

========== PAGE 1 ==========

सामाजिक अध्ययन तथा मानव मूल्य शिक्षा
कक्षा ७
नेपाल सरकार
शिक्षा, विज्ञान तथा प्रविधि मन्त्रालय
पाठ्यक्रम विकास केन्द्र
सानोठिमी, भक्तपुर

========== PAGE 2 ==========

प्रकाशक
नेपाल सरकार
शिक्षा, विज्ञान तथा प्रविधि मन्त्रालय
पाठ्यक्रम विकास केन्द्र
सानोठिमी, भक्तपुर
सर्वाधिकार पाठ्यक्रम विकास केन्द्र
यस पाठ्यपुस्तकसम्बन्धी सम्पूर्ण अधिकार पाठ्यक्रम विकास केन्द्र सानोठिमी, भक्तपुरमा निहित
रहेको छ । पाठ्यक्रम विकास केन्द्रको लिखित स्वीकृतिबिना व्यापारिक प्रयोजनका लागि यसको पुरै
वा आंशिक भाग हुबहु प्रकाशन गर्न, परिवर्तन गरेर प्रकाशन गर्न, कुनै विद्युतीय साधन वा अन्य
प्रविधिबाट रेकर्ड गर्न र प्रतिलिपि निकाल्न पाइने छैन ।
प्रथम संस्करण :
वि.सं. २०७९
पाठ्यपुस्तकसम्बन्धी पाठकहरूका कुनै पनि प्रकारका सुझावहरू भएमा पाठ्यक्रम विकास
केन्द्र, समन्वय तथा प्रकाशन शाखामा पठाइदिनुहुन अनुरोध छ । पाठकहरूबाट आउने
सुझावहरूलाई केन्द्र हार्दिक स्वागत गर्दछ ।

========== PAGE 3 ==========

हाम्रो भनाइ
पाठ्यक्रम शिक्षण सिकाइको मूल आधार हो । पाठ्यपुस्तक विद्यार्थीमा अपेक्षित दक्षता विकास
गर्ने एक मुख्य साधन हो । यस पक्षलाई दृष्टिगत गर्दै पाठ्यक्रम विकास केन्द्रले विद्यालय शिक्षालाई व्यावहारिक,
समयसापेक्ष र गुणस्तरीय बनाउने उद्देश्यले पाठ्यक्रम तथा पाठ्यपुस्तकको विकास तथा परिमार्जन कार्यलाई
निरन्तरता दिँदै आएको छ। आधारभूत शिक्षाले बालबालिकामा आधारभूत साक्षरता, गणितीय अवधारणा र सिप एवम्
जीवनोपयोगी सिपको विकासका साथै व्यक्तिगत स्वास्थ्य तथा सरसफाइसम्बन्धी बानीको विकास गर्ने अवसर
प्रदान गर्नुपर्छ । आधारभूत शिक्षाका माध्यमबाट बालबालिकाले प्राकृतिक तथा सामाजिक वातावरणप्रति
सचेत भई अनुशासन, सदाचार र स्वावलम्बन जस्ता सामाजिक एवम् चारित्रिक गुणको विकास गर्नुपर्छ । यसले
विज्ञान, वातावरण र सूचना प्रविधिसम्बन्धी आधारभूत ज्ञानको विकास गराई कला तथा सौन्दर्यप्रति अभिरुचि
जगाउनुपर्छ । शारीरिक तन्दुरुस्ती, स्वास्थ्यकर बानी एवम् सिर्जनात्मकताको विकास तथा जातजाति, धर्म,
भाषा, संस्कृति, क्षेत्रप्रति सम्मान र समभावको विकास पनि आधारभूत शिक्षाका अपेक्षित पक्ष हुन् । देशप्रेम,
राष्ट्रिय एकता, लोकतान्त्रिक मूल्यमान्यता तथा संस्कार सिकी व्यावहारिक जीवनमा प्रयोग गर्नु, सामाजिक गुणको
विकास तथा नागरिक कर्तव्यप्रति सजगता अपनाउनु र दैनिक जीवनमा आइपर्ने व्यावहारिक समस्याहरूको
पहिचान गरी समाधानका उपायको खोजी गर्नु पनि आधारभूत तहको शिक्षाका आवश्यक पक्ष हुन् । यस पक्षलाई
दृष्टिगत गरी विद्यालय शिक्षाको राष्ट्रिय पाठ्यक्रम प्रारूप, २०७६ अनुसार विकास गरिएको आधारभूत शिक्षा
(कक्षा ७) को सामाजिक अध्ययन तथा मानव मूल्य शिक्षा विषयको पाठ्यक्रमअनुरूप परीक्षणबाट प्राप्त सुझावसमेत
समायोजन गरी यो पाठ्यपुस्तक विकास गरिएको हो ।
यस पाठ्यपुस्तकको लेखन तथा परिमार्जन कार्य श्री माधवप्रसाद दाहाल, श्री उमेशराम खत्री,
श्री मनिता श्रेष्ठ, श्री रेणुका पाण्डे भुसाल, श्री हेमराज खतिवडा, श्री सरस्वती भट्टराई लुइँटेल, श्री नारायण
नेपालबाट भएको हो । पाठ्यपुस्तकलाई यस स्वरूपमा ल्याउने कार्यमा यस केन्द्रका महानिर्देशक श्री अणप्रसाद
न्यौपाने, प्रा. डा. प्रेमसागर चापागाईंको योगदान रहेको छ । यसको भाषा सम्पादन श्री गणेशप्रसाद भट्टराई,
श्री चिनाकुमारी निरौला र कला सम्पादन श्री श्रीहरि श्रेष्ठबाट भएको हो । यस पाठ्यपुस्तकको विकास तथा
परिमार्जन कार्यमा संलग्न सबैप्रति पाठ्यक्रम विकास केन्द्र धन्यवाद प्रकट गर्दछ ।
यस पाठ्यपुस्तकले विद्यार्थीमा निर्धारित सक्षमता विकासका लागि विद्यार्थीलाई सहयोग गर्ने छ ।
यसले विद्यार्थीको सिकाइमा सहयोग पुऱ्याउने एउटा महत्त्वपूर्ण र आधारभूत सामग्रीका रूपमा कक्षा
क्रियाकलापबाट हुने सिकाइलाई मजबुत बनाउन सहयोग गर्ने छ । यो शिक्षकको सिकाइ क्रियाकलापको
योजना नभई विद्यार्थीका सिकाइलाई सहयोग पुऱ्याउने सामग्री हो । पाठ्यपुस्तकलाई विद्यार्थीको सिकाइमा
सहयोग पुऱ्याउने एउटा महत्त्वपूर्ण आधारका रूपमा बालकेन्द्रित, सिकाइकेन्द्रित, अनुभवकेन्द्रित, उद्देश्यमूलक,
प्रयोगमुखी र क्रियाकलापमा आधारित बनाउने प्रयास गरिएको छ । सिकाइ र विद्यार्थीको जीवन्त अनुभवबिच
तादात्म्य कायम गर्दै यसको सहज प्रयोग गर्न शिक्षकले सहजकर्ता, उत्प्रेरक, प्रवर्धक र खोजकर्ताका रूपमा
भूमिकाको अपेक्षा गरिएको छ । यस पुस्तकलाई अझ परिष्कृत पार्नका लागि शिक्षक, विद्यार्थी, अभिभावक,
बुद्धिजीवी एवम् सम्पूर्ण पाठकहरूको समेत विशेष भूमिका रहने हुँदा सम्बद्ध सबैको रचनात्मक सुझावका लागि
पाठ्यक्रम विकास केन्द्र हार्दिक अनुरोध गर्दछ ।
वि. सं. २०७९
नेपाल सरकार
शिक्षा, विज्ञान तथा प्रविधि मन्त्रालय
पाठ्यक्रम विकास केन्द्र


========== PAGE 4 ==========

विषयसूची
इकाइ
विषयवस्तु
पृष्ठसङ्ख्या
एकाइ-एक
हामी र हाम्रो समाज
१-१४
पाठ १
समाजको उत्पत्ति र विकासक्रम
२
पाठ २
सामाजिकीकरण
५
पाठ ३
विकासका पूर्वाधारः शिक्षा र स्वास्थ्य
८
पाठ ४
विकासका पूर्वाधारः यातायात र सञ्चार
११
पाठ ५
जिल्ला समन्वय समिति
१३
एकाइ-दुई
हाम्रा मानव मूल्य मान्यता
१५-४४
पाठ १
मानव मूल्य
१६
पाठ २
हाम्रा सामाजिक संस्कारहरू
२०
पाठ ३
हाम्रा धार्मिक संस्कार
२४
पाठ ४
हाम्रा चाडपर्वहरू
२६
पाठ ५
हाम्रा सांस्कृतिक रीतिरिवाज
२८
पाठ ६
हाम्रा पहिरन र परिकार
३३
पाठ ७
राष्ट्रको सम्मान र राष्ट्रियताको जगेर्ना
३५
पाठ ८
हाम्रा प्रेरणादायी राष्ट्रिय व्यक्तित्व
३९
पाठ ९
बालक्लब
४३
एकाइ-तीन
नागरिक चेतना, अधिकार र कर्तव्य
४५-६७
पाठ १
राज्यका आधारभूत तत्त्व
४६
पाठ २
लोकतान्त्रिक संस्कार
४९
पाठ ३
हाम्रो संविधान
५१
पाठ ४
मानव अधिकार र मौलिक हक
५५
पाठ ५
महिला अधिकार
६०
पाठ ६
प्रदेश सरकारका कार्य
६३
पाठ ७
सुरक्षा निकाय
६५
एकाइ-चार
सामाजिक समस्या र समाधान
६८-८३
पाठ १
सभ्य समाज
६९
पाठ २
सामाजिक विकृति र समस्या समाधान
७१
पाठ ३
सामाजिक विकृति र समस्याबाट बच्ने उपाय
७४
पाठ ४
सामाजिक समस्या समाधानमा सङ्घसंस्थाको भूमिका
७६
पाठ ५
द्वन्द्व व्यवस्थापन
७९
पाठ ६
शान्ति स्थापना
८२

========== PAGE 5 ==========

एकाइ-पाँच
हाम्रो विगत
८४-१०५
पाठ १
मध्यकालीन नेपाल
८५
पाठ २
मध्यकालीन नेपाल : बाइसी, चौबिसी र सेन राज्य
८८
पाठ ३
मध्यकालीन नेपालको राजनीतिक, सामाजिक र आर्थिक अवस्था
९१
पाठ ४
राष्ट्रिय विभूति : गौतम बुद्ध
९४
पाठ ५
राष्ट्रिय विभूति : अरनिको
९७
पाठ ६
राष्ट्रिय विभूति : पृथ्वीनारायण शाह
९९
पाठ ७
हाम्रो सिँजा : हाम्रो सभ्यता
१०२
एकाइ छ
हाम्रा आर्थिक क्रियाकलाप
१०६-१२०
पाठ १
आर्थिक विकासको आधार : कृषि र उद्योग
१०७
पाठ २
हाम्रो जल सम्पदा
१११
पाठ ३
कृषि, उद्योग र व्यापारको सम्बन्ध
११३
पाठ ४
हामी उपभोक्ता : हाम्रो अधिकार
११५
पाठ ५
सरकारी आय तथा व्यय
११९
एकाइ-सात
हाम्रो पृथ्वी
१२१-१५४
पाठ १
पृथ्वीको दैनिक गति र वार्षिक गति
१२२
पाठ २
पृथ्वीको धरातलीय स्वरूप
१२७
पाठ ३
धरातलीय स्वरूपमा परिर्वतन ल्याउने तत्त्व
१३०
पाठ ४
धरातलीय स्वरूप र मानवबिचको सम्बन्ध
१३३
पाठ ५
नेपालको हावापानी
१३५
पाठ ६
धरातलीय स्वरूप, हावापानी र आर्थिक गतिविधिहरू एवम् सामाजिक रहनसहन १३७
पाठ ७
नेपालका सात प्रदेश
१४०
पाठ ८
जलवायु परिवर्तन
१४५
पाठ ९
विपत्
१४७
पाठ १०
नक्सा कार्य
१५२
एकाइ-आठ
जनसङ्ख्या र यसको व्यवस्थापन
१५५-१७३
पाठ १
जनसाङ्ख्यिक बनोट
१५६
पाठ २
नेपालको जनसङ्ख्याको बनोट
१६०
पाठ ३
जनसङ्ख्या परिवर्तनका कारण
१६३
पाठ ४
जनसाङ्ख्यिक अवस्था र गुणस्तरीय जीवन
१६५
पाठ ५
जनसङ्ख्या व्यवस्थापन
१६८
पाठ ६
जनसङ्ख्या व्यवस्थापनमा विभिन्न निकायहरूको भूमिका
१७१
एकाइ-नौ
हाम्रो अन्तर्राष्ट्रिय सम्बन्ध र सहयोग
१७४-१५०
पाठ १
भूपरिवेष्टित राष्ट्र
१७५
पाठ २
सार्कका गतिविधि
१७९
पाठ ३
सूचना र प्रविधि
१८२
पाठ ४
सामाजिक सञ्जालको उचित प्रयोग
१८५
पाठ ५
विश्वका समसामयिक घटना
१८८

========== PAGE 6 ==========

एकाइ
हामी र हाम्रो समाज
एक
सिकाइ उपलब्धि
• समाजको उत्पत्ति र विकासक्रम उल्लेख गर्न
• आफ्नो घर, परिवार र समुदायमा घुलमिल भई
सामाजिकीकरण प्रक्रियामा संलग्न हुन
• विकासका पूर्वाधारका रूपमा शिक्षा, स्वास्थ्य,
यातायात र सञ्चारको परिचय, महत्त्व र वर्तमान
अवस्था उल्लेख गर्न
• आफ्नो जिल्लामा भएका विकासका सम्भावनाहरू
पहिचान गर्न
• जिल्ला समन्वय समितिको परिचय र भूमिका
उल्लेख गर्न
सामाजिक अध्ययन तथा मानव मूल्य शिक्षा, कक्षा ७
१

========== PAGE 7 ==========

पाठ
१
समाजको उत्पत्ति र विकासक्रम
प्रारम्भिक अवस्थामा मानव जाति जङ्गलमा बस्थे । उनीहरू जङ्गलबाट प्राप्त हुने
प्राकृतिक स्रोतसाधनबाट आफ्ना आवश्यकता पूरा गर्दथे । जङ्गली जनावरको सिकार
गर्दथे र कन्दमूल खोज्दथे । उनीहरू जनावरबाट असुरक्षित थिए । आफ्ना आवश्यकता
पूरा गर्न र सुरक्षाका लागि बिस्तारै मानव घना जङ्गलबाट नदीको किनारामा बस्न
थाले । नदीको किनारामा पानीको सुविधा र ढुङ्गाका हतियार बनाउन सजिलो भयो ।
एक ठाउँमा लामो अवधि बस्ने भएपछि एकआपसका भावना साटासाट र सुखदुःख बाँड्ने
कार्यको सुरुआत भयो । यसरी जङ्गली जनावरबाट बच्ने, आवश्यकता पूरा गर्ने र आपसी
सहयोग प्राप्त गर्ने क्रमसँगै समाजको उत्पत्ति भयो ।
व्यक्ति व्यक्ति मिलेर परिवार बन्छ । परिवार परिवार मिलेर समाज बनेको हुन्छ । साझा
लक्ष्य र उद्देश्य भएका सदस्यबिच एकता र अन्तक्रिया हुने मानव समूह समाज हो । हामी
समाजमा बस्छौँ । त्यसैले मानिस सामाजिक प्राणी हो ।
मानव समाजलाई अहिलेको विकासको अवस्थामा आइपुग्न धेरै समय लाग्यो । समाज
विकासक्रमबारे विभिन्न समाजशास्त्री र मानवशास्त्रीहरूको भनाइ फरक फरक रहेको
पाइन्छ । समाजको विकासक्रमलाई मुख्य रूपमा तीन चरणमा विभाजन गर्न सकिन्छ ।
(क) प्रारम्भिक चरण : जङ्गली वा ढुङ्गे युग
(ख) मध्य चरण : बर्बर युग
(ग) आधुनिक चरण : सभ्य युग
(क) प्रारम्भिक चरण (जङ्गली वा ढुङ्गे युग)
यो समाज विकासको पहिलो चरण हो यस युगका
मानिसहरू सानो समूहमा जङ्गल र गुफामा
बस्दथे । जङ्गलमा खानेकुराको खोजीका लागि
डुल्थे । यही युगमा उनीहरूले आपसमा ढुङ्गा
रगडेर आगो निकाल्न सफल भए । आगाको
प्रयोग गर्दै मासु पोलेर खाने कार्य गर्न थाले ।
२
सामाजिक अध्ययन तथा मानव मूल्य शिक्षा, कक्षा ७

========== PAGE 8 ==========

उनीहरू पशुको छालालाई लुगाका रूपमा प्रयोग गर्दथे । सिकार खेल्ने, माछा मार्ने,
फलफूल सङ्कलन गर्ने आदि काम गर्थे । हतियारका रूपमा ढुङ्गा, पशुको हड्डी, दाँत,
धनुकाँड आदिको प्रयोग गर्दथे ।
(ख) मध्य चरण (बर्बर युग)
यस युगमा मानिस स्थायी रूपमा बसोबास गर्न
थाले । यही चरणमा उनीहरूले पशुपालन र
कृषि कार्यको सुरुआत गरे । उनीहरू बल्छीको
प्रयोग गरी माछा मार्ने र बाँसका चोयाबाट
टोकरी बनाउने गर्थे । यस चरणमा कपडा
बनाउन पनि सुरुआत भयो । धातुका हतियार
र माटाका भाँडाकुँडाको प्रयोग गर्न
थाले। भाषा कला र नाता सम्बन्धको विकास भयो। उनीहरू दैवी शक्तिमा विश्वास गर्न थाले।
जन्म, मृत्यु र विवाह संस्कारको सुरुआत भयो । मृत शरीर गाड्ने चलनको पनि सुरुआत भयो।
(ग) आधुनिक चरण (सभ्य युग)
यो युग सबैभन्दा विकसित युग हो । वर्तमान समाज यस युगको उदाहरण हो । यस
युगमा सभ्यता र संस्कृतिको तीव्र विकास हुँदै गएको छ । यस युगमा वैज्ञानिक आविष्कार,
भाषा, साहित्य, सङ्गीत, कला, सामाजिक संस्थाहरूको विकास भएको छ । आधुनिक कृषि
प्रणाली, उद्योग, व्यापार, विज्ञान, सूचना प्रविधि आदिको तीव्र विकास भइरहेको छ ।
समाज विकासका सकारात्मक पक्षहरू
सामुहिक
सोच र
भावना
विज्ञान
प्रविधिको
विकास
समाज
विकासका
सकारात्मक
पक्षहरू
संस्कृतिको
विकास
धर्मको
विकास
सामाजिक अध्ययन तथा मानव मूल्य शिक्षा, कक्षा ७
३

========== PAGE 9 ==========

समाजमा सहयोग र सद्भावको भावना विकास भयो जसका कारण मानिसमा सामूहिक
भावना र सोचको विकास हुन थाल्यो । धर्म र संस्कृतिको विकास भयो । समाज
विकासक्रमसँगै विज्ञान र प्रविधिको विकास भयो । यसबाट हामीले धेरै सुविधा प्राप्त
गरेका छौँ ।
क्रियाकलाप
१. तीनओटा समूहमा विभाजन हुनुहोस् । प्रत्येक समूहले एक एकओटा समाजका
चरणका विशेषतामाथि छलफल गर्नुहोस् र प्राप्त निष्कर्ष चार्टपेपरमा लेखी कक्षामा
प्रस्तुत गर्नुहोस् ।
२. यदि समाज नभएको भए हाम्रो जीवन कस्तो हुन्थ्यो होला ? अनुमान गर्नुहोस् र
आफूले गरेको अनुमान कक्षामा सुनाउनुहोस् ।
३. तपाईंको समाजमा भएका राम्रा कुराहरू के के छन् ? समूहमा छलफल गरी कक्षामा
प्रस्तुत गर्नुहोस् ।
अभ्यास
तलका प्रश्नको उत्तर दिनुहोस् :
(क) समाजको विकास कसरी भएको थियो ?
(ख) मध्य चरणको जीवनशैली कस्तो रहेको थियो ?
(ग) प्रारम्भिक अवस्थामा मानिस किन नदीको किनारामा बसोबास गर्न थाले ?
(घ) समाजबाट हुने फाइदाको सूची बनाउनुहोस् ।
(ङ) ढुङ्गे युग र बर्बर युगका भिन्नताहरू लेख्नुहोस् ।
(च) वर्तमान समाजका कुनै पाँचओटा विशेषता लेख्नुहोस् ।
(छ) समाज विकासका सकारात्मक पक्षहरूको उदाहरणसहित चर्चा गर्नुहोस् ।
४
सामाजिक अध्ययन तथा मानव मूल्य शिक्षा, कक्षा ७

========== PAGE 10 ==========

पाठ
२
सामाजिकीकरण
विद्यालयको चउरमा मिङमार, अनन्त, जुबिदा, शिवानी र गुरुआमाबिच फुर्सदको समयमा
छलफल भइरहेको छ । उनीहरूबिच भएको कुराकानी यसप्रकार छ :
मिङमार :
गुरुआमा हामीले हिजो समाजको उत्पत्ति र विकासक्रमका बारेमा त पढ्यौँ
तर मेरो मनमा एउटा जिज्ञासा आइरहेको छ, सोधौँ ?
गुरुआमा :
सोध्नुस् न, मनमा लागेका प्रश्नहरू सोधिहाल्नुपर्दछ ।
मिङमार :
गुरुआमा हामी सामाजिक प्राणी हौँ त भन्यौँ तर समाजमा कसरी घुलमिल
भई मिलेर बस्न सक्यौँ त ?
गुरुआमा :
राम्रो प्रश्न गर्नुभयो । ल सुन्नुहोस् । मानिस परिवारमा जन्मन्छ र हुर्कन्छ ।
व्यक्तिले परिवारबाटै भाषा सिक्छ, अरूलाई मान सम्मान गर्न सिक्छ,
सामाजिक नीति नियम सिक्छ । एक अर्कामा सहयोग गर्न र सद्भाव
राख्न सिक्छ समाजमा मिलेर बस्न सिक्छ व्यक्तिले
जन्मेदेखि सिक्दै आउने सबै किसिमका चालचलनहरू सामाजिक संस्कार
हुन् । यी कुराले उसलाई समाजमा घुलमिल हुन मदत गर्छ । परिवार र
समाजबाट व्यक्तिले सामाजिक संस्कारयुक्त व्यवहार सिक्छ ।
त्यसरी सिक्ने कुरा नै सामाजिकीकरण हो त, गुरुआमा ?
गुरुआमा :
हो नि ! समाजमा रहेका मूल्य मान्यता चालचलन नीतिनियम बुझ्ने
बुझाउने, सिक्ने सिकाउने र त्यसलाई व्यवहारमा अवलम्बन गर्ने प्रक्रियालाई
सामाजिकीकरण भनिन्छ । यस्तो प्रक्रिया व्यक्तिले नक्कल गरेर, भाषाका
माध्यमबाट, सल्लाह सुझाव आदिबाट सिक्ने गर्दछ । सामाजिकीकरणले
हाम्रो जीवनशैली निर्माण र सुधार गर्न मदत गर्दछ ।
अनन्त :
मेरो विचारमा सामाजिकीकरणले व्यक्तिलाई विभिन्न शील, स्वभाव, संस्कार
र व्यवहार सिकाएर समाजमा योग्य नागरिक बन्नका लागि सहयोग गर्ने
रहेछ, होइन त गुरुआमा ?
सामाजिक अध्ययन तथा मानव मूल्य शिक्षा, कक्षा ७


========== PAGE 11 ==========

गुरुआमा : राम्रो कुरा गर्नुभयो । यसले व्यक्तिलाई समाजमा घुलमिल हुन र आत्मविश्वास वृद्धि गर्न पनि महत्त्वपूर्ण भूमिका खेल्दछ ।
जुबिदा : सामाजिकीकरण त सधैं चलिरहने प्रक्रिया पो रहेछ । होइन त गुरुआमा ?
गुरुआमा : हो, तपाईंले ठिक भन्नुभयो । यो निरन्तर चलिरहन्छ । यो एउटा पुस्ताबाट अर्को पुस्तामा हस्तान्तरणसमेत हुने प्रक्रिया हो ।
शिवानी : व्यक्तिमा सामाजिकीकरण गर्न केले सहयोग गर्छ त गुरुआमा ?
गुरुआमा : सामाजिकीकरण गर्न व्यक्तिलाई सहयोग गर्ने विभिन्न माध्यमहरू रहेका छन् । सामाजिकीकरणमा परिवार, मित्र, साथी समूह, छिमेकी, नातेदार आदिले सहयोग गर्दछन् । यिनीहरू सामाजिकीकरणका प्रथम माध्यम हुन् । त्यस्तै विवाह, हाट, पर्व, मेला पनि सामाजिकीकरणका लागि मदत पुऱ्याउने माध्यम हुन् । यी पनि सामाजिकीकरणका प्रथम माध्यम नै हुन् । यिनले व्यक्तिलाई अनौपचारिक रूपमा सामाजिकीकरण हुन सहयोग पुऱ्याउँछन् । त्यस्तै सामाजिकीकरणका लागि मदत गर्ने विद्यालय, सामाजिक सङ्घसंस्थाहरू, आमा समूह, टोल सुधार समूह आदि द्वितीय माध्यम हुन् । क्लबहरू, राजनीतिक दल, व्यापारिक वा व्यावसायिक समूह, बैङ्क, सहकारी, धार्मिक तथा साँस्कृतिक स्थलहरू पनि द्वितीय माध्यम हुन् । यिनले व्यक्तिलाई औपचारिक रूपमा सामाजिकीकरण हुन सहयोग पुर्याउँछन् ।
मिङमार र साथीहरू : सामाजिकीकरणका बारेमा प्रस्ट पारिदिनु भएकामा धन्यवाद, गुरुआमा ।
(घन्टी लाग्छ । सबै जना कक्षाकोठातर्फ लाग्छन् ।)
क्रियाकलाप
१. तपाईंले विद्यालयमा प्रवेश गर्दाको पहिलो दिनमा शिक्षक तथा साथीसँग घुलमिल हुँदाको अनुभव दुई दुई जनाको समूहमा रही साथीलाई सुनाउनुहोस् ।
२. व्यक्तिको सामाजिकीकरण भएको कसरी पत्ता लगाउन सकिन्छ ? समूहमा छलफल गरी कक्षामा प्रस्तुत गर्नुहोस् ।


========== PAGE 12 ==========

सामाजिकीकरणले व्यक्ति र समाजमा पार्ने सकारात्मक प्रभावहरू खोजी गरी
कक्षामा छलफल गर्नुहोस् ।
तलको तालिकामा आधारित भई आफ्नो मूल्याङ्कन गर्नुहोस् :
क.स. व्यवहार
१. साथीहरूसँग मिलेर बस्ने
२. आपसमा सहयोग गर्ने
३. चाडपर्व मिलेर मनाउने
४. छिमेकीलाई दुःख पर्दा सान्त्वना दिने र सहयोग गर्ने
५. साथीलाई सहयोग गर्ने
६. समाजमा घुलमिल भई बस्ने
७. राम्रा संस्कारको पालना
अभ्यास
तलका प्रश्नको उत्तर दिनुहोस् :
(क) सामाजिकीकरण भनेको के हो ?
(ख) सामाजिकीकरणको महत्त्व उल्लेख गर्नुहोस् ।
(ग) 'सामाजिकीकरण निरन्तर चल्ने प्रक्रिया हो' यस भनाइलाई पुष्टि गर्नुहोस् ।
(घ) सामाजिकीकरणका माध्यम के के हुन् ?
(ङ) परिवारलाई किन सामाजिकीकरणको प्राथमिक माध्यम भनिएको हो ? कारण लेख्नुहोस् ।
(च) सामाजिकीकरणका प्राथमिक माध्यम र द्वितीय माध्यमबिच भिन्नता देखाउनुहोस् ।
सामुदायिक कार्य
तपाईंको समुदायमा सामाजिकीरणका के के क्रियाकलाप हुने गरेका छन् । आफ्ना अनुभव एवम् अभिभावक वा छिमेकीसँग सोधखोज गरी टिपोट गर्नुहोस् र कक्षामा प्रस्तुत गर्नुहोस् ।
सामाजिक अध्ययन तथा मानव मूल्य शिक्षा, कक्षा ७

========== PAGE 13 ==========

पाठ
३
विकासका पूर्वाधारः शिक्षा र स्वास्थ्य
विकास भन्नाले साधारणतया सकारात्मक परिवर्तन भन्ने बुझिन्छ । परिवर्तन विद्यमान
अवस्थामा हुने सुधारसँग सम्बन्धित हुन्छ । विकासले व्यक्ति, समाज र देशलाई अघि
बढ्न मदत गर्दछ । विकासले आर्थिक मात्रै नभई सामाजिक र सांस्कृतिक परिवर्तनलाई
पनि जनाउँछ । मुलुकको आर्थिक र सामाजिक विकास गर्नका लागि आवश्यक पर्ने सेवा
र सुविधाहरू विकासका पूर्वाधार हुन् । शिक्षा, स्वास्थ्य, यातायात, सञ्चार, विद्युत् आदि
विकासका पूर्वाधार हुन् । पूर्वाधारको विकासले अन्य सामाजिक आर्थिक सुविधा विस्तारका
लागि मदत गर्दछ ।
(क) शिक्षा
केही वर्ष पहिले देउराली गाउँमा साक्षर
मानिसको सङ्ख्या कम थियो । चिठी
पत्र पढ्न र लेख्नसमेत पढेलेखेका
मानिस पाउन मुस्किल पर्दथ्यो । अहिले
गाउँमा विद्यालय खुलेको छ । सबै
बालबालिकाहरू विद्यालय जान्छन् ।
गाउँका सबै मानिस सामान्य कुरा
पढ्न, लेख्न र हरहिसाब गर्न सक्ने भएका छन् । अहिले मोबाइल फोन र क्याल्कुलेटर
चलाउन पनि सक्षम छन् । शिक्षाले गाउँमा जनचेतना बढेको छ । गाउँमा उच्च शिक्षा
हासिल गर्नेको सङ्ख्या पनि बढ्दै गएको छ । केही मानिसले आफ्नै व्यापार, व्यवसाय,
साना उद्योग खोलेर बसेका छन् । रुढिवादी र अन्धविश्वासमा कमी आएको छ ।
समाजमा सामाजिक समस्या कम भएका छन् । विकास निर्माणका काममा मानिसले
सहभागिता जनाउन थालेका छन् । त्यहाँका मानिसको आम्दानीमा वृद्धि भएको छ ।
रोजगारीका अवसर पनि वृद्धि भएका छन् ।
शिक्षाले ज्ञान र चेतनाको विकास गराउँछ । व्यक्तिमा रहेको प्रतिभालाई अगाडि बढाउन
सहयोग गर्छ । यसले मानिसलाई जीवनमा विभिन्न अवसरको खोजी गर्न मदत गर्दछ ।
व्यक्तिलाई उपयुक्त समयमा सही निर्णय गर्न, समस्याको समाधान गर्न मदत गर्दछ ।
८
सामाजिक अध्ययन तथा मानव मूल्य शिक्षा, कक्षा ७

========== PAGE 14 ==========

शिक्षाले सिप र व्यवहार सिकाउँछ । शिक्षाले देश विकासका लागि सक्षम जनशक्ति तयार
गर्दछ । त्यसैले शिक्षा विकासको पूर्वाधारको हो ।
व्यक्तिले औपचारिक, वैकल्पिक एवम् अनौपचारिक माध्यमबाट शिक्षा प्राप्त गर्दछ। विद्यालय,
क्याम्पस र विश्वविद्यालयबाट प्राप्त हुने शिक्षा औपचारिक शिक्षा हो । खुला शिक्षा, दूर
शिक्षा, निरन्तर शिक्षाका माध्यमबाट प्राप्त हुने शिक्षा वैकल्पिक शिक्षा हो । त्यस्तै विभिन्न
अनौपचारिक माध्यम र पद्धतिबाट प्राप्त हुने शिक्षा अनौपचारिक शिक्षा हो ।
नेपालमा शिक्षाको वर्तमान अवस्था
साक्षरता दर महिला साक्षरता पुरुष साक्षरता भर्नामा पहुँच विश्व विद्यालय सङ्ख्या
६५.९
५७.४
७५.१
९८.४
११
स्रोत : शिक्षा विज्ञान तथा प्रविधि मन्त्रालय ।
(ख) स्वास्थ्य
हालसालै रम्घा गाउँकी फूलमायाले आफ्नै गाउँको स्वास्थ्य चौकीमा बच्चा जन्माइन्। स्वास्थकर्मी र
स्वास्थ्य उपकरणको राम्रो व्यवस्थापनले उपचार सम्भव भएकोहो । पाँच वर्ष अगाडि यसै
स्वास्थ्य चौकीमा राम्रो उपचार नपाएर उनको छिमेकीको मृत्यु भएको थियो । पाँच वर्षमा
स्वास्थ्य चौकीमा धेरै सुधार भएका छन् । डाक्टर बस्न नमान्ने यस स्वास्थ्य संस्थामा अहिले
डाक्टर र अन्य स्वास्थ्य कर्मी पनि नियमित सेवा प्रदान गरिरहेका छन् । आफ्नै ठाउँमा
स्वास्थ्य सेवा सुविधा हुँदा गाउँमै उपचार गर्न पाएकामा फूलमाया खुसी छिन् ।
स्वास्थ्य नै धन हो । स्वस्थ्य जनशक्तिले मात्रै देश विकासमा प्रभावकारी भूमिका खेल्न
सक्छ । विकास निमार्णका लागि स्वस्थ जनशक्तिको आवश्यकता पर्दछ । व्यक्ति स्वस्थ
रहनका लागि सन्तुलित भोजन, बिरामी हुँदा औषधी उपचारको सुविधा, स्वास्थ्य शिक्षा,
नियमित व्यायाम र योगको आवश्यकता पर्दछ । स्वास्थ्य पूर्वाधारको विकास गर्न सकेमा
समयमा उपचार प्राप्त गर्न सकिन्छ र मृत्युदरमा पनि कमी आउँछ ।
हाल नेपालमा स्वास्थ्य पूर्वाधारको विकास हुँदै गइरहेको छ । प्रत्येक स्थानीय तहमा
आधारभूत स्वास्थ्य सुविधाको पहुँच पुऱ्याउने लक्ष्य राखिएको । अहिले धेरै स्थानीय
तहले आफ्नो मातहतमा आधारभूत अस्पताल सञ्चालन गरेका छन् । जसबाट
नागरिकले आधारभूत स्वास्थ सुविधा पाउन थालेका छन् । देशभर अस्पताल खोल्ने क्रम
बढेको छ ।
सामाजिक अध्ययन तथा मानव मूल्य शिक्षा, कक्षा ७


========== PAGE 15 ==========

नेपालमा स्वास्थ्य सुविधाको वर्तमान अवस्था
नेपालमा स्वास्थ्य सुविधा उपलब्ध गराउने विभिन्न निकायहरू छन् । ती निकायहरूबाट
स्वास्थ्य उपचार, स्वास्थ्य परामर्श, स्वास्थ्यसम्बन्धी विभिन्न सेवा र सुविधाहरू प्रदान
गरिन्छन् । नेपालमा स्वास्थ्य सुविधा प्रदान गर्ने विभिन्न क्रियाशिल निकायहरूको तथ्याङ्क
तल तालिकामा प्रस्तुत गरिएको छ ।
अस्पताल
प्राथमिक
हेल्थ पोस्ट सहरी हेल्थ
सामुदायिक
डाक्टरको सङ्ख्या
स्वास्थ्य
केन्द्र
स्वास्थ्य केन्द्र
उपचार केन्द्र
१२५
१९८
३८०८
३७४
२९९
१६४३२
स्रोतः स्वास्थ्य सेवा विभाग, २०७४/२०७५
क्रियाकलाप
१. आफ्नो विद्यालयनजिकै रहेको स्वास्थ्य केन्द्र/चौकी/अस्पतालमा गई त्यहाँको
विवरण तलको तालिकामा भर्नुहोस् :
क्र.स. स्वास्थ्य
संस्थाको नाम
ठेगाना डाक्टर र स्वास्थ्यकर्मीको संस्थाले प्रदान गर्ने सुविधा
सङ्ख्या
२.
स्वास्थ्यसम्बन्धी जनचेतना फैलाउने एउटा प्लेकार्ड तयार पार्नुहोस् ।
३.
शिक्षाको महत्त्व उल्लेख गर्दै बहिनीलाई चिठी लेख्नुहोस् ।
४.
'विकासका पूर्वाधारमध्ये स्वास्थ्य एउटा महत्त्वपूर्ण पूर्वाधार हो,' भन्ने शीर्षकमा
वक्तृत्वकला प्रतियोगिता सञ्चालन गर्नुहोस् ।
अभ्यास
तलका प्रश्नको उत्तर दिनुहोस् :
(क) विकासका पूर्वाधार भनेको के हो ? उदाहरण सहित लेख्नुहोस् ।
(ख) शिक्षाले कसरी देश विकास गर्न मदत गर्दछ ? कारण उल्लेख गर्नुहोस् ।
(ग) स्वस्थ रहन अपनाउनुपर्ने उपायहरू के के हुन्, सूची बनाउनुहोस् ।
१०
सामाजिक अध्ययन तथा मानव मूल्य शिक्षा, कक्षा ७

========== PAGE 16 ==========

पाठ
8 विकासका पूर्वाधारः यातायात र सञ्चार
आफ्नै गाउँमा मोटर बाटो जोडिएकामा गङ्गामाया धेरै खुसी छिन् । पहिला पहिला दुई
दिनको बाटो हिँडेर माइत जाने उनी गाउँमा मोटर पुगेपछि तीन घण्टाको गाडीको
यात्रापछि माइत पुग्दा औधी खुसी छिन् । हिजोअस्ती कुनै सहर घुम्न वा काम विशेषले
बाहिर जाँदा पनि हिँडेर जानुपर्नेमा आज मोटर चढेर जाँदा उनलाई आनन्दको अनुभव
भयो । हिजो गाउँबँसी गर्दा मकै धान बोकेको, उकालो बाटो हिँडेको ज्यान आज गाडी
चढ्ने अवस्थामा पुगेको छ । उनको हातमा स्मार्टफोन छ । यसबाट उनी सहरमा रहेका
आफन्तसँग कुराकानी गर्ने, फेसबुक चलाउने, समाचार पढ्ने आदि गर्छिन् । गाउँमा
टेलिफोन, मोबाइल, इन्टरनेट आदिको सुविधा विस्तार भएको छ ।
यातायातको सुविधाले गर्दा सहरमा बसेर पनि मानिसले गाउँमा उत्पादित तरकारी
फलफूल खान पाएका छन् । गाउँमा उत्पादन गरिएका वस्तुले बजार पाएका छन् ।
कुनै एक ठाउँबाट सामान र मानिस अर्को ठाउँमा लैजान यातायातको आवश्यकता पर्दछ। सडक
यातायात, हवाई यातायात, जल यातायात, केबलकार आदि यातायातका पूर्वाधार हुन् ।
यस्ता पूर्वाधारको विकास गर्न सकियो भने एक ठाउँमा उत्पादन भएका सामान वा
वस्तु अर्को ठाउँमा पुऱ्याउन सजिलो हुन्छ । उद्योगधन्दा, व्यापार व्यवसायको विकास
गर्न सजिलो हुन्छ । उद्योगका लागि कच्चा पदार्थ ल्याउन, उत्पादित वस्तु बिक्री वितरण
गर्न पनि सहज हुन्छ । शिक्षा, स्वास्थ्य सुविधाको सहज पहुँचका लागि पनि यातायातको
आवश्यकता पर्दछ ।
सूचनाको सहज र प्रभावकारी
आदान प्रदान गर्न सञ्चार
पूर्वाधारहरूको विकास हुनु आवश्यक छ।
सञ्चारको पहुँच नहुँदा हामीलाई धेरै
कुराको जानकारी प्राप्त गर्न गाह्रो
हुन्छ । मानिसले आफ्नो भावना विचार,
खबर, सूचनाहरू आदान प्रदान गर्न
सञ्चारको भूमिका महत्त्वपूर्ण हुन्छ ।
सामाजिक अध्ययन तथा मानव मूल्य शिक्षा, कक्षा ७
११

========== PAGE 17 ==========

टेलिफोन, मोबाइल, फ्याक्स, रेडियो, पत्रपत्रिका, इन्टरनेटको सुविधा हुँदा हामीले सजिलै
सूचना आदान प्रदान गर्न सक्छौ । इन्टरनेटको विकासले घरमै बसेर पढ्न र अरू काम
गर्न सजिलो भएको छ । यसबाट संसारभरको खबर एकैछिनमा प्राप्त गर्न सकिन्छ । नयाँ
नयाँ ज्ञान र प्रविधिका बारेमा जानकारी पाइन्छ । काम गर्न छिटो, सजिलो र सहज हुन्छ ।
क्रियाकलाप
१. इन्टरनेटको प्रयोगले तपाईंको दैनिक जीवनमा पुऱ्याएको सहयोगको सूची तयार
पार्नुहोस् र साथी र तपाईंको सूची तुलना गर्नुहोस् ।
२. मोबाइल फोन र इन्टरनेटबिनाको वर्तमान अवस्था कस्तो होला ? छलफल गरी
लेख्नुहोस् ।
३. यातायातको विकासले समुदायमा ल्याउने सकारात्मक परिवर्तन सम्बन्धमा समूहमा
छलफल गर्नुहोस् र निष्कर्ष कक्षामा सुनाउनुहोस् ।
४. तपाईंको जिल्लाबाट प्रकाशन र प्रसारण हुने पत्रपत्रिका, एफ्.एम्., टेलिभिजन
आदिको नाम लेख्नुहोस् र यिनीहरूले के कस्ता समाचार, जानकारी र मनोरञ्जन
प्रदान गर्छन्, सोधखोज गरी लेख्नुहोस् ।
अभ्यास
तलका प्रश्नको उत्तर दिनुहोस् :
(क) तपाईंको घरमा प्रयोग भएका सञ्चारका साधनको नाम लेख्नुहोस् ।
(ख) यातायातको सुविधा हुँदा पाइने फाइदाको सूची तयार पार्नुहोस् ।
(ग) यातायात विकासको पूर्वाधार हो, किन ?
(ग) सञ्चारको पूर्वाधार विकासले देश विकासमा कसरी मदत पुऱ्याउँछ ? आफ्ना
तर्कहरू प्रस्तुत गर्नुहोस् ।
परियोजना कार्य
तपाईंको स्थानीय क्षेत्रमा भएका सञ्चार र यातायातको वर्तमान अवस्था सोधखोज गरी
प्राप्त विवरण कक्षामा प्रस्तुत गर्नुहोस् ।
१२
सामाजिक अध्ययन तथा मानव मूल्य शिक्षा, कक्षा ७


========== PAGE 18 ==========

पाठ
५
जिल्ला समन्वय समिति
नेपालको संविधानले स्थानीय तहमा गाउँपालिका, नगरपालिका, जिल्ला सभा र जिल्ला
समन्वय समितिको व्यवस्था गरेको छ । नागरिकले छानेका प्रतिनिधिहरूबाट सङ्घ,
प्रदेश र स्थानीय तहमा सरकार गठन हुन्छ ।
नेपालको हरेक जिल्लाभित्रका गाउँपालिका र नगरपालिकाहरूबिच समन्वय गर्न एक जिल्लासभा
रहन्छ । जिल्ला समन्वय समितिको प्रमुख र पदाधिकारीहरू जिल्ला सभाका सदस्यमध्ये
बाट निर्वाचित हुन्छन् । जिल्ला सभामा जिल्लाभित्रका गाउँपालिका अध्यक्ष र उपाध्यक्ष तथा
नगर पालिका प्रमुख र उपप्रमुख सदस्य रहन्छन् । गाउँसभा र नगरसभाको निर्वाचनको अन्तिम
परिणाम प्राप्त भएको मितिले ३० दिनभित्र जिल्ला सभाको पहिलो बैठक बस्दछ । जिल्ला
समन्वय समितिको भूमिकालाई तल तालिकामा प्रस्तुत गरिएको छ :
प्रदेश जिल्ला जिल्ला स्थानीय जिल्ला समन्वय समितिका जिल्ला समन्वय समितिका
सभा र तह
प्रतिनिधि
जिल्ला
समन्वय
समिति
७
७७
७७
७५३
(क) जिल्ला सभाबाट
निर्वाचित एक जना
प्रमुख एक जना
उपप्रमुख
(ख) कम्तीमा तीन जना
महिला सदस्य
(ग) कम्तीमा एक जना
सदस्य दलित वा
अल्पसङ्ख्यक सदस्य
(घ) नौ जनामा नब्ढने
गरी अन्य सदस्य पनि
थप्न सकिने ।
सामाजिक अध्ययन तथा मानव मूल्य शिक्षा, कक्षा ७
भूमिका
(क) जिल्लाभित्रका गाउँपालिका
र नगरपालिकाबिच
समन्वय गर्ने
(ख) विकास तथा
निर्माणसम्बन्धी कार्यमा
सन्तुलन कायम गर्न सोको
अनुगमन गर्ने
(ग) जिल्लामा रहने सङ्घीय र
प्रदेश सरकारी कार्यालय
र गाउँपालिका र
नगरपालिकाबिच समन्वय
गर्ने
(घ) कानुनबमोजिम अन्य
कार्यहरू गर्ने
१३

========== PAGE 19 ==========

क्रियाकलाप
१. तल दिइएको जिल्लाको विकासको सम्भाव्यताको अवस्था अध्ययन गर्नुहोस् र
दिइएका प्रश्नको उत्तर दिनुहोस् :
विकासका सम्भावना
गण्डकी प्रदेशमा अवस्थित गोरखा जिल्लामा विकासका सम्भावना निकै रहेको पाइन्छ । यस
जिल्लामा कृषि, उद्योग, पर्यटनलगायतका क्षेत्रमा विकासका सम्भावना रहेका छन् । मनास्लु हिमाल
ट्रेकिङ, गोरखा दरबार, सिरानचउर, लिगलिग कोट, भिमसेन थापाको गाउँ बोर्लाङ, बारपाक,
लाप्राक क्षेत्रमा पर्यटन उद्योगको सम्भावना रहेको छ । मनकामना मन्दिर, गोरखकाली गोरखनाथ,
वकेश्वरी, अकलामाई, नारद पोखरी, राजेन गुम्बा आदिलाई तीर्थस्थलका रूपमा विकास गर्न
सकिन्छ । बुढीगण्डकी, दरौदी, चेपे नदीमा बन्जी जम्पको सम्भावना रहेको छ । हिमाली जिल्ला
भएको कारण जडीबुटी प्रशस्त पाइन्छ । यसलाई व्यवस्थित तरिकाले खोजी गरी प्रयोगमा ल्याउन
सकिन्छ। त्रिशूली, दरौदी, बुढीगण्डकी, मर्यादी आदि नदीबाट जल विद्युत् उत्पादनको सम्भावना रहेको
छ । बुढीगण्डकी जल विद्युत् आयोजना निर्माण हुने क्रममा छ ।
मनकामना मन्दिर पुग्नका लागि केवलकारको सुविधा छ । यस जिल्लाका केही भूभाग पृथ्वी
राजमार्गसँग पनि जोडिएका छन् । धेरैजसो स्थानीय तहमा सडक यातायात पुगेको छ । यहाका
हिमाली क्षेत्रमा जौ, आलु र फापरको उत्पादन हुन्छ भने कम उचाइ भएको क्षेत्रमा मकै, गहुँ, धान,
कोदो आदि अन्नबालीको उत्पादन हुन्छ ।
प्रश्नहरू
(क) तपाईंको जिल्लामा विकासका सम्भावना के के छन् ? खोजी गरी लेख्नुहोस् ।
(ख) आफ्नो जिल्लामा हाल भएका सिँचाइ, पर्यटन, जडीबुटी, खानेपानी, सडक विस्तार
कार्यक्रमबारे लेख्नुहोस् ।
२. कक्षाकोठामा सरसफाइ तथा सामग्री व्यवस्थापनका लागि समितिको गठन गरी कार्य
विभाजनसमेत गर्नुहोस् ।
३. यदि तपाईं जिल्ला समन्वय समितिको पदाधिकारी हुनुभयो भने आफ्नो जिल्लाको स्थानीय तहमा
विकासका लागि योजना निर्माण गर्दा कसरी समन्वय गर्नुहुन्छ, उल्लेख गर्नुहोस् ।
अभ्यास
तलका प्रश्नको उत्तर दिनुहोस् :
(क) जिल्ला समन्वय समितिको गठन प्रक्रिया उल्लेख गर्नुहोस् ।
(ख) जिल्ला सभा कसरी गठन हुन्छ ? गठन प्रक्रिया लेख्नुहोस् ।
(ग) जिल्ला समन्वय समितिका कार्यहरू लेख्नुहोस् ।
१४
सामाजिक अध्ययन तथा मानव मूल्य शिक्षा, कक्षा ७

========== PAGE 20 ==========

एकाइ
दुई
हाम्रा मानव मूल्य मान्यता
सिकाइ उपलब्धि
• मानव मूल्य आत्मसात् गरी मानव सेवाको भावना जागृत गर्न
• हाम्रा सामाजिक तथा धार्मिक संस्कारहरूसँग परिचित भई सोअनुरूप व्यवहार गर्न
• हाम्रा सांस्कृतिक रीतिरिवाजहरूको खोजी र संरक्षण गर्न
• राष्ट्रिय सरोकारका विषयप्रति सचेत रहन र राष्ट्रको सम्मान र राष्ट्रियताको जगेर्ना गर्न
• नेपालका प्रेरणादायक राष्ट्रिय व्यक्तित्वहरूको खोजी गरी सम्मान गर्न र उनीहरूको कामबाट प्रेरणा लिन
• चरित्र निर्माणमा बालक्लबको भूमिका खोजी गर्न र सहभागी हुन
सामाजिक अध्ययन तथा मानव मूल्य शिक्षा, कक्षा ७
१५

========== PAGE 21 ==========

पाठ
१
मानव मूल्य
हरेक व्यक्तिलाई सहज रूपमा जीवन जिउनका लागि अर्को व्यक्तिको सहयोग आवश्यक
पर्छ । आपसी सहयोगबाट मानवले आफ्ना आवश्यकता पूरा गर्न सक्छ । समाजमा
मेलमिलाप र सद्भाव विकास गर्न सहयोग आदान प्रदानको संस्कृति विकास गर्नुपर्छ ।
हामीले अरूबाट सहयोग लिनेमात्र होइन अरूलाई आवश्यक परेका बेलामा सहयोग
पनि गर्नुपर्छ । सहयोगी भावनाले हामीलाई एकआपसमा मेलमिलाप गराउँछ । यसले
सामाजिक सद्भाव वृद्धि गराउँछ । कुनै पनि समस्यालाई एकताबद्ध भएर समाधान गर्न
मदत गर्छ । अरूको भलो चिताउनु, दयाभाव राख्नु, इमानदार बन्नु, परोपकारी हुनु,
आफ्नो कर्तव्यमा निष्ठापूर्वक लाग्नु मानव मूल्य हुन् । यस्ता मानवीय मूल्यले सेवाभावलाई
प्राथमिकता दिन्छन् । निस्वार्थ सेवा मानव मूल्यको महत्त्वपूर्ण पक्ष हो । मानव मूल्यका
केही पक्षलाई तल चर्चा गरिएको छ :
(क) आपसी सद्भाव
हामीले सबै व्यक्तिप्रति सकारात्मक भाव राखेर सबैलाई हित हुने व्यवहार गर्नुपर्छ ।
सबैप्रति सकारात्मक भावना राख्नु आपसी सद्भाव हो । आपसी सद्भावले समाजमा
शान्ति, एकता, माया, प्रेम, विश्वास र सहकार्यको वातावरण सिर्जना गर्छ । यसका लागि
सबैले सधैं सद्भावपूर्ण व्यवहार गर्नुपर्छ । व्यक्तिले कुनै पनि काम गर्दा नजिक र टाढा,
धनी र गरिब, आफ्नो र पराइ भनी भेदभाव गर्नुहुँदैन । सबैप्रति समभाव राखेर व्यवहार
गर्न सकेमा आपसी सद्भाव विकास हुन्छ । यसो हुँदा खुसी र सुखी मानव समाजको
निर्माणमा सहयोग पुग्छ ।
(ख) इमानदारी
इमानदारी भनेको तोकिएको जिम्मेवारी समयमा पूरा गर्ने व्यवहार हो । यो कर्तव्यनिष्ठ
र विश्वासिलो कार्यसँग सम्बन्धित हुन्छ । इमानदारिता व्यक्तिको व्यक्तिगत र सामाजिक
सम्पत्ति हो । इमानदारी व्यवहारले व्यक्तिलाई सबैको प्रिय बनाउँछ । आफ्नो कर्तव्यलाई
सर्वोपरी ठानेर तोकिएको जिम्मेवारी बहन गर्ने व्यक्ति नै इमानदार व्यक्ति हो ।
अनुशासित एवम् मर्यादित भएर आफ्नो उत्तरदायित्व बहन गर्न सक्दा हामी इमानदार
बन्न सक्छौँ । इमानदारी सामाजिक सद्भाव विकासको आधार हो ।
१६
सामाजिक अध्ययन तथा मानव मूल्य शिक्षा, कक्षा ७

========== PAGE 22 ==========

(ग) भाइचारा
संसारका सबै व्यक्ति एकै परिवारका दाजुभाइ दिदीबहिनी जस्तै समान सदस्य हुन् भन्ने
ठानेर व्यवहार गर्नु नै भाइचारा हो । भाइचाराले समाजमा समानता र भ्रातृत्वको भावना
विकास गराउँछ । यसबाट समाजमा एकता, शान्ति र समृद्धिको वातावरण निर्माण हुन्छ ।
(घ) निष्पक्षता
निष्पक्षता भनेको पक्षपातरहित व्यवहार हो । जात, धर्म, लिङ्ग, नाता, क्षेत्र, उमेर, वर्ग
पेसा, रङ आदि आधारमा कसैलाई पनि भेदभाव नगरिने व्यवहारलाई निष्पक्षता भनिन्छ ।
निष्पक्ष व्यवहारबाट योग्यता र क्षमताको उचित कदर हुने हुँदा स्वस्थ प्रतिस्पर्धाको
वातावरण सिर्जना हुन्छ । यसो हुँदा समाजमा शान्ति र सद्भावको विकास भई सामाजिक
एकता दरिलो बन्छ ।
(ङ) सहिष्णुता
अरूको अस्तित्वलाई स्विकार्ने र सबैप्रति समान व्यवहार गर्ने कार्यबाट आपसी विश्वास
आर्जन गर्न सकिन्छ । यसबाट समझदारी र सहअस्तिवको भावना विकास हुन्छ ।
पारस्परिक मेलमिलाप र सहअस्तिवबाट नै सहिष्णुता कायम हुन्छ । सहिष्णुता भनेको
सबैसँग गरिने सम्मानजनक व्यवहार हो । अरूको भावनाको कदर गर्दै आपसी समझदारी
कायम गर्न सकेमात्र समाजमा शान्ति र सद्भावको विकास हुन सक्छ ।
(च) जिम्मेवारी
व्यक्तिलाई तोकिएको कार्यलाई जिम्मेवारी भनिन्छ । जिम्मेवारी पूरा गर्नु हरेक व्यक्तिको
कर्तव्य हो । यसलाई सचेत व्यक्तिको पहिचानका रूपमा पनि लिने गरिन्छ । तोकिएको
दायित्व मैले पूरा गर्नुपर्छ भन्ने बोध तथा व्यवहार जिम्मेवारी हो । जिम्मेवारीले व्यक्तिलाई
दायित्व बोध गराउँछ । हामीले प्रकृतिमा रहेका सबै जीवजन्तु र संरचनाप्रति जिम्मेवार
भएर व्यवहार गर्नुपर्छ । आफ्नो आवश्यकता, इच्छा, चाहना पूरा गर्दा अरूलाई हानि
नोक्सानी पुऱ्याउनु हुँदैन । जिम्मेवार भएर गरिएका कामले सफलता दिलाउँछ । यसबाट
व्यक्तिमा सन्तुष्टि र स्वाभिमानको भावना विकास हुन्छ ।
(छ) सेवा
बिना स्वार्थ सघाउने काम सेवा हो । मूलतः सम्पूर्ण प्राणी जगत्को हितमा गरिने कर्मलाई
सामाजिक अध्ययन तथा मानव मूल्य शिक्षा, कक्षा ७
१७

========== PAGE 23 ==========

सेवा भनिन्छ । सेवालाई असल मानवीय धर्म भनेर पनि चर्चा गर्ने गरिन्छ । कमजोर,
अशक्त, ज्येष्ठ नागरिक, गरिब, दीनदुखी, अपाङ्गता भएका व्यक्ति जस्ता अरूको सहयोग
चाहिनेलाई सघाउनु सेवा हो । सेवा भावले हामीलाई परोपकारी कार्यमा लाग्न उत्प्रेरित गर्दछ ।
(ज) एकता
व्यक्ति व्यक्तिबिचको हामी भन्ने भावना एकता हो । परस्परको मित्रभावबाट गरिने
व्यवहारले एकताभाव बढाउन सहयोग गर्दछ । समाजका व्यवहारलाई साझा दायित्व
ठानेर अगाडि बढ्दा समानताको भाव बढ्छ । आपसी मेलमिलाप कायम हुन्छ । यसबाट
सहकार्यको भावना बढ्न गई सामाजिक जिम्मेवारी पूरा गर्न मदत पुग्छ । आपसी एकताबाट
समाजको आर्थिक विकास तथा सुरक्षा कायम गर्न पनि मदत पुग्छ । मानवीय जीवनमा
दैनिक रूपमा आइपर्ने समस्याको निराकरणमा पनि एकताबद्ध अभियानले सघाउँछ ।
क्रियाकलाप
तपाईंको समुदायमा अरूको सहयोग आवश्यक पर्ने दुई जना व्यक्तिसँग भेट गर्नुहोस् ।
उहाँहरूलाई आफूले सक्ने सहयोग गर्नुहोस् र सहयोग गर्दा तपाईंले गरेको अनुभूति
कक्षामा प्रस्तुत गर्नुहोस् ।
अभ्यास
१. तलका प्रश्नको उत्तर दिनुहोस् :
(क) मानव मूल्य भनेको के हो ?
(ख) आपसी सद्भावबाट प्राप्त हुने फाइदाहरू लेख्नुहोस् ।
(ग) समाजमा एकता कायम राख्नका लागि हामीले अपनाउनुपर्ने महत्त्वपूर्ण मानवीय
व्यवहारहरूको चर्चा गर्नुहोस् ।
(घ) व्यक्तिको सबैभन्दा महत्त्वपूर्ण जिम्मेवारी पहिचान गरी उदाहरणसहित प्रस्तुत
गर्नुहोस् ।
(ङ) मानव मूल्यहरूको सूची बनाई कुनै दुईको उदाहरणसहित बयान गर्नुहोस् ।
१८
सामाजिक अध्ययन तथा मानव मूल्य शिक्षा, कक्षा ७


========== PAGE 24 ==========

सामुदायिक कार्य
१. तपाईंको समुदायका केही मानव मूल्य प्रयोगको अवस्था सोधपुछ गर्नुहोस् ।
सोधपुछपश्चात् अभ्यासको अवस्था कस्तो पाउनुभयो । तलको तालिकामा भरी
कक्षामा प्रस्तुत गर्नुहोस् :
मानव मूल्य
आपसी सद्भाव
इमानदारी
भाइचारा
छ
छैन
सहिष्णुता
एकता
जिम्मेवारी
सेवाभाव
सामाजिक अध्ययन तथा मानव मूल्य शिक्षा, कक्षा ७
१९

========== PAGE 25 ==========

पाठ
२
हाम्रा सामाजिक संस्कारहरू
नेपाल विविधतायुक्त देश हो । यहाँ विभिन्न जाति, धर्म र भाषाभाषीको बसोबास छ ।
भौगोलिक विविधतासँगै संस्कार र संस्कृतिमा पनि विविधता देख्न सकिन्छ । हिमाल, पहाड
र तराईमा बस्ने व्यक्तिहरूका बिचमा पनि रहनसहन, भाषा, चालचलन र मूल्यमान्यतामा
फरकपन पाइन्छ । जातजातिका आधारमा पनि फरक फरक संस्कार अस्तित्वमा रहेका
छन् । यी विविधतायुक्त संस्कारहरू जातिगत र भौगोलिक समुदायका लागि पहिचान
बनेका छन् ।
नेपाली समाजका अधिकांश गतिविधिहरू धार्मिक तथा जातिगत संस्कारबाट निर्देशित
छन् । सनातन वैदिक मान्यताबाट प्रभावित हुने जातजातिको संस्कारमा हिन्दु धर्मको
प्रभाव देखिन्छ । बौद्ध धर्मालम्बीहरूको सामाजिक संस्कार बौद्ध धर्मबाट निर्देशित छ ।
विभिन्न धर्ममा विश्वास गर्ने समुदायहरूको सामाजिक संस्कार पनि उनीहरूले मान्ने
धर्मबाट प्रभावित छ । कतिपय जातजातिमा भने एउटै धर्म मान्ने भए तापनि धर्मभन्दा
जातिगत आधारमा सामाजिक संस्कार विकास भएको पाइन्छ । हाम्रा सामाजिक संस्कार
जातिगत, धर्म, भाषा, भूगोल आदिमा आधारित रहेको पाइन्छ ।
हरेक समाजलाई व्यवस्थित गर्न विभिन्न सामाजिक मूल्य, मान्यता र व्यवहार रहन्छन् ।
जन्म, मृत्यु, विवाह आदि विभिन्न संस्कारका लागि निश्चित् मूल्य र मान्यतालाई आधार
बनाइएको हुन्छ। समाजमा रहेका तिनै मूल्य मान्यताहरू सामाजिक संस्कार हुन् । सामाजिक
संस्कारको छोटकरीमा तल चर्चा गरिएको छ :
(क) जन्म संस्कार
सन्तानको जन्म प्रक्रिया सुरु भएपछि पारिवारिक रूपमा स्वीकार गर्न र समाजमा परिचित
गराउनका लागि विभिन्न प्रकारका कर्म गरिन्छन् । बच्चा गर्भमा आएपछि गर्भवती
महिलालाई राम्रो हेरविचार गर्ने, समाजमा सूचना दिने, समाजले नयाँ बच्चाको आगमनलाई
स्वागतको तयारी गर्ने, गर्भवतीलाई मिष्ठान्न खुवाउने आदि गर्छन् । नेपाल बहुजातीय र
बहुसांस्कृतिक मुलुक भएकाले आफ्नो जातीय, धार्मिक संस्कारअनुसार बच्चाको नामकरण
गर्ने प्रचलन रहेको छ । बच्चाको नामकरण संस्कार आफ्नो संस्कृतिअनुसार तीन, पाँच,
सात वा एघार दिनमा गरिन्छ ।
२०
सामाजिक अध्ययन तथा मानव मूल्य शिक्षा, कक्षा ७

========== PAGE 26 ==========

परिवारमा सन्तानको जन्म भएको छ महिनाभित्र पास्नी (बच्चालाई अन्न खुवाउन सुरु
गर्ने) गरिन्छ । सन्तान हुकँदै जाँदा छोरा भएमा जातीय संस्कारअनुसार छेवर गर्ने,
व्रतबन्ध गर्ने, छोरी भएमा गुन्युचोली दिनेलगायतका कर्म गर्ने गरिन्छ । यस्ता संस्कारहरू
आआफ्ना जातिगत संस्कारअनुसार सम्पन्न गरिन्छन् । यी कर्म सामाजिकीकरण गर्न
अपनाइने तरिकाहरू हुन् । यस्ता संस्कार गर्दा मितव्ययिता अपनाउँदै समसामयिक सुधार
गर्नतर्फ लाग्नुपर्छ ।
(ख) विवाह संस्कार
उमेरले वयस्क भएका महिला र पुरुषलाई जीवनसाथीका रूपमा कानुनी वा सामाजिक
स्वीकृति प्राप्त गर्ने प्रक्रिया विवाह हो । यो घरजम र सन्तान उत्पादनका लागि गरिने
संस्कारगत प्रक्रिया हो । मागी विवाह, भागी विवाह, प्रेम विवाह, अदालती विवाह आदि
विवाहका प्रकार हुन् । मागी विवाह परम्परागत विवाह संस्कार हो भने प्रेम विवाह आधुनिक
प्रचलन हो । मागी विवाह धार्मिक र व्यावहारिक हिसाबले निकै महत्त्वपूर्ण मानिन्छ ।
यातायात, शिक्षा, सूचना, सञ्चार, प्रविधि र सम्पर्कको कारणले वर्तमान समयमा मागी
विवाहभन्दा प्रेम विवाह निकै प्रचलनमा छ । वर्तमान कानुनी प्रावधानअनुसार नेपालमा
विवाहका लागि केटाकेटीको उमेर २० वर्ष पुगेको हुनुपर्छ । कतिपय जातजातिमा अहिले
पनि बालविवाह प्रचलनमा रहेको देखिन्छ । बालविवाह कानुनी, मनोवैज्ञानिक र स्वास्थ्यका
दृष्टिले अनुपयुक्त हुने हुँदा यस्ता गलत अभ्यासलाई हटाउन आवश्यक छ । संस्कारका
नाममा गरिने बालविवाह गर्नु गैरकानुनी कार्य हो । यसको विरुद्धमा चेतनामूलक गतिविधि
सञ्चालन गर्नुपर्छ । आजभोलि शिक्षाको प्रभावले बालविवाहमा केही कमी आए पनि पूर्ण
रूपमा रोकिएको अवस्था भने छैन । विवाह संस्कार गर्दा हामीले दाइजो, फजुल खर्च जस्ता
कुराहरूलाई निरुत्साहन गर्नुपर्छ ।
(ग) मृत्यु संस्कार
जन्मपछि मृत्यु प्रकृतिको नियम हो । मानिसको मृत्युपछि जातीय र धार्मिक प्रचलनअनुसार
फरक फरक किसिमले मृत्यु संस्कार गरिन्छ । मृत्यु संस्कारमा जातीय र धार्मिक
परम्पराअनुसार किरिया कर्म गर्ने, आशौच बार्ने, नुन नखाने, अरूलाई नछुने, कपाल खौरने
र सेता लुगा लगाउने आदि चलन छ । मृत शरीरलाई जलाउने, गाड्ने जस्ता विविध
संस्कारहरू नेपाली समाजमा देख्न सकिन्छ । यो नेपाली समाजको विविधता र पहिचानको
प्रमाण हो ।
सामाजिक अध्ययन तथा मानव मूल्य शिक्षा, कक्षा ७
२१

========== PAGE 27 ==========

नेपाली समाजका केही धार्मिक तथा सामाजिक संस्कारहरू
क्र.स. जातजाति
१. क्षेत्री ब्राह्मण
जन्म संस्कार
विवाह संस्कार
११ दिनमा न्वारान सगोत्री विवाह नगर्ने,
गर्ने, पाँच छ महिनामा मागी र प्रेम विवाह
पास्नी गर्ने, पुरोहितले दुवै हुने
कर्म गराउने
सातदेखि
२.
मगर
दिनभित्र
न्वारान बिहे गर्ने, मामा
गर्ने, पुरोहितले कर्म गराउने
एघार प्रायः आफ्नै जातिभित्र १० देखि १३ दिनमा किरिया
कर्म गर्ने
गर्ने, पुरोहितले कर्म चेली र फुपू चेलाबिच
विवाह गर्न मिल्ने,
मागी र प्रेम विवाह
एघार बेल, मागी र प्रेम हिन्दु वा बौद्ध परम्पराअनुसार
३.
नेवार
चारदेखि
दिनभित्र
न्वारान विवाह
पुरोहितले कर्म गराउने
गर्ने, पुरोहितले कर्म
गराउने
४.
तामाङ
तीनदेखि एघार मामा
चेलो र १० देखि १३ दिनमा किरिया
दिनभित्र न्वारान गर्ने फुपू चेलीबिच विवाह कर्म गर्ने
गर्न मिल्ने, मागी
र प्रेम, जारी विवाह
चल्ने
५.
राई
तीनदेखि छ दिनभित्र मागी र प्रेम विवाह ३ दिन नुन तेल बार्ने, ९
न्वारन गर्ने
चल्ने
वा १० दिनमा किरिया कर्म
सक्ने
६.
लिम्बु
छोरीको तीन दिन र मागी र प्रेम विवाह तोकिएको वा प्रचलित
छोराको चार दिनमा
क्षेत्रमा शव गाड्ने
न्वारन गर्ने
७.
थारु
छदेखि नौ दिनभित्र मागी र प्रेम, जारी १३ दिनमा किरिया कर्म
न्वारान गर्ने
विवाह चल्ने
सक्ने ।
८.
शेर्पा
तीन दिनमा न्वारन
मागी, जारी र प्रेम बौद्ध संस्कारबमोजिम
गर्ने
विवाह
तीनदेखि एघार दिनभित्र
समाधि गर्ने
२२
सामाजिक अध्ययन तथा मानव मूल्य शिक्षा, कक्षा ७


========== PAGE 28 ==========

९.
धिमाल
छोरीको तीन दिन र मागी र प्रेम विवाह, तोकिएको क्षेत्रमा शव
छोराको चार दिनमा विधवा विवाह चल्ने
गाड्ने
न्वारान गर्ने
१०. गुरुङ
पहिलो सन्तानको
मागी र प्रेम विवाह शव जलाउने र गाड्ने, १३
जन्ममा विशेष
चल्ने
दिन जुठो बार्ने
नाचगान गरी खुसी
मनाउने
क्रियाकलाप
१. तपाईंको समुदायमा रहेको कुनै एक जातिको जन्म र मृत्यु संस्कारसँग सम्बन्धित
विशेषताहरू टिपोट गरी कक्षामा सुनाउनुहोस् ।
२.
तपाईंको समुदायमा कस्ता कस्ता वैवाहिक संस्कारहरू देख्नुभएको छ ? तिनका
विशेषताहरू टिपोट गर्नुहोस् र कक्षामा सामाजिक विषय पढाउने शिक्षकसँग अन्तरक्रिया
गर्नुहोस् ।
अभ्यास
१. तलका प्रश्नको उत्तर दिनुहोस् :
(क) सामाजिक संस्कार भनेको के हो ?
(ख) मागी विवाह र प्रेम विवाहमा के फरक छ ?
(ग) मृत्य संस्कार भनेको के हो ?
(घ) तपाईंको आफ्नो जातिको मृत्यु संस्कार उल्लेख गर्नुहोस् ।
(ङ) नेपाली समाजमा सामाजिक संस्कारको विविधता हुनुका कारणहरू
पहिल्याउनुहोस् ।
सामाजिक अध्ययन तथा मानव मूल्य शिक्षा, कक्षा ७

========== PAGE 29 ==========

पाठ
३
हाम्रा धार्मिक संस्कार
धर्म भनेको आस्था र विश्वास हो । विभिन्न व्यक्ति, जातजाति या समुदायमा फरक फरक
धार्मिक विश्वास रहेको हुन्छ । विभिन्न धर्मले फरक फरक किसिमका धार्मिक संस्कारलाई
अङ्गीकार गरेका हुन्छन् । हिन्दु धर्मालम्बीहरू ईश्वरमा विश्वास गर्छन् । अलौकिक
शक्तिलाई ईश्वरका रूपमा पूजा गर्ने, दानधर्म, तीर्थव्रत गर्ने कार्यहरू हिन्दु धर्मका धार्मिक
संस्कारहरू हुन् । अहिंसा बौद्ध धर्मको मुख्य विशेषता हो । बौद्ध धर्मालम्बीहरू परोकार,
मेलमिलाप, शान्ति र संयम जस्ता संस्कारहरूलाई महत्त्व दिन्छन् ।
किरात धर्म मान्नेहरूले प्रकृति पूजामा महत्त्व दिन्छन् । इस्लामहरू दान गर्ने, नमाज पढ्ने
गर्छन् । सृष्टिका सबै पक्षले आपनो जिम्मेवारी पूरा गर्नु धर्म हो । माटामा कुनै बिउ
रोपेपछि त्यसलाई उमार्नु प्रकृतिको धर्म हो । हरेक व्यक्तिले यस धर्तीमा जन्म लिएपछि
आफ्नो दायित्व पूरा गर्नुपर्ने हुन्छ । पूर्वजहरूले समाजलाई व्यवस्थित गर्न समय र
स्थानअनुसार विशेष नामसहितका विभिन्न धार्मिक संस्कार विकास गरेका हुन् ।
भक्ति गर्नु एउटा महत्त्वपूर्ण
धार्मिक संस्कार हो । भक्ति
आराधना
भक्ति
↓
प्रार्थना
आराधना भनेको आस्था हो ।
भक्ति गर्नाले मन र चित्त एकाग्र
भई जीवनलाई सत्मार्गमा पूजा
→
हाम्रा धार्मिक
गतिविधि
अहिंसा
हिँडाउन सहयोग पुग्छ । मनलाई
स्वस्थ र शान्त राख्न सहयोग
पुग्छ । मन्दिर, गुम्बा, मस्जिद,
• दीनदुःखी
असहायको सेवा
व्रत
दान
चर्च जस्ता धार्मिक स्थलहरूमा
गरिने पूजापाठ, प्रार्थनालगायतका व्यवहारहरूबाट हामीलाई आत्मिक शान्ति मिल्छ ।
विशेष तिथिहरूमा व्रत, उपवास गर्ने, दान गर्ने, दीनदुःखीलाई सेवा, सहयोग गर्ने कामहरू
पनि हाम्रा धार्मिक संस्कार हुन् । अरूको मन नदुखाउनु, हिंसा नगर्नु जस्ता असल
संस्कारको पालनाबाट समाजमा शान्ति कायम हुन्छ । हाम्रो सानो दया, परोपकार र
सद्भावबाट अरूलाई सहयोग पुग्छ भने त्यो धर्म हो । अनुशासित भएर नीतिपूर्वक विकास,
२४
सामाजिक अध्ययन तथा मानव मूल्य शिक्षा, कक्षा ७

========== PAGE 30 ==========

सुरक्षा र देशको प्रगतिमा सहयोग गर्ने जस्ता धार्मिक संस्कारहरूको अङ्गीकार गर्नाले
समाजमा मेलमिलाप र धार्मिक सहिष्णुताको वातावरण कायम गर्नसमेत सहयोग पुग्छ ।
विभिन्न धर्ममा आधारित मुख्य धार्मिक संस्कारहरूलाई तल तालिकामा उल्लेख गरिएको छ :
धर्म
मुख्य धार्मिक संस्कार
हिन्दु
पूजा आराधना गर्ने, व्रत वस्ने, मूर्ति पूजा गर्ने, भजनकीर्तन गर्ने
बौद्ध
हिंसा नगर्ने, ध्यान गर्ने, बुद्ध मन्त्र लेखिएका तोरण घरमा राख्ने
इसाई
प्रार्थना गर्ने, क्यारोल गाउने, मैनबत्ती बाल्ने, उपहार साटासाट गर्ने
किराँत
प्रकृतिको पूजा गर्ने, मुन्धुम पाठ गर्ने, सुम्निमा र पारुहाङको पूजा गर्ने
इस्लाम
नमाज पाठ गर्ने, हज गर्ने, दान गर्ने, रमजानको व्रत बस्ने
क्रियाकलाप
१.
तपाईंलाई मनपर्ने सबैभन्दा महत्त्वपूर्ण धार्मिक क्रियाकलाप कुन हो ? त्यसअन्तर्गत
पर्ने मुख्य कार्यहरू टिपोट गरी कक्षाका साथीहरूलाई सुनाउनुहोस् ।
२. तपाईंको समुदायमा रहेको प्रसिद्ध धार्मिक स्थलमा गई उक्त धार्मिक स्थलमा
विभिन्न व्यक्तिहरू आउनाका कारणहरू पत्ता लगाउनुहोस् । ती कारणहरू आफ्ना
कक्षाका साथीहरूलाई सुनाउनुहोस् ।
अभ्यास
१. तलका प्रश्नको उत्तर दिनुहोस् :
(क) धार्मिक संस्कार भनेको के हो ?
(ख) कुनै पाँच धार्मिक सम्प्रदायले गर्ने मुख्य मुख्य धार्मिक गतिविधिहरूको सूची
बनाउनुहोस् ।
(ग) सबै धर्मका मिल्दा गतिविधिहरूलाई बुँदागत रूपमा लेख्नुहोस् ।
(घ) तपाईंले मान्दै आएको धार्मिक संस्कारले समाजमा पारेको सकारात्मक प्रभाव
उल्लेख गर्नुहोस् ।
सामाजिक अध्ययन तथा मानव मूल्य शिक्षा, कक्षा ७
२५


========== PAGE 31 ==========

पाठ
8
हाम्रा चाडपर्वहरू
हामीले विभिन्न प्रकारका चाडपर्वहरू मनाउँदै आएका छौँ । चाडपर्वहरू ऐतिहासिक,
धार्मिक र सांस्कृतिक पक्षमा आधारित हुन्छन् । हरेक चाडपर्वको आफ्नै विशिष्ट
परिवेश र पहिचान रहेको हुन्छ । दसैंलाई हामी असत्यमाथि सत्यको विजय भएको सन्दर्भका
रूपमा मान्छौँ । बुद्ध पूर्णिमा (बुद्ध जयन्ती) शान्तिका दूत गौतम बुद्ध जन्मेको तिथिका
रूपमा मान्छौँ । दसैं, तिहार, छठ, ल्होसार, उँधौली, उँभौली, फागुपूर्णिमा, माघे सङ्क्रान्ति,
इन्द्रजात्रा, वैशाख पूर्णिमा आदि हाम्रा प्रमुख चाडपर्व हुन्। धार्मिक समुदाय, जातजाति भौगोलिक
क्षेत्रअनुसार चाडपर्वहरू फरक फरक हुन्छन् । चाडपर्वबाट संस्कार र संस्कृतिबारेमा थाहा
पाइन्छ । चाडपर्वले ऋतु र मौसमको पनि जानकारी दिन्छन् । चाडपर्व मानव सम्बन्ध र
सद्भावका सेतु पनि हुन् जसले आपसी मेलमिलाप र सहकार्यलाई प्रश्रय दिन्छन् ।
चाडपर्वले आफन्त भेटघाट, मिठो खाने, राम्रो लुगा लगाउने नाचगान गर्नेलगायतका
गतिविधिका लागि अवसर दिन्छ । चाडपर्व संस्कार र संस्कृति संरक्षणका आधार पनि
हुन् । हामीले चाडपर्व मान्दा अनावश्यक खर्च गर्ने, अशिष्ट व्यवहार देखाउने, देखासिकी
गर्ने जस्ता अवाञ्छित गतिविधिलाई नियन्त्रण गर्नुपर्छ ।
विभिन्न धर्मावलम्बीहरूले मनाउने केही प्रमुख चाडपर्व
हिन्दु धर्मालम्बीहरूका बौद्ध
इस्लाम
इसाई
किराँत
चाडपर्व
धर्मालम्बीहरूका
धर्मालम्बीहरूका
धर्मालम्बीहरूका धर्मालम्बीहरूका
चाडपर्व
चाडपर्व
चाडपर्व
चाडपर्व
दसैं
बुद्ध पूर्णिमा
सोब्रात
क्रिसमस
उँधौली
तिहार
ल्होसार
(इदउल फित्र)
इस्टर सन्डे
उँभौली
माघे सङ्क्रान्ति
(माघी)
मनिरिम्दु
इदउलअजाह
फागु पूर्णिमा
(बकर इद),
इन्द्रजात्रा
मोहरम
जनैपूर्णिमा
रैवल
२६
सामाजिक अध्ययन तथा मानव मूल्य शिक्षा, कक्षा ७


========== PAGE 32 ==========

कुशे औंसी
मातातीर्थ औंसी
- शिवरात्रि
- छठ
- गौरा
- नाग पूजा
तिजी पर्व
- यारतुङ
- सकादावा
क्रियाकलाप
१. आफ्नो कक्षामा पढ्ने साथीहरूको नाम, थर, ठेगाना टिपोट गर्नुहोस् । प्रत्येक साथीहरूले मनाउने गरेका मुख्य मुख्य चाडपर्वहरू र मनाइने समय चार्टपेपरमा सूचीकृत गरी सबैले देख्ने गरेर कक्षाको भित्तामा टाँस्नुहोस् ।
२. विभिन्न चाडपर्व मनाएको अभिनय गर्नुहोस् ।
३. विभिन्न चाडपर्वसँग सम्बन्धित चित्र तथा फोटाहरू सङ्कलन गरी एल्बम तयार पार्नुहोस् र एल्बमको नामसमेत लेख्नुहोस् ।
अभ्यास
१. तलका प्रश्नको उत्तर दिनुहोस् :
(क) हाम्रा चाडपर्व सामाजिक सम्बन्धका सेतु हुन् भन्ने कुरालाई उदाहरणसहित प्रस्ट्याउनुहोस् ।
(ख) चाडपर्वहरूले मानिसलाई उल्लास र उमङ्ग प्रदान गर्छ, कसरी ?
(ग) चाडपर्वको सामाजिक महत्त्व उल्लेख गर्नुहोस् ।
(घ) चाडपर्वहरूले कसरी समाजको चिनारी गराउँछन्, लेख्नुहोस् ।
सामुदायिक कार्य
तपाईंले मनाउने कुनै एक चाडसँग सम्बन्धित चित्र, फोटो र गतिविधि समेटी एक प्रतिवेदन तयार पार्नुहोस् ।
सामाजिक अध्ययन तथा मानव मूल्य शिक्षा, कक्षा ७
२७

========== PAGE 33 ==========

पाठ
५
हाम्रा सांस्कृतिक रीतिरिवाज
समाजमा विगतदेखि चलिआएका व्यवहारहरू रीतिरिवाज हुन् । नाच्ने, गाउने, पूजा
आराधना गर्ने, मेलापात गर्ने, ऍचोपैंचो गर्ने, जातिगत तथा संस्कारगत पहिरन लगाउने
आदि प्रचलन हाम्रा रीतिरिवाज हुन् । यस्ता रीतिरिवाज समाजका पहिचान हुन् । सांस्कृतिक
रीतिरिवाजअन्तर्गत लोकगीत, लोकबाजा, लोकनृत्य, गरगहना, पहिरन, लोकधुन आदि पर्छन् ।
(क) हाम्रा लोकगीत
१. पश्चिम बग्ने कर्नाली त पूर्व बग्ने भेरी
बिचमा हामी रमाउने दोभान हेरिहेरी (झयाउरे टुक्का)
वहीँ जन्म्याको वहीं हुर्य्याको झल्का झल्का झल्का हिमाल
उही बोली जान्याको कठै कर्मभूमि जाँ भयानि जन्मभूमि हो मेरो पश्चिम
नेपाल (देउडा)
राम राम राम, रामको शुभनाम जपौँ सबैले
जपौँ सबैले हरेराम जपौँ सबैले... नारायण हरिहरि (चुट्का भजन)
राम्दी पुल तरने बित्तिकै
बाँचे भेट मरे त यतिकै (सालैजो टुक्का)
माथि त मालीडाँडामा लामाले भार्मिन चढाको
आप्पाकी छोरी मैच्याङलाई मनमा अचेल धड्कन बढेको (तामाङ सेलो)
वारी तुवाँलो कमै पारी तुवाँलो
आँगानैमा नाचीनाची लाउली पुवाँलो (पुर्वेली मारुनी भाका)
चलु सखी हिलमिल जनकके आँगन
दुलहा बनलछी श्रीराम हे । (मैथिली विवाह गीत)
उल्लिखित लोकगीतका टुक्काहरू नेपाली समुदायमा प्रचलित लोकगीतका अंश हुन् ।
लोकजीवनको लयात्मक एवम् कलात्मक अभिव्यक्ति लोकगीत हुन् । लोकगीत आफ्नो
रैथाने संस्कार एवम् संस्कृति अभिव्यक्त गर्ने सशक्त माध्यम हो । यसबाट मानिसले आफ्ना
२८
सामाजिक अध्ययन तथा मानव मूल्य शिक्षा, कक्षा ७

========== PAGE 34 ==========

भावना, संवेग, खुसी एवम् पीडालाई गीतका माध्यमबाट प्रकट गर्छन् । यस्ता गीतहरू
चाडपर्व, पूजाआजा, मेलापात, उत्सव, महोत्सवलगायतमा गाउने गरिन्छ । लोकगीत
मौखिक रूपमा प्रचलित गीत हो । यो लोक परिवेशमा आधारित हुन्छ ।
प्रयोगका आधारमा लोकगीतलाई निम्नानुसार बुझ्न सकिन्छ :
संस्कारमा प्रयोग प्रार्थनामा प्रयोग हुन पर्वहरूमा प्रयोग
अन्य अवस्थामा
प्रयोगहुने
हुने
हुने
विवाहमा
ईश्वरीय भक्तिका
चाडपर्वमा गाइने,
गाइने गित जस्तै
लागि गाइने गीत
: रत्यौली गीत
जस्तै : भजन,
गाइने गीत जस्तै :
बच्चालाई सुताउन
(ख) लोकबाजा
जस्तै : तिज, गीत
माङ्गल गीत आदि देउसी, भैलो आदि
फागु, गौरा, होरी
गाइने लोहरी, असारे
गीत आदि
समाजमा परम्परादेखि चल्दै आएका लोकगीतलाई सुर, ताल र लय दिने वाद्ययन्त्रलाई
लोकबाजा भनिन्छ । पूर्वजहरूका सिर्जना यी लोकबाजाहरू समाजका चिनारी हुन् ।
स्थानीयताको पहिचानसँग गाँसिएका लोकबाजाहरू मौलिक हुन्छन् ।
नेपाली समाजमा प्रयोगमा रहेका मादल, मुर्चुङ्गा, बाँसुरी, सारङ्गी, मुरली, सहनाई,
टेम्को, दमाह, ढोलक, धिमे आदि लोकबाजा हुन् । तबला, हुड्को, शङ्ख, झ्याम्टा, बिनायो,
डमरु, खैजडीलगायतका बाजाहरू पनि नेपाली लोकबाजा हुन् । कतिपय बाजाहरू पूजा
गर्दा बजाउने गरिन्छ । कतिपय बाजाहरू मनोरञ्जन गर्ने क्रममा नाचगान गर्दा बजाउने
सामाजिक अध्ययन तथा मानव मूल्य शिक्षा, कक्षा ७
२९

========== PAGE 35 ==========

गरिन्छ । मेलापर्वहरूमा पनि वाद्ययन्त्रहरू बजाउने गरिन्छ । यसबाट मानिसले आफ्नो
भाका र शब्दहरूलाई साङ्गीतिक स्वरूप दिने गर्छन् । नेपालमा स्थान विशेष फरक फरक
लोकबाजाहरूको प्रयोग गरिएको पाइन्छ ।
(ग) लोकधुन
परम्परादेखि पर्व अवसरलाई जनाउन सङ्केत गरिने वा बजाइने धुनहरूलाई लोकधुन
भनिन्छ । दसैंमा बजाइने मालश्री, विवाहमा बजाइने मङ्गल धुन, पूजामा बजाइने स्वस्ती,
शङ्ख ध्वनि आदि हाम्रा लोक धुन हुन् । यिनले मौसम, चाडपर्व र परिवेशको अवस्थालाई
सङ्केत गर्छन् ।
लोकधुन समाज र स्थानअनुसार फरक फरक हुन्छन् । लोकधुन समाजका सम्पत्ति
हुन् । आधुनिक गीत, सङ्गीत तथा धुनको प्रभावले कतिपय लोकधुन लोप भइरहेको
अवस्था छ । सूचना प्रविधिको विकास तथा पश्चिमा संस्कृतिको प्रभावले पनि हाम्रा
लोकधुन ओझेलमा पर्दै गएका छन् । हाम्रो संस्कार, संस्कृति र पहिचानसँग गाँसिएका
लोकगीत, लोकबाजा तथा लोकधुनको संरक्षणमा क्रियाशील हुनु हरेक नेपालीको दायित्व हो।
(घ) लोक तथा शास्त्रीय नृत्य
लोकगीत र लोकबाजाहरूको धुनमा आधारित भई शरीरको हाउभाउ प्रस्तुत गर्नुलाई
लोक नृत्य भनिन्छ । लोकनृत्यहरू समाजका पहिचान र गहना हुन् । सबै समाजका
आफ्नै पहिचान दिने लोकनृत्यहरू हुन्छन् । नेपाली समाजका रत्यौली, भजन र मन्त्रहरूमा
आधारित भई नाचिने परम्परागत नृत्यहरू हाम्रा समाजका विशेष सम्पत्ति हुन् । नेपालमा
नाचिने झ्याउरे, ख्याली, चुट्का, मारुनी, धान नाच, तामाङ सेलो, बालन, सराय, सोरठी,
झिझिया आदि लोकप्रिय लोकनृत्य हुन् । नेपाली समाजमा देउडा, हुड्के नाच, कौरा
नाच, लाखे नाच पनि निकै प्रसिद्ध छन् ।
धर्मशास्त्र तथा देवीदेवताको चरित्र वर्णन गर्दै निश्चित नियममा रहेर गरिने नृत्य शास्त्रीय
नृत्य हुन् । चर्या नृत्य, पञ्चबुद्ध नृत्य आदि शास्त्रीय नृत्यका उदाहरण हुन् । मुख, आँखा,
औंलाहरू, शारीरिक लचकता तथा विभिन्न अङ्गहरूको हाउभाउलाई शास्त्रीय सङ्गीतका
लयमा आबद्ध गरी शास्त्रीय नृत्य प्रस्तुत गरिन्छ ।
लोक तथा शास्त्रीय नृत्य आस्थाको मनोरञ्जन प्रस्तुति गर्न गरिन्छ । वर्तमानमा
लोक तथा शास्त्रीय नाच थेरापी र शारीरिक अभ्यासका लागि समेत उपयोग गर्न
३०
सामाजिक अध्ययन तथा मानव मूल्य शिक्षा, कक्षा ७


========== PAGE 36 ==========

थालिएको छ । लोक तथा शास्त्रीय नृत्यको मौलिकता र पहिचान जोगाउन वर्तमान
पुस्ताको महत्त्वपूर्ण भूमिका रहन्छ ।
(ङ) गरगहनाहरू
व्यक्तिले शरीर सजाउन वा आफ्नो पहिचान
देखाउन प्रयोग गर्ने सामग्रीलाई गहना
भनिन्छ । यस्ता सामग्री विशेष धातु,
पत्थर वा अन्य कुनै वस्तुबाट निर्माण
गरिन्छ । विभिन्न स्वरूप र आकृतियुक्त
यस्ता गहना व्यक्ति र मूर्तिहरूमा प्रयोग
गरिन्छन् । नेपाली समाजमा बहुमूल्य
धातुहरूको प्रयोग गरी गहनाहरू निर्माण गर्ने
चलन छ । देवीदेवताका मूर्तिहरूमा प्रयोग गरिने मुकुट, व्यक्तिले शिर, नाक कान, घाँटी
हात खुट्टामा पहिरिने विभिन्न वस्तुहरू गहना हुन् । महिलाले लगाउने शिरबन्दी, ढुङ्ग्री,
मुन्द्री, हसुली, कम्पनी माला, बुलाकी, पोते, तिलहरी, औंठी, बाला, चुरा, पाउजु आदि गहना
हुन् । नेपालमा पुरुषको तुलनामा महिलाले धेरै प्रकारका गरगहनाको प्रयोग गर्छन् । गर
गहनाहरू समकालीन समाजका जीवन्त पहिचान हुन् ।
क्रियाकलाप
१. तपाईंको समुदायमा पाइने विभिन्न लोकबाजाहरूको नाम सङ्कलन गरी सूची
बनाउनुहोस् र कक्षामा छलफल गर्नुहोस् ।
२. तपाईंको समुदायका ज्येष्ठ नागरिकसँग भेट गरी गरगहनाहरूका सम्बन्धमा
जानकारी लिनुहोस् । प्राप्त तथ्यहरू दिइएको तालिकामा भर्नुहोस् :
क्र.स. गहनाको नाम
प्रयोगगर्ने समुदाय
गहना बनाउन प्रयोग भएको
धातु वा वस्तु
३. आफ्नो समुदायमा प्रचलित लोकगीतहरू सङ्कलन गरी कक्षामा प्रस्तुत गर्नुहोस् ।
४.
कक्षामा लोकनृत्य प्रतियोगिता आयोजना गर्नुहोस् ।
सामाजिक अध्ययन तथा मानव मूल्य शिक्षा, कक्षा ७
३१

========== PAGE 37 ==========

अभ्यास
तलका प्रश्नको उत्तर दिनुहोस् :
(क) सांस्कृतिक रीतिरिवाज भनेको के हो ?
(ख) कसरी लोकगीत, लोकबाजा र लोकनृत्य एकअर्कामा अन्तरसम्बन्धित छन्, लेख्नुहोस् ।
(ग) लोकगीत तथा लोकधुन संरक्षणका उपायहरू बताउनुहोस् ।
(घ) लोकधुनले परिवेशलाई सङ्केत गर्छ भन्ने कुरालाई आफ्ना तर्कसहित पुष्टि गर्नुहोस् ।
(ङ) लोकपरम्परा सामाजिक सम्पदा हो । यस भनाइलाई उदाहरणसहित प्रस्ट्याउनुहोस् ।
(च) गरगहना समाजका पहिचान हुन् । यस भनाइलाई पुष्टि गर्नुहोस् ।
सामुदायिक कार्य
लोकगीत, लोकबाजा र लोकधुन संरक्षणमा स्थानीय युवाको भूमिका शीर्षकमा एउटा
समाचार तयार पार्नुहोस् र शिक्षकलाई देखाउनुहोस् । शिक्षकको सुझावलाई समेटी
समाचार परिमार्जन गरी स्थानीय पत्रिकामा पठाउनुहोस् ।
३२
सामाजिक अध्ययन तथा मानव मूल्य शिक्षा, कक्षा ७

========== PAGE 38 ==========

पाठ
६
(क) हाम्रा पहिरन
हाम्रा पहिरन र परिकार
व्यक्तिले शिर, पाउ र शरीरमा पहिरिने वा लगाउने लुगा, जुत्ता, गरगहना आदिलाई पहिरन
भनिन्छ । पहिरन विशेष अवसर, समय, जातजाति र स्थानअनुसार फरक फरक हुन्छन् ।
पहिरनले व्यक्ति, जाति, समुदाय र स्थानको पहिचानलाई पनि झल्काउँछ ।
नेपाली समाजमा आफ्नो जातीय, क्षेत्रीय, भौगोलिक विशेषतासँग जोडिएका पर्व उत्सव
मेलाहरूमा सोहीअनुसारको पहिरन प्रयोग गर्ने चलन छ । हिमाली क्षेत्रमा शेर्पा समुदायका
मानिसले बक्खु दोचा, आडी, पादेन प्रयोग गर्छन् । यस्तै तराईका मानिसहरूले कुर्ता,
कमिज, सुरुवाल धोती, साडी, लुङ्गी, गम्छा, प्रयोग गर्छन् । काठमाडौँ उपत्यकामा
मयलपोश, हाकु पटासी, चोलो फरिया लगाउँछन् । पहाडी भूभागमा दौरा सुरुवाल,
भोटो, कछाड, फरिया र गुन्युको बढी प्रयोग हुन्छ । धामी झाँक्रीले पगरी, भोटो र जामा
प्रयोग गर्छन् । हिन्दु पुरोहितहरूले कमिज र धोतीको प्रयोग गर्छन् । पोसाकसँग मिलाएर
प्रयोग गरिने गरगहना ढुङ्ग्री, मुन्द्री, बुलाकी, पोते, तिलहरी, औंठी बाला, चुरा, पाउजु पनि
पहिरन हुन् । हामीले आफ्नो संस्कार र पहिचानलाई बचाई राख्न पहिरनलाई जोगाउनु
आवश्यक छ । पहिरनले सामाजिकता र हार्दिकतालाई महत्त्व दिनुपर्छ । अस्वस्थ प्रतिस्पर्धा
र देखासिकीलाई होइन भन्ने कुरामा भने हामी चनाखो हुनुपर्छ । त्यसैले हाम्रा पहिरनलाई
सम्मान गरौं, गर्व गरौं, संस्कृतिको जगेर्ना गरौं ।
सामाजिक अध्ययन तथा मानव मूल्य शिक्षा, कक्षा ७
३३

========== PAGE 39 ==========

(ख) हाम्रा मौलिक परिकार
आफ्नो क्षेत्रमा उपलब्ध भएका अन्न,
फलफूल, वनस्पति, मसला, तरकारी आदिको
उपयोग गरी बनाइएको खानेकुरालाई परिकार
भनिन्छ । हामीले बेलाबखत विभिन्न किसिमका
परिकारहरू बनाएर प्रयोग गरिरहेको हुन्छौँ ।
तिहारमा सेलरोटी, माघे सङ्क्रान्तिमा बाबर,
कन्दमूल, खिचडी, फुलौरा, जनैपूर्णिमामा क्वाँटी,
छठ पर्वमा ठेकुवा, भुसुवा, विवाहमा कसार आदि खाइन्छ । खिर, बारा, ढिँडो, योमरी,
ढिकिरी, भक्का, गुन्द्रुक, मस्यौरा पनि प्रसिद्ध नेपाली परिकार हुन् । व्रतबन्ध, विवाह, मेला
उत्सव र चाडपर्वहरूमा विशेष किसिमका परिकार बनाएर खाने र बाँड्ने गरिन्छ । परिकार
सामाजिक सद्भावका आधार हुन् । परिकारले हाम्रो स्थान विशेषको पहिचान बोकेको हुन्छ ।
परिकारहरू स्थान, समय, जाति, धर्मअनुसार फरक फरक हुन्छन । मुख्यतया पहाडी
क्षेत्रमा बसोबास गर्ने धेरै जातिहरूमा विवाहको समयमा सेलरोटी, कसार प्रयोग
गर्ने चलन छ । अन्य अवस्थामा मौसमअनुसार दालभात, अचार, रोटी र गुन्द्रुक, ढिँडो खाने
गरिन्छ । हिमाली क्षेत्रमा बसोबास गर्ने मानिसहरू सातु हालेको चिया, रिल्दुक खाने
गर्छन् । को पनि प्रयोग गर्छन् । पूर्वी तराईमा भने चामलको पिठाबाट भक्का बनाउने गरिन्छ ।
पश्चिम तराईको थारु जातीमा पनि चामलको पिठाबाट ढिकरी भन्ने परिकार बनाइन्छ ।
क्रियाकलाप
१. आफ्नो समुदायमा प्रचलित परिकार र पहिरनको सुची तयार पार्नुहोस् ।
२. कक्षामा दुई समूहमा विभाजन हुनुहोस् । एक समूहले पहिरन प्रदर्शनी र अर्को
समूहले परिकार प्रर्दशनीको एक दिने कार्यक्रम विद्यालयमा आयोजना गर्नुहोस् ।
अभ्यास
तलका प्रश्नको उत्तर दिनुहोस् :
(क) पहिरनअर्न्तगत पर्ने कुराहरू के के हुन ? सूची बनाउनुहोस् ।
(ख) किन परिकारहरू स्थान, समय, जाति, धर्मअनुसार फरक फरक हुन्छन् ?
(ग) पहिरन र परिकारको महत्त्वलाई बुँदागत रूपमा लेख्नुहोस् ।
३४
सामाजिक अध्ययन तथा मानव मूल्य शिक्षा, कक्षा ७


========== PAGE 40 ==========

पाठ
७
राष्ट्रको सम्मान र राष्ट्रियताको जगेर्ना
नेपाली विविधतामा रमाउने एवम् देशको हित र भलाइमा आस्थावान् रही एकताको
शुत्रमा आवद्ध नेपाली जनता समष्टिमा राष्ट्र हो । राज्य र राष्ट्रप्रतिको लगाव नै राष्ट्रियता
हो । व्यक्ति आफ्नो देश छाडेर अर्को देशमा रहेको भए तापनि उसको राष्ट्रियताको
भावना भने कायम रहिरहेकै हुनसक्छ । नेपालबाट विदेशमा गएर बसेको व्यक्ति आफूलाई
नेपाली भन्न रुचाउनु राष्ट्रियताको भावनाले गर्दा हो । राष्ट्रभाषा, पहिरन, राष्ट्रिय झन्डा,
राष्ट्रगान, चाडपर्व, परिकार, संस्कार आदि राष्ट्रियताका आधार हुन् । यिनको संरक्षण र
संवर्धनमा योगदान पुर्याउनु नागरिकको कर्तव्य हो । राष्ट्र र राष्ट्रियताप्रतिको सम्मान हो ।
हरेक व्यक्तिको पहिचान राष्ट्र र राष्ट्रियताको अस्तित्वसँग गाँसिएको हुन्छ । मेलमिलाप,
समभाव, सद्भावले राष्ट्रिय एकता मजबुत हुन्छ । त्यस्तै सहअस्तित्त्व, भाइचारा,
सामाजिक न्याय, समावेशिता जस्ता पक्षहरूलाई अवलम्बन गर्न सके राष्ट्रिय एकता दरिलो
बन्छ । यसो हुँदा हरेक व्यक्तिमा राष्ट्रियताको भावना जागृत हुन्छ । आफ्नो भाषा संस्कार
जोगाउनु, राष्ट्रको नागरिक भएकामा गौरव गर्नु, राष्ट्रको स्वाभिमानलाई कायम राख्नु
र सम्मान गर्नु हरेक नागरिकको कर्तव्य हो । देशको सार्वभौमिकता जोगाउनु सच्चा
नागरिकको प्रमुख दायित्व भएकाले राष्ट्र र राष्ट्रियताप्रति हामी जिम्मेवार हुन आवश्यक छ । यसले
राष्ट्रप्रतिको सम्मान पनि कायम हुन्छ ।
(क) राष्ट्रिय अखण्डता
नेपाल बहुजातीय, बहुभाषिक, बहुधार्मिक तथा बहुसांस्कृतिक मुलुक हो । विविधतामा
एकता नेपाली राष्ट्रिय अखण्डताको आधार हो । राज्यको झन्डा, चिह्न, छाप, राष्ट्रिय
सामाजिक अध्ययन तथा मानव मूल्य शिक्षा, कक्षा ७
३५

========== PAGE 41 ==========

गान, पोसाक, खेल, भाषा आदि राष्ट्रका पहिचान हुन् । हामी एउटै भूमिका बासिन्दा हौँ ।
हाम्रो साझा चाहना एकता सहकार्य र सहअस्तित्व हो । हामी एउटै परिवारका सदस्य हौँ ।
देशको सिमाभित्र बसोबास गर्ने हामी नेपाली जुनसुकै जात, धर्म, पेसा, क्षेत्र, वर्गका भए
पनि समान हैसियतका नागरिक हौं । हामी नागरिक सधैं मिलेर बस्नु नै राष्ट्रिय अखण्डता
हो । नागरिक एकताले देशलाई टुक्रिन दिँदैन । यसले जात, धर्म, पेसा, क्षेत्र, संस्कार,
पहिचान, सम्मान र संरक्षणलाई बल पुग्छ । सबै पक्षका जायज आवश्यकताको सम्बोधन
गर्दै समानता, समावेशिता र सामाजिक न्यायको प्रत्याभूति हुनु नै राष्ट्रिय अखण्डताको
आधार हो ।
(ख) आत्मसम्मान
राज्यका नागरिकले आफूलाई गौरव गर्न सक्ने परिस्थितिको विकास हुनु आत्मसम्मान
हो । विश्व इतिहासमा आफ्नो पहिचान गुम्न नदिएका नेपाली योद्धाहरूको वीरता हाम्रो
आत्मसम्मानको जीवन्त उदाहरण हो । राज्यका सबै नागरिकलाई समान व्यवहार गरी
राष्ट्रिय मूलधारमा समाहित गर्न सके सबै पक्षले सम्मानित भएको अनुभूति गर्न
सक्छन् । यसबाट आफ्नो देशप्रतिको विश्वास र सम्मान बढ्छ । आफ्नो आत्मसम्मान
विकासका लागि हामीले देशको चौतर्फी विकासमा योगदान गर्नु जरुरी छ ।
देशको विकास र प्रगतिसँग नागरिकको सधैं सरोकार र गौरव हुनुपर्छ । यसका लागि
राष्ट्रले उचित वातावरण तयार गर्नु जरुरी छ । नागरिकले आफ्नो देशको सन्दर्भमा कुनै
हिनताबोध गर्नु नपर्ने अवस्था सिर्जना भएमा सबैको अगाडि शिर ठाडो पार्न सकिन्छ ।
यसका लागि हामी नागरिकले सधैं सरकारलाई सहयोग गरेर देशको विकास र नागरिकको
आत्मसम्मानको विकासमा योगदान पुऱ्याउनुपर्छ ।
कानुनको पालन गरेर, सरकारका योजनाहरूमा सहयोग गरेर, नागरिक अधिकारहरू
कायम गराएर, हामीले राज्यप्रति गौरव गर्न सक्छौँ । नागरिकको योगदानबाट
देशले प्रगति गर्नु हाम्रो लागि गौरवको विषय हो । यसबाट हाम्रा पूर्वजहरूले इतिहासको
कालखण्डमा कमाएको सम्मानमा थप योगदान पुग्छ ।
(ग) स्वाभिमान
स्वाभिमान व्यक्तिको स्वनिर्भरता र गौरवको विषय हो । आफ्नो अवस्था र पहिचानमा
गर्व गर्दै आफ्नै परिश्रम र मिहिनेतमा निर्धक्क जिउन सक्नु स्वाभिमान हो । हामीले
आफूलाई सधैंभरि गौरव गर्न सक्ने स्थिति विकास हुने गरी व्यवहार गर्नुपर्छ । आफ्नो

========== PAGE 42 ==========

सिप, क्षमता, बुद्धि, विवेकको प्रयोग गरी आफ्नै पौरखमा बाँच्न सके हामी स्वाभिमानी
नागरिक बन्न सक्छौँ । हामीले आफ्नो संस्कार, संस्कृति, परम्परा, मूल्यमान्यता एवम्
ऐतिहासिक र प्राकृतिक सम्पदाप्रति गर्व गर्न सक्नुपर्छ । हामीले हाम्रा पुर्खाहरूको सम्मान
गर्दै आफ्नो दायित्व पूरा गर्न सक्यौँ भने हाम्रो स्वाभिमान वृद्धि हुन्छ । बाह्य हस्तक्षेपको
सामूहिक प्रतिवाद गर्दै राष्ट्रिय एकता कायम गर्न हामी क्रियाशील बन्नुपर्छ । राष्ट्रले पनि
नागरिकको सहयोगमा बहुपक्षीय विकास र सम्भावनाको खोजी गरी देशलाई आर्थिक,
सामाजिक, राजनीतिक, धार्मिक, सांस्कृतिक पक्षबाट उन्नत बनाउनुपर्छ ।
(घ) सार्वभौमिकता
राज्यको स्वतन्त्र हैसियत नै सार्वभौमिकता हो । देशले स्वतन्त्र निर्णय गरी शासन पद्धति
र व्यवहार अघि बढाउने हैसियत सार्वभौम अधिकार हो । अरूबाट उपनिवेश बन्नु
सार्वभौमिकताको पहिचान गुमाउनु हो । यस्तो भएमा राज्यको इज्जत र स्वतन्त्रता
कायम हुन सक्दैन । राज्यको पूर्ण स्वतन्त्रतालाई सार्वभौमिकता भन्न सकिन्छ । हाम्रो देश
नेपाल इतिहासदेखि हालसम्म आफ्नो सार्वभौमिकताको रक्षा गर्न सफल र सक्षम र
राष्ट्र हो । विश्वका धेरै मुलुक विगतमा विभिन्न साम्राज्यहरूको अधिनस्त रहेका थिए ।
त्यतिबेला उनीहरूको सार्वभौमिकता थिएन । उनीहरू स्वतन्त्र भएपछि मात्र सार्वभौम
राष्ट्रका रूपमा पहिचान बनाउन सफल भए । नेपालको सार्वभौमसत्ता नेपाली जनतामा
निहित रहेको छ ।
(ङ) सहअस्तित्व
सहअस्तित्व भन्नाले अरूको हैसियत, पहिचान र उपस्थितिलाई सम्मान गर्नु हो । आफूलाई
ठुलो ठान्ने, अरूको पहिचान र उपस्थितिलाई सम्मान नगर्ने प्रवृतिले विश्वमा द्वन्द्वको
स्थिति सिर्जना हुन्छ । यसैले विश्व शान्ति र मानव समृद्धिका लागि सबैले सबैलाई आफू
सरहनै महत्त्व र स्थान दिनुपर्छ । सबै मानिसहरूको आआफ्नो पहिचान र अस्तित्त्व
हुन्छ । उनीहरूको कला, संस्कृति सभ्यता र पहिचानलाई सम्मान गर्नु मानिसको कर्तव्य
हो । हामीले अरूलाई होच्याउनु अपमान सहअस्तित्त्वको भावना विपरीत हुन्छ । यस्ता
कार्यले असमझदारी र विवाद बढ्छ । विश्वमा शान्ति, समझदारी र समृद्धिको भावना
कमजोर हुन्छ । पञ्चशीलमा पनि सहअस्तित्वको व्यवहार गर्नुपर्ने कुरा उल्लेख गरिएको
छ । सहअस्तित्वको व्यवहारले विश्वमा शान्ति र समझदारी कायम गर्न सहयोग पुग्छ ।
सामाजिक अध्ययन तथा मानव मूल्य शिक्षा, कक्षा ७
३७

========== PAGE 43 ==========

क्रियाकलाप
१. विद्यार्थी चार समूहमा विभाजन भई तल दिइएका क्रियाकलाप गर्नुहोस् :
(क) पहिलो समूहले राष्ट्रिय अखण्डता शीर्षकमा वक्तृत्वकला प्रतियोगिता सञ्चालन
गर्नुहोस् ।
(ख) दोस्रो समूहले आत्मसम्मान शीर्षकमा निबन्ध लेख्नुहोस् र कक्षामा प्रस्तुत गर्नुहोस् ।
(ग) तेस्रो समूहले सार्वभौमिकता शीर्षकमा संवाद लेखी कक्षामा प्रस्तुत गर्नुहोस् ।
(घ) चौथो समूहले सहअस्तित्व शीर्षकमा अन्तरक्रिया कार्यक्रम सञ्चालन गर्नुहोस् ।
२.
समावेशिता र सामाजिक न्यायले राष्ट्रिय एकता कसरी मजबुत बनाउन मदत
गर्छन् । समूहमा छलफल गरी निष्कर्ष प्रस्तुत गर्नुहोस् ।
अभ्यास
तलका प्रश्नको उत्तर दिनुहोस् :
(क) आत्मसम्मान भन्नाले के बुझिन्छ, लेख्नुहोस् ।
(ख) सार्वभौमिकताको अर्थ स्पष्ट गर्नुहोस् ।
(ग) विश्वमा शान्ति र समझदारी कायम गर्न सहअस्तित्वको व्यवहारले कसरी सहयोग
गर्दछ ?
(घ) 'नागरिक बिचको एकता नै राष्ट्रिय अखण्डताको आधार हो' भन्ने भनाइलाई पुष्टि
गर्नुहोस् ।
३८
सामाजिक अध्ययन तथा मानव मूल्य शिक्षा, कक्षा ७


========== PAGE 44 ==========

पाठ
τ
हाम्रा प्रेरणादायी राष्ट्रिय व्यक्तित्व
देश र जनताको हित र भलाइका लागि योगदान दिने व्यक्तिहरू हाम्रा प्रेरणादायी व्यक्ति
हुन् । उनीहरूको बानी व्यवहार, कर्म र योगदानले अरूमा पनि
त्यस्तै व्यक्तित्त्व विकास गर्न अभिप्रेरणा प्राप्त हुन्छ । हाम्रो
देशका कहि प्रेरणादायी व्यक्तिहरूको सम्बन्धमा यस पाठमा
चर्चा गरिएको छ ।
(क) योगमाया
योगमाया जन्म नेपालको प्रदेश न. १ को भोजपुर
जिल्लाको षडानन्द नगरपालिका नेपालेडाँडामा वि.सं.
१९२४ मा भएको थियो । धार्मिक स्वभावकी उनले
तत्कालीन समाजमा हुने महिला विभेद र कुरीति विरुद्ध सङ्घर्ष गरेकी थिइन् । उनी
स्वअध्ययनबाट नै अध्यात्म, सामाजिक र सांकृतिक पक्षहरूको ज्ञान पाउन सफल
भएकी थिइन् । उनले महिलाहरूको सामाजिक अस्तित्व, इज्जत र सम्मानका लागि
राणाकालमा आफ्नो बलिदानी दिएकी थिइन । उनको कविता पुस्तक “स्वार्थ योगवाणी”
पनि प्रकाशन भएको थियो ।
उनले आफ्नो नेतृत्वमा वि.सं. १९७४ मा नारी समिति गठन गरेकी थिइन् । उनले
तत्कालीन समाजमा महिला विरुद्धको सतीप्रथा, बालविवाह, लैङ्गिक विभेद विरुद्धमा
जोडदार आवाज उठाएकी थिइन् । सतीप्रथा जस्तो गलत प्रथालाई हटाउन उनले राणा
शासकसमक्ष माग राखेकी थिइन् । उनका कुरालाई शासकले महत्त्व दिएनन् । तत्कालीन
शासकहरूले उनको मागलाई बेवास्ता गरेपछि उनले अधर्म अन्त्यको कामना गर्दै ६८
जना अनुयायीसहित अरूण नदीमा वि.सं १९९८ मा जल समाधि लिएकी थिइन् ।
(ख) भानुभक्त आचार्य
भानुभक्त आचार्य तनहुँ जिल्लाको रम्घा गाउँमा जन्मेका थिए । उनको जन्म वि.सं.१८७१
मा भएको थियो । उनले नेपाली भाषामा रामायण लेखेका थिए । रामायणलाई नेपालीहरूले
घर घरमा भाका हालेर गाउन थालेपछि तत्कालीन नेपाली समाजलाई भाषिक एकताको
सूत्रमा गासिन सहज भएको थियो । उनी नेपाली भाषाका आदिकवि पनि हुन् । उनकै
सामाजिक अध्ययन तथा मानव मूल्य शिक्षा, कक्षा ७
३९

========== PAGE 45 ==========

योगदानले गर्दा खस भाषा नेपालको राष्ट्रभाषा बन्न सफल भएको
थियो । उनले रामायणबाहेक बधुशिक्षा, भक्तमाला, प्रश्नोत्तर
लगायतका पुस्तकहरू पनि नेपाली भाषामा लेखेका छन् ।
उनका कृतिमातत्कालीन समाजमा प्रचलित विभिन्न दृष्टान्तलाई
झल्काइएको छ । साहित्य र देशको भाषिक एकतामा नेपाली भाषालाई
महत्त्व दिएका भानुभक्त नेपाली साहित्यका अमूल्य निधि हुन् ।
(ग) कवि विद्यापति
मैथिली महाकवि विद्यापतिको जन्म वि.सं.१३९७ मा मिथिला
क्षेत्रको विसफी गाउँमा भएको थियो । उनले मिथिला क्षेत्रको
भाषा, साहित्य, सङ्गीतको उत्थानमा विशेष योगदान गरे
का थिए । मैथिली भाषामा विशेष किसिमका साहित्यहरू
तयार पार्न आफ्नो जीवन उत्सर्ग गरेका कवि विद्यापति
मिथिलाका महाकवि पनि हुन् । उनी कवि मात्र नभई,
सङ्गीतज्ञ पनि थिए । उनका सिर्जनाहरूको प्रभाव
बङ्गाल र आसामसम्म फैलिएको थियो । उनको योगदानले मैथिली सभ्यतालाई उचो
बनाएको छ । वर्तमानमा पनि उनका सिर्जनाबाट मैथिली साहित्यले विशेष स्थान प्राप्त गरिरहे
को छ । उनकै योगदानले मैथिली भाषा र साहित्यलाई विश्वमा चिनाउन सम्भव भएको छ ।
(घ) योगी नरहरिनाथ
कालिकोट
जिल्लाको
लालुगाउँमा
वि.सं.
१९७१ मा
कोटि
जन्मेका बलवीर सिं ऋक्सेन थापा नै योगी नरहरिनाथ हुन् । उनी
नेपालका ऐतिहासिक तथा पुरातात्त्विक खोज अनुसन्धानकर्ताका
रूपमा चिनिन्छन् । त्यस्तै उनले लेखक र धार्मिक तथा सामाजिक
सुधारकका रूपमा पनि आफ्नो पहिचान बनाएका छन् ।
पुरातात्त्विक इतिहास, पूर्वीय वाङ्मय, आर्युर्वेद र योगविद्याका धुरन्धर योगी नरहरिनाथ
नेपालका प्रेरणादायी व्यक्तित्व हुन् । उनले ऐतिहासिक तथ्यहरूको खोजी गरी झन्डै
६०० जति पुस्तक र दस्तावेजहरू तयार पारेका थिए । उनको खोज अध्ययनबाट नेपाली
समाजले विभिन्न ऐतिहासिक तथ्यका दस्तावेजहरू प्राप्त गरेको छ । नेपाली समाजको
भाषा, संस्कृति र सभ्यताको विकासमा उनको अविस्मरणिय योगदान रहेको छ ।
४०
सामाजिक अध्ययन तथा मानव मूल्य शिक्षा, कक्षा ७


========== PAGE 46 ==========

(ङ) फाल्गुनन्द
महागुरु फाल्गुनन्द लिङ्देनको जन्म नेपालको इलाम जिल्लाको
इभाङ चुक्चिनाम्बा पाङ्ग्रकमा भएको थियो । वि.सं.१९४२
जन्मेका फाल्गुनन्दलाई किराँत समुदायको धर्मगुरु
भनिन्छ । उनी नेपालका राष्ट्रिय विभूति हुन् । पूर्वी
नेपालमा प्राचीन किरात धर्मको निरन्तरता र प्रचार
प्रसारमा उनको विशेष योगदान रहेको छ । उनले
किराँत समुदायलाई आफ्नो दर्शनबाट व्यवस्थित
बनाएका थिए । उनले किराँत समुदायमा मदिराको प्रयोगलाई व्यवस्थित गराएका
थिए । यस्तै विशेष प्रवचनहरू गरी किराँत समुदायलाई सभ्य र व्यवस्थित बनाएका
थिए । उनले तत्कालीन किराँत समुदायले सामाजिक कार्यहरूमा गर्ने पशुबली,
मदिरा सेवन रोकी समाजलाई फजुल खर्चबाट मुक्त गरेका थिए । उनको मृत्यु
वि.स. २००५ सालमा भएको थियो । उनको योगदानको परिणामस्वरूप वर्तमान
किरात समुदायलाई आफ्नो संस्कार संस्कृतिलाई प्रवर्धन गर्न मदत पुगेको छ । नेपाली
समाजलाई असल, इमान्दार र सुसंस्कृत बन्न उनको योगदानले प्रेरणा प्रदान गरेको छ ।
(छ) शङ्खधर साख्वा
शङ्खधर साख्वा नेपालका राष्ट्रिय विभूति हुन् ।
किंवदन्तीअनुसार तत्कालीन राजा राघवदेवका पालामा
राजजोतिषले तोकेको विशेष साइतमा झिकिएको विष्णुमतिको
बालुवामा सुन निस्कने विश्वास थियो । त्यसैले उनले साइतमा
बालुवा बोकी फर्केका भरियाहरूले ल्याएका भारी आफ्नो
घरमा लगी त्यसबाट तयार भएका सुन बेचेर
धन प्राप्त गरेका थिए । सोही धनबाट तत्कालीन
उपत्यकामा ऋणमा डुबिरहेका बासिन्दालाई ऋणमुक्त गराउन सफल भएका
थिए । त्यसको खुसियालीमा उनले नेपाल संवत् प्रचलनमा ल्याएको भनाइ छ ।
समाजिक पहिचान कायम गर्न र संस्कृति जोगाउन नयाँ संवत्को स्थापना गरेका शङ्खधर
साख्वाको जीवनबाट समाजप्रति मानवको दायित्वलाई बुझ्न सकिन्छ । समाजका सबैले
आफ्नोतर्फ बाट योगदान पुऱ्याउनुपर्छ भन्ने कुरा हामी शङ्खधर साख्वाबाट सिक्न सक्छौँ ।
सामाजिक अध्ययन तथा मानव मूल्य शिक्षा, कक्षा ७
४१

========== PAGE 47 ==========

क्रियाकलाप
१. मैथिली साहित्यका महाकवि विद्यापतिको सम्बन्धमा थप तथ्यहरू खोजी गरी कक्षामा
प्रस्तुत गर्नुहोस् ।
२. फाल्गुनन्दको चित्र र योगदान उल्लिखित चार्ट तयार गरी कक्षामा प्रदर्शन गर्नुहोस् ।
३. योगमायाका सम्बन्धमा विभिन्न सन्दर्भ सामग्री र स्रोतको अध्ययन गरी तथ्यहरूको
खोजी गर्नुहोस् र कक्षामा प्रस्तुत गर्नुहोस् ।
अभ्यास
तलका प्रश्नको उत्तर दिनुहोस् :
(क) योगमायाको योगदानको चर्चा गर्नुहोस् ।
(ख) भानुभक्तले नेपाली समाजमा पुऱ्याएको योगदानको चर्चा गर्नुहोस् ।
(ग) शङ्खधर साख्वाको योगदान उल्लेख गर्नुहोस् ।
(घ) ऐतिहासिक खोज अनुसन्धानकर्ता, लेखक र धार्मिक र सामाजिक सुधारकका रूपमा
योगी नरहरिनाथको योगदानको चर्चा गर्नुहोस् ।
सामुदायिक कार्य
१ तपाईंको समुदायमा समाजका लागि उल्लेखनीय योगदान गरेका व्यक्ति छन्
होला, समुदायका अग्रजहरूसँग सोधपुछ गरी समाजमा योगदान पुऱ्याउने कुनै एक
व्यक्तित्वको योगदान समेटेर एउटा जीवनी तयार गर्नुहोस् ।
४२
सामाजिक अध्ययन तथा मानव मूल्य शिक्षा, कक्षा ७


========== PAGE 48 ==========

पाठ
ピ
बालक्लब
आजका बालबालिकाहरू भोलिका कर्णधार हुन् । राम्रोसँग हुर्कने पढ्ने वातावरण दिएमा
उनीहरूमा सक्षमता बढ्ने छ । यसले गर्दा भोलि देशलाई अघि बढाउन उनीहरूले
आफ्नो श्रम, सिप, ज्ञान र क्षमताको उपयोग गर्ने छन् । उनीहरूको योगदानबाट देशले
सफलता पाउने आशा गर्न सकिन्छ । यसर्थ आजका बालबालिकालाई सकारात्मक रूपमा
हुर्किने बढ्ने अवसर दिनुपर्छ । उनीहरूको स्वतन्त्रतामा असर पुऱ्याउनु हुँदैन । उचित
शिक्षा, संस्कार, मूल्यमान्यता, आचरण, अनुशासन, कर्तव्य जस्ता कुराहरूका बारेमा
बालबालिकालाई सुसुचित गराउँदै उनीहरूको व्यक्तित्व विकासमा सघाउनुपर्छ ।
बालबालिकाहरूको चौतर्फी विकास गर्न उनीहरूलाई सङ्गठित गराउनुपर्छ । उनीहरूलाई
खेल खेल्ने, सिप सिक्ने, लेखपढ गर्ने, आपसी भावना आदान प्रदान गर्नेलगायतका
सिर्जनात्मक काममा लगाउनुपर्छ ।
नेपालमा बालबालिकाहरूको चौतर्फी विकास गर्ने पवित्र उद्देश्यले वि.सं.२०४८ मा
नवलपरासी जिल्लाको देवचुलीमा जागृति बालक्लबको स्थापना भएको इतिहास भेटिन्छ ।
यो नै नेपालको पहिलो बालक्लब मानिन्छ ।
बालबालिकाको हक अधिकार, व्यक्तित्व विकास, दक्षता प्रवर्धन गर्न बालक्लबहरू
निकै प्रभावकारी बनेका छन् । उनीहरूमा उमेरनुसार सामाजिकीकरण गर्न, अध्ययनमा
प्रभावकारिता ल्याउन, सिर्जनात्मक सिपहरूको विकास गर्न यस्ता क्लबहरू फलदायी
हुन्छन् । आपसी सञ्चार सिपको प्रवर्धन, प्रविधिको उपयोग, सामूहिकताको भावना
बढाउन बालक्लबहरू प्रभावकारी बनेका छन् ।
आजभोलि गाउँ सहर जताततै व्यक्तिगत, राजनीतिक, कानुनी, सामाजिक र संस्कृति
सचेतना निकै बढेको पाइन्छ । यस्तो स्थितिमा देशभर बालक्लबहरू पनि स्थापना
भई सञ्चालन भइरहेका छन् । विद्यालयमा पनि बालक्लब स्थापना भई बचत
गर्ने, सरसफाइ र वृक्षरोपण गर्ने गतिविधिमा सक्रिय छन । आजभोलि कतिपय
स्थानमा सक्रिय बालक्लबले बालविवाहको रोकथाम तथा बाल अधिकारको संरक्षण र
उपयोगमा निकै महत्त्वपूर्ण गतिविधिहरू गरेका छन् । बालबालिकामा नेतृत्व विकास
गराउनमा बालक्लबहरू उपयोगी बनेका छन् । विद्यालयमा पनि बालक्लब गठन गरी
बालबालिकाहरूको सर्वाङ्गीण विकास हुने खालका गतिविधिहरू सञ्चालन गर्ने कार्यको
पनि थालनी भएको छ ।
सामाजिक अध्ययन तथा मानव मूल्य शिक्षा, कक्षा ७
४३

========== PAGE 49 ==========

क्रियाकलाप
१. तपाईंको विद्यालयमा रहेको बालक्लबले गर्न सक्ने गतिविधिहरूको सूची
बनाउनुहोस् । सो सूचीमा भएका गतिविधिहरूको प्राथामिकता क्रम तय गरी
कार्यक्रमहरू गर्नका लागि शिक्षकको सहयोग लिएर वार्षिक कार्ययोजना निर्माण
गरी कक्षामा छलफल गर्नुहोस् ।
२.
बालक्लबमा सहभागी बालबालिकाहरूले के के चारित्रिक विकासका सिपहरू विकास
गर्न सक्छन भन्ने शीर्षकमा विचार छलफल गर्नुहोस् । प्राप्त विचारहरू टिपोट गरी
कक्षामा प्रस्तुत गर्नुहोस् ।
अभ्यास
तलका प्रश्नको उत्तर दिनुहोस् :
(क) बालक्लब भनेको के हो ?
(ख) बालक्लबको महत्त्व उल्लेख गर्नुहोस् ।
(ग) नेपालको पहिलो बालक्लब कुन हो ? यसको स्थापना कहिले भएको थियो ?
(घ) बालक्लबले सिर्जनात्मक सिपको विकास गर्न कसरी सघाउँछ ?
(ङ) बालक्लबले गर्नुपर्ने सबैभन्दा मुख्य काम के होला, उल्लेख गर्नुहोस् ।
४४
सामाजिक अध्ययन तथा मानव मूल्य शिक्षा, कक्षा ७

========== PAGE 50 ==========

एकाइ
तीन
नागरिक चेतना, अधिकार र कर्तव्य
सिकाइ उपलब्धि
• राज्यका आधारभूत तत्त्वहरू पहिचान गर्न
• लोकतान्त्रिक संस्कारको पालना गर्न
• संविधानको परिचय दिई नेपालको वर्तमान संविधानको
विशेषता उल्लेख गर्न
• मानव अधिकार र मौलिकहकहरूको परिचय दिन
• महिला अधिकारको परिचय दिन
• प्रादेशिक सरकारका कार्यहरू उल्लेख गर्न
• सुरक्षा निकायहरूको भूमिका बताउन
सामाजिक अध्ययन तथा मानव मूल्य शिक्षा, कक्षा ७

========== PAGE 51 ==========

पाठ
१
(क) राज्यको अर्थ
राज्यका आधारभूत तत्त्व
व्यक्ति व्यक्ति मिलेर समुदाय बन्दछ । समुदाय समुदाय मिलेर समाज हुन्छ । समाज समाज
मिलेर राज्य निर्माण हुन्छ । राज्यलाई समाजको पनि समाज भनिन्छ । निश्चित भूभागमा
फैलिएको सङ्गठित राजनीतिक एकाइ नै राज्य हो । राज्यभित्र विभिन्न जातजाति, वर्ण,
लिङ्ग, धार्मिक आस्था भएका मानिसको बसोबास हुन्छ। राज्यमा बसोबास गर्ने समुदायका
आआफ्नै संस्कार र पहिचान हुन्छ ।
इतिहासमा राज्यको सुरुआतको यकिन तिथिमिति पाइँदैन । यसर्थ मानव समुदायको
विकासक्रम सँगै राज्यको उत्पत्ति भएको मान्न सकिन्छ । मानवको राजनीतिक र सामाजिक
आवश्यकताको व्यवस्थापन गर्न राज्यको स्थापना भएको हो । राज्य निश्चित भौगोलिक
सीमामा आबद्ध मानिसको आवश्यकता पूरा गर्ने राजनीतिक स्वरूपको सङ्गठन पनि हो ।
राज्यसँग सर्वोच्च शक्ति निहित रहेको हुन्छ । राज्यले आफ्ना अङ्गहरूमार्फत शक्तिको
प्रयोग गर्दछ ।
राज्यले आफ्नो सीमाभित्र चाहेको व्यवहार गर्ने हैसियत राख्छ । त्यसैले राज्य आफ्नो
सीमाभित्र विकासका लागि सधैं प्रयत्नशिल रहन्छ ।
संविधान
सार्वभौमसत्ता
भूमि
जनसङ्ख्या
सरकार
राज्यका तत्त्व
सामाजिक अध्ययन तथा मानव मूल्य शिक्षा, कक्षा ७

========== PAGE 52 ==========

(ख) राज्यका आधारभूत तत्त्व
राज्य बनका लागि निम्नलिखित तत्त्वहरू अनिवार्य रूपमा हुनुपर्दछ :
(अ) भूमि (आ) जनसङ्ख्या (इ) सरकार (ई) सार्वभौमसत्ता (उ) संविधान
(अ) भूमि
भूमि राज्यको आधारभूत तत्त्व हो । हरेक राज्यसँग भूमि अनिवार्य हुनुपर्छ । तर भूमिको
क्षेत्रफल फरक फरक हुन सक्छ । भूमि राज्यको भौतिक आधार हो । भूमिमा मानवीय
गतिविधिहरू सञ्चालन हुन्छ । भूमि राज्यको शरीर हो । यो राज्यको नियन्त्रित हुन्छ ।
भूमिको पर्याप्तता भएमा राज्यले जनसङ्ख्यालाई क्रियाशील बनाउन सक्छ । राज्यले
भूमिलाई सम्पत्ति मान्दछ । राज्यमा उब्जाउयोग्य भूमि, खनिज, वनसम्पदा भएको भूमि,
जलसम्पदा भएको भूमि, प्राकृतिक सम्पदा भएको भूमि भएमा देशको आर्थिक विकासमा
सहयोग पुग्दछ ।
(आ) जनसङ्ख्या
राज्यको प्रगति जनसङ्ख्याको आकार, क्षमता र सक्रियतामा भर पर्दछ । जनसङ्ख्याले
राज्यको स्रोतसाधनको परिचालन गरी गति प्रदान गर्दछ । त्यसैले जनसङ्ख्या राज्यको
महत्त्वपूर्ण तत्त्व हो । देशको जनसङ्ख्यालाई जनता पनि भनिन्छ । देशमा उपयुक्त
स्रोतसाधन परिचालन गर्ने सक्षम र उचित जनसङ्ख्या भएमा मात्र राज्यको विकास छिटो हुन्छ ।
(इ) सरकार
सरकार राज्य सञ्चालन गर्ने निकाय हो । सरकार राज्यको परिचालक पनि हो । राज्यमा
जनताको इच्छालाई मूर्तरूप दिने काम सरकारले नै गर्दछ । राज्यमा उपलब्ध स्रोत
साधनहरूको उपयोग, रक्षा, व्यवस्थापन र नीति निर्माण गर्ने कार्य सरकारबाट नै हुन्छ ।
जनमतअनुसार सरकारको गठन तथा सञ्चालन हुन्छ । सरकारले राज्यको शक्ति प्रयोगका
लागि कानुन बनाउने, विकास निर्माणका योजनाहरू तयार पार्ने काम गर्दछ । जनशक्ति
व्यवस्थापन गर्ने, स्रोत साधनको व्यवस्थापन गर्नेलगायतका कामहरू पनि सरकारको
कार्यक्षेत्रभित्र पर्दछन् । वैदेशिक सम्बन्ध र सहयोग जुटाउने काम पनि सरकारको हो ।
सरकार विभिन्न तहमा हुन सक्छन् । सरकारले राज्यका सम्पूर्ण कुराहरूमा कानुनबमोजिम
नियमन र नियन्त्रण गर्दछ ।
सामाजिक अध्ययन तथा मानव मूल्य शिक्षा, कक्षा ७


========== PAGE 53 ==========

(ई) सार्वभौमसत्ता
सार्वभौम सत्ता राज्यको स्वतन्त्रता वा सर्वोच्चताको अधिकार हो । राज्यसँग जमिन,
जनसङ्ख्या र सरकार मात्र भएर हुँदैन । राज्यसँग आफ्नो सिमानाभित्रको हरेक
कुरामा निर्णय गर्ने सार्वभौम अधिकार पनि हुन्छ । राज्यले इच्छानुसार शासन गर्ने,
स्रोत साधन र जनसङ्ख्या व्यवस्थापन तथा परिचालन गर्ने स्वतन्त्र हैसियत राख्दछ। यो नै
सार्वभौमिकता हो । नेपालमा सार्वभौम सत्ता नेपाली जनतामा निहित रहेको छ ।
(उ) संविधान
संविधान देशको मूल कानुन हो । यसमा राज्यका अङ्गहरूबिच शक्तिको बाँडफाँड र
परिचालन एवम् सरकारको स्वरूप निर्धारण गरिएको हुन्छ । संविधानमा राज्यशक्तिको
न्यायोचित वितरण एवम् सरकार र जनताका अधिकार पनि तोकिएको हुन्छ । नेपालको
सविधानले राज्यलाई सङ्घ, प्रदेश र स्थानीय तह एवम् कार्यपालिका व्यवस्थापिका र
न्यायपालिकामा वितरण गरेको छ । त्यसैले संविधानलाई राज्यको महत्त्वपूर्ण तत्त्वका
रूपमा लिइन्छ ।
क्रियाकलाप
१. पाँचओटा समूहमा विभाजन हुनुहोस् । पहिलो समूहले भूमि, दोस्रो समूहले
जनसङ्ख्या र तेस्रो समूहले सरकार, चौथो समूहले संविधान र पाँचौ समूहले
सार्वभौमसत्ता सम्बन्धमा सन्दर्भ सामग्री अध्ययन र सोधखोज गरी मुख्य मुख्य जानकारी
टिपोट गर्नुहोस् र कक्षामा प्रस्तुत गर्नुहोस् ।
अभ्यास
तलका प्रश्नको उत्तर लेख्नुहोस् :
(क) राज्य भनेको के हो ?
(ख) किन भूमिलाई राज्यको अनिवार्य तत्त्व मानिएको हो, स्पष्ट गर्नुहोस् ।
(ग) जनसङ्ख्यालाई मानवीय स्रोत भन्नुको कारण लेख्नुहोस् ।
(घ) सरकार राज्यको परिचालक पनि हो । उदाहरणसहित स्पष्ट पार्नुहोस् ।
(ङ)
'किन सार्वभौमसत्ताबिना राज्यको कल्पना गर्न सकिँदैन' आफ्नो विचार प्रस्तुत गर्नुहोस् ।
(च) संविधानलाई देशको मूल कानुन किन भनिन्छ ?
४८
सामाजिक अध्ययन तथा मानव मूल्य शिक्षा, कक्षा ७


========== PAGE 54 ==========

पाठ
२
लोकतान्त्रिक संस्कार
सरकार, समाज र व्यक्तिले प्रदर्शन गर्ने असल व्यवहार वा क्रियाकलाप लोकतान्त्रिक
संस्कार हो । यो लोकतान्त्रिक व्यवहार पनि हो । यसले लोकतान्त्रिक मूल्य मान्यताको
विकास गर्न मदत गर्दछ ।
हामीले सबैसित असल र सम्मानजनक व्यवहार गर्नुपर्छ । सबैसित मित्रवत् व्यवहार गर्नु र
अरूको विचारको सम्मान गर्नु लोकतान्त्रिक संस्कार हो । हामीले जात, धर्म लिङ्ग भाषा,
अपाङ्गतालगायत अन्य कुनै पनि आधारमा कसैप्रति पनि भेदभाव गर्नुहुँदैन । अरूको
अधिकारको सम्मान गर्नुपर्छ । सबै मिलेर सामाजिक सम्पत्तिको संरक्षण गर्नुपर्छ । हामी
सबैले कानुनको पालना गर्नुपर्छ । यसबाट समाजमा लोकतान्त्रिक संस्कार कायम हुन्छ ।
सामाजिक कुरीति, अन्धविश्वासले अरूको विचारको सम्मान गर्न बाधा पुऱ्याउँछ । त्यस्तो
अवस्थामा लोकतान्त्रिक संस्कार विकास हुन सक्दैन । हामीले त्यस्ता कुरीतिको विरोध
गर्नुपर्छ । कसैलाई विभेद गर्नुहुँदैन । असल आचरण प्रदर्शन गर्नुपर्छ । हामीले कसैको पनि
हक अधिकारको प्रयोग, उपयोगमा बाधा, अवरोध पुऱ्याउनु हुँदैन ।
लोकतान्त्रिक संस्कारले शासन व्यवस्थामा नागरिकको सहभागिता सुनिश्चित गर्छ ।
लोकतन्त्रमा नागरिकद्वारा निर्वाचित सरकार हुन्छ । निर्वाचनका माध्यमबाट जनप्रतिनिधिहरू
छानिने गर्छन् । यो नागरिकहरूले गरेको लोकतान्त्रिक आचरणको अभ्यास हो । यस्तो
सरकार नागरिकको हकहितप्रति जिम्मेवार हुन्छ । लोकतान्त्रिक सरकारले गर्ने असल
व्यवहार, जिम्मेवारी, नागरिकको हकहित, लोकतान्त्रिक संस्कारभित्र पर्छ ।
लोकतान्त्रिक सरकार नागरिकप्रति उत्तरदायी हुन्छ । यसले नागरिकको मौलिक हक
सुनिश्चित गर्छ र कानुनी शासन कायम गर्छ । मौलिक हकको उपयोग एवम् संर
क्षण गर्नु हामी सबैको कर्तव्य हो । लोकतान्त्रिक संस्कार पनि हो । निजामती प्रशासन,
सुरक्षा निकाय तथा अन्य क्षेत्रमा विभिन्न जाति, क्षेत्र, धर्म, भाषा, लिङ्ग अपाङ्गताको
सहभागिता हुन सकेमा लोकतान्त्रिक संस्कारको विकासमा टेवा पुग्छ । शासनसत्ताको
मूलप्रवाहमा सहभागी भएको अनुभूत हुन्छ । यसले लोकतान्त्रिक राज्यको परिचय र
पहिचानसमेत दिन्छ ।
सामाजिक अध्ययन तथा मानव मूल्य शिक्षा, कक्षा ७
४९

========== PAGE 55 ==========

क्रियाकलाप
१. लोकतान्त्रिक संस्कार वा व्यवहारले समाजमा पार्ने सकारात्मक परिवर्तनको सूची
तयार पार्नुहोस् ।
२. तपाईंहरूले कक्षामा लोकतान्त्रिक संस्कारको अभ्यास कसरी गर्दै आउनुभएको छ ?
साथीहरूसँग छलफल गरी निष्कर्ष कक्षामा सुनाउनुहोस् ।
३. तलका मध्ये कुन कुन लोकतान्त्रिक संस्कार हुन् र कुन कुन होइनन्, छुट्याई
तालिकामा भर्नुहोस् :
अरूको विचारको कदर गर्ने, बोल्दा पालो पर्खने, कक्षा मनिटर छान्दा भोट हाल्ने,
साथीहरूसँग झगडा गर्ने, आफ्नो कुरा साथीहरूले मानेनन् भनी रिसाउने, सल्लाहमा
टोली नेता छान्ने, कमजोर साथीहरूलाई हेप्ने थर्काउने, अरूलाई विभिन्न आधारमा घृणा
गर्ने, छलफलबाट निर्णय गर्ने, अरूको राम्रो कुराको समर्थन गर्ने
लोकतान्त्रिक संस्कार हुन् लोकतान्त्रिक संस्कार होइनन्
अभ्यास
तलका प्रश्नको उत्तर दिनुहोस् :
१. लोकतान्त्रिक संस्कार भनेको के हो ?
२. तपाईंले अभ्यास गर्नुभएको लोकतान्त्रिक संस्कारका उदाहरणको सूची बनाउनुहोस्
३. तपाईंको कक्षामा साथीहरूबाट लोकतान्त्रिक संस्कार पालना नभएमा तपाईं
उहाँहरूलाई कसरी सम्झाउनुहुन्छ, उल्लेख गर्नुहोस् ।
५०
सामाजिक अध्ययन तथा मानव मूल्य शिक्षा, कक्षा ७

========== PAGE 56 ==========

पाठ
३
हाम्रो संविधान
तपाईं पढ्ने विद्यालय कानुनबमोजिम स्थापना गरिएको संस्था हो । तपाईंहरूको हक
तथा अधिकार पनि कानुनद्वारा नै व्यावस्था गरिएको छ । यस्तै गरी तपाईंको घरपरि
वार तथा छरछिमेकीले विभिन्न व्यावसाय गर्नुभएको होला । ती व्यावसायहरू पनि
नियम कानुनबमोजिम सम्बन्धित कार्यालयमा दर्ता भएर सञ्चालित हुन्छन् । तपाईंको
वडा वा स्थानीय निकायमा आधारभूत स्वास्थ्य केन्द्र, कृषि तथा पशु सेवा केन्द्र जस्ता
सरकारी कार्यालय पनि होलान् । यी सबै कानुनबमोजिम सञ्चालन हुन्छन् । राज्य र
नागरिकको आवश्यकताअनुसार कानुनको निर्माण गरिन्छ । देशमा शासन सञ्चालन
गर्नका लागि बनाइएका मुख्य नियम र कानुनहरूको आधार संविधान हो । देशका सबै
कानुन संविधानबमोजिम निर्माण गरिएका हुन्छन् । त्यसैले संविधानलाई देशको मूल कानुन
भनिन्छ । नेपालको संविधान हाम्रो देशको मूल कानुन हो ।
संविधानमा शासन सञ्चालनका मुख्य मुख्य कुराहरू उल्लेख गरिएका हुन्छन् । देशमा
कस्तो शासन व्यवस्था हुने, सरकारको गठन कसरी गर्ने र सरकारको काम, कर्तव्य र
अधिकार के के हुने भनी संविधानमा लेखिएको हुन्छ । नागरिकका मौलिक हक, अधिकार
र कर्तव्य पनि तोकिएको हुन्छ । संविधानमा भएका यस्तै नियमअनुसार राज्य सञ्चालन
गरिने हुँदा कुनै पनि देशको संविधान हेरेर त्यो देश कस्तो छ भन्ने कुरा थाहा पाउन
सकिन्छ । संविधान राम्रो भएमात्र देशको शासन व्यवस्था राम्रो हुन्छ ।
विश्वका सबै देशको आआफ्नै संविधान हुन्छ । हाम्रो देशको जस्तै धेरै देशहरूमा लिखित
संविधान छ । कुनै कुनै देशको संविधान अलिखित पनि हुन्छ । लिपिबद्ध गरी किताबका
रूपमा प्रकाशन गरिएको संविधान लिखित संविधान हो । लिपिबद्ध किताबका रूपमा नभई
परम्परागत नियमका रूपमा रहेको संविधान अलिखित संविधान हो । बेलायतको संविधान
अलिखित संविधान हो । कुनै पनि देशले आफ्नो संविधानलाई राज्य सञ्चालनको मूल
आधार मानेको हुन्छ । त्यसैले आफ्नो देशको मूल कानुनका सम्बन्धमा जानकारी लिनु र
सोको पालना गर्नु सबै नागरिकको कर्तव्य हो ।
सामाजिक अध्ययन तथा मानव मूल्य शिक्षा, कक्षा ७
५१

========== PAGE 57 ==========

(क) संविधानका विशेषता
नेपालको वर्तमान संविधान विक्रम संवत् २०७२ साल आश्विन तीन गतेदेखि लागु भएको
हो । संविधान घोषणा भएको त्यो दिन नेपालीहरूका लागि महत्त्वपूर्ण दिन हो । त्यसैले
प्रत्येक वर्ष आश्विन तीन गतेका दिन नेपालमा संविधान दिवस मनाइन्छ । हाम्रो संविधानका
मुख्य विशेषता निम्नानुसार छन् :
(अ) संविधान सभाबाट निर्मित संविधान : नेपालको संविधान जनताद्वारा निर्वाचित
संविधान सभाले निर्माण गरेको संविधान हो । नयाँ संविधान निर्माणका लागि विक्रम
संवत् २०६४ सालमा देशमा संविधान सभाको निर्वाचन भयो । तोकिएको अवधिमा
संविधान निर्माणका कार्य पूरा नभएपछि वि.सं. २०७० मा संविधान सभाको दोस्रो
पटक निर्वाचन भयो । यस संविधान सभाबाट नेपालको संविधान निर्माण भयो ।
(आ) सङ्घीय लोकतान्त्रिक गणतन्त्रात्मक शासन प्रणाली : यो संविधानले नेपालमा
राजतन्त्रको अन्त्य गरी जनताद्वारा निर्वाचित राष्ट्र प्रमुख रहने व्यवस्था गरेको
छ । हाल हाम्रो देशमा राष्ट्र प्रमुखका रूपमा राष्ट्रपति रहने व्यवस्था छ । यस्तो
व्यवस्थालाई गणतन्त्रात्मक व्यवस्था भनिन्छ । यो संविधानले नेपाललाई सङ्घीय
लोकतान्त्रिक गणतन्त्रात्मक शासन व्यवस्था भएको मुलुकका रूपमा पहिचान दिएको
छ ।
(इ) तीन तहको सरकार : नेपालको संविधानले सङ्घ, प्रदेश र स्थानीय तहमा गरी तीन
तहको सरकार रहने कुरा उल्लेख गरेको छ । यी तीनै तहका अधिकार र साझा
जिम्मेवारी पनि तोकिएका छन् ।
(ई) मानव अधिकार र मौलिक हकको प्रत्याभूति : यस संविधानमा मानव अधिकारलाई
आधार मानी जनताको मौलिक हकको व्यवस्था गरिएको छ । यसमा शिक्षा, स्वास्थ्य,
खाद्यसम्बन्धी, महिला, बालबालिका, अपाङ्ग र दलितको हकलगायत ३१ ओटा
मौलिक हकको व्यवस्था छ । नागरिकका अधिकार सुनिश्चित गर्न मानव अधिकार
आयोगलगायत विभिन्न संवैधानिक आयोगको व्यवस्था गरिएको छ । यसबाट नागरि
कले पाउने आधारभूत अधिकार सुनिश्चित गर्न सहयोग पुग्छ । त्यसैले यो संविधानले
मानव अधिकारको प्रत्याभूत गरेको छ ।
(उ) आवधिक निर्वाचन : मुलुकमा लोकतान्त्रिक संस्कारको विकास गर्न आवधिक
निर्वाचनको व्यवस्था गरिएको छ । सोअनुसार स्थानीय, प्रदेश तथा सङ्घमा निश्चित
५२
सामाजिक अध्ययन तथा मानव मूल्य शिक्षा, कक्षा ७


========== PAGE 58 ==========

अवधिमा जनप्रतिनिधिको निर्वाचन हुने व्यवस्था छ । यसबाट निश्चित अवधिमा
जनताले चाहेका र जनहितमा काम गर्ने जनप्रतिनिधि निर्वाचित हुने र विकासमा
सहयोग पुग्ने कुराको अपेक्षा गर्न सकिन्छ ।
(ऊ) समतामूलक समाज निर्माणमा जोड : संविधानमा सबै प्रकारका विभेद तथा जातीय
छुवाछुतको अन्त्य गरी समतामूलक समाज निर्माणको सङ्कल्प गरिएको छ । यस
किसिमको व्यवस्थाले समाजका सबै वर्ग, जाति तथा समुदायको समान विकासमा
बल पुग्छ ।
(ऋ) विविधताको सम्मान : संविधानले विविधताबिचको एकता, सामाजिक सांस्कृतिक
ऐक्यबद्धता, सहिष्णुता र सद्भावको संरक्षण र संवर्धनमा जोड दिएको छ । यसबाट
देशमा सामाजिक सद्भाव वृद्धि भई दिगो शान्ति कायम हुन्छ ।
(ए) सार्वभौमसत्ता जनतामा निहित : सार्वभौम सत्ता तथा शासनको अधिकार नेपाली
जनतामा निहित रहेको छ । राज्य सञ्चालनको मुख्य स्रोत नेपाली जनतालाई माने
को छ । जनताले छानेका प्रतिनिधिबाट शासन सञ्चालन गर्ने व्यवस्था गरेको छ ।
(ऐ) राष्ट्रिय पहिचानमा जोड : नेपालको राष्ट्रिय झन्डा, राष्ट्रिय चिह्न, राष्ट्रिय गान,
राष्ट्रिय भाषालाई संविधानमा उल्लेख गरिएको छ । नेपालको पहिचान र गौरव
बढाउने यी कुरालाई विशेष प्राथमिकता दिइएको छ ।
(ओ) धर्म निरपेक्षता : सबै नागरिकले मान्ने धर्मको सम्मान गर्दै नेपाललाई धर्म निरपेक्ष
राष्ट्र मानिएको छ । यसबाट सबै धर्मको सम्मान र स्वतन्त्र रूपले आफ्नो धर्म मान्न
पाउने कुरामा मदत पुगेको छ । यसले धार्मिक स्वतन्त्रता र सहिष्णुता दुवै कायम
हुने कुरामा विश्वास गरिएको छ ।
क्रियाकलाप
१. वर्तमान संविधानलाई समूह समूहमा अध्ययन गरी संविधानका थप विषेशताहरू
खोजी गर्नुहोस् र कक्षामा प्रस्तुत गर्नुहोस् ।
२.
संविधानको अनुसूची १ मा व्यवस्था गरिएको नेपालको राष्ट्रिय झन्डा बनाउने
तरिका अध्ययन गर्नुहोस् र समूहगत रूपमा एक एकओटा झन्डा तयार गर्नुहोस् ।
३. संविधानमा बालबालिकाको हकअन्तर्गत के के कुराहरू समेटिएका छन्, खोजी गरी
कक्षामा प्रस्तुत गर्नुहोस् ।
सामाजिक अध्ययन तथा मानव मूल्य शिक्षा, कक्षा ७
५३

========== PAGE 59 ==========

अभ्यास
तलका प्रश्नको उत्तर दिनुहोस् :
(क) संविधान भनेको के हो ?
(ख) संविधानलाई किन देशको मूल कानुन भनिन्छ ?
(ग) लिखित र अलिखित संविधानबिच फरक छुट्याउनुहोस् ।
(घ) कस्तो व्यवस्थालाई लोकतान्त्रिक गणतन्त्रात्मक शासन व्यवस्था भनिन्छ ?
(ङ) नेपालको संविधानलाई किन समावेशी संविधान भनिन्छ ?
(च) नेपालको वर्तमान संविधानका मुख्य विशेषताहरू उल्लेख गर्नुहोस् ।
(छ) आवधिक निवार्चन प्रणालीले कसरी लोकतान्त्रिक प्रणालीलाई मजबुत बनाउँछ ?

========== PAGE 60 ==========

पाठ
8
मानव अधिकार र मौलिक हक
केही समय पहिले सिम्ले गाउँमा घटेको अमानवीय घटनामा धेरै मानिस घाइते
भए । कुवाको पानी भर्ने निहुँमा पानी छोएको भनी दुई पक्षका मानिसहरूबिच झगडा
र हात हालहाल भएको थियो । पीडितहरूले मानव अधिकार आयोगमा उजुरी गरे ।
यसै घटनाका सम्बन्धमा जानकारी लिन राष्ट्रिय मानव अधिकार आयोगका सदस्य त्यस
गाउँमा पुग्नुभएको थियो । फर्किने क्रममा बाटामा केही विद्यार्थीसँग
उहाँको भेट भयो । उहाँले मानव अधिकारको लोगो लगाएको देखेर विद्यार्थी कानेखुसी गर्न थाले । यो देखेर
उहाँले भन्नुभयो :
आयोगका सदस्य : तपाईंहरूले मसँग केही कुरा सोध्न चाहनुभएको हो ?
गौरव :
हजुर सर । केही दिन पहिले हाम्रो गाउँमा दुःखद घटना भयो । यसले
हामी सबैलाई दुःखी बनाएको छ । यस घटनामा मानव अधिकारको हनन
भएको भनिन्छ । हामीलाई बाल अधिकारको सम्बन्धमा त जानकारी छ
तर मानव अधिकार सम्बन्धमा हजुरबाट जानकारी पाउन पाए हुन्थ्यो
सर ।
आयोगका सदस्य : धेरै राम्रो कुरा सोध्नुभयो, भइहाल्छ नि । खासमा विश्वका सबै
मानिसले समान रूपमा पाउने अधिकार नै मानव अधिकार हो ।
यो मानव भएकै कारण प्राप्त हुने जन्मसिद्ध अधिकार हो । मानव
अधिकारलाई मानिसको आधारभूत अधिकार पनि भनिन्छ ।
राघव :
विश्वका सबै मानिसले कसरी समान अधिकार पाउँछन् त ?
आयोगका सदस्य : विश्वका सबै मानिसहरू समान हुन्छन् । राज्य र समाजले पनि
सबैप्रति समान व्यवहार गर्नुपर्छ । राज्य र समाजले व्यक्तिप्रति
गर्ने व्यवहार मानवीय मूल्य, स्वतन्त्रता, समानता र न्यायमा आधारित
हुन्छ । त्यसो भएमा सबै मानिसले समान अधिकार पाउँछन् ।
नीति :
मानव अधिकारको अवधारणा कसरी सुरुआत भयो त सर ?
आयोगका सदस्य : विश्वभरिका मानिसले भोगेको विभेदको अन्य गर्न सन् १९४८
सामाजिक अध्ययन तथा मानव मूल्य शिक्षा, कक्षा ७
५५

========== PAGE 61 ==========

नीति :
डिसेम्बर १० तारिकमा मानव अधिकारसम्बन्धी विश्वव्यापी घोषणा
पत्र जारी भएको हो । यो संयुक्त राष्ट्र सङ्घले गरेको महत्त्वपूर्ण काम
हो । यसलाई विश्वव्यापी कानुन सरह मानिन्छ । यसले विश्वका
सबै मानिसका लागि समान अधिकारको प्रत्याभूति गरेको छ । उक्त
घोषणा पत्र कार्यान्वयन गर्न नेपालमा पनि सोसम्बन्धी कानुन बनाइएको
छ । सोहीबमोजिम नै राष्ट्रिय मानव अधिकार आयोगको स्थापना
भएको हो ।
मानव अधिकारअन्तर्गत के के कुरा पर्दछन् त सर ?
आयोगका सदस्य : संयुक्त राष्ट्र सङ्घको मानव अधिकारसम्बन्धी घोषणापत्रमा मुख्य
गरी ३० ओटा अधिकारका कुरा समेटिएका छन् । यसमा कसैलाई कुनै
पनि आधारमा भेदभाव नगर्ने, गाँसबास, शिक्षा तथा स्वास्थ्यलगायतका
आधारभूत कुराहरू सबैले पाउनुपर्ने भनिएको छ । नागरिकता पाउने,
मतदान गर्न पाउने तथा आफ्नो कुरा अभिव्यक्त गर्न पाउने अधिकार
पनि समावेश गरिएका छन् ।
गौरी :
हामीलाई त शिक्षकले समान कामका लागि समान ज्याला, निश्चित
कामको समयपछि विश्राम र मनोरञ्जन गर्नुपर्ने कुरा पनि भन्नुभएको
थियो नि ।
आयोगका सदस्य : हो त, समान काममा लागि महिला र पुरुषको ज्यालामा भेदभाव
गर्नुहुँदैन । सबैका लागि काम, मनोरञ्जन र आरामको व्यवस्था
हुनुपर्छ । आफ्नो देशभित्र स्वतन्त्रतापूर्वक हिँड्डुल गर्न पाउने तथा कोही
कसैलाई अन्याय भएमा कानुनी सहायता पाउने भन्ने पनि व्यवस्था
छ । कसैलाई यातना दिन नपाइने, व्यक्तिको सम्पत्तिको अधिकार तथा
गोपनियताको अधिकार रहने कुरा मानव अधिकारभित्र पर्ने कुरा हुन् ।
राघव :
कसैले अरूको अधिकारको हनन र मानव अधिकारको उल्लङ्घन गर्न
नपाइने भन्ने पनि सुनेको थिएँ । हाम्रो गाउँमा यी दुवै कुराको उल्लङ्घन
भयो जस्तो छ, होइन त सर ?
आयोगका सदस्य : हो, अरूप्रति विभेद गर्नु र छुवाछुत गर्नु मानव अधिकारको हनन


========== PAGE 62 ==========

गौरव :
हो । पानी जस्तो मानवीय आवश्यकताबाट वञ्चित गरिनु जघन्य
अपराध हो । तपाईंहरूले भने जस्तै त्यो मानव अधिकार विरोधी घटना
भएकाले दोषीले कानुनबमोजिम सजाय पाउने छन् ।
त्यस्तालाई सजाय त मिल्नै पर्छ नि । अनि मानव अधिकार र मौलिक
हक उस्तै कुरा हो कि फरक हो सर ?
आयोगका सदस्य : मानव अधिकार र मौलिक हकमा केही भिन्नता छन् । मानव अधिकार
विश्वव्यापी मान्यता हो भने मौलिक हकको क्षेत्र सीमित हुन्छ । मानव
अधिकार विश्वका सबैका लागि समान र सबैले मान्नुपर्ने कानुन
हो । मौलिक हक कुनै देशका नागरिकका लागि त्यस देशको कानुनले
तोकेको अधिकार हो । मानव अधिकार जस्तै गरी मौलिक हकको
उपभोग अन्य मुलुकमा पनि गर्न पाइन्छ भन्ने हुँदैन । यो आफ्नो देशमा
मात्र सीमित हुन्छ । मानव अधिकारकै आधारमा मौलिक हकहरूको
व्यवस्था गरिएको हुन्छ भने मौलिक हकको व्यवस्थाले मानव अधिकार
प्राप्तिमा सहयोग पुग्दछ । मानव अधिकारको हननमा अन्तर्राष्ट्रिय
कानुनसमेत आकर्षित हुन्छ ।
नीति :
हाम्रो देशको कानुनले पनि मौलिक हकको व्यवस्था गरेको छ, सर ?
आयोगका सदस्य : हो, अघि तपाईंहरूले बाल अधिकारको कुरा गर्नुभएको थियो । त्यो
पनि हाम्रो देशको कानुनले व्यवस्था गरेको मौलिक हक हो । यस्तै गरी
नेपालको संविधानमा समानता, स्वतन्त्रता, सम्मानपूर्वक बाँच्न पाउने,
खाद्य, आवास, शिक्षा, स्वास्थ्य, भाषा तथा संस्कृतिको हकलगायत ३१
ओटा मौलिक हकको व्यवस्था गरिएको छ ।
गौरी :
यसमा त महिला, ज्येष्ठ नागरिक र दलितको हक पनि पर्छ नि होइन सर ?
आयोगका सदस्य : हो, यसैगरी सूचना र सञ्चारको हक, न्यायसम्बन्धी हक, छुवाछुत
तथा भेदभाव विरुद्धको हक, सम्पत्तिको हक, धार्मिक स्वतन्त्रताको हक
पनि मौलिक हककै रूपमा रहेका छन् ।
नीति :
नेपालमा मानव अधिकारको संरक्षणका लागि राष्ट्रिय मानव अधिकार
आयोगको स्थापना गरिएको हो, सर ?

========== PAGE 63 ==========

आयोगका सदस्य : हो, यसले संविधान र कानुनमा व्यवस्था भएअनुरूप मानव
अधिकारको सुनिश्चितता गराउने प्रयास गर्छ । यो मानव अधिकार
संरक्षण र संवर्धनका लागि गठित स्वतन्त्र र स्वायत्त निकाय हो। यसले मानव
अधिकार उल्लङ्घनका दोषीहरूलाई कारबाहीका लागि सिफारिस गर्दछ ।
मानव अधिकारसम्बन्धी सचेतनामूलक कार्यक्रम सञ्चालन गर्दछ ।
मानव अधिकारको क्षेत्रमा काम गर्ने अन्य संस्थाहरू पनि छन् कि सर ?
गौरव :
आयोगका सदस्य : हो, यस्ता संस्थाहरू धेरै छन्, जस्तै : एम्नेस्टी इन्टरनेसनल,
अनौपचारिक क्षेत्र सेवा केन्द्र (इन्सेक) जस्ता संस्थाहरू पनि नेपालमा
मानव अधिकार क्षेत्रमा कार्यरत छन् । यिनीहरूले मानव अधिकारप्रति
सरकार र जनतालाई सचेत गराउने कार्य गर्छन् ।
विद्यार्थी :
आज तपाईंसँग भेट भएर हामीले धेरै कुरा जान्ने अवसर पायौँ । यति
धेरै जानकारी दिनुभएकामा धन्यवाद छ ।
आयोगका सदस्य : तपाईंहरू धेरै जिज्ञासु हुनुहुँदोरहेछ । भेट भयो, कुरा गर्न पाइयो । बाटो
पनि काटियो । तपाईंहरूलाई पनि धन्यवाद !
क्रियाकलाप
१.
तपाईंका अभिभावकलाई निम्नलिखित प्रश्न सोधी सोका आधारमा विवरण तयार
पार्नुहोस् र कक्षामा प्रस्तुत गर्नुहोस् :
(क) परिवारमा कसको नाममा घर जग्गा छ ?
(ख) समुदायमा समान कामका लागि समान ज्याला छ छैन ?
(ग) समुदायमा विद्यालय जाने उमेरका बालबालिकाले पढ्ने अवसर पाएका छन्
कि छैनन् ?
२.
मानव अधिकार मानिसको आधारभूत अधिकार हो भन्ने सम्बन्धमा गीत, कविता वा
संवाद तयार गरी कक्षामा प्रस्तुत गर्नुहोस् ।
३.
समूहगत रूपमा पाठमा उल्लिखित मानव अधिकारहरूको सूची चार्टपेपरमा तयार
पारी कक्षामा टाँस्नुहोस् ।
५८
सामाजिक अध्ययन तथा मानव मूल्य शिक्षा, कक्षा ७


========== PAGE 64 ==========

अभ्यास
तलका प्रश्नको उत्तर दिनुहोस् :
(क) मानव अधिकार भनेको के हो ?
(ख) मानव अधिकारलाई किन विश्वव्यापी अधिकार भनिन्छ ?
(ग) मानव अधिकार र मौलिक हकबिच फरक छुट्याउनुहोस् ।
(घ) तपाईंले उपभोग गरेका मौलिक हकको सूची तयार गर्नुहोस् ।
(ङ) तपाईंले मानव अधिकारको कार्यान्वयनमा कसरी सहयोग पुऱ्याउन सक्नुहुन्छ ?
बुँदागत रूपमा प्रस्तुत गर्नुहोस् ।
(च) संविधानमा मौलिक हकको व्यवस्था किन गरिएको होला ? आफ्नो तर्क प्रस्तुत
गर्नुहोस् ।
सामाजिक अध्ययन तथा मानव मूल्य शिक्षा, कक्षा ७
५९

========== PAGE 65 ==========

पाठ
५
महिला अधिकार
जागृति आधारभूत विद्यालयका सात कक्षाका विद्यार्थीबिच महिला अधिकार सम्बन्धमा
कक्षामा वक्तृत्वकला प्रतियोगिता हुँदै छ । केही विद्यार्थीको वक्तृत्त्वलाई नमुनाका रूपमा
प्रस्तुत गरिएको छ ।
जानुका : आदरणीय गुरु तथा कक्षाका सबै
साथीहरूलाई मेरो नमस्कार छ ।
म महिला अधिकारका सम्बन्धमा
आफ्नो भनाई राख्न गइरहेको छ । विषयको
उठान मेरो कक्षाको उदाहरण दिएर गर्न
चाहन्छु । हामी जम्मा ४२ जना
विद्यार्थीमध्ये २५ जना छात्रा छौँ । हामीले
छात्र साथीसरह पढ्ने सिक्ने अवसर पाएका
छौँ । यो अवसर पाएर हामी धेरै खुसी छौँ ।
यो महिला अधिकारको एक उदाहरण हो ।
लैङ्गिक आधारमा महिलामाथि कुनै हिंसा
महिला अधिकार
शिक्षा पाउने अधिकार
महिला हिंसा र भेदभावको अन्त्य
मातृ स्वास्थ्य तथा प्रजनन अधिकार
समान कामका लागि समान ज्याला
पैतृक सम्पत्तिमाथि महिलाको समान अधिकार
विवाहका लागि स्वनिर्णयको अधिकार
बाल विवाह तथा दाइजो प्रथाको अन्त्य
र भेदभाव गर्न पाइँदैन । समान कामका लागि समान ज्याला र पैतृक सम्पत्तिमा समान
अधिकार महिलालाई हुन्छ । उमेर पुगेपछि आफ्नो स्वनिर्णयमा विवाह गर्न पाउनु र मातृ
तथा प्रजनन स्वास्थको अधिकार पनि महिला अधिकारकै पाटा हुन् । म अहिले मेरो
घरको अवस्था सम्झदै छु । मेरा हजुरबुबा पेन्सनवाला शिक्षक हुनुहुन्छ । हजुरआमाले पढ्ने
उमेरमा अक्षर चिन्न पनि पाउनुभएन । उहाँको दश वर्षकै उमेरमा विवाह भयो । मेरी आमा
छ कक्षामा पढ्दै गर्दा विवाह भयो । त्यसपछि उहाँको पढाइ बन्द भयो । उहाँ १७ वर्षमा
नै दुई छोरीकी आमा बन्नुभयो । त्यसपछि छोरो पाउने दबाबमा अनिच्छित गर्भधारण
भयो । धेरै सन्तान जन्माउनुपर्दा उहाँको स्वास्थ्य बिग्रिँदै गयो । घरमा मैले हजुरआमाको
भन्दा मेरी आमाको अवस्थामा पनि खासै सुधार नभएको देखेकी छु । यस किसिमको
व्यवहारले महिला कमजोर र निर्णयविहीन हुने कुरा मैले देखें । मेरी आमाले महिला भएर
पाउनुपर्ने कुनै पनि अधिकार पाएको मैले देखिनँ । यसै उदाहरणबाट महिला अधिकार
६०
सामाजिक अध्ययन तथा मानव मूल्य शिक्षा, कक्षा ७


========== PAGE 66 ==========

को आवश्यकता पुष्टि गर्न चाहन्छु । मैले पनि मेरी आमा र हजुरआमाले जस्तै निरीह
भएर बाँच्न नपरोस् । महिला अधिकारले महिलालाई कानुनी र सामाजिक समानताको
स्थितिमा पुग्न सहयोग गर्दछन् । तसर्थ यस्ता अधिकार प्राप्त गरी सक्षम र स्वतन्त्र
व्यक्ति बन्नका लागि नेपालमा महिला अधिकारको आवश्यकता छ । महिला अधिकार
सुनिश्चित गर्नका लागि धेरै पहलहरू भएका पनि छन् । नेपालको संविधानमा नै महिला
अधिकारलाई मौलिक हकका रूपमा राखिएको छ । महिला सशक्तीकरणका विभिन्न
कार्यक्रमहरू पनि सञ्चालन गएका छन् । महिलालाई शिक्षा, स्वास्थ्य, रोजगारका साथै
हरेक क्षेत्रमा सहभागिताको अवसर प्रदान गरी सबल र सक्षम बनाउने प्रक्रिया महिला
सशक्तीकरण हो, धन्यवाद !
गजनारायण : आदरणीय गुरु तथा मेरा सहृदयी साथीहरू, सबैमा नमस्कार !
महिला अधिकार मानव अधिकारको एक अंश हो । महिलाले पुरुषसरह विकासको अवस्था
नपाएसम्म महिला अधिकारका लागि हामी सबैले पहल गरिरहनुपर्दछ । प्रत्येक वर्ष
दाइजोका कारण महिला हिंसा र हत्याका घटना घटिरहेका छन् । हाम्रो देशको कानुनले
लिङ्गको आधारमा भेदभाव गर्न दिँदैन । यसै गरी कानुनले दाइजो लिनुदिनुलाई
बर्जित गरेको छ, तर पनि व्यवहारमा कायमै छन् । यी कुराले महिला अधिकारको
अवस्थालाई कमजोर बनाएको छ । महिलाले पुरुषसरह धेरै राम्रा र ठुला काम गर्न
सक्छन् भन्ने धेरै उदाहरण छन् र पनि हरेक क्षेत्रमा महिला पछाडि परेका छन् । महिलाले
कानुन र संविधानले दिएको महिलासम्बन्धी अधिकारलाई निर्बाध रूपमा उपयोग गर्न
पाउनुपर्छ। राज्यले यसका लागि विभिन्न कानुनी व्यवस्था गरेको छ। महिला बालबालिका तथा
ज्येष्ठ नागरिक मन्त्रालयको व्यवस्था गरी महिला विकाससम्बन्धी नीति तर्जुमा र कार्यान्वयन
गरिएको छ । संविधानले व्यवस्था गरेअनुसार महिलामाथिको सबैखाले भेदभाव अन्त्यका
लागि महिला आयोगको गठन गरिएको छ । नेपालले महिलामाथिको भेदभाव उन्मूलन
गर्ने महासन्धि सन् १९७९ मा पनि हस्ताक्षर गरेको छ । यसले गर्दा महिला समान
रूपमा अगाडि बढिरहेको अवस्था छ । महिला आफैँले पनि यस्ता अधिकारको खोजी र
उपयोगमा ध्यान दिनु जरुरी छ । महिला अधिकारको संरक्षण र कार्यान्वयनमा सबैले पहल
गर्नुपर्दछ । त्यसैले लैङ्गिक विभेदको अन्त्य गरी समतामूलक, सन्तुलित र सभ्य समाज
निर्माणका लागि महिलाका अधिकार सुनिश्चित हुन जरुरी छ । यसका लागि हामी सबैले
पहल गरौं । सभ्य र असल नागरिकको पहिचान दिऔं, धन्यवाद !
विद्यार्थीका कुरा सुनिसकेपछि गुरुआमाले उनीहरूलाई धन्यवाद दिँदै भन्नुभयो :
सामाजिक अध्ययन तथा मानव मूल्य शिक्षा, कक्षा ७
६१

========== PAGE 67 ==========

तपाईंहरूले महिला अधिकार र यसको महत्त्वको सम्बन्धमा धेरै राम्रा कुराहरू
भन्नुभयो । म पनि एक महिला नै हुँ । मैले परिवारमा सानैदेखि कुनै पनि भेदभाव
भोग्नुपरेन । दाजुभाइसरह नै शिक्षाको अवसर पाएँ । उमेर पुगेपछि आफ्नै निर्णयमा विवाह
गरेँ । यसले गर्दा आज म यस अवस्थामा छु । अहिले म रोजगार छु । मैले पाउने तलबमा
पनि समानता छ । घरपरिवारको हरेक निर्णयमा मेरो सहभागिता छ । ममा आत्मविश्वास
बढेको छ । मेरो नाममा घर घडेरीसमेत रहेको छ । त्यसैले यहाँहरू पनि महिला
अधिकारको प्राप्ति, संरक्षण र संवर्धनमा सचेत हुन जरुरी छ ।
क्रियाकलाप
१.
महिला अधिकार शीर्षकमा एक निबन्ध तयार गरी कक्षामा सुनाउनुहोस् ।
२. नेपालमा महिला सशक्तीकरणका लागि भएका प्रयासहरू समूहमा छलफल र
खोजी गरी प्रस्तुत गर्नुहोस् ।
३. महिला अधिकारसँग सम्बन्धित चित्र, फोटा, समाचार, सम्पादकीय आदि समूहगत
रूपमा सङ्कलन गरी बुलेटिन बोर्डमा टाँस्नुहोस् ।
अभ्यास
तलका प्रश्नको उत्तर दिनुहोस् :
(क) महिला अधिकार भनेको हो ?
(ख) महिला अधिकारअन्तर्गत के के कुरा पर्दछन्, लेख्नुहोस् ।
(ग) महिला अधिकारको महत्त्व उल्लेख गर्नुहोस् ।
(घ) परिवारको महिला सदस्यको अधिकार उपभोगका लागि तपाईंले कसरी सहयोग
पुऱ्याउन सक्नुहुन्छ ? आफ्नो विचार प्रस्तुत गर्नुहोस् ।
६२
सामाजिक अध्ययन तथा मानव मूल्य शिक्षा, कक्षा ७


========== PAGE 68 ==========

पाठ
६
प्रदेश सरकारका कार्य
देशमा रहेका विभिन्न स्रोत र साधनको उचित बाँडफाँड र परिचालन गरी सबै क्षेत्रको
समान विकास गर्न नेपालमा सङ्घीय प्रणालीको अभ्यास गरिएको छ । देशमा सङ्घ,
प्रदेश र स्थानीय सरकार रहेका छन् । यी सरकारका कार्य वर्तमान संविधानमा उल्लेख
गरिएको छ । नेपाललाई सात प्रदेशमा विभाजन गरिएको छ । प्रदेशमा प्रदेश व्यवस्थापिका
र प्रदेश कार्यपालिका रहन्छन् । यिनीहरूका सम्बन्धमा तल चर्चा गरिएको छ ।
(क) प्रदेश व्यवस्थापिका
प्रत्येक प्रदेशमा प्रदेश व्यवस्थापिका रहन्छ । यो एक सदनात्मक हुन्छ जसलाई प्रदेश
सभा भनिन्छ । यसमा सम्बन्धित प्रदेशबाट प्रतिनिधि सभामा पहिलो हुने निर्वाचित हुने
निर्वाचन प्रणालीबमोजिम हुने सदस्य सङ्ख्याको दोब्बर सङ्ख्यामा सदस्य रहन्छन् । जसमा
पहिलो हुने निर्वाचित हुने निर्वाचन प्रणालीबाट कायम हुने सदस्य सङ्ख्या जम्मा सदस्य
सङ्ख्याको ६० प्रतिशत हुने छ । बाँकी ४० प्रतिशत सदस्यहरू समानुपातिक निर्वाचन
प्रणालीबाट निर्वाचित हुने छन् ।
उदाहरणका लागि कर्णाली प्रदेश सभाको गठन गर्न २४ जना सदस्य पहिलो हुने निर्वाचित
हुने निर्वाचन प्रणालीबाट छानिन्छन् । प्रदेशबाट प्रतिनिधि सभामा पहिलो हुने निर्वाचित
हुने निर्वाचन प्रणालीबाट निर्वाचित भएका १२ जना सदस्य सङ्ख्याको दोब्बर हो । त्यस्तै
१६ जना समानुपातिक निर्वाचन प्रणालीबाट निर्वाचित हुन्छन् जुन प्रदेश सभाको ४०
जना सदस्य संरचनाको ४० प्रतिशत हो । नेपालमा सातओटै प्रदेशमा प्रदेश सभा रहने
संवैधानिक व्यवस्था छ । तर सदस्य सङ्ख्या फरक हुन्छ । नेपालको सातओटै प्रदेशमा गरी
जम्मा ५५० जना प्रदेश सभा सदस्य हुन्छन् ।
सम्बन्धित क्षेत्रको मतदाता रहेको, पच्चिस वर्ष उमेर पूरा भएको, नैतिक पतन देखिने
फौजदारी अभियोगमा सजाय नपाएको नेपाली नागरिक मात्र प्रदेश सभा सदस्यका लागि
योग्यता पुगेको मानिने छ ।
(ख) प्रदेश कार्यपालिका
प्रदेशको कार्यकारी अधिकार प्रदेश मन्त्रिपरिषद्मा निहित रहन्छ । प्रदेश मन्त्रिपरिषद्लाई
प्रदेश कार्यपालिका पनि भनिन्छ । प्रदेश प्रमुखले प्रदेश सभामा बहुमत प्राप्त संसदीय
सामाजिक अध्ययन तथा मानव मूल्य शिक्षा, कक्षा ७
६३

========== PAGE 69 ==========

दलको नेतालाई मुख्यमन्त्रीमा नियुक्त गर्दछन् । मुख्यमन्त्रीको अध्यक्षतामा मन्त्रिपरिषद्को
गठन हुन्छ । मुख्यमन्त्रीको सिफारिसमा अन्य मन्त्रीहरू नियुक्त हुन्छन् । मन्त्रिपरिषद् गठन
गर्दा समावेशी सिद्धान्तलाई अवलम्बन गर्नुपर्दछ । मुख्यमन्त्रीसहित प्रदेश सभाका कुल
सदस्य सङ्ख्याको २० प्रतिशतभन्दा बढी नहुने गरी प्रदेश कार्यपालिकाको गठन हुन्छ ।
प्रदेश कार्यपालिकामा मुख्यमन्त्री, मन्त्री, राज्यमन्त्री र सहायक मन्त्री रहन्छन् ।
प्रदेश व्यवस्थापिकाका कार्य
(क) प्रदेश व्यवस्थापिकाले प्रदेश सरकार निर्माण
गर्ने कार्य गर्दछ । प्रदेश व्यवस्थापिकामा
प्रदेश सरकारका कार्य
(क) प्रदेश प्रहरी प्रशासन र शान्ति
सुरक्षा
बहुमत प्राप्त वा बहुमत जुटाउन सक्ने दलको (ख) प्रदेश स्तरको विद्युत्, सिँचाइ,
नेतालाई मुख्यमन्त्रीमा नियुक्त गरिन्छ ।
र खानेपानी
(ख) प्रदेश व्यवस्थापिकाको मुख्य काम भनेको (ग) स्वास्थ्य सेवा
प्रदेश कानुनको निर्माण हो ।
(ग) प्रदेश सरकारले सम्पादन गरेका काम
कारबाहीको निगरानी गर्ने काम पनि प्रदेश
सभाको हो ।
(घ) प्रदेशसँग सरोकार राख्ने जनसरोकारका
विषयमा प्रदेश सभामा छलफल, अन्तरक्रिया
गर्नु पनि यसको काम हो ।
क्रियाकलाप
(घ) प्रदेश लोकमार्ग
(ङ) भूमि व्यवस्थापन, जग्गाको
अभिलेख
(च) गुठी व्यवस्थापन
(छ) प्रदेश विश्वविद्यालय, उच्च
शिक्षा, पुस्तकालय, सङ्ग्रालय
१. दुई समूहमा विभाजन भई एउटा समूहले प्रदेश व्यवस्थापिका र अर्को समूहले
प्रदेश कार्यपालिकाको गठन प्रक्रिया चार्ट वा तालिका बनाई कक्षामा प्रस्तुत गर्नुहोस् ।
अभ्यास
तलका प्रश्नको उत्तर दिनुहोस् :
(क) प्रदेश व्यवस्थापिकाको छोटो परिचय दिनुहोस् ।
(ख) प्रदेश कार्यपालिकाको गठन प्रक्रियाबारे छोटकरीमा लेख्नुहोस् ।
(ग) प्रदेश कार्यपालिकाका कामहरूको सूची तयार पार्नुहोस् ।
(घ) प्रदेश व्यवस्थापिकाका कार्यहरू उल्लेख गर्नुहोस् ।
६४
सामाजिक अध्ययन तथा मानव मूल्य शिक्षा, कक्षा ७


========== PAGE 70 ==========

पाठ
७
सुरक्षा निकाय
हाम्रा सुरक्षा निकायले हामीलाई सुरक्षा प्रदान गर्दै आएका छन् । हाम्रो जिउधनको सुरक्षा,
विपत्बाट सुरक्षा, देशको सुरक्षा आदि गर्ने काम सुरक्षा निकायले गर्छन् । देश र जनताको
सुरक्षा गर्नु यी निकायहरूको प्रमुख दायित्त्व हो । नेपाली सेना, सशस्त्र प्रहरी, नेपाल
प्रहरीले शान्ति सुरक्षामा पुऱ्याएको योगदानलाई तल चर्चा गरिएको छ :
(क) नेपाली सेना : नेपाली सेना देशको सेना हो । यसले देशको सुरक्षा गर्दछ । अन्य
देशले आक्रमण गरेमा आफ्नो देशको सुरक्षाका नेपाली सेनाले डटेर मुकाविला
गर्दछ । सेनाले विकास निर्माणका कार्यसमेत गर्दछ । विभिन्न स्वास्थ्य शिविर
सञ्चालन र विपत्का बेला मानिसको खोज तथा उद्धारसमेत नेपाली सेनाले
गर्दै आएको छ । विभिन्न राष्ट्रिय र अन्तर्राष्ट्रिय स्तरका खेलकुदमासमेत नेपाली सेनाले
राम्रो खेल प्रदर्शन गर्दै आइरहेको छ ।
(ख) नेपाल प्रहरी : नेपाल प्रहरीले जनताको शान्ति सुरक्षाको काम गर्दछ । जिउधनको
सुरक्षा र जनतालाई सामाजिक सद्भाव कायम राख्न मदत गर्दछ । चोरी डकैती,
सामाजिक अपराध गर्ने व्यक्ति र समूहलाई निगरानी र पक्राउ गरी नेपाल प्रहरीले
कानुनी कारबाही गर्दछ । शान्ति सुव्यवस्था र कानुनको पालना गर्न नेपाल प्रहरीले
सक्रियता देखाउँदै आएको छ ।
सामाजिक अध्ययन तथा मानव मूल्य शिक्षा, कक्षा ७
६५

========== PAGE 71 ==========

(ग) सशस्त्र प्रहरी : सशस्त्र प्रहरीले देशको सीमा सुरक्षा र विपत् व्यवस्थापनमा
सहयोग पुऱ्याउँदै आइरहेको छ । यसले आतङ्कवादी गतिविधि, दङ्गा र सशस्त्र
विद्रोह नियन्त्रणको कार्य गर्दछ । त्यस्तै दैवीप्रकोप र महामारीबाट पीडितहरूको
उद्धारमा यसले मदत गर्दछ । विभिन्न भन्सार, राजस्व र औद्योगिक सुरक्षा एवम्
पूर्वाधारको सुरक्षामा पनि सशस्त्र प्रहरी संलग्न रहेको छ ।
एपिएफ टोलीद्वारा चोरीपैठारीको सामान बरामद
महोत्तरी, महोत्तरी जिल्लाको सम्सी गाउँपालिका ६ स्थित सीमा इलाकाबाट वैशाख
२० गते एपिएफ टोलीले करिब २ लाख ९ हजार रुपियाँ बराबरको चोरीपैठारीको
इलेक्ट्रोनिक्स सामान र मोबाइल पार्ट्स बरामद गरेको छ । भारतबाट भन्सार छली
नेपालतर्फ ल्याउँदै गरेको उक्त सामान सशस्त्र प्रहरी बल नेपाल बोर्डर आउट पोस्ट
सम्सीबाट खटिएको एपिएफ टोलीले बरामद गरेको हो । बरामद सामान भन्सार
कार्यालय जलेश्वरमा बुझाइएको छ ।
क्रियाकलाप
नेपाल प्रहरीको सक्रियतामा अक्सिजन सिलिन्डर सङ्कलन गरी कोभिड अस्पतालमा
उपलब्ध गराइएको
काठमाडौँ, २०७८ वैशाख २६ गते
नेपाल प्रहरीको सक्रियतामा देशभरका विभिन्न स्थानबाट शनिबार साँझसम्म
सङ्कलन गरिएका २ हजार ७ सय ८१ ओटा अक्सिजन सिलिन्डर नेपाल प्रहरीले
कोभिड अस्पताल र सम्बन्धित अक्सिजन प्लान्ट उद्योगलाई उपलब्ध गराएको छ ।
तीमध्ये ९ सयओटा सिलिन्डर अस्पताललाई र १ हजार ८ सय ८१ ओटा सिलिन्डर
अक्सिजन उद्योगलाई उपलब्ध गराइएको हो ।
यस विषम परिस्थितिमा अन्य प्रयोजनका लागि स्टक नगर्न तथा विभिन्न कम्पनी,
सङ्घसंस्था तथा व्यक्तिहरूसँग आवश्यकताभन्दा बढी सिलिन्डर छन् भने त्यस्ता
सिलिन्डरहरू उपलब्ध गराई सहयोग गर्न नेपाल प्रहरीले अनुरोधसमेत गरेको छ ।
साभारः अनलाइन खबर
६६
सामाजिक अध्ययन तथा मानव मूल्य शिक्षा, कक्षा ७


========== PAGE 72 ==========

१.
माथि दिइएको समाचार अध्ययन गरी तल दिएका प्रश्नहरूको उत्तर दिनुहोस् :
(क) नेपाल प्रहरीले कुन क्षेत्रमा पुऱ्याएको सहयोगको चर्चा गरिएको छ ?
(ख) उल्लिखितबाहेक नेपाल प्रहरीले अन्य कुन कुन क्षेत्रमा काम गरिरहेको छ ?
(ग) महामारीमा प्रहरीले पुऱ्याउन सक्ने अन्य सहयोग के के हुन सक्छन् ?
२. विभिन्न सुरक्षा निकायले गरेका कार्यहरू समेटिएको समाचार, चित्र वा सम्पादकीय
सङ्कलन गरी कक्षाको बुलेटिन बोर्डमा टाँस्नुहोस् ।
३. राष्ट्रिय अनुसन्धान विभाग (विशेष प्रहरी) ले शान्ति सुरक्षामा पुऱ्याउने योगदान खो
जी गरी लेख्नुहोस् ।
अभ्यास
तलका प्रश्नको उत्तर दिनुहोस् :
(क) नेपालका प्रमुख सुरक्षा निकायहरू कुन कुन हुन् ?
(ख) नेपाली सेनाले गर्ने कार्यहरू उल्लेख गर्नुहोस् ।
(ग) नेपाल प्रहरीले जनतालाई पुऱ्याउने सेवाहरू उल्लेख गर्नुहोस् ।
(घ) सीमा सुरक्षामा सशस्त्र प्रहरीले कस्तो भूमिका खेलेको हुन्छ ? चर्चा गर्नुहोस् ।
सामाजिक अध्ययन तथा मानव मूल्य शिक्षा, कक्षा ७
६७

========== PAGE 73 ==========

एकाइ
चार
सामाजिक समस्या र समाधान
सिकाइ उपलब्धि
• सामाजिक विकृति, समस्याका कारण र असरप्रति सचेत भई समाधानका उपायहरू अवलम्बन गर्न
• सामाजिक समस्या समाधानमा विद्यालय र राष्ट्रिय सङ्घसंस्थाले खेल्न सक्ने भूमिका खोजी गर्न
• छरछिमेक र विद्यालयमा हुनसक्ने द्वन्द्व व्यवस्थापनमा आफ्नो भूमिका निर्वाह गर्न
• शान्तिको अवधारणासँग परिचित भई सोहीअनुरूप व्यवहार प्रदर्शन गर्न
६८
सामाजिक अध्ययन तथा मानव मूल्य शिक्षा, कक्षा ७

========== PAGE 74 ==========

पाठ
१
सभ्य समाज
कक्षामा सभ्य समाज सम्बन्धमा शिक्षक र विद्यार्थीबिच भएको छलफलका केही अंश तल
प्रस्तुत गरिएको छ :
अजय : समाजका बारेमा त हामीले अगिल्ला कक्षामा छलफल गरेका थियौँ । आज चाहिँ
सभ्य समाजको सम्बन्धमा बताइदिनुहोस् न सर ?
शिक्षक : सम्भ समाज भनेको अनुशासित तथा प्रगतिपथमा लम्किँदै गरेको, शिक्षित र मानवीय
गुण तथा आचरणयुक्त समाज हो । यस्तो समाजमा सामाजिक विकृति र समस्या
न्यून हुन्छन् । सामाजिक समस्याहरू समाधान गर्ने सामाजिक पद्धति विकास गरिएको
हुन्छ । यस्तो समाज सामाजिक संस्कारयुक्त एवम् सहयोगी हुन्छ ।
अजय : हामीले सभ्य समाज सम्बन्धमा जानकारी त राख्यौँ । सभ्य समाज निर्माणमा कुन
कुन कुराहरू बाधाका रूपमा रहन्छन् ? यस विषयमा सरले स्पस्ट पारिदिनुहुन्छ कि ?
शिक्षक : हाम्रो समाजमा असमानता, निरक्षरता, सामाजिक विभेद र शोषणलगायतका
सामाजिक समस्या हुन सक्छन् । यिनले सभ्य समाज निर्माणमा बाधा पुऱ्याउँछन् ।
विमल : असमानताले सभ्य समाज निर्माणमा कसरी बाधा पुऱ्याउँछ त सर ?
शिक्षक : असमानताले समाजमा बेमेलको वातावरण सिर्जना गर्छ । समाजमा अवसर,
पहुँच र शक्ति हुने र नहुने बिचमा विवाद र द्वन्द्वको वातावरण सिर्जना हुन्छ ।
असमानतामा परेको व्यक्तिले आफूलाई अन्याय भएको महसुस गर्छ । यसले
समाजमा झगडा, अपराध, विकृति आदि बढाउन सक्छ । त्यसैले असमानतालाई
सभ्य समाज निर्माणको बाधाका रूपमा लिइन्छ । यसकारण हामीले सबैप्रति
समभाव प्रकट गर्नुपर्छ । साथी र परिवारका सदस्यहरूलाई समभाव र सम्मान
प्रकट गर्नुपर्छ ।
विवेक : मलाई त निरक्षरता पनि सभ्य समाज निर्माणको बाधक जस्तो लाग्छ सर ।
शिक्षक : राम्रो कुरा राख्नुभयो । सभ्य समाज निर्माणको बाधकका रूपमा निरक्षरतालाई
पनि लिन सकिन्छ । निरक्षरताले चेतना विकासमा बाधा पार्दछ । चेतनाको
कमीका कारण कुसंस्कार र अन्धविश्वास छुट्याउन गारो पर्छ । अन्धविश्वास र
सामाजिक अध्ययन तथा मानव मूल्य शिक्षा, कक्षा ७
६९

========== PAGE 75 ==========

कुरीतिलाई पछ्याउने अवस्था रहन्छ । सभ्य समाजमा यस्ता कुराहरू सोच्न पनि
सकिँदैन । त्यसैले निरक्षरता सभ्य समाज निर्माणको बाधक हो ।
रञ्जन : सामाजिक विभेद र शोषण पनि सभ्य समाज निर्माणका लागि बाधक हुन् त सर ?
शिक्षक : अवश्य हुन्, सभ्य समाजमा सामाजिक विभेद र शोषण हुनुहुँदैन । जातिगत,
भाषिक, अपाङ्गताका आधारमा विभेद गर्ने र लैङ्गिक विभेद भएको समाज
सभ्य समाज हुन सक्तैन । धनीले गरिबलाई, मालिकले मजदुरलाई, शक्तिमा
हुनेले नहुनेलाई शोषण गर्ने कुरा सभ्य समाजमा कल्पनासम्म पनि गर्न
सकिँदैन । यी सभ्य समाजका बाधा हुन् ।
विनिसा : सभ्य समाज निर्माणमा बाधा पुऱ्याउन समाजमा विद्यमान सामाजिक समस्या
र विकृति पनि त जिम्मेवारी हुन्छन् नि होइन र सर ?
शिक्षक : हो, राम्रो कुरा गर्नुभयो । सामाजिक समस्याले समाजमा झगडा, बेमेल, विभेद,
शोषणको वातावरण बन्ने हुँदा यी कुराहरू समाज विकासका बाधक हुन् । सभ्य
समाज निर्माणका चुनौती हुन् ।
विद्यार्थी : आज धेरै नयाँ कुराको जानकारी पाइयो, धन्यवाद सर ।
क्रियाकलाप
१. सभ्य समाज निर्माणका बाधाहरूलाई चार्ट बनाई कक्षामा टाँस्नुहोस् ।
२. 'निरक्षरता सभ्य समाज निर्माणको बाधक हो' भन्ने शीर्षकमा वक्तृत्वकला
प्रतियोगिता सञ्चालन गर्नुहोस् ।
३. सभ्य समाज निर्माणमा हामीले के के कार्य गर्नुपर्छ । समूहमा छलफल गरी निष्कर्ष
प्रस्तुत गर्नुहोस् ।
अभ्यास
तलका प्रश्नको उत्तर दिनुहोस् :
(क) सभ्य समाज भनेको के हो ?
(ख) सभ्य समाज निर्माणका बाधाहरू उल्लेख गर्नुहोस् ।
(ग) सामाजिक भेदभाव भनेको के हो ?
(घ) सामाजिक भेदभाव किन गर्नुहुँदैन ? आफ्नो तर्क प्रस्तुत गर्नुहोस् ।
(ङ) सभ्य समाज निमार्णमा सामाजिक समस्या र विकृति कसरी बाधक हुन्छन्,
७०
सामाजिक अध्ययन तथा मानव मूल्य शिक्षा, कक्षा ७

========== PAGE 76 ==========

पाठ
उल्लेख गर्नुहोस् ।
सामाजिक विकृति र समस्या समाधान
वरपिपल टोल सुधार संस्थाले फजुल खर्च नियन्त्रण, लैङ्गिक विभेद सम्बन्धमा सचेतना
र जनचेतनामूलक कार्यक्रम सञ्चालन गर्दै आएको छ । यस संस्थाले आफ्नो स्थापना
दिवसको अवसर पारेर आफ्नो टोलमा सामाजिक सुधारका केही कार्यक्रमहरू सार्वजनिक
गर्यो । तीमध्ये समाजमा हुने फजुल खर्च सम्बन्धमा महत्त्वपूर्ण निर्णय गरेको थियो । यस
संस्थाले फजुल खर्च नियन्त्रणमा व्यक्ति र समुदायलाई बढीभन्दा बढी जिम्मेवार बनाउन
भूमिका निर्वाह गर्नेसमेत निर्णय गरेको थियो । हरेक वर्ष हुने तिजको दरखाने कार्यक्रमका
विकृतिलाई लिएर छलफल भएको थियो । तिजको सुरु हुनुभन्दा अघिदेखि टोलमा गर्ने
गरिएका भोजभतेरलाई नियन्त्रण गर्ने निर्णय भएको थियो । संस्थाका सदस्य सबैले विवाह,
व्रतबन्ध, अर्घो, छेवर, घेवा, बेल विवाहलगायतका धार्मिक तथा सांस्कृतिक उत्सवहरूमा
समेत फजुल खर्च नगर्ने प्रतिबद्धता जनाएका थिए । अरूको देखासिकी नगरी आफ्नो
आर्थिक अवस्थाअनुसार यस्ता कार्य सम्पन्न गर्नुपर्ने यस संस्थाकी अध्यक्ष अभिसरा घर्तीको
विचार छ । सकिनसकी विभिन्न भोजभतेर गर्ने, साना साना उत्सव गर्नसमेत पार्टी प्यालेस
नै जानुपर्ने विकृति सुधार गर्न पनि उहाँले सुझाव दिनुभयो । तिहारमा देउसी भैलो
खेल्दा वा दसैंमा दक्षिणा दिँदा अथवा क्रिसमसमा उपहार दिँदा खर्च गर्न नपाइने निर्णय
भएको थियो । सादा जीवन उच्च विचारलाई लागु गर्ने व्यक्तिलाई सम्मान गर्न र सकेसम्म
विलासिताका सामानभन्दा आवश्यक पर्ने सामानको प्रयोग गर्नुपर्ने कुरामा जोड दिनुभयो ।
संस्थाका सदस्यहरूले छोरा र छोरीलाई विभेद नगरी पोषण, शिक्षा, सहभागिता, स्वास्थ्य
आदिमा समान अवसर प्रदान गर्नुपर्ने नियम बनाएका छन् । लैङ्गिक विभेद गर्नेलाई
संस्थाको सदस्यबाट वञ्चित गर्ने र संस्थाबाट कुनै पनि सहयोग नगर्ने संस्थाको नियम
रहेको छ । त्यस्तै टोलमा मद्यपान नियन्त्रणमा थप कडाइ गर्ने निर्णय पनि भएको
थियो । घरेलु तथा लैङ्गिक हिंसा गर्नेमाथि संयुक्त आवाज उठाउने, हिंसा गर्नेलाई
कानुनको दायरामा ल्याउन सहयोग गर्ने जस्ता निर्णय उक्त संस्थाले गरेको थियो ।
लैङ्गिक हिंसासम्बन्धी परामर्श सेवा र बहस पैरवीसमेत समय समयमा सञ्चालन गर्ने
निर्णयसमेत उक्त संस्थाले गरेको थियो ।
सामाजिक अध्ययन तथा मानव मूल्य शिक्षा, कक्षा ७


========== PAGE 77 ==========

उहाँहरूका निर्णय र विचारलाई हामी सबैले सम्मान गरौं । उहाँहरूले जस्तै हाम्रो
समुदायमा पनि यस्तै निर्णय गरौं र कार्यान्वयन पनि गरौं ।
क्रियाकलाप
१. तलको घटना अध्ययन गरौं र छलफल गरौं :
गैरी गाउँमा कचहरी बसेको छ । गाउँबाट सोझासाझ चेलीलाई सहरका क्याबिन,
रेस्टुरेन्टमा काम गर्न बाध्य पार्ने दलाललाई गाउँलेले पक्रेर प्रहरीलाई बुझाउन
लागेका छन् । गत वर्ष पनि गाउँबाट पाँच जना चेली हराएका थिए । उनीहरूलाई
सस्तो पारिश्रमिकमा विदेशमा काम गर्न पठाएको हल्ला चलेको थियो । उनीहरूले
विदेशमा दुःख पाएको खबर समाचारमा आएपछि यी मानव तस्करलाई कारबाही
गर्न गत वर्षदेखि नै गाउँलेहरू तातेका थिए । त्यस्तै केही बालबालिकालाई घरेलु
कामदारका रूपमा सर्कस लगायत विभिन्न बालश्रममा लगाएको हल्ला पनि
गाउँमा चलेको थियो । यस्ता गतिविधि सामाजिक अपराध हुन् । यस्ता गतिविधिमा
संलग्न व्यक्तिहरूका विरुद्ध गाउँका सबै सचेत र चनाखो हुनुपर्ने आवाज
कचहरीमा बताइन । गाउँमा कुनै नौलो मानिस देखेमा अभिभावकलाई खबर गर्ने गर्नुपर्छ।
प्रहरीलाई खबर गर्नुपर्छ । जनप्रतिनिधिलाई खबर गर्नुपर्छ । महिला वडा सदस्यले
कचहरीमा बताइन् । कसैले फकायो भने आफू सचेत हुने र अभिभावकलाई जानकारी
दिने गर्नुपर्छ । उनले थपिन् । शरीरका अङ्ग बेचबिखन गर्ने कार्य पनि मानव
बेचबिखन नै हो । वडाध्यक्षले समाजमा मिर्गौला बेच्ने कार्य मौलाएको पनि उल्लेख
गर्नुभयो । यसलाई नियन्त्रण गर्न वडामा छिट्टै जनचेतनामूलक कार्यक्रम सञ्चालन
गर्ने कुरा उल्लेख गर्नुभयो । साथै उहाँले यसको मुख्य कारण गरिबी भएकाले वडामा
आयआर्जनका कार्यक्रम सञ्चालन गर्न लागेको जानकारीसमेत दिनुभयो ।
२. माथिका घटना अध्ययन गरी दिइएका प्रश्नको उत्तर लेख्नुहोस् :
(क) मानव बेचबिखन भनेको के हो ?
(ख) मानव बेचबिखन सामाजिक अपराध हो, किन ?
(ग) मानिसलाई कम ज्याला र निकृष्ट श्रममा लगाउँदा के के समस्या आउँछन् ?
(घ) मानव अङ्ग बेचबिखनमा मुख्य गरी शरीरका कुन कुन अङ्ग बेचबिखन हुने
गरेका छन् ?
७२
सामाजिक अध्ययन तथा मानव मूल्य शिक्षा, कक्षा ७


========== PAGE 78 ==========

(घ) मानव बेचबिखन रोक्न अवलम्बन गर्न सकिने उपायहरू लेख्नुहोस् ।
३. तपाईंको परिवारमा फजुल खर्च हुने गरेको छ कि छैन ? यदि छ भने यस्तो खर्च
घटाउने उपायहरू के के हुन सक्छन् ? अभिभावकसँग सोधखोज गरी लेख्नुहोस् ।
४. लैङ्गिक विभेदका कारणहरू खोजी गरी यसलाई हटाउने उपायहरू सम्बन्धमा
छलफल गर्नुहोस् र प्राप्त निष्कर्ष कक्षामा प्रस्तुत गर्नुहोस् ।
५.
मानव बेचबिखन विरुद्धको गीत, कविता, कथा, निबन्ध, प्लेकार्ड, चित्र आदि मध्ये
कुनै एक तयार पारी कक्षामा प्रस्तुत गर्नुहोस् ।
६. फजुल खर्चले निम्त्याउने समस्या र समाधानका उपाय झल्किने नाटक प्रस्तुत
गर्नुहोस् ।
अभ्यास
तलका प्रश्नको उत्तर दिनुहोस् :
(क) मानव बेचबिखन भन्नाले के बुझिन्छ ? उदाहरणसहित लेख्नुहोस् ।
(ख) मानव बेचबिखनमा कुन कुन कुराहरू पर्छन् ?
(ग) मानव बेचबिखन नियन्त्रणका उपायहरूको सूची तयार पार्नुहोस् ।
(घ) फजुल खर्च भनेको के हो ? उदाहरणसहित लेख्नुहोस् ।
(ङ) तपाईं फजुल खर्च कम गर्न के के गर्नुहुन्छ ? सूची तयार पार्नुहोस् ।
(च) लैङ्गिक विभेद भनेको के हो र किन गर्नुहुँदैन ?
सामाजिक अध्ययन तथा मानव मूल्य शिक्षा, कक्षा ७


========== PAGE 79 ==========

पाठ
३ सामाजिक विकृति र समस्याबाट बच्ने उपाय
सामाजिक विकृति र यसबाट बच्ने उपायहरूलाई शैलेश्वरी र उनका साथीहरूले कक्षामा
गीतमार्फत प्रस्तुत गरे । उनीहरूको प्रस्तुति अध्ययन गरौं र छलफल गरौं :
सामाजिक विकृतिलाई हटाउनुपर्छ
देखासिकी बानी डाँडा कटाउनुपर्छ
आफ्नो अवस्थालाई सधैँ गर्नुपर्छ ख्याल
फजुल खर्च गर्दा साथी हुन्छ है बेहाल
भेदभाव गर्नुहुन्न, गर्नुहुन्न हेला
समान व्यवहार गर्नुपर्छ, जुनसुकै बेला
हाम्रा संस्कार संस्कृतिलाई जोगाउनु राम्रो
संस्कारले दिन्छन् सधैं पहिचान हाम्रो
आयातित संस्कृतिले समाज तल पर्छ
पहिचान हराएर शिर निहुरिन्छ
शिक्षा तालिम रोजगारी दिँदै जानुपर्छ
पछि पर्ने वर्ग यसले सधैँ माथि पार्छ ।
चेतनाको दियो बालौँ, सचेत बनौँ आज
कर्तव्यको पालन गरौं साथीभाइको माझ
कानुन माने समस्या त घट्दै जाने रैछ
विकृति र विसङ्गति हट्दै जाने रैछ ।
७४
सामाजिक अध्ययन तथा मानव मूल्य शिक्षा, कक्षा ७

========== PAGE 80 ==========

क्रियाकलाप
१. सामाजिक समस्या र विकृति समाधानका उपायहरू समेटी गीत, कथा, कवितामध्ये
कुनै एक तयार पारी कक्षामा साथीहरूलाई सुनाउनुहोस् ।
२. तपाईंको समुदायमा भएका सामाजिक समस्या र विकृतिको सूची बनाई
निराकरणका उपायहरू सम्बन्धमा कक्षामा छलफल गर्नुहोस् ।
३. सामाजिक समस्या समाधानका उपायहरू लेखिएका प्लेकार्डहरू तयार गर्नुहोस् र
विद्यालय वरपर सचेतनामूलक ऱ्याली निकाल्नुहोस् ।
अभ्यास
तलका प्रश्नको उत्तर दिनुहोस् :
(क) सामाजिक समस्या र विकृति समाधानका कुनै दुई उपायहरू लेख्नुहोस् ।
(ख) किन अरूको गलत बानी व्यवहार र चलनको देखासिकी गर्ने बानीलाई हामीले
हटाउनुपर्छ, कारण उल्लेख गर्नुहोस् ।
(ग) शिक्षा र चेतनाले सामाजिक विकृति र समस्या समाधानमा कसरी मदत गर्छ ?
आफ्ना तर्क प्रस्तुत गर्नुहोस् ।
(घ) कानुनको पालनाले सामाजिक समस्या निराकरणमा कसरी मदत पुग्छ, लेख्नुहोस् ।
सामाजिक अध्ययन तथा मानव मूल्य शिक्षा, कक्षा ७
७५

========== PAGE 81 ==========

पाठ
8
सामाजिक समस्या समाधानमा
सङ्घसंस्थाको भूमिका
सामाजिक समस्या समाधानमा विभिन्न निकायको भूमिका महत्त्वपूर्ण हुन्छ । विद्यालय
सामाजिक समस्या समाधानमा जिम्मेवार निकाय हो । विभिन्न सरकारी सङ्घसंस्था र
गैरसरकारी संस्थाहरूले पनि सामाजिक समस्या समाधानमा काम गरिरहेका छन् । त्यस्तै
अन्य निकायहरूमा राष्ट्रिय स्तरमा क्रियाशील सामाजिक सङ्घसंस्थाहरू पर्छन् । विद्यालय
र ती सङ्घसंस्थाहरूले सामाजिक समस्या समाधानमा खेलेको भूमिकालाई तल उल्लेख
गरिएको छ :
(क) विद्यालयको भूमिका
विद्यालय शिक्षाको केन्द्र हो । व्यक्तिको चरित्र निर्माणमा विद्यालयको ठुलो भूमिका रहेको
हुन्छ । स्वावलम्बनको पाठ सिक्नु, अनुशासनमा रहनु, कुलत विरुद्धको सचेतना जागृत
गर्नु, आफ्नो परम्परा र रीतिस्थितिको ज्ञान पाउनु विद्यालयमा दिइने असल शिक्षाका
उदाहरण हुन् । खर्चिलो रहनसहनबाट समाजमा पर्न सक्ने असरप्रति सजगता अपनाउन
पनि असल शिक्षा नै चाहिन्छ । त्यो विद्यालयबाट नै सम्भव हुन्छ ।
विद्यालयमा गरिने अतिरिक्त क्रियाकलाप र रचनात्मक गतिविधिका माध्यमबाट पनि
आपसमा मेलमिलापको भावना जागृत हुन्छ । आपसी छलफलबाट सामूहिक काम गर्ने
बानीको विकास हुन्छ । यसबाट समानताको भावना जागृत भई सामाजिक विकृति सिर्जना
हुन पाउँदैन । सामाजिक विकृति विरुद्ध ऱ्याली, वक्तृत्वकला प्रतियोगितामार्फत पनि
विद्यार्थीलाई सचेत गर्न सकिन्छ । सडक नाटक, गीत, कविता, नाटकमार्फत पनि यस्ता
अभियानहरू सञ्चालन गर्न सकिन्छ ।
विद्यालय सामाजिक सभ्यताको विकासको अग्रणी संस्था हो । विद्यालयका शिक्षक र
विद्यार्थीको आनीबानी र अनुशासन अनुकरणीय भएमा यसको सकारात्मक प्रभाव समाजमा
पर्छ । त्यसैले सामाजिक समस्या समाधानमा विद्यालयको महत्त्वपूर्ण भूमिका रहन्छ ।
(ख) सामाजिक समस्या समाधानमा राष्ट्रिय सङ्घसंस्थाको भूमिका
सामाजिक समस्या समाधानमा राष्ट्रिय रूपमा कार्यरत धार्मिक, सामाजिक र सांस्कृतिक
सङ्घसंस्थाको भूमिका महत्त्वपूर्ण हुन्छ । यस्ता सङ्घसंस्थाको गुठी, मठ, मन्दिर, चैत्य,
७६
सामाजिक अध्ययन तथा मानव मूल्य शिक्षा, कक्षा ७

========== PAGE 82 ==========

गुम्बा, विहार, मस्जिद, क्लबसँग प्रत्यक्ष सम्बन्ध रहेको हुन्छ । यी सङ्घसंस्थाहरू सेवाको
भावनाले काम गर्छन् । पेसागत सङ्घ सङ्गठनले पनि गरिबी निवारण, शिक्षाको विकास,
जनसङ्ख्या नियन्त्रण जस्ता कार्यहरूमा सहयोग पुऱ्याउँछन् । यिनीहरूले समाजमा हुने र
भइरहेका सामाजिक विकृतिहरू हटाउन विभिन्न चेतनामूलक तथा सन्देशमूलक कार्यक्रम
गर्छन् ।
सामाजिक समस्या समाधानमा विभिन्न सरकारी निकायहरू र संस्थाहरू क्रियाशील
छन् । सरकारका केन्द्रीय निकायहरूले सामाजिक समस्या समाधानमा विभिन्न नीति र
कानुन निर्माण गर्छन् । नेपाल प्रहरी, अदालत आदिले कानुन कार्यान्वयन गर्न लगाएर
र समस्या पीडितहरूलाई न्याय दिएर पनि समस्या समाधान गर्छन् । नेपाल रेडक्रस,
स्काउट जस्ता राष्ट्रिय स्तरका संस्थाहरूले सेवा, सहयोग, स्वयम्सेवा र सचेतनामार्फत
सामाजिक समस्या समाधानमा योगदान पुऱ्याइरेका हुन्छन् । हरेक स्थानीय तहमा रहेको
न्यायिक समितिले स्थानीय समस्या र विवादका घटनाहरूलाई स्थानीय स्तरमा समाधान
गर्दै आएका छन् । गैरसरकारी संस्थाहरूले सामाजिक विकृति हटाउन विभिन्न कार्यक्रम
सञ्चालन गर्दै आएका छन् । यी संस्थाहरूले आवश्यक परेको समयमा सुझाव, सल्लाह
र निर्देशनका साथ स्रोत र साधन दिई सहयोग पनि गर्छन् ।
क्रियाकलाप
१. तपाईंको समुदायमा रहेका सामाजिक समस्या र विकृति विरुद्ध कार्य गर्ने व्यक्तिलाई
विद्यालयका तर्फबाट दिइने प्रशंसा पत्रको नमुना तयार पार्नुहोस् ।
२. तपाईंको विद्यालयले सामाजिक समस्या समाधानमा कस्तो भूमिका खेल्दै आइरहेको
छ ? प्रधानाध्यापकलाई सोधी प्राप्त जानकारी कक्षामा प्रस्तुत गर्नुहोस् ।
३. तलका घटना अध्ययन गर्नुहोस् र तल दिइएका प्रश्नको उत्तर लेख्नुहोस् :
मालिका युवा समाजले गाउँमा सचेतनामूलक कार्यक्रम सञ्चालन गर्दै आएको
छ । यस समाजले गाउँमा विकृति र विसङ्गतिका रूपमा रहेको जुवातास र मादक
पदार्थको सेवनलाई नियन्त्रण गर्न सडक नाटक, ऱ्याली, अन्तरक्रिया कार्यक्रम
सञ्चालन गर्दै आइरहेको छ । छोरीलाई विद्यालय भर्ना गर्ने अभियानदेखि ज्येष्ठ
नागरिक सम्मान कार्यक्रममा समेत यस समाजको भूमिका उल्लेखनीय छ । यस
समाजले महामारीमा समेत श्रमिक, मजदुर र विपन्न मानिसहरूलाई खानाको
प्रबन्ध गरेको थियो । भूकम्प र महामारीमा समेत यस संस्थाले राहत वितरण
सामाजिक अध्ययन तथा मानव मूल्य शिक्षा, कक्षा ७


========== PAGE 83 ==========

गरेको थियो । यस संस्थाका कामलाई समुदायका अगुवाहरूले मुक्तकण्ठले प्रशंसा
गर्दै आएका छन् । हामी पनि यस्ता मानव कल्याणमा संलग्न संस्थालाई सम्मान र
सहयोग गरौं ।
प्रश्नहरू
(क) मालिका युवा समाजले गरेका राम्रा कामहरूको सूची तयार पार्नुहोस् ।
(ख) उक्त समाजले गरेको कुन काम तपाईंलाई सबैभन्दा बढी मनपर्यो, किन ?
(ग) तपाईंको समुदायमा क्रियाशील सामाजिक सङ्घसंस्थाले सामाजिक समस्या
समाधानमा के कस्ता कामहरू गर्दै आएका छन् ? सोधखोज गरी कक्षामा
प्रस्तुत गर्नुहोस् ।
अभ्यास
तलका प्रश्नको उत्तर दिनुहोस् :
(क) तपाईंको समुदायमा सामाजिक समस्या समाधानमा क्रियाशिल सङ्घसंस्थाहरूको
सूची बनाउनुहोस् ।
(ख) 'विद्यालय सामाजिक सभ्यताको प्रतीक हो,' यस भनाइलाई पुष्टि गर्नुहोस् ।
(ग) विद्यालयले कसरी सामाजिक समस्या समाधानमा सहयोग पुऱ्याउँछ, लेख्नुहोस् ।
(घ) सामाजिक समस्या समाधानमा संलग्न राष्ट्रिय सङ्घसंस्थाको सूची तयार पारी कुनै
एकको भूमिका लेख्नुहोस् ।
सामुदायिक कार्य
तपाईंको विद्यालय वरपर वा समुदायमा भएका सङ्घसंस्थामा सम्पर्क राखी सामाजिक
समस्या समाधान गर्न उक्त संस्थाले गरेका प्रयासहरू सङ्कलन गरी कक्षामा प्रस्तुत
गर्नुहोस् ।
७८
सामाजिक अध्ययन तथा मानव मूल्य शिक्षा, कक्षा ७


========== PAGE 84 ==========

पाठ
५
दुन्दु व्यवस्थापन
द्वन्द्व भनेको व्यक्ति व्यक्ति र समूह समूहबिच विचार, कार्यसम्पादन आदि गर्दा उत्पन्न
हुने विवादको अवस्था हो । सही सूचना आदानप्रदान नहुँदा वा गलत समाचार प्रसारणले
पनि द्वन्द्व सिर्जना गर्छ ।
(क) विद्यालय तथा छरछिमेकमा द्वन्द्व
विद्यालय र छरछिमेकमा कहिलेकाहीँ द्वन्द्व हुन सक्छ । द्वन्द्वका कुनै न कुनै कारणहरू
हुन सक्छन् । त्यस्ता कारणलाई समयमै चिनेर द्वन्द्व व्यवस्थापन गर्नुपर्छ । समयमै
द्वन्द्व व्यवस्थापन गर्न नसकिएमा यसले नराम्रो असर पार्नसक्छ । यहाँ विद्यालय तथा
छरछिमेकमा हुने द्वन्द्वका कारणहरूको चर्चा गरिएको छ :
(अ) वास्तविकता थाहा नभई गलत सूचना वा सन्देश प्रवाह हुनु
(आ) विद्यालय वा छरछिमेकमा कुनै विषयमा विवाद हुनु
(इ) एकले अर्कोलाई सम्मान नगर्नु वा हेप्न खोज्नु
(ई) सूचनामा अवरोध रहनु वा गलत बुझाइ हुनु
(उ) स्वार्थ बाझिनु
(ऊ) जिम्मेवारी पूरा नगर्नु
(ऋ) पक्षपातपूर्ण व्यवहार गर्नु
(ए) बल प्रयोग गर्नु
(ऐ) सामाजिक असमानता कायम रहनु
(ओ) सकारात्मक सोचको अभाव हुनु
(औ) असल राजनीतिक संस्कारको विकास नहुनु
(अं) कानुनको पालना नहुनु
सामाजिक अध्ययन तथा मानव मूल्य शिक्षा, कक्षा ७
७९

========== PAGE 85 ==========

(ख) द्वन्द्व व्यवस्थापनका उपाय
द्वन्द्व व्यवस्थापन विभिन्न तरिकाबाट गर्न सकिन्छ । द्वन्द्व व्यवस्थापनमा मध्यस्तकर्ताको भूमिका
महत्त्वपूर्ण हुन्छ । द्वन्द्व व्यवस्थापनका उपायहरू यसप्रकार छन् :
(अ) द्वन्द्वरत पक्षहरूका विचार वा कुराहरू सुन्ने
(आ) नबुझेका र अस्पष्ट रहेका कुराहरू सल्लाह, छलफल एवम् आपसी सहमतिमा
टुङ्गो लगाउने
(इ) मध्यस्तकर्तामार्फत दुवै पक्षलाई सहमतिमा आउन लगाउने
(ई) दुवै पक्षलाई मान्य हुने गरी सहमतिको आधार तयार गर्ने
(उ) द्वन्द्वरत पक्षबिच सम्झौता गर्ने
(ऊ) पछिसम्म पनि द्वन्द्व हुन नदिने उपाय अवलम्बन गर्ने
क्रियाकलाप
१. तलको घटना अध्ययन गर्नुहोस् र दिइएका प्रश्नको उत्तर दिनुहोस् :
केउरेनी गाउँका धेरै मानिसहरू एक हप्ताअघिदेखि रुगाखोकी र ज्वरोले बिरामी
परेका थिए । उनीहरूमध्ये केही त धेरै सिकिस्त भई अस्पतालसमेत भर्ना भएका
थिए । कुनै एउटा अनलाइन खबरले त्यही कुरालाई नबुझी गाउँका धेरैमा कोभिडको
सङ्क्रमण रहेको र धेरै मानिसहरू यसबाट प्रभावित भएको समाचार सार्वजनिक
गर्यो । यसले गर्दा गाउँ र वरपरका मानिसहरू आत्तिए । झन् कोभिड नै भएको भन्दै
मानिसहरू हल्ला गर्न थाले । मानिसहरू भेट्न जान र सहयोग गर्न जान छोडे । सँगै
रहेका गाउँका मानिसहरू पनि गाउँघरको अवस्था बुझ्न पनि जान छाडे । गाउँको
अवस्था अझ विकराल भयो । पल्लो गाउँका मानिस त्यस गाउँमा आउन जान बन्द
गरे । अरू पनि नजानका लागि आउजाउ रोके । गैरी गाउँका मानिसहरू एकातिर
डरत्रासमा थिए र अनलाइनको गलत सूचनाले गर्दा गाउँमा डर चिन्ता, द्वन्द्वको स्थिति
सिर्जना भयो । केही समयपश्चात् यस्ता गलत सूचना दिने सञ्चारका माध्यमलाई
कारबाहीको प्रक्रिया अघि बढाइयो ।
८०
सामाजिक अध्ययन तथा मानव मूल्य शिक्षा, कक्षा ७


========== PAGE 86 ==========

(क) गाउँमा द्वन्द्व किन सिर्जना भयो ?
(ख) द्वन्द्वले गाउँमा कस्तो असर पार्यो ?
(ग) गलत सूचना वा समाचार पनि द्वन्द्वको कारण बन्न सक्छ भन्ने कुरालाई
माथिको घटनाले कसरी पुष्टि गरेको छ ?
(घ) तपाईंको समुदायमा कस्ता कस्ता द्वन्द्वका घटना भएका थिए ? तिनको सूची
बनाई कुनै एक घटना कसरी समाधान गरियो ? उल्लेख गनुहोस् ।
(ङ) समाजमा द्वन्द्व उत्पन्न हुन नदिन सञ्चार माध्यमको भूमिका उल्लेख गर्नुहोस् ?
अभ्यास
तलका प्रश्नको उत्तर दिनुहोस् :
(क) द्वन्द्व भनेको के हो ?
(ख) द्वन्द्वका कारणहरू उल्लेख गर्नुहोस् ।
(ग) द्वन्द्व समाधानका उपायहरूको सूची तयार पार्नुहोस् ।
(घ) तपाईंको छिमेक र विद्यालयमा कस्ता द्वन्द्व हुने गरेका छन् ? तिनको समाधान कसरी
गर्ने गरिएको छ, चर्चा गर्नुहोस् ।
सामाजिक अध्ययन तथा मानव मूल्य शिक्षा, कक्षा ७

========== PAGE 87 ==========

पाठ
६
शान्तिको अवधारणा
शान्ति स्थापना
होहल्ला, कोलाहल, त्रास र भयरहित स्वस्थ मानसिक र शारीरिक स्थिति शान्ति हो ।
कसैलाई कुनै काम बिना अवरोध स्वतन्त्रपूर्वक गर्न पाउने अवस्था शान्ति हो । व्यक्तिले
स्वतन्त्र र आनन्दपूर्वक आफ्ना क्रियाकलाप सञ्चालन गर्न शान्तिको आवश्यकता पर्छ ।
निम्नलिखित अवस्था सिर्जना भएमा शान्ति स्थापना गर्न सकिन्छ ।
(अ) आनन्दमा रहनु, रमाउनु
(आ) अरूलाई बाधा नपुऱ्याई चाहेका कुरा पूरा गर्नु
(इ) न्याय पाउनु
(ई) माया र ममता पाउनु
(उ) आपसमा सम्मान गर्नु
(ऊ) अन्याय, डर, हिंसा, युद्ध वा लडाइँको स्थिति नहुनु
(ऋ) हिंसाको अवशेष नरहनु
(ए) सामाजिक न्याय विद्यमान रहनु
शान्ति स्थापित हुने व्यवहार
शान्ति स्थापनाका लागि आन्तरिक शान्ति महत्त्वपूर्ण मानिन्छ । तनावरहित रहनु,
सकारात्मक सोच राख्नु, योग ध्यान गर्ने कुराले आन्तरिक शान्ति स्थापित गर्न मदत
मिल्छ । अरूको विचारको सम्मान गर्ने, अरूलाई सहयोग गर्ने, अरूप्रति समभाव राख्ने
कार्यले शान्ति संस्कृतिको वृद्धि गर्छ । सामाजिक न्यायको अभावमा समाजभित्र अप्रत्यक्ष
रूपमा हिंसा मौलाउन पुग्छ । आत्मसम्मान गर्ने, अरूलाई सम्मान गर्ने, पारदर्शी हुने,
असल सोच, भाव र व्यवहार गर्ने जस्ता कुराले शान्ति स्थापनाका लागि मदत पुग्छ ।
अरूलाई बाधा नपुऱ्याउनु, अरूको आत्मसम्मानमा ठेस नपुऱ्याउनु र समाजको अहित हुने
कार्य नगर्नु पनि शान्ति स्थापनाका लागि महत्त्वपूर्ण हुन्छन् । समस्या शान्तिपूर्ण तरिकाले
समाधान गर्ने, नम्र बोली र असल व्यवहार गर्ने काम पनि शान्ति स्थापित गर्ने कार्य हुन् ।
८२
सामाजिक अध्ययन तथा मानव मूल्य शिक्षा, कक्षा ७

========== PAGE 88 ==========

विद्यालयमा शान्ति स्थापना गर्न भयमुक्त वातावरण सिर्जना गर्नुपर्छ । भेदभावरहित
वातावरण बनाउनुपर्छ । विद्यालयका गतिविधिमा सबैले सहभागिता जनाउनुपर्छ । हिंसात्मक
गतिविधि सञ्चालन नगर्ने, विद्यालयको नियम र अनुशासनको पालना गर्ने गर्नुपर्छ ।
बालमैत्री सिकाइ सहजीकरण क्रियाकलाप सञ्चालन गर्नुपर्छ । यस्तो अवस्था सिर्जना हुँदा ।
मात्र विद्यालय शान्ति क्षेत्र बन्न सक्छ ।
क्रियाकलाप
१. शान्ति विकासको आधार हो भन्ने शीर्षकमा वकृत्वकला कार्यक्रम सञ्चालन गर्नुहोस् ।
२. विद्यालयमा शान्ति स्थापना गर्न के के गर्न सकिन्छ ? समूहमा छलफल गरी निष्कर्ष
प्रस्तुत गर्नुहोस् ।
अभ्यास
तलका प्रश्नको उत्तर दिनुहोस् :
(क) शान्ति भनेको के हो ?
(ख) शान्ति संस्कृति निर्माण गर्न के के गर्नुपर्छ ?
(ग) ‘शान्ति स्थापनाका लागि आन्तरिक शान्ति महत्त्वपूर्ण हुन्छ,' यस भनाइलाई पुष्टि
गर्नुहोस् ।
(घ) विद्यालय शान्ति क्षेत्र आजको आवश्यकता हो, किन ?
(ङ) तपाईंको विद्यालयलाई शान्ति क्षेत्र कायम गर्न के के गरिएको छ, लेख्नुहोस् ।
परियोजना कार्य
तपाईंको कक्षामा शान्त वातावरण कायम राख्न के के गर्नुपर्छ ? सोको आचारसंहिता
तयार गर्नुहोस् र कक्षामा टाँसी पालनासमेत गर्नुहोस् ।
सामाजिक अध्ययन तथा मानव मूल्य शिक्षा, कक्षा ७


========== PAGE 89 ==========

एकाइ
पाँच
हाम्रो विगत
सिकाइ उपलब्धि
• मध्यकालीन नेपालको राजनीतिक, सामाजिक, आर्थिक अवस्थाको परिचय दिन
• सिँजा सभ्यताको जानकारी लिन र सभ्यताले मानव जीवनमा पारेको प्रभाव बताउन
• हाम्रा राष्ट्रिय विभूतिहरूको पहिचान र उनीहरूको योगदानको खोजी गर्न
सामाजिक अध्ययन तथा मानव मूल्य शिक्षा, कक्षा ७

========== PAGE 90 ==========

पाठ
१
मध्यकालीन नेपाल
रामसिंह दनुवार शारदा माध्यमिक विद्यालयका शिक्षक हुनुहुन्छ । उहाँ आज कक्षा ७ मा
'हाम्रो विगत' अन्तर्गत 'मध्यकालीन नेपाल' पाठ अध्यापन गर्ने तयारीमा हुनुहुन्छ ।
नमस्कार ! आज हामी मध्यकालीन नेपालको शासनकाल सम्बन्धमा छलफल गर्ने छौँ । यससँग
सम्बन्धित स्लाइडहरूको प्रस्तुति र व्याख्या पनि गर्ने छौँ । तपाईंहरू यी स्लाइडहरू
हेर्नुहोस् है त !
परिचय
१. नेपालको राजनीतिक इतिहासलाई प्राचीनकाल,
मध्यकाल र आधुनिककालमा विभाजन गरिन्छ ।
२. प्राचीनकाल भन्नाले किराँत गोपाल, महिषपाल तथा
लिच्छवि काललाई बुझाउँछ ।
३. वि.सं. ९३६ मा 'नेपाल संवत्' सुरु भएपछि नेपालको
इतिहासमा मध्यकाल सुरु भएको मानिन्छ ।
४. वि.सं. ९३६ देखि वि.सं. १८२५ सम्मको करिब ९००
वर्षको समयलाई मध्यकाल भनिन्छ ।
मध्यकालीन नेपाल कहिले एकीकृत, कहिले टुक्रा टुक्रा र कहिले ठुलो राज्य बनेको पाइन्छ ।
मध्यकालमा नेपाल खस राज्य, डोयराज्य र नेपालमण्डलमा विभाजित थियो । डोयराज्यलाई
तिरहुतको नामले चिनिन्थ्यो । यसको राजधानी सिम्रौनगढ थियो । काठमाडौँ उपत्यकालाई
नेपालमण्डल भनिन्थ्यो । हामी काठमाडौँ उपत्यकाको विषयमा यस स्लाइडबाट जानकारी
लिऔं है :
सामाजिक अध्ययन तथा मानव मूल्य शिक्षा, कक्षा ७
८५

========== PAGE 91 ==========

१.
काठमाडौँको मध्यकालीन राजनीतिक अवस्था
मध्यकालमा काठमाडौँ उपत्यकामा मल्लवंशको
शासन थियो ।
२. मल्लहरू भारतको कुसीनगर र आसपासबाट नेपाल
प्रवेश गरेका हुन् ।
३. लिच्छवि शासन कमजोर भएपछि अरिदेव मल्लले मल्ल
राज्य स्थापना गरेका हुन् ।
४. अरिदेव कुस्ती खेलिरहेका बेला उनको पुत्र जन्मिएकाले
'मल्ल' उपाधि ग्रहण गरेका हुन् भनिन्छ । कुस्ती
खेललाई 'मल्ल युद्ध' पनि भनिन्छ ।
५. मध्यकालमा नेपाल मण्डलको राजधानी भक्तपुर
थियो ।
६. यक्ष मल्लको शासनकालपछि नेपाल मण्डल कान्तिपुर,
पाटन र भादगाउँका रूपमा विभाजन भयो ।
यक्षमल्ल धार्मिक, विद्वान र दूरदर्शी थिए । उनको निधन वि.सं. १५३८ मा भयो । उनका
छोराहरू राज्य विखण्डन गर्ने काममा लागे । यही कारणले उपत्यकामा तीन राज्य स्थापना
भए ।
काठमाडौँको पुरानो नाम कान्तिपुर हो । कान्तिपुरका पहिलो राजा रत्नमल्ल थिए । अन्तिम
राजा जयप्रकाशमल्ल थिए । त्यस्तै हालको ललितपुर मध्यकालमा पाटन भनेर चिनिन्थ्यो ।
यक्षमल्लको निधनपश्चात् उनकी छोरीको हातमा पर्न आएको पाटन राज्य लामो समयसम्म
स्वतन्त्र रूपले चल्न सकेन । पछि सिद्धिनरसिंह मल्लले स्वतन्त्र राज्यका रूपमा पाटनमा
शासन गरेका थिए ।
नेपालमण्डलको राजधानी भक्तपुरलाई मध्यकालमा भादगाउँ भनिन्थ्यो । यहाँ रायमल्लदेखि
रणजित मल्लसम्म १० जना मल्ल राजाहरूले राज्य गरेका थिए ।


========== PAGE 92 ==========

क्रियाकलाप
१. नेपालमा मल्लहरूको प्रवेश, उनीहरूको सत्ता प्राप्ति, शासन व्यवस्था सम्बन्धमा
खोजी गरेर कक्षामा प्रस्तुत गर्नुहोस् ।
२.
प्राचीनकालमा एकीकृत भएको नेपालमण्डल मध्यकालमा किन खण्डित भएको
होला ? शिक्षक वा इतिहासका जानकार व्यक्तिसँग सोधखोज गरी कारणहरूको
सूची तयार पार्नुहोस् ।
अभ्यास
तलका प्रश्नको उत्तर दिनुहोस् :
(क) मध्यकालको छोटो परिचय दिनुहोस् ।
(ख) नेपालमण्डल विखण्डित हुनुका कारणहरू उल्लेख गर्नुहोस् ।
(ग) मध्यकालको तत्कालीन पाटन राज्यको शासन अवस्थाको सम्बन्धमा आफ्नो विचार
उल्लेख गर्नुहोस् ।
(घ) नेपालमण्डल वा काठमाडौँ उपत्यका विभाजित हुनुअघिको राजनीतिक अवस्थाका
विषयमा एक अनुच्छेद तयार पार्नुहोस् ।
सामाजिक अध्ययन तथा मानव मूल्य शिक्षा, कक्षा ७


========== PAGE 93 ==========

पाठ
२
मध्यकालीन नेपाल :
बाइसी, चौबिसी र सेन राज्य
जनता आधारभूत विद्यालयका सात कक्षाका विद्यार्थीले अगिल्लो पाठमा मध्यकालीन
नेपालका बारेमा अध्ययन गरेका थिए । मध्यकालमा नेपाल (खसराज्य, तिरहुतराज्य
र नेपालमण्डलमा विभाजित भएको जानकारी पाएका थिए । विद्यार्थीलाई मध्यकालीन
नेपालका अन्य राज्यहरूका विषयमा पनि अध्ययन र खोजगर्न विद्यालयको पुस्तकालयमा
लगिएको थियो । विद्यार्थीलाई दुई समूहमा विभाजन गरियो । पहिलो समूहले बाइसी,
चौबिसी राज्यका बारेमा खोजी गरे । दोस्रो समूहले सेन राज्यका बारेमा खोजी गरे ।
विद्यार्थीले उल्लिखित राज्यहरूका विषयमा खोजी गरेका, जानकारी पाएका विषयवस्तु
आआफ्नो समूहका टोली प्रमुखले कक्षामा यसरी प्रस्तुत गरे :
समूह 'क'
बाइसी र चौबिसी राज्य
१. राप्ती नदीदेखि पश्चिम र महाकाली नदीपूर्वको भागमा अवस्थित राज्यलाई
बाइसी राज्य भनिन्छ ।
२. गण्डकी प्रदेश र आसपासमा अस्तित्त्वमा रहेका ससाना राज्यहरूलाई चौबिसी
राज्य भनिन्छ ।
३. कर्णाली प्रदेशको सिँजालाई राजधानी बनाई खस मल्ल राजाहरूले लगभग ३००
वर्ष राज्य गरे । खस राज्य क्रमशः कमजोर बन्यो । सिँजाली राजाहरूले ठाउँ
ठाउँमा खटाएका सामन्त र शासकहरू स्वतन्त्र बन्दै गए र आफैँ राजा भएको घोषणा गरे।
४. कर्णाली प्रदेशको सिँजा तथा नेपालमण्डलको अधीनका ससाना सामन्त राज्य वा
जिल्लाहरू गण्डकी प्रदेशमा थिए । मध्यकालको अन्त्यतिर खस, नेपाल मण्डल
र डोय राज्यहरू कमजोर भएका बेलामा ती ससाना राज्यहरूले आफैँ स्वतन्त्र
भएको घोषणा गरे र चौबिसी राज्यहरू स्थापना भए ।
५. बाइसी र चौबिसे राज्यहरू घरधुरीका आधारमा साना तथा ठुला भनी चिनिन्थे ।
६. जुम्ला, जाजरकोट, रुकुम बाइसी राज्यका उदाहरण हुन् भने पाल्पा, प्युठान, खाँची
जस्ता चौबिसी राज्यहरू थिए ।

========== PAGE 94 ==========

समूह 'क' को टोली प्रमुख विद्यार्थीले बाइसी र चौबिसी राज्यका विषयमा प्रस्तुत गरेका
सामग्रीमा शिक्षकले थप जानकारी दिँदै भन्नुभयो,
तपाईंहरूको समूहले खोजेको सामग्री उपयुक्त छ । त्यसबेला कर्णाली क्षेत्रमा बाइस र
गण्डकी क्षेत्रमा चौबिस राज्य भएका कारणले सङ्ख्याका आधारमा बाइसी चौबिसी राज्य
भनिएको हो । राज्यहरूको सङ्ख्या घटबढ भइरहन्थ्यो । कतिपय राज्यहरू कहिले बाइसी
समूह त कहिले चौबिसी समूहमा पर्दथे ।
रोचक कुरा जुम्ला राज्यलाई पहिलेदेखि नै एघार नदी र एघार पर्वतहरूले बनाएको ‘बाइस
पाखा जुम्ला' भनिन्थ्यो । सिँजा (जुम्ला) को अधीनमा रहेका राज्यहरूलाई 'बाइसी राज्य'
भनिएको हो भनी इतिहासमा पढ्न पाइन्छ ।
दोस्रो समूहले 'सेन राज्य' का विषयमा खोजी तथा सङ्कलन गरेका सामग्रीको प्रस्तुति
अध्ययन गरौं है त ।
समूह 'ख'
सेन राज्य
१. एघारौं शताब्दीमा मुसलमान आक्रमणबाट जोगिन सेनहरू बङ्गालबाट नेपाल
प्रवेश गरेका थिए
२. वि.सं. १५५० मा रुद्र सेनले पाल्पा राज्यको स्थापना गरेका थिए ।
३. रुद्र सेनका उत्तराधिकारी मुकुन्द सेनले पाल्पा राज्यको सिमाना पूर्वमा कोसी
नदीसम्म विस्तार गरे ।
४. मुकुन्द सेनले आफ्ना छोराहरूलाई राज्य विभाजन गरिदिए । समय क्रममा पाल्पा
चार छुट्टाछुट्टै सेन राज्यमा विभाजन भयो ।
५. मकवानपुर, चौदन्डी र विजयपुर पूर्वका सेन राज्य कहलिए ।
६. लोहाङ सेन मकवानपुरको प्रथम सेन राजा हुन् । यस राज्यको स्थापना
वि.सं. १६१० मा भएको थियो । उनले आफ्नो राज्यलाई पूर्व र दक्षिणतिर विस्तार गरे ।
७. मकवानपुरको दरबारमा आन्तरिक कलहले गर्दा यो राज्य टुक्रिएर विजयपुर र
चौदन्डी राज्य बने ।
समूह 'ख' को प्रस्तुतिपछि शिक्षकले भन्नुभयो : तपाईंहरूको समूहले खोज गरेको सामग्री
जानकारीमूलक छ । हामीले मध्यकालीन नेपालको इतिहासमा राज्यहरू कहिले एकीकृत
हुने त कहिले खण्डित भएका रहेछन् भन्ने थाहा पायौँ ।
सामाजिक अध्ययन तथा मानव मूल्य शिक्षा, कक्षा ७


========== PAGE 95 ==========

क्रियाकलाप
१. समूहमा बसी बाइसी र चौबिसी राज्यमध्ये पाँच पाँचओटा राज्यको नाम खोजी गरी
तालिकामा देखाउनुहोस् :
बाइसी राज्य
चौबिसी राज्य
२. सेन राज्यका बारेमा थप विवरण सङ्कलन गरी कक्षाकोठामा प्रस्तुत गर्नुहोस् ।
अभ्यास
तलका प्रश्नको उत्तर दिनुहोस् :
(क) बाइसी राज्य कसरी बनेका थिए ?
(ख) सेन राज्य टुक्रिनुका कारण उल्लेख गर्नुहोस् ।
(ग) गण्डकी क्षेत्रका राज्यहरूलाई किन चौबिसी राज्य भनिएको हो ?
(घ) के मुकुन्द सेनले आफ्ना छोरालाई अंश दिए जस्तैगरी राज्य वितरण गर्नु ठिक
थियो ? आफ्नो विचार प्रस्तुत गर्नुहोस् ।
९०
सामाजिक अध्ययन तथा मानव मूल्य शिक्षा, कक्षा ७

========== PAGE 96 ==========

पाठ ३
मध्यकालीन नेपालको राजनीतिक,
सामाजिक र आर्थिक अवस्था
हामी आज मध्यकालको राजनीतिक, सामाजिक र आर्थिक अवस्थाको विषयमा छलफल
गर्दैछौँ :
राजनीतिक अवस्था
१. मध्यकालमा राजतन्त्रात्मक शासन थियो ।
२. समान आकाङ्क्षा भएका राज्यहरूबिच मेलमिलाप हुन्थ्यो ।
३. कतिपय राज्यहरूको छिमेकीसँगको भन्दा टाढाका राज्यहरूसँग सम्बन्ध राम्रो थियो ।
४. नेपालमण्डलमाथि बेला बेला सिँजा र डोय राज्यले आक्रमण गर्थे । डोय राज्यले
आक्रमण गर्दा नेपालमण्डलले सिँजाको साथ सहयोग लिन्थ्यो ।
५. सिँजा र नेपालमण्डलले तिब्बतसित मिलेर व्यापार गर्दथे ।
६. उपत्यकाका राजाहरूबिच राम्रो सम्बन्ध थिएन । तीनओटा राज्यमध्ये पालैपालो दुई
राज्य मिल्ने र अर्कोउपर आक्रमण गर्ने गर्दथे । अर्कोलाई दबाउन सेन वा गोरखा
राज्यको सहयोग लिने गर्दथे ।
७. चौबिसी राज्यहरूमध्ये पाल्पा, पर्वत र लमजुङ निकै शक्तिशाली थिए । यिनीहरूलाई
'त्रिशक्ति' भनिन्थ्यो । गोरखा चौबिसी राज्यभित्र पर्दैनथ्यो ।
८. बाइसी राज्यहरूमध्ये जुम्ला र डोटी निकै शक्तिशाली थिए तर यिनीहरू बिचमा
राम्रो सम्बन्ध थिएन ।
सामाजिक अवस्था
१. मध्यकालीन नेपाली समाजलाई पेसा तथा जातजातिका आधारमा वर्गीकरण गरेको
पाइन्छ ।
२. मध्यकालमा बहुविवाह, बालविवाह प्रचलित थिए । पुनर्विवाह, विधवा विवाह तथा
डोलाजी प्रथा प्रचलनमा थिए । सती प्रथा पनि कायम थियो ।
३. विस्केट जात्रा, मत्स्येन्द्रनाथको जात्रा, इन्द्र जात्रालगायतका जात्रा प्रचलनमा थिए ।
सिठी नख, गठेमङ्गल, दसैं, तिहार जस्ता महत्त्वपूर्ण चाडपर्वहरू मनाइन्थ्यो ।
सामाजिक अध्ययन तथा मानव मूल्य शिक्षा, कक्षा ७
९१

========== PAGE 97 ==========

४.
मल्ल राजाहरू शिक्षामा जोड दिन्थे । दरबारमा पण्डितहरू राखी शिक्षा दिने चलन
थियो । नारीहरूलाई शिक्षाको अवसर प्राप्त थिएन । मन्दिर विहारहरू शिक्षाका मुख्य
केन्द्रका रूपमा रहेका थिए । गुरुकुल शिक्षा पद्धति प्रचलनमा थियो । बौद्ध शिक्षा
दिन विहारहरू खुलेका थिए ।
५. मल्ल राजाहरू सिद्धिनरसिंह मल्ल, प्रताप मल्ल, जगज्योति मल्ल शिक्षामा विशेष
रुचि राख्थे । उनीहरू संस्कृत, नेवारी, मैथिली भाषामा नाटक तथा कविता लेख्थे ।
६. वेद, पुराण, धर्मशास्त्रका अतिरिक्त जीवनसँग सम्बन्धित कतिपय विषयमा अध्यापन
गराइन्थ्यो ।
आर्थिक अवस्था
१.
२.
३.
४
५.
६.
७.
८.
मध्यकालीन नेपालको अर्थ व्यवस्थाको मुख्य आधार कृषि तथा पशुपालन थियो ।
त्यस बखत ढुङ्गा, धातु र काठका मूर्ति बनाउने चलन थियो । चित्रकलाको पनि
विकास भएको थियो । नेपालमा तयार भएका कलाकृतिहरू विदेशमा समेत निर्यात
हुन्थे ।
नेपालमा बनेका ढलोटका मूर्तिहरू तिब्बत निकासी हुन्थे । तिब्बतबाट सुनचाँदी
नेपालमा आयात हुन्थ्यो ।
नेपालको तिब्बतसितको व्यापारिक सम्बन्ध राम्रो थियो । व्यापारलाई अझै प्रभावकारी
बनाउन तत्कालीन राजाहरूले ठुलो योगदान गरेका थिए ।
मध्यकालीन समयमा कपडा बुन्ने, रङ्ग्याउने जस्ता उद्योगहरू सञ्चालनमा थिए ।
त्यस बखत चाँदीका सिक्काहरू डबल, मोहर, सुकी, दाम चलनचल्तीमा थिए ।
नेपाली सिक्का तिब्बतमासमेत चल्थे ।
९. मध्यकालीन नेपालको शासन व्यवस्था केन्द्रीकृत थियो । ससाना सामन्त
राज्यहरूले केन्द्रलाई कर बुझाउँथे । कर त्यस वेलाको राज्यको मुख्य आयस्रोत
थियो ।
कृषि उत्पादनमा कर लाग्दथ्यो । मध्यकालीन नेपाल आर्थिक रूपमा सबल थियो ।
लत्ता कपडा, भाँडाकुँडा तथा खाद्यान्न स्वदेशमै उत्पादन हुन्थ्यो । नेपालको मुख्य
व्यापार तिब्बत र भारतसँग हुन्थ्यो । नेपालका बाइसी चौबिसी राज्यबिच पनि
आन्तरिक रूपमा व्यापार हुने गर्दथ्यो ।
९२
सामाजिक अध्ययन तथा मानव मूल्य शिक्षा, कक्षा ७


========== PAGE 98 ==========

क्रियाकलाप
१.
मध्यकालीन नेपालका सामाजिक अवस्थाका सम्बन्धमा कक्षामा छलफल गरी सूची
तयार गर्नुहोस् ।
२.
मध्यकालीन नेपालको शिक्षा र हालको शिक्षामा कस्तो भिन्नता पाउनुभयो ?
कक्षामा समूह बनाई छलफल गर्नुहोस् ।
अभ्यास
तलका प्रश्नको उत्तर दिनुहोस् :
(क) सती प्रथाको परिचय दिनुहोस् ।
(ख) मध्यकालको आर्थिक अवस्था कस्तो थियो ? उल्लेख गर्नुहोस् ।
(ग) मध्यकालमा विद्यार्थीलाई कसरी शिक्षा दिइन्थ्यो ? उल्लेख गर्नुहोस् ।
(घ) मल्लकालका कुन कुन परम्पराहरू अहिले पनि प्रचलनमा छन् ?
सामाजिक अध्ययन तथा मानव मूल्य शिक्षा, कक्षा ७
९३

========== PAGE 99 ==========

पाठ
8
राष्ट्रिय विभूति : गौतम बुद्ध
नेपालको इतिहास धेरै वीरवीरानाहरू र महान् व्यक्तिहरूका
गाथाले भरिएको छ। यी व्यक्तिहरूले विगतमा गरेका योगदानले
वर्तमानमा हामीलाई मार्गदर्शन गरेका छन् । यी व्यक्तिहरू विश्व
र सम्पूर्ण मानव समुदायका अमूल्य निधिका रूपमा प्रतिष्ठित
भएका छन् । त्यस्ता व्यक्तित्वलाई राष्ट्रले विभूतिका रूपमा
पहिचान दिएको छ ।
गौतम बुद्धको जन्म इसापूर्व ५६३ मा वैशाख पूर्णिमाको दिन
लुम्बिनीमा भएको हो । लुम्बिनी अहिलेको रूपन्देही जिल्लामा
पर्छ । गौतम बुद्धका बाबुको नाम शुद्धोदन र आमाको नाम
मायादेवी हो ।
गौतम बुद्ध राजाका छोरा थिए । उनलाई
भौतिक सुखसुविधाको कुनै अभाव थिएन । वुद्धका चार आर्य सत्य
उनी एक दिन दरबारबाट बाहिर निस्केको बेला १. संसारमा दुख छ ।
वृद्धवृद्धा देखे । बिरामी मानिस देखे । मरेको
२. दुखको कारण छ ।
लास देखे । यी घटनाहरूले उनलाई दुःखी
बनायो । यस्ता दुःख निरोधका उपायहरू खोज्न
उनी दरबारबाट निस्के । धेरै ठाउँ घुम्दाघुम्दै ४. दुखको निरोधका उपायहरू छन् ।
उनी भारतको गया पुगे । त्यहाँ ठुलो दुःख
३. दुखको निरोध गर्न सकिन्छ ।
सहेर कठोर तपस्या गर्दा पनि उनले ज्ञान प्राप्त गर्न सकेनन् । उनी झन् झन् कमजोर
भए । गयाका वनमा अवस्थित एउटा पिपलको रुखमुनि बसेर ध्यान गरिरहेको समयमा
उनले ज्ञान प्राप्त गरे ।
बुद्धको अर्थ बुझ्नु वा जागृत हुनु हो । गयामा बुद्धले ज्ञान पाएकाले आज त्यस ठाउँलाई
बोध गया भनिन्छ । रुखमुनि ज्ञान पाएकाले त्यो रुखलाई बोधी वृक्ष भनिन्छ । बुद्धले
आफ्ना साथीहरूलाई ज्ञानको पहिलो उपदेश दिए । उनले दिएको पहिलो उपदेशलाई
धर्मचक्र प्रर्वतन भनिन्छ । बुद्धका उपदेश प्रभावित मानिसले ती उपदेशलाई आफ्नो


========== PAGE 100 ==========

जीवनमा उतार्ने प्रयास गर्न थाले । यसले
वुद्धका उपदेश
गर्दा संसारमा एउटा नयाँ धर्मको सुरुआत १. सधैं सत्य बोल्नु, झुटो कहिल्यै नबोल्नु
भयो । बुद्धले फैलाएको धर्मलाई 'बौद्ध धर्म' २. लोभ नगर्नु
र यो धर्म मान्नेलाई बौद्धमार्गी भनिन्छ ।
३. अरूको वस्तु वा सम्पत्ति नचोर्नु
सकारात्मक प्रभाव पर्न थाल्यो । बौद्ध
४. सबै प्राणीलाई दया गर्नु
बुद्धका उपदेश, आचार, विचारले मानिसमा
५. शुद्ध आचरण राख्नु
धर्मको मूल आदर्श अहिंसा तथा मारकाट ६. सानो भनेर कसैलाई हेला नगर्नु
र झगडा नगर्नु हो ।
७. ठुलाको आज्ञापालन गर्नु
बुद्धका उपदेश संसारका सबैजसो देशमा
फैलिएका छन् । हाम्रो देशमा पनि बुद्ध धर्म मान्ने मानिस छन् । हिन्दुधर्मले बुद्धलाई
विष्णुका अवतारका रूपमा लिएको छ । त्यसैले हिन्दु र बौद्धधर्म मान्नेहरूमा मेलमिलाप
छ । बौद्धमार्गी हिन्दुहरूका मन्दिरमा जान्छन् । हिन्दुहरू बौद्ध गुम्बा र विहारमा जान्छन् ।
गौतम बुद्ध जन्मिएको स्थान लुम्बिनी विश्वभरका बौद्धमार्गीहरूको पवित्र तीर्थस्थल हो ।
नेपालीले यसलाई शान्ति, सद्भाव र आस्थाको केन्द्र मान्छन् । यहाँ मायादेवीको मन्दिर
छ । यहाँ बुद्धको पाइला भएको शिलालाई संरक्षण गरी राखिएको छ । मायादेवी मन्दिर
नजिकै सम्राट् अशोकले निर्माण गरेको अशोक स्तम्भ छ । त्यसमा गौतम बुद्ध यही
स्थानमा जन्मेका हुन् भनी लेखिएको छ । लुम्बिनीमा विश्व बुद्ध सम्मेलन हुने गरेको छ ।
लुम्बिनीलाई विश्व सम्पदा सूचीमा सूचीकृत गरिएको छ ।
गौतम बुद्धका उपदेशहरू मानिसको निम्ति सधैं उपयोगी छन् । संयुक्त राष्टसङ्घले
समेत बुद्धको योगदान र पहिचानलाई मान्यता दिएको छ । वैशाख पूर्णिमाको दिनलाई
संयुक्त राष्टसङ्घले अन्तर्राष्ट्रिय शान्ति दिवसका रूपमा मनाउने निर्णय गरेको छ । गौतम
बुद्धलाई एसियाका तारा (The Light of Asia) पनि भनिन्छ । मानव मात्रको अमूल्य
निधि गौतम बुद्धको नेपालमा जन्म भएको तथ्य हाम्रा लागि ठुलो गौरवको विषय हो ।
यस ऐतिहासिक तथ्यले नेपाललाई विश्व समुदायमा बुद्धको देश र शान्ति क्षेत्रका रूपमा
समेत परिचित र प्रतिष्ठित तुल्याएको छ । बुद्धको जन्मस्थल भएकाले नेपालको नाम
विश्वभर फैलिएको छ ।
सामाजिक अध्ययन तथा मानव मूल्य शिक्षा, कक्षा ७
९५


========== PAGE 101 ==========

क्रियाकलाप
१. कुनै एक राष्ट्रिय विभूतिको जीवनी र योगदान खोजी गरी कक्षामा प्रस्तुत गर्नुहोस् ।
२. गौतम बुद्धका उपदेशको सान्दर्भिकताका विषयमा एक वक्तृताको नमुना तयार
पार्नुहोस् ।
३. समूहमा नेपालका राष्ट्रिय विभूतिहरूको सूची र योगदान तयार पारी कक्षाकोठामा
वा सूचना पाटीमा टाँस्नुहोस् ।
४. 'अहिंसा र शान्तिः बौद्ध धर्मको मूल आदर्श' शीर्षकमा समूहगत छलफल
गर्नुहोस् र प्राप्त निष्कर्षलाई बुँदागत रूपमा कक्षामा प्रस्तुत गर्नुहोस् ।
अभ्यास
तलका प्रश्नको उत्तर दिनुहोस् :
(क) राष्ट्रिय विभूति कसलाई भनिन्छ ?
(ख) हामीले राष्ट्रिय विभूतिलाई किन सम्मान गर्नुपर्छ ? उदाहरणसहित प्रस्ट पार्नुहोस् ।
(ग) गौतम बुद्धका उपदेशको सूची तयार पार्नुहोस् ।
(घ) गौतम बुद्धका उपदेशले तपाईंको जीवनमा पार्न सक्ने सकारात्मक प्रभाव उल्लेख
गर्नुहोस् ।
(ङ) गौतम बुद्धलाई एसियाको तारा किन भनिन्छ ? आफ्ना विचार लेख्नुहोस् ।
९६
सामाजिक अध्ययन तथा मानव मूल्य शिक्षा, कक्षा ७

========== PAGE 102 ==========

पाठ
५
राष्ट्रिय विभूति : अरनिको
भगवती आधारभूत विद्यालयका कक्षा सातका विद्यार्थी 'कलाकार अरनिकोका दुर्लभ मूर्ति'
प्रदर्शनी हेर्न गएका थिए । उक्त अवसरमा सो प्रदर्शनीका संयोजकले उहाँको जीवनी र
योगदान सम्बन्धमा यसरी प्रस्ट पार्नुभएको थियो :
अरनिकोको जन्म वि. सं. १३०० (ई.सं. १२४४) मा नेपालमा
भएको थियो । उनको वास्तविक नाम बलबाहु थियो । उनी
बुद्धिमान र मिहिनेती थिए । उनका एक साथी मूर्ति बनाउँथे ।
साथीले बनाएको मूर्ति उनी ध्यान दिएर हेर्थे र नजानेको
सोध्थे । यसरी बिस्तारै अरनिकोले राम्रा राम्रा मूर्ति बनाउन
सिके । उनी पछि राम्रो मूर्तिकार भए । उनले बनाएका मूर्तिको
सबैले तारिफ गर्न थाले । मूर्तिकार अरनिकोको मूर्तिकलाको
सिपसँग तत्कालीन नेपालका राजा पनि परिचित थिए ।
प्रदर्शनीका संयोजकले थप जानकारी दिदै भन्नुभयो, यो समयमा चीनमा समेत नेपाली
कलाको प्रचार भएको थिए । त्यसैबेला चीनका राजाले एउटा मन्दिर बनाउन चाहेका
थिए । चीनमा राम्रा राम्रा मूर्ति बनाउन सक्ने मूर्तिकारको खोजी हुनथाल्यो । उनले
नेपालका राजा अभय मल्ललाई राम्रा मूर्तिकारहरू पठाइदिन अनुरोध गरे । चीन सरकारको
अनुरोधमा अरनिकोको नेतृत्वमा ८० जना कलाकारहरू चिन गए । त्यहाँ अरनिको र उनका
साथीहरूले एक बौद्ध चैत्य बनाए । त्यो बौद्ध चैत्य धेरै राम्रो बन्यो । चैत्यको विधिवत्
प्रतिष्ठा भयो । सो समारोहमा देश विदेशबाट मानिस आएका थिए । नेपाली कलाकार
हरूले बनाएको चैत्यको सबैले ठुलो प्रशंसा गरे । चीनमा उक्त चैत्यलाई Miyaoying
Temple भनिन्छ ।
अरनिकोको कलाकारिता सम्बन्धमा अन्य रोचक घटनाहरू पनि छन् । चीनका राजासित
एउटा फुटेको ढलोटको मूर्ति थियो । राजाले त्यो मूर्ति जोड्न अरनिकोलाई दिए । उनले
त्यो मूर्ति सजिलै जोडिदिएका घटना महत्त्वपूर्ण थियो ।
त्यसैगरी चिनका राजाले एउटा चित्रकला प्रतियोगिता गराए। अरनिकोले उक्त प्रतियोगितामा
नौओटा हात्तीको चित्र बनाएका थिए । उक्त चित्रकला प्रतियोगितामा अरनिको प्रथम भए ।
सामाजिक अध्ययन तथा मानव मूल्य शिक्षा, कक्षा ७
९७

========== PAGE 103 ==========

उनको जीवनमा अर्को महत्त्वपूर्ण घटना पनि छ । एक दिनको घटना हो । राजाले
अरनिकोलाई नजिक राखेर कुरा गर्दा अरनिकोले धक नमानी जवाफ दिए । त्यो देखेर
राजाले भने तिमी कलाकार भए पनि म चीनको बादशाह हुँ । तिमी मसँग कत्तिपनि
नहड्बडाउनुको कारण के हो ? अरनिकोले जवाफ दिए, “हाम्रो देशमा राजासित प्रजा
डराउने बानी छैन, हामी राजालाई पितासरह मान्छौँ ।” उनको यो स्वभावले उनको
निडरता र आत्मविश्वासलाई दर्साउँछ ।
प्रदर्शनी संयोजकले भन्नुभयो : चिनियाँ राजाले अरनिकोलाई चीनका मूर्तिकारहरूको
नाइके बनाएर राखेका थिए । अरनिकोको कलाको चीनमा ठुलो प्रभाव परेको देखिन्छ ।
अरनिकोले चीनमा नेपाली कलाको प्रचार तथा विकास गरेकाले चिनियाँ कला र नेपाली
कलाका धेरै कुरा मिल्छन् ।
चीनमा अरनिकोको प्रसिद्धि बढ्‌दै गएपछि राजाले उनलाई ठुलो दर्जा र इज्जत दिए ।
यसले गर्दा नेपालको समेत इज्जत बढ्यो । उनले चीन र नेपालको सम्बन्ध राम्रो बनाउन
मदत गरे । उनको कारणले नेपाली कला विदेशमा प्रचार प्रसार भयो । अरनिकोको
अद्वितीय सिपका कारण चिनियाँहरू नेपाललाई मूर्तिकलाको देश भन्छन् । नेपाली कलालाई
विश्व समुदायमा परिचित गराएका हुनाले अरनिकोलाई राष्ट्रिय विभूतिको सम्मान दिइएको
हो । यी कुराको जानकारी प्राप्त गरेपछि विद्यार्थीले संयोजकलाई धन्यवाद दिई प्रदर्शनी
स्थलबाट फर्किए ।
क्रियाकलाप
१.
अरनिकोको योगदान सम्बन्धमा विभिन्न स्रोतसामग्री, शिक्षक वा पारिवारिक
सदस्यबाट जानकारी सङ्कलन गर्नुहोस् र कक्षामा छलफल गर्नुहोस् ।
२. नेपाल र चीन सम्बन्ध विकासमा अरनिकोको कलाकारिताको भूमिका महत्त्वपूर्ण छ
भन्ने शीर्षकमा निबन्ध लेखन प्रतियोगिता आयोजना गर्नुहोस् ।
अभ्यास
तलका प्रश्नको उत्तर दिनुहोस् :
(क) अरनिकोले मूर्तिकलाको सिप कसरी सिकेका थिए ?
(ख) अरनिकोबाट चिनीयाँ बादशाह प्रभावित हुनाका कारणहरू उल्लेख गर्नुहोस् ।
(ग) अरनिकोले नेपाललाई कसरी चिनाए ?
(घ) अरनिकोलाई किन राष्ट्रिय विभूति भनिएको हो ?
९८
सामाजिक अध्ययन तथा मानव मूल्य शिक्षा, कक्षा ७


========== PAGE 104 ==========

पाठ
६
राष्ट्रिय विभूति : पृथ्वीनारायण शाह
'राष्ट्रिय एकता दिवस' को अवसरमा कृष्णाश्रम माध्यमिक विद्यालय, कन्यामले प्रवचन
कार्यक्रम आयोजना गरेको थियो । यसको विषय 'नेपाल एकीकरण र पृथ्वीनारायण शाहको
योगदान' थियो । उक्त प्रवचन कार्यक्रममा प्रमुख अतिथि मानसिंह लाप्चाले आफ्ना
विचारहरू विद्यार्थीसमक्ष यसरी व्यक्त गर्नुभयो :
नमस्कार, आदरणीय सभाध्यक्षज्यू, प्रधानाध्यापकज्यू,
गुरुवर्ग र विद्यार्थी भाइबहिनिहरू !
आज पुस २७ गते, पृथ्वीनारायण शाहको जन्मजयन्ती हो ।
यस अवसरमा पृथ्वीनारायण शाह र नेपाल एकीकरणमा
उनको योगदान सम्बन्धमा म आफ्ना धारणा राख्न
गइरहेको छु ।
पृथ्वीनारायण शाहको जन्म वि.सं. १७७९ साल पुस २७ गते गोरखामा भएको थियो ।
उनका बुबा नरभूपाल शाह र आमा कौशल्यावती हुन् । पृथ्वीनारायण शाह २० वर्षको
उमेरमा राजा भएका थिए । पृथ्वीनारायण शाह राजा भएको समयमा नेपाल आजको
जस्तो एकीकृत र विशाल थिएन । त्यस वेला नेपाल ससाना राज्यमा बाँडिएको थियो । ती
ससाना राज्यहरूको आपसमा मेलमिलाप थिएन ।
पृथ्वीनारायण शाह राजा भएपछि उनलाई ससाना राज्य एकीकरण गरेर एउटै विशाल
देश बनाउने इच्छा भयो । पृथ्वीनारायण शाहले उपत्यका र वरिपरिका सबै राज्य जितेर
वि.सं. १८२६ नेपाल एकीकरणको आधार तयार गरे । त्यसैले पृथ्वीनारायण शाहलाई नेपालको
निर्माता भनिन्छ । उनले नयाँ नेपाल नबनाएको भए नेपालमा विदेशीहरू वक्र दृष्टि लाग्न
सक्थ्यो। हाम्रा कलाकौशलसमेत नष्ट हुनसक्ने थिए । हाम्रो संस्कृति सङ्कटमा पर्ने खतरा थियो ।
पृथ्वीनारायण शाह उदार भावका मान्छे थिए । 'नेपाल राज्य चार वर्ण छत्तिस जातको
साझा फूलबारी हो' भन्ने उनको मान्यता थियो । उनलाई आफ्नो देशको व्यापार बढाउने
इच्छा थियो । नेपालको व्यापार नेपालीकै हातमा हुनुपर्छ भन्ने उनको नीति थियो ।
विदेशमा सामान पठाएर त्यहाँबाट नगद खिचेर ल्याउनुपर्छ भन्ने उनको मान्यता थियो ।
पृथ्वीनारायण शाह प्रजाको भलाइ गर्नुलाई आफ्नो मुख्य कर्तव्य सम्झन्थे ।
सामाजिक अध्ययन तथा मानव मूल्य शिक्षा, कक्षा ७
९९

========== PAGE 105 ==========

म पृथ्वीनारायण शाहको दिव्य उपदेशका सम्बन्धमा केही बताउँछु । पृथ्वीनारायण शाहले
आफ्नो जीवनको अन्तिम समयमा आफ्ना भाइभारदारलाई उपदेश दिएका थिए । ती
उपदेशलाई पृथ्वीनारायणका दिव्य उपदेश भनिन्छ । पृथ्वीनारायण शाहले नेपाल दुई
ढुङ्गाको बिचमा रहेको तरुल जस्तो छ भनेका थिए । नेपालले आफ्नै स्वतन्त्र नीति
अपनाउन सकेन भने यसको स्वतन्त्र अस्तित्व हराउँछ भन्ने उनको सोच थियो ।
पृथ्वीनारायण शाहले प्रजातान्त्रिक प्रणालीलाई मानेका थिए । उनी वडाकाजी नियुक्ति गर्दा
जनतासँग सल्लाह लिन्थे । जनताले चाहेको मानिसलाई नै वडाकाजी बनाउँथे । यसरी
देशको शासनमा कुनै न कुनै रूपमा जनतालाई संलग्न गराउनुपर्छ भन्ने प्रजातान्त्रिक
शासन प्रणालीको मान्यतालाई पृथ्वीनारायण शाहले व्यवहारमा उतारेका थिए । उनले
घुस लिने र दिने दुवैलाई शत्रु मानेका थिए । उनले मनोरञ्जनका लागि स्वदेशी नाच हेर्न
र गीत सुन्नसमेत सुझाव दिएका थिए । पृथ्वीनारायणले आजभन्दा धेरै अगाडि दिएका
यी उपदेशहरू आजको समयमा पनि महत्त्वपूर्ण र उपयोगी देखिन्छन् । यी उपदेशको
पालना गर्न सकेमा देशको उन्नति हुने देखिन्छ । पृथ्वीनारायण शाहले नेपालको एकीकरण
गरेका हुनाले हामीले आफूलाई नेपालीका रूपमा विश्वसामु चिनाउन सफल भएका छौँ ।
पृथ्वीनारायण शाह नेपाल र नेपालीको अस्तित्त्व रहँदासम्म अमर रहनेछन्, धन्यवाद
पृथ्वीनारायण शाहका केही दिव्य उपदेशका सार
(अ) देशका जनताहरू स्वावलम्बी हुनुपर्छ ।
(आ) नेपाल दुई ढुङ्गाका बिचमा रहेको तरुल हो ।
(इ) घुस लिने र दिने दुवै राष्ट्रका शत्रु हुन् ।
(ई) जनता जोसँग राजी रहन्छन्, उसैलाई काजी दिनू पर्दछ ।
(उ) खानी भएका ठाउँमा गाउँ भए गाउँलाई अरू जग्गामा सारी खानी चलाउनु पर्दछ ।
(ऊ) कपडा बुन्न जान्नेलाई नमुना बनाई देखाइदिनु पर्दछ ।
(ऋ) प्रजा मोटा भए दरबार बलियो रहन्छ । राजाका भण्डार भनेका रैतानहरू हुन् ।
(ए) जाई कटक नगर्नू झिकी कटक गर्नू ।
(ऐ) रागतानमा बडो ठुलो मोह हुन्छ । धनदौलत पनि यिनले लैजान्छन् । देशको भेदसमे
त खोल्छन् ।
१००
सामाजिक अध्ययन तथा मानव मूल्य शिक्षा, कक्षा ७

========== PAGE 106 ==========

क्रियाकलाप
१. पृथ्वीनारायण शाहले भारदार, काजी आदिलाई दिव्य उपदेश दिएको भूमिका
अभिनयसहित प्रस्तुत गर्नुहोस् ।
२. पृथ्वीनारायण शाहले आर्थिक, सामाजिक र वैदेशिक सम्बन्धका विषयमा दिव्योपदेशमा
उल्लेख गरेका विचारहरू सोधखोज गरी एक लेख तयार पार्नुहोस् ।
३. पृथ्वीनारायण शाहले गरेका एकीकरण अभियानका प्रमुख घटनालाई खोजी चार्टमा
देखाउनुहोस् ।
अभ्यास
तलका प्रश्नको उत्तर दिनुहोस् :
(क) पृथ्वीनारायण शाहलाई किन राष्ट्रिय विभूति भनिएको हो, प्रस्ट पार्नुहोस् ।
(ख) 'पृथ्वीनारायण शाह प्रजातान्त्रिक शासन प्रणालीमा विश्वास गर्थे ।' यस भनाइलाई
पुष्टि गर्नुहोस् ।
(ग) देशको आर्थिक अवस्था बलियो बनाउन पृथ्वीनारायण शाहको दिव्योपदेशमा उल्लेख
भएका महत्त्वपूर्ण कुराहरू लेख्नुहोस् ।
(घ) तपाईंलाई पृथ्वीनारायण शाहको दिव्योपदेशका कुन कुन उपदेश आज पनि सान्दर्भिक
छन् जस्तो लाग्छन् ? कारणसहित उल्लेख गर्नुहोस् ।
सामाजिक अध्ययन तथा मानव मूल्य शिक्षा, कक्षा ७


========== PAGE 107 ==========

पाठ
७
हाम्रो सिँजा : हाम्रो सभ्यता
जनविकास आधारभूत विद्यालय, चन्दननाथमा अध्ययनरत सात कक्षाका विद्यार्थीलाई
'हाम्रो सिँजा : हाम्रो सभ्यता' विषयक वृत्तचित्र (Documentry) देखाइएको थियो । उक्त
वृत्तचित्र हेरेपछि र अन्य सन्दर्भ सामग्री अध्ययन गरेपछि विद्यार्थीले तयार पारेको प्रतिवेदन
अध्ययन गरौं :
(क) शीर्षक: हाम्रो सिँजा : हाम्रो सभ्यता
(ख) उद्देश्य
(अ) सिँजा उपत्यकाको भौगोलिक अवस्थिति पत्ता लगाउने
(आ) सिँजा सभ्यताको राजनीतिक, सामाजिक एवम् आर्थिक अवस्था पहिचान गर्ने
(इ) सिँजा सभ्यताले जनजीवनमा परेको प्रभाव खोजी गर्ने
(ग) अध्ययन विधि
(अ) वृत्तचित्र अवलोकन
(आ) सन्दर्भ सामग्री अध्ययन
(इ) शिक्षकसँग छलफल
(घ) पत्ता लगाइएका कुरा
सिँजा जुम्ला राज्यको राजधानी
थियो । यसलाई खस राज्य तथा
सिँजा राज्य भनेरसमेत चिनिन्छ ।
सिँजा राज्य वि.सं. ११५० तिर
खस राजा नागराजले स्थापना
गरेका हुन् । उनी तिब्बतको
गुगेबाट आएका हुन् । सिँजा
राज्यको सिमाना स्पष्ट
छैन । तथापि पूर्वमा त्रिशूली,
१०२
सामाजिक अध्ययन तथा मानव मूल्य शिक्षा, कक्षा ७

========== PAGE 108 ==========

पश्चिममा लद्दाख, उत्तरमा तिब्बतको गुगे नदी र दक्षिणमा भागीरथी नदीसम्म फैलिएको
अनुमान गरिएको छ ।
सिँजा राज्यमा नागराज, क्राचल्ल, अशोकचल्ल, जितारी मल्ल, रिपु मल्ललगायतका खस
राजाहरूले राज्य गरेका थिए । राजा अशोक चल्लको पालामा वि.स. १३२५ मा सुर्खेतमा
काँक्रेबिहार बनेको थियो । वि.सं १८९० को भुइँचालाले गर्दा यो सम्पदा भत्किन गएको
थियो । अहिले यसलाई जीर्णोद्धार गरिएको छ । आठौँ राजा पृथ्वी मल्लको शासनकालपछि
भारदारहरूमा शक्ति सङ्घर्ष सुरु भयो । अन्तिम खस राजा अभय मल्लले नियन्त्रण गर्न
सकेनन् । वि. सं. १४५० मा यो विशाल साम्राज्य विभिन्न राज्यहरूमा टुक्रिन पुग्यो ।
यसबाट बाइसी चौबिसी राज्य स्थापना भए ।
कर्णाली प्रदेशभन्दा अन्यत्रका क्षेत्रहरू स्थानीयहरूको जिम्मा लगाइएको थियो । आजको
नेपाली सभ्यतामा सिँजा सभ्यताको गहिरो प्रभाव परेको पाइन्छ । सिँजा उपत्यकाका
राजाहरूले विकेन्द्रीकरणको अभ्यास गरेका थिए । राजकाजमा सहयोग पुर्याउन महाअमात्य,
अमात्य आदि नियुक्त गरिन्थे । ग्राम प्रशासन सञ्चालन गर्नका लागि प्रेक्षक, अधिकारी,
कारिक (कार्की), रोकाया, महतारा आदि पदहरू सिर्जना गरिएका थिए । हालको नेपालको
राजकाजमा सहयोग गर्ने राजनीतिक र प्रशासनिक पदहरू तत्कालीन सिँजा सभ्यताबाट
सुरुआत भएका थिए । यी पदहरू हाल नेपाली समाजमा थरका रूपमा प्रयोग भएका छन् ।
सिँजा राज्यबाट खस भाषाको उत्पत्ति भएको मानिन्छ । हाल खस भाषा नेपाली
भाषाका रूपमा विकसित भएको छ । त्यसकारण सिँजालाई नेपाली भाषाको उद्गम
स्थलका रूपमा लिइन्छ । सिँजा सभ्यतामा हिन्दु तथा बौद्ध धर्मसँग सम्बन्धित धर्मसंस्कार
रीतिरिवाज प्रचलित थिए । यस सभ्यतामा विकास भएको धार्मिक सहिष्णुता आजको
नेपाली समाजमा समेत कायम छ । कुलपूजा, दसैं, तिहार, बुद्धजयन्ती, चैते दसैं, नयाँ वर्ष
जस्ता चाडपर्व तथा उत्सवहरू प्रचलित थिए । हालको नेपाली समाजमा ती चाडपर्वहरू
उत्तिकै महत्त्वका साथ मनाउनुले त्यस सभ्यताको प्रभाव आजसम्म पनि देख्न सकिन्छ ।
सिँजा सभ्यतामा कृषि, पशुपालन, घरेलु उद्योग तथा छिमेकी राष्ट्रहरूसितको व्यापार
प्रमुख आर्थिक क्रियाकलापहरू थिए । सिँजा राज्यका दाङ, सुर्खेत, दिपायल उपत्यकाहरू ‘


========== PAGE 109 ==========

अन्नको भण्डार' मानिन्थे । हिमाली भेगमा पशुपालन प्रमुख व्यवसाय थियो । दुध, मासु,
यातायात र भारी बोक्नका लागि लागि चौँरी, भेडा, बाखा, घोडा, खच्चड आदि पालिन्थे ।
सिँजा खस राज्यको ग्रीष्मकालीन राजधानी थियो । त्यस्तै खस राज्यको हिउँदे राजधानी
दुल्लुमा थियो । नेपाली भाषाको पहिलो शिलालेख दुल्लुमा छ । शिलालेख भएका ठाउँमा
कीर्तिस्तम्भहरू पनि छन् । कीर्तिस्तम्भमा सिँजा राज्यका खस राजाहरूको वंशावली
कुँदिएको छ । कीर्तिस्तम्भ शाके संवत् १२७९ मा तत्कालीन खस राजा पृथ्वी मल्लले
निर्माण गरेका थिए । दैलेखमा रहेको पञ्चदेवल पनि खस शासनकालमा उत्कृष्ट नमुना
हो ।
सिँजा सभ्यता कलाले पनि सम्पन्न थियो । यहाँ रहेका पाण्डव गुफा, विराट् दरबार
र विभिन्न मठ मन्दिरमा कुँदिएका बाघ, सिंहका मूर्तिहरूले तत्कालीन सिँजा सभ्यताको
समृद्धिको उदाहरण प्रस्तुत गरेका छन् । साथै ती ठाउँहरूमा कुँदिएका चित्रकला, सङ्केत,
अक्षर र अङ्कहरू लेखिएका शिलालेखहरूले त्यस समयको कलाको उजागर गर्दछन् ।
त्यहाँ रहेका कतिपय शिलालेखहरू अहिले पनि संरक्षणको पर्खाइमा रहेका छन् ।
(ङ) निष्कर्ष
सिँजा राज्यको स्थापना बाह्रौँ शताब्दीमा भएको थियो । सिँजा उपत्याकाको सभ्यता
नेपालको हालको भाषा, संस्कृति, रीतिरिवाजको आधारशिला हो । शासन सञ्चालनमा
प्रशासनिक पदहरू सिर्जना, तिनको भूमिका सम्बन्धमा पनि यस सभ्यताबाट योगदान
भएको पाइन्छ । यहाँ प्राप्त विभिन्न देवल, कीर्तिस्तम्भ, शिलालेख र कलाले सिँजा
सभ्यता समृद्ध र विकसित रहेको प्रमाणित हुन्छ । नेपालका विभिन्न ठाउँमा बस्ने
खस आर्य समुदायका धेरै थरहरू यही सिँजा सभ्यताका विभिन्न स्थान, पदहरूसित जोडिन
पुग्छन् । त्यसैले सिंजा सभ्यता हाम्रो पहिचान र गौरव हो ।
१०४
सामाजिक अध्ययन तथा मानव मूल्य शिक्षा, कक्षा ७


========== PAGE 110 ==========

क्रियाकलाप
१. समूहगत रूपमा सिँजा सभ्यताले विकास गरेका सामाजिक र सांस्कृतिक पक्षहरूले
अहिलेको नेपाली समाजमा पारेको सकारात्मक प्रभावको खोजी गरी छलफल
गर्नुहोस् ।
२. सिँजा सभ्याताले हालको प्रशासनिक क्षेत्रमा ठुलो प्रभाव पारेको छ । यस भनाइलाई
पुष्टि गर्ने तर्कहरू समूहगत रूपमा तयार पारी कक्षामा प्रस्तुत गर्नुहोस् ।
अभ्यास
तलका प्रश्नको उत्तर दिनुहोस् :
(क) सिँजा राज्यको भौगोलिक अवस्थिति उल्लेख गर्नुहोस् ।
(ख) सिँजा राज्य टुक्रिनुका कारणहरू लेख्नुहोस् ।
(ग) ‘नेपाली समाजको धार्मिक सहिष्णुताको आधारशिला सिँजा सभ्यता हो,' उदाहरणसहित
पुष्टि गर्नुहोस् ।
(घ) सिँजा सभ्यताबाट वर्तमान समाजमा परेको प्रभाव उल्लेख गर्नुहोस् ।
सामाजिक अध्ययन तथा मानव मूल्य शिक्षा, कक्षा ७
१०५

========== PAGE 111 ==========

क्रियाकलाप
१. समूहगत रूपमा सिँजा सभ्यताले विकास गरेका सामाजिक र सांस्कृतिक पक्षहरूले
अहिलेको नेपाली समाजमा पारेको सकारात्मक प्रभावको खोजी गरी छलफल
गर्नुहोस् ।
२. सिँजा सभ्याताले हालको प्रशासनिक क्षेत्रमा ठुलो प्रभाव पारेको छ । यस भनाइलाई
पुष्टि गर्ने तर्कहरू समूहगत रूपमा तयार पारी कक्षामा प्रस्तुत गर्नुहोस् ।
अभ्यास
तलका प्रश्नको उत्तर दिनुहोस् :
(क) सिँजा राज्यको भौगोलिक अवस्थिति उल्लेख गर्नुहोस् ।
(ख) सिँजा राज्य टुक्रिनुका कारणहरू लेख्नुहोस् ।
(ग) ‘नेपाली समाजको धार्मिक सहिष्णुताको आधारशिला सिँजा सभ्यता हो,' उदाहरणसहित
पुष्टि गर्नुहोस् ।
(घ) सिँजा सभ्यताबाट वर्तमान समाजमा परेको प्रभाव उल्लेख गर्नुहोस् ।
सामाजिक अध्ययन तथा मानव मूल्य शिक्षा, कक्षा ७
१०५