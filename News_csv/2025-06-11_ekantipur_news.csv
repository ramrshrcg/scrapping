शीर्षक,विवरण
यस्ता छन् मन्त्रिपरिषद्का निर्णय,"काठमाडौँ — सञ्चार तथा सूचना प्रविधिमन्त्री पृथ्वीसुब्बा गुरुङले आज पत्रकार सम्मेलनमार्फत मन्त्रिपरिषद्को बैठकले यही जेठ २६ गते गरेको निर्णय सार्वजनिक गरेका छन् ।सरकारले कैलालीको लम्कीचुहा अस्पताललाई १५ श्ययाबाट ५० शय्यामा स्तरोन्नति गरी प्रदेश सरकारले सञ्चालन गर्ने गरी हस्तान्तरण गर्न स्वीकृति प्रदान गर्ने निर्णय गरेको सरकारका प्रवक्ता समेत रहेका मन्त्री गुरुङले बताए । सरकारले २०८२ जेठ ३१ गतेदेखि असार ६ गतेसम्म इजरायलमा आयोजना हुने ‘मुनि वर्ल्ड एक्स्पो–२०२५’ मा राष्ट्रिय योजना आयोगका सदस्य डा जयबहादुर टण्डनलाई सहभागी हुन स्वीकृति प्रदान गर्ने निर्णय गरेको उनले जानकारी दिए ।आगामी असार १० देखि १२ सम्म चीनको बेइजिङमा आयोजना हुने एसियाली पूर्वाधार लगानी बैंकको बोर्ड अफ गभर्नर्सको वार्षिक बैठकमा उपप्रधानमन्त्री एवं अर्थमन्त्री विष्णुप्रसाद पौडेललाई सहभागी हुन स्वीकृति प्रदान गर्ने निर्णय गरेको छ ।आगामी असार २ गतेदेखि ६ गतेसम्म ल्हासामा आयोजना हुने नेपाल–चीनको सिजाङ (तिब्बत) व्यापार सहजीकरण समितिको १३ औं बैठकको छलफलको एजेण्डा स्वीकृत गर्ने र उल्लिखित बैठकमा सहभागी हुन उद्योग, वाणिज्य तथा आपूर्ति मन्त्रालयका सहसचिवको संयोजकत्वमा वार्ता टोली गठन गर्ने मन्त्रिपरिषद्ले निर्णय गरेको मन्त्री गुरुङले जानकारी दिए ।त्यसैगरी निर्माण व्यवसायसम्बन्धी कानुन संशोधन र एकीकरण गर्न बनेको विधेयक तर्जुमाका लागि सिद्धान्त स्वीकृत गर्ने, नेपाली सेनाका एकजना महासेनानीको सरूवा गर्ने, एकजना सहायक रथीको राजीनामा स्वीकृत गर्ने, चारजना प्रमुख सेनानीहरूको महासेनानी दर्जामा बढुवा गरी पदस्थापन गर्ने र एकजना रथीको वैदेशिक भ्रमण स्वीकृत गर्ने निर्णय भएको पनि उनले बताए ।मन्त्रिपरिषद्कै निर्णयमा प्राचीन स्मारक संरक्षणसम्बन्धी विधेयक तर्जुमाको लागि सिद्धान्त स्वीकृत गर्ने, शान्तिनगर गाउँपालिका दाङको केन्द्र वडा नं ४ चिराघाटबाट परिवर्तन गरी वडा नं ४ जुम्लेकुला कायम गर्ने, महालक्ष्मी नगरपालिका ललितपुरको केन्द्र वडा नं ४ कमलपोखरीबाट परिवर्तन गरी वडा नं ८ लुभु देवीस्थान कायम गर्ने उल्लेख छ ।नेपाल स्वास्थ्य सेवाको अधिकृत बाह्रौँ तह, अतिरिक्त स्वास्थ्य सचिव पदमा डा केशरबहादुर ढकाल र डा श्रीकृष्ण श्रेष्ठलाई बढुवा गर्ने र नेपाल गुणस्तर (प्रमाण चिह्न) (तेस्रो संशोधन) नियमावली, २०८२ स्वीकृत गर्ने सरकारको निर्णय रहेको मन्त्री गुरुङले बताए ।"
सरकारका प्रवक्ता गुरुङ भन्छन् : हामी झोल खाने झोले होइन,"काठमाडौँ —  सरकारका प्रवक्ता एवं सञ्चार तथा सूचना प्रविधिमन्त्री पृथ्वीसुब्बा गुरुङले राष्ट्र, राष्ट्रियता र जनताका मुद्दा बोकेर एमाले अघि बढेको बताएका छन् । मन्त्रिपरिषद् बैठकका निर्णय सुनाइसकेपछि सञ्चारकर्मीहरुको प्रश्नमा बुधबार सरकारका प्रवक्ता गुरुङले आफूहरू झोल खाने नभई जनताका मुद्दा बोकेर हिँड्ने पार्टीका झोले भएको बताएका हुन् ।आफूले एमालेले उठाएका जनताका माग, मुद्दाको झोला बोकेर अहिलेसम्मको स्थितिमा आएको बताउँदै पार्टीको नीति सिद्धान्त, झण्डा बोकेकाले एमाले पार्टीको झोले हुनमा गौरवबोध गर्नुपर्ने उनले बताए । एमालेको झोलामा राष्ट्रवादको सिद्धान्त रहेको समेत उनको भनाइ छ । सुशासन नभइकन सामाजिक र आर्थिक रूपान्तरण हुन नसक्ने र त्यसको झोला एमालेले बोकिरहेको उनले बताए ।के भन्छन् मन्त्री गुरुङ ?झोल खानेलाई पनि झोले भन्छ, झोला बोक्नेलाई पनि झोले भन्छ । हामीले झोल खाने झोले भनेको होइन । हाम्रो अहिलेको प्रधानमन्त्री जो एमालेको अध्यक्ष पनि हुनुहुन्छ, उहाँले भन्न खोज्नुभएको झोले भनेको हामी पार्टीको झोला बोक्ने, जुन पार्टीमा झोला बोकर काम गरेका छौँ, नीति सिद्धान्त, झण्डा पनि हो । एमालेको झोले हुन किन म तयार छु भने एमालेको झोलामा राष्ट्रवादको सिद्धान्त बोकेको छ । त्यसैले अटेको छ । आजको जनताको बहुदलीय जनवादलाई एमालेले अहिलेको लोकतन्त्रलाई हामीले त्यसको वृहत रुपमा किन्प्रिहेन्सिभ डेमोक्रेसी भनेका छौँ । त्यो झोलाको सिद्धान्त बोकेको कार्यकर्ताको पार्टी हो एमाले । एमालेको राष्ट्रियता, कुटनीति, प्रजातन्त्र लोकतन्त्रप्रतिको सिद्धान्त वा अहिलेको गुड गभर्नेन्स कसरी चलाउने, गुड गभर्नेन्स नभइकन सामाजिक आर्थिक रुपान्तरण हुँदैन, समाजवादको आधार तयार हुँदैन । हाम्रो दर्शन, फिलोसोफी, सिद्धान्त, राजनीति बोकेर जसले हिँड्छ त्यो एमालेको झोला बोक्ने मान्छे हो भनेको हो ।"
भिजिट भिसा प्रकरण : फेरि सर्‍यो प्रतिनिधिसभा बैठक,"काठमाडौँ — भिजिट भिसा प्रकरणको छानबिन कसरी गर्ने भन्नेमा दलहरूबीच सहमति नहुँदा प्रतिनिधिसभा बैठक फेरि एकपल्ट सरेको छ । बुधबार दिउँसो १ बजेका लागि बोलाइएको बैठक ३:१५ का लागि सारिएको सभामुखको सचिवालयले जनाएको छ ।बुधबार प्रतिनिधिसभाको अवरोध खुलाउने बारेमा सभामुख देवराज घिमिरे, कानुन, न्याय तथा संसदीय मामिलामन्त्री अजयकुमार चौरसियासहित प्रमुख चार राजनीतिक दलका प्रमुख सचेतकहरूको बैठक बसे पनि निष्कर्षबिना टुंगिएको थियो ।भिजिट भिसा प्रकरणलाई लिएर जेठ १३ देखि प्रतिनिधिसभा बैठकमा विपक्षी दलहरूले अवरोध गर्दै आएका छन् । सुरुमा गृहमन्त्री रमेश लेखकको राजीनामा र छानबिन समिति गठनको माग गरेका विपक्षी दलहरू पछिल्लो समय न्यायिक वा संसदीय समिति गठन गर्नुपर्ने माग राख्दै आएका छन् ।"
"सभामुख, कानुनमन्त्रीसहित प्रमुख सचेतकको बैठक निष्कर्षविहीन, दलहरू छुट्टै छलफलमा","काठमाडौँ — संघीय संसद् प्रतिनिधिसभाको अवरोध खुलाउने बारेमा सभामुख देवराज घिमिरे, कानुन, न्याय तथा संसदीय मामिलामन्त्री अजयकुमार चौरसियासहित प्रमुख चार राजनीतिक दलका प्रमुख सचेतकहरूको बैठक निष्कर्षबिना टुंगिएको छ ।राजनीतिक दलहरूले आफ्ना अडान कायमै राखेकाले सभामुखले बोलाएको बैठक बिना निष्कर्ष टुंगिएको हो । सभामुखसँगको छलफल निष्कर्षविहीन भएपछि कांग्रेस, एमाले, माओवादी, रास्वपालगायतका दलहरू छुट्टै छलफल गरिरहेका छन् ।सभामुख देवराज घिमिरेले आजको बैठक पहिलेभन्दा झन निराशाजनक रहेको बताएका छन् । उनीनिकट स्रोतका अनुसार उपसभामुख इन्दिरा राना, कानुनमन्त्री चौरसिया, कांग्रेस प्रमुख सचेतक श्यामकुमार घिमिरे, एमाले मुख्य सचेतक महेश बर्तौला, माओवादी प्रमुख सचेतक हितराज पाण्डे र रास्वपा प्रमुख सचेतक सन्तोष परियार सहभागी बैठक पहिलेभन्दा कमजोर रहेको बताएका हुन् ।सभामुखले बोलाएको बैठक कुनै टुंगोमा नपुगेपछि कांग्रेसका महामन्त्री गगन थापा, प्रमुख सचेतक श्यामकुमार घिमिरे, गृहमन्त्री रमेश लेखक, एमालेका मुख्य सचेतक महेश बर्तौला, माओवादी उपमहासचिव वर्षमान पुन, प्रमुख सचेतक हितराज पाण्डे, रास्वपाका कार्यवाहक दल नेता विराजभक्त श्रेष्ठ र प्रमुख सचेतक सन्तोष परियार लगायत छलफलमा जुटेका छन् ।भिजिट भिसा प्रकरणलाई लिएर जेठ १३ देखि प्रतिनिधिसभा बैठकमा विपक्षी दलहरूले अवरोध गर्दै आएका छन् । सुरुमा गृहमन्त्री रमेश लेखकको राजीनामा र छानबिन समिति गठनको माग गरेका विपक्षी दलहरू पछिल्लो समय न्यायिक वा संसदीय समिति गठन गर्नुपर्ने माग राख्दै आएका छन् ।रास्वपाले जेठ २६ मा पाँचबुँदे प्रस्ताव कांग्रेससमक्ष राखेको थियो । उक्त प्रस्तावबारे बुधबार संसद् भवनमा विपक्षी दलहरूबीच छलफल भएको थियो । सत्तारूढ दलहरू एमाले र कांग्रेसले भने गृहमन्त्रीको राजीनामा पनि नआउने र छानबिन समिति पनि गठन नहुने अडान राख्दै आएका छन् ।"
नक्कली डिएसपी बनेर ६ लाख ठग्ने पक्राउ,"काठमाडौँ — नक्कली डिएसपी बनेर ६ लाख रुपैयाँ ठगी गरेको आरोपमा प्रहरीले दुइजनालाई पक्राउ गरेको छ । पक्राउ पर्नेमा काभ्रेपलाञ्चोकको चौरी देउराली–८ बस्ने ४५ वर्षीय ज्ञानबहादुर लामा भन्ने ज्ञानु तामाङ तथा सुनसरीको इटहरी उपमहानगरपालिका–४ पाँचघरे घर भई हाल कलंकी बस्ने ४२ वर्षीय रेवती ओझा छन् ।जिल्ला प्रहरी परिसर काठमाडौँका प्रवक्ता एवं प्रहरी उपरीक्षक अपिलराज बोहराले नेपाल प्रहरीको डिएसपी रहेको बताइ प्रहरी हिरासतमा रहेको मानिसको मुद्दा मिलाइदिने भनेर उनीहरुले ठगी गरेको बताए ।पक्राउ परेकामध्ये ज्ञानबहादुर २०७० फागुन २० गते हातहतियार तथा खरखजाना सम्बन्धी कसुरमा पाँच वर्ष जेल सजाय भुक्तान गरेको, सार्वजनिक अपराध कसुरमा र २०६७ कात्तिक ४ गते जुवा सम्बन्धी कसुरमा मुद्दा चलेको देखिएको खुल्नमा आएको प्रहरीले जनाएको छ ।पक्राउ परेका दुवै जनालाई काठमाडौँ जिल्ला अदालतबाट पाँच दिनको म्याद थप गरी थप अनुसन्धान कार्य भइरहेको प्रवक्ता बोहराले बताए ।"
"वैदेशिक रोजगारीमा जाने श्रमिकको स्वास्थ्य परीक्षणमा कडाइ, अनिवार्य जाँच गर्नुपर्ने सूची सार्वजनिक","काठमाडौँ — वैदेशिक रोजगारीमा जाने नेपाली श्रमिकको स्वास्थ्य परीक्षणमा कडाइ गरिएको छ । स्वास्थ्य परीक्षण प्रक्रियालाई थप व्यवस्थित र पारदर्शी बनाउनका लागि श्रम, रोजगार तथा सामाजिक सुरक्षा मन्त्रालयले श्रमिकको स्वास्थ्य परीक्षण सम्बन्धी नयाँ कार्यविधि जारी गरेको हो ।कार्यविधिमा वैदेशिक रोजगारीमा जाने प्रत्येक श्रमिकका लागि अनिवार्य रूपमा गर्नुपर्ने स्वास्थ्य परीक्षण र प्रयोगशाला परीक्षणको विस्तृत सूची समावेश गरिएको छ । ‘गलत रिपोर्ट, फर्जी मेडिकल जाँच तथा अपारदर्शी प्रक्रियाका कारण धेरै नेपाली श्रमिक समस्यामा परेको गुनासोहरू आइरहेका छन् । यसलाई नियन्त्रण गर्न स्वास्थ्य परीक्षणलाई कडाइ गरिएको हो,’ श्रम मन्त्रालयका प्रवक्ता डण्डुराज घिमिरेले इकान्तिपुरलाई भने, ‘सरकारको यो कदमले वैदेशिक रोजगारीमा जाने नेपाली श्रमिकको गुणस्तरीय स्वास्थ्य परीक्षण गर्न सुनिश्चित गर्छ । मन्त्रालयले यसलाई प्रभावकारी कार्यान्वयनमा लैजान बलियो संयन्त्र बनाएको छ ।’जेठ २३ मा वैदेशिक रोजगार नियमावलीअनुसार गठित विशेषज्ञ समितिको बैठकबाट भएको निर्णय बमोजिम मन्त्रीस्तरको निर्णयअनुसार वैदेशिक रोजगारमा जाने श्रमिकको स्वास्थ्य परीक्षण गर्ने संस्था, सूचीकरण, नवीकरण तथा अनुगमनसम्बन्धी कार्यविधिलाई संशोधन गरिएको हो । यो कार्यविधिअनुसार सूचीबद्ध दुई सय पन्ध्रवटा स्वास्थ्य संस्थाको प्रयोगशाला परीक्षण भइसकेपछि मात्रै मन्त्रालयले नयाँ इजाजतपत्र दिइने जनाएको छ । मन्त्रालयले यसअघि नै नयाँ मापदण्डको स्वास्थ्य प्रयोगशाला बनाउन सूचीबद्ध स्वास्थ्य संस्थालाई समयसीमा तोकेको थियो ।श्रम मन्त्रालयका अनुसार प्रमुख गन्तव्य देश मलेसिया, कतार, साउदी अरेबिया, युएई र युरोपेली देशहरूले राखेको मापदण्डअनुसार स्वास्थ्य जाँचमा वृद्धि गरिएको जनाइएको छ । प्रमुख परीक्षणहरूमा रक्त परीक्षण (सीबीसी, ईएसआर, प्लेटलेट), क्षयरोग परीक्षण (छातीको एक्सरे, म्यान्टोक्स परीक्षण, स्पुटम एएफबी), मृगौलाको कार्य परीक्षण (सिरम युरिया, क्रियाटिनिन), हेपाटाइटिस बी र सी, मलेरिया, सुगर, टाइफाइडलगायत रहेका छन् ।विशेष गरी मलेसिया गएका श्रमिकका लागि गाँजा, अफिम, मेटामफेटामिन, कोकेनजस्ता लागूपदार्थको परीक्षण अनिवार्य गरिएको छ । यस्तै अन्य देशहरूका लागि चिकित्सकको सिफारिसअनुसार थप परीक्षण पनि गर्न सकिने उल्लेख गरिएको छ । मन्त्रालयले कामदारको उमेर र पेसाअनुसार जोखिम समूह छुट्याएर पेसागत रोग (श्वासप्रश्वासको समस्या, छालाका रोग, मांसपेशी र हड्डीका समस्या, क्यान्सर, मधुमेह, मुटुरोगजस्ता अवस्था)को आवश्यक परीक्षण गर्नुपर्ने व्यवस्था गरेको छ ।यी स्वास्थ्य परीक्षणका लागि सरकारले निर्धारण गरेको शुल्कअनुसार मात्रै स्वास्थ्य परीक्षण शुल्क लिन पाउने व्यवस्था गरिएको छ । परीक्षण गर्ने प्रत्येक मेडिकल सेन्टरमा आवश्यक उपकरण, योग्य जनशक्ति, सूचना व्यवस्थापन प्रणाली, गुणस्तर नियन्त्रण प्रणाली, र आवश्यक कागजात व्यवस्थापन अनिवार्य गरिएको मन्त्रालयले जनाएको छ ।श्रम, रोजगार तथा सामाजिक सुरक्षा मन्त्री शरतसिंह भण्डारीले वैदेशिक रोजगारीमा गएका श्रमिकलाई ‘डेथट्याब’बाट जोगाउन स्वास्थ्य क्षेत्रलाई सुधार गरिएको बताए । ‘श्रमिकहरू डेथट्याबबाट जोगाउनुपर्छ । श्रमिकहरू काम गर्न गएका हुन् । कुनै लडाइँमा गएका होइनन् । मृत्युदर हेर्दा चिन्ताजनक छ,’ उनले भने, ‘पछिल्लो एक वर्षदेखि निरन्तर अध्ययन, अनुसन्धान गरेर हामी नयाँ मापदण्ड कार्यान्वयन गराउन सक्ने अवस्थामा आइपुगेका छौं ।’वैदेशिक रोजगारमा जाने श्रमिकमध्ये हरेक वर्ष करिब एक हजार जनाको मृत्यु हुने गरेको छ । वैदेशिक रोजगार बोर्डको अभिलेखअनुसार पछिल्ला १४ वर्षमा १४ हजार ६६६ जना श्रमिकको मृत्यु भएको थियो । तीमध्ये सबैभन्दा बढी हृदयघातबाट १९, प्राकृतिक कारणबाट १९.५, कार्यस्थल दुर्घटनाबाट ७, सडक दुर्घटनामा १२.७, आत्महत्याबाट ११ र बाँकी ३०.८ प्रतिशतको अन्य कारणले मृत्यु भएको हो । अधिकांश प्रमाणपत्रमा ‘नेचुरल, सडेन डेथ, हार्ट अट्याक, अननेचुरल’ जस्ता शब्द लेखिएका हुन्छन् । गन्तव्य देशले कार्यस्थल र सवारी दुर्घटनाको मात्रै जिम्मेवारी लिँदै आएको छ ।स्वास्थ्य मन्त्रालयका तत्कालीन अतिरिक्त सचिव दीपेन्द्ररमण सिंहको नेतृत्वमा ३० सदस्यीय विशेषज्ञ उच्चस्तरीय कार्यदलले श्रमिकको स्वास्थ्य समस्यालाई ८ समूहमा वर्गीकृत गरी समाधानको प्रस्ताव गरेको छ । जसमा शारीरिक समस्या (मस्कुलोस्केलेटल डिसअर्डर, चोटपटक, तातोसँग सम्बन्धित रोगहरू), रासायनिक जोखिम र श्वासप्रश्वास समस्या (हानिकारक रसायन सम्पर्क, रक्त क्यान्सर, श्वासप्रश्वास रोगहरू), मानसिक स्वास्थ्य (कार्य तनाव, चिन्ता, डिप्रेसन, सामाजिक अलगाव), स्त्रीरोग, प्रजनन र यौन स्वास्थ्य समस्या (यौन दुर्व्यवहार, गर्भावस्था हेरचाहको कमी, महिनावारी समस्या), सङ्क्रामक रोगहरू (टीबी, कोभिड–१९, ग्यास्ट्रोइन्टेस्टाइनल, यौन सङ्क्रमण), नसर्ने रोगहरू (हृदय रोग, उच्च रक्तचाप, मधुमेह, मोटोपन), न्युरोलोजिकल (पार्किन्सन, अल्जाइमर, माइग्रेन, मांसपेशी कमजोर हुने रोग) र कार्डियोसँग सम्बन्धित रोग, उच्च रक्तचाप तथा मधुमेहसँग सम्बन्धित रोगहरू छन् ।कार्यदलले श्रम मन्त्रालयलाई अनुसार तत्काल सूचीबद्ध स्वास्थ्य संस्था, चिकित्सक र श्रमिकलाई जिम्मेवार बनाउन, गुणस्तरीय स्वास्थ्य परीक्षण सुनिश्चित गर्न, मेडिकल फिटसम्बन्धी रिपोर्ट दिने गलत अभ्यासको शतप्रतिशत अन्त्य गर्न डिजिटलाइजेसनमा लैजान, स्वास्थ्य परीक्षणका सामग्रीहरू थप गर्न, ल्याबहरू सुधार गर्न र परीक्षणको दायरा विस्तार गर्न सुझाव दिएको थियो ।यस्तो छ सूची"
समाचार चित्त नबुझे उजुरी लिने र कारबाही गर्ने प्रेस काउन्सिलले हो : पत्रकार महासंघ,"काठमाडौँ — नेपाल पत्रकार महासंघले जिल्ला अदालत काठमाडौंले नेपालखबर डटकम र बिजमान्डु डटकम अनलाइनमा प्रकाशित समाचारका विषयमा गरेको अल्पकालीन अन्तरिम आदेशका विषयमा  गम्भीर ध्यानाकर्षण भएको जनाएको छ ।सञ्चारमाध्यममा प्रकाशित/प्रसारित समाचारका विषयमा चित्त नबुझेको अवस्थामा पीडितको उजुरी लिने र त्यसविरुद्ध कारबाही गर्ने प्रेस काउन्सिल नेपालको क्षेत्राधिकारको विषय भएको पनि महासंघले ध्यानाकर्षण गराएको छ ।उक्त अदालतका न्यायाधीश पीताम्बर शर्माको एकल इजलासले मंगलबार नेपाल धितोपत्र बोर्डका अध्यक्ष सन्तोष नारायण श्रेष्ठले दर्ता गरेको रिट निवेदनउपर सुनुवाइ गर्दै ‘…निवेदकलाई अपूरणीय क्षति र सुविधा सन्तुलनसमेतको दृष्टिकोणबाट विपक्षीहरूलाई आफ्नो वेबसाइट, अनलाइन वा अन्य माध्यमबाट अप्रमाणित, तथ्यहीन समाचारहरू प्रकाशन, प्रसारण नगर्नु, नगराउनु, प्रकाशित भएका समाचारहरू अनलाइनबाट तुरुन्त हटाउनु, हटाउन लगाउनु,’ भनी न्यायाधीश शर्माले अल्पकालीन अन्तरिम आदेश दिएका छन् ।महासंघका महासचिव रामप्रसाद दाहालले विज्ञप्ति जारी गर्दै काउन्सिलको क्षेत्राधिकारलाई नजरअन्दाज गर्दै अदालतबाट भएको यो आदेश प्रेस स्वतन्त्रतासम्बन्धी अन्तर्राष्ट्रिय मूल्यमान्यता, नेपालको संविधान २०७२ का व्यवस्था र मर्मविपरीत भएको जनाएका छन् । विज्ञप्तिमा भनिएको छ, 'संविधानले प्रस्तावनामै ‘पूर्ण प्रेस स्वतन्त्रता’को प्रत्याभूत गरेको छ । प्रेस स्वतन्त्रताको यो संवैधानिक व्यवस्थालाई कुनै पनि निकायको आदेशले सीमित गर्न सक्दैन ।'अदालतको यो आदेश नेपालको संविधानका व्यवस्था र मर्म, प्रेस स्वतन्त्रताको प्रचलित मान्यता र अभ्यासविपरीत भएको भन्दै महासंघले आपत्ति प्रकट गरेको छ । 'महासंघ उक्त आदेशप्रति पुनर्विचार गर्न सम्बन्धित निकायसँग आग्रह गर्दै अन्यथा त्यसविरुद्ध अदालती प्रक्रिया तथा अन्य गतिविधि गर्न बाध्य हुने प्रष्ट पार्दछ,' विज्ञप्तिमा जनाइएको छ ।सञ्चारमाध्यममा प्रकाशित सामग्रीको सन्दर्भमा त्यसको सम्पूर्ण जिम्मेवारी तथा त्यो सामग्रीमा कुनै प्रश्न उठेमा त्यसको सत्य तथ्य पुष्टि गर्ने दायित्व सम्बन्धित सञ्चारमाध्यमकै हुने हुँदा पत्रकार आचारसंहिताको पूर्ण पालना गर्न पनि महासंघले सञ्चारमाध्यमलाई आग्रह गरेको छ ।"
संसद् अवरोध : सभामुख र कानुनमन्त्रीसहित चार दलका प्रमुख सचेतक छलफलमा,"काठमाडौँ — संघीय संसद् प्रतिनिधिसभाको अवरोध खुलाउने बारेमा सभामुख देवराज घिमिरे, कानुन, न्याय तथा संसदीय मामिलामन्त्री अजयकुमार चौरसियासहित प्रमुख चार राजनीतिक दलका प्रमुख सचेतकहरू छलफल गरिरहेका छन् ।संसद् भवन नयाँ बानेश्वरमा रहेको सभामुख घिमिरेको कार्यकक्षमा छलफल भइरहेको छ । छलफलमा उपसभामुख इन्दिरा राना, कानुनमन्त्री चौरसिया, कांग्रेस प्रमुख सचेतक श्यामकुमार घिमिरे, एमाले मुख्य सचेतक महेश बर्तौला, माओवादी प्रमुख सचेतक हितराज पाण्डे र रास्वपा प्रमुख सचेतक सन्तोष परियार सहभागी छन् ।भिजिट भिसा प्रकरणलाई लिएर जेठ १३ देखि प्रतिनिधिसभा बैठकमा विपक्षी दलहरूले अवरोध गर्दै आएका छन् । सुरुमा गृहमन्त्री रमेश लेखकको राजीनामा र छानबिन समिति गठनको माग गरेका विपक्षी दलहरू पछिल्लो समय न्यायिक वा संसदीय समिति गठन गर्नुपर्ने माग राख्दै आएका छन् ।सत्तारूढ दलहरू एमाले र कांग्रेसले भने गृहमन्त्रीको राजीनामा पनि नआउने र छानबिन समिति पनि गठन नहुने अडान राख्दै आएका छन् । सभामुख कार्यकक्षमा चलिरहेको बैठकअघि विपक्षी दलहरूको बैठक बसेको थियो ।"
जीर्ण पुल जोगाउने जुक्ति : ४० टनभन्दा बढी सामान ट्रकबाट अनलोड गराउँदै प्रहरी,"नवलपरासी — पूर्व-पश्चिम राजमार्गअन्तर्गत पूर्वी नवलपरासीमा रहेका ५ वटा जीर्ण अवस्थाका फलामे पुल जोगाउन भन्दै प्रहरीले ४० टनभन्दा धेरै मालसामान बोकेका ट्रकबाट सामान अनलोड गराएको छ ।जिल्ला ट्राफिक प्रहरी निरीक्षक जनकराज बन्जाराका अनुसार पूर्व-पश्चिम राजमार्गमा रहेका जीर्ण अवस्थाका ५ वटा फलामे पुलले ४० टनभन्दा धेरै लोड नधान्ने भएकाले त्योभन्दा बढी लोड भएका मालवाहक ट्रकबाट सामान अनलोड गराइएको हो ।खासगरी भारतबाट आउने मार्बल, टायल बोक्ने ट्रकलाई दुम्कीवासमा रोकेर ४० टनभन्दा धेरै देखिएको सामान झारिएको हो । बुधबारसम्म प्रहरीले २२ वटा यस्ता बढी तौल बोकेर आएका ट्रक रोकेर सामान झार्न लगाएको बन्जाराले जानकारी दिए ।उनीहरूको बिलमा गाडीको तौल र सामानको तौल उल्लेख गरिएको हुन्छ । त्यसैका आधारमा ४० टनभन्दा बढी सामान ट्रकवालाकै लगानीमा झार्ने गरिएको हो । भारतबाट आउने ट्रकबाहेक दुम्कीवासमा रहेको होङ्सी र सीजी सिमेन्ट कारखानाबाट पनि बढी तौल राखेर पठाएको सिमेन्ट अर्को गाडीमा झारेर पठाउने गरिएको बन्जाराले सुनाए । पूर्व-पश्चिम राजमार्गअन्तर्गत पूर्वी नवलपरासीको दुम्कीवास र चोरमारामा रहेका फलामे पुल बढी तौल बोकेका ट्रकका कारण भाँचिएपछि पुल जोगाउन त्यसो गर्नुपरेको हो ।४ दिनअघिदेखि राजमार्गमा प्रहरी खटाएर मालवाहक ट्रक र लरीका सामान झार्न सुरु गरिएको हो । पूर्व-पश्चिम राजमार्गको अरुणखोला, चोरमारा, डण्डा, लोकाहा र बेल्डीहा खोलामा ५२ वर्षअघि निर्माण भएका फलामे पुलमा एकपटकमा ४० टनभन्दा बढी तौलका गाडी हिँडाउँदा भाँचिने जोखिम भएकाले मालसामान झार्नुपरेको प्रहरीको भनाइ छ ।"
पत्रकार दिलभूषण पाठकविरुद्ध पक्राउ पुर्जी जारी,काठमाडौँ — पत्रकार दिलभूषण पाठकविरुद्ध पक्राउ पुर्जी जारी भएको छ। जयवीरसिंह देउवाले दिएको उजुरीका आधारमा नेपाल प्रहरीको साइबर ब्युरोले पाठकविरुद्ध मंगलबार पक्राउ पुर्जी जारी गरेको हो। प्रहरीको साइबर ब्युरो प्रमुख प्रहरी नायब महानिरीक्षक नबीन्द अर्यालले पनि जयवीरले पाठकविरुद्ध उजुरी दिएको बताए ।जयवीर कांग्रेस सभापति शेरबहादुर देउवा र परराष्ट्रमन्त्री आरजु राणा देउवाका छोरा हुन्। पत्रकार पाठकले आफ्नो कार्यक्रम 'टफ टक' मार्फत् ' हिल्टन होटलको सेयर खरिद बिक्रीका विषयमा जयवीरसिंहको संलग्नताबारे 'हिल्टनमा जयवीर देउवाको पैसा!' शीर्षकमा भिडियो सामग्री प्रस्तुत गरेका थिए ।यही विषयलाई लिएर पाठकले चरित्र हत्या गरेको भन्दै जयवीरले साइबर ब्युरोमा उजुरी दिएका हुन्। पाठकले सञ्चालन गर्दै आएको कार्यक्रम 'टफ टक' हाल युट्यूबमार्फत् प्रसारण हुँदै आएको छ।
मुुलुक पुरानो व्यवस्थामा फर्किँदैन : दाहाल,"म्याग्दी — माओवादी केन्द्रका अध्यक्ष तथा पूूर्वप्रधानमन्त्री पुष्पकमल दाहालले मुलुुक पुुरानो व्यवस्थामा नफर्कने बताएका छन् ।अन्नपूूर्ण गाउँपालिका–३ स्थित ज्ञानप्रकाश नमूना माध्यमिक विद्यालयले बुधबार आयोजना गरेको कार्यक्रममा अध्यक्ष दाहालले लामो राजनीतिक सङ्घर्ष र जनताको बलबाट स्थापित सङ्घीय लोकतान्त्रिक गणतन्त्रात्मक शासन व्यवस्थाबाट मुलुुक पछाडि नफर्कने बताएका हुन् ।'यो व्यवस्थाका कमीकमजोरी सुधार गर्दै अघिबढ्नुपर्छ । राजनीतिक नेतृत्वले जनतामा निराशा नआउने ढङ्गले काम गर्नुपर्छ', उनले भने । साथै उनले जनताका समस्या बुझ्न आफू उनीहरूका घरदौलोमा पुुग्ने गरेको बताए । कालीगण्डकी करिडोर चाँडोभन्दा चाँडो पूरा गर्न आफ्नातर्फबाट हरसम्भव प्रयास हुने अध्यक्ष दाहालले बताए ।"
सहरमा जागिरको विकल्प ‘राइड सेयरिङ’,"काठमाडौँ — सहरमा ‘राइड सेयरिङ’ले यात्रीका लागि मात्रै सहज भएको छैन कतिपयका लागि रोजगारी र राम्रो खर्च जुटाउने स्रोत बनेको छ । क्याम्पस पढ्ने हुन् कि विदेश जाने तयारीमा रहेकोहरु । युवा हुन् कि वयस्क, महिला हुन् कि पुरुष ‘राइड सेयरिङ’ले धेरैलाई आम्दानीको अवसर सिर्जना गरिदिएको छ ।त्यसो त दिनभरि रोजगारीमा रहेकाले पनि ‘राइड सेयरिङ’मार्फत आयआर्जन गरिरहेका छन् । आफ्नो दुई पाङ्ग्रे साधन प्रयोग गरी कमाइ गर्दै खर्चको व्यवस्थापन गर्ने युवाको संख्या बजारमा ठूलो छ ।‘राइड सेयरिङ’मार्फत आयआर्जन गर्दै लोकसेवा तयारी खर्च जुटाइरहेका छन्, कैलालीका शक्तिराम चौधरी । कृषिमा डिप्लोमा सकेर काठमाडौं पसेका २५ वर्षीय चौधरी बागबजारमा लोकसेवा तयारी कक्षा सकिएपछि मोटरसाइकल लिएर यात्रीको प्रतीक्षा गर्छन् । लोकसेवाको तयारी गरिरहँदा महिनैपिच्छे घरबाट पैसा माग्न अप्ठ्यारो हुने भएर पठाओ चलाउन थालेको उनले बताए ।‘घरमा कमाउने कोही छैनन्, बुढा बुबाआमा काम गर्न सक्नुहुन्न । ऋण खोजीखोजी हरेक महिना पैसा पठाउ भन्न निकै गाहृो भएर पठाओ चलाउन थाले,’ उनले भने । पठाओ चलाएर भएको आम्दानीले शक्तिराम आफूमात्र होइन उनकी श्रीमती पनि लोकसेवाको तयारी गरिरहेकी छन् । जागिर नभए पनि पठाओ चलाएको आम्दानीले गर्दा काठमाडौंमा श्रीमान्–श्रीमतीको ट्युसन शूल्क, कापीकिताब तथा कोठाभाडा तिरेर बचेको पैसा कैलालीको भजनी नगरपालिकामा बस्दै आएका बाआमालाई पनि पठाउन पुग्छ ।‘कुनै जागिरबिना पढ्दै गरिरहँदा समय मिल्ने बित्तिकै पठाओ गरेर पनि घरभाडा, रासनखर्च, दुई जनाको पढाइखर्च, आमाबुबालाई कहिलेकसो थोरै भए पनि पैसा पठाउन पुगेको छ, अहिलेलाई यसमै खुसी छु,’ उनले भने । ‘राइड सेयरिङ’ मार्फत उनले दिनमा १५ सय रुपैयाँभन्दा बढी कमाउँदै आएका छन् ।नेपालमै बसेर खाली समयमा बाइक चलाएरै पैसा कमाउन सकिने कुराले भने उनी दंग छन् । शक्तिरामको सपना लोकसेवा पास गरेर सरकारी जागिर खाने छ । विदेश गएर दुःख गर्नुभन्दा स्वदेशमै संघर्ष गर्ने उनको चाहना छ । ‘साथीहरु विदेश गइसके मलाई नेपालमै बसेर मिहिनेत गरेर परिवारसँग बस्न मन छ,’ शक्तिराम भन्छन् ।चितवन घरभएका भीमबहादुर गुरुङ हरेकदिनजसो बिहान ७ बजेदेखि राति १० बजेसम्म ‘राइड सेयरिङ’ गरेरै महिनाकै ७० हजारसम्म कमाइरहेका छन् । काठमाडौं बस्दै आएका उनी दिनभर खटिएर राम्रो आम्दानी गरिरहेका छन् । ‘अरु जागिर छैन राइड सेयरिङको कमाइ नै आम्दानीको स्रोत हो । अरु केही नगरे पनि आफ्नै बाइक चलाएर कमाएको पैसाले म निकै नै खुसी छु,’ उनले भने, ‘आधा त पेट्रोल, बाइक सर्भिसिङ र खाँदा, बस्दै सकिन्छ । महिनामा ३०/४० हजार बचत हुन्छ । नेपालमै बसेर यत्तिको कमाएकोमा म सन्तुष्ट छु ।’४७ वर्षका मेघ गुरुङ काठमाडौंको ठमेलस्थित एक होटलमा ‘सेफ’ छन् । बिहान ५ बजेदेखि दिउँसो २ बजेसम्म होटलमा सेफको रुपमा काम गर्ने उनी घर फर्कँदा छिटोछिटो अनलाइन बसिहाल्छन् । ‘राइड सेयरिङ’ले तलब आएपछि मात्र किन्छु भनेका सामान अहिले सहजै किन्न सकेको उनी बताउँछन् । मेघ भन्छन्, ‘पहिले पठाओ नचलाउँदा साधारण सामान किन्न पनि कहिले तलब आउला भनेर दिन गनेर बस्नुपर्थ्यो । अहिले हरेक दिन धेरथोर पैसा साथमा भइराखेको हुन्छ ।’मेघ दिउँसोको २ बजेदेखि राति १० बजेसम्म पठाओ चलाउँछन् । उनी आफूले फरक फरक धर्म, संस्कृति र फरक व्यक्तित्व भएका मानिस हरेक दिन भेट्दा भने आफूले धेरै कुरा बुझ्न पाएको बताउँछन् । दुबईको होटलमा ९ वर्ष सेफ रहेका उनी कोरोना महामारीपछि घर फर्किएका थिए । खाली समयमा पठाओ चलाउने सोच बनाएर उनले एक वर्षयता होटलको काम सकेर पठाओजस्ता ‘राइड सेयरिङ’ एपबाट यात्रु बोकिरहेका छन् । उनी ‘राइड सेयरिङ’ले गर्दा आफूलाई काठमाडौंको महँगीमा थोरै भएपनि राहत भएको महसुस गर्छन् । उनी भन्छन्,‘बढ्दो महँगीले एक महिनामा आउने तलबले मात्र दैनिकी चलाउन गाह्रो भएको बेला ‘राइड सेयरिङ’ गर्दा कमै भएपनि हरेक दिन पैसा आउँदा केही सास्ती हटेको छ ।’पोखराको जनप्रिय बहुमुखी क्याम्पसमा बीआईएम (ब्याचलर अफ इन्फरमेसन म्यानेजमेन्ट) छैटौं सेमेस्टर पढ्दै गरेका २१ वर्षका निलकण्ठ पौडेल पोखरामा खाली समय पठाओ चलाउँछन् । स्याङ्जा अर्जुनचौपारी घरभएका उनी दिउँसो कलेज पढ्छन्, ४ बजे छुट्टी भएलगत्तै ‘राइड सेयरिङ’ गरिहाल्छन् । आफूलाई आवश्यक पर्ने पैसा पनि कति परिवारसँग मागेर चलाउने भनेर ‘राइड सेयरिङ’ चलाउन सुरु गरेको उनी बताउँछन् ।निलकण्ठ भन्छन्, ‘म ठूलो भइसकेँ अब पनि गाउँमा बस्ने आमाबुबालाई साथीसँग खाजा खान जाने पैसा भएन, घुम्न जाने पैसा भएन भनेर माग्न नराम्रो लागेर पठाओ गर्न थाले ।’ निलकण्ठ पनि ‘राइड सेयरिङ’ आर्फत आफ्ना साधारण आवश्यकता पूरा हुँदै गएका छन् । त्यसैले उनी निकै खुसी छन् । उनी २ वर्षयता ‘राइड सेयरिङ’ गरेरै कोठाभाडासहित आफ्नो खर्च आफैं जुटाइरहेका छन् । आफूले जम्मा गरेको पैसा धेरथोर सेयरमा लगानी पनि गरेको उनी बताउँछन् ।गोजी कहिल्यै खाली नहुने र थोरै पैसाका लागि पनि घरमा फोन गरेर पैसा पठाइदिनु भन्न गाह्रो भएका कारण ‘राइड सेयरिङ’ सुरु गरेका निलकण्ठ यसबाट कमाइ हुने कुराले सन्तुष्ट छन् । ‘कसैको प्रेसर हुँदैन आफ्नै तरिकाले, आफ्नै साधन चलायो पैसा आउन महिना कुर्न पर्दैन आनन्दै छ,’ निलकण्ठ भन्छन् ।सिन्धुपाल्चोक घर भएका वेद तामाङ ३० वर्षका भए । काठमाडौंमा बस्दै आएका उनी एक वर्षदेखि जागिर छाडेर ‘राइड सेयरिङ’ चलाउने काम गरिरहेका छन् । वेद अरुको जागिर खाएर भनेजस्तो तलब सुबिधा नपाएका कारण काम छाडेर ‘इन्ड्राइभ’ चलाउन लागेको र जसोतसो खर्च पुगेको बताउँछन् । उनी भन्छन्,‘जागिरमा भनेजस्तो तलब पनि नहुने, न त भनेको जस्तो सुविधा । त्यसैले इन्ड्राइभ चलाएर धेरै कमाइ नभए पनि आफ्नो खर्च धानेको छु ।’ उनले ‘राइड सेयरिङ’ गरेर काठमाडौंको महँगीमा कोठाभाडादेखि रासनखर्चसम्मको जोहो गरिरहेका छन् । वेद ‘राइड सेयरिङ’ ले गर्दा जागिर नभए पनि बेरोजगार बस्न नपरेकोमा भने खुसी छन् ।शान्ति मगरले एक वर्षयता पठाओ चलाइरहेकी छिन् । कोरोना र जन्डिसका कारण श्रीमान् बितेपछि कामका लागि धेरै ठाउँमा भौंतारिइन् । धेरैले जागिर दिने आश्वासन दिएपनि छोराछोरी सानै भएका कारण काम दिएनन् । दुई छोराछोरी पढाउन र अन्य खर्च जुटाउन नसक्ने भएपछि उनले आफ्नो भएको स्कुटरले ‘राइड सेयरिङ’ सुरु गरिन् । अहिले उनले समय मिल्नासाथ ‘राइड सेयरिङ’ गरेरै कमाइरहेकी छिन् । शान्ति आफ्नै स्कुटर चलाएर पनि पैसा कमाउन सकेकोमा खुसी छिन् । उनी भन्छिन्,‘आफ्नै स्कुटर जतिबेला चलाए पनि भयो । आफैं साहु आफैं चालक हो । कसैको दबाबमा काम पनि गर्न परेन आफ्नै तरिकाले हरेक दिन पैसा आउँछ ।’शान्ति बिहान छोराछोरीलाई स्कुल पुर्‍याएर त्यहीँबाट पठाओमा अनलाइन बसिहाल्छिन् । उनीहरुलाई स्कुल लिन जाने बेलासम्म पठाओ चलाएर आम्दानी गरिरहेकी हुन्छिन् । ‘राइड सेयरिङ’ ले आफूले आयआर्जन गर्न बाटो खोलिदिएकोमा उनी निकै खुसी भएको बताउँछिन् । ‘आफ्नो साधन (स्कुटर) चलाएरै हरेक दिन पैसा आउँछ । नत्र बालबच्चासँग कसरी काठमाडौंको महँगीमा बाँच्न सक्थेँ होला भनेर कल्पना पनि गर्न सक्दिनँ ।’"
भिजिट भिसा प्रकरण : संसद्को अवरोधबारे विपक्षी दलहरू छलफलमा,"काठमाडौँ — भिजिट भिसा प्रकरणलाई लिएर संघीय संसद् प्रतिनिधिसभामा जारी अवरोधका सम्बन्धमा प्रमुख प्रतिपक्षी माओवादी, विपक्षी दलहरू रास्वपा, एकीकृत समाजवादी र आम जनता पार्टीबीच छलफल भइरहेको छ ।प्रतिनिधिसभा बैठक बुधबार दिउँसो १ बजेका लागि बोलाइएको छ । त्यसअघि विपक्षी दलहरूको बैठक बसिरहेको हो । बैठकमा रास्वपाले सत्तारुढ कांग्रेसलाई जेठ २६ मा बुझाएको पाँच बुँदे प्रस्तावबारे छलफल भइरहेको माओवादी उपमहासचिव वर्षमान पुनले जानकारी दिए ।बैठकमा माओवादीबाट पुन र प्रमुख सचेतक हितराज पाण्डे, रास्वपा प्रमुख सचेतक सन्तोष परियार, एकीकृत समाजवादीका राजेन्द्र पाण्डे र आजपाका प्रभु साहलगायत विपक्षी दलका सांसद सहभागी रहेका छन् ।यो बैठकले रास्वपाले राखेको प्रस्तावमा साझा धारणा तय गर्ने र सत्तारुढ दलहरू कांग्रेस र एमालेसँग थप छलफल गर्ने पुनले जानकारी दिए ।रास्वपाले भिजिट भिसा प्रकरणमा छानबिन गर्नका लागि समिति गठन गर्नुपर्नेलगायतका प्रस्ताव कांग्रेस समक्ष राखेको थियो । यसअघि माओवादी, रास्वपा लगायत विपक्षी दलले भिजिट भिसा प्रकरणमा गृहमन्त्री रमेश लेखकले राजीनामा गर्नुपर्ने माग राख्दै आएका थिए । पछिल्लो समय भने उनीहरूले उक्त प्रकरणको छानबिन गर्न संसदीय वा न्यायिक समिति गठन गर्नुपर्ने माग गर्दै आएका छन् ।रास्वपाले कांग्रेसलाई बुझाएको प्रस्तावमा भिजिट भिसा दुरुपयोग तथा मानव तस्करीबारे उच्चस्तरीय छानबिन समिति गठन गर्नॅपर्ने उल्लेख थियो । भिजिट भिसा प्रकरणमा छानबिन गरिरहेको अख्तियारलाई सरकारले पूर्ण सहयोग र सहजीकरण गर्ने सुनिश्चितता हुनुपर्ने, मानव तस्करी र सांगठनिक अपराधमा सरकारी संयन्त्र, ट्राभल एजेन्सी, म्यानपावर कम्पनी, एयरलाइन्स र नेपाली तथा विदेशी नियोगको संलग्नता भएको आशंका हुँदा यसको व्यापक र बहुआयामिक अनुसन्धान गर्न ५ दिनभित्र उच्चस्तरीय छानबिन समिति गठन गर्ने प्रतिबद्धता प्रधानमन्त्रीबाट आउनुपर्ने माग रास्वपाको छ ।यस्तै, सर्वपक्षीय सांसद सम्मिलित संसदीय अनुगमन समूह गठन गर्नॅपर्ने, छानबिन प्रक्रियामा गृह मन्त्रालय मातहतका अध्यागमन विभाग, प्रहरी, परराष्ट्र मन्त्रालय, नागरिक उड्डयन प्राधिकरण र अन्य सरोकारवाला निकायसँग प्रभावकारी समन्वय हुनुपर्ने, अनुसन्धान प्रक्रिया र अध्ययन प्रतिवेदन सार्वजनिक गर्दा पारदर्शिता अपनाउनुपर्ने रास्वपाको प्रस्तावमा उल्लेख छ । छानबिन समितिले नै गृहमन्त्री रमेश लेखकले राजीनामा गर्नॅपर्ने कि नपर्ने भन्ने निर्णय लिने अधिकार हुनुपर्ने प्रस्ताव रास्वपाले गरेको छ ।गृह मन्त्रालयका सहसचिव तथा त्रिभुवन अन्तर्राष्ट्रिय विमानस्थल अध्यागमन कार्यालयका प्रमुख तीर्थराज भट्टराईलाई अख्तियारले पक्राउ गरेपछि भिजिट भिसाको आवरणमा भइरहेको संगठित ‘असुली’ सार्वजनिक भएको थियो । उक्त प्रकरणमा गृहमन्त्री लेखक संलग्न रहेको आरोप लगाउँदै राजीनामा गर्नॅपर्ने माग राखेर विपक्षी दलहरूले जेठ १३ देखि संसद् अवरुद्ध गर्दै आएका छन् ।संसद्को निरन्तर अवरोधले बजेटमाथिको छलफल प्रभावित भएको छ ।"
संवैधानिक आयोगमा पदाधिकारी नियुक्ति विवादबारे सर्वोच्चले 'निर्णय सुनाउने' पेसी चढ्यो,"काठमाडौँ — संवैधानिक आयोगका ५२ पदाधिकारीको नियुक्तिविरुद्ध परेका रिटमा सर्वोच्च अदालतको संवैधानिक इजलासमा निर्णय सुनाउन पेसी चढेको छ ।प्रधानन्यायाधीश प्रकाशमान सिंह राउत तथा न्यायाधीशहरू सपना प्रधान मल्ल, मनोजकुमार शर्मा, कुमार चुडाल र नहकुल सुवेदी रहेको संवैधानिक इजलासमा पेसी चढेको हो ।साढे ४ साल अगाडिको रिट निवेदनमा सर्वोच्चले निर्णय सुनाउन लागेको हो । अध्यादेशमार्फत संशोधित कानुनबमोजिम २१ माघ २०७७ मा ३२ र १० असार २०७८ मा २० पदाधिकारी नियुक्ति गरिएको विरुद्ध परेका १५ रिटलाई सँगै सुनुवाइ गरेर संवैधानिक इजलासले निर्णय सुनाउन लागेको हो ।पटक–पटक हेर्न नभ्याइनेमा परेर पेसी सर्दै आएकामा संवैधानिक इजलासले गत माघ मसान्तमा सुनुवाइ थालेको थियो । यसबीचका पेसीमा बहस सकिएर निर्णय सुनाउने मिति बुधबारका लागि तोकिएको हो । ‘संवैधानिक निकायमा दुवै पटक नियुक्ति गर्ने बेला केपी शर्मा ओली नेतृत्वको सरकारले सिफारिस प्रक्रिया आफूअनुकूल बनाउन अध्यादेशमार्फत संवैधानिक परिषद्सम्बन्धी ऐन संशोधन गरेको थियो । संवैधानिक परिषद्का कुल ६ सदस्यमध्ये ५ को उपस्थितिले गणपूरक संख्या पुग्ने र गणपूरकमध्ये ४ को निर्णय बहुमत हुने कानुनी व्यवस्थालाई संशोधन गरेर अध्यक्षसहित बहुमत सदस्यको उपस्थिति गणपूरक हुने प्रावधान राखिएको थियो । उपस्थितमध्ये अध्यक्षसहितको बहुमतले सिफारिस गर्न सक्ने व्यवस्था पनि अध्यादेशले गरेको थियो ।अध्यादेश जारीपछि संवैधानिक परिषद् अध्यक्ष तत्कालीन प्रधानमन्त्री ओली, सदस्यहरू तत्कालीन प्रधानन्यायाधीश चोलेन्द्रशमशेर जबरा र राष्ट्रिय सभाका तत्कालीन अध्यक्ष गणेशप्रसाद तिमिल्सिनाले बैठक गरेर संवैधानिक आयोगमा सिफारिस गरेका थिए । तत्कालीन प्रमुख प्रतिपक्षी दलका नेता शेरबहादुर देउवा र सभामुख अग्नि सापकोटा बैठकमा अनुपस्थित थिए । संवैधानिक परिषद्बाट ३० मंसिर २०७७ र २१ वैशाखमा पदाधिकारी सिफारिस गरेको केही दिनमै तत्कालीन प्रधानमन्त्री ओलीले प्रतिनिधिसभा विघटन गरेका थिए । सिफारिसको ४५ दिनभित्र संसदीय सुनुवाइ नभए नियुक्तिमा बाधा पर्ने छैन भन्ने संसदीय नियमावलीलाई आधार बनाएर तत्कालीन राष्ट्रपति विद्यादेवी भण्डारीले उनीहरूलाई नियुक्ति दिएकी थिइन् ।को कहिले नियुक्त भएका थिए ?१ माघ २०७७ नियुक्त–अख्तियार दुरुपयोग अनुसन्धान आयोगप्रमुख आयुक्त प्रेमकुमार राई, आयुक्तहरू किशोरकुमार सिलवाल र जयबहादुर चन्द–निर्वाचन आयोगआयुक्तहरू रामप्रसाद भण्डारी र जानकीकुमारी तुलाधर–राष्ट्रिय मानवअधिकार आयोगअध्यक्ष तपबहादुर मगर, सदस्यहरू सूर्य ढुंगेल, लिली थापा, मिहिर ठाकुर र मनोज दवाडी–महिला आयोगअध्यक्ष कमला पराजुली, सदस्यहरू कृष्णकुमारी पौडेल र विद्याकुमारी सिन्हा–प्राकृतिक स्रोत तथा वित्त आयोगसदस्यहरू जुद्धबहादुर गुरुङ र अमरराज मिश्र–राष्ट्रिय दलित आयोगअध्यक्ष देवराज विश्वकर्मा, सदस्यहरू मीनादेवी सोब, टुन्जे कामी र मेहले पार्की–राष्ट्रिय समावेशी आयोगसदस्यहरू रामचन्द्र जोशी, हरिदत्त जोशी–आदिवासी जनजाति आयोगअध्यक्ष रामबहादुर थापामगर, सदस्यहरू मीनबहादुर श्रीस, रीना राना र शरण राई–मधेशी आयोगसदस्यहरू जीवछ साह, रेणुदेवी साह र विजयकुमार गुप्ता–थारू आयोगसदस्यहरू सुबोधसिंह थारू र भोलाराम चौधरी–मुस्लिम आयोगसदस्यहरू महमदिन अलि र मिर्जा अर्सद वेग१० असार २०७८ मा नियुक्त–अख्तियार दुरुपयोग अनुसन्धान आयोगआयुक्तहरू हरि पौडेल र सुमित्रा श्रेष्ठ–लोक सेवा आयोगअध्यक्ष माधवप्रसाद रेग्मी, सदस्यहरू वीरबहादुर राई, दिनेश सिलवाल, माधव बेल्वासे र मञ्जु कुमारी–निर्वाचन आयोगआयुक्त सगुनशमशेर जबरा–प्राकृतिक स्रोत तथा वित्त आयोगसदस्य विपिनराज निरौला–महिला आयोगसदस्यहरू जया घिमिरे र सावित्रा शर्मा–मुस्लिम आयोगसदस्य मोहम्मद समसुल हक–समावेशी आयोगअध्यक्ष रामकृष्ण तिमल्सेना, सदस्यहरू पुष्पराज तिमिल्सिना र मानप्रसाद खत्री–आदिवासी जनजाति आयोगसदस्य सूर्यबहादुर गुरुङ–मधेशी आयोगसदस्य आभा कुमारी–थारू आयोगसदस्यहरू उमाशंकरप्रसाद चौधरी र शान्ति मोदी–दलित आयोगसदस्य सुन्दर पुर्कुटी"
धितोपत्र बोर्ड अध्यक्षबारेका समाचार 'तुरुन्त हटाउन' अदालतको अल्पकालीन आदेश,"काठमाडौँ — धितोपत्र बोर्डका अध्यक्ष सन्तोषनारायण श्रेष्ठका सम्बन्धमा प्रकाशित समाचार हटाउन जिल्ला अदालत काठमाडौंले तुरुन्त हटाउन दुई वटा अनलाइनलाई अल्पकालीन अन्तरिम आदेश दिएको छ ।काठमाडौं जिल्ला अदालतका न्यायाधीश पिताम्बर शर्माले नेपाल खबर र बिजमाण्डुमा धितोपत्र बोर्डका अध्यक्ष श्रेष्ठका सम्बन्धमा प्रकाशित समाचार तुरुन्त हटाउन भनी मंगलबार अल्पकालीन अन्तरिम आदेश जारी गरेका थिए ।श्रेष्ठले आफ्ना सम्बन्धमा प्रकाशित समाचार हटाउने आदेश माग्दै जिल्ला अदालतमा जेठ २६ मा निषेधाज्ञाको निवेदन दर्ता गराएका थिए ।बिजमाण्डु र नेपाल खबरविरुद्ध श्रेष्ठले दायर गरेका छुट्टाछुट्टै निषेधाज्ञा निवेदनमा न्यायाधीश शर्माको इजलासले नै तुरुन्त हटाउन भनी अल्पकालीन अन्तरिम आदेश जारी गरेका थिए ।'विभिन्न शिर्षक राखी समाचारहरू प्रकाशन गरी निवेदकको इज्जत प्रतिष्ठामा आँच पुर्‍याएको, बेइज्जती गर्ने तवरबाट समाचार प्रकाशन गरेको भन्ने निवेदनसाथ संलग्न विभिन्न मितिमा प्रकाशित समाचार समेतबाट देखिँदा निवेदकलाई अपूरणीय क्षति र सुविधा सन्तुलनसमेतको दृष्टिकोणबाट विपक्षीहरूलाई आफ्नो वेबसाइट, अनलाइन वा अन्य माध्यमबाट अप्रमाणित, तथ्यहीन समाचारहरू प्रकाशन, प्रशारण नगर्नु, नगराउनु, प्रकाशित भएका समाचारहरू अनलाइनबाट तुरुन्त हटाउनू, हटाउन लगाउनू,' भनी न्यायाधीश शर्माले अल्पकालीन अन्तरिम आदेशमा लेखेका छन् ।समाचार तुरुन्त हटाउनू भनी जारी भएको अल्पकालीन अन्तरिम आदेशमा नै समाचार प्रकाशन गर्ने संस्थाको धारणा सुन्नका लागि अन्तरिम आदेशका लागि बोलाइएको छ । निवेदकसँगै विपक्षी नेपाल खबर र बिजमाण्डुलाई अदालतले छलफलका लागि असार ४ मा बोलाइएको हो ।नेपाल पत्रकार महासंघका अध्यक्ष निर्मला शर्माले समाचार हटाउन दिएको आदेशले गम्भीर बनाएको सामाजिक संजालमा लेखेकी छन् । 'समाचार नै हटाउनु भन्ने आदेश गम्भीर छ । यसमाथि पर्याप्त बहस जरुरी छ,' शर्माले सामाजिक संजाल फेसबुकमा लेखेकी छन् । पत्रकार महासंघका उपाध्यक्ष उमिद बागचन्दले नेपालको संविधानले पूर्ण प्रेस स्वतन्त्रता सुनिश्चित गरेको उल्लेख गर्दै पटक-पटक समाचार डिलिट गर्न आदेश आउनु चिन्ताको विषय भएको लेखेका छन् ।महासंघका महासचिव रामप्रसाद दाहालले कुनै पनि समाचार हटाउन आदेश दिनु संविधान र पत्रकार आचारसंहिता विपरीत हुने टिप्पणी गरेका छन् । सामाजिक संजालमा उनले लेखेका छन्, 'कुनै पनि अदालतले सञ्चार माध्यममा प्रकाशित समाचार डिलिट गर्न आदेश दिएमा त्यो संविधान र पत्रकार आचारसंहिता विपरीतको कार्य हुन जान्छ ।' पत्रकार महासंघका कोषाध्यक्ष रामकृष्ण अधिकारीले भने जिल्ला अदालतको आदेशले प्रेस स्वतन्त्रताको मर्ममाथि गम्भीर प्रहार गरेको प्रतिक्रिया फेसबुकमार्फत सार्वजनिक गरेका छन् । 'काठमाडौं जिल्ला अदालतले पत्रकारले लेखेको समाचार हटाउन अल्पकालीन अन्तरिम आदेश जारी गरेछ । लोकतान्त्रिक समाजमा प्रेस स्वतन्त्रता, सूचना प्रवाहको अधिकार र जनताको जान्ने अधिकार गम्भीर विषय हो । प्रेस काउन्सिल नेपालजस्तो नियामक निकायको उपस्थिति हुँदाहुँदै अदालतबाटै यस्ता आदेश जारी हुनु प्रेस स्वतन्त्रताको मर्ममाथि गम्भीर प्रहार हो,' अधिकारीको टिप्पणी छ ।पत्रकार महासंघले यस विषयमा आधिकारीक धारणा भने सार्वजनिक गरेको छैन ।"
"ओलीको कटाक्ष, भण्डारीको प्रतिवाद","काठमाडौँ — जेठ ११ देखि सुरु भएको चीनको १० दिने भ्रमण सकेर फर्किएलगत्तै पूर्वराष्ट्रपति विद्यादेवी भण्डारी २३ गते विराटनगर ओर्लिएपछि तराईको मौसमभन्दा बढ्दा अहिले एमालेको आन्तरिक राजनीति तातेको छ । गुम्सिँदो अवस्थामा रहेका एमालेका नेता र कार्यकर्ता यतिबेला भण्डारीको छहारी लाग्दै छन् ।उता अध्यक्ष केपी ओलीनिकट भएर त्यसको लाभांश पाएका नेता/कार्यकर्ता भने भण्डारीको सक्रियताबाट तरंगित छन् । विगतमा नेता र कार्यकर्ताहरूबीच मात्रै ओली र भण्डारीको कित्ताकाट भइरहेको थियो । यस पटक पूर्वराष्ट्रपति भण्डारी र प्रधानमन्त्री नै एकअर्काप्रति राजनीतिक छेडछाडमा उत्रिएपछि एमालेभित्र मौलाइरहेको छदम समूहबन्दी केही सतहमै देखिएको छ ।२४ जेठमा प्रधानमन्त्री ओली मोरङको कटहरी गाउँपालिकामा एउटा सामुदायिक अस्पताल उद्घाटन गर्दै थिए । भण्डारी ओलीकै गृहजिल्ला झापामा आयोजित एक समारोहमा प्रमुख अतिथि थिइन् । काठमाडौं फर्किएलगत्तै ओलीले अनेरास्ववियुको अधिवेशन उद्घाटन समारोहमा भण्डारीलक्षित कडा अभिव्यक्ति दिएका थिए । उनले पार्टीभित्र गुटबन्दीमा नलाग्न कार्यकर्तालाई निर्देशन पनि दिए ।‘यहाँ अब फलाना आउने अरे, फलाना आउने अरे, यस्तो–उस्तो । पार्टीमा कुनै छलफल नै भएको छैन । को महासचिव, को अध्यक्ष, को उपाध्यक्ष । अहिले महाधिवेशन घोषणै भएको छैन,’ अध्यक्ष ओलीले भनेका थिए ।उता, ६ दिन लामो पूर्वको भ्रमण सकेर काठमाडौं फर्किने क्रममा मंगलबार विराटनगर विमानस्थलमा भण्डारीले देशभित्र घुमफिर गर्न एमालेका कमिटी र नेताहरूसँग अनुमति लिइरहन नपर्ने प्रतिक्रिया दिएकी छन् ।‘म कहिल्यै गुटबन्दी नगरेर मूलधारको राजनीति गरिरहेको मान्छे । म अध्यक्ष हुने कुराले अरु आकांक्षीका मनमा केही प्रश्न उठेको हुन सक्छ,’ उनले भनिन्, ‘म जुन पार्टीमा जन्में, हुर्कें र यो स्थानमा पुगें, त्योभन्दा फरक सोच्ने कुरा भएन । म अरू वामपन्थी र क्षेत्रीय पार्टीहरूले समेत समर्थन गरेर देशको राष्ट्रपति भएको हुँ । एमालेका वर्तमान अध्यक्ष केपी शर्मा ओलीज्यूले मलाई नै तोकेर, ताकेर भन्नुभयो होला भन्ने लाग्दैन ।’विराटनगरमा शुक्रबार दिउँसो स्थानीय तहका उपप्रमुखहरूको राष्ट्रिय सम्मेलनमा सम्बोधन गरेपछि पूर्वराष्ट्रपति भण्डारीलाई कार्यक्रम स्थलबाट बाहिरिने क्रममा पत्रकारहरूले सोधेका थिए– तपाईंको राजनीतिक यात्रा कहिले सुरु हुन्छ ? भण्डारीले फनक्क फर्केर भनिन्, ‘चाँडै आउँछ ।’ लगत्तै पत्रकारको अर्को प्रश्न थियो– पूर्वराष्ट्रपतिज्यू, राजनीतिमा त सक्रिय भइसक्नुभयो, तपाईं एमाले अध्यक्ष कहिले बन्ने ? यो प्रश्नमा उनले भनिन्, ‘बेला आएपछि ।’ यति जवाफ दिएपछि गाडी चढेर बाहिरिएकी पूर्वराष्ट्रपति भण्डारी सिधै झापा आएकी थिइन् ।एकअर्काप्रति मौखिक छेडखानीका यी अभिव्यक्तिले एमालेभित्र बढ्दै गएको गुटबन्दी झल्काउँछ । दुई कार्यकाल राष्ट्रपतिको जिम्मेवारी सम्हालेकी भण्डारी २०७९ पछि उच्च ओहदाबाट बिदा भइन् । राष्ट्रपतिको कार्यकालपछि केही समय गुपचुप बसेर उनले अहिले राजनीतिक सक्रियता बढाएकी छन् ।उनको सक्रियताले एमालेको आन्तरिक समीकरण तरंगित छ । पछिल्लो चार महिनामा यो उनको दोस्रो विराटनगर यात्रा हो । यसअघि १४ माघमा विराटनगर आएका बेला मोरङमै केन्द्रित रहेकी भण्डारी यस पटक भने मावा खोला तरेर झापासम्म पुगिन् । एमाले अध्यक्ष तथा प्रधानमन्त्री ओलीको गृहजिल्ला झापामा एमालेकै ब्यानरमा आयोजित एक कार्यक्रममा प्रमुख अतिथि बनिन् ।भण्डारीको यस पटकको भ्रमणको ‘राडार’ अलि फराकिलो छ । उनले २३ जेठमा विराटनगरमा उपमेयर/उपाध्यक्षहरूको राष्ट्रिय भेलामा प्रमुख वक्ताका रूपमा सहभागिता जनाउनु र त्यसको भोलिपल्ट झापामा एमालेकै आधिकारिक ब्यानरमा प्रमुख अतिथि बन्नु विगतको भन्दा फरक परिदृश्य हो ।एमाले कोशी प्रदेशको विज्ञान तथा प्रविधि विभागद्वारा आयोजित उक्त कार्यक्रममा प्रमुख वक्ताका रूपमा देखा परेपछि एमालेभित्र उनको सक्रिय पुनरागमनको विषय अब अड्कलबाजीमा सीमित रहेन । ओलीभन्दा इतरसमूहमा रहेका एमाले मोरङका नेता विनोद ढकालले भण्डारीको सक्रियता राजनीतिमा फर्किनैका लागि भएको बताए । ‘पुनः पार्टी राजनीतिमा आउने उहाँको मनसाय देखिन्छ,’ ढकालले भने, ‘उहाँको त्यही इच्छामा हामीले सहयोगी भूमिका खेल्न खोजेका हौं ।’दुई दिन प्रधानमन्त्री ओलीको गृहजिल्ला झापा बसाइँमा पूर्वराष्ट्रपति भण्डारी विभिन्न कार्यक्रम तथा पार्टी कार्यकर्ता भेटघाटमा व्यस्त बनिन् । झापामा उनलाई पार्टीका जिल्ला अध्यक्ष प्रेमबहादुर गिरी, अनेम संघकी केन्द्रीय उपाध्यक्ष मेनुका काफ्ले, बिर्तामोड नगरपालिकाकी प्रमुख पवित्रा महतरा प्रसाईं, पार्टीका उपाध्यक्ष शिव ढुंगेललगायतले स्वागत गरेका थिए । विराटनगरबाट झापा आउने क्रममा पूर्वराष्ट्रपति भण्डारीसँग एमाले प्रदेश इन्चार्ज शेरधन राई, प्रदेश सचिव राजकुमार भण्डारी र सहसचिव देवान राईहरू सँगै थिए । कोशी प्रदेशस्तरीय विज्ञान तथा प्रविधि प्रदर्शनीको उद्घाटन गर्न भण्डारी झापा आइपुगेकी थिइन् ।उनी झापामा विभिन्न कार्यक्रममा सहभागी भइरहँदा पार्टीका जिल्ला र विभिन्न तहका नेतासँग उनको संवाद भइरह्यो । उनले एमालेको विज्ञान तथा प्रविधि विभागले आयोजना गरेको विज्ञान तथा प्रविधि प्रदर्शनीको उद्घाटन गरिन् । झापा शिवसताक्षीमा रहेको झापा इनर्जीको अवलोकन गर्न स्थलमै देखिइन् ।नारी सञ्चार गृहले बिर्तामोडमा आयोजना गरेको कार्यक्रममा सम्बोधन गर्न भ्याइन् । विराटनगरबाट पूर्वराष्ट्रपति भण्डारीसँगै आएका कोशी प्रदेशका पूर्वमुख्यमन्त्री तथा पार्टीका प्रदेश इन्चार्ज राई, पार्टी उपाध्यक्ष टीकाराम चेम्जोङलगायत पनि दुई दिनसम्म साथमै थिए । उनीहरूबाहेक झापाका हरिचरण शिवाकोटी, प्रेम गिरी, शिव ढुंगेल, सुवास भट्टराई, सभामुख पत्नी टीका घिमिरेलगायत पनि उनी सँगै हिँडे । उनले अखिल नेपाल महिला संघका केन्द्रीय नेतृत्वदेखि जिल्ला तहका महिला नेतृलाई छुट्टै भेटघाट गरेको स्रोत बताउँछ । भेटघाट र संवादबाट झापामा भण्डारीको बसाइँ केही महिनाअघि विराटनगरको जमघटलाई बिर्साउने खालको रहेको कार्यकर्ताबीच चर्चा थियो ।भण्डारीको सक्रियता गत २ पुसमा पोखराबाट सुरु भएको हो । पोखरामा उनले कोशी प्रदेशमा जस्तै पाँच दिनसम्म स्थानीय एमाले नेताहरू र सामाजिक संस्थाका प्रतिनिधिहरूसँग छलफल गरेकी थिइन् । त्यसपछि माघ १४ मा कोशी प्रदेशमा एक साता लामो भ्रमण गरेकी थिइन् । कोशी भ्रमणबाट फर्किएलगत्तै मोरङमा भएको पार्टी निर्वाचनमा आफूनिकट मानिएका उम्मेदवारको जित र त्यसमा उनको अप्रत्यक्ष प्रभाव देखिन सुरु भयो ।विराटनगर महानगर कमिटी र विराटनगरकै मानगढ खानेपानी उपभोक्ता समिति निर्वाचनमा पनि ओलीइतरका उम्मेदवारले जित हासिल गरे । कोशी प्रदेशमा भण्डारीलाई एमालेका पुराना नेता विनोद ढकालको साथ रह्यो । ढकाल विगतमा अध्यक्ष ओलीका निकै निकट मानिन्थे । तर प्रदेश सम्मेलनपछि उनी ओलीप्रति असन्तुष्ट बनेका थिए । सम्मेलनमा ओलीले ढकाललाई छोडेर घनश्याम खतिवडालाई प्रदेश अध्यक्ष बनाएका थिए । त्यसयता ढकाल र ओलीबीच दूरी बढ्यो । त्यसपछि ढकाललगायतले भण्डारीको सक्रियतामा सहयोगी भूमिका खेल्न थाले ।कोशीबाट फर्किएपछि भण्डारी गत ५ फागुनमा थाइल्यान्ड भ्रमणमा गएकी थिइन् । थाइल्यान्डबाट फर्किएपश्चात् काठमाडौंमा ओलीको पुस्तक लोकार्पण कार्यक्रममा सहभागी हुँदै उनले ओलीको मुक्तकण्ठले प्रशंसा पनि गरिन् । उनलाई ओलीसँग पूर्ण टकरावभन्दा पनि एमालेभित्र फरक किसिमको भूमिका निर्माणको खोजीमा रहेको संकेत गरेकी थिइन् । तर जेठ २४ मा झापाको कार्यक्रममा पहिलो पटक पार्टी ब्यानरमा प्रमुख अतिथि बनेपछि भने त्यसलाई ओलीले पनि रुचाएनन् र उनी लक्षित टिप्पणी गरे ।ओलीको सार्वजनिक आक्रोश र भण्डारीको प्रतिक्रिया हेर्दा दुई नेताबीच सहज सहकार्य भइरहेको जस्तो भने देखिँदैन । झापाका ओलीनिकट एक एमाले नेताले राष्ट्रपति भइसकेको व्यक्ति संसदीय राजनीतिमा आउने सम्भावना ज्यादै न्यून रहेको दाबी गरे । ‘तर, सार्वजनिक जिम्मेवारीमा नआउने गरी पार्टी चलाउने गरी आउन सक्ने सम्भावनाचाहिँ जीवितै छ,’ ती नेताले भने, ‘तर, अध्यक्ष ओलीले नचाहुन्जेलसम्म त्यो प्रायः असम्भव नै देखिन्छ ।’"
"काठमाडौं महानगरको बैठक ५ महिनादेखि बस्न सकेन, बजेट अन्योलमा","काठमाडौँ — मेयर बालेन्द्र शाह (बालेन) र प्रमुख प्रशासकीय अधिकृत सरोज गुरागाईंबीच देखिएको विवादले काठमाडौं महानगरको कार्यपालिका बैठक साढे ५ महिनादेखि बस्न नसक्दा १० असारभित्र पेस गरिसक्नुपर्ने बजेट र नीति तथा कार्यक्रम नै अन्योलमा परेको छ । बजेट नआए महानगरको आर्थिक गतिविधि १ साउनदेखि ठप्प हुनेछ ।स्थानीय सरकार सञ्चालन ऐन २०७४ अनुसार महिनाको एक पटक कार्यपालिका बैठक बस्नुपर्ने व्यवस्था छ । तर पुसयता कार्यपालिका बैठक बस्न सकेको छैन । बजेटको सिलिङ र नीति तथा कार्यक्रमबारे वडा कार्यालयहरूसमेत अन्योलमा परेका छन् ।प्रमुख प्रशासकीय अधिकृत र मेयरबीचको विवादले महानगरमा समस्या बढ्दै गएको ३० वडाका अध्यक्ष दलबहादुर कार्की बताउँछन् । संघ सरकार र मेयरबीच देखिएको टकरावले महानगरको विवाद सुल्झिन नसकेको उनको भनाइ छ । ‘एकातिर संघीय सरकारले कार्यकारी अधिकृत परिवर्तन नगरिदिने, अर्कातिर मेयरले प्रशासकीय अधिकृतलाई भ्रष्टाचारको आरोप लगाउने, त्यसैले बैठक बस्न सकेको छैन,’ उनी भन्छन् ।कार्यपालिका बैठक बोलाउन माग गर्दै उपप्रमुख सुनिता डंगोलसहित महानगर कार्यपालिका सदस्यहरूले १२ जेठमा मेयर बालेनलाई पत्र बुझाएका थिए । त्यसअघि १० चैत २०८१ मा पनि मेयर बालेनलाई भेटेरै कार्यपालिका बैठक राख्न अनुरोध गर्दै पत्र बुझाइएको थियो । बालेनले बैठक बोलाउने प्रतिबद्धता जनाए पनि पुसयता कार्यपालिकाको बैठक बसेको छैन ।प्रमुख प्रशासकीय अधिकृत गुरागाईंले प्रक्रिया मिचेर काठमाडौं टावरको नक्सा पास गरेको भन्दै मेयर बालेनले उनलाई भ्रष्टाचार गरेको आरोप लगाउँदै आएका छन् । स्वतन्त्र उम्मेदवारीबाट मेयर बनेका बालेनले गुरागाईंलाई राजनीतिक दलहरूले साथ दिएको भन्दै आक्रोशसमेत पोख्दै आएका छन् ।लामो बिदापछि २१ चैतमा महानगरमा हाजिर गर्न आएका गुरागाईंलाई तत्कालीन महानगर प्रहरी बलका वरिष्ठ नगर प्रहरी उपरीक्षक राजुनाथ पाण्डेले रोक्न खोजे पनि उपमेयर, एमाले तथा कांग्रेसका जनप्रतिनिधि र कर्मचारीले सहयोग गरेका थिए । गुरागाईं ७ पुसदेखि घर बिदामा थिए ।कार्यालयमा हाजिर गर्न जाँदा रोक्न खोजेको विषयलाई लिएर गुरागाईंले ६ जेठमा पाण्डेलाई स्पष्टीकरण सोधे । स्पष्टीकरण चित्तबुझ्दो नरहेको भन्दै उनले २० जेठमा पाण्डेलाई ६ महिनाका लागि निलम्बन गरेका छन् । यसैबीच मेयर बालेनले महानगरका प्रवक्ता नवीन मानन्धरलाई ८ जेठमा सार्वजनिक रूपमा मानहानि गरेकाले माफी माग्नुपर्ने भन्दै स्पष्टीकरण सोधे । तर मानन्धरले पत्रसमेत बुझेका छैनन् ।स्थानीय सरकार सञ्चालन ऐनअनुसार १० असारभित्र बजेट ल्याउनुपर्ने हुन्छ । कार्यपालिका बैठक बस्न नसक्दा काठमाडौं महानगरको बजेट अब के हुन्छ भन्ने अन्योल बढेको छ । प्रवक्ता मानन्धर भन्छन्, ‘हामीले तीन वटा बजेट बनाइसकेका छौं, अनुभव पनि छ, त्यसैले प्रक्रिया सबै पुराना हुन्, सबै वडाले तयारी गरिरहेका छन्, वडाबाट नागरिकस्तरबाट सुझाव संकलन गर्ने काम भइरहेको छ ।’वडाध्यक्ष कार्कीले नागरिक भेलाबाट आगामी वर्षका लागि योजना टिपेर तयारीसाथ बसेको बताए । ‘हाम्रो वडाबाट आफ्नै तरिकाले बजेट बनाएका छौं,’ उनले भने, ‘नागरिकसँग भेला गरेर, यो वर्ष भएका कामका बारेमा जानकारी दिएर आफ्नै तरिकाबाट गत वर्षका आधारमा वडास्तरीय बजेट बनाएका छौं ।’ तर बजेट नआए महानगरको आर्थिक गतिविधि १ साउनदेखि ठप्प हुने उनी बताउँछन् ।सहायक प्रवक्ता ध्रुवकुमार काफ्लेका अनुसार कर्मचारीस्तरबाट बजेट तयारीको काम नियमित भइरहेको छ । राजनीतिक जनप्रतिनिधिबाट योजनाहरू महानगरमा पेस नभए पनि चालु आर्थिक वर्षको बजेटमाथि समीक्षा गरिरहेको उनले बताए । ‘अहिले जनप्रतिनिधिबाट योजनाहरू आउने काम भएको छैन, हामीले मात्र महानगरको कार्यालयभित्रबाट हुने काम गरिरहेका छौं,’ उनले भने, ‘वडा कार्यालयले योजना छनोट गरिरहेका छन् तर अहिलेसम्म पठाउनुभएको छैन ।’वडाबाट योजना पठाएपछि महानगरको विषयगत समितिमा छलफल हुन्छ । विषयगत समितिले बजेट तर्जुमा समितिमा सिफारिस गर्छ । बजेट तर्जुमा समितिले नगर कार्यपालिकामा सिफारिस गर्छ । त्यो कार्यपालिका नपुग्दासम्मको काम नै कर्मचारीले गरिरहेको उनले सुनाए ।‘बजेट तर्जुमा समितिले बजेट कार्यक्रम मागेको अवस्थामा हामीले विगत तीन वर्षको अवस्था, अघिल्लो वर्षको अवस्था र अनुमानित रहन सक्ने रकम मौज्दात, आन्तरिक अनुमानित आय, संघ र प्रदेशले दिने जुन स्रोत सुनिश्चित भइसकेको आकार तयार गरेर बस्छौं,’ उनले भने, ‘जुन दिन बजेट तर्जुमा समितिको बैठक र नगर कार्यपालिकाको बैठक बस्छ, त्यो दिन प्रस्ताव गरिन्छ । हामीले तयारी गरिरहेका छौं ।’ बजेट तर्जुमा समिति र कार्यपालिकाको बैठक कर्मचारीको क्षेत्राधिकारको विषय नभएकाले सूचना मात्र दिने काम गरिरहेको उनले बताए ।महानगरले अहिलेसम्म पुरानै नीति तथा कार्यक्रमका आधारमा बजेट ल्याएको उनको भनाइ छ । नयाँ नीति आउने भए सोही कार्यक्रम तयार गर्न बजेट तर्जुमा समितिले निर्देशन दिने र सोहीअनुसारको ढाँचा तयार गर्ने उनले बताए । ‘अघिल्लो वर्षमा बजेट तर्जुमा समितिले बजेट दस्ताबेज गर्नुहुन्थ्यो, त्यहीअनुसार कार्यक्रम हामीले बनाउँथ्यौं,’ उनले भने, ‘नयाँ नीति दिनुभएको छैन, त्यसैले हामीले नियमित काम गरिरहेका छौं ।’"
असुरक्षा र तालाबन्दीले त्रिविका पदाधिकारी कार्यालय जान सकेनन्,"काठमाडौँ — असुरक्षा र तालाबन्दी गरेका कारण त्रिभुवन विश्वविद्यालयका पदाधिकारी दुई सातादेखि कार्यालय गएका छैनन् । जेठ १४ मा विभिन्न क्याम्पसमा नेविसंघबाट निर्वाचित स्ववियु अध्यक्ष, सचिवलगायतले उपकुलपति कार्यालय तोडफोड गर्दै कार्यालयमा तालाबन्दी गरेका थिए । रेक्टर र रजिस्ट्रार कार्यालयमा पनि तालाबन्दी गरिएको छ ।कार्यालय तोडफोड र तालाबन्दीका कारण निमित्त उपकुलपति खड्ग केसी, रेक्टर दुविनन्द ढकाल र रजिस्ट्रार केदार रिजाल कार्यालय जान सकेका छैनन् ।उपकुलपति कार्यालयको मूलढोकामै तालाबन्दी गरिएकाले कर्मचारीहरू अर्को ढोका प्रयोग गरेर आउजाउ गर्ने गरेका छन् । ‘तोडफोड र तालाबन्दी गर्नेहरू यतै वरपर डुलेर हिँडिरहेका छन्,’ रजिस्ट्रार कार्यालयका एक कर्मचारीले भने, ‘सुरक्षाको व्यवस्था पनि छैन । कार्यालयमा ताला लगाएपछि पदाधिकारीहरू आउनुभएको छैन ।’कार्यालयमा तालाबन्दीका कारण उपकुलपति र रजिस्ट्रारले पुल्चोकस्थित इन्जिनियरिङ अध्ययन संस्थानमा बसेर प्रशासनिक कामकाज गर्दै आएका छन् । कार्यकारी परिषद्लगायत बैठक पनि त्यहीँ हुने गरेको छ । रेक्टर ढकाल भने मानविकी संकायको डिनको समेत जिम्मेवारीमा रहेकाले डिन कार्यालयमा बसेर दैनिक कार्यसम्पादन गर्छन् । ‘आवश्यक कागजात लिएर जान्छौं, कार्यालय नआए पनि काम अवरुद्ध भएको छैन,’ उपकुलपति कार्यालयका कर्मचारीले भने । निमित्त उपकुलपति केसीले भने तालाबन्दीका कारण कार्यालय गएर काम गर्न नसकेको बताए ।शैक्षिक क्यालेन्डरअनुसार बन्द भएको स्नातक तहको भर्ना खुलाउन माग गर्दै स्ववियुमा आबद्ध १५/२० जनाको समूहले दुई साताअघि उपकुलपति कार्यालयमा तोडफोड गर्दै पदाधिकारीहरूको कार्यालयमा तालाबन्दी गरेको थियो । रजिस्ट्रार रिजालको कुर्सी नै नेविसंघका कार्यकर्ताले कार्यकक्षबाट झिकेर बाहिर फालेका थिए । प्रहरीले तोडफोडमा संलग्न मध्येका दिक्पाल कार्की र लोकेश कुँवरलाई मंगलबार पक्राउ गरेको छ । काठमाडौं प्रहरी परिसरका प्रवक्ता अपिलराज बोहरालेभक्तपुरको सानोठिमीबाट कार्कीलाई पक्राउ गरेर अनुसन्धान थालिएको जनाए । कार्की सानोठिमी क्याम्पसका स्ववियु सचिव हुन् भने कुँवर शंकरदेवका विद्यार्थी हुन् । बोहराले भने, ‘एउटा समूहले तोडफोड गरेको उजुरी परेको थियो, भक्तपुरबाट समातेर ल्याएका छौं । अब म्याद थप गरेर मुद्दाको प्रक्रिया अघि बढ्छ ।’विश्वविद्यालय र क्याम्पसमा विद्यार्थीबाट पटक–पटक तोडफोडका घटना हुँदै आए पनि राजनीतिक संरक्षणका कारण दोषीले उन्मुक्ति पाउँदै आएका छन् । यस पटक भने त्रिवि कार्यकारी परिषद्ले सार्वजनिक सम्पत्तितोडफोड गरी क्षति गर्नेलाई कारबाही गर्न प्रहरी वृत्त कीर्तिपुरमा उजुरी दिएको थियो । तर वृत्तले किटानी जाहेरी आवश्यक पर्ने भन्दै त्रिविलाई पत्राचार गरेको थियो । सत्तारूढ दलका विद्यार्थीहरू तोडफोडमा संलग्न रहेकाले कारबाही नभएको भन्दै गृह प्रशासनको आलोचना भएको थियो ।प्रहरीकै उपस्थितिमा शंकरदेव, सरस्वती, पब्लिक युथ, सानोठिमीलगायत क्याम्पसका स्ववियु अध्यक्ष, सचिवलगायतका समूहले तोडफोड गरेको थियो । घटनाको सीसीटीभी फुटेजसमेत सार्वजनिक भएको छ । तोडफोडमा संलग्नहरूले हस्ताक्षरसहित विज्ञप्ति टाँसेर तालाबन्दी गरेका थिए । कीर्तिपुर प्रहरी भने किटानी जाहेरीको अभावमा दोषीहरूको पहिचान हुन नसकेको भन्दै अनुसन्धान र कारबाहीबाट पन्छँदै आएको थियो । प्रहरी निरीक्षक धर्मेन्द्र अकौलियाले नाम, थर, वतन खुलाई किटानी जाहेरी दिन जेठ २० गते त्रिविलाई पत्राचार गरेका थिए ।तोडफोडमा शंकरदेव क्याम्पसका कुँवरसहित स्ववियु सचिव मदनराज उपाध्याय, सहसचिव भुवन ओझा, गजेन्द्र बम, सविन भट्ट, सोनु साह, किशोर थापा र भोजराज भनिने नेविसंघका कार्यकर्ता संलग्न रहेको त्रिविले जनाएको छ । त्यस्तै पब्लिक युथ क्याम्पस स्ववियु अध्यक्ष सन्तोष श्रेष्ठ, सरस्वती क्याम्पसका स्ववियु अध्यक्ष मुस्कानराज गौतम, भक्तपुर क्याम्पसका स्ववियु अध्यक्ष पुकार पराजुली तोडफोडमा संलग्न थिए । पराजुलीबाहेक अन्य २०७९ मा भएको स्ववियु निर्वाचनमा निर्वाचित पदाधिकारी हुन् ।कैलाशकुट बहुमुखी क्याम्पस स्ववियु अध्यक्ष मुरारी गौतम, सानोठिमी क्याम्पसका कार्कीसहित राजेश तिमिल्सिना, कान्तिपुर कलेजका अंशु फुयाल, काभ्रे बहुमुखी क्याम्पसका रोहित पराजुली पनि उपकुलपति कार्यालय तोडफोडमा संलग्न रहेको त्रिविले जनाएको छ ।उनीहरूले सामाजिक सञ्जाल फेसबुकमा भिडियो राख्दै तोडफोडको जिम्मेवारीसमेत लिएका छन् । उक्त समूहले उपकुलपतिलाई भेट्न जाँदा प्रहरीले बल प्रयोग गर्दा क्षति पुगेको दाबी गरेको छ । गत फागुनमा पनि विद्यार्थीको एक समूहले रेक्टर कार्यालयमा तोडफोड गरे पनि गृह प्रशासनले बेवास्ता गर्दा कारबाही हुन सकेको छैन ।"
आमाका नामबाट मात्र पनि नागरिकता दिइने विधेयक संसदीय समितिबाट पारित,"काठमाडौँ — आमाका नामबाट मात्र पनि नागरिकता प्रदान गर्न सकिने गरी कानुनी व्यवस्था गर्न सरकारले ल्याएको विधेयक प्रतिनिधिसभाअन्तर्गतको राज्यव्यवस्था तथा सुशासन समितिबाट सर्वसम्मतिले पारित भएको छ । नागरिकताका सम्बन्धमा अदालतबाट जारी भएका आदेशसहितका विषय सम्बोधन गर्न ल्याइएको विधेयकमा आमाका नामबाट मात्र पनि नागरिकता प्रदान गरिने व्यवस्था राखेर पारित भएको हो ।समिति बैठकले मंगलबार नेपाल नागरिकता ऐन २०६३ लाई संशोधन गर्न बनेको विधेयक सर्वसम्मतिले पारित गरेको सभापति रामहरि खतिवडाले बताए । विधेयकमा आमा वा बाबुका नामबाट नागरिकता प्रदान गर्ने व्यवस्था गरिएको छ ।‘कुनै व्यक्तिको जन्मदर्ता वा शैक्षिक योग्यताको प्रमाणपत्र वा अन्य कुनै प्रमाणपत्रमा बाबुको नाम उल्लेख भए पनि निजको बाबुको अन्य पहिचान नखुलेको र हाल सम्पर्कमा नरहेको भनी निजले स्वघोषणा गरेमा त्यस्तो व्यक्तिको बाबुको पहिचान नभएको मानिनेछ र निजले उपदफा ५ बमोजिम वंशजका आधारमा नेपालको नागरिकता प्राप्त गर्नेछ,’ विधेयकमा भनिएको छ ।विधेयकको उपदफा ५ मा लेखिएको छ, ‘नेपालको नागरिक आमाबाट विदेशमा जन्म भई नेपालमा बसोबास गरेको, विदेशको नागरिक वा राहदानी नलिएको र बाबुको पहिचान नभएको व्यक्तिले तोकिएबमोजिम स्वघोषणा गरेमा अंगीकृत नेपाली नागरिकता प्राप्त गर्न सक्नेछ ।’‘पहिलोपल्ट आमा वा बाबु जसका नामबाट भए पनि नागरिकता लिन पाउने व्यवस्थासहित विधेयक समितिबाट पारित भएको छ,’ खतिवडा भन्छन्, ‘बाबु विदेशी र आमा नेपाली छ भने अंगीकृत नागरिकता पाउने व्यवस्था गरिएको छ ।’आमाका नामबाट नागरिकता लिँदा बाबुको नाम नलेखेमा ‘स्वघोषणा’ गर्नुपर्ने व्यवस्था राखिएको छ । नागरिकतामा बाबुको महल खाली राख्ने र नागरिकता प्रदान गर्ने जिल्ला प्रशासन वा मातहतको इलाका प्रशासन कार्यालयले आमाको ‘स्वघोषणा पत्र’ लिने व्यवस्था पारित विधेयकमा राखिएको छ ।‘बुबा पत्ता लागेन भने महिलाले स्वघोषणा गर्नुपर्ने व्यवस्था राखिएको छ । विदेशी बुबा हो भन्ने स्वघोषणा गरेमा अंगीकृत र नेपाली बुबा हो भन्ने स्वघोषणा गरेमा आमाका नामबाट वंशजको नागरिकता प्रदान गरिने व्यवस्था गरिएको छ,’ उनले भने, ‘बाबुका नामबाट अहिले पनि नागरिकता लिन पाउने व्यवस्था थियो । आमाका नामबाट लिन पाउने व्यवस्था नयाँ हो । त्यसैले स्वघोषणाको व्यवस्था राखिएको हो ।’बाबुको सम्बन्धमा गरिएको स्वघोषणा झूटो ठहरिएमा दण्ड र जरिवाना दुवै हुने व्यवस्था छ । बुबा स्वदेशी भनेर स्वघोषणा गरी नागरिकता लिएको तर पछि विदेशी रहेको पाइएमा त्यस्तो नागरिकता अंगीकृतमा परिणत गरिने व्यवस्था विधेयकमा छ ।मानवअधिकारकर्मी तथा अधिवक्ता मोहना अन्सारीले भने महिलाले आफ्ना सन्तानका लागि नागरिकता लिँदा स्वघोषणाको व्यवस्था राख्नु संविधानको व्यवस्थाविपरीत हुने बताइन् । ‘महिलाले आफ्नो नामबाट सन्तानको नागरिकता लिन स्वघोषणा गर्नुपर्ने व्यवस्था राख्नु संविधानको मर्मविरुद्ध हो, विभेदकारी व्यवस्था हो,’ उनले भनिन्, ‘संविधानको प्रस्तावनादेखि लिंगका आधारमा विभेद गरिने छैन भनेको छ, लैंगिक पहिचानलाई सम्मान गर्ने व्यवस्था छ तर स्वघोषणाको व्यवस्था गर्दा विभेद हुने भयो । समानताको व्यवस्थाविरुद्धमा यो व्यवस्था हुने भयो ।’यस्ता व्यवस्थाले संविधान र अन्तर्राष्ट्रिय सन्धिको उल्लंघन गरेको उनको भनाइ छ । भन्छिन्, ‘भेदभाव अन्त्य गर्नुपर्ने तर नागरिकता विधेयकले कायमै राख्यो ।’ विधेयकमा बाबु वा आमा भनेर वैकल्पिक व्यवस्था राखेकामा पनि उनले आपत्ति जनाइन् । आमा र बाबु दुवैको नाम नागरिकतामा हुनुपर्नेमा बाबुको भए आमाको नाम आवश्यक नहुने र आमाको मात्र भएमा बाबुका बारेमा प्रशासनमा गएर स्वघोषणा गर्नुपर्ने व्यवस्था सही नहुने उनको भनाइ छ ।कांग्रेस महामन्त्री विश्वप्रकाश शर्माले नयाँ कानुन ल्याएर आमाको पहिचानलाई सम्मान दिएको बताए । ‘समाजले सजिलै चिन्ने आमालाई हाम्रो नागरिकता विधेयकले नचिन्ने विगतको एउटा समस्या थियो । आमाले चिनाइदिनुपर्ने, बाबुलाई चाहिँ हाम्रो ऐनले सजिलै चिन्थ्यो । त्यसैले अहिले आएको ऐनले आमालाई पनि सजिलै चिन्ने प्रयास गरेको छ । आमा वा बाबु उत्तिकै हुन्, एकको अभिभावकत्व प्राप्त गर्दैगर्दा उसको नागरिकताको हकबाट वञ्चित हुन नदिने सार प्रस्तुत गरेको छ,’ उनले भने । कांग्रेसकै सांसद हृदयराम थानीले भने आमाका नामबाट अंश वा लालनपालनसम्बन्धी सम्भावित विवादका विषयमा पनि कानुन बनाउने बेला नै ख्याल गर्नुपर्ने बताए ।यो विधेयकले बाबुको नाम नागरिकतामा उल्लेख गर्न नचाहेको खण्डमा त्यस्तो व्यहोरा नराखी नागरिकता दिनुपर्ने व्यवस्था पनि गरेको छ । ‘कुनै व्यक्तिले नेपाली नागरिकताको प्रमाणपत्रमा बाबुको नाम, थर, ठेगाना उल्लेख गर्न नचाहेको भनी निवेदन दिएमा त्यस्तो व्यक्तिलाई दिइने नेपाली नागरिकताको प्रमाणपत्रमा बाबुको नाम, थर तथा ठेगाना उल्लेख हुनुपर्ने स्थानमा कुनै व्यहोरा उल्लेख नगरी दिनुपर्नेछ,’ विधेयकमा उल्लेख छ ।जिल्ला प्रशासन कार्यालय र इलाका प्रशासन कार्यालयबाट नागरिकता प्रदान गरिन्छ । इलाका प्रशासन कार्यालयमा शाखा अधिकृत तहको कर्मचारी कार्यालय प्रमुख नहुँदा सेवाग्राहीले समयमा नागरिकता नपाउने समस्या उत्पन्न हुने गरेकामा यो विधेयक पारित भएर ऐनका रूपमा कार्यान्वयनमा आएपछि त्यो समस्या समाधान हुनेछ ।‘देशभर ७७ वटा इलाका प्रशासन कार्यालय छन् । ती कार्यालय प्रमुखमा नायब सुब्बाले काम गरिरहेका हुन्छन् । यो विधेयक ऐन भएर कार्यान्वयनमा गएपछि इलाका प्रशासन कार्यालय प्रमुख भएर काम गरिरहेका नायब सुब्बाले पनि नागरिकता प्रदान गर्ने कानुनी व्यवस्था गरिएको छ,’ समितिका सचिव सुरजकुमार दुराले भने ।विधेयकले नाबालक परिचयपत्रको व्यवस्था पनि गरेको छ । कानुनी कार्य वा अन्य प्रयोजनका लागि आवश्यक परेको खण्डमा प्रशासन कार्यालयले नाबालक परिचयपत्र जारी गर्नुपर्ने र सोही आधारमा १६ वर्ष पुगेपछि नागरिकता लिन पाउने व्यवस्था गरिएको छ ।त्यस्तो परिचयपत्र आमा वा बाबु जसका नामबाट पनि लिन पाउने व्यवस्था छ । अब विधेयकको प्रतिवेदन प्रतिनिधिसभामा पेस भई पारित हुनेछ र त्यहाँबाट राष्ट्रिय सभामा पठाइनेछ । राष्ट्रिय सभाबाट पनि पारित भएपछि सभामुखले प्रमाणित गरेर प्रमाणीकरणका लागि राष्ट्रपतिकहाँ पठाइनेछ । राष्ट्रपतिले प्रमाणीकरण गरेसँगै विधेयक ऐनका रूपमा कार्यान्वयनमा जानेछ ।"
"रेमिट्यान्समा फेरि कीर्तिमान,  एक महिनामै १ खर्ब ६५ अर्ब","काठमाडौँ — विदेशिएका नेपालीले पठाएको रेमिट्यान्सले फेरि कीर्तिमान बनाएको छ । राष्ट्र बैंकले मंगलबार सार्वजनिक गरेको मासिक प्रतिवेदनअनुसार गत वैशाखमा मात्र १ खर्ब ६५ अर्ब ३० करोड रुपैयाँ रेमिट्यान्स भित्रिएको छ । मासिक रूपमा तुलना गर्दा वैशाखमा भित्रिएको रेमिट्यान्स हालसम्मकै सबैभन्दा बढी हो । यसअघि धेरै रेमिट्यान्स गत फागुनमा १ खर्ब ५१ अर्ब र असोजमा १ खर्ब ४४ अर्ब रुपैयाँ भित्रिएको थियो ।चालु आर्थिक वर्षको १० महिनामा रेमिट्यान्समार्फत १३ खर्ब ५६ अर्ब ६१ करोड रुपैयाँ भित्रिएको छ । गत आर्थिक वर्षको सोही अवधिको तुलनामा यो १३.२ प्रतिशतको वृद्धि हो । गत आर्थिक वर्षको वैशाखसम्ममा रेमिट्यान्स १६.९ प्रतिशतले बढेको थियो ।युवा बाहिरिने क्रम बढेकाले रेमिट्यान्स आप्रवाह पनि बढेको अर्थविद् एवं राष्ट्र बैंकका पूर्वकार्यकारी निर्देशक नरबहादुर थापाले बताए । गत आर्थिक वर्षको तुलनामा चालु आर्थिक वर्षको १० महिनामा वैदेशिक रोजगारीका लागि श्रम स्वीकृति लिनेको संख्या बढ्नुले पनि रेमिट्यान्समा वृद्धि देखिएको उनको भनाइ छ ।गएको १० महिनामा वैदेशिक रोजगारीका लागि ६ लाख ८५ हजार ९२४ जनाले श्रम स्वीकृति लिएका छन् । ४ लाख ५ हजार ६१० जनाले अन्तिम श्रम स्वीकृति (संस्थागत तथा व्यक्तिगत–नयाँ) र २ लाख ८० हजार ३१४ जनाले पुनः श्रम स्वीकृति लिएका हुन् ।गत आर्थिक वर्षको सोही अवधिमा ६ लाख ९ हजार ७ सय ५ जनाले वैदेशिक रोजगारीका लागि अनुमति लिएका थिए । सो अवधिमा ३ लाख ७३ हजार ३ सय ७ ले अन्तिम श्रम स्वीकृति (संस्थागत तथा व्यक्तिगत–नयाँ) र २ लाख ३६ हजार ३ सय ९८ ले पुनः श्रम स्वीकृति लिएका थिए । श्रम स्वीकृति बढेसँगै रेमिट्यान्स पनि वृद्धि भएको जानकारको भनाइ छ ।तथ्यांकमा १० महिना–शोधनान्तर ४ खर्ब ३८ अर्ब बचतमा–रेमिट्यान्स १३ खर्ब ५६ अर्ब–आयात १३.१ र निर्यात ७२.७ प्रतिशत वृद्धि–कुल विदेशी मुद्रा सञ्चिति २५ खर्ब १२ अर्ब–निक्षेप संकलन ६.२ र कर्जा विस्तार ७.३ प्रतिशतएक दशकको तथ्यांक हेर्दा पनि हरेक वर्ष रेमिट्यान्स बढेको देखिन्छ । आर्थिक वर्ष २०७१/७२ मा सवा ६ खर्ब रेमिट्यान्स आएकामा २०७७/७८ सम्म आइपुग्दा ९ खर्ब ७१ अर्ब रुपैयाँ पुगेको छ । आर्थिक वर्ष २०७८/७९ मा १० खर्ब ७ अर्ब रुपैयाँ रेमिट्यान्स आएकामा २०८०/८१ मा १४ खर्ब ४५ अर्ब पुगेको राष्ट्र बैंकको तथ्यांक छ ।निर्यात, पर्यटन, विदेशी लगानीलगायत विदेशी मुद्रा आर्जनका मुख्य स्रोतमा अपेक्षित सुधार नहुँदा पनि रेमिट्यान्स लगातार बढ्दा समग्र अर्थतन्त्रको बाह्य क्षेत्र सबल बन्दै गएको छ । राष्ट्र बैंकको गत वैशाखको आर्थिक तथा वित्तीय प्रतिवेदनले विदेशी मुद्रा सञ्चिति, शोधनान्तर, चालु खातालगायत बाह्य सूचक बलियो बन्दै गएको देखाएको हो ।तर रेमिट्यान्स बढ्यो भनेर मात्र खुसी हुन नहुने अर्थविद्हरू बताउँछन् । अर्थतन्त्र चलायमान बनाउन कुनै प्रयास नगरी रेमिट्यान्स बढ्यो भनेर सरकार आत्मरतिमा रमाइरहेको अर्थविद् थापाको भनाइ छ । ‘अर्थतन्त्रको बाह्य क्षेत्र थप मजबुत बनेको छ । यो हाम्रो कारणले होइन । विदेशी अर्थतन्त्र राम्रो भएकाले रेमिट्यान्स बढेको हो,’ उनले भने, ‘रेमिट्यान्सबाहेक अर्थतन्त्रका अरू कुनै सूचक राम्रा छैनन् ।’ धेरैभन्दा धेरै युवा रोजगारीका लागि बाहिरिनु राम्रो नभएको उनले बताए । ‘१० महिनामा मात्र ७ लाख युवाले देश छोडेका छन् । यो राम्रो संकेत होइन,’ उनले भने ।१० महिनाको तथ्यांकले अर्थतन्त्र बाहिरबाट राम्रो देखिए पनि भित्रभित्र खराब अवस्था संकेत गरेको थापाले बताए । ‘मासिक प्रतिवेदनले अर्थतन्त्रमा आएको गतिरोध अझै समाप्त भएको छैन भन्ने देखाउँछ । मूल्यदर घटेको घट्यै छ । समग्र मागमा सुधार आउन नसक्दा मूल्य बढ्न नसकेको हो । मूल्य वृद्धिदर झनै घटेर तीन प्रतिशतभन्दा तल छ ।यसले मागमा कुनै सुधार नआएको देखाएको छ,’ थापाले भने, ‘तीन तहका सरकारले बैंकमा ३ खर्ब ६० अर्ब मौज्दात राखेको देखिन्छ । कर तथा ऋणमार्फत सरकारले बजारबाट पैसा झिक्यो तर त्यो पैसा अर्थतन्त्रमा पठाएन । यसो हुँदा नागरिकको आय नबढेकाले बजार माग बढ्न सकेको छैन ।’उक्त अवधिमा ब्याजदरमा भने कुनै परिवर्तन आएको छैन । कुल कर्जाको वृद्धिदर ५.४ प्रतिशतमा सीमित छ । गत वर्ष कुल कर्जाको वृद्धिदर ६ प्रतिशत थियो । यद्यपि निजी क्षेत्रमा जाने कर्जाको वृद्धिदर ८ प्रतिशत छ । यसले समग्र मागमा कुनै सुधार नआएको र त्यसका लागि सरकारले उचित पहल नभएको देखाउने जानकार बताउँछन् । राजस्वको वृद्धिदर पनि गत वर्षकै हाराहारीमा छ, बढ्न सकेको छैन । लक्ष्यअनुसार राजस्व संकलन नहुनु पनि अर्थतन्त्र चलायमान बन्न नसकेको उल्लिखित तथ्यांकले देखाउने थापाले जानकारी दिए ।यस्तै, विदेशी मुद्रा सञ्चितिले ३२ महिनायता निरन्तर नयाँ रेकर्ड बनाउँदै आएको छ । गत वैशाखमा यस्तो सञ्चिति २५ खर्ब १२ अर्ब ९५ करोड रुपैयाँ पुगेको छ । गत असारको तुलनामा यो २३.१ प्रतिशतले बढेको हो । २०८१ असार मसान्तमा कुल विदेशी विनिमय सञ्चिति २० खर्ब ४१ अर्ब १० करोड रुपैयाँ थियो । ‘यस्तो सञ्चिति २०८१ असार मसान्तमा १५ अर्ब २७ करोड अमेरिकी डलर रहेकामा गत वैशाख मसान्तमा २०.५ प्रतिशतले वृद्धि भई १८ अर्ब ४० करोड पुगेको छ,’ राष्ट्र बैंकको प्रतिवेदनमा भनिएको छ ।चालु आर्थिक वर्षको १० महिनासम्मको आयातलाई आधार मान्दा बैंकिङ क्षेत्रसँग रहेको विदेशी विनिमय सञ्चिति १७.४ महिनाको वस्तु आयात र १४.६ महिनाको वस्तु तथा सेवा आयात धान्न पर्याप्त रहने राष्ट्र बैंकको दाबी छ । चालु आर्थिक वर्षमा राष्ट्र बैंकले कम्तीमा ७ महिनालाई पुग्ने विदेशी मुद्रा सञ्चिति कायम गर्ने लक्ष्य तय गरेको छ ।यस्तै, गत वैशाखसम्म चालु खाता २ खर्ब ५५ अर्ब ९३ करोडले र शोधनान्तर स्थिति (भुक्तानी सन्तुलन) ४ खर्ब ३८ अर्ब ५२ करोडले बचतमा छन् । गत आर्थिक वर्षको सोही अवधिमा चालु खाता १ खर्ब ९३ अर्ब ३१ करोडले र शोधनान्तर स्थिति ३ खर्ब ९२ अर्ब ६४ करोडले बचतमा थिए । उच्च रेमिट्यान्स आप्रवाह र विदेशी मुद्रा सञ्चितिमा कीर्तिमान बने पनि समग्र अर्थतन्त्र चलायमान छैन । पुँजीगत खर्च, राजस्व संकलन र विदेशी सहयोग तथा अनुदान संकलनमा अपेक्षित सुधार हुन नसकेको प्रतिवेदनले औंल्याएको छ ।सरकारले खर्च नगरेकाले मुलुकको अर्थतन्त्र चलायमान बन्न नसकेको जानकारहरू बताउँछन् । गत वैशाखसम्म ३ खर्ब ६० अर्ब ९८ करोड रुपैयाँ राष्ट्र बैंकको ढुकुटीमा थन्किएको छ । कुल आन्तरिक कर्जा वृद्धिदर ५.४ प्रतिशत मात्र छ । गत वर्षको सोही अवधिमा यस्तो वृद्धिदर ८ प्रतिशत हाराहारीमा थियो । राज्यले खर्च नगरेकाले ढुकुटीमा मौज्दात थुप्रिए पनि सरकार निजी क्षेत्रको कर्जा ७.३ प्रतिशतले बढेकामा खुसी भएको जानकारको भनाइ छ । समष्टिगत आन्तरिक कर्जा विस्तारको वृद्धिदर नाजुक रहेको र यो नागरिकको हातमा पैसा छैन भन्ने स्पष्ट संकेत भएको उनीहरूको तर्क छ ।"
दश महिनामा प्रदेश सरकारले गरे एक खर्ब रुपैयाँ खर्च,"काठमाडौँ — चालु आर्थिक वर्षको १० महिनामा प्रदेश सरकारहरुले रु एक खर्ब १७ करोड बराबर रकम खर्च गरेका छन् । नेपाल राष्ट्र बैंकका अनुसार सो अवधिमा प्रदेश सरकारले स्रोत परिचालन रु एक खर्ब ६१ अर्ब ७७ करोड गरेका छन् ।राष्ट्रिय प्राकृतिक स्रोत तथा वित्त आयोगको सिफारिसका आधारमा सङ्घीय सरकारले वित्तीय समानीकरण अनुदान प्रदेश सरकारका लागि रु ६० अर्ब उपलब्ध गराएको थियो । सशर्त अनुदान रु २५ अर्ब ८४ करोड र पूर्वाधारका आयोजना कार्यान्वयन गर्न समपूरक अनुदान रु ६ अर्ब २० करोड उपलब्ध गराएको थियो ।प्रदेश सरकारहरुको कुल स्रोत परिचालनमा सङ्घीय सरकारले हस्तान्तरण गरेको अनुदान र विभाज्य कोषबाट बाँडफाँट हुने राजस्वसमेत गरी रु एक खर्ब २३ अर्ब १५ करोड र प्रदेश सरकारहरुले परिचालन गरेको तथा अन्य स्रोतबाट प्राप्त राजस्व रु ३८ अर्ब ६२ करोड रहेको थियो ।केन्द्रीय बैंकका अनुसार, गत वैशाख मसान्तमा यस बैंकमा रहेका सरकारका विभिन्न खातामा रु तीन खर्ब ३६० अर्ब ९८ करोड (प्रदेश सरकार तथा स्थानीय सरकारको खातामा रहेको रकमसमेत) नगद मौज्दात रहेको छ । विसं २०८१ असार मसान्तमा यस्तो मौज्दात रु ९३ अर्ब ९६ करोड रहेको थियो ।समीक्षा अवधिमा नेपाल सरकारको कुल राजस्व परिचालन (प्रदेश सरकार तथा स्थानीय सरकारमा बाँडफाँट हुने रकमसमेत) रु नौ खर्ब २२ अर्ब ४३ करोड पुगेको छ । यसअन्तर्गत कर राजस्व रु आठ खर्ब २८ अर्ब ९४ करोड र गैर कर राजस्व रु.९३ अर्ब ४९ करोड परिचालन भएको छ ।महालेखा नियन्त्रक कार्यालयका अनुसार आर्थिक वर्ष २०८१/८२ को दश महिनामासरकारको कुल खर्च रु ११ खर्ब ५७ अर्ब ८९ करोड रहेको छ । समीक्षा अवधिमा चालु खर्च रु सात खर्ब ७३ अर्ब २३ करोड, पुँजिगत खर्च रु एक खर्ब २० अर्ब ३८ करोड र वित्तीय व्यवस्था खर्च रु दुई खर्ब ६४ अर्ब २९ करोड रहेको छ ।"
संवैधानिक आयोगमा पदाधिकारी नियुक्ति विवाद : साढे ४ वर्षअघिको नियुक्तिको फैसला बल्ल आउँदै,"काठमाडौँ — संवैधानिक आयोगका ५२ पदाधिकारीको नियुक्तिविरुद्ध परेका रिटमा सर्वोच्च अदालतको संवैधानिक इजलासले बुधबार निर्णय सुनाउँदै छ । अध्यादेशमार्फत संशोधित कानुनबमोजिम २१ माघ २०७७ मा ३२ र १० असार २०७८ मा २० पदाधिकारी नियुक्ति गरिएको विरुद्ध परेका १५ रिटलाई सँगै सुनुवाइ गरेर संवैधानिक इजलासले आदेश दिन लागेको हो ।पटक–पटक हेर्न नभ्याइनेमा परेर पेसी सर्दै आएकामा संवैधानिक इजलासले गत माघ मसान्तमा सुनुवाइ थालेको थियो । यसबीचका पेसीमा बहस सकिएर निर्णय सुनाउने मिति बुधबारका लागि तोकिएको हो । ‘इजलासले १६ जेठभित्र सबै अधिवक्तालाई बहस नोट बुझाउन आदेश जारी गरेको थियो, अब रिटको टुंगो लाग्छ,’ सर्वोच्चका सहायक प्रवक्ता नीराजन पाण्डेले भने ।संवैधानिक निकायमा दुवै पटक नियुक्ति गर्ने बेला केपी शर्मा ओली नेतृत्वको सरकारले सिफारिस प्रक्रिया आफूअनुकूल बनाउन अध्यादेशमार्फत संवैधानिक परिषद्सम्बन्धी ऐन संशोधन गरेको थियो । संवैधानिक परिषद्का कुल ६ सदस्यमध्ये ५ को उपस्थितिले गणपूरक संख्या पुग्ने र गणपूरकमध्ये ४ को निर्णय बहुमत हुने कानुनी व्यवस्थालाई संशोधन गरेर अध्यक्षसहित बहुमत सदस्यको उपस्थिति गणपूरक हुने प्रावधान राखिएको थियो । उपस्थितमध्ये अध्यक्षसहितको बहुमतले सिफारिस गर्न सक्ने व्यवस्था पनि अध्यादेशले गरेको थियो ।अध्यादेश जारीपछि संवैधानिक परिषद् अध्यक्ष तत्कालीन प्रधानमन्त्री ओली, सदस्यहरू तत्कालीन प्रधानन्यायाधीश चोलेन्द्रशमशेर जबरा र राष्ट्रिय सभाका तत्कालीन अध्यक्ष गणेशप्रसाद तिमिल्सिनाले बैठक गरेर संवैधानिक आयोगमा सिफारिस गरेका थिए ।त्यति बेला तत्कालीन प्रमुख प्रतिपक्षी दलका नेता शेरबहादुर देउवा र सभामुख अग्नि सापकोटा बैठकमा अनुपस्थित थिए । संवैधानिक परिषद्बाट ३० मंसिर २०७७ र २१ वैशाखमा पदाधिकारी सिफारिस गरेको केही दिनमै तत्कालीन प्रधानमन्त्री ओलीले प्रतिनिधिसभा विघटन गरेका थिए । सिफारिसको ४५ दिनभित्र संसदीय सुनुवाइ नभए नियुक्तिमा बाधा पर्ने छैन भन्ने संसदीय नियमावलीलाई आधार बनाएर तत्कालीन राष्ट्रपति विद्यादेवी भण्डारीले उनीहरूलाई नियुक्ति दिएकी थिइन् ।संवैधानिक आयोगमा गरिएको सिफारिस र नियुक्तिविरुद्ध १ पुस २०७७ देखि १० साउन २०७९ सम्म १५ रिट परेका थिए । सर्वोच्चले सुनुवाइ नगरी लामो समयसम्म अल्झाएर राखेको भनी आलोचना हुँदै आएको थियो । प्रधानन्यायाधीश प्रकाशमानसिंह राउत नेतृत्वको संवैधानिक इजलासले गत ३० माघदेखि भने अन्तिम टुंगो नलागेसम्म मुद्दाको सुनुवाइ निरन्तर हुने भनी सबै रिटलाई ‘हेर्दाहेर्दै’ को सूचीमा राख्ने आदेश गरेको थियो ।त्यसयताका ११ दिनमा भएको बहसपछि बिहीबार इजलास उठ्नुअघि २८ जेठमा निर्णय सुनाउने आदेश भएको थियो । राउत नेतृत्वको पाँच सदस्यीय संवैधानिक इजलासमा न्यायाधीशहरू सपना प्रधान मल्ल, मनोजकुमार शर्मा, कुमार चुडाल र नहकुल सुवेदी छन् ।अध्यादेशमार्फत कानुन संशोधन गरेर संवैधानिक पदाधिकारीमा गरिएको नियुक्तिका सम्बन्धमा मुख्यतया दुई प्रश्नमा बहस भएको थियो । पहिलो– संसद्बाट अनुमोदन हुन नसकेको अध्यादेशले कानुनको मान्यता पाउँछ कि पाउँदैन ? दोस्रो, संसदीय सुनुवाइका लागि संसद् नभएका बखत संवैधानिक नियुक्ति हुन सक्छ कि सक्दैन ?रिट निवेदकहरूको पक्षले चार वर्षअघिको नियुक्ति गैरसंवैधानिक भएको जिकिर गरेको छ । अध्यादेशले संविधानलाई नै संशोधन गरेकाले नियुक्ति बदर हुनुपर्ने उनीहरूको तर्क छ । संसदीय सुनुवाइ अनिवार्य हुनुपर्छ भन्ने संविधानको अभिप्रायलाई छल्न प्रतिनिधिसभा नै विघटन गरिएको र विघटित संसद्को नियमावलीलाई आधार बनाएर ४५ दिन कटेपछि नियुक्ति गरिएको तर्कसहित उनीहरूले नियुक्ति खारेज गरिनुपर्नेमा जोड दिएका छन् । संसद् विघटित भइसकेपछि नियमावली पनि स्वतः निष्क्रिय हुने उनीहरूको भनाइ छ ।अर्को पक्षले भने रिट निवेदकहरूको तर्कलाई खण्डन गर्दै रिट नै खारेज हुनुपर्ने जिकिर गरेको छ । त्यति बेला ‘आवश्यकताको सिद्धान्त’ अनुसार संवैधानिक नियुक्ति भएको र अध्यादेश जीवित नरहेकाले थप बहस नगरी रिट खारेज गर्ने सर्वोच्चको पहिलेकै दर्जनौं नजिर रहेको महान्यायाधिवक्ताको कार्यालयदेखि विपक्षी बनाइएका ५२ संवैधानिक पदाधिकारीका डेढ सयभन्दा बढी अधिवक्ताको तर्क छ ।को कहिले नियुक्त भएका थिए ?१ माघ २०७७ नियुक्त–अख्तियार दुरुपयोग अनुसन्धान आयोगप्रमुख आयुक्त प्रेमकुमार राई, आयुक्तहरू किशोरकुमार सिलवाल र जयबहादुर चन्द–निर्वाचन आयोगआयुक्तहरू रामप्रसाद भण्डारी र जानकीकुमारी तुलाधर–राष्ट्रिय मानवअधिकार आयोगअध्यक्ष तपबहादुर मगर, सदस्यहरू सूर्य ढुंगेल, लिली थापा, मिहिर ठाकुर र मनोज दवाडी–महिला आयोगअध्यक्ष कमला पराजुली, सदस्यहरू कृष्णकुमारी पौडेल र विद्याकुमारी सिन्हा–प्राकृतिक स्रोत तथा वित्त आयोगसदस्यहरू जुद्धबहादुर गुरुङ र अमरराज मिश्र–राष्ट्रिय दलित आयोगअध्यक्ष देवराज विश्वकर्मा, सदस्यहरू मीनादेवी सोब, टुन्जे कामी र मेहले पार्की–राष्ट्रिय समावेशी आयोगसदस्यहरू रामचन्द्र जोशी, हरिदत्त जोशी–आदिवासी जनजाति आयोगअध्यक्ष रामबहादुर थापामगर, सदस्यहरू मीनबहादुर श्रीस, रीना राना र शरण राई–मधेशी आयोगसदस्यहरू जीवछ साह, रेणुदेवी साह र विजयकुमार गुप्ता–थारू आयोगसदस्यहरू सुबोधसिंह थारू र भोलाराम चौधरी–मुस्लिम आयोगसदस्यहरू महमदिन अलि र मिर्जा अर्सद वेग१० असार २०७८ मा नियुक्त–अख्तियार दुरुपयोग अनुसन्धान आयोगआयुक्तहरू हरि पौडेल र सुमित्रा श्रेष्ठ–लोक सेवा आयोगअध्यक्ष माधवप्रसाद रेग्मी, सदस्यहरू वीरबहादुर राई, दिनेश सिलवाल, माधव बेल्वासे र मञ्जु कुमारी–निर्वाचन आयोगआयुक्त सगुनशमशेर जबरा–प्राकृतिक स्रोत तथा वित्त आयोगसदस्य विपिनराज निरौला–महिला आयोगसदस्यहरू जया घिमिरे र सावित्रा शर्मा–मुस्लिम आयोगसदस्य मोहम्मद समसुल हक–समावेशी आयोगअध्यक्ष रामकृष्ण तिमल्सेना, सदस्यहरू पुष्पराज तिमिल्सिना र मानप्रसाद खत्री–आदिवासी जनजाति आयोगसदस्य सूर्यबहादुर गुरुङ–मधेशी आयोगसदस्य आभा कुमारी–थारू आयोगसदस्यहरू उमाशंकरप्रसाद चौधरी र शान्ति मोदी–दलित आयोगसदस्य सुन्दर पुर्कुटी"
आज देशभर आंशिकदेखि साधारणतया बदली रहने पूर्वानुमान,"काठमाडौँ — हाल देशको पश्चिम र मध्य भागमा पश्चिमी वायु तथा स्थानीय वायुको प्रभाव रहेको छभने कोशी प्रदेशका अधिकांश भू–भागमा मनसुनी वायुको प्रभाव छ ।जल तथा मौसम विज्ञान विभागका अनुसार आज दिउँसो देशभर आंशिकदेखि साधारणतया बदली रहने छभने केही स्थानमा मेघगर्जन र चट्याङसहित हल्कादेखि मध्यम वर्षाको सम्भावना छ । देशका उच्च पहाडी तथा हिमाली भागका एकदुई स्थानमा हल्का वर्षाका साथै हिमपातको पनि सम्भावना छ ।त्यसैगरी, आज राति देशभर आंशिकदेखि साधारणतया बदली रहने छभने केही स्थानमा मेघगर्जन र चट्याङसहित हल्कादेखि मध्यम वर्षाको सम्भावना छ । साथै उच्च पहाडी तथा हिमाली भागका एकदुई स्थानमा हल्का वर्षा र हिमपातको सम्भावना छ ।"
"संवैधानिक नियुक्तिको फैसलाअघि बिजुली गतिमा अख्तियार, महिनामै दर्जन ठूला मुद्दा","काठमाडौँ — अख्तियार दुरुपयोग अनुसन्धान आयोगसहित विभिन्न संवैधानिक निकायमा गरिएको ५२ पदाधिकारी नियुक्तिविरुद्ध परेका रिटको छिनोफानो हुने दिन नजिकिँदै गर्दा भ्रष्टाचार मुद्दा अभियोजनले तीव्रता पाएको छ । अख्तियारले जेठमा मात्रै २६ वटा मुद्दा विशेष अदालतमा दायर गरेको छ ।अख्तियारले पछिल्लो समय दिनहुँजसो मुद्दा अभियोजन गरिरहेको छ । विशेष अदालतका सूचना अधिकारी यज्ञराज रेग्मीका अनुसार सोमबार एकै दिन ६ मुद्दा विशेष अदालतमा दर्ता गरिएको छ ।अख्तियारले चालु आर्थिक वर्षमा हालसम्म १ सय १८ मुद्दा दायर गरेको छ । सुरुका ६ महिना (साउन–पुस) मा ४६ मुद्दा दायर भएकामा त्यसपछिका पाँच महिना (माघ–जेठ) मा ७२ वटा मुद्दा विशेष अदालत लगिएका छन् ।सर्वाधिक मुद्दा दायर गरिएको महिना जेठ हो । अभियोग लागेका व्यक्तिको पद र बिगोका हिसाबले यही महिनामै सबैभन्दा ठूला मुद्दा दायर भएका छन् । पतञ्जलि योगपीठ तथा आयुर्वेद कम्पनीको हदबन्दीभन्दा बढी जग्गा हिनामिनामा अख्तियारले पूर्वप्रधानमन्त्री माधवकुमार नेपाललाई समेत प्रतिवादी बनाएर २२ जेठमा मुद्दा दायर गरेको छ ।यस मुद्दामा साढे १८ करोड बिगो मागदाबी गरिएको छ । यसअघि १ जेठमा कांग्रेस सांसद तथा पूर्वमन्त्री मोहन बस्नेतविरुद्ध दूरसञ्चार प्राधिकरणका लागि टेरामक्सका उपकरण खरिदमा भ्रष्टाचार गरेको अभियोगमा मुद्दा चलाएको थियो । टेरामक्सको अनियमिततामा सवा तीन अर्ब बिगो कायम गरिएको छ ।अख्तियारले मंगलबार मात्रै मधेश प्रदेशसभाका एमाले सांसद दीपेन्द्रकुमार ठाकुरलगायत विरुद्ध अस्पताल निर्माणको ठेक्कामा भ्रष्टाचार गरेको अभियोगसहित मुद्दा दायर गरेको छ । नेपाल टेलिकमको बिलिङ प्रणाली खरिद अनियमिततामा प्रबन्ध निर्देशक संगीता पहाडी र पूर्वप्रबन्ध निर्देशक सुनील पौडेललगायत विरुद्ध गत आइतबार मुद्दा दायर भएको छ । अख्तियारले त्यसबाहेक पनि घूस, झुटा शैक्षिक प्रमाणपत्र, गैरकानुनी सम्पत्ति आर्जन, सार्वजनिक सम्पत्तिको हानि नोक्सानी, गैरकानुनी लाभ र हानि, राजस्व चुहावट लगायतका भ्रष्टाचार मुद्दा विशेष अदालतमा लगेको छ ।अख्तियारले साउनमा ९, भदौमा १६, असोजमा ३, कात्तिकमा २, मंसिरमा ७, पुसमा ९, माघमा १३, फागुनमा २, चैतमा १२ र वैशाखमा १९ मुद्दा दायर गरेको थियो ।साढे ४ वर्षअघिको नियुक्तिको फैसला बल्ल आउँदैसंवैधानिक आयोगका ५२ पदाधिकारीको नियुक्तिविरुद्ध परेका रिटमा सर्वोच्च अदालतको संवैधानिक इजलासले बुधबार निर्णय सुनाउँदै छ । अध्यादेशमार्फत संशोधित कानुनबमोजिम २१ माघ २०७७ मा ३२ र १० असार २०७८ मा २० पदाधिकारी नियुक्ति गरिएको विरुद्ध परेका १५ रिटलाई सँगै सुनुवाइ गरेर संवैधानिक इजलासले आदेश दिन लागेको हो ।पटक–पटक हेर्न नभ्याइनेमा परेर पेसी सर्दै आएकामा संवैधानिक इजलासले गत माघ मसान्तमा सुनुवाइ थालेको थियो । यसबीचका पेसीमा बहस सकिएर निर्णय सुनाउने मिति बुधबारका लागि तोकिएको हो । ‘इजलासले १६ जेठभित्र सबै अधिवक्तालाई बहस नोट बुझाउन आदेश जारी गरेको थियो, अब रिटको टुंगो लाग्छ,’ सर्वोच्चका सहायक प्रवक्ता नीराजन पाण्डेले भने ।संवैधानिक निकायमा दुवै पटक नियुक्ति गर्ने बेला केपी शर्मा ओली नेतृत्वको सरकारले सिफारिस प्रक्रिया आफूअनुकूल बनाउन अध्यादेशमार्फत संवैधानिक परिषद्सम्बन्धी ऐन संशोधन गरेको थियो । संवैधानिक परिषद्का कुल ६ सदस्यमध्ये ५ को उपस्थितिले गणपूरक संख्या पुग्ने र गणपूरकमध्ये ४ को निर्णय बहुमत हुने कानुनी व्यवस्थालाई संशोधन गरेर अध्यक्षसहित बहुमत सदस्यको उपस्थिति गणपूरक हुने प्रावधान राखिएको थियो । उपस्थितमध्ये अध्यक्षसहितको बहुमतले सिफारिस गर्न सक्ने व्यवस्था पनि अध्यादेशले गरेको थियो ।अध्यादेश जारीपछि संवैधानिक परिषद् अध्यक्ष तत्कालीन प्रधानमन्त्री ओली, सदस्यहरू तत्कालीन प्रधानन्यायाधीश चोलेन्द्रशमशेर जबरा र राष्ट्रिय सभाका तत्कालीन अध्यक्ष गणेशप्रसाद तिमिल्सिनाले बैठक गरेर संवैधानिक आयोगमा सिफारिस गरेका थिए ।त्यति बेला तत्कालीन प्रमुख प्रतिपक्षी दलका नेता शेरबहादुर देउवा र सभामुख अग्नि सापकोटा बैठकमा अनुपस्थित थिए । संवैधानिक परिषद्बाट ३० मंसिर २०७७ र २१ वैशाखमा पदाधिकारी सिफारिस गरेको केही दिनमै तत्कालीन प्रधानमन्त्री ओलीले प्रतिनिधिसभा विघटन गरेका थिए । सिफारिसको ४५ दिनभित्र संसदीय सुनुवाइ नभए नियुक्तिमा बाधा पर्ने छैन भन्ने संसदीय नियमावलीलाई आधार बनाएर तत्कालीन राष्ट्रपति विद्यादेवी भण्डारीले उनीहरूलाई नियुक्ति दिएकी थिइन् ।संवैधानिक आयोगमा गरिएको सिफारिस र नियुक्तिविरुद्ध १ पुस २०७७ देखि १० साउन २०७९ सम्म १५ रिट परेका थिए । सर्वोच्चले सुनुवाइ नगरी लामो समयसम्म अल्झाएर राखेको भनी आलोचना हुँदै आएको थियो । प्रधानन्यायाधीश प्रकाशमानसिंह राउत नेतृत्वको संवैधानिक इजलासले गत ३० माघदेखि भने अन्तिम टुंगो नलागेसम्म मुद्दाको सुनुवाइ निरन्तर हुने भनी सबै रिटलाई ‘हेर्दाहेर्दै’ को सूचीमा राख्ने आदेश गरेको थियो ।त्यसयताका ११ दिनमा भएको बहसपछि बिहीबार इजलास उठ्नुअघि २८ जेठमा निर्णय सुनाउने आदेश भएको थियो । राउत नेतृत्वको पाँच सदस्यीय संवैधानिक इजलासमा न्यायाधीशहरू सपना प्रधान मल्ल, मनोजकुमार शर्मा, कुमार चुडाल र नहकुल सुवेदी छन् ।अध्यादेशमार्फत कानुन संशोधन गरेर संवैधानिक पदाधिकारीमा गरिएको नियुक्तिका सम्बन्धमा मुख्यतया दुई प्रश्नमा बहस भएको थियो । पहिलो– संसद्बाट अनुमोदन हुन नसकेको अध्यादेशले कानुनको मान्यता पाउँछ कि पाउँदैन ? दोस्रो, संसदीय सुनुवाइका लागि संसद् नभएका बखत संवैधानिक नियुक्ति हुन सक्छ कि सक्दैन ?रिट निवेदकहरूको पक्षले चार वर्षअघिको नियुक्ति गैरसंवैधानिक भएको जिकिर गरेको छ । अध्यादेशले संविधानलाई नै संशोधन गरेकाले नियुक्ति बदर हुनुपर्ने उनीहरूको तर्क छ । संसदीय सुनुवाइ अनिवार्य हुनुपर्छ भन्ने संविधानको अभिप्रायलाई छल्न प्रतिनिधिसभा नै विघटन गरिएको र विघटित संसद्को नियमावलीलाई आधार बनाएर ४५ दिन कटेपछि नियुक्ति गरिएको तर्कसहित उनीहरूले नियुक्ति खारेज गरिनुपर्नेमा जोड दिएका छन् । संसद् विघटित भइसकेपछि नियमावली पनि स्वतः निष्क्रिय हुने उनीहरूको भनाइ छ ।अर्को पक्षले भने रिट निवेदकहरूको तर्कलाई खण्डन गर्दै रिट नै खारेज हुनुपर्ने जिकिर गरेको छ । त्यति बेला ‘आवश्यकताको सिद्धान्त’ अनुसार संवैधानिक नियुक्ति भएको र अध्यादेश जीवित नरहेकाले थप बहस नगरी रिट खारेज गर्ने सर्वोच्चको पहिलेकै दर्जनौं नजिर रहेको महान्यायाधिवक्ताको कार्यालयदेखि विपक्षी बनाइएका ५२ संवैधानिक पदाधिकारीका डेढ सयभन्दा बढी अधिवक्ताको तर्क छ ।को कहिले नियुक्त भएका थिए ?१ माघ २०७७ नियुक्त–अख्तियार दुरुपयोग अनुसन्धान आयोगप्रमुख आयुक्त प्रेमकुमार राई, आयुक्तहरू किशोरकुमार सिलवाल र जयबहादुर चन्द–निर्वाचन आयोगआयुक्तहरू रामप्रसाद भण्डारी र जानकीकुमारी तुलाधर–राष्ट्रिय मानवअधिकार आयोगअध्यक्ष तपबहादुर मगर, सदस्यहरू सूर्य ढुंगेल, लिली थापा, मिहिर ठाकुर र मनोज दवाडी–महिला आयोगअध्यक्ष कमला पराजुली, सदस्यहरू कृष्णकुमारी पौडेल र विद्याकुमारी सिन्हा–प्राकृतिक स्रोत तथा वित्त आयोगसदस्यहरू जुद्धबहादुर गुरुङ र अमरराज मिश्र–राष्ट्रिय दलित आयोगअध्यक्ष देवराज विश्वकर्मा, सदस्यहरू मीनादेवी सोब, टुन्जे कामी र मेहले पार्की–राष्ट्रिय समावेशी आयोगसदस्यहरू रामचन्द्र जोशी, हरिदत्त जोशी–आदिवासी जनजाति आयोगअध्यक्ष रामबहादुर थापामगर, सदस्यहरू मीनबहादुर श्रीस, रीना राना र शरण राई–मधेशी आयोगसदस्यहरू जीवछ साह, रेणुदेवी साह र विजयकुमार गुप्ता–थारू आयोगसदस्यहरू सुबोधसिंह थारू र भोलाराम चौधरी–मुस्लिम आयोगसदस्यहरू महमदिन अलि र मिर्जा अर्सद वेग१० असार २०७८ मा नियुक्त–अख्तियार दुरुपयोग अनुसन्धान आयोगआयुक्तहरू हरि पौडेल र सुमित्रा श्रेष्ठ–लोक सेवा आयोगअध्यक्ष माधवप्रसाद रेग्मी, सदस्यहरू वीरबहादुर राई, दिनेश सिलवाल, माधव बेल्वासे र मञ्जु कुमारी–निर्वाचन आयोगआयुक्त सगुनशमशेर जबरा–प्राकृतिक स्रोत तथा वित्त आयोगसदस्य विपिनराज निरौला–महिला आयोगसदस्यहरू जया घिमिरे र सावित्रा शर्मा–मुस्लिम आयोगसदस्य मोहम्मद समसुल हक–समावेशी आयोगअध्यक्ष रामकृष्ण तिमल्सेना, सदस्यहरू पुष्पराज तिमिल्सिना र मानप्रसाद खत्री–आदिवासी जनजाति आयोगसदस्य सूर्यबहादुर गुरुङ–मधेशी आयोगसदस्य आभा कुमारी–थारू आयोगसदस्यहरू उमाशंकरप्रसाद चौधरी र शान्ति मोदी–दलित आयोगसदस्य सुन्दर पुर्कुटी"
आज अन्तरराष्ट्रिय खेल दिवस,"काठमाडौँ — ‘हरेक दिन खेल रोजौँ’ भन्ने नाराका साथ आज विश्वभर अन्तरराष्ट्रिय खेल दिवस मनाइँदैछ । यस दिवसका अवसरमा खेललाई बालबालिकाको समग्र विकासको मेरुदण्डका रूपमा स्वीकार्दै त्यसको प्रवर्द्धन, संरक्षण र प्राथमिकता दिन सबै सरोकारवालालाई आह्वान गरिन्छ ।खेल केवल मनोरञ्जन मात्र नभई, सबै उमेर समूहका मानिसहरूबीचको साझा भाषा भएको हो । यसले सामाजिक समावेशीकरण, मानसिक स्वास्थ्यलाई प्रवर्द्धन गर्छ । अझ बालबालिकाका लागि खेलले विशेष गरी सम्बन्ध निर्माण, समस्या समाधान र विभिन्न सीप विकासमा महत्वपूर्ण भूमिका खेल्छ ।संयुक्त राष्ट्रसङ्घको बालअधिकारसम्बन्धी महासन्धिको अनुच्छेद ३१ अनुसार, खेललाई प्रत्येक बालबालिकाको आधारभूत अधिकारको रुपमा मानिएको छ । शिक्षा प्रणालीमा खेलमूलक शिक्षाले सिकाइ प्रक्रियालाई थप प्रभावकारी बनाएको प्रमाणित भएको छ ।"
"मेयर बालेन र प्रमुख प्रशासकीय अधिकृतको विवाद : साढे ५ महिनादेखि बस्न सकेन कार्यपालिका बैठक, अब बजेट के हुन्छ ?","काठमाडौँ — काठमाडौं महानगरपालिकाको कार्यपालिका बैठक साढे ५ महिनायता बस्न सकेको छैन । महानगरका मेयर बालेन्द्र शाह (बालेन) र प्रमुख प्रशासकीय अधिकृति सरोज गुरागाईंबीच देखिएको विवादले कार्यपालिका बैठक बस्न सकेको छैन भने यसले बजेट समेत अन्योलमा परेको छ ।वडा ३० अध्यक्ष दलबहादुर कार्कीले महानगरमा प्रमुख प्रशासकीय अधिकृत र मेयरबीचको विवादले गर्दा महानगरमा समस्या देखिएको बताउँछन् । ‘एक जना प्रमुख कार्यकारी अधिकृतको विषयबाट यो समस्या आएको हो,’ उनले भने, ‘यसमा संघले कार्यकारी अधिकृत परिवर्तन नगरिदिने र अर्का तिर मेयरले भ्रस्ट्रचारको आरोप लगाउने त्यसैले बैठक बस्न सकेको छैन ।’ संघ सरकार र मेयरबीच देखिएको टकरावले पनि महानगरको विवाद नसुल्झिएको उनी बताउँछन् ।कार्यपालिका बैठकका लागि उप–प्रमुख सुनिता डंगोलसहित महानगरका कार्यपालिका सदस्यहरूले जेठ १२ मा मेयर बालेनलाई पत्र समेत बुझाएका थिए । त्यसअघि २०८१ को चैत १० मा पनि मेयर बालेनलाई भेटेर नै कार्यपालिका बैठक राख्न अनुरोध गर्दै पत्र बुझाएका थिए । बालेनले बैठक बोलाउने भन्ने आवश्वासन दिए पनि पुसयता कार्यपालिकाको बैठक बसेको छैन । कारण, प्रमुख प्रशासकीय अधिकृत गुरागाईंले प्रकृया मिचेर काठमाडौं टावरको नक्सा पास गरेको विषय । यसमा मेयर बालेनले गुरागार्इंलाई भ्रस्ट्रचार गरेको र यसमा राजनीतिक दलले साथ दिएको भनेर आक्रोश समेत पोखेका छन् ।अर्कोतिर चैत २१ मा उपमेयर, एमाले, कांग्रेसका जनप्रतिनिधि र कर्मचारीले लामो बिदापछि महानगर हाजिर गर्न गएका गुरागाईंलाई सहयोग गरे र मेयर बालेन एक्लै परे । महानगरमा पुस ७ देखि घर बिदामा रह्को गुरगार्इं कार्यालय हाजिर गर्न जाँदा तत्कालिन महानगर प्रहरी बलका बरिष्ठ नगर प्रहरी उपरीक्षक राजुनाथ पाण्डेलाई जेठ ६ मा स्पष्टीकरण सोधे । गुरागाईंले स्पष्टीकरण चित्तबुझ्दो नरहेको भन्दै जेठ २० मा छ महिनाका लागि निलम्बन गरे ।यसैबीच मेयर बालेनले महानगरका प्रवक्ता नविन मानन्धरलाई जेठ ८ मा सार्वजनिक रुपमा मान हानि गरिएको भन्दै माफी माग्न भन्दै स्पष्टीकरण सोधे । यसको जवाफ भने मानन्धरले दिएनन् र पत्र पनि बुझेनन् ।स्थानीय सरकार सञ्चालन ऐन, २०७४ अनुसार महिनाको एक पटक कार्यपालिकाको बैठक बस्नुपर्ने व्यवस्था छ । यसै विवादले गर्दा महानगरको कार्यपालिका बैठक कसले र कहिले बोलाउनेभन्ने अन्योलमा छ । र, कार्यपालिका बैठक नबस्दा असार १० भित्र ल्याउनुपर्ने बजेट के हुने, बजेट सिलिङका लागि वडामा पनि खबर नपुगेको र नीति तथा कार्यक्रम पनि हुने निश्चित छैन ।‘कार्यपालिका बैठक कसले कसरी सञ्चालन गर्ने कुरामा अन्योलमा छ,’ उनले भने, ‘अहिलेसम्म हाम्रो मेयरसँग सम्पर्क भएको छैन । यदि सम्पर्क भए हामी कार्यपालिकाको बैठक नै गर्न भन्थ्यौं ।’ बैठकका लागि पत्र बुझाउँदा मेयरले चाडै राख्ने भनिएको बैठक पनि कुन दिन भनेर निश्चित नभएको उनले सुनाए ।‘मेयर र प्रमुख प्रशासकीय अधिकृतको विवादले बैठक भएन भन्ने छ,’ उनले भने, ‘अब महानगरमा दुवै जना आफ्नै कार्यालयमा बसेर कार्यालयमा काम गरिरहनु भएको छ । अब के भएको बुझ्न सकिएको छैन ।’ महानगरको कार्यपालिका बैठक बस्न नसक्नु बाहिरी तत्व समेत हाबी भएको उनले बताए । यसैगरी मेयरलाई राजनीतिक दलले एक्लाउन नखोजेको र महानगरको विवाद समाधान गर्नलाई सबैले कार्यपालिका बैठक माग गरेको उनको भनाई छ ।‘उप–प्रमुख सबै मिलेर नै बैठक बोलाउनका लागि मेयरलाई अनुरोध गरेका हौं,’ उनले भने, ‘यदि हामी त्यसो नचाहने हो भने किन लिखित दिन्थ्यौं ?’अब बजेट के हुन्छ ?स्थानीय सरकार सञ्चालन ऐनअनुसार असारको १० गतेभित्र बजेट ल्याउनुपर्ने हुन्छ । महानगरभित्र लामो समयको विवादले गरेर कार्यपालिका बैठक नै बस्न सकेको छैन । यी विवादकाबीच अब देशकै ठूलो आकारको बजेट ल्याउने स्थानीय सरकार काठमाडौं महानगरको बजेट अब के हुन्छ ?यो प्रश्नमा प्रवक्ता मानन्धर भन्छन्, ‘हामीले तीन वटा बजेट बनाईसकेका छौं । अनुभव पनि भईसकेको छ । त्यसैले प्रकृया सबै पुराना हुन् । तर आगामी आर्थिक वर्षका लागि भने सबै वडाले तयारी गरिरहेका छन् । वडाबाट नागरिक स्तरबाट सुझाव संकलन गर्ने काम भईरहेको छ ।’यसैगरी महानगर वडा ३० का अध्यक्ष कार्कीले नागरिक भेलाबाट आगामी वर्षको लागि योजना टिपेर तयारी साथ बसेको बताएका छन् । ‘हाम्रो वडाबाट आफ्नै तरिकाले बजेट बनाएका छौं,’ उनले भने, ‘नागरिकसँग भेला गरेर, यो वर्ष भएका कामको बारेमा जानकारी दिएर आफ्नै तरिकाबाट गत वर्षको आधारबाट वडास्तरीय बजेट बनाएका छौं ।’ साथै उनले बजेट नआए महानगरको आर्थिक गतिविधि साउनको १ गतेबाट ठप्प समेत हुने बताए ।महानगरको कर्मचारी के गरिरहेका छन् ?काठमाडौं महानगरपालिकाका सहायक प्रवक्ता ध्रुव कुमार काफ्लेका अनुसार कर्मचारीस्तरबाट हुने नियमित र दैनिक भईरहेको छ । राजनीतिक जनप्रतिनिधिबाट योजनाहरू महानगरमा पेश नभए पनि चालु आर्थिक वर्षको बजेटमाथि समिक्षा गरिरहेको उनको भनाइ छ ।‘अहिले जनप्रतिनिधिबाट योजनाहरू आउने काम भएको छैन । हामीले मात्र महानगरको कार्यालयभित्रबाट हुने कामहरू गरिरहेका छौं,’ उनले भने, ‘वडा कार्यालयले योजना छनौट गरिरहेका छन् । तर अहिलेसम्म पठाउनुभएको छैन ।’ वडाबाट योजना पठाएपछि महानगरको विषयगत समितिमा छलफल हुन्छ । विषयगत समितिले बजेट तर्जुमा समितिमा सिफारिस गर्छ । बजेट तर्जुमा समितिले नगर कार्यपालिकामा सिफारिस गर्छ । त्यो कार्यपालिका नपुग्दासम्मको काम नै कर्मचारीले गरिरहेको उनले सुनाए ।‘बजेट तर्जुमा समितिले बजेट कार्यक्रम मागेको अवस्थामा हामीले विगतको तीन वर्षको अवस्था, अघिल्लो वर्षको अवस्था र अनुमानित रहन सक्ने रकम मौजाद, आन्तरिक अनुमानित आय, संघ र प्रदेशले दिने जुन स्रोत सुनिश्चित भईसकेको आकार तयार गरेर बस्छौं,’ उनले भने, ‘जुन दिन बजेट तर्जुमा समितिको बैठक र नगरकार्यपालिकाको बैठक बस्छ त्यो दिन प्रस्ताव गरिन्छ, दिने गरी हामीले तयारी गरिरहेका छौं ।’ यसैगरी बजेट तर्जुमा समिति र कार्यपालिकाको बैठक कर्मचारीको क्षेत्राधिकारको विषय नभएकाले सूचना मात्र दिने काम गरिरहेको उनले बताए ।यसैगरी महानगरले अहिलेसम्म पुरानै नीति तथा कार्यक्रमको आधारमा बजेट ल्याएको उनको भनाई छ । नयाँ नीति आउने भए सोही कार्यक्रम तयार गर्न बजेट तर्जुमा समितिले निर्देशन दिने र सोहीअनुसारको ढाँचा तयार गर्ने उनले बताए । ‘अघिल्लो वर्षमा बजेट तर्जुमा समितिले बजेट दस्तावेज गर्नुहुन्थ्यो, त्यही अनुसार कार्यक्रम हामीले बनाउँथ्यौं,’ उनले भने, ‘नयाँ नीति दिनुभएको छैन त्यसैले हामीले नियमित काम गरिरहेका छौं ।’"
"टोखामा २५ करोड भेटिएको ८५ दिन पुग्यो, मालिक भनिएका नारायण पौडेल किन समातिएनन् ?","काठमाडौँ — ठ्याक्कै ८५ दिन भयो, काठमाडौंको टोखामा करिब २५ करोड अवैध विदेशी मुद्रा भेटिएको । ना ७ ख १६५२ नम्बरको कन्टेनर (ट्रक) को फल्स बटममा लुकाएर चीनतर्फ लैजान लागिएको यति ठूलो परिमाणको अवैध विदेशी मुद्राको मालिक ट्रकका चालकसमेत रहेका सिन्धुपाल्चोक भोटेकोशी गाउँपालिकाका फुच्चे भनिने कुसाङ लामा र नारायण पौडेल रहेको भन्दै राजस्व अनुसन्धान विभागले वैशाख २ मा काठमाडौं जिल्ला अदालतमा मुद्दासमेत दर्ता गराइसकेको छ ।घटनाको तीन महिना पुग्न लाग्दासमेत मुख्य अभियुक्त नारायण पौडेलका बारेमा प्रहरी सुइँको समेत पाउन सकेको छैन । विदेशी विनिमय (नियमित गर्ने) ऐन, २०१९ अन्तर्गत कसुरको मुद्दामा चालक लामालाई अदालतले पुर्पक्षका लागि थुनामा राख्ने आदेश दिँदा पैसाका मालिक भनिएका पौडेल कहाँ होलान् त ?प्रहरीका अनुसार पौडेल नेपालभित्र छैनन् । ‘हाम्रो अनुसन्धानले पौडेलले सोही दिन नेपाल छाडेर भारत गएको देखिन्छ,’ काठमाडौं उपत्यका अपराध अनुसन्धान कार्यालयका सूचना अधिकारी उपरीक्षक काजीकुमार आचार्यले भने, ‘उनको पास्पोर्टमा अस्ट्रेलिया पटकपटक गएको देखिन्थ्यो । उनी उत्तै गएको पनि हुन सक्छ ।’प्रहरीले उनलाई रेडकर्नर नोटिस जारी गरेर खोजेको बताए पनि प्रगति भने शून्य छ । प्रहरी अधिकृतहरु स्वयम् नै यस विषयमा जानकार छैनन् ।यसअघि टोखा–१०, महादेवटार हाइटमा रहेको पौडेलको घरमा प्रहरीले छापा मारेको थियो । यस्ता विषयको अनुसन्धानको पूर्ण अधिकार प्रहरीलाई नभई राजस्व अनुसन्धान विभागललाई हुँदा अपराधी भाग्न सजिलो हुने गरेको एक प्रहरी अधिकृतले बताए । यो घटनामा १३ लाख ६९ हजार १ सय ५० युरो र ३ लाख २० हजार ८ सय ५० अमेरिकी डलरसहित कुसाङ लामालाई काठमाडौं उपत्यका अपराध अनुसन्धान कार्यालयले पक्राउ गरेर ट्रकसहित लामालाई राजस्व अनुसन्धान विभागको जिम्मा लगाएको थियो ।पैसा बरामद हुनुअघि चालक लामा र पौडेलबीच सयौं पटक फोनमा सम्पर्क भएको थियो । लामाले पौडेलले प्रयोग गर्ने मोबाइलमा २८ पटक सम्पर्क भएको देखिन्छ । कल डिटेल प्रतिवेदनमा त्यसपछि न्यौपानेले सोही रात टोखा बालकुमारी मन्दिरबाट मोबाइल बन्द गरेको देखिएको छ । लगत्तै लामा र पौडेलका ड्राइभर हरिबहादुर भण्डारीसँग १६९ पटक फोन सम्पर्क भएको देखिएको छ । तर लामाले पौडेललाई फोन गर्नुको कारणबारे बाटोमा गाडीमा खराबी आएको कारणले कुराकानी भएको बताएका छन् ।लामाले सो दिन आफ्ना दाइ ग्याम्जो शेर्पासँग १३९ पटक, भाउजु दिवाङ शेर्पासँग १६ र श्रीमती दामु शेर्पासँग ७४ पटक फोन सम्पर्क गरेको अदालतमा प्रस्तुत भएको कल डिटेल प्रतिवेदनमा छ । यता पौडेलले आफ्नो ड्राइभर हरिबहादुर भण्डारीसँग २६७ पटक फोन सम्पर्क गरेका छन् । सगुन केसीसँग ७३ पटक, छोरा दीपेश पौडेलको मोबाइलमा २१३ पटक, भाइ राजकुमार पौडेलकहाँ काम गर्ने सरोज कोइरालाको मोबाइलमा २० पटक फोन गरेका छन् ।पुर्पक्षमा रहेका चालक कुशाङ लामा राजस्व छली र सुन तस्करीमा यसअघि पनि ५ वर्ष जेल बसेका थिए । पौडेल भने विवादास्पद र तस्करीको नेटवर्कसँग नजिक रहेका मान्छे रहेको उनलाई चिन्नेहरु बताउँछन् ।"
गर्मी अत्यधिक : पूर्वी तराईका विद्यालय धमाधम बन्द गरिँदै,"विराटनगर — बढ्दो तापक्रमका कारण विद्यार्थीको स्वास्थ्यमा जोखिम बढ्न सक्ने भन्दै विराटनगर महानगरपालिकाले महानगरका सबै विद्यालयहरू तीन दिनका लागि बन्द गर्ने निर्णय गरेको छ ।अत्यधिक गर्मीका कारण विद्यार्थीहरू विद्यालयमा पुगेर नियमित पठनपाठन गर्न नसक्ने अवस्था सिर्जना भएको अभिभावकहरूको गुनासोपछि यो निर्णय लिइएको महानगरका प्रमुख प्रशासकीय अधिकृत रामप्रसाद ढुंगेलले जनाए । उनका अनुसार वर्षा भएर पठनपाठनका लागि अनुकुल वातावरण सिर्जना भएपछि मात्र विद्यालयहरू पुनः सञ्चालन गरिनेछ । उनले भने, 'गर्मीका कारण बालबालिकाको स्वास्थ्यमा जोखिम बढ्न सक्ने सम्भावना देखिएकाले यो निर्णय लिनुपरेको हो ।'विराटनगर मात्र नभएर कोशी प्रदेशका अन्य स्थानीय तहहरूले पनि समान निर्णय गरेका छन् । इटहरी उपमहानगरपालिका र इनरुवा नगरपालिकासहित कोशीका तराई क्षेत्रका धेरै स्थानीय तहले विद्यालयहरू बन्द गर्ने निर्णय गरिसकेका छन् ।महानगरपालिकाले अभिभावकलाई बालबालिकाको स्वास्थ्यको विशेष ख्याल राख्न र घरमै बसेर अध्ययन गर्न आग्रहसमेत गरेको छ ।"
आज देश-दुनियाँमा के-के भयो ?,"काठमाडौँ — चालु आर्थिक वर्षको १० महिनामा १४ खर्ब ७४ अर्बको आयात, २ खर्ब १७ अर्बको निर्यात, एमाले मधेश प्रदेश सांसद दीपेन्द्रकुमार ठाकुरसहित १७ विरुद्ध भ्रष्टाचार मुद्दा दायर, सर्वोच्च अदालतमा तीन न्यायाधीश नियुक्तिको सिफारिस, टोखामा प्रहरीले गोली चलायो, २ जना लागूऔषध कारोबारी नियन्त्रणमादेखि टिकटक स्टार खाबी लामेलाई भिसा विवादबीच अमेरिकाले गर्‍यो देशनिकालासम्मका खबर आज चर्चामा रहे ।0000चालु आर्थिक वर्षको१० महिनामा मुलुकको व्यापार घाटा १२ खर्ब ५६ अर्ब २८ करोडरुपैयाँ पुगेको छ । नेपाल राष्ट्र बैंकले मंगलबार सार्वजनिक गरेको मासिक प्रतिवेदनअनुसार यो रकम गत आर्थिक वर्षको सोही अवधिमा करिब ६।७ प्रतिशतले बढी हो । आर्थिक वर्ष २०८१र८२ को दश महिनामा कुल वस्तु निर्यात ७२।७ प्रतिशतले वृद्धि भई २ खर्ब १७ अर्ब ९१ करोड पुगेको छ । अघिल्लो वर्षको सोही अवधिमा यस्तो निर्यातमा ३।६ प्रतिशतले कमी आएको थियो ।0000भवन निर्माणमा अनियमितताको आरोपमा सत्तारुढ एमाले मधेश प्रदेशसांसद दीपेन्द्रकुमार ठाकुरविरुद्ध भ्रष्टाचार मुद्दादायर भएको छ । उनीसहितलाई प्रतिवादी बनाएर मंगलबार अख्तियार दुरुपयोग अनुसन्धान आयोगले विशेष अदालतमा भ्रष्टाचार मुद्दा दायर गरेको हो । ठाकुरसहित १७ जनाविरुद्ध सजाय माग दाबी गरिएको छ । ठाकुर धनुषा ३९२० बाट निर्वाचित सांसद हुन् ।0000न्याय परिषद्ले सर्वोच्च अदालतमातीन न्यायाधीश नियुक्तिको सिफारिसगरेको छ । परिषद्को मंगलबारको बैठकले सर्वोच्चमा रिक्त चार न्यायाधीशमध्ये तीन जनाको सिफारिस गरेको हो । परिषद्ले मेघराज पोखरेल, श्रीकान्त पौडेल र शान्तिसिंह थापालाई सिफारिस गरेको छ । सिफारिसमा परेकाहरुलाई संवैधानिक परिषद्ले नियुक्तिको अनुमोदनका लागि संसदीय सुनवाइ समितिमा लेखी पठाउनेछ । समितिले अनुमोदन गरेपछि उनीहरु नियुक्त हुनेछन् ।0000लागूऔषध कारोबारी पक्राउ गर्न प्रहरीले गोली चलेको छ । लागूऔषध नियन्त्रणब्युरोको टोलीले टोखामा दुई जना लागूऔषध कारोबारीलाई गोली हानेर नियन्त्रणमा लिएको हो। ब्युरोका सूचना अधिकारी एसपी जनकबहादुर शाहीका अनुसार गोली लागेका दुवै जना भारतीय नागरिक हुन् । दुवै जनालाई उपचारका लागि प्रहरी अस्पताल लगिएको छ ।0000विश्वमै सबैभन्दा धेरै फलोअर्स भएका टिकटक स्टार खाबी लामेलाई अमेरिकी सरकारले 'स्वेच्‍छिक देशनिकाला' अर्थात् 'भोलुन्टरी डिपोर्टेसन'मा पठाएको छ । नेभाडाको लास भेगासमा रहेका बेला२५ वर्षीय लामेलाई अमेरिकी अध्यागमन तथा भिसासम्बन्धी समस्याका कारण तत्काल अमेरिका छाड्न लगाइएकोसञ्चार माध्यमहरूले उल्लेख गरेका छन् ।"
पूर्वराष्ट्रपति भण्डारीको राजनीतिक सक्रियता : एमाले नेतृत्वमै फर्केलिन् ?,"विराटनगर — दुई कार्यकालसम्म राष्ट्रपतिको जिम्मेवारी सम्हालेकी विद्यादेवी भण्डारी २०७९ सालपछि त्यो उच्च ओहोदाबाट बिदा भइन् । तर, राष्ट्रपतिको कार्यकालपछि उनी चुपचापचाहिँ बसेकी छैनन् । बरु अझ सक्रिय देखिएकी छन् । उनको पछिल्लो सक्रियताले पुनः राजनीतिमा फर्किने संकेत स्पष्ट गरेको छ । उनको राजनीतिक पुनरागमनको हल्लाले पार्टीभित्र र बाहिर तरंग पैदा गरिरहेको छ ।चीन भ्रमणबाट फर्किएलगत्तै पूर्वराष्ट्रपति भण्डारी कोशी प्रदेशको विराटनगर ओर्लिइन् । उनी ११ जेठमा चीन भ्रमणमा गएकी थिइन् । पछिल्लो चार महिनामा यो उनको दोस्रो विराटनगर यात्रा हो । यसअघि १४ माघमा विराटनगर आएका बेला मोरङमै केन्द्रित रहेकी भण्डारी यसपटक भने मावा खोला तरेर झापासम्म पुगिन् । एमाले अध्यक्ष तथा प्रधानमन्त्री केपी शर्मा ओलीको गृहजिल्ला झापामा एमालेकै ब्यानरमा आयोजित एक कार्यक्रममा प्रमुख अतिथि बनिन् ।भण्डारीको यसपटकको भ्रमणको ‘राडार’ अलि फराकिलो छ । उनले २३ जेठमा विराटनगरमा उपमेयर/उपाध्यक्षहरूको राष्ट्रिय भेलामा प्रमुख वक्ताका रूपमा सहभागिता जनाउनु र त्यसको भोलिपल्ट झापामा एमालेकै आधिकारिक ब्यानरमा प्रमुख अतिथि बन्नु महत्त्वका साथ हेरिएको छ । एमाले कोशी प्रदेशको विज्ञान तथा प्रविधि विभागद्वारा आयोजित उक्त कार्यक्रममा प्रमुख वक्ताका रूपमा देखा परेपछि एमालेभित्र उनको सक्रिय पुनरागमनको अड्कलबाजीलाई झन् बल मिलेको छ ।झापामा दुई दिन रहँदा बस्दा उनले ओली निकट नेता र कार्यकर्ताहरूलाई प्राथमिकताका साथ भेटेकी थिइन् । अघिल्लो पटक मोरङमा पनि उनले ओलीसँग असन्तुष्ट नेता कार्यकर्ताको साथ लिएकी थिइन् ।भण्डारीको यो सक्रियतालाई ओली नेतृत्वविरुद्धको सम्भावित गुटगत सक्रियताको सुरवाती संकेतका रूपमा बुझिएको छ । यसै सन्दर्भमा अध्यक्ष केपी शर्मा ओलीले सार्वजनिक रूपमै भण्डारीलाई इंगित गर्दै गुटबन्दी नगर्न कार्यकर्तालाई निर्देशन दिनु भनेको त्यसै प्रसंगको प्रतिक्रियात्मक स्वरूप हो ।२४ जेठमा ओली मोरङको कटहरी गाउँपालिकामा एउटा सामुदायिक अस्पताल उद्‍घाटन गर्दै थिए । भण्डरी ओलीकै गृह जिल्लामा आयोजित एक समारोहमा प्रमुख अतिथि थिइन् । काठमाडौं फर्किएलगत्तै ओलीले भण्डारीलक्षित कडा अभिव्यक्ति दिएका थिए । उनले भण्डारीले गुटबन्दी गरेको आरोप मात्रै लगाएनन्, त्यसको पछि नलाग्न कार्यकर्ताहरूलाई निर्देशन दिए । ‘यहाँ अब फलाना आउने अरे, फलाना आउने अरे, यस्तो-यस्तो । पार्टीमा कुनै छलफल नै भएको छैन, को महासचिव, को अध्यक्ष, को उपाध्यक्ष, अहिले महाधिवेशन घोषणै भएको छैन,’ अध्यक्ष ओलीले भनेका थिए ।ओलीको उक्त अभिव्यक्तिपछि ६ दिन लामो पूर्व भ्रमण सकेर काठमाडौं फर्किने क्रममा मंगलवार विराटनगर विमानस्थलमा भण्डारीले कार्यकर्तासँग भेट्न एमालेबाट अनुमति लिनु नपर्ने भनेर खुला रूपमा प्रतिक्रिया दिएकी छन् । उनले भनिन्,‘आफ्ना कार्यकर्तासँग भेट्न एमालेसँग इजाजत लिइराख्नु पर्छ र ?’ उनको यो प्रतिक्रियाले स्वतन्त्र राजनीतिक पोजिसन निर्माणमा उनी केन्द्रित रहेको संकेत गर्छ ।भण्डारीको सक्रियता २ पुसमा पोखराबाट सुरु भएको हो । पोखरामा उनले कोशी प्रदेशमै जस्तै पाँच दिनसम्म स्थानीय एमाले नेताहरू र सामाजिक संस्थाका प्रतिनिधिसँग छलफल गरेकी थिइन् । त्यसपछि माघ १४ मा कोशी प्रदेशमा गरेको एक साता लामो भ्रमणले झन् राजनीतिक अर्थ बोकेको देखियो ।कोशी भ्रमणबाट फर्किएलगत्तै मोरङमा भएको पार्टी निर्वाचनमा आफू निकट मानिएका उम्मेदवारको जित र त्यसमा उनको अप्रत्यक्ष प्रभाव देखिन सुरु भयो । विराटनगर महानगर कमिटी र विराटनगरकै मानगढ खानेपानी उपभोक्ता समिति निर्वाचनमा पनि ओली इतरका उम्मेद्धारले जित हासिल गरे । कोशी प्रदेशमा भण्डारीलाई एमालेका पुराना नेता विनोद ढकालको साथ रहेको छ । ढकाल विगतमा अध्यक्ष ओलीका निकै निकट मानिन्थे। तर प्रदेश सम्मेलनपछि उनी ओलीप्रति असन्तुष्ट बनेका थिए । सम्मेलनमा ओलीले ढकाललाई छोडेर माधव नेपाल निकटका घनश्याम खतिवडालाई प्रदेश अध्यक्ष बनाएका थिए । त्यसयता ढकाल र ओलीबीच दूरी बढेको मानिन्छ ।कोशीबाट फर्किएपछि भण्डारी ५ फागुनमा थाइल्यान्ड भ्रमणमा निस्किइन् । थाइल्यान्डबाट फर्किएपश्चात काठमाडौंमा केपी ओलीको पुस्तक लोकार्पण कार्यक्रममा सहभागी हुँदै उनले ओलीको मुक्तकण्ठले प्रशंसा गर्न पनि भ्याइन् । भण्डारीको यो अर्को महत्त्वपूर्ण 'चाल' थियो । यसले उनलाई ओलीसँग पूर्ण टकरावभन्दा पनि एमालेभित्र फरक किसिमको भूमिका निर्माणको खोजीमा रहेको देखाउँछ ।तर जेठ २४ को झापाको कार्यक्रम पहिलोपटक पार्टी ब्यानरमा प्रमुख अतिथि बन्नुले भने अब उनी एमालेभित्र पुनः औपचारिक राजनीतिक भूमिकामा फर्किने संकेत प्रस्ट देखिएको छ । के भण्डारी एमालेभित्र वैकल्पिक शक्ति निर्माण गर्ने रणनीतिमा छिन् ? वा केपी ओली नेतृत्वसँग समन्वय गर्दै पुनः एमालेभित्रै प्रभावशाली भूमिकामा फर्किन चाहन्छिन् ?अहिलेसम्मका उनका गतिविधिहरू नियाल्दा दुवै सम्भावनाको ढोका खुला राखेर अगाडि बढेको देखिन्छ । ओलीको सार्वजनिक आक्रोश र भण्डारीको प्रतिक्रिया हेर्दा दुईबीच सहज सहकार्य छ भनिहाल्न सकिँदैन । तर, एमालेमा पछिल्लो समय स्थायी कमिटी र कार्यकर्ता तहसम्म असन्तुष्टि बढेको सन्दर्भमा भण्डारी एउटा वैकल्पिक शक्ति वा केन्द्र बन्ने तयारीमा रहेकोचाहिँ प्रस्ट हुन्छ ।ओलीनिकट झापाका एक जना एमाले नेता राष्ट्रपति भइसकेको व्यक्ति संसदीय राजनीतिमा आउने सम्भावना ज्यादै न्यून रहेको बताउँछन् । ‘तर, सार्वजनिक जिम्मेवारीमा नआउने गरी पार्टी चलाउने गरी आउन सक्ने सम्भावनाचाहिँ जीवितै छ’, ती नेताले भने, ‘तर, अध्यक्ष ओलीले नचाहुन्जेलसम्म त्यो प्रायः असम्भव नै देखिन्छ ।’"
गोली चलाएर नियन्त्रणमा लिइएका लागुऔषध कारोबारी को हुन् ?,"काठमाडौँ — गोली चलाएर नेपाल प्रहरीले भारतीय लागुऔषध कारोबारीलाई पक्राउ गरेको छ । मंगलबार लागुऔषध नियन्त्रण ब्युरो कोटेश्वरको टोलीले भारत पठाना दानापुरका २० वर्षीय सुमित कुमार, २५ वर्षका चन्दनकुमार जैसवाल, पश्चिम बंगाल इस्लामपुरका ४० वर्षीय साशिक आलम र गुन्जरिया बिहारका २२ वर्षीय मोहमद मन्जुर आलमलाई नियन्त्रणमा लिएको थियो । त्यसमध्ये दुई जनालाई नियन्त्रणमा लिन प्रहरीले गोली नै चलाउनुपर्‍यो ।‘काठमाडौं उपत्यकामा लामो समयदेखि लागुऔषध खैरो हेरोइनको खरिद बिक्री तथा ओसारपसारको कारोबार गर्ने गरेको भन्ने सूचनाका आधारमा उनीहरुलाई खोजतलास गरिरहेका थियौं,’ ब्युरोका सूचना अधिकारी एसपी जनकबहादुर शाहीले भने, ‘दिउँसो १ बजे काठमाडौं महानगरपालिका-११, सुन्धाराबाट सुमित कुमार र चन्दनकुमार जैसवाललाई नियन्त्रणमा लिएका थियौं । उनीहरुको सूचनाका आधारमा साशिक आलम र मोहमद मन्जुर आलमलाई टोखाको ग्राण्डी अस्पताल पछाडिबाट नियन्त्रणमा लिएका हौं ।’साशिक आलम र मोहमद मन्जुर आलमलाई नियन्त्रणमा लिने क्रममा प्रहरीमाथि नै फलामको रडसहित आक्रमणमा उत्रिएपछि प्रहरीले गोली प्रहार गरेको एसपी शाहीले बताए । मन्जुर आलमको बायाँ खुट्टामा २ राउन्ड र साशिक आलमको बायाँ खुट्टामा १ राउन्ड गोली लागेको छ । उनीहरुको अहिले राष्ट्रिय ट्रमा सेन्टर काठमाडौंमा उपचार हुँदै छ । अरु दुईजना भने अनुसन्धानका लागि ब्युरोको नियन्त्रणमा छन् ।एसपी शाहीका अनुसार लागुऔषध कारोबारीको आक्रमणबाट प्रहरी वरिष्ठ हवलदार नवराज घिसिङको बायाँ घुँडा र प्रहरी सहायक हवल्दार रवीन्द्र केसीको दायाँ पाखुरामा चोट लागेको छ । ‘हामीले सुरुमा चार राउन्ड हवाई फायर गरी नियन्त्रणमा लिन खोजेका थियौं,’ शाहीले भने, ‘नियन्त्रणका लागि ५ जनाको प्रहरी टोली थियो । प्रहरीमाथि नै जाई लागेपछि प्रहरीले ३ राउन्ड गोली प्रहार गर्नुपर्‍यो । ’प्रहरीले उनीहरुलाई स्पिकरभित्र लुकाइछिपाइ राखेको अवस्थामा दुई सय ग्राम खैरो हेरोइन फेला पारेको जनाएको छ।नियन्त्रणमा रहेकाहरुले एक वर्षदेखि नेपालमा लागुऔषधको कारोबार गर्दै आएको प्रारम्भिक अनुसन्धानमा खुलेको छ । ‘हामीले ४ जना मात्र नियन्त्रणमा लिए पनि उनीहरु धेरै संख्यामा छन् । हामीले सूची नै बनाएर खोजी गरिरहेका छौं,’ शाहीले भने, ‘उनीहरु भारत-नेपाल सहज रुपमा आउजाउ गरेर कारोबार गर्ने गरेको भेटिएको छ । भारतबाट लागुऔषध ल्याउने र यहाँ बिक्री गर्ने गरेको बुझिएको छ ।’ब्युरोले यस विषयमा थप अनुसन्धान गरेर लागुऔषध (नियन्त्रण) ऐन, २०३३ अन्तर्गत मुद्दा चलाउने बताएको छ ।"
"बुधबारदेखि हल्का वर्षाको सम्भावना, तापक्रम पनि घट्ने","काठमाडौँ — जल तथा मौसम विज्ञान विभागले बुधबारदेखि हल्का वर्षाको सम्भावना रहेकाले तापक्रम पनि घट्ने जनाएको छ । केही समययता वर्षा हुन नसक्दा उपत्यका, तराई—मधेसलगायत अधिकांश स्थानमा तापक्रम पनि बढेको माहाशाखाले जानकारी दिएको छ ।महाशाखाका मौसमविद् प्रतिमा मानन्धरले हाल देशको पश्चिम र मध्य भू–भागमा पश्चिमी वायु तथा स्थानीय वायुको प्रभाव रहेको तथा कोशी प्रदेशका अधिकांश भू–भागमा मनसुनी वायुको प्रभाव रहेको जानकारी दिए। 'मनसुनी हावा सक्रिय हुन नसकेका कारण नेपालको पूर्वी क्षेत्रमा भित्रिएको मनसुन देशभर फैलिन समय लागिरहेको छ । हाल वर्षा नहुँदा गर्मी पनि बढेको छ, तर आज कोशी, बागमती तथा लुम्बिनी प्रदेशका केही जिल्लामा हल्का वर्षा भइरहेको छ', उनले भने, 'बुधबारदेखि भने उपत्यकालगायतका विभिन्न स्थानमा वर्षाको सम्भावना छ । बादल पनि लाग्ने हुँदा बुधबारदेखि विस्तारै तापक्रम घट्ने छ ।'मानन्धरका अनुसार आज काठमाडौँ उपत्यकाको अधिकतम तापक्रम ३० डिग्री सेल्सियससम्म पुगेको छ भने भैरहवा, धनगढी र नेपालगञ्जको अधिकतम तापक्रम ४१ डिग्री सेल्सियससम्म पुगेको छ । यसैगरी, आज दिपायलको अधिकतम तापक्रम ३९ डिग्री सेल्सियससम्म पुगेको छ । सिमरा, जनकपुर, बिराटनगरको अधिकतम तापक्रम भने ३८ डिग्री सेल्सियससम्म पुगेको छ ।महाशाखाले बुधबार बिहानसम्मको मौसम पूर्वानुमान गर्दै कोशी, गण्डकी र लुम्बिनी प्रदेशका थोरै स्थान तथा बाँकी प्रदेशका पहाडी भू–भागका एक–दुई स्थानमा मेघगर्जन/चट्याङसहित हल्कादेखि मध्यम वर्षाको सम्भावना र देशका उच्च–पहाडी तथा हिमाली भू–भागका एक–दुई स्थानमा हल्का वर्षा/हिमपातको सम्भावना रहेकाले जनजीवन, कृषि, स्वास्थ्य, सडक तथा हवाई यातायातमा प्रभाव पर्न जनाएको छ । यसैले सम्भावित जोखिम तथा असरबाट बच्न आवश्यक तयारी र सतर्कता अपनाउन महाशाखाले अनुरोध गरेको छ ।"
सर्वोच्च अदालतमा तीन न्यायाधीश नियुक्तिको सिफारिस,"काठमाडौँ — न्याय परिषद्ले सर्वोच्च अदालतमा तीन न्यायाधीश नियुक्तिको सिफारिस गरेको छ ।परिषद्को मंगलबारको बैठकले सर्वोच्चमा रिक्त चार न्यायाधीशमध्ये तीन जनाको सिफारिस गरेको हो । परिषद्ले मेघराज पोखरेल, श्रीकान्त पौडेल र शान्तिसिंह थापालाई सिफारिस गरेको छ । सिफारिसमा परेकाहरुलाई संवैधानिक परिषद्ले नियुक्तिको अनुमोदनका लागि संसदीय सुनवाइ समितिमा लेखी पठाउनेछ । समितिले अनुमोदन गरेपछि उनीहरु नियुक्त हुनेछन् ।"
एमाले मधेश प्रदेश सांसद दीपेन्द्रकुमार ठाकुरसहित १७ विरुद्ध भ्रष्टाचार मुद्दा दायर,"काठमाडौँ — भवन निर्माणमा अनियमितताको आरोपमा सत्तारुढ एमाले मधेश प्रदेश सांसद दीपेन्द्रकुमार ठाकुरविरुद्ध भ्रष्टाचार मुद्दा दायर भएको छ । उनीसहितलाई प्रतिवादी बनाएर मंगलबार अख्तियार दुरुपयोग अनुसन्धान आयोगले विशेष अदालतमा भ्रष्टाचार मुद्दा दायर गरेको हो । ठाकुरसहित १७ जनाविरुद्ध सजाय माग दाबी गरिएको छ ।ठाकुर धनुषा ३(२) बाट निर्वाचित सांसद हुन् ।मधेश प्रदेशसभामा ठाकुर एमाले संसदीय दलका उपनेता हुन् । डि.एण्ड एन. बिल्डर्सप्रा.लि.का तत्कालीन प्रबन्ध निर्देशकसमेत रहेका ठाकुरले धनुषाको औरही गाउँपालिकामा १५ शय्याको अस्पताल निर्माणका क्रममा हिनामिना गरेको आरोपमा अख्तियारले मुद्दा दायर गरेको हो । उनीविरुद्ध ६ करोड ७९ लाख १२ हजार ३८३ रुपैयाँ बिगो कायम गरी कैद तथा जरिजानाको जरिवानाको माग गरिएको छ ।उनीसहित गाउँपालिका तत्कालीन अध्यक्ष ब्रम्हदेव यादव, तत्कालीन उपाध्यक्ष मिरादेवी सहनी, तत्कालीन प्रमुख प्रशासकीय अधिकृत सुवोधकुमार ठाकुर, वडा नम्बर १ का अध्यक्ष आशेश्वर यादव, वडा २ का अध्यक्ष अमितकुमार यादव, वडा ३ का अध्यक्ष गंगाप्रसाद यादव, वडा ४ का अध्यक्ष शिवनाथ साह, वडा ५ का परमेश्चरकुमार साह, वडा ६ का अध्यक्ष दिलीकुमार साह, पालिकाका तत्कालीन इन्जिनियर सोनु साह, सवइन्जिनियर विनितकुमार साह, खरिदार मोहनकुमार मण्डल र मनोजकुमार यादव, लुम्बिनी/डि एन्ड एन जेभीका तत्कालीन प्रबन्ध निर्देशक विष्णुप्रसाद शर्माविरुद्ध जनही ६ करोड ७९ लाख १२ हजार ३८३ रुपैयाँ बिगो कायम गरी बिगोबमोजिम जरिवाना र कैद सजाय मागदाबी गरिएको छ ।"
महँगो मूल्यमा औषधि किन्नुपर्ने बाध्यता सरकारले अन्त्य गर्दैछ  : स्वास्थ्यमन्त्री पौडेल,"काठमाडौँ — स्वास्थ्य तथा जनसङ्ख्यामन्त्री प्रदीप पौडेलले आम नागरिकको गुणस्तरीय औषधि प्राप्त गर्ने आकांक्षालाई गम्भीर ढङ्गबाट हेरिएको बताएका छन् । मंगलबार औषधि व्यवस्था विभागमा औषधिको मूल्य नीति सुझाव समितिको प्रतिवेदन बुझ्दै मन्त्री पौडेलले नागरिकको गुणस्तरीय औषधि प्राप्त गर्ने आकांक्षा र राज्यको दायित्वलाई पनि गम्भीर रूपले हेरिएको बताएका हुन् ।'मूलतः आम नागरिकको गुणस्तरीय औषधि प्राप्त गर्ने आकांक्षा र राज्यको दायित्वलाई गम्भीर ढङ्गबाट हेरिनेछ । हामी गुणस्तरीय औषधि प्राप्त हुने परिस्थिति बनाउनको लागि, महँगो मूल्यमा औषधि किन्नु परिरहेको स्थिति छ भने त्यसलाई अन्त्य गर्नको निम्ति र औषधिको मूल्यको बारेमा उपभोक्ता सुसूचित हुने स्थिति निर्माण गर्नको निम्ति हामीले त्यस्तो परिस्थिति बनाउन खोजिरहेका छौँ,' उनले भने ।औषधिको मूल्य समायोजन सम्बन्धमा सुझाव दिन गठित समितिका संयोजक तथा अर्थविद् पोषराज पाण्डेले नेपालमा प्रयोग हुने औषधिहरूको विशेषता, प्रकृति र महत्वको आधारमा सुझाव प्रस्तुत गरिएको बताए । उनले नेपालमा औषधिको घरेलु उत्पादनको अवस्थालाई समेत प्रस्तुत गरिएको जिकिर गरे ।'हामीहरूको जुन सुझाव छ, त्यो सुझाव मुलतः नेपालमा प्रयोग हुने औषधिहरूको विशेषता के हो ? त्यसको नेचर के हो ? त्यसको महत्त्व के छ ? घरेलु उत्पादनको अवस्था के छ ? साथै, एसियन देशहरूमा मुख्यतः इन्डियामा यी उत्पादनहरूको कसरी प्राइस रेट भएको छ ? बङ्गलादेशको अवस्था के छ? श्रीलङ्कामा कसरी गरिएको छ, त्यसको पनि हामीले रिभ्यु गरेका छौँ । त्यस्तै, हाम्रो औषधि व्यवस्था विभागको संस्थागत क्षमता के छ ? त्यसलाई पनि हामीले राखेका छौँ,' उनले भने ।"
आमाको नामबाट नागरिकता दिने व्यवस्था रहेको विधेयक संसदीय समितिबाट पारित,"काठमाडौँ — राज्य व्यवस्था तथा सुशासन समितिले आमाको नामबाट नागरिकता दिने व्यवस्था गरिएको विधेयक पारित गरेको छ । सरकारले ल्याएको नागरिकता विधेयक राज्यव्यवस्था तथा  सुशासन समितिबाट पारित भएको समिति सभापति रामहरि खतिवडाले जानकारी दिए ।राज्य व्यवस्था समितिको मंगलबारको बैठकले नेपाल नागरिकता ऐन-२०६३ लाई संशोधन गर्न बनेको विधेयक पारित गरिएको हो । समिति सभापति खतिवडाका अनुसार विधेयकमा आमा वा बाबुको नामबाट नागरिकता प्राप्त हुने व्यवस्था छन् । पहिले नागरिकता लिनका लागि आमा र बाबु अनिवार्य हुन्थ्यो ।आमाको नामबाट नागरिकता लिँदा स्वघोषणा भने गर्नुपर्ने व्यवस्था गरिएको छ । त्यसरी गरिएको स्वघोषणा गलत ठहरिएमा १ वर्षसम्म कैद र जरिवानाको व्यवस्था पनि राखिएको छ । आमाको नामबाट नागरिकता प्राप्त गर्ने कानुन नहुँदा नागरिकताविहीनको संख्या ठूलो रहेको भन्दै सरकारले यो विधेयक ल्याएको थियो ।त्यस्तै, नागरिकता कार्यालय प्रमुखको भूमिकामा रहेका नायब सुब्बाले पनि दिने व्यवस्था विधेयकमा राखिएको छ । समिति सचिव सुरज दुराका अनुसार यो विधेयक पारित भएर ऐनका रूपमा कार्यान्वयनमा आएपछि कार्यालय प्रमुखको रूपमा काम गरिरहेका नायब सुब्बाले पनि नागरिकता दिन पाउनेछन् ।"
नेपालको नयाँ पिँढी जिनियस छ : प्रधामन्त्री ओली,"जनकपुर — प्रधानमन्त्री केपी शर्मा ओलीले नेपालको नयाँ पिँढी जिनियस रहेको बताएका छन् । उनले फरक-फरक क्षेत्रमा नयाँ पिढीले अब्बलता प्रदर्शन गरिरहेको बताए ।‘नेपालका नयाँ पिँढी प्रतिभाशाली रहेको र फरक-फरक क्षेत्रमा उत्कृष्टता प्रदर्शन गरिरहेकोमा खुसी लागेको छ,’ राजर्षि जनक विश्वविद्यालयको प्रथम दीक्षान्त समारोहलाई मंगलबार जनकपुरमा सम्बोधन गर्दै प्रधानमन्त्री ओलीले भने,‘रुचिको विषय पढ्ने वातावरण बने नयाँ पिँढी अझै जिनियस हुने देखेको छु । बालबालिकालाई डाक्टरै, इञ्जिनियरै पढ् भनेर जबर्जस्ती गर्नुभएन । उनको रुचिअनुसारको पढाइको वातावरण मिलाउनुपर्छ । रुचिको विषय पढे प्रतिभा देखाउन सजिलो हुन्छ ।’प्रधानमन्त्री ओलीले ज्ञानसँगै मेहनत गरे जीवनलाई सफल र उचाइमा पुर्‍याउन सकिने बताए । उनले रुचिअनुसारको पढाइको वातावरण नभए मात्र अन्य ठाउँमा पढ्न जानुपर्ने बताए । ‘पूर्वी दर्शन सिद्धान्तका आधारित रहेकाले नेपालमा अध्ययन–अध्यापन र शास्त्रार्थको इतिहास पुरानो र गौरवपूर्ण छ,’ प्रधानमन्त्री ओलीले भने,‘विद्वत्, ज्ञान र दर्शनको छलफल हुने थलो हो, नेपाल । त्यसैले अनुभूति, अनुभवको संगालोले नै ज्ञानको भण्डार प्राप्त हुन्छ ।’मधेश प्रदेशका मुख्यमन्त्री एवं विश्वविद्यालयका सहकुलपति सतिशकुमार सिंहले मधेशका छोरीहरू शिक्षामा पनि अब्बल रहेको दीक्षान्त समारोहले पुष्टि गरेको बताए । उनले १० जना उत्कृष्ट विद्यार्थीमा ६ जना छात्राले 'ट्रिपल मेडल' जित्नु नै छोरीहरइ पढाइमा पनि उत्कृष्ट रहेको बताए ।‘छोरालाई सरकारी र छोरीलाई बोर्डिङ स्कुलमा पढाउने प्रवृत्तिको अन्त्य हुनुपर्छ,’ मुख्यमन्त्री सिंहले भने,‘मधेशका छोरीहरू पढाइमा पनि अब्बल रहेको धेरै पटक प्रमाणित गरिसकेको छ । त्यसैले पढाइमा भेदभावको अन्त्य गर्नुपर्छ ।’ उनले प्रदेश सरकारले स्थापना गरेको विश्वविद्यालयलाई पनि संघीय सरकारले अनुदान दिनुपर्ने माग गरे । मधेश प्रदेश सरकारले तीन वटा विश्वविद्यालय स्थापना गरेको छ ।दीक्षान्त समारोहका प्रमुख अतिथि प्राध्याकप राजेन्द्र विमलले शिक्षाले ज्ञान दिए पनि दीक्षाले ज्ञानमा रूपान्तरण ल्याउने गरेको बताए । उनले शिक्षासँग ज्ञानको रूपान्तरणका लागि दीक्षान्त समारोह आयोजना गर्ने गरिएको जानकारी दिए । करिब ८ वर्षअघि सञ्चालनमा आएको राजर्षि जनक विश्वविद्यालयको प्रथम दीक्षान्त समारोहमा दुई ब्याचका करिब १ सय १४ जना विद्यार्थी दीक्षित भएका छन् ।"
उपकुलपति कार्यालय तोडफोडमा संलग्न एक प्रक्राउ,"काठमाडौँ — त्रिभुवन विश्वविद्यालय उपकुलपति कार्यालय तोडफोडमा संलग्न एक जनालाई मंगलबार प्रहरीले पक्राउ गरेको छ । काठमाडौं प्रहरी परिसरका प्रवक्ता एसपी अपिलराज बोहराले भक्तपुरको सानोठिमीबाट दिक्पाल कार्कीलाई पक्राउ गरिएको जनाए ।‘एउटा समूहले तोडफोड गरेको उजुरी परेको थियो । भक्तपुरबाट समातेर ल्याएका छौं । अब मुद्दाको प्रक्रिया अघि बढ्छ । म्याद थप गर्ने तयारीमा छौं,’ एसपी बोहराले भने ।सत्तारुढ कांग्रेसनिकट नेविसंघका निर्वाचित स्ववियु सभापतिलगायत पदाधिकारीले जेठ १४ गते उपकुलपति खड्ग केसीको कार्यकक्षमा तोडफोड गरेका थिए । त्रिवि कार्यकारी परिषद्ले सार्वजनिक सम्पत्ति तोडफोड गर क्षति गर्नेलाई कारबाही गर्न प्रहरी वृत्त कीर्तिपुरमा उजुरी दिएको थियो । तर वृत्तले किटानी जाहेरी आवश्यक पर्ने भन्दै त्रिविलाई पत्राचार गरेको थियो ।सत्तारुढ दलका विद्यार्थीहरू तोडफोडमा संलग्न रहेकाले कारबाही नभएको भन्दै गृह प्रशासनको आलोचना भएको थियो । पक्राउ परेका कार्की सानोठिमी क्याम्पसका नेविसंघका कार्यकर्ता हुन् । शंकरदेव, सरस्वती, पब्लिक युथ, सानोठिमीलगायतका क्याम्पसका विद्यार्थी तोडफोडमा संलग्न रहेको पाइएको छ ।"
"टोखामा प्रहरीले गोली चलायो, २ जना लागूऔषध कारोबारी नियन्त्रणमा","काठमाडौँ — लागूऔषध कारोबारी पक्राउ गर्न प्रहरीले गोली चलेको छ । लागूऔषध नियन्त्रण ब्युरोको टोलीले टोखामा दुई जना लागूऔषध कारोबारीलाई गोली हानेर नियन्त्रणमा लिएको हो  ।‘लागूऔषध कारोबारी दुई जनालाई गोली हानेर नियन्त्रणमा लिएको भन्ने छ,’ ब्युरोका सूचना अधिकारी एसपी जनकबहादुर शाहीले भने,‘हाम्रो टोलीले नियन्त्रणमा लिन खोज्दा उनीहरू आक्रमणमा उत्रिएपछि गोली चलाउनुपर्‍यो । जानकारी लिने क्रममा छु । सम्पर्क हुन सकेको छैन ।’एसपी शाहीका अनुसार गोली लागेका दुवै जना भारतीय नागरिक हुन् । दुवै जनालाई उपचारका लागि प्रहरी अस्पताल लगिएको छ । घटनाको थप विवरण आउन बाँकी छ ।"
जनताको भरोसालाई २०६४ मा जस्तो विचलित हुन दिन्नौं : अध्यक्ष दाहाल,"पोखरा — माओवादी अध्यक्ष तथा पूर्वप्रधानमन्त्री पुष्पकमल दाहालले जनताको पुनः माओवादीप्रति बढ्दो भरोसालाई २०६४ सालको जस्तो विचलनमा पर्न नदिने दाबी गरेका छन् । पार्टीको पोखरा महानगरपालिकाको तेस्रो सम्मेलनलाई मंगलबार सम्बोधन गर्दै उनले विगत कमजोरीबाट पाठ सिक्दै आगामी दिनमा नयाँ अभियानका साथ अगाडि बढ्ने स्पष्ट पारे ।‘मैले ०६४ तिरै जनता फर्किंदै गरेको, माओवादीले मात्रै हाम्रा मुद्दाहरूलाई, हाम्रा हकहितहरूलाई सही ढंगले सम्बोधन गर्न सक्छ भन्ने महसुस गरेको मैले थाहा पाएको छु,’ उनले भने, ‘हामीले जनताको त्यो भरोसा, त्यो विश्वासलाई ०६४ जस्तो विचलित हुन दिने छैनौं, चौसठ्ठी जस्तो विभाजित हुन दिने छैनौं । बरु सम्पूर्ण इमानदार, प्रगतिशील र क्रान्तिकारी शत्तिलाई एकजुट बनाएर नयाँ अभियान चलाउनेछौं ।’उनले अघिल्ला निर्वाचनहरूमा माओवादीले प्राप्त गरेको अपार समर्थनलाई कायम राख्न नसकिएको स्वीकार गरे । ‘हामी पहिलो शक्तिबाट तेस्रोमा झर्‍यौं, त्यो हाम्रो कमजोरी थियो,’ उनले भने, ‘मैले स्वयं शान्ति प्रक्रियाको हस्ताक्षरकर्ता र गणतन्त्रको घोषणा गर्ने नेतृत्वकर्ता हैसियतमा जिम्मेवारी लिनुपर्छ ।’उनले पार्टी एकताको लहर पुनः सुरु भएको उल्लेख गर्दै हालै माओवादी केन्द्रमा गंगा श्रेष्ठको समूह, नेपाः राष्ट्रिय पार्टी, जनता समाजवादी पार्टीका केही नेता तथा पोखराबाट बाबुराम भट्टराई समूहका किरण थापा नेतृत्वको समुह समाहित भएको जानकारी दिए ।‘हिजोका सपना बोकेका साथीहरू पुनः माओवादी केन्द्रमा फर्किंदै छन्,’ उनले भने, ‘यो केवल पार्टी एकता होइन, नयाँ आन्दोलन र नयाँ क्रान्तिको सुरुवात हो ।’ उनले सुकुम्बासी समस्या समाधानका लागि माओवादी नेतृत्वको सरकारले पहल गरेको भन्दै अब आवश्यक परे सडकमा उत्रने चेतावनी पनि दिए । ‘जरूरी पर्‍यो भने संसद् मात्र होइन, सडक र सरकारका मोर्चाबाट पनि लडाइँ लड्छौं,’ उनले ।कार्यक्रममा बाबुराम भट्टराई नेतृत्वको नेसपा (नयाँ शक्ति) परित्याग गरी केन्द्रीय सचिवालय सदस्य किरण थापा (अमोद) माओवादी केन्द्र प्रवेश गरे । उनीसहित नयाँ शक्तिका गण्डकी प्रदेशका नेता शम्भु खाती, लक्ष्मी खाती, कास्की अध्यक्ष राजु क्षेत्री लगायत १४ जना माओवादी केन्द्र प्रवेश गरे । उनीहरुलाई अध्यक्ष दाहालले स्वागत ग"
"रुकुम पुगेकी रचना रिमाल बिरामी, उपचारका लागि काठमाडौं",रुकुम पश्चिम — गायिका रचना रिमाल बिरामी परेपछि रुकुम पश्चिमबाट हेलिकप्टरबाट उद्धार गरी उपचारका लागि काठमाडौं लगिएको छ । सानीभेरी गाउँपालिका-३ मा आयोजना गरिएको एक महोत्सवमा सहभागी हुन पुगेकी गायिका रिमाल अकस्मात बिरामी परेपछि उनलाई उपचारका लागि काठमाडौं पुर्‍याइएको छ ।कार्यक्रम मंगलबारका लागि तय भएको थियो । तर रिमाललाई एक्कासि पेट दुख्ने समस्या आएपछि थप उपचारका लागि काठमाडौं लगिएको हो । सानीभेरी रंगलशालामा गत जेठ १२ गतेदेखि आयोजना भइरहेको साँस्कृतिक महोत्सवमा सहभागी हुन रिमाल सोमबार आइपुगेको आयोजक डिल्ली परियारले जानकारी दिए ।‘महोत्सवमा आज उहाँको प्रस्तुति रहने गरी हामीले तयारी गरेका थियौं । तर बिहान एक्कासि पेट दुख्यो भनेपछि तत्काल चौरजहारी अस्पताल पुर्‍याइयो । तर त्यहाँ उपचार नहुने देखेपछि नेपाली सेनाको हेलिकप्टरमार्फत नेपालगन्ज लगियो । त्यहाँबाट आजै बुद्ध एयरको जहाजमार्फत काठमाडौं पुर्‍याइएको छ ।’गायिका रिमालको अहिले काठमाडौंस्थित ह्याम्स हस्पिटलमा भर्ना गरेर उपचार भइरहेको छ ।
सामान्य र सीपयुक्त श्रमिक लैजाने दुईवटा सम्झौता अगाडि बढाउन साउदी तयार,"काठमाडौँ — घरेलु श्रमिकको सम्झौतालाई थाती राखेर सामान्य र सीपयुक्त श्रमिकको सीप प्रमाणीकरण कार्यक्रमसम्बन्धी गरी तत्काल दुईवटा सम्झौता गर्न साउदी अरब तयार भएको छ । यसअघि साउदीले पहिला घरेलु श्रमिक लैजाने सम्झौता गर्नुपर्ने अडान राख्दै आएको थियो । नेपालले साउदीसँगको सामान्य श्रमिकसम्बन्धी सम्झौताको मस्यौदामा सहमति जनाइसकेको छ ।श्रम, रोजगार तथा सामाजिक सुरक्षा मन्त्री शरतसिंह भण्डारी र साउदी अरबको अन्तर्राष्ट्रिय मामिलाका उपमन्त्री तारिक अल हमदबीच सोमबार जेनेभामा भएको द्विपक्षीय बैठकमा यस्तो सहमति भएको हो ।‘साउदीसँग सामान्य श्रमिक लैजाने श्रम सम्झौतामा यसअघि नै सहमति भइसकेको छ । यसमा हस्ताक्षर हुन मात्रै बाँकी छ,’ श्रममन्त्री भण्डारीले इकान्तिपुरलाई भने, ‘साउदीले घरेलु श्रमिकसम्बन्धी सम्झौता भएपछि मात्रै सामान्य सम्झौतामा हस्ताक्षर हुन सक्ने अडान लिएको थियो । अहिलेको बैठकले सहमति भइसकेको सम्झौता अगाडि बढाउने र घरेलु श्रमिकसम्बन्धी सम्झौताको मस्यौदामा थप गृहकार्य गर्ने टुंगो लगाएको छ ।’श्रममन्त्री भण्डारीले दुई देशबीच श्रम सम्झौता भइसकेपछि मात्रै घरेलु श्रमिकको सम्झौता गर्नुपर्ने नेपालको संसदीय समितिको निर्देशन रहेको जानकारी साउदी पक्षलाई गराएको बताए । यसका लागि पाइलट परियोजना आवश्यक पर्ने जानकारीसमेत दिइएको थियो ।जेनेभा बैठकले सामान्य श्रम सम्झौता र सीप प्रमाणीकरण कार्यक्रममा हस्ताक्षर गर्ने बाटो खोलिदिएको हो । नेपालले साउदीसँग श्रम सम्झौता अगाडि बढाएको एक दशक भइसकेको छ । उनका अनुसार साउदीले पठाएको सामान्य सम्झौताको मस्यौदामा नेपालले सहमति जनाएर औपचारिक रूपमा परराष्ट्र मन्त्रालयमार्फत साउदी सरकारलाई पठाइसकेको छ । त्यस मस्यौदामा अन्तर्राष्ट्रिय श्रम संगठन (आईएलओ)को मापदण्डअनुसार श्रमिकको अधिकार, व्यवसायजन्य स्वास्थ्य सुरक्षा, रोजगारदाता परिवर्तन, श्रमिकको न्यायोचित भर्ना गर्ने विषयहरू समावेश गरिएका छन् ।साउदीले नेपालसँग अर्को छुट्टै सीपयुक्त जनशक्ति लैजाने श्रम सम्झौता गर्ने विषय पनि टुंग्याएको छ। साउदीले आफूलाई सीपयुक्त जनशक्ति आवश्यक परेको भन्दै स्रोत देशसँग ‘प्राविधिक श्रमिक’सम्बन्धी सम्झौता गर्न लागेको हो। यस्तै सम्झौता उसले भारत र फिलिपिन्ससँग गरिसकेको छ । श्रममन्त्री भण्डारीले नेपालले दक्ष श्रमिक उत्पादन गर्नका लागि राष्ट्रिय तालिम तथा प्रशिक्षण प्रतिष्ठान स्थापना गरिसकेको जानकारी दिए । साउदी अरबबाट सीप विकासका लागि पठाइएको अनुदानबाट महोत्तरीमा पोलिटेक्निक विद्यालय स्थापनाको प्रक्रिया अगाडि बढिरहेको छ ।श्रममन्त्री भण्डारीले साउदी अरबको श्रम बजारका विशिष्ट क्षेत्रमा आवश्यक पर्ने सीपयुक्त जनशक्ति उत्पादन गर्न नेपाल सहकार्य गर्न तयार रहेको बताए । ‘नेपालमा व्यावसायिक र प्राविधिक प्रशिक्षणका लागि साउदीबाट थप आर्थिक अनुदानको अपेक्षा गर्दैछौं । प्रशिक्षण संस्थाबाट साउदी जाने नेपाली श्रमिकको क्षमता विकासमा हामीलाई सहयोग गर,’ उनले भने, ‘हामी निर्माण, स्वास्थ्य सेवा, आतिथ्य, चिकित्सा हेरचाह, बहुप्राविधिक र घरेलु कामजस्ता प्रमुख क्षेत्रमा जाने श्रमिकको सीप विकासलाई प्राथमिकता दिनेछौं ।’बैठकमा साउदीका उपमन्त्री हमदले साउदीको श्रम बजारमा उल्लेख्य सुधार भइरहेको जानकारी दिए । ‘श्रमिक र रोजगारदाता बीच भएको करारपत्र कार्यान्वयन गर्न साउदी प्रतिबद्ध छ । श्रमिकले करारपत्रअनुसार तलब नपाए वा अकामा (आवासीय परिचयपत्र) बनाउनु परेमा तुरुन्तै डिजिटल माध्यमबाट उजुरी दिन मिल्ने संयन्त्र बनाइरहेका छौं । यसलाई हामी प्रभावकारी रूपमा कार्यान्वयन गरिरहेका छौं,’ उनले भने।साउदीले तीन महिनासम्म तलब नपाएको खण्डमा रोजगारदाता परिवर्तन गर्न मिल्ने व्यवस्था रहेको जानकारीसमेत हमदले दिए ।श्रममन्त्री भण्डारीले घरेलु श्रमिक भर्नासम्बन्धी सम्झौताको विषयमा नेपाल सरकार मापदण्ड बनाउने प्रक्रियामा रहेको जानकारी दिँदै साउदी पक्षसँग भने, ‘नेपालले मापदण्ड बनाउनेबित्तिकै साउदीबाट आएको मस्यौदाको जवाफ दिनेछ।’साउदीसँग नेपालले उठाएका प्रमुख विषयहरू :१. घरेलु श्रमिकलाई भर्नासम्बन्धी सम्झौता गर्न नेपाल अझै मापदण्ड तय गर्ने चरणमा छ । कूटनीतिक नियोगको क्षमता सुदृढ गर्दै घरेलु श्रमिकको न्यायमा पहुँच र समयमै हस्तक्षेप गर्न सक्ने संयन्त्रको विकासलाई प्राथमिकता दिइएको छ ।२. श्रमिकको शून्य-लागतमा भर्ना गर्ने नीतिमा जोड दिइएको छ । श्रम मर्यादित बनाउन मापदण्डको पालना सुनिश्चित गर्न आपूर्ति र म्यानपावर कम्पनीहरूको कडा नियमन र निरीक्षण आवश्यक छ ।३. सुरक्षित, मानवीय र सम्मानजनक काम र गुणस्तरीय वासस्थान हुनु पर्नेमा जोड दिइएको छ। न्यूनतम ज्याला, सुरक्षा, व्यवसायजन्य स्वास्थ्य, जीवन बीमा, स्वास्थ्य उपचारमा सहज पहुँच र सुरक्षा मापदण्ड स्पष्ट हुनुपर्छ ।४. साउदी अरबको श्रम बजारको क्षेत्रीय आवश्यकताअनुसार नेपालमा व्यमवसायिक र प्राविधिक प्रशिक्षण अनुकूल गराउन सहकार्य गर्न नेपाल तयार छ ।५. विदेशमा प्राप्त सीपहरूलाई पहिचान गरी रोजगारी, उद्यमशीलता र सामाजिक सेवा माध्यमबाट फर्केकाहरूलाई सहयोग गर्ने पुनःएकीकरण कार्यक्रम कार्यान्वयनको चरणमा पुगेको छ ।६. फिफा विश्वकप २०३० सफल बनाउन नेपाल सहकार्य गर्न इच्छुक छ ।"
कोशी प्रदेशबाटै पूर्वी एसियातर्फ फर्कियो मनसुन,"काठमाडौँ — नेपालमा सरदर मितिभन्दा १५ दिनअघि अर्थात यही जेठ १५ गते मनसुन कोशी प्रदेश भित्रिएको थियो ।  तर मनसुन कोशी प्रदेशबाटै पूर्वी एसिया फर्किएको छ । पूर्वी एसिया क्षेत्रमा बलियो न्यूनचापीय क्षेत्र बनेकाले मनसुनी वायु नेपालको कोशीबाट उता सोहोरिएको मौसमविद् बताउँछन् ।जल तथा मौसम विज्ञान विभाग, मौसम पूर्वानुमान महाशाखाका मौसमविद् गोविन्द झाले भने, 'मनसुन पूर्वी एसिया क्षेत्र मुख्यगरी फिलिपिन्सतिर सोहोरिएर गएकाले कोशीबाट अन्यत्र फैलिन पाएन, अझै केही दिन मनसुन फैलिने सम्भावना देखिँदैन ।'मनसुन भित्रिए लगत्तै जेठ १७ गते पूर्वी नेपालमा ठूलो वर्षा र बाढी आयो । धरान­धनकुटा सडकखण्डको साँगुरीगढी गाउँपालिका–६ स्थित फेदीको १०० मिटर सडक लेउती खोलाको बाढीले बगायो । झापामा माइखोलाको बाढीले २२ घर डुबान भयो । त्यसपछि वर्षा भएको छैन । त्यसो त पश्चिम तथा मध्यक्षेत्रमा स्थानीय र पश्चिमी वायु सक्रिय छ । मौसमविद् झा पश्चिमी वायु अझै बलियो रहेकाले मनसुन आउन नपाएको बताउँछन् ।नेपालमा बङ्गालको खाडीको जलवाष्प बोकेर मनसुनी वायु आउने गर्छ । तर त्यो कमजोर भएको झाले बताए । जसका कारण हाल देशभर तापक्रम वृद्धि भइरहेको छ । मौसमविद्का अनुसार यसरी मनसुन ‘ब्रेक’ हुनु राम्रो सङ्केत होइन । यसले कतै धेरै वर्षा गराउने र कतै खडेरी पार्ने हुनसक्छ ।भोलिदेखि बदली हुनेमौसमविद् झाले भोलिदेखि नेपालका कतिपय क्षेत्रमा फेरि बदली सुरु हुने बताए । उनका अनुसार अहिले बङ्गालको खाडीमा फेरि अर्को न्यूनचापीय प्रणाली बनेको छ ।भारतको मध्यभूभागमा पनि न्यूनचापीय क्षेत्र बन्दै गएको उनले बताए । जसको असर नेपालमा आइपुग्ने छ र वर्षा गराउने छ । यसवर्ष जल तथा मौसम विज्ञान विभागले धेरै वर्षा हुने र गर्मी पनि बढी हुने आँकलन सार्वजनिक गरिसकेको छ । जसअनुसार राष्ट्रिय विपद् जोखिम न्यूनिकरण तथा व्यवस्थापन प्राधिकरणले विपद प्रतिकार्य योजना लागू गरिसकेको छ ।प्राधिकरणका प्रवक्ता रामबहादु केसीले करिब २० लाख मानिस प्रभावित हुने र त्यसको १० प्रतिशतलाई राहत तथा उद्धार गर्नुपर्ने अवस्था आउन सक्ने अनुमानसहित तयारी गरिरहेको बताए ।"
समाजवादी क्रान्ति नयाँ चरणमा : अध्यक्ष दाहाल,"काठमाडौँ — माओवादी अध्यक्ष पुष्पकमल दाहालले समाजवादी क्रान्तिलाई नयाँ चरणमा लैजान पार्टीले विगतका गल्ती र कमजोरी सच्याउँदै जनतासँग पुनः जोडिने अभियान सञ्चालन गरिरहेको बताएका छन् ।मंगलबार आयोजित पार्टी प्रवेश कार्यक्रममा अध्यक्ष दाहालले माओवादी केन्द्र सुशासन, सामाजिक न्याय र समृद्धिको अभियानमा रहेको उल्लेख गर्दै माओवादी केन्द्र सुशासन, सामाजिक न्याय र समृद्धिको अभियानमा रहेको बताए ।'समाजवादी क्रान्तिलाई नयाँ चरणमा लैजान पार्टीले विगतका गल्ती र कमजोरी सच्याउँदै जनतासँग पुनः जोडिने अभियान सञ्चालन गरिरहेको छ, यो अभियानमा जोडिन म सबैलाइ आग्रह पनि गर्दछु,' उनले भने ।अशोक राई नेतृत्वको जनता समाजवादी पार्टी (जसपा) परित्याग गरी कर्णाली प्रदेशका अध्यक्ष देवीकृष्ण न्यौपानेसहित जसपा कर्णालीका नेता तथा कार्यकर्तालाई पार्टीमा स्वागत गर्दै उनले सो पार्टी प्रवेश र समायोजनले पार्टीको अभियानमा थप ऊर्जा तथा उत्साह प्रदान गर्ने विश्वास व्यक्त गरे ।साथै अध्यक्ष दाहालले माओवादी केन्द्रप्रति आकर्षक बढ्दै गएको उल्लेख गर्दै पार्टीमा समायोजन हुन आउनेलाई उचित जिम्मेवारी दिइने बताए ।"
पूर्वराष्ट्रपति भण्डारीको प्रश्न : कार्यकर्तासँग भेट्न मैले एमालेको इजाजत लिनुपर्छ र ?,"विराटनगर — पूर्वराष्ट्रपति विद्यादेवी भण्डारीले कार्यकर्ताहरूसँग भेटघाट गर्न एमालेसँग अनुमति लिइरहनुपर्ने कुनै आवश्यकता नरहेको स्पष्ट पारेकी छन् ।मंगलबार विराटनगर विमानस्थलमा पत्रकारहरूसँग कुरा गर्दै उनले भनिन्, ‘मैले कार्यकर्तासँग भेट्न एमालेको इजाजत लिनुपर्छ र ? मैले त संगठित सदस्यता नलिएको बेलादेखि नै पार्टीमा काम गर्दै आएको हुँ । चिनजान पनि ठूलै छ । पार्टीका नेताहरूले कार्यक्रममै बोलाउनु स्वाभाविक हो ।’‘राष्ट्रपति हुनुअघि र संगठित सदस्यता नलिँदैदेखि म पार्टीमा सक्रिय थिएँ । अहिले समाजसँग साक्षात्कार गर्नु, जनताको विचार, आकांक्षा बुझ्नु मेरो कर्तव्य हो । नयाँ पुस्ताका लागि देशका लागि बाँचुन्जेल संघर्ष गर्नुपर्छ,’उनले थप भनिन् ।एमालेभित्र आफूले गुटगत राजनीति थालेको आरोपबारे प्रतिक्रिया दिँदै उनले भनिन्, ‘म कहिल्यै गुट बनाउने मान्छे होइन । अध्यक्ष ओलीजीले मलाई ताकेर भनेको जस्तो मलाई लाग्दैन । उहाँले त्यस्तो भन्नु भएको पनि होइन होला । तपाईँहरूले त्यसो अर्थ लगाउनुभयो कि ?’प्रधानमन्त्री तथा एमाले अध्यक्ष केपी शर्मा ओलीले भर्खरै पार्टी कार्यकर्ताहरूलाई गुटबन्दी नगर्न चेतावनी दिएका थिए । कोशी प्रदेशको मोरङ र सुनसरीमा चार दिन बिताएकी भण्डारी मंगलबार काठमाडौं फर्किंदै छिन् ।दुई पटक मुलुकको राष्ट्रपति भइसकेकी विद्यादेवी भण्डारीले सक्रिय राजनीतिमा फर्कने स्पष्ट रूपमा बताइसकेकी छन् । पहिलोपल्ट २०७२ कात्तिकमा र त्यसपछि २०७४ फागुनमा राष्ट्रपति बनेकी भण्डारी नियमित दुई कार्यकाल सकेर २०७९ फागुनमा शीतल निवासबाट बिदा भएकी थिइन् । त्यसको केही समयपछि उनी पुनः सक्रिय राजनीतिमा फर्कने संकेतले एमालेभित्र तरंग पैदा गरेको छ ।भण्डारी एमालेमा फर्कने चर्चा भइरहेका बेला प्रधानमन्त्रीसमेत रहेका एमाले अध्यक्ष केपी शर्मा ओलीले भने हल्ला मात्र फैलाइएको बताएका छन् । 'यहाँ अब फलाना आउने अरे, फलाना आउने अरे, यस्तो-यस्तो । पार्टीमा कुनै छलफल नै भएको छैन, को महासचिव, को अध्यक्ष, को उपाध्यक्ष, अहिले महाधिवेशन घोषणै भएको छैन,' अध्यक्ष ओलीले केही दिनअघि भनेका थिए ।"
आजको मौसम पूर्वानुमान : देशका पहाडी भागमा आंशिकदेखि साधारणतया बदली हुने,"काठमाडौँ — हाल देशका पश्चिम र मध्यभागमा पश्चिमी तथा स्थानीय वायुको प्रभाव रहेको छ । कोशी प्रदेशका अधिकांश भागमा मनसुनी वायुको प्रभाव रहेको जल तथा मौसम पूर्वानुमान महाशाखाले जनाएको छ ।महाशाखाका अनुसार आज दिउँसो कोशी र लुम्बिनी प्रदेशलगायत देशका पहाडी भागमा आंशिकदेखि साधारणतया बदली रही बाँकी भागमा मौसम सफादेखि आंशिक बदली रहने छ । ती प्रदेशलगायत देशका पहाडी भागका केही स्थानमा मेघगर्जन र चट्याङसहित हल्कादेखि मध्यम वर्षाको सम्भावना छ । देशका उच्चपहाडी तथा हिमाली भागका एकदुई स्थानमा हल्का वर्षा र हिमपातको सम्भावना छ ।त्यसैगरी, आज राति कोशी, लुम्बिनी र गण्डकी प्रदेशलगायत देशका पहाडी भागमा आंशिकदेखि साधारणतया बदली रही बाँकी भू–भागमा मौसम सफादेखि आंशिक बदली रहने छ । यसैगरी कर्णाली प्रदेशका उच्चपहाडी तथा हिमाली भागका एकदुई स्थानमा हल्का वर्षा र हिमपातको सम्भावना रहेको महाशाखाले जनाएको छ ।"
५ सय प्राध्यापकले अध्ययन बिदा दुरुपयोग गर्दा त्रिविलाई डेढ अर्ब नोक्सानी,"काठमाडौँ — त्रिभुवन विश्वविद्यालयका करिब ५ सय प्राध्यापक तथा कर्मचारीले अध्ययन बिदा दुरुपयोग गरेको पाइएको छ । मासिक तलब सुविधासहित अध्ययन बिदा लिए पनि पढाइ पूरा नगर्ने र पूरा गरे पनि विदेशमै लुकेर बस्ने कारणले विश्वविद्यालयलाई डेढ अर्बभन्दा बढी नोक्सान भएको छ ।त्रिवि शिक्षक तथा कर्मचारी सेवासम्बन्धी नियममा ३ देखि ५ वर्षसम्म अध्ययन बिदा पाउने व्यवस्था छ । उक्त सुविधा उपयोग गर्ने ३ सय २० जनाभन्दा बढीले अध्ययन पूरा नगरेको र १ सय ८० जना अध्ययनका लागि विदेश गए पनि विश्वविद्यालय नफर्केको भेटिएको हो । त्रिवि कार्यकारी परिषद्ले अध्ययन बिदा लिने शिक्षक तथा कर्मचारी खोजबिन गर्न समिति गठन गरेको थियो । सहप्राध्यापक जीवन काफ्लेको संयोजकत्वमा गठित ३ सदस्यीय समिति प्रतिवेदन बुझाउने अन्तिम तयारीमा रहेको त्रिविका रजिस्ट्रार केदार रिजालले जनाए ।गत माघमा गठित समितिले कार्यकारी परिषद्सहित निमित्त उपकुलपति खड्ग केसी, रजिस्ट्रार केदार रिजाल र रेक्टर दुविनन्द ढकाललाई कार्य प्रगतिको जानकारी गराएको छ । कार्यकारी परिषद् स्रोतका अनुसार बिदा लिएर पढाइ पूरा नगर्ने अधिकांश उपप्राध्यापक, सहप्राध्यापक, प्राध्यापकले निजी कलेजमा पढाउने गरेको समेत पाइएको छ ।अध्ययन बिदामा बस्दा उनीहरूले प्रतिव्यक्ति ३० देखि ४० लाखसम्म तलब सुविधा लिएको समिति स्रोतले जनाएको छ । ‘औसतमा एक जनाले मासिक ६० हजार सुविधा लिँदा वार्षिक ७ लाख ८० हजार बुझ्छन् । औसतमै ४ वर्षको दरले एक जनाले ३१ लाख २० हजार पाउँछन् । ५ सय जनाले अध्ययन बिदाको रकम दुपयोग गर्दा विश्वविद्यालयलाई कम्तीमा डेढ अर्बभन्दा बढी आर्थिक क्षति पुगेको छ,’ कार्यकारी परिषद्का एक सदस्यले भने ।खोजबिन समितिले तथ्यांक संकलन सकेर प्रतिवेदन लेखन अन्तिम चरणमा पुर्‍याएको संयोजक काफ्लेले बताए । ‘एक/दुई साताभित्रै प्रतिवेदन बुझाउने तयारीमा छौं । कतिपय तथ्यांक पुनः रुजु भइरहेको छ’, उनले भने । अध्ययन बिदा लिएर फर्केपछि त्यति नै समय विश्वविद्यालयमा अध्यापन गराउने प्रावधान छ । समितिले उक्त व्यवस्था उल्लंघन मात्रै नभएर आर्थिक अनियमिततासमेत भएको जानकारी गराएको परिषद्का ती सदस्यले बताए । विश्वविद्यालयलाई आर्थिक नोक्सानसमेत भएकाले उक्त रकम असुलउपर गर्न समितिले सुझाव दिने तयारी गरेको छ ।त्रिवि सामान्य प्रशासन महाशाखाअनुसार आर्थिक वर्ष २०७१/७२ यता करिब १ हजार शिक्षक, कर्मचारीले अध्ययन बिदा लिएका छन् । तीमध्ये ५० प्रतिशतभन्दा बढीले अध्ययन नै पूरा नगरेको र पूरा गरे पनि विश्वविद्यालय नफर्की तलब सुविधा उपभोग गरेको भेटिएको हो । यस्ता प्राध्यापक, कर्मचारीबाट १० प्रतिशत ब्याज/जरिवानासहित तलब सुविधा असुलउपर गर्नसमेत खोजबिन समितिले सुझाव दिने तयारी गरेको छ ।त्रिविका ६४ आंगिक क्याम्पस, विभाग र केन्द्रीय कार्यालयमा कार्यरत शिक्षक, कर्मचारीले अध्ययन बिदाको दुरुपयोग गरेको समितिले औंल्याएको छ । समितिले गत फागुन ९ मा देशभरका त्रिविका निकायलाई अध्ययन बिदा उपयोग गरी नफर्कने र उक्त बिदा दुरुपयोग गर्ने शिक्षक, कर्मचारीको विवरण उपलब्ध गराउन पत्राचार गरेको थियो । कतिपय क्याम्पस विभागले त्यस्तो विवरण लुकाएको समितिले पदाधिकारीलाई बताएको छ ।‘कांग्रेस, एमाले, माओवादीनिकट प्राध्यापक संघ/संगठनको राजनीति गर्ने प्राध्यापक, कर्मचारीले नै अध्ययन बिदा दुरुपयोग गरेकाले पहुँचका आधारमा क्याम्पस, विभागका प्रमुखलाई दबाब दिएर विवरण लुकाएको गुनासो समितिले गरेको छ,’ परिषद्का एक पदाधिकारीले भने । विवरण लुकाएका कारण अध्ययन बिदा दुरुपयोग गर्नेको संख्या ३ सय २० भन्दा बढी हुन सक्ने अनुमान छ । विदेशबाट नफर्कने र अध्ययन पूरा नगर्ने कतिपयले भने खोजबिन थालेपछि आर्थिक प्रशासन महाशाखामा सम्पर्क गरेर रकम फिर्ता गर्न थालेको रजिस्ट्रार कार्यालयको भनाइ छ ।अध्ययन बिदा पूरा गरेपछि पनि बेतलबी बिदा लिएर कतिपय प्राध्यापकले विश्वविद्यालयलाई हानिनोक्सानी पुर्‍याएको समितिले फेला पारेको छ । ‘५ वर्ष अध्ययन बिदापछि ७–८ वर्षसम्म बेतलबी बिदामा बसेका प्राध्यापक पनि भेटिएको जानकारी आएको छ,’ कार्यकारी परिषद्का ती सदस्यले भने, ‘बेतलबी बिदासमेत जोडेर पेन्सन सुविधा लिने प्राध्यापक–कर्मचारी पनि भेटिएका छन् ।’त्रिवि नियमअनुसार बेतलबी बिदा गणना गरेर पेन्सन सुविधा प्राप्त गर्नु गैरकानुनी हो । समिति स्रोतका अनुसार यसमा पनि अंकुश लगाउन कार्यकारी परिषद्लाई सिफारिस गर्ने तयारी छ । अध्ययन बिदामा बस्ने, अध्ययन नगर्ने, अध्ययन गरे पनि नफर्कने प्रवृत्तिका कारण विश्वविद्यालयमा आंशिक, करार प्राध्यापकको समस्या झाँगिएको खोजबिन समितिले औंल्याएको छ । ‘प्राध्यापक बिदामा बसेपछि कक्षा सञ्चालन गर्न उनीहरूको सट्टामा आंशिक वा करारमा शिक्षक भर्ती हुन्छन्,’ ती पदाधिकारीले भने, ‘वर्षौं आंशिक वा करारमा काम गरेपछि सीमित प्रतिस्पर्धाबाट स्थायी गर्न दबाब दिन्छन् ।’ दशकअघिदेखि यस्तो प्रवृत्ति त्रिविमा विद्यमान छ ।अध्ययनका लागि सबैभन्दा बढी अमेरिका, त्यसपछि युरोप, अस्ट्रेलिया, जापान, क्यानडालगायत स्थानमा पुगेका प्राध्यापकहरू नफर्कने गरेको पाइएको छ । समितिले अध्ययन बिदा दुरुपयोग गर्नेलाई तलब सुविधा फिर्ता गर्न कम्तीमा ३ महिना दिन र उक्त समयमा फिर्ता नगरे नामावली सार्वजनिकसहित कार्यरत निकायमा लेखी पठाउन त्रिविलाई सुझाव दिने तयारी गरेको छ ।"
पतञ्जलि जग्गा प्रकरण : ‘भारतबाट ल्याइएको २ अर्ब रेमिट्यान्समा देखाएर छली’,"काठमाडौँ — उद्योग सञ्चालन गर्न भनी सरकारबाट हदबन्दी छुटमा खरिद गरेको जग्गा अपचलन अभियोगमा भ्रष्टाचार मुद्दा खेपेका पतञ्जलि योगपीठ तथा आयुर्वेद कम्पनी नेपाल र सञ्चालक शालिग्राम सिंहविरुद्ध सम्पत्ति शुद्धीकरण र बैंकिङ कसुरमा पनि अनुसन्धान सुरु गरिएको छ ।अख्तियार दुरुपयोग अनुसन्धान आयोग र नेपाल प्रहरीको केन्द्रीय अनुसन्धान ब्युरो (सीआईबी) ले पतञ्जलि नेपाल र सञ्चालक सिंहविरुद्ध थप दुई वटा कसुरमा एकसाथ अनुसन्धान थालेका हुन् ।नेपालमा मुनाफा नकमाउने गरी उद्योग खोल्न भनेर भारतबाट ल्याएको २ अर्बभन्दा बढी रकम पूर्वसर्तविपरीत घरजग्गा कारोबारलगायत निजी कम्पनीमा लगानी गरेको भेटिएपछि अख्तियारले सिंहविरुद्ध सम्पत्ति शुद्धीकरणअन्तर्गत अनुसन्धान थालेको हो । यस्तै वैदेशिक लगानीस्वरूप भित्रिएको रकमलाई ‘रेमिट्यान्स’ भनी गलत विवरण पेस गरेर अपचलन गरेको देखिएपछि यसमा अनुसन्धान गर्न अख्तियारले सीआईबीलाई पत्र पठाएको हो ।अख्तियारका एक अधिकारीले सम्पत्ति शुद्धीकरण र केही दिनअघि गएको मुद्दाको पूरक अनुसन्धानका लागि छुट्टै अधिकृत तोकेर अनुसन्धान गर्ने निर्णय भइसकेको र बैंकिङ कसुरको अनुसन्धान गर्न सीआईबीलाई पत्र पठाइएको जानकारी दिए ।पतञ्जलिले उद्योग खोल्न भनेर हदबन्दी छुटमा लिएको काभ्रेको बनेपास्थित महेन्द्र ज्योति, चलाल गणेशस्थान र साँगाको साढे ५ सय रोपनी जग्गा हिनामिना गरेको अभियोगमा बिहीबार तत्कालीन प्रधानमन्त्री माधवकुमार नेपाल र पतञ्जलि नेपालका प्रमुख सिंहसहित ९३ जनाविरुद्ध अख्तियारले विशेष अदालतमा भ्रष्टाचार मुद्दा दायर गरिसकेको छ ।गैरकानुनी रूपमा हदबन्दी छुटमा लिएको र सरकारी गुठीबाट ‘सेटिङ’ मा कम्पनीका नाममा लगेकोसहित कुल ५ सय ५४ रोपनी ५ आना १ पैसा जग्गा हिनामिना गरेको अभियोगमा अख्तियारले तत्कालीन प्रधानमन्त्री नेपाल र पतञ्जलिका सिंहविरुद्ध अख्तियारले भ्रष्टाचार मुद्दा दायर गरेको थियो । उनीहरूबाट १८ करोड ५८ लाख ५० हजार रुपैयाँ बिगो माग दाबी गरिएको छ । अनुसन्धानका क्रममा हदबन्दी छुटमा किनेको भनिएको जग्गामध्ये २ सय ५२ रोपनी ३ आना १ पैसा जग्गा सरकारी गुठी ‘हिटीचोक’ का नाममा कायम रहेको पनि पाइएको छ ।मुनाफा वितरण नगर्ने कम्पनीका रूपमा भारतीय योगगुरु रामदेव, उनका सहयोगी आचार्य बालकृष्ण, राजेन्द्र सिंह, राधेश्याम सराफ र शालिग्राम सिंह सञ्चालक समिति सदस्य रहने गरी २० असोज २०६४ मा पतञ्जलि योगपीठ तथा आयुर्वेद कम्पनी नेपालमा दर्ता भएको थियो । त्यसपछि सरकारी गुठीको साढे २ सय रोपनी र अरू थप ३ सय रोपनीसहितलाई हदबन्दी छुटमा जग्गा किनेको देखाएर पछि त्यही जग्गा हदबन्दी छुटसम्बन्धी कानुनविपरीत विभिन्न व्यक्ति तथा हाउजिङ कम्पनीलाई बिक्री गरेको अख्तियारको ठहर छ ।सँगै जग्गा खरिद र भौतिक संरचना निर्माण लगायतका नाममा भारतको पतञ्जलिबाट ल्याएको रकम पूर्वसर्तअनुसार प्रयोग नगरेको, लगानीका लागि ल्याइएको रकमलाई ‘रेमिट्यान्स’ शीर्षकमा देखाएर अपचलन गरेको तथा त्यो रकम शुद्धीकरण गरेको पाइएपछि बैंकिङ कसुर र सम्पत्ति शुद्धीकरणमा पनि अनुसन्धान अघि बढाइएको अख्तियारका एक अधिकारीले बताए ।‘पतञ्जलि योगपीठका सञ्चालक शालिग्राम सिंहको नाममा काठमाडौं उपत्यका, काभ्रेपलाञ्चोक लगायत देशका विभिन्न स्थानमा गैरकानुनी तरिकाले हदभन्दा बढी जग्गा खरिद तथा भोगचलन गरे/गराएको देखिन्छ,’ ती अधिकारीले भने, ‘भूमिसम्बन्धी ऐन, २०२१ ले तोकेको हदभन्दा बढी जग्गा राख्न पाइँदैन, यसका अलावा सिंहले सरकारी/सार्वजनिक जग्गा पनि कम्पनी र आफ्ना नाममा लगेर हिनामिना गरेको पाइएकाले यो विषय भ्रष्टाचार निवारण ऐन र सम्पत्ति शुद्धीकरणसम्बन्धी कानुनविपरीत देखिन्छ, त्यही भएर छुट्टै अनुसन्धान गर्ने निर्णय आयोग बैठकबाट भइसकेको छ ।’सिंहले पतञ्जलि नेपालका लागि भनेर ल्याएको लगानीलाई शुद्धीकरण गरी ‘रिजाल क्यानिङ कम्पनी’ सँगसमेत साझेदार बनेर लगानी तथा सट्टापट्टा गरेको पुष्टि भएकाले यो विषयमा अझ बृहद् अनुसन्धान आवश्यक देखिएको अख्तियारले जनाएको छ । १९ जेठ २०३२ मा राजपत्रअनुसार रिजाल क्यानिङ कम्पनी ‘फलफूल उद्योग’ चलाउन भनी सुनसरी र मोरङमा ५९ बिघा ९ कट्ठा १२ धुर हदबन्दी छुटमा लिएकामा पछिल्ला पटक नेपालमा पतञ्जलि उद्योग खोल्न कम्पनी स्थापना भएपछि सिंह रिजाल क्यानिङसँग मिलेमतो गरी हदबन्दी छुट जग्गा अपचलनमा संलग्न रहेको अख्तियारको अनुसन्धानमा भेटिएको छ । सिंहले धनुषामा २५ बिघा पनि हदबन्दी कानुनविपरीत किनेको भेटिएको छ ।अख्तियारका अनुसार पतञ्जलिले नेपालमा लगानी गर्न भनी ‘वैदेशिक लगानी’ सम्बन्धी कानुनअनुसार भित्र्याउनुपर्ने रकमलाई सिंहले नै एसबीआई बैंक र एभरेस्ट बैंकमार्फत ‘रेमिट्यान्स’ शीर्षक देखाएर ल्याएको र त्यसरी ल्याएको रकम पनि पूर्वसर्तविपरीत खर्च गरेको भेटिएको छ ।‘पतञ्जलि योगपीठ तथा आयुर्वेद कम्पनी नेपालले एसबीआई र एभरेस्टलगायतका बैंकमा विप्रेषणमार्फत अर्बौं रकम ल्याएको देखिन्छ । त्यसरी रकम ल्याउँदा राष्ट्र बैंक, समाज कल्याण परिषद्लगायतका निकायबाट अनुमति लिएको पनि देखिँदैन,’ अख्तियारका एक अधिकारीले भने, ‘उक्त रकम पतञ्जलि योगपीठ तथा आयुर्वेद कम्पनी नेपालको खातामा आएको, रकम प्रयोग भएको देखिएकोमा खर्चको हरहिसाब स्पष्ट विवरण छैन, यसमा कर्मचारीको संलग्नता देखिन्छ, यो विषय मूलतः सम्पत्ति शुद्धीकरणको मामिलासँग जोडिएकाले थप अनुसन्धान गर्ने निर्णय भएको हो ।’ यसरी भएको अनियमिततामा पतञ्जलिको लेखापरीक्षण गर्ने संस्था तथा व्यक्तिहरूको पनि मिलेमतो देखिएकाले यसतर्फ अनुसन्धान अघि बढेको अख्तियारले जनाएको छ ।नेपालमा आएको वैदेशिक लगानीलाई बैंक/वित्तीय संस्था तथा यसमा आबद्ध कर्मचारीको मिलेमतोमा रेमिट्यान्समा आएको भनी देखाएर हिनामिना गरेकोमा सीआईबीमार्फत थप अनुसन्धान गर्न प्रहरीलाई पत्र पठाइएको अख्तियारका ती अधिकारीले जानकारी दिए ।‘पतञ्जलि नेपालले एसबीआई र एभरेस्टलगायत बैंक तथा वित्तीय संस्थामा गैरकानुनी तरिकाले विप्रेषणमार्फत अर्बौं रकम प्राप्त गरेको देखिन्छ, उक्त रकम प्राप्त गर्दा/गराउँदा राष्ट्र बैंक, समाज कल्याण परिषद्लगायत प्रचलित कानुनबमोजिम सम्बन्धित निकाय/कार्यालयबाट अनुमति लिएको देखिँदैन,’ अख्तियारका ती अधिकारीले भने, ‘यसरी आएको रकम अपचलन गरेकोमा ‘बैंकिङ कसुर तथा सजाय ऐन २०६४, विदेशी विनिमय ऐन २०१९ र राष्ट्र बैंक ऐन २०५८ लगायत मौजुदा कानुनविपरीत भएकामा थप अनुसन्धान गर्न उपयुक्त देखिएकाले केन्द्रीय अनुसन्धान ब्युरोलाई लेखी पठाइएको छ ।’पतञ्जलिले ९ पुस २०६४ मा काभ्रेमा उद्योग खोल्न भनेर ७ सय रोपनी जग्गा हदबन्दी छुटमा किन्न भूमिसुधार मन्त्रालयलाई निवेदन दिएको थियो । त्यसपछि २४ मंसिर २०६४ देखि २८ कात्तिक २०६५ सम्ममा सरकारबाट स्वीकृत नै नभई हदबन्दीभन्दा बढी जग्गा खरिद गरेकामा त्यसमध्ये अढाई सय रोपनी सरकारी गुठीको जग्गा पनि हडपेको पाइएको थियो । यसरी गैरकानुनी रूपमा निजी र सार्वजनिक जग्गा कम्पनीमा लगेकामा १८ माघ २०६६ मा सरकारले गैरकानुनी कामलाई वैधता दिने गरी हदबन्दी छुटमा जग्गा किन्न स्वीकृति प्रदान गरेको थियो । पतञ्जलिका नाममा जग्गा नामसारी गरे पनि १५ फागुन २०६५ मा तत्कालीन सनराइज बैंकमा धितो राखर कर्जा लिएको थियो । जबकि पतञ्जलिले ११ मंसिर २०६६ मा मात्र हदबन्दी छुटमा जग्गा किन्न अनुमति मागेर सरकारलाई निवेदन दिएको थियो ।त्यसपछि विभिन्न मितिमा फाइल खडा गरी सरकारले १८ माघ २०६६ मा पतञ्जलिलाई काभ्रेमा ८ सय १५ रोपनीसहित दाङमा ७५ बिघा, लमजुङमा ३ सय रोपनी, स्याङ्जामा २५० रोपनी, चितवनमा १५ बिघा, धनुषामा २५ बिघा, काठमाडौं उपत्यकामा १२५ रोपनी, बारा र पर्सामा ४० बिघा जमिन ५ वर्षभित्र खरिद गर्न स्वीकृति दिएको थियो । त्यसको अर्को महिना १७ फागुन २०६६ मा हदबन्दी छुटमा किनेको र गुठीको अढाई सय रोपनीसहितलाई बिक्री/सट्टाभर्ना गर्न भनी पतञ्जलिले भूमिसुधार मन्त्रालयमा निवेदन दिएकामा तत्कालीन प्रधानमन्त्रीसमेतको संलग्नता र योजनामा ६ चैत २०६६ को मन्त्रिपरिषद्ले हदबन्दी छुट र गुठीको जग्गा बिक्री गर्न मन्त्रिपरिषद्बाट स्वीकृति दिएको थियो ।त्यसलगत्तैबाट अघि बढेको जग्गा बिक्रीको खेल असार २०६७ मा टुंग्याएर पतञ्जलिले हिनामिना गरेको भेटिएको थियो । सोही प्रकरणमा तत्कालीन प्रधानमन्त्री नेपाल, तत्कालीन मन्त्रीद्वय प्रेमबहादुर सिंह र डम्बर श्रेष्ठ, त्यस बेलाका मुख्यसचिव माधव घिमिरे तथा तत्कालीन भूमिसुधार सचिव छविराज पन्तसहित ९३ जनाविरुद्ध गएको बिहीबार अख्तियारले भ्रष्टाचार मुद्दा दायर गरेको हो । यसकै निरन्तरतास्वरूप अख्तियार र सीआईबीबाट बैंकिङ कसुर र सम्पत्ति शुद्धीकरणमा पनि अनुसन्धान अघि बढेको हो ।"
३ करोडभन्दा कमका योजना नराख्ने मापदण्ड : रु. १ हजारका योजना पनि संघीय बजेटमा,"काठमाडौँ — संघीय सरकारको बजेटमा तीन करोडभन्दा कम लागतका आयोजना नराख्ने मापदण्ड रहे पनि सहरी विकास मन्त्रालयअन्तर्गत २० वटा कार्यक्रममा एक–एक हजार रुपैयाँ विनियोजन गरेको पाइएको छ । बजेटमा टुक्रे योजना नराख्ने भन्दै राष्ट्रिय योजना आयोगले तीन करोड रुपैयाँभन्दा बढीका आयोजनामा मात्र बजेट विनियोजन गर्ने गरी ‘राष्ट्रिय आयोजना बैंक मापदण्ड २०८१’ लागू गरेको थियो ।उक्त मापदण्डले टुक्रे योजना संघमा नरहने र प्रदेश तथा स्थानीय तहबाटै कार्यान्वयन गर्ने तय गरेको थियो । यसलाई लत्याउँदै संघीय सरकारले यसपालिको बजेटमा सहरी विकास मन्त्रालयअन्तर्गतका १ हजारका २० वटा कार्यक्रम राखेको हो । एक हजारपछि लाखका कार्यक्रम दुई दर्जन छन् ।चालु वर्षमा सय हाराहारी एक लाखका योजना राखेको मन्त्रालयले आगामी आर्थिक वर्षका लागि पनि लाखका योजना राख्न छुटाएको छैन । एक, दुई, तीनदेखि माथि लाखका टुक्रे योजना धेरै छन् । अहिले बजेट शीर्षक खडा गर्ने र त्यसमा पछि रकमान्तर गरी बजेट बढाउनका लागि सहरी विकास मन्त्रालयले मनपरी गरेको हो ।उपप्रधान तथा अर्थमन्त्री विष्णु पौडेलले तीन करोड रुपैयाँभन्दा कम लागतका आयोजनामा बजेट विनियोजन नगर्ने भनेर बजेट भाषणमै भने पनि सहरी विकास मन्त्रालय मातहत ३ करोडका आयोजना नै कमै छन्, टुक्रे आयोजना बढी छन् ।सहरी विकासका लागि चालु वर्षमा ९१ अर्ब ३५ करोड २३ लाख रुपैयाँ विनियोजन गरिएकामा आगामी वर्षलाई बजेट बढाएर १ खर्ब १८ अर्ब ३४ करोड ४४ लाख रुपैयाँ पुर्‍याइएको छ । सहरी विकासअन्तर्गत ६ हजार ७ सय ५५ कार्यक्रम तथा योजना बजेटमा समेटिएका छन् । धेरै बजेट सहरीमा पठाएर कार्यकर्ता रिझाउने काम गरिएको एक पूर्वसचिवले बताए । ‘आगामी वर्षका लागि सहरीमा धेरै बजेट विनियोजन हुनेबित्तिकै केही गडबडी छ भन्ने लागेको थियो,’ ती पूर्वसचिव भन्छन्, ‘नभन्दै भएभरका टुक्रे योजना यतै पठाइएको रैछ, यो केही होइन, कार्यकर्ता रिझाउने मेसो मात्र हो ।’फुसका छाना हटाएर जस्ताको व्यवस्थापन गर्न सुरक्षित नागरिक आवास कार्यक्रमअन्तर्गत भुक्तानी दिने गरी बजेटमा ती कार्यक्रम राखिएको सहरी विकास मन्त्रालयका प्रवक्ता नारायणप्रसाद मैनाली बताउँछन् । ‘अहिले बजेटमा नील हुन नदिने गरी एक–एक हजारका कार्यक्रम राखिएको हो,’ उनी भन्छन्, ‘पछि रकम थप गरेर फुसका घर भएकालाई सम्बन्धित निकायमार्फत उपलब्ध भुक्तानी गर्दै लगिनेछ ।’ सुरक्षित नागरिक आवास कार्यक्रममा भुक्तानी दिन भन्दै एक हजारका २० वटा कार्यक्रम राखिएका हुन् । त्यस्तै एक लाखका २६ वटा कार्यक्रम छन् ।संघीय सरकारले प्रदेश र स्थानीय तहमा पठाउने ससर्त अनुदानका ३ करोडभन्दा तलका सम्बोधन गर्नुपर्ने कार्यक्रम तथा योजना राखिएको सहरी विकास मन्त्रालयका सचिव गोपाल सिग्देल बताउँछन् । ‘संघले ३ करोडभन्दा तलका योजना कार्यान्वयन नगर्ने भनेको हो,’ उनी भन्छन्, ‘सुरक्षित नागरिक आवास कार्यक्रमअन्तर्गत प्रतिघरपरिवारले ७५ हजार रुपैयाँ पाउँछन्, यो संघीय सरकारको कार्यक्रम हो, यसको कार्यान्वयन स्थानीय तहले गर्छ, त्यहीअनुसार बजेटमा सम्बोधन गरिएको हो ।’ कसले कार्यान्वयन गर्ने हो कार्यक्रममै उल्लेख गरिएको उनको भनाइ छ ।‘कार्यक्रम छ, कार्यान्वयन गर्ने निकाय तोकिएको छ, यो ससर्त संघीय बजेट हो,’ उनी भन्छन्, ‘संघले विनियोजन गरेर अख्तियारीसहित प्रदेश र स्थानीय तहमा पठाउँछ ।’ संघको कार्यक्रम बनाउँदा स्वतः स्थानीय तहको मन्त्रालयगत बजेट सूचना प्रणाली (एलएमबीआईएस) मा जाने उनले बताए । एक लाखका सिँचाइ लगायतका टुक्रे योजनाबारे भने उनले केही खुलाएनन् ।थोरै बजेट भएका आयोजना नभएर नियमित गर्नुपर्ने कार्यक्रम बजेटमा राखिएको हुन सक्ने राष्ट्रिय योजना आयोगका उपाध्यक्ष शिवराज अधिकारी बताउँछन् । ‘कतिपय पुराना तीन करोडभन्दा कमका कार्यक्रम भएर त्यसलाई सम्पन्न गर्न पनि बजेटमा राखिएको हुन सक्छ,’ उनी भन्छन् । कतिपय तीन वटा कार्यक्रमलाई मिसाएर तीन करोड पुर्‍याउन एउटै कार्यक्रममा राख्ने गरिएको उनको भनाइ छ । विनियोजन ऐनको दफा १२ मा आयोजना बैंकको प्रक्रिया पूरा नगरी कार्यान्वयनमा नलगिने उल्लेख भएको अधिकारीले बताए । ‘आयोजना बैंकमा प्रक्रिया पूरा गर्नलाई ३ करोडको आयोजना हुनैपर्छ, टुक्रे योजना कसैले राखे त्यो कार्यान्वयनमा जाँदैन,’ अधिकारी भन्छन्, ‘अन्य मन्त्रालयमा साना योजना छिराउन सकिएन भने अन्तिममा सहरीमा पठाउने चलन छ ।’ सहरी मन्त्रालय बनेदेखि नै यस्तो अभ्यास भइरहेको उनले सुनाए ।‘३ करोडभन्दा तलका आयोजना अन्यत्र राख्न पाइँदैन भनेपछि सहरीले त पाउँछ भनेर साना टुक्रे योजना राखिएका हुन्,’ अधिकारी भन्छन्, ‘अन्य मन्त्रालयले ३ करोडभन्दा तलका आयोजना प्रदेशमा पठाएका छन् ।’ योजना अहिले मनपरी राखिए पनि कार्यान्वयन गर्ने बेलामा तीन करोड हुनैपर्ने उनले बताए । ‘विनियोजन ऐन भनेको शक्तिशाली ऐन हो,’ उनी भन्छन्, ‘नयाँ भनिएको छैन भने पुराना आयोजनाका हकमा तीन करोडभन्दा कम हुन सक्छ, चलाखी गरेर एक/डेढ करोड बनाउन सक्लान् तर एक लाख त भनेको होइन, सहरीले पहिला पनि यस्तै गर्दै आएकाले अहिले पनि त्यस्तो गरेको हुन सक्छ ।’यसमा आयोगले बजेट पास गरेपछि समीक्षापछि मात्र कार्यान्वयनमा जाने नजाने हेरिने उनले बताए । ‘हामी कार्यान्वयनमा जाने बेला स्ट्रिक्ली हेर्छौं,’ अधिकारी भन्छन्, ‘पहिला जस्तो मनपरी अब हुँदैन ।’संघीय सरकारबाट कार्यान्वयन हुने पूर्वाधारका नयाँ आयोजनामा तीन करोडभन्दा कम विनियोजन नगर्ने नीति रहेको अर्थ मन्त्रालयका सचिव घनश्याम उपाध्याय बताउँछन् । ‘विपद्का कारणले त्योभन्दा कममा सम्पन्न हुने विपद्जन्य र अघिल्लो वर्ष (चालु आव) मा दायित्व सिर्जना भएको भुक्तानी गर्ने, निर्माणाधीन कार्यक्रम, निर्माणाधीन आयोजना, जुन कम खर्चमा सम्पन्न हुन्छन् भने त्यसमा तीन करोडभन्दा कम विनियोजन भएको हुन सक्छ,’ उनले भने, ‘संघीय सरकारको एकल कार्यक्षेत्र भएका र कम खर्चमा बन्ने योजनाबारे एउटा बाउन्ड्री बनाइएको थियो, उक्त बाउन्ड्रीमा रहेर मात्र एलएमबीआईएस इन्ट्री गर्न सबै मन्त्रालयलाई निर्देशन गरिएको थियो ।’निर्देशनभन्दा बाहिर रहेर मन्त्रालयहरूका आयोजना इन्ट्रीमा परेका भए सम्बन्धित मन्त्रालयले सच्याउने उनले बताए । ‘अर्थ मन्त्रालयको समग्र नीति साना, अधुरा, लामो समय लाग्ने, नतिजा नदिने आयोजनाको संख्या कटौती गर्ने थियो, ४ हजार ६ सय ५४ आयोजना कटौती पनि गर्‍यौं,’ उनले भने, ‘नयाँ आयोजना तीन करोडभन्दा तल विनियोजन नगर्ने भन्ने नीतिमा सबै मन्त्रालयलाई अर्थले आह्वान गरेको हो, कुनै मन्त्रालयले यस्तो भएको भए कार्यान्वयनका क्रममा सच्याएर तल्लो तहबाट अख्तियारी दिएर कार्यान्वयन गराउन सक्छ ।’ तीन करोडभन्दा तलका आयोजना बजेटमा राखिएको भए त्यसको सम्बन्धित मन्त्रालयले व्यवस्थापन गर्नुपर्ने उनले बताए ।१ हजार बजेटका योजना–इटहरी उपमहानगरपालिकाको ६ देखि १५ वडाका १८२ वटा आवास लाभग्राहीलाई भुक्तानी–इलाम नगरपालिका १० मा १९३ वटा आवास लाभग्राहीलाई भुक्तानी–सर्लाहीको ईश्वरपुर नगरपालिका १५ मा ५० वटा आवास लाभग्राहीलाई भुक्तानी–महोत्तरीको एकडारा गाउँपालिका ६ मा ७२ वटा आवास लाभग्राहीलाई भुक्तानी–सर्लाहीको कविलासी नगरपालिका ३ देखि ६ वडाका ३४१ वटा आवास लाभग्राहीलाई भुक्तानी–झापाको गौराहद नगरपालिका ९ मा १७० वटा आवास लाभग्राहीलाई भुक्तानी–धनुषाको जनकपुर उप–महानगरपालिकाको १७ वटा वडाका २३२ वटा आवास लाभग्राहीलाई भुक्तानी–जितपुर–सिमरा उपमहानगरपालिकाको १६ वटा वडाका ६१५ वटा आवास लाभग्राहीलाई भुक्तानी–तिलोत्तमा नगरपालिकाका १४ वडामा ५० वटा आवास लाभग्राहीलाई भुक्तानी–तिलोत्तमा नगरपालिकाकै १ देखि ६ वडामा ४५४ वटा आवास लाभग्राहीलाई भुक्तानी–रौतहटको देवाहीगोनाही नगरपालिका १ देखि ४ वडामा १०६ वटा आवास लाभग्राहीलाई भुक्तानी–बाँकेको नरैनापुर गाउँपालिका १७१६ वटा आवास लाभग्राहीलाई भुक्तानी–बाराको फेटा गाउँपालिकाको १ देखि ४ वडाका ३४३ वटा आवास लाभग्राहीलाई भुक्तानी–बर्दियाको बारबर्दिया नगरपालिकाको १ देखि ३ वडाका ८५ वटा आवास लाभग्राहीलाई भुक्तानी–कञ्चनपुरको बेदकोट नगरपालिकाको ८ वडाका १७२ वटा आवास लाभग्राहीलाई भुक्तानी–महोत्तरीको भागाहा नगरपालिकाको ४ वटा वडाका २५४ वटा आवास लाभग्राहीलाई भुक्तानी–मोरङको रंगेली नगरपालिकाको ४ देखि ७ वडाका २७७ वटा आवास लाभग्राहीलाई भुक्तानी–सर्लाहीको विष्णु गाउँपालिकाको १ देखि ४ वडाका १९५ वटा आवास लाभग्राहीलाई भुक्तानी–तनहुँको व्यास नगरपालिकाको ५ र ६ वडाका १९५ वटा आवास लाभग्राहीलाई भुक्तानी–मकवानपुरको हेटौंडा उपमहानगरपालिकाका १५ वडाका ५० वटा आवास लाभग्राहीलाई भुक्तानी"
"संसद् खुलाउन कांग्रेस र विपक्षी सहमति नजिक, सम्झौता गर्न एमाले अनिच्छुक","काठमाडौँ — भिजिट भिसा प्रकरणलाई लिएर प्रतिनिधिसभामा केही दिनदेखि जारी अवरोध हटाउने विषयमा सत्तारूढ कांग्रेस र विपक्षीबीच सहमति नजिक पुगेका छन् । विपक्षीबाट माओवादी तथा रास्वपाले कांग्रेससँग संवाद गरिरहे पनि मस्यौदाको भाषामा भने सहमति हुन सकेको छैन । अर्को सत्तारूढ दल एमाले भने समझदारी गर्न नै अनिच्छुक देखिएको छ ।आइतबार कांग्रेस, माओवादी र रास्वपा सदन खुलाउन र भिजिट भिसा प्रकरण समाधान गर्न सहमतिनजिक पुगेका थिए । ती दलबीच मस्यौदाको भाषा टुंगिन बाँकी थियो । तर, एमालेले सहमतिको प्रयासप्रति असन्तुष्टि जनाएपछि सोमबार संसद्मा अवरोध जारी रह्यो । तीन दलबीच हुन लागेको सहमतिको मस्यौदा बोकेर एमालेका मुख्य सचेतक महेश बर्तौला आइतबार साँझ प्रधानमन्त्री ओलीलाई भेट्नसमेत गएका थिए । तर, एमाले समझदारीप्रति इच्छुक देखिएन ।रास्वपाले एमाले र प्रधानमन्त्री केपी शर्मा ओलीले संसद्को अवरोध अन्त्य गर्न पहलकदमी नगरेको टिप्पणी गरेको छ । यस विषयमा एमालेले के गरिरहेको छ भनेर खोज्नुपर्ने अवस्था रहेको रास्वपा उपसभापति स्वर्णिम वाग्लेले बताए । ‘कांग्रेसले हामीलाई नै खोज्दै आएको हो । माओवादीसँग त प्रतिपक्षको नाताले सँगै बस्छौं । एमालेबाट औपचारिक पहलकदमी छैन,’ वाग्लेले भने, ‘सत्तारूढ दलभित्रै संवाद गरिराख्नुभएको होला वा यो विषय गृहमन्त्री र गृहमन्त्री कांग्रेसको भएकाले उसले नै संवादको पहलकदमी लेओस् भनेर उहाँहरूबीच कार्यविभाजन भएको हुन सक्छ ।’कांग्रेसबाट छलफलको नेतृत्व गरिरहेका उपसभापति पूर्णबहादुर खड्काले सत्तारूढ एकजुट भएर संवाद थालेको बताए । सबै राजनीतिक दलसँग छलफल जारी रहे पनि निष्कर्षमा पुग्न नसकिएको उनले जानकारी दिए ।‘छलफल सकारात्मक छ । कांग्रेस सभापति र प्रधानमन्त्रीको निर्देशन र परामर्शमा संवाद भइरहेको हो,’ खड्काले भने । एमालेले भने संसद्को अवरोध हटाउने दायित्व विपक्षी दलको काँधमा रहेको बताएको छ ।सोमबारको प्रतिनिधिसभा बैठकमा विरोध गर्दै प्रतिपक्षी दलहरु । तस्बिर : हेमन्त श्रेष्ठ/कान्तिपुर‘विपक्षीले हौसिएर मुद्दा उठाउनुभयो । अब ल्यान्डिङ गर्ने, हाउस खुलाउने जिम्मेवारी, दायित्व पनि उहाँहरूकै काँधमा छ । सत्तापक्षले खोल्ने भन्ने स्थिति छैन,’ एमालेका मुख्य सचेतक बर्तौलाले भने । राज्यका निकाय र संवैधानिक आयोगलाई नै छानबिन र अभियोजनको जिम्मेवारी दिनुपर्ने, अर्को छानबिन समिति गठनमा एमाले सहमत नहुने बर्तौलाले जानकारी दिए ।माओवादीका उपमहासचिव वर्षमान पुनले कांग्रेसले सत्तापक्षको नेतृत्व गरेको मानेर संवाद भइरहेको बताए । ‘सत्तापक्षको तर्फबाट कांग्रेस र प्रतिपक्षबाट माओवादीले नेतृत्व गरेको छ । सत्तापक्षको प्रतिनिधित्व कांग्रेसलाई नमान्ने हो भने एमालेले भन्नुपर्‍यो,’ पुनले भने, ‘अध्यागमनमा नीतिगत, संरचनागत, कानुनी रूपमा के कमी छन् ती कुराको अध्ययन र छानबिन हुनुपर्छ, आगामी दिनमा समस्या दोहोर्‍याउनु भएन भन्ने सरकारको प्रतिबद्धता चाहिन्छ । अख्तियारले गरिरहेको छानबिन निष्पक्ष बनाउनुपर्छ । म्यानपावर, एजेन्सी, एयरलाइन्स लगायतको संलग्नता भई सञ्जाल बनेको छ, त्यो भत्काउनुपर्छ । त्यसका लागि छानबिन हुनुपर्छ ।’रास्वपा उपसभापति वाग्लेले सोमबार कांग्रेसका नेताहरूसँग साढे १ घण्टा छलफल भएको तर दुवै पक्ष अडानबाट पछि नहटेको बताए । रास्वपाले गृहमन्त्रीको राजीनामाबाट पछि हटेर संसदीय वा न्यायिक छानबिन समिति गठन गर्नॅपर्ने अडान राखेको छ । पार्टीका तर्फबाट पाँचबुँदे लिखित प्रस्ताव बुझाइएको उनले जानकारी दिए ।प्रस्तावमा भिजिट भिसा दुरुपयोग तथा मानव तस्करीबारे उच्चस्तरीय छानबिन समिति गठन गर्नॅपर्ने उल्लेख छ । भिजिट भिसा प्रकरणमा छानबिन गरिरहेको अख्तियारलाई सरकारले पूर्ण सहयोग र सहजीकरण गर्ने सुनिश्चितता हुनुपर्ने, मानव तस्करी र सांगठनिक अपराधमा सरकारी संयन्त्र, ट्राभल एजेन्सी, म्यानपावर कम्पनी, एयरलाइन्स र नेपाली तथा विदेशी नियोगको संलग्नता भएको आशंका हुँदा यसको व्यापक र बहुआयामिक अनुसन्धान गर्न ५ दिनभित्र उच्चस्तरीय छानबिन समिति गठन गर्ने प्रतिबद्धता प्रधानमन्त्रीबाट आउनुपर्ने माग रास्वपाको छ ।यस्तै, सर्वपक्षीय सांसद सम्मिलित संसदीय अनुगमन समूह गठन गर्नॅपर्ने, छानबिन प्रक्रियामा गृह मन्त्रालय मातहतका अध्यागमन विभाग, प्रहरी, परराष्ट्र मन्त्रालय, नागरिक उड्डयन प्राधिकरण र अन्य सरोकारवाला निकायसँग प्रभावकारी समन्वय हुनुपर्ने, अनुसन्धान प्रक्रिया र अध्ययन प्रतिवेदन सार्वजनिक गर्दा पारदर्शिता अपनाउनुपर्ने रास्वपाको प्रस्तावमा उल्लेख छ । छानबिन समितिले नै गृहमन्त्री रमेश लेखकले राजीनामा गर्नॅपर्ने कि नपर्ने भन्ने निर्णय लिने अधिकार हुनुपर्ने प्रस्ताव रास्वपाले गरेको छ ।गृह मन्त्रालयका सहसचिव तथा त्रिभुवन अन्तर्राष्ट्रिय विमानस्थल अध्यागमन कार्यालयका प्रमुख तीर्थराज भट्टराईलाई अख्तियारले पक्राउ गरेपछि भिजिट भिसाको आवरणमा भइरहेको संगठित ‘असुली’ सार्वजनिक भएको थियो । उक्त प्रकरणमा गृहमन्त्री लेखक संलग्न रहेको आरोप लगाउँदै राजीनामा गर्नॅपर्ने माग राखेर विपक्षी दलहरूले जेठ १३ देखि संसद् अवरुद्ध गर्दै आएका छन् ।"
सीप मेलामा युवादेखि पाका उमेरसम्मको आकर्षण,"काठमाडौँ — काठमाडौंको टुँडिखेलमा जेठ ७ देखि सीप मेला चलिरहेको छ । जहाँ सीप सिक्ने युवादेखि पाका उमेरसम्मको आकर्षण रहेको छ । काठमाडौं महानगरपालिकाले सञ्चालन गरेको ‘सीप मेला २०८२’ मा विभिन्न १० क्षेत्रका ३७ वटा पेसासँग सम्बन्धित तालिम भइरहेको छ । महानगरले रोजगारी र आय वृद्धि गर्ने गरी निःशुल्क रूपमा तालिम प्रदान गरेको यो सीप मेलामा भर्खरै कक्षा १२ को परीक्षा सकेका विद्यार्थीदेखि सबैको आकर्षण रहेको छ ।काठमाडौं, सतुंगलका करण गहतराजले भर्खरै कक्षा १२ को परीक्षा दिएका हुन् । साइन्स लिएर पढेका करणले लाइट भेहिकल अटोमोबाइल क्षेत्रको लाइट भेहिकल मेकानिकसम्बन्धी तालिम लिइरहेका छन् । ‘पछि गएर यो आफैंलाई काम लाग्ने चिज हो,’ सीप मेलामा सहभागीको हुनुको कारण खुलाउँदै उनले भने, ‘यहाँ मैले आफूले चलाउने बाइक बिग्रीयो भने कसरी बनाउने, कुन पार्टसलाई के भन्दो रहेछ जान्ने अवसर पाउँदैछु ।’ परीक्षाको सकिएपछिको खाली समय सीपयुक्त तालिम लिन पाएकोमा १८ वर्षीय करण खुसी समेत छन् । साथै यस्तो तालिमले आफ्नो क्षमता पनि बढ्ने उनी सुनाउँछन् ।मेलामा करणजस्ता भर्खरका विद्यालयको परीक्षा दिएर बसेका विद्यार्थी मात्र नभई ५० वर्ष उमेरभन्दा माथिकाहरू पनि सीप सिक्न आएका छन् । जसमध्येका हुन् ५७ वर्षीय राजकुमार अधिकारी । उनी कावासोती नवलपरासीका हुन् । उनले आर्ट एन्ड कल्चर क्षेत्रअन्तर्गत ज्योतिष तथा पूरोहित पेसाको तालिम लिइरहेका छन् । ‘बाहुन परियो । छरछिमेकमा कहिलेकाँकी पूजापाठको लागि बोलाउँछन्,’ उनले आफ्नो कुरा सुनाए, ‘तर मलाई राम्रोसँग आउँदैन । यो मेलामा पूरोहितसम्बन्धी पनि सीप सिकाइरहेको छ भन्ने थाह भएर आएको हुँ ।’ उनले कर्मकाण्ठ विधि, पूजाको विधिलगायत सिकिरहेको बताए । ‘अब अरु सिक्न सकिँदैन,’ आफ्नो बाध्यता सुनाउँदै उनले थप भने, ‘आफूले पहिलेदेखि अलिअलि गर्दै आएको काममा पोख्त हुन यहाँ आए ।’गत वर्ष पनि रोजगार सञ्चालन भएको सीप मेलालाई महानगरले यसपालि पनि निरन्तरतार दिएको छ । स्वरोजगार र रोजगारी वृद्धि गर्ने लक्ष्यका साथ महानगरले सीप मेलालाई यसपटक पनि निरन्तर दिइएको सीप मेला कार्यान्वयन समितिका संयोजक इञ्जिनियर शैलेन्द्र झा बताउँछन् ।सीप मेलामा महानगरले १८ देखि ५८ वर्ष उमेर समूहलाई सीपका लागि आह्वान गरेको हो । तर केही संख्यामा ५८ वर्षभन्दा माथिको समेतले अनुरोध गरेको आधारमा सीपमा सहभागी गराइएको झाले सुनाए । ‘अरुमा हामीले ५८ वर्षभन्दा उमेरमाथिकालाई सहभागी गराएका छैनौं,’ उनले भने, ‘तर यो ज्योतिष विधामा भने केही जनाले हामीलाई अनुरोध गर्नुभएको हुनाले ३/४ जनालाई सहभागी गराएका छौं ।’महानगरले कन्स्ट्रक्सन, हस्पिटालिटी एन्ड सर्भिस, आईसीटी (इन्फरमेसन एन्ड कम्युनिकेसन टेक्नोलोजी) एन्ड इलेक्ट्रोनिक्स, आर्ट एन्ड कल्चर, एग्रिकल्चर, गार्मेन्ट, अटोमोबाइल, मेकानिकल, इलेक्ट्रोनिक्स र स्पेसल अबिलिटि स्किल्स गरी १० क्षेत्रलाई समेटर सीप सञ्चालन गरिरहेको छ ।आईसीटी क्षेत्रअन्तर्गत डिजिटल मार्केटिङसम्बन्धी तालिम लिइरहेकी लक्ष्मी गौतमले सीप मेलामा डिजिटल प्लेटफर्मको प्रयोगबारे धेरै कुरा सिक्न पाएको सुनाइन् । ‘मलाई पहिलेदेखि नै डिजिटल मार्केटिङ मै केही गर्न मन थियो,’ उनले भनिन्, ‘यहाँ मैले फेसबुक पेज बनाउने, त्यसलाई कसरी ब्रान्डिङ गर्ने, कसरी चलाउने यो कुरा जाने । जुन मलाई थाहा थिएन ।’ तालिमपछि पनि उनले डिजिटल मार्केटिङको करियरलाई अगाडी बढाउने योजना रहेको समेत सुनाइन् ।यसैगरी मेलामा लाइट भेहिकलसम्बन्धी सीप सिकिरहेका सफल विष्ट पनि पढाई मात्र नभई सीप भए काम पाइने विश्वास गर्छन् । त्यसैले १२ को परीक्षा सकिएलगत्तै सीप मेलामा आएको उनले बताए । ‘अहिले पढेर मात्र हुँदैन,’ १८ वर्षीय सफल भन्छन्, ‘त्यसैले सीपयुक्त तालिम लिन नै म यहाँ आइपुगे ।’सीप मेलामा ड्रोन पाइलट, साबर सेक्युरिटी, ए आईसम्बन्धी समेत तालिम सञ्चालनमा छन् । बाहिर हजारौं रूपैयाँ खर्चेर सिकिने यो सम्बन्धी तालिम महानगरले सञ्चालन गरेको सीप मेलामा निःशुल्क रूपमा सञ्चालन भएकाले धेरैको आकर्षण बढेको प्रशिक्षकहरू सुनाउँछन् ।ड्रोन पाइलट्रिसम्बन्धी प्रशिक्षण गरिरहेका प्रशिक्षक मनिस शर्माले यो क्षेत्रमा राम्रो भविष्य रहेको सुनाउँछन् । ‘यसमा अवसर धेरै छन् । किनभने अहिले समय कहाँ पुगिसक्यो,’ उनले भने, ‘कही बाडी पहिरो गयो भने ड्रोनमार्फत हामीले राहत सामग्री पुर्‍याउन सक्छौं । कुनै ठाउँमा आगलागी भयो ड्रोनमार्फत आगो निभाउन प्रयोग गर्न सक्छौं ।’ यसैगरी ड्रोन पनि नयाँ प्रविधियुक्त आउन थालेको र यसको पाइट सम्बन्धी तालिम लिएर उडाउन सके यसैमार्फत आम्दानी गर्न सकिने उनको भनाई छ ।‘तालिममा सहभागीले धेरै यसप्रति रुचि राख्नुभएको छ,’ उनले भने, ‘यहाँ हामीले तीन हप्ताको कोर्स गरेर सिकाईरहेका छौं । साथै यसको प्राटिक्ल पनि हामीले गर्छौ‌ ।’यसैगरी एआई एन्ड एप्लिकेसन प्रशिक्षक पुजन पन्तले अहिले एआई अर्थात कृत्रिम बौद्धिकतासम्बन्धी प्रयोग बढीरहेकाले यसबारे जान्न आवश्यक रहेको बताउँछन् । तालिमअघि एआईबारे सबैको सामान्य बुझाई थियो तर कक्षामा यसको आधारभूतदेखि लिएर यसको प्रयोगबारे प्रशिक्षण दिईएको उनले सुनाए । ‘अबको समयमा एआईको प्रयोगको बढ्दो छ । साथै जोखिम पनि उत्तिकै,’ उनले भने, ‘यो मानिसको सहयोगी हो तर यसको गलत प्रयोगले जोखिम ल्याउँछ । यसको सही प्रयोग र फाइदाको लागि यो सीप मेला उपयोगी छ ।’ पहिलो हप्ता एआईको बारेमा जानकारी दिइएको र त्यसपछि यसको एप्लिकेसन प्रयोगलाई लिएर तालिम दिइ रहेको उनले सुनाए ।यस सीप मेलाका लागि ३५ सय भन्दा बढीले आवेदन दिएका थिए । तर सीमित क्षमताका कारणले महानगरले २५ सयभन्दा बढीलाई मात्र सीप मेलामा सहभागी गराएको छ । जेठ ७ देखि ३० दिनसम्म चल्ने सीप मेलामा निजी क्षेत्रले पनि सहकार्य गरेको छ भने राम्रो सीप सिकेकालाई रोजगारी समेत प्रदान गर्ने मेलाका संयोजक झाले बताए ।"
ढोरपाटनका मेयर नेपालीको घर लिलामपछि इमेज सहकारी पीडितको विरोध,"बागलुङ — इमेज बचत तथा ऋण सहकारी संस्थाका अध्यक्ष देवकुमार नेपाली सहकारी ठगी मुद्दामा थुनामा रहेकै बेला उनको घर लिलाम–बिक्री भएपछि पीडित बचतकर्ताले विरोध गरेका छन् । ढोरपाटन नगरपालिका प्रमुखसमेत रहेका नेपाली जिल्ला अदालतको आदेशमा हाल थुनामा छन् ।थुनामा रहेकै बेला उनका दुईवटा घर राष्ट्रिय सहकारी बैंकले लिलामी गरेपछि नेपालीले धोका दिएको पीडितहरुको आरोप छ । उनीहरुका अनुसार नेपालीले घरघडेरी बेचेर बचत फिर्ता गर्छु भनेर प्रतिबद्धता जनाएका थिए ।नेपालीको नाममा रहेको बागलुङ नगरपालिका–२ स्थित हल्लनचोकको कित्ता नम्बर ४५७, ४५८ र ४५९ मा बनेको ठूलो घर तथा कित्ता नम्बर ८८७ मा बनेको सानो घर बैंकले लिलाम गरेको छ । बैंकले डेढ वर्ष अघिदेखिको प्रक्रियाबाट ती घर लिलाम गरेको जनाएको छ । दुवै घर बागलुङ नगरपालिका ११ का रामबहादुर र गोमा क्षेत्रीले लिलाम सकारेका छन् ।तीन वर्षदेखि आन्दोलनरत पीडित बचतकर्ताले मिलोमतोमा सस्तोमा घर बेचेको आरोप पनि लगाएका छन् । ‘झन्डै ५० करोड पर्ने घरलाई बैंकले २१ करोडमा बेचेको छ,’ सहकारी पीडित संघर्ष समितिका संयोजक डिलबहादुर कार्कीले भने, ‘हामीले सकारेर बचतकर्ताको रकम फिर्ता गर्न खोजेका थियौं, बैंक र क्षेत्रीले मिलेमतोमा घर सकारेर पीडितलाई धोका दिएका छन् ।’ नेपालीको १ अर्ब बढीको सम्पत्ति बैंकले करोडमा लिलाम गरेको कार्कीको आरोप छ ।नेपालीको पोखरा महानगरपालिका–८ को कित्ता नम्बर ४२ को घर पनि लिलाम गरिएको पीडितहरुको आशंका छ । बैंकले लिलाम गरेको रकममा पीडितले सहकारीमा रहेको साँवा रकम गणना गरेर सकार्नेसमेत दाबी गरेका छन् । उनीहरुले प्रमुख जिल्ला अधिकारीलाई पनि ध्यानाकर्षण पत्र बुझाएर घर सकार्ने बताएका थिए ।बैंकका प्रबन्धक अर्जुन श्रेष्ठले भने मिलेमतो नभई सार्वजनिक सूचना जारी गरेर तोकेको म्यादमा बिक्री भएको बताए । ‘हामीले राष्ट्र बैंकको नियमअनुसार लिलाम प्रक्रिया गरेको हो, त्यसमा को आउनुभयो, को आउनुभएन भन्ने विषय नै रहेन,’ उनले भने, ‘बैंकमा पीडितले धर्ना दिने, ताला लगाउनेजस्ता काम गर्नुभयो ।’लिलामीको विरोधमा आइतबार पीडितहरुले बैंकमा ताला लगाएका थिए । २ घण्टासम्म ताला लागेपछि प्रहरीले भीड नियन्त्रण गरेर ताला खोलेको थियो । सोमबार पनि केही पीडितले बैंकको गेटमा धर्ना दिएका थिए । आइतबार र सोमबार बैंकमा प्रहरीको बाक्लो उपस्थितिमा कार्यालय सञ्चालन भएको थियो ।सहकारी पीडित संघर्ष समितिले भने आइतबार ती घरजग्गा कसरी बिक्री भयो भन्ने सूचना माग गरेर निवेदन दर्ता गर्न बैंकमा गएको जनाएको छ । उनीहरुले तत्काल सूचना दिन माग गर्दै कार्यालयमा तालाबन्दी गरेका थिए । त्यसपछि प्रहरीले सुरक्षा दिएको थियो । अध्ययन गरेर केही दिनभित्रै सूचना दिने बताउँदा बताउँदै जबर्जस्ती ताला लगाइएको प्रबन्धक श्रेष्ठले बताए ।मालपोत कार्यालय बागलुङका प्रमुख देवेन्द्र थापाले भने बैंकमा धितो राखेको जग्गा बिक्री गर्न सम्बन्धित व्यक्ति नचाहिने बताए । ‘धितो राख्ने बेलैमा आवश्यक हस्ताक्षरसमेत बनाइसकेको हुन्छ, त्यसैले नियमअनुसार आएको हामीले रोक्न मिलेन,’ थापाले भने, ‘पीडित बचतकर्ताले मेलमिलाप गर्न खोजेको थाहा पाएर डेढ महिनासम्म त काम रोकेर राख्यौं, त्यसपछि मात्र पास भएको हो ।’ राष्ट्र बैंकको नियमअनुसार भएको लिलाम सकारलाई कानुनी रूपमा रोक्न नमिल्ने उनको जिकिर छ ।नेपाली २०८० जेठ ४ गतेदेखि फरार थिए । सोही वैशाख ६ गते नै इमेज बचत तथा ऋण सहकारीको कार्यालयमा तरलता अभाव भएकाले कार्यालय बन्द भएको सूचना टाँस गरेपछि बचतकर्ताले आफ्नो रकम ठगी भएको भन्दै जिल्ला प्रशासन, प्रहरी र अन्य सरोकारवाला निकाय गुहारेका थिए । पीडितहरुको जाहेरी संकलन गरी जिल्ला प्रहरीले अनुसन्धान गरेपछि सरकारी वकिलको कार्यालयले २०८० असार २५ गते नेपालीविरुद्ध मुद्दा दायर गरेको थियो ।२०८० माघमा नेपालीविरुद्ध रेडकर्नर नोटिस जारी भएको थियो । २०८१ असोज पहिलो साता भारतको नयाँदिल्लीबाट पक्राउ गरेर नेपाल ल्याएपछि नेपाली जिल्ला अदालत बागलुङमा हाजिर गराइएका थिए । जिल्ला सरकारी वकिलको कार्यालय बागलुङले ताराबहादुर कुँवरसहितका पीडितको जाहेरीले भन्दै २०८० असार ३१ गते नेपालीसहित १० जनाविरुद्ध सहकारी ठगी मुद्दा दायर गरेको थियो । २०८० साउन ४ को आदेशले नेपाली फरार रहेकाले भेटिएका सञ्चालक र कर्मचारीसमेतलाई पुर्पक्षका लागि थुनामा पठाएको थियो ।गत माघमा थुनामै रहेका बेला नेपालीले कारगारबाट निस्केर जायजेथा बेचेर भए पनि सबै रकम फिर्ता गर्ने आश्वासन दिएका थिए । रकम पाउने आशमा ठगी उजुरी दिएका १ हजार ५ सय ४३ मध्ये झन्डै एक हजार बढीले मुद्दा फिर्ता गरेका छन् । उनीहरुले घरसारमा मिलेर पैसा पाएको कागजात अदालतमा बुझाएपछि बागलुङ जिल्ला न्यायाधीश रमेशकान्त अधिकारीको इजलासले गत पुस १९ गते आंशिक मेलमिलापको आदेश दिएको थियो ।पीडित ताराबहादुर कुँवर, मञ्जु शर्मा चालिसे र यमबहादुर कुँवरसमेत ५ सय ४७ जनाको मुलुकी फौजदारी संहिता २०७४ को दफा ११७ बमोजिम मिलापत्र गर्न निवेदन आएकाले दफा ११८ (३) बमोजिम मिलापत्र गरिएको आदेशमा उल्लेख छ । उक्त आदेशको आधारमा पीडित संघर्ष समितिले ऋण खोजेर १ लाख रुपैयाँभन्दा कम बचत भएकालाई रकम फिर्ता गरिएको थियो ।नेपालीलाई इमेज सहकारीमा मात्रै १ अर्ब ५४ करोड रुपैयाँ हिनामिना गरेको आरोप छ । उक्त सहकारीको बागलुङ, गलकोट, बुर्तिवाङ र पोखरामा गरी १ अर्ब ५४ करोड रुपैयाँ रकम हिनामिना भएको सहकारी रजिस्ट्रार कार्यालय पोखराको प्रारम्भिक अनुसन्धानमा पनि खुलेको थियो ।त्यसबाहेक नेपालीले बागलुङमै रहेको राष्ट्रिय सहकारी बैंक, गरिमा विकास बैंक र ग्लोबल आईएमई बैंकसमेतबाट ३५ करोड रुपैयाँ ऋणसमेत लगेको भेटिएको हो । सहकारी ठगीकै मुद्दामा इमेजका अन्य पदाधिकारी चित्रबहादुर भण्डारी, नरमती बुढा, शक्ति किसान, डोरबहादुर परियार र अनिता बुढामगर पक्राउ परिसकेका छन् । उनीहरुलाई जिल्ला अदालत बागलुङको २०८० साउन ५ गतेको आदेशले पुर्पक्षका लागि थुनामा पठाएको छ ।"
माधव नेपालमाथि नैतिकताको प्रश्न : भ्रष्टाचार मुद्दा लाग्दा पनि छाडेनन् पद,"काठमाडौँ — २०६४ सालको संविधानसभा निर्वाचनमा नेकपा एमालेका तत्कालीन महासचिव माधवकुमार नेपालले आफू उम्मेदवार भएका दुवै क्षेत्रमा चुनाव हारे। उनी नेतृत्वको एमाले तेस्रो स्थानमा खुम्चियो। त्यसबेला नैतिक आधार देखाउँदै एमालेको कार्यकारी नेतृत्वको पद महासचिवबाट नेपालले राजीनामा दिएका थिए।उनी अहिले एकीकृत समाजवादी पार्टीको अध्यक्ष छन्। भर्खरै उनीमाथि अख्तियार दुरुपयोग अनुसन्धान आयोगले भ्रष्टाचार मुद्दा दायर गरेको छ। यसपटक भने भ्रष्टाचारजस्तो गम्भीर आरोप लाग्दा समेत अध्यक्ष नेपालले नैतिकता प्रदर्शन गर्न सकेका छैनन्।पार्टी चुनावमा पराजय हुँदासमेत नैतिकता प्रदर्शन गरेको दाबी गर्ने उनी अहिले भ्रष्टाचार मुद्दा लाग्दासमेत न त पार्टी नेतृत्वबाट राजीनामा दिएका छन्, न त जिम्मेवारीबाट अलग। भ्रष्टाचार मुद्दा परेपछि उनको सांसद पद स्वत: निलम्बनमा परेको छ। तर पार्टीमा भने उनी अझैपनि अध्यक्षकोरुपमा सक्रिय छन्।अख्तियारले गत बिहीबार नेपालसहित ९३ जनाविरुद्ध पतञ्जलिका नाममा हदबन्दी छुटमा जग्गा खरिद गर्न र किनेको दुई महिना नबित्दै गैरकानुनी रूपमा हाउजिङ कम्पनीलाई बेच्न स्वीकृति दिएको आरोपमा विशेष अदालतमा मुद्दा दायर गरेको छ।मुद्दा परेपछि सांसद पद निलम्बन हुनेमा राष्ट्रिय स्वतन्त्र पार्टी (रास्वपा)का सभापति रवि लामिछाने पनि छन्। हाल पुर्पक्षका लागि कारागारमै रहेका लामिछानेले पनि पार्टीको अध्यक्षबाट राजीनामा दिएका छैनन्। तर उनले कार्यवाहक अध्यक्ष तोकेका छन्। वैकल्पिक राजनीतिक शक्ति ठान्ने, पुराना दलबाट राजनीति सुधार सम्भव छैन भन्ने लामिछानेले पनि आफूमाथि सहकारी ठगी, संगठित अपराध र सम्पत्ति शुद्धीकरणको मुद्दा लाग्दा समेत पदबाट राजीनामा दिन आवश्यक ठानिरहेका छैनन्।लामिछानेले दुई वर्षअघि लेनदेनसँग सम्बन्धित एउटा अडियो सार्वजनिक भएको आधारमा ढाकाराम श्रेष्ठको सांसद पद खोसिदिएका थिए । तर आफूमाथि पटक पटक गम्भीर अपराधको आरोप लाग्दा पनि आफूले भने पार्टीको जिम्मेवारीबाट राजीनामा दिन आवश्यक ठानेका छैनन्। राजनीतिक दलका नेताहरूले भ्रष्टाचार र अन्य गम्भीर प्रकृतिका आरोपहरू लाग्दा समेत दलको नेतृत्वदायी पदबाट राजीनामा नदिनु र जिम्मेवारीबाट पनि अलग नहुनुले दल र दलका नेताहरूमा नैतिकताको संकट पर्दै गएको प्रष्ट हुन्छ।एमाले नेतृत्वप्रति विद्रोह गर्दै ०७८ भाद्र २ गते नेपालले एमाले विभाजित गर्दै आफ्नो नेतृत्वमा एकीकृत समाजवादी पार्टी (नेकपा एस) दर्ता गराएका थिए । त्यसको दश महिनापछि राजनीतिक तलाउमा ढुंगा हान्दै लामिछानेको नेतृत्वमा राष्ट्रिय स्वतन्त्र पार्टीको जन्म भएको थियो । ०७९ को निर्वाचनबाट राष्ट्रिय स्वतन्त्र पार्टी २१ सिट सहित संसद्मा राष्ट्रिय हैसियत प्राप्त चौथो दल बन्न सफल भएको थियो । राष्ट्रिय हैसियत प्राप्त नगरे पनि प्रतिनिधिसभामा एकीकृत समाजवादी १० सिट सहित उपस्थित छ।नेपाल नेतृत्वको नेकपा (एस) वाम र लामिछाने नेतृत्वको रास्वपा लोकतान्त्रिक शक्तिकारुपमा उदाएपनि यी दुवै दलले आफूलाई वैकल्पिक शक्तिको रुपमा दाबी गर्दै आएका थिए। तर दुवै दलका नेतृत्वमाथि यतिबेला नैतिक प्रश्न उठिरहेको छ।एकीकृत समाजवादीका वरिष्ठ उपाध्यक्ष राजेन्द्रप्रसाद पाण्डे अख्तियारले विशेष अदालतमा मुद्दा दर्ता गरेपछि कसरी अघि बढ्ने भन्ने सवालमा मंगलबार सचिवालय बैठक बोलाएर छलफल गर्न लागेको बताए। ‘अहिलेसम्म नेतृत्व छाड्ने कि नछाड्ने भन्ने सरसल्लाह केही भएको छैन, मंगलबार बस्ने सचिवालय बैठकले निर्णय गर्छ,’ पाण्डेले भने, ‘मुद्दा लागिसके पछि त्यसको सन्दर्भमा अख्तियारले कस्तो माग दाबी गरेको छ भनेर कानुन व्यवसायीहरुसँग छलफल गरेर एउटा टुङ्गो गर्ने भन्ने छ । एक, दुई दिनपछि यो आउँछ ।’सहकारी ठगी प्रकरणमा लामिछानेलाई उच्च अदालत तुलसीपुरको बुटवल इजलासले थुनामा पठाउने निर्णय गरेपछि उनले डोलप्रसाद (डीपी) अर्याललाई कार्यवाहक सभापतिको जिम्मेवारी दिएका छन् । काठमाडौं, कास्की, चितवन र रुपन्देही जिल्ला अदालतको आदेश बमोजिम धरौटी बुझाएर हिरासत मुक्त हुनसाथ रवि लामिछाने पार्टी सभापतिको पुरानै जिम्मेवारीमा फर्किएका थिए ।लामिछाने ०८१ कात्तिक २ गते उनी सहकारी ठगी प्रकरणमा पक्राउ परेर हिरासतमा गएका थिए । त्यसको दुई महिना पछि अर्याललाई कार्यवाहक दिएका लामिछानेले धरौटी बुझाएर हिरासतबाट मुक्त हुनासाथ सभापतिको जिम्मेवारीमा फर्किएका थिए ।मुद्दाको अन्तिम किनारा नलाग्दै र सांसद पद निलम्बनमै रहेकै अवस्थामा ०८१ चैत १७ गते पार्टी सभापतिमा फर्किएका लामिछानेलाई एक साता नपुग्दै चैत २२ गते नै थुनामा कारागार पठाउने आदेश उच्च अदालत तुशीपुरले गरेको थियो । अर्यालले उच्च अदालत तुलुशीपुरको फैसला आएकै दिन कार्यवाहक सभापतिको जिम्मेवारी आफूले पाएको बताए ।‘त्यसै दिन आफू पार्टीको जिम्मेवारीबाट अलग भएर लिखित रुपमानै मलाई कार्यवाहक सभापतिको जिम्मेवारी दिनु भएको हो’ उनले भने । तर, रास्वपाका नेताहरू भने लामिछाने कारागारमै रहे पनि उनैलाई सभापति बनाउने अभिव्यक्ति दिइरहेका छन् । रास्वपाले आगामी फागुनको ७, ८ र ९ गते महाधिवेशन गर्ने मिति तोकेको छ ।रास्वपा उपाध्यक्ष स्वर्णिम वाग्लेले लामिछाने कारागारमा रहे पनि त्यहीँबाट पार्टी सभापतिको चुनाव लड्ने बताएका छन् । ०८४ चुनावमा ठुलो पार्टी भएमा प्रधानमन्त्रीको उम्मेदवार समेत लामिछाने नै हुने वाग्लेले बताए ।‘यिनीहरूले (कांग्रेस र एमालेको सरकारले) कारागारमै राखे पनि हाम्रो पार्टीको सभापति रवि लामिछाने नै हो। र, ०८४ मा हाम्रो पार्टीले बहुमत ल्यायो वा सबैभन्दा ठुलो पार्टी भयो भने प्रधानमन्त्रीको उम्मेदवार पनि उहाँ नै हो,’ स्याङ्जाको वालिङ नगर समितिले शनिवार आयोजना गरेको एक कार्यक्रममा वाग्लेको भनाइ थियो ।नेकपा एकीकृत समाजवादी पार्टीमा नेपालपछि दोस्रो बरियातमा सम्मानित नेता झलनाथ खनाल छन् भने तेस्रोमा वरिष्ठ नेता बेदुराम भुसाल छन् । पदाधिकारीमा वरिष्ठ उपाध्यक्ष राजेन्द्रप्रसाद पाण्डे छन् । तर, नेपालले अहिलेसम्म जिम्मेवारी दिनेबारे समेत छलफल गरेका छैनन् । पाण्डेले यसबारेमा केही दिनपछि मात्रै छलफल हुने बताए ।"
नेताको खल्तीबाट योजना छान्ने प्रवृत्ति यो वर्ष पनि रोकिएन : उपमहासचिव पुन,"काठमाडौँ — नेकपा माओवादी केन्द्रका उपमहासचिव एवम् पूर्व अर्थमन्त्री बर्षमान पुनले नेताको खल्तीबाट योजना छान्ने प्रवृत्ति यो वर्ष पनि नरोकिएको बताएका छन्। भनाइमा तीन करोडभन्दा कम लागतको योजनालाई बजेट विनियोजन नगर्ने भनिएपनि व्यवहारमा त्यस्तो नभएको बताए।संघले आगामी वर्षका लागि प्रस्तुत गरेको बजेट तथा निकट भविष्यमा नै प्रदेश र स्थानीय तहले प्रस्तुत गर्ने बजेटका विषयमा केन्द्रित रहेर सोमबार राजधानीमा आयोजना गरिएको छलफल कार्यक्रममा प्रतिनिधिसभा सदस्यसमेत रहेको पुनले सहरी विकास मन्त्रालयले घुमाउरो रूपमा १ लाखका योजना जताततै राखेको बताए । सहरी मन्त्रालयले २६ अर्ब बजेट प्रस्ताव गरेको प्रसङ्ग जोड्दै उनले योजनाहरू खल्तीबाट आएको बताए ।सङ्घीयताको कार्यान्वयनमा संघले प्रस्तुत गरेको बजेटको सन्दर्भ कोट्याउँदै पूर्व अर्थमन्त्री पुनले सशर्त अनुदान बढाएर स्थानीय तहको टाउकोमा आर्थिक बोझ थुपारेको बताए । प्रदेश र स्थानीय तहमा पठाउने समानीकरण अनुदान बढ्नुपर्ने तर्क राख्दै उनले राजस्व नउठेका कारण वित्त हस्तान्तरणको रकम घटाउन नहुने बताए । स्थानीय तहले धेरै राम्रो काम गरेको भन्दै उनले प्रदेश र स्थानीय तहमा पठाउने बजेट कटौती गर्दा सिस्टम बिग्रने बताए ।राजनीतिक दलहरू सङ्घीयताप्रति प्रतिबद्ध रहे पनि अधिकार छाड्न नचाहने प्रवृत्ति रहेको बताए । उनले भने,‘तीनै तहको सरकारबिच अविश्वास बढेको छ ।’संघीयातका विषयमा रिभ्यु गर्नुपर्ने भन्दै उनले स्थानीय तहको अधिकार खुम्च्याउन नहुने बताए । पाँच बर्से सरकार नभएका कारण बजेट कार्यान्वयनमा समस्या देखिएको उनले बताए । उनले एउटा अर्थमन्त्रीले बजेटको सिद्धान्त प्रस्तुत गर्ने, अर्कोले बजेट सार्वजनिक गर्ने र तेस्रोले कार्यान्वयन गर्ने अवस्था रहेको भन्दै पुनले सरकारले स्थानीय तहको शिक्षा र स्वास्थ्यमासमेत सशर्त अनुदान पठाएकोमा आश्चर्य प्रकट गरे ।"
आज देश दुनियाँमा के-के भयो ?,"काठमाडौँ — भिजिट भिसा प्रकरणमा विपक्षीले राखेका अडानका कारण सोमबार पनि प्रतिनिधिसभा बस्न सकेन भने अर्को बैठक बुधबार दिउँसो १ बजे बस्ने गरी स्थगित भएकोदेखि भारतमा स्याटेलाइट–इन्टरनेट सेवा सञ्चालनका लागि स्टारलिंकले स्वीकृति पाएको र तीन पत्रकारसहित ५ जनाविरुद्ध भ्रष्टाचार मुद्दा दायर भएकोसम्म समाचार आज चर्चामा रहे।प्रतिनिधिसभाको बैठक बुधबार दिउँसो १ बजेमात्र बस्ने भएको छ। सोमबार बसेको बैठकमा विपक्षीको अवरोधका कारण कार्यसूचीमा प्रवेश नै नगरी आधा घन्टाका लागि स्थगित भएकोमा दलहरूबीच सहमति नभएपछिसंसद् सचिवालयले सूचना टाँसेर बुधबार दिउँसो १ बजेसम्मका लागि बैठक स्थगितभएको जनाएको हो।०००राष्ट्रिय स्वतन्त्र पार्टी (रास्वपा)ले संसद् अवरोध हटाउन सहमतिका लागि सत्तारुढ दलनेपाली कांग्रेसलाई पाँच बुँदे प्रस्ताव गरेकोछ। रास्वपाले यसअघिका वार्ताका आधारमा सहमतिको खाका तयार गरी कांग्रेसलाई पठाएको हो । जसमा भिजिट भिसाको नाममा भएको मानव तस्करी र सांगठनिक अपराधमा सरकारी संयन्त्र, ट्राभल एजेन्सी, म्यानपावर कम्पनी, एयरलाइन्स र नेपाली तथा विदेशी नियोगहरूको संलग्नताका विषयमा बहुआयमिक अनुसन्धान गर्न पाँच दिनभित्र उच्चस्तरीय छानविन समिति गठन गर्नुपर्ने प्रस्ताव गरेको छ।०००विज्ञापन प्रकाशन नगरी झुटा विवरण पेस गरेर रकम भुक्तानी लिएको आरोपमा जनसवाल राष्ट्रिय दैनिकका सम्पादक रामजी बगाले तथा रौतहटको फतुवा विजयपुर नगरपालिकाका तत्कालीनप्रमुख प्रशासकीय अधिकृत शम्भुकुमार यादवसहित ५ विरुद्ध भ्रष्टाचार मुद्दा दायरभएको छ । अख्तियार दुरुपयोग अनुसन्धान आयोगले बगाले र तत्कालीन प्रमुख प्रशासकीय अधिकृत यादवसहित पालिकाका तत्कालीन सहलेखापाल नवीनकुमार यादव, तराई पोष्टका प्रकाशक रुपेन्द्र पटेल र प्रतिनिधि ओमप्रकाश यादविरुद्ध सोमबार विशेष अदालतमा मुद्दा दायर गरेको हो ।०००अर्बपति इलन मस्कको स्याटेलाइट(ब्रोडब्यान्ड सेवा प्रदायक कम्पनी,स्टारलिंकले भारतमा व्यावसायिक सञ्चालनका लागि अनुमतिपाएको छ । भारतमा सेवा विस्तारका लागि लामो समयदेखि प्रयास गरिरहेको स्टारलिंकले अन्ततस् भारतीय नियामकबाट स्वीकृति पाएको भारतीय सञ्चार माध्यमहरूले समेत जनाएका छन् । टाइम्स अफ इन्डियाका अनुसार भारतमा स्याटेलाइटमा आधारित इन्टरनेट सेवा दिने तेस्रो कम्पनीका रूपमा स्टारलिंकले जुन ६ मा भारतको दूरसञ्चार विभागबाट सेवा सञ्चालनका लागि स्वीकृति पाएको हो ।०००औषधि, बच्चाको दूध, खाद्यान्नलगायत राहत सामग्री बोकेरगाजातर्फ गइरहेको एउटा डुङ्गालाई सोमबार बिहान इजरायली सेनाले नियन्त्रणमालिएको छ । त्यसमा जलवायु अभियन्ता ग्रेटा थनबर्गसहित १२ जना स्वयंसेवकहरू सवार थिए । इजरायलले हमाससँगको युद्धका कारण गाजामा नाकाबन्दी थप कडा बनाइरहेका बेला यो घटना भएको हो ।"
नेपालले अन्तर्राष्ट्रिय श्रम बजारसँग तालमेल हुने सीप विकास गर्नुपर्छ : श्रममन्त्री भण्डारी,"काठमाडौँ — श्रम, रोजगार तथा सामाजिक सुरक्षा मन्त्री शरतसिंह भण्डारीले नेपालले अन्तर्राष्ट्रिय श्रम बजारसँग तालमेल हुने सीप विकास गर्नेतर्फ ध्यानकेन्द्रीत गरेको बताएका छन्। उनले नेपालले मर्यादित रोजगार सिर्जनाको लागि रोजगार दशक घोषणा गरेको भन्दै भविष्यको लागि सीपयुक्त जनशक्ति उत्पादनमा समेत ध्यान दिएको सन्देश अन्तर्राष्ट्रिय समुदायमाझ दिएका छन्।जेनेभामा जारी अन्तर्राष्ट्रिय श्रम संगठन (आइएलओ)को ११३ औँ महासभालाई सम्बोधन गर्दै श्रममन्त्री भण्डारीले नेपालले राष्ट्रिय र अन्तर्राष्ट्रिय श्रम बजारमा जोड्न मिल्ने सीपयुक्त जनशक्ति तयारतर्फ अगाडि बढेको बताए । ‘हामीले राष्ट्रिय सीप प्रशिक्षण प्रतिष्ठान मार्फत भविष्यको सीपयुक्त जनशक्ति उत्पादन गर्ने तर्फबाट निजी क्षेत्रसँग सहकार्य बढाएका छौँ,’ उनले भने,‘यसले आन्तरिक र बाह्य श्रम बजारलाई उपलब्ध हुने दक्ष जनशक्ति उत्पादन गर्छ।’श्रममन्त्री भण्डारीले श्रम बजारलाई पूर्ण रूपमा औपचारिकीकरण गर्नेतर्फ सबै सुविधा दिइने गरी योगदानमा आधारित सामाजिक सुरक्षा प्रणाली बलियो बनाउँदै लगिएको बताए। ‘यसको लागि श्रम निरीक्षण, रोजगारको सूचना, सीप प्रोफाइलिङ, उद्यम दर्ता र श्रम विवाद समाधानका लागि एकीकृत प्लेटफर्महरू बनाइ सामाजिक सुरक्षा कोषसँग जोडिएको छ’,उनले भने,‘योगदान–आधारित योजनाले अब चिकित्सा, मातृत्व, उद्धार र राहत, व्यावसायिक चोटपटक, अशक्तता र पेन्सन लाभहरूमा समावेश गरेका छौँ ।’उनले रोजगारको अधिकारलाई सुनिश्चित गर्न अनौपचारिकबाट औपचारिक लैजाने राष्ट्रिय कार्ययोजनालाई अगाडि बढाइएको बताए । श्रममन्त्री भण्डारीले वैदेशिक रोजगारीलाई सुरक्षित, व्यवस्थित र मर्यादित बनाइ न्यायोचित भर्ना प्रक्रिया गर्न नेपाल द्विपक्षीय, क्षेत्रीय बहुपक्षीय रूपमा सहकार्य गर्न प्रतिबद्ध रहेको बताए । उनले नेपाल वैदेशिक रोजगारीको व्यवस्थापनमा जिसिएफको च्यापिएन मुलुक रहेको जानकारी दिए ।"
तराई/मधेस द्रुतमार्ग सुरु विन्दुको विवाद बुझ्न प्रधानमन्त्री अग्रसर,"काठमाडौँ — काठमाडौँ–तराई/मधेस द्रुतमार्ग सडक आयोजनाको सुरु विन्दु विवाद र समाधानका उपायबारे बुझ्न प्रधानमन्त्री केपी शर्मा ओलीले ललितपुरको खोकना र बङुमतिका स्थानीयबासीका प्रतिनिधिसँग छलफल गरेका छन् ।नेपाली सेनाको व्यवस्थापनमा निर्माण भइरहेको फास्ट ट्र्याकको ललितपुरतर्फकोविवाद अझै टुंगिन सकेको छैन । जसका कारण यस क्षेत्रमा सुरु विन्दु कहाँ हुने हो, अन्योल छ । सेनाले यसको निर्माण व्यवस्थापनको जिम्मा लिएको पनि ७ वर्ष पुग्यो, तर खोकना खण्डको समस्या जहाँको त्यहीँ छ । खोकना/बुङ्मती खण्डको ६.५ किलोमिटर खण्डमा अहिलेसम्म काम सुरु हुन सकेको छैन । कुल ७०.९७७ किलोमिटर दूरीमध्ये अहिले ६४.४७७ किमिमा मात्र ठेक्का व्यवस्थापन भएर काम भइरहेको छ । यही अन्यौलको पृष्ठभूमीमा प्रधानमन्त्रीले अग्रसरता देखाएका हुन् ।बालुवाटारमा भएको छलफलमा तत्कालीन खोकना गाविसका पूर्वअध्यक्ष मदनकृष्ण डङ्गोल, नेकपा (एमाले) ललितपुर महानगर कमिटीका अध्यक्ष ज्ञानेन्द्र शाक्य, स्थानीय जनसरोकार समितिका संयोजक नेपाल डङ्गोल, एमाले ललितपुर महानगर वडा नं २१ कमिटीका अध्यक्ष ज्ञानभक्त महर्जन सहभागी थिए । सरोकार समितिले खोकनामा सुरु विन्दु कायम गर्दा परम्परागत सभ्यता र संस्कृति मासिने भएकाले उक्त स्थलभन्दा साढे पाँच किलोमिटर तल डुकुछापमा कायम गर्न विकल्प दिएको छ ।छलफलमा रक्षा मन्त्रालयका सचिव रामेश्वर दङ्गाल, प्रधानमन्त्री तथा मन्त्रिपरिषद् कार्यालयका अधिकारी र नेपाली सेनाका प्रतिनिधि पनि सहभागी थिए । प्रधानमन्त्री ओलीले स्थानीय जनतालाई मर्का पर्ने गरी विकास गर्ने सरकारको ध्येय नभएको स्पष्ट गर्दै समस्याको समाधानका लागि निर्णयमा पुग्नुपूर्व आफू स्थलगत अवलोकनमा आउने बताए । यसअघि प्रधानमन्त्री ओलीले गत माघ २३ मा प्रधानमन्त्री तथा मन्त्रिपरिषद्को कार्यालय सिंहदरबारमा उपप्रधानमन्त्री एवं अर्थमन्त्री विष्णुप्रसाद पौडेल, भौतिक पूर्वाधार तथा यातायातमन्त्री देवेन्द्र दाहाल, रक्षामन्त्री मानवीर राई, प्रधानमन्त्रीका आर्थिक मामिला सल्लाहकार डा युवराज खतिवडा, नेपाली सेनाका प्रधानसेनापति अशोकराज सिग्देलसँग द्रुतमार्ग आयोजनामा भएको प्रगति र समस्याबारे छलफल गरेका थिए । कूल ७० दशमलव ९७ किलोमिटर दूरीको रु दुई खर्ब ११ अर्ब ९३ करोड लागतमा बन्ने सो सडक आयोजना विसं २०७४ मा सुरु भएको हो । आयोजना सम्पन्न गर्नुपर्ने संशोधित अवधि २०८३ चैत मसान्तसम्म रहेको छ ।"
प्रतिनिधिसभा बुधबारसम्मका लागि स्थगित,काठमाडौँ — प्रतिनिधिसभाको बैठक बुधबार दिउँसो १ बजेमात्र बस्ने भएको छ। सोमबार बसेको बैठकमा विपक्षीको अवरोधका कारण कार्यसूचीमा प्रवेश नै नगरी आधा घन्टाका लागि स्थगित भएकोमा दलहरूबीच सहमति नभएपछि संसद् सचिवालयले सूचना टाँसेर बुधबार दिउँसो १ बजेसम्मका लागि बैठक स्थगित भएको जनाएको हो।भिजिट भिसा प्रकरणमा गृहमन्त्री रमेश लेखकले राजीनामा दिनुपर्ने र उच्चस्तरीय छानविन समिति गठन हुनुपर्ने माग गर्दै विपक्षी दलहरूले १३ जेठदेखि प्रतिनिधिसभा बैठक अवरुद्ध पार्दै आएका छन्।यसअघि बसेको बैठकमा सभामुख देवराज घिमिरेले दलहरूबीच सहमतिको प्रयास भइरहेकाले बैठक सञ्चालनमा सहयोग गर्न आग्रह गरेका थिए। तर विपक्षी दलहरूले माग पूरा नभएसम्म संसद् सञ्चालन हुन नदिने अडान लिएपछि बैठक स्थगित गरेका थिए।सभामुख घिमिरेले संसद्‌को अवरोध हटाउन निरन्तर छलफल गर्दै आएका छन् भने दलहरूले आपसी छलफल र समन्वयलाई गति दिएका छन्। सत्तारुढ दल कांग्रेसले संसद्‌मा अवरोध हटाउने विषयमा विपक्षी दलहरूसँग छुट्टाछुट्टै छलफल गरिरहेको छ। उक्त प्रकरणमा माओवादी केन्द्र खुकुलो भएपनि राष्ट्रिय स्वतन्त्र पार्टी र कांग्रेसबीच भने सहमति हुन सकेको छैन।
संघीयताको प्रभावकारी कार्यान्वयनका लागि स्थानीय तहको संख्या घटाउनुपर्छ : एमाले सचिव भट्टराई,"काठमाडौँ — नेकपा एमालेका सचिव एवम् प्रतिनिधिसभा सदस्य योगेश भट्टराईले साधनस्रोतलाई एकीकृत गरेर अहिलेभन्दा अझ बढी प्रभावकारी रुपमा सेवा प्रदान गर्न स्थानीय तहको संख्या घटाउनुपर्ने बताएका छन्। उनले यसबारे दलहरूका बीचमा अनौपचारिक छलफल चलिरहेको बताए।'यो कुनै औपचारिक रुपमा छलफल भएको कुरा होइन। तर संघीयताको प्रभावकारी कार्यान्वयन र नागरिकलाई प्रदान गर्ने सेवामा प्रभावकारिता हुन्छ भने संख्या घटाउन सकिन्छ भन्ने कुरामा दलहरूबीचमा छलफल चलेको छ,' उनले भने। सोमबार काठमाडौँमा भएको एक कार्यक्रममा नेता भट्टराईले स्थानीय तहको संख्या घटाएर ५ सयमा झार्दा कसो होला भन्दै प्रश्न गरेका थिए।सरकारले प्रस्तुत गरेको आर्थिक वर्ष २०८२/०८३ को बजेट तथा निकट भविष्यमा प्रदेश र स्थानीय तहले सार्वजनिक गर्ने बजेटका सम्बन्धमा उनले वडाको संख्या बढाउने र पालिकाको संख्या घटाउने गर्दा काम गर्ने संस्थागत क्षमता बढ्छ कि भन्ने अनुमान गरिएको बताए । संघ र प्रदेशभन्दा प्रभावकारी काम स्थानीय तहले गरेको उदाहरण प्रस्तुत गर्दै नेता भट्टराईले विगतका वडाहरु नै पालिकामा परिणत भएकाले स्थानीय तहमा अनुभवका कारण पनि नागरिकले महसुस गर्ने गरी काम भएको दावी गरे ।उनले गाउँमा विकास उकालो लागेको, तर मान्छे आरालो लागेको अवस्था रहेको भन्दै प्रदेशले झण्डा भयो, डण्डा भएन भन्ने आवाज उठेको बताए । उनले जसरी प्रदेश र स्थानीय तहबाट कुरा उठेका छन् त्यसमा नेतृत्व गम्भीर हुनुपर्ने सुझावसमेत दिए । खासगरी आर्थिक, राजनीतिक र प्रशासनिक संघीयता प्रभावकारी रुपमा कार्यान्वयन गर्न संघीय, निजामती ऐन, शिक्षा ऐन, प्रहरी ऐन जारी गरेपछि मात्र संघीयता कार्यान्वयनमा देखिएका समस्या धेरै हल हुने उनले बताए ।सांसद भट्टराइले अब जनसंख्याको मात्र नभएर पहाड, हिमाल र तराइका आधारमा बजेट विनियोजन गर्नुपर्ने धारणा उनको थियो। उनले आगामी आर्थिक वर्षको बजेटमा विगतमा कार्यान्वयन गर्न कठिन भएको योजना कटौती गरेको प्रसंग जोड्दै भने,‘ प्रदेशले जति धेरै राजस्व उठाउन सक्छ त्यतिनै काम गर्न सक्छ।' प्रदेश र स्थानीय तहले पुँजी बढाउनुपर्ने भन्दै उनले कानुनी अड्चन भएमा फुकाउनुपर्ने बताए ।"
"पानी जहाज विधेयक, २०८१ राष्ट्रियसभाबाट पारित","काठमाडौँ — राष्ट्रियसभाबाट पानीजहाज (सञ्चालन तथा व्यवस्थापन) विधेयक, २०८१ पारित भएको छ । सभाको आजको बैठकमा भैतिक पूर्वाधार तथा यातायात मन्त्री देवेन्द्र दाहालले राख्नुभएको उक्त विधेयक पारित गरियोस् भन्ने प्रस्ताव सर्वसम्मतिबाट पारित भएको हो ।त्यसअघि बैठकले ‘विधायन व्यवस्थापन समितिको प्रतिवेदनसहित पानीजहाज (सञ्चालन तथा व्यवस्थापन) विधेयक, २०८१ माथि छलफल गरियोस्’ भन्ने प्रस्ताव सर्वसम्मतिले स्वीकृत गरेको थियो । उक्त प्रस्तावमाथिको छलफलमा सांसदहरु सुरेशकुमार आले मगर, रुक्मिणी कोइराला, तारामान स्वाँर, डा बेदुराम भुसाल र विष्णुबहादुर विश्वकर्माले भाग लिएका थिए।सो प्रस्तावमाथिको छलफलमा उठेका प्रश्नको जवाफ दिँदै मन्त्री दाहालले प्रस्तुत विधेयकले आन्तरिक जलमार्गमा जलयान सञ्चालन गर्न मार्गप्रशस्त गर्ने तथा जलमार्गमार्फत नेपालको पहुँच समुद्रसम्म पुग्ने विश्वास व्यक्त गरे।राष्ट्रियसभाको अर्को बैठक यही जेठ ३० गते शुक्रबार अपराह्न १ः१५ बजे बस्नेछ ।"
संसद् अवरोध हटाउन रास्वपाले कांग्रेसलाई पठायो पाँच बुँदे प्रस्ताव,"काठमाडौँ — राष्ट्रिय स्वतन्त्र पार्टी (रास्वपा)ले संसद् अवरोध हटाउन सहमतिका लागि सत्तारुढ दल नेपाली कांग्रेसलाई पाँच बुँदे प्रस्ताव गरेको छ।रास्वपाले यसअघिका वार्ताका आधारमा सहमतिको खाका तयार गरी कांग्रेसलाई पठाएको हो । जसमा भिजिट भिसाको नाममा भएको मानव तस्करी र सांगठनिक अपराधमा सरकारी संयन्त्र, ट्राभल एजेन्सी, म्यानपावर कम्पनी, एयरलाइन्स र नेपाली तथा विदेशी नियोगहरूको संलग्नताका विषयमा बहुआयमिक अनुसन्धान गर्न पाँच दिनभित्र उच्चस्तरीय छानविन समिति गठन गर्नुपर्ने प्रस्ताव गरेको छ।उक्त समितिको कार्यक्षेत्र, संरचना, व्यवस्थापन र अधिकार निर्धारण गर्न कार्यसम्पादन समिति एक दिनभित्र गठन गर्नुपर्ने प्रस्ताव छ। त्यस्तै, कार्यसम्पादन समितिले छानविन समितिको कार्यविधि पाँच दिनभित्र तयार गरी समिति गठन गर्ने र कार्यारम्भ गर्नुपर्ने प्रस्ताव गरेको छ।रास्वपाले अख्तियार दुरुपयोग अनुसन्धान आयोगले विमानस्थल अध्यागमन कार्यालयमा भइरहेको भ्रष्टाचारजन्य कार्यहरूमा गरिरहेको अनुसन्धानमा हस्तक्षेप नगरी सरकारले पूर्ण सहयोग र सहजीकरण गर्नुपर्ने समेत प्रस्ताव गरेको छ।त्यस्तै, छानविन समिति गठन, अनुसन्धान प्रक्रिया र अध्ययन प्रतिवेदन सार्वजनिक गर्दा पारदर्शिताको उच्च मापदण्ड अपनाउनुपर्ने प्रस्ताव गरेको छ।भिजिट भिसामार्फत मानव तस्करी भएको विषयमा गृहमन्त्री रमेश लेखकले राजीनामा दिनुपर्ने, छानबिन समिति बनाउनुपर्नेलगायत माग राखी विपक्षी दलहरूले संसद्‍मा अवरोध गर्दै आएका छन् । भिजिट भिसा प्रकरणलाई लिएर प्रतिनिधिसभामा १३ जेठदेखि जारी अवरोध जारी छ ।यस्ता छन् पाँच बुँदा :"
तीन पत्रकारसहित ५ जनाविरुद्ध भ्रष्टाचार मुद्दा दायर,"काठमाडौँ — विज्ञापन प्रकाशन नगरी झुटा विवरण पेस गरेर रकम भुक्तानी लिएको आरोपमा जनसवाल राष्ट्रिय दैनिकका सम्पादक रामजी बगाले तथा रौतहटको फतुवा विजयपुर नगरपालिकाका तत्कालीन प्रमुख प्रशासकीय अधिकृत शम्भुकुमार यादवसहित ५ विरुद्ध भ्रष्टाचार मुद्दा दायर भएको छ ।अख्तियार दुरुपयोग अनुसन्धान आयोगले बगाले र तत्कालीन प्रमुख प्रशासकीय अधिकृत यादवसहित पालिकाका तत्कालीन सहलेखापाल नवीनकुमार यादव,तराई पोष्टका प्रकाशक रुपेन्द्र पटेल र प्रतिनिधि ओमप्रकाश यादविरुद्ध सोमबार विशेष अदालतमा मुद्दा दायर गरेको हो ।रौतहटको फतुवा विजयपुर नगरपालिका-४ स्थित कृषकलाई औषधि स्प्रे ट्यांकी वितरणमा अनियमितता गरेको आरोपमा उजुरी परेपछि अख्तियारले अनुसन्धान अगाडि बढाएको थियो । ट्यांकी खरिदका लागि आह्वान गरिएको बोलपत्र सूचना पत्रिकामा प्रकाशित गरेको देखाएर पत्रकार र कर्मचारीको मिलेमतोमा सूचनै प्रकाशित नगरी रकम भुक्तानी लिएको खुलेको थियो ।भुक्तानीका लागि काटिएको चेकमा उल्लेख भएको नामसमेत केरमेट गरेको, नगरपालिकामा रहेका सरकारी कागजात केरमेट गरी सच्याउने कार्य गरेको अख्तियारले फेला पारेको थियो ।प्रकाशित नै नभएको बोलपत्र आह्वानको सूचना प्रकाशन भएको भनी १ लाख ७२ हजार ८२५ रुपैयाँ जनसवाल राष्ट्रिय दैनिकलाई र ३९ लाख ४ सय तराई पोष्टलाई गरी जम्मा २ लाख १२ हजार २२५ रुपैयाँ भुक्तानी गरेको पाइएको अख्तियारको आरोपपत्रमा उल्लेख छ ।"
काठमाडौं महानगरपालिकाका तत्कालीन इन्जिनियरविरुद्ध साढे ४ करोडको भ्रष्टाचार मुद्दा,"काठमाडौँ — काठमाडौं महानगरपालिकाका तत्कालीन इन्जिनियर (सातौं तह) रामबाबु महतो कोइरीविरुद्ध गैरकानुनी सम्पत्ति आर्जन गरेको अभियोगमा भ्रष्टाचार मुद्दा दायर भएको छ ।अख्तियार दुरुपयोग अनुसन्धान आयोगले कोइरीविरुद्ध ४ करोड ५८ लाख ९७ हजार ४०३ रुपैयाँ बिगो कायम गरी सोमबार विशेष अदालतमा मुद्दा दायर गरेको हो । पदको दुरुपयोग गरी कोइरीले गैरकानुनी सम्पत्ति आर्जन गरेको विशेष अदालतमा दायर अभियोगपत्रमा उल्लेख छ ।धनुषाको क्षीरेश्वरनाथ नगरपालिका-५ (साबिक नक्टाझिझ गाविस) स्थायी घर भई हाल काठमाडौंको चण्डोलमा बस्दै आएका कोइरी २०४६ सालमा सार्वजनिक सेवा प्रवेश गरेका थिए । अख्तियारले सेवा प्रवेशदेखि ३० फागुन २०७८ सम्मको अवधिमा कोइरीको चलअचल सम्पत्तिमाथि अनुसन्धान गरेको थियो । यस क्रममा विभिन्न बैंक तथा वित्तीय संस्था, सहकारी लगायतमा भएको आर्थिक कारोबार, जग्गाजमिन, इन्स्योरेन्स, शैक्षिक संस्थामा गरेको लगानीलगायतको स्रोत खुलेको सम्पत्तिको तुलनामा बिगो कायम गरिएको सम्पत्ति बढी देखिएको अनुसन्धानबाट खुलेको हो । यही स्रोत नखुलेको सम्पत्तिलाई नै अख्तियारले भ्रष्टाचारबाट आर्जित सम्पत्तिका रुपमा किटान गरी मुद्दा दायर गरेको हो । अख्तियारले स्रोत नखुलेको सम्पत्तिबाट बढे बढाइएको चलअचल सम्पत्तिसमेत जफत गर्न मागदाबी लिएको छ ।कोइरी सार्वजनिक सेवामा रहेको अवधिमा ३ करोड ३७ लाख ७९ हजार ४३४ रुपैयाँ बराबरको वैध स्रोत खुलेको र यो अवधिमा भएको लगानी र आयव्ययको हिसाब ७ करोड ९६ लाख ७६ हजार ८०४ रुपैयाँ बराबरको देखिएकाले स्रोत नखुलेको सम्पत्तिलाई अख्तियारले बिगो कायम गरेको हो ।गैरकानुनी सम्पत्ति कोइरीले विभिन्न क्षेत्रमा लगानी गरी लुकाएको समेत अख्तियारको अभियोगपत्रमा उल्लेख छ । गैरकानुनी सम्पत्ति परिवारका सदस्यका नाममा लुकाएको भेटिएपछि पत्नी मालाकुमारी महतोलाई समेत सम्पत्ति जफत प्रयोजनका लागि अख्तियारले प्रतिवादी बनाएको छ ।"
यदि प्रदेशलाई पूर्ण अधिकार दिने हो भने नागरिकको असन्तुष्टि मत्थर हुन्छ : अध्यक्ष यादव,"काठमाडौँ — जनता समाजवादी पार्टीका अध्यक्ष उपेन्द्र यादवले केन्द्र सरकारले प्रदेशलाई पूर्ण अधिकार दिएर स्वतन्त्र रूपमा काम गर्ने वातावरण दिए नागरिकमा देखिएको असन्तुष्टि मत्थर हुँदै जाने बताएका छन् ।स्रोत र शक्ति केन्द्रमा राखेर प्रदेशबाट धेरै आस गर्नु नै गलत भएको भन्दै उनले मुलुकको बजेट शक्तिशाली प्रधानमन्त्री, मन्त्री र सांसदहरूको निर्वाचन क्षेत्रलाई प्राथमिकता दिएर विनियोजन हुँदा सामाजिक न्याय सुनिश्चित हुन नसक्ने दाबी गरे।संघ सरकारले गत १५ गते प्रस्तुत गरेको बजेट तथा भविष्यमा प्रदेश र स्थानीय तहले प्रस्तुत गर्ने बजेटका सम्बन्धमा केन्द्रित भएर सोमबार काठमाडौँमा भएको कार्यक्रममा अध्यक्ष यादवले बजेटले विपन्न वर्गलाई छुन नसकेको बताए । उनले भने, ‘जो पावरमा आउँछ उसैले बजेट लैजाने प्रवृत्ति झाँगिएको छ । यसलाई राज्यको सम्पत्तिमाथिको लुट भन्न सकिन्छ । राष्ट्रिय योजना आयोग नै समावेशी छैन । रेमिट्यान्सले धानेको मुलुकमा आयात/निर्यात व्यापारमा सन्तुलन ल्याउनु पर्छ ।’फेडरालिज्म एन्ड लोकलाइजेसन सेन्टरले आयोजना गरेको कार्यक्रममा उनले प्रदेश संरचनाको विषयमा राजनीतिक नेतृत्व नै प्रस्ट नभएको आरोप लगाए । उनले आवश्यक ऐनसमेत नबनाएर असहयोग गरेको भन्दै संघ सरकारको केन्द्रीकृत मानसिकता नहटेको बताए । प्रदेशको संरचना कस्तो हुने नै प्रस्ट नभएको भन्दै तीन तहको सरकारबीच ठुलो खाडल रहेको बताए ।उनले प्रदेशमा मन्त्रालयको संख्या पनि घटाउन सकिने उनले बताए । उनले संघीयता आवरणमा मात्र देखिएको दाबी गरे । उनले एमए पास गरेको युवाले विदेशमा मजदुरी गर्नुपर्ने परिस्थिति बनेको भन्दै संघीयता कार्यान्वयनका लागि प्रदेश र स्थानीय तह जोडिने गरी समन्वय गर्नुपर्ने सुझाव दिए । यादवले युवा संघीयता कार्यान्यनका क्रममा नेताको बोली एउटा व्यवहार अर्को भएको बताए ।बजेट विनियोजन गर्दा जनसङ्ख्या र नागरिकको आर्थिक हैसियतलाई आधार बनाउनुपर्नेमा जोड दिँदै उनले मुलुकमा रोजगारी सिर्जना हुन नसक्दा युवाहरू पलायन भएको बताए ।आफू त्रिभुवन विश्वविद्यालय जाँदा विद्यार्थी पढ्ने कोठामा माकुराले जालो लगाएको प्रसंग कोट्याउँदै उनले राजनीतिक शास्त्र पढ्न पनि विद्यार्थी नेपाल नबस्ने अवस्था आएको बताए । अब त मुलुकमा पढ्ने विद्यार्थी पनि नहुने अवस्था आएको भन्दै उनले चिन्ता व्यक्त गरे ।"
प्रतिनिधिसभाको बैठक आधा घण्टाका लागि स्थगित,"काठमाडौँ — प्रतिनिधिसभाको आजको बैठक आधा घण्टाका लागि स्थगित भएको छ ।सभामुख देवराज घिमिरेले बैठक प्रारम्भ भएको घोषणा गर्नासाथ विपक्षी दलहरु उठेका थिए । सभामुखले सदन चलाउन सांसदहरुलाई बस्न आग्रह गरे पनि बस्न मानेनन् । उनले आधा घण्टाका लागि बैठक स्थगितको घोषणा गरे ।भिजिट भिसामार्फत मानव तस्करी भएको विषयमा गृहमन्त्री रमेश लेखकले राजीनामा दिनुपर्ने, छानबिन समिति बनाउनुपर्नेलगायत माग राखी विपक्षी दलहरूले संसद्‍मा अवरोध गर्दै आएका छन् ।भिजिट भिसा प्रकरणलाई लिएर प्रतिनिधिसभामा १३ जेठदेखि जारी अवरोध जारी छ ।"
१ करोड ४० लाखसम्म पैसा बुझाएर अमेरिका पुगेकाहरु 'डिपोर्ट'पछि किन गर्दैनन् उजुरी ?,"काठमाडौँ — आइतबार मध्यरात कोही बोरा त कोही भिर्ने झोला बोकेर त्रिभुवन अन्तर्राष्ट्रिय विमानस्थलबाट बाहिरिँदै थिए । अनुहार मलिन थियो । बोल्न चाहिरहेका थिएनन् ।उनीहरु थिए, अमेरिकाबाट निष्कासनमा परेका नेपाली । डोनाल्ड ट्रम्पले अमेरिकी राष्ट्रपतिका रूपमा दोस्रो कार्यकाल सम्हालेयता अमेरिकी कानुन उल्लंघन गरेको आरोपमा ३७ नेपाली निष्कासनमा परी आइतबार नेपाल आइपुगेका हुन् । ४६ नेपाली निष्कासन (डिपोर्ट) मा परेर नेपाल फर्किसकेका छन । तर तीमध्ये कसैले पनि अहिलेसम्म प्रहरीको मानव बेचबिखन अनुसन्धान ब्युरोमा उजुरी दर्ता गराएका छैनन् ।आइतबार जस्तै गरी २१ फागुनमा एक महिलासहित नौ नेपाली अमेरिकी चार्टर्ड विमानमार्फत डिपोर्ट भएर फर्केका थिए । ब्युरोले त्यतिबेला फर्केका सबैसँग सोधपुछ गरेर अवैध रुपमा अमेरिका पठाउनेविरुद्ध उजुरी गर्न सुझाएको थियो । तर कसैले पनि उजुरी दर्ता गराएनन् ।लाखौं रुपैँया खर्च गरेर फर्केकाहरु आफूखुसी गएको भन्दै कोही पनि उजुरी दिन मान्दैनन् । ‘हाम्रो पैसा खर्च भइसक्यो, हामी मुद्दामामलामा जादैनौं भन्छन्,’ मानव बेचबिखन अनुसन्धान ब्युरोका सूचना अधिकारी प्रहरी उपरीक्षक नरेन्द्र कुँवरले भने, ‘पहिलाका नौ जनालाई पनि मुद्दा दर्ता गराउन निकै अनुरोध गरेका थियौं तर कसैले मान्नुभएन । अहिले पनि कसैले मुद्दा दर्ता गर्नुभएको छैन ।’आइतबार अमेरिकाबाट डिपोर्टमा परेकाहरुले प्रहरीसँग अवैध बाटोबाट अमेरिका छिर्न ५० लाखदेखि एक करोड ४० लाख रुपैयाँसम्म खर्च भएको बताएका छन् । यसअघि डिपोर्टमा परेकाहरुलाई जस्तै यसपाला पनि प्रहरीले उजुरी गर्न अनुरोध गरेका छ । ‘फागुनमा फर्किएहरुसँग पनि पटकपटक सम्पर्कमा रहेर कानुनी सहयोग गर्छौं भनेर उजुरी दर्ता गर्न निकै अनुरोध गरेका थियौं,’ एक प्रहरी अधिकृतले भने, ‘उनीहरु यहाँबाट बिदा भएपछि पुन: आउन नै चाहँदैनन् ।’मानव बेचबिखन अनुसन्धान ब्युरोले विमानस्थलमा अवतरण भएकाहरुलाई ब्युरोमा बोलाएर उनीहरुको विवरण लिने र अनुसन्धानका लागि सहयोग गर्न अनुरोध गर्दै आएको छ । ‘तर, उनीहरु कुनै गुनासो नरहेको भन्दै उजुरी दर्ता गर्न तयार हुन्नन् । फर्किएर आउनेसँग कागजपत्र केही हुँदैन, उनीहरुले भनेको कुरामा नै हामीले विश्वास गर्ने हो,’ प्रहरी उपरीक्षक नरेन्द्र कुँवरले भने, ‘कारबाही प्रक्रिया अघि बढाउन पनि जाहेरी चाहिन्छ । हामीलाई जाहेरी प्राप्त नभएसम्म केही गर्न मिल्दैन । आवश्यक मात्रामा हामीले कानुनी सचेतना र अनुरोध भने गर्दै आएका छौं ।’फर्किएर आउनेहरुले खर्च गरेको मध्ये थोरै मात्र रकम नेपाली एजेन्टलाई बुझाउने गरेको प्रहरीको सोधपुछमा बताउने गरेका छन् । ‘नेपालीहरु प्राय: उनीहरुको आफन्त र चिनजानको हुने भएकाले होला भन्न चाहन्नन्,’ एक प्रहरीले भने, ‘विदेशीको हकमा भने पैसा दिएको मान्छेको नाम नै थाहा नभएको उनीहरुले बताउने गरेका छन् ।’जानेमध्ये केहीलाई त कति पैसा खर्च भयो भन्ने पनि थाहा नहुने गरेको प्रहरीको भनाइ छ । ‘घरमा बुबा, दाजु वा कोही कसैले अमेरिका पठाइदिन्छु भन्ने गिरोह चिनेको हुँदो रहेछ, पैसाको कुरा उहाँहरुले नै गर्नु हुँदो रहेछ,’ एक प्रहरीले भने, ‘प्रायको पैसा लेनदेन भने गन्तव्य स्थानअनुसार हुने गरेको छ । ’ब्युरोका अनुसन्धान अधिकारीहरुका अनुसार अवैध रुपमा अमेरिका छिरेकामध्ये धेरैजसोका सुरुवाती एजेन्ट आफन्त वा साथीभाइ नै हुने भएकाले उजुरी गर्न तयार हुँदैनन् । कतिपय भने एजेन्टले पैसा फिर्ता गरिदिने वा अर्को देश पठाइदिने आश्वासनमा फसेका हुन्छन् ।गिरोहलाई रकम बुझाएर जानेहरूमा अधिकांश दाङ, रुकुम पश्चिम र रुकुम पूर्व जिल्लाका बढी छन् ।दोस्रो कार्यकालका लागि ट्रम्प अमेरिकी राष्ट्रपतिमा निर्वाचित भएर २० जनवरी २०२५ पदभार सम्हालेसँगै अमेरिकाले गैरकानुनी रूपमा बसोबास गर्दै आएका नेपालसहितका आप्रवासीलाई निष्कासन गर्ने नीति लिएको हो ।"
मार्गप्रशस्त गरेर छानबिनमा सहयोग गर्न गृहमन्त्रीलाई माओवादीको सुझाव,"काठमाडौँ — प्रमुख प्रतिपक्षी दल माओवादीले भिजिट भिसा प्रकरणको निष्पक्ष छानबिनका लागि मार्गप्रशस्त गर्न गृहमन्त्री रमेश लेखकलाई सुझाव दिएको छ ।राष्ट्रिय सभाको आजको बैठकको आकस्मिक समयमा माओवादी सांसद सुरेश आले मगरले गृहमन्त्री पदमा बहाल रहुन्जेल मातहतको निकायले निष्पक्ष छानबिन गर्न नसक्ने जिकिर गरे ।'गृहमन्त्रीले बदमासी गर्नुभएको छैन भन्ने हाम्रो पनि विश्वास हो, तर व्यवहार र तथ्यले त्यसको पुष्टि गर्दैन, गृहमन्त्रीले आफू नैतिकवान् र इमानदार रहेको प्रमाणित गर्न पनि मार्ग प्रशस्त गर्नुपर्छ । छानबिनका लागि तयार हुनुपर्छ,' सांसद मगरले भने । विगतमा पनि विभिन्न प्रकरणमा मुछिएका कर्मचारीलाई विमानस्थल अध्यागमनजस्तो महत्त्वपूर्ण जिम्मेवारी किन दिइयो भनी उनले प्रश्न गरे ।"
प्रतिनिधिसभा बैठक आज २ बजेदेखि सञ्चालन हुन्छ : सभामुख घिमिरे,"काठमाडौँ — सभामुख देवराज घिमिरेले आज २ बजेदेखि संसद् बैठक सञ्चालन हुने बताएका छन् । गणतन्त्र दिवसका अवसरमा राससद्वारा आयोजित तस्बिर प्रदर्शनीको अवलोकनपछि सभामुख घिमिरेले प्रतिनिधिसभा केही दिनदेखि अवरुद्ध भएको बैठक आज २ बजेदेखि सञ्चालनमा आउने बताएका हुन् ।'सदन अवरूद्ध हुनुपर्ने नै होइन, तर भयो, प्रतिनिधिसभा बैठक आज २ बजेदेखि सञ्चालन हुनेछ,' सभामुख घिमिरले भने, 'सामान्यतया ११ बजे, १ बजे राखिने बैठक सञ्चालन गर्नका लागि २ बजे राखिएको हो, मलाई आशा छ, २ बजेदेखि संसद् सुरू हुन्छ ।'बजेटको महत्त्वपूर्ण कार्यसूचीमा छलफल गर्न लागेको अवस्थामा बैठक अवरुद्ध भएकाले अब छलफलमा भाग लिने सांसद सङ्ख्या घटाइने एवं विधि पुर्‍याएर छलफल गरिने जानकारी दिँदै उनले भने, 'नोक्सानी हुने त भइसक्यो, अबको कार्यसूची त्यहीअनुसार बनाएर जानुपर्छ, विधिअनुसार बजेटमाथिको छलफल सक्नुपर्छ ।'सभामुख घिमिरले बजेटमाथिको छलफल समयभित्र सक्नका लागि त्यहीअनुसार कार्यसूची समेत तयार गरिने बताए ।"
संसद् खुलाउन दलहरू सहमतिनजिक,"काठमाडौँ — भिजिट भिसा प्रकरणलाई लिएर प्रतिनिधिसभामा १३ जेठदेखि जारी अवरोध हटाउन सत्तारूढ र विपक्षी दल सहमतिनजिक पुगेका छन् । गृहमन्त्रीले राजीनामा दिनुपर्ने मागबाट रास्वपा पनि पछि हटेको छ भने अध्यागमनका विषयमा न्यायिक वा संसदीय छानबिन गर्नुपर्ने विपक्षी दलहरूको माग यथावत् छ ।विभिन्न चरणका छलफलपछि सत्तारूढ कांग्रेस र एमाले तथा विपक्षी दलहरू माओवादी, रास्वपा र एकीकृत समाजवादीबीच भिजिट भिसा प्रकरणमा अख्तियारको अनुसन्धानमा बाधा नपुर्‍याउने र अध्यागमन सुधारमा पहल गर्ने सहमति बनेको हो ।संसद्को अवरोध हटाउन दलहरूले तयार पारेको सहमतिको मस्यौदामा लेखिएको छ, ‘अहिले अध्यागमनको भिजिट भिसाका सम्बन्धमा अख्तियारले अनुसन्धान गरिरहेको अवस्था छ, त्यो विषयमा सरकारले आवश्यक सहजीकरण गर्ने र अध्यागमन तथा भिजिट भिसा सम्बन्धमा देखिएका समस्याबारे नीतिगत, कानुनी र संरचनागत सुधार गर्न सरकारले ठोस कदम चाल्ने ।’ संसद् खुलाउन आइतबार सभामुख देवराज घिमिरेले सिंहदरबारमा कांग्रेस, एमाले र माओवादीका प्रमुख सचेतकसँग छलफल गरेका थिए भने पछि प्रमुख प्रतिपक्षी दलका नेता पुष्पकमल दाहालले संसद्मा नै विपक्षी दलहरू र कांग्रेससँग छलफल गरेका थिए ।सभामुखसँगको छलफलमा भने दलहरूबीच सहमति बन्न सकेको थिएन । उक्त छलफलपछि बाहिरिँदै गर्दा कांग्रेस प्रमुख सचेतक श्यामकुमार घिमिरेले भनेका थिए, ‘विपक्षीबाट हामीले कुनैपनि निष्कर्ष र निर्णय पाएनौं । उहाँहरूले सहयोग गरे संसद् राम्रैसँग चल्छ,उहाँहरूले अप्ठ्यारो गरे पनि केही असहज होला तर संसद् अगाडि बढ्छ ।’ पछि माओवादी अध्यक्ष दाहालले सत्तारूढ कांग्रेस तथा विपक्षी रास्वपा र एकीकृत समाजवादीका नेताहरूसँग छलफल गरेका थिए । कांग्रेसबाट उपसभापति पूर्णबहादुर खड्का, महामन्त्री गगन थापा र सांसद ज्ञानेन्द्रबहादुर कार्की छलफलमा सहभागी थिए ।दलहरू सहमतिमा पुगेको संकेत गर्दै दाहालले संसद् भवनबाट बाहिरिँदा भने, ‘सबै लचिलो बन्नुपर्छ, समस्या समाधान गर्न माओवादी लचिलो बनेर मात्र पुग्दैन, सरकार पनि लचिलो हुनुपर्छ । मैले हिजो कांग्रेस सभापतिसँग कुरा गर्दा सबैतिर लचकताको संकेत देखेको छु, मलाई लाग्छ, भाषामा समझदारी बनेपछि छिट्टै सदन चल्छ ।’संसद्को अवरोध खोल्न कांग्रेस र माओवादीका शीर्ष नेतृत्वबाट दलहरूबीच छलफल भइरहेका बेला सरकारको नेतृत्व गरिरहेको एमालेका अध्यक्ष तथा प्रधानमन्त्री केपी शर्मा ओली भने पार्टीका कार्यक्रममा व्यस्त छन् । दलहरूबीच विभिन्न चरणमा आइतबार भएका छलफलमा एमालेबाट सचिव योगेश भट्टराई र पूर्वमन्त्री पदम गिरी सहभागी थिए । सभामुखसँगको छलफलमा मुख्य सचेतक महेश बर्तौला सहभागी हुँदै आएका छन् ।एमाले सचिव भट्टराईले संसद्को अवरोध खोल्नेबारे दलहरूबीच विभिन्न चरणमा छलफल भएको बताए । ‘सबै दलबीच सामूहिक र एकआपसमा छलफल भएको छ, सबैको प्रयत्नबाट सहमतिनजिक पुगेका छौं,’ उनले भने, ‘अध्यागमनबाट भइरहेको अनियमितताको उचित ढंगले छानबिन होस् भन्नेमा सबैको प्रतिबद्धता छ, अख्तियारले छानबिन प्रक्रिया अगाडि बढाएकाले त्यसलाई सहयोग गर्ने हो, डिस्टर्ब गर्ने होइन, छलफल निष्कर्षनजिक पुगेको छ ।’एमाले मुख्य सचेतक बर्तौलाले भने विपक्षी दलहरूले संसद् अवरोध गरेको र त्यसलाई खोल्ने जिम्मेवारी पनि उनीहरूकै रहेको बताए । ‘अब हाउस सुचारु गरेर जानुपर्छ भन्ने ठाउँमा प्रतिपक्षी आउनुभएको छ, यो नै सकारात्मक हो । हिजो हाउस उहाँहरूकै कारण अवरुद्ध भएको थियो, भोलि हाउस उहाँहरूकै कारण सुचारु हुने परिस्थिति विकास हुनेछ,’ उनले भने ।रास्वपा संसदीय दलका कार्यवाहक नेता विराजभक्त श्रेष्ठले संसद्को अवरोध खुलाउन प्रधानमन्त्री ओली गम्भीर पहलकदमी नभएको गुनासो गरे । अख्तियारले कर्मचारीको भ्रष्टाचार मात्र हेर्ने भएकाले संसदीय वा न्यायिक छानबिन गर्नुपर्ने पार्टीको अडान विपक्षी दल र कांग्रेससँगका छलफलहरूमा स्पष्टसँग राखेको उनले बताए । ‘प्रधानमन्त्री संसद् खुलाउने विषयमा गम्भीर र संवेदनशील हुनुभएन, बरु कांग्रेसले हामीसँग पनि छलफल गर्‍यो, लोकतान्त्रिक चरित्र देखायो,’ उनले भने ।अध्यागमनका विषयमा संसद्मा गम्भीर विवाद भइरहे पनि राजनीतिभन्दा बिचौलिया हाबी भएको उनले बताए । ‘प्रतिपक्ष जिम्मेवार भएर सुशासनको पक्षमा उभिइरहेको छ, सर्वसाधारणको ध्यान केन्द्रित भएको छ, हामीले छानबिन समितिको कुरा गरेको हो, अध्यागमन प्रकरणमा अख्तियारको दायराभन्दा बाहिरको कुरा आएको छ । दूतावास, एयरलाइन्स र म्यानपावरका समेत कुरा आएको छ तर अख्तियारले त कर्मचारीमाथि मात्र अनुसन्धान गर्ने हो,’ श्रेष्ठले भने ।सत्तापक्षबाट बारम्बार संवैधानिक आयोग अख्तियारले नै अनुसन्धान गरिरहेको भन्ने अभिव्यक्ति आएको उल्लेख गर्दै उनले त्यसमा सहमत हुन नसकिने अडान दोहोर्‍याए । ‘रास्वपाले गृहमन्त्री रमेश लेखकप्रति लक्षित भएर भिजिट भिसा प्रकरणको विषय उठान गरेको नभई त्यहाँबाट पीडित भएका जनताका विषयमा अडान लिएको हो,’ उनले भने ।एकीकृत समाजवादीका नेता राजेन्द्र पाण्डेले भिजिट भिसा प्रकरणमा गृहमन्त्री लेखकको राजीनामाको माग विपक्षी दलहरूले छाडेको बताए । ‘हामीले सुरुदेखि नै भिजिट भिसामा छानबिन प्रमुख कुरा हो भन्दै आएका थियौं, सबैको सहमति पनि त्यही ठाउँमा आयो, अब सहमतिको भाषा मिलाउने सल्लाह भएको छ,’ कांग्रेस र विपक्षी दलको बैठकपछि पाण्डेले भने, ‘अख्तियार छानबिनमा छ, हामीले यहाँ छुट्टै छानबिन समिति बनाउँदा अख्तियारलाई अप्ठ्यारो पर्छ र त्यो अहिलेसम्म गरेका पनि छैनौं । अख्तियारको निर्णय आइसकेपछि अध्यागमनका नीतिगत र संरचनागत समस्या समाधान गर्न २०६४ देखि नै अध्यागमन छानबिन गरौं भनेका छौं । यो सबै छानबिन हुन सक्ने गरी भाषा राखौं भन्ने छ ।’कांग्रेस सांसद ज्ञानेन्द्रबहादुर कार्कीले अध्यागमनमा देखिएका समस्या समाधान गर्न के कस्ता सुधारात्मक उपाय अपनाउने भन्नेबारे सत्ता र विपक्षी सहमत भएको तर छानबिन समिति नबन्ने बताए । प्रतिनिधिसभामा विपक्षीले १३ जेठयता बजेट प्रस्तुत हुने दिन जेठ १५ मा भने अवरोध गरेनन्, त्यसपछिका बैठकमा अवरोध गर्दै आएका छन् । राष्ट्रिय सभामा भने प्रतिपक्षीले अवरोध गरेका छैनन् ।"
मुलुकमै पहिलो पटक लिंग परिवर्तन शल्यक्रिया सफल,"काठमाडौँ — नेपालमा पहिलो पटक लिंग परिवर्तनसम्बन्धी शल्यक्रिया सफल भएको छ । त्रिवि शिक्षण अस्पताल महाराजगन्जमा जनकपुरकी २५ वर्षीया ‘ट्रान्सजेन्डर’ व्यक्तिमा पुरुषको तन्तुलाई उपयोग गरेर महिलाको जनेन्द्रिय निर्माण गरिएको डा. जयमान श्रेष्ठले बताए ।प्लास्टिक सर्जरी विभाग प्रमुख डा. श्रेष्ठका अनुसार शल्यक्रिया गरेको एक सातामै ती व्यक्ति अस्पतालबाट डिस्चार्ज भइसके पनि साधारण अवस्थामा आउन भने ४ देखि ६ महिनासम्म लाग्नेछ ।अस्पतालका प्रवक्ता डा. गोपाल सेढाईंले यो सफलतासँगै अब नेपालमै सस्तो शुल्कमा लिंग परिवर्तनजस्तो जटिल शल्यक्रियासमेत गर्न सकिने अवस्था बनेको बताए । ‘लिंग परिवर्तनजस्तो जटिल र संवेदनशील शल्यक्रिया नेपालमा पहिलो पटक सफल भएको छ,’ उनी भन्छन्, ‘यस्तो शल्यक्रिया विदेशमा निकै महँगो हुने हुन्छ तर नेपालमा सुलभ मूल्यमै गर्न सकिने भएकाले ट्रान्सजेन्डर समुदायलाई अब सहज हुनेछ ।’ यस्तो शल्यक्रिया एकदेखि डेढ लाख खर्चमै गर्न सकिनेछ ।लिंग परिवर्तनसम्बन्धी शल्यक्रिया पहिलोपल्ट गर्नुपरेकाले कानुनी रूपमा झन्झट नहोस् भनेर नेपाल मेडिकल काउन्सिलबाट स्वीकृति लिएरै गरिएको डा. श्रेष्ठ बताउँछन् । ‘आफ्नो लैंगिक पहिचानप्रति सन्तुष्ट नभएका वा शल्यक्रिया गर्न चाहेकालाई सहज होस् भनेर उक्त शल्यक्रिया नेपालमा सुरु गरेका हौं,’ उनी भन्छन्, ‘कसैलाई पनि आफ्नो पहिचानप्रति नैराश्य नहोस् । समाजले के भन्ला भनेर डराएर हिँड्न नपरोस् । ट्रान्सजेन्डर समुदायलाई आफ्नो पहिचानप्रति गर्व होस् भन्ने हाम्रो मुख्य लक्ष्य हो ।’ब्लु डाइमन्ड सोसाइटीका पिटरले नेपालमा लिंग परिवर्तनसम्बन्धी शल्यक्रियाको सुरुवातले आफ्नो समुदायका मानिसमा ‘कम्फर्ट जोन’ बनाइदिएको बताइन् । ‘मलाई समाजले कतै हिँडिरहेका बेला को हो भनेर प्रश्न गर्दैन, म आफूलाई महिला भनेर गर्व गर्न र संसारकै राम्री देखिएको महसुस गर्न सक्छु,’ उनले भनिन्, ‘शल्यक्रिया किन नगर्ने त आफ्नो लैंगिक पहिचानका लागि भन्ने अवश्य पनि हुन्छ ।’त्रिवि शिक्षण अस्पतालअन्तर्गत प्लास्टिक सर्जरी विभागद्वारा जेठ १२ देखि १५ सम्म ट्रान्सजेन्डर समुदायका लागि आयोजित विभिन्न प्रकारका लिंग पुष्टिसम्बन्धी शल्यक्रियाका क्रममा लिंग परिवर्तनको शल्यक्रिया पनि गरिएको हो । चारदिने कार्यक्रममा स्तन तथा अनुहारका शल्यक्रिया पनि गरिएका थिए ।विदेशी प्लास्टिक सर्जन डा. एलिरेजा हामिडिएन जाह्रोमीको नेतृत्वमा प्लास्टिक सर्जरी विभाग प्रमुख डा. जयमान श्रेष्ठको संयोजकत्वमा भएको शल्यक्रियामा विभागका प्लास्टिक सर्जनहरू डा. ईश्वर लोहनी, डा. संगम रायमाझी, डा. समित शर्मा, डा. विकेश राजभण्डारी, डा. हिमालय निरौला तथा रेजिडेन्ट डाक्टरहरू डा. अनुप थापा, डा. सुदीप पण्डित, डा. आशिष अधिकारी, डा. नोभेल, डा. ईशा र डा.अश्विन सहभागी थिए । एनेस्थेसियामा डा. मेघा कोइराला र डा. पंकज जोशीको टिम रहेको थियो ।"
स्मृति हरिजन चमार बनिन् डाक्टर,"कपिलवस्तु — स्मृति हरिजन सानैदेखि लगनशील थिइन्, अनुशासित पनि । पढाइमा पनि उस्तै समर्पित । उनी कक्षामा सधैं पहिलो हुन्थिन् । राम्रो पढाइ भएका कारण डाक्टर बन्ने सपना देख्न थालिन् । तर परिवारको दयनीय आर्थिक अवस्थाका कारण डाक्टर बन्ने सपना पूरा हुँदैन कि भन्ने चिन्तामा हुन्थिन् । छोरीको सपना पूरा गर्न बुवा सन्तराम हरिजनले आफ्नातर्फबाट कुनै कसर बाँकी राखेनन् । अन्ततः स्मृति डाक्टर बनेकी छन् ।नेपालमा चमार समुदायबाट सम्भवतः पहिलो महिला डाक्टर हुन्– स्मृति । चिकित्सा शिक्षामा स्नातक (एमबीबीएस) गरेकी उनले १२–१५ जेठमा सञ्चालित मेडिकल काउन्सिलको लाइसेन्स परीक्षा उत्तीर्ण गरिन् । ‘एउटा ज्यामी बुवाका लागि योभन्दा ठूलो खुसी के हुन सक्छ र !’ स्मृतिका ६० वर्षीय बुवा सन्तराम भन्छन् ।स्मृति कृष्णनगर नगरपालिका–९ बहादुरगन्जमा ५ कात्तिक २०५६ मा जन्मिएकी हुन् । उनका बुवा सन्तरामले एसएलसीपछि पढाइ अघि बढाउन सकेनन् । परिवारलाई दुई छाक जोहो गर्न पनि मुस्किल भएका कारण पढाइ छाड्नु उनको बाध्यता थियो । तर सन्तरामले अठोट गरे, ‘मैले पढ्न नपाए पनि आफ्ना सन्तानलाई राम्ररी पढाउँछु ।’सन्तरामले आफू पढेकै बहादुरगन्जको श्रीराम गोरखा माविमा चारै छोराछोरीलाई भर्ना गरिदिएका थिए । जेठी रञ्जनाले कक्षा १० सम्म मात्रै पढिन् । माइली सिर्जना बेलायतमा एमबीए अध्ययन गरिरहेकी छन् । छोरा सन्दीप भारतको ओडिसास्थित प्रतिष्ठित प्राविधिक संस्थान एनआईटीमा ‘कम्प्युटर साइन्स एन्ड इन्जिनियरिङ’ पढिरहेका छन् । स्मृतिले भने ०७२ सालमा गाउँकै विद्यालयबाट ३.०५ जीपीएसहित एसएलसी उत्तीर्ण गरिन् । त्यसपछि काठमाडौंको पेन्टागनबाट जीवविज्ञानमा ‘प्लस टु’ सकिन् ।बुवा सन्तरामसँग स्मृति ।कक्षा १२ पछि धेरै साथी एमबीबीएस र इन्जिनियरिङ अध्ययनको तयारीमा जुट्दा स्मृति अन्योलमा थिइन् । पैसा तिरेर एमबीबीएस पढ्न सक्ने अवस्था थिएन । सन्तरामले चमार, डोम, मुसहर र बादी समुदायका विद्यार्थीका लागि एमबीबीएस र इन्जिनियरिङ अध्ययनमा विशेष छात्रवृत्ति रहेको थाहा पाए अनि राजधानी काठमाडौं गए । विश्वविद्यालय अनुदान आयोगबाट पहिला छात्रवृत्ति पाइसकेका विद्यार्थीलाई भेटेर बुझे । त्यसपछि बल्ल स्मृति प्रवेश परीक्षाको तयारीमा जुटिन् ।२०७६ मा प्रवेश परीक्षामा उत्तीर्ण भएपछि छात्रवृत्तिको प्रक्रिया अघि बढ्यो । चमार समुदायबाट एमबीबीएस प्रवेश परीक्षा उत्तीर्ण गर्ने एक्ली छात्रा भएका कारण स्मृतिले सहजै छात्रवृत्ति पाइन् । त्यसपछि उनले जानकी मेडिकल कलेज, जनकपुरमा एमबीबीएस पढिन् । छात्रवृत्ति पाए पनि छात्रावास,पाठ्यपुस्तकलगायतका अध्ययन सामग्री, परीक्षा शुल्कमा आफ्नो खर्च हुन्थ्यो । छात्रावास शुल्क मात्रै वार्षिक एक लाख रुपैयाँ बुझाउनुपर्थ्यो । गाउँमा ६ कट्ठा जमिन मात्र थियो । त्यही जग्गा धितो राखेर सन्तरामले ऋण लिए । ज्यालामजदुरी गरेर, गहना बेचेर, थप ऋण काढेर खर्च जुटाउँदै गए । ‘इष्टमित्रबाट ऋण लिएको छु,’ सन्तराम भन्छन्, ‘छोराछोरी पढाउँदा लिएको ऋण २० लाख रुपैयाँ छ ।’स्मृति आफू डाक्टर बन्नुको श्रेय बुवालाई दिन्छिन् । ‘हाम्रो समुदायमा कक्षा ८ उत्तीर्ण गर्नु पनि असाध्यै कठिन छ,’ स्मृतिले भनिन्, ‘माथिल्लो कक्षामा पढ्न लागेपछि रोक्ने प्रयास हुन्छ । तर बुवाले समाजको कुरा वास्ता नगरी हामीलाई पढाउनुभयो । हाम्रो भविष्य र खुसीका लागि बुवाले ठूलो संघर्ष गर्नुभयो । आज चमार समुदायबाट पहिलो महिला डाक्टरका रूपमा चिनिन पाउँदा उत्साहित छु, भावुक पनि बनेकी छु ।’"
बिनाप्रतिस्पर्धा चिनियाँ कम्पनीलाई ठेक्का : टेलिकमको बिलिङ प्रणालीमा ३३ करोड भ्रष्टाचार,"काठमाडौँ — बिलिङ प्रणाली खरिदमा भ्रष्टाचार गरेको अभियोगमा नेपाल टेलिकमका बहालवाला र पूर्वप्रबन्ध निर्देशकसहित १७ व्यक्ति र एक कम्पनीविरुद्ध भ्रष्टाचार मुद्दा दायर भएको छ । प्रबन्ध निर्देशक संगीता पहाडी, पूर्वप्रबन्ध निर्देशक सुनील पौडेल तथा खरिद प्रक्रियामा संलग्न अन्य कर्मचारी र ठेकेदारलाई प्रतिवादी बनाएर अख्तियार दुरुपयोग अनुसन्धान आयोगले आइतबार विशेष अदालतमा मुद्दा चलाएको हो ।अख्तियारले पहाडी र पौडेलका अलावा तत्कालीन प्रमुख प्राविधिक अधिकृत प्रतिमा वैद्य भनिने प्रतिमा श्रेष्ठ, तत्कालीन प्रमुख वित्तीय अधिकृत राजेन्द्र श्रेष्ठ, तत्कालीन प्रमुख सञ्चालन अधिकृत झवीन्द्रलाल उपाध्याय, तत्कालीन निर्देशक विनिता श्रेष्ठ, तत्कालीन निमित्त निर्देशक अमूल प्रधान, तत्कालीन प्रबन्धक देवेन्द्र खतिवडालाई प्रतिवादी बनाएको छ । तत्कालीन उपप्रबन्धकहरू राजीवकुमार केसी, सन्तोषकुमार श्रेष्ठ, नवल चौधरी, मुक्तिप्रसाद अर्याल, हेमप्रभा कर्ण भनिने हेमप्रभा रामप्रताप कर्ण र परमात्मा भट्टराईविरुद्ध पनि मुद्दा दायर गरिएको छ ।अख्तियारका प्रवक्ता राजेन्द्रकुमार पौडेलका अनुसार ३३ करोड ४८ लाख १७ हजार ४ सय ३० रुपैयाँ बिगो कायम गरी उनीहरू चौध जनाविरुद्ध नै बिगोबमोजिम जरिवाना तथा हानिनोक्सानी भइसकेको ९ करोड ८८ लाख ४१ हजार ९ सय ५६ रुपैयाँ असुलउपर गर्न मागदाबीसहित अभियोगपत्र दायर गरिएको छ । मुख्य कसुरदारको अभियोग लगाइएका उनीहरू सबैलाई १० देखि १४ वर्षसम्मका दरले कैद सजाय हुनुपर्ने अख्तियारको मागदाबी छ ।टेलिकमका पदाधिकारी तथा कर्मचारीसँगको मिलेमतोमा ठेक्का हत्याएको अभियोगमा ठेकेदार कम्पनी र त्यसका सञ्चालकविरुद्ध पनि मुख्य कसुरदारसरह नै सजाय मागदाबी गरिएको छ । मिलेमतोमा खरिद हत्याएको अभियोगमा अख्तियारले चिनियाँ कम्पनी एसियन इन्फो युङहाङ सफ्टवेयर (बेइजिङ) लिमिटेड (साबिक एसियन इन्फो लिंकेज टेक्नोलोजिज इन्क) र त्यसका वरिष्ठ निर्देशक लोङ योङ र कलर रिङब्याक टोन (सीआरबीटी) को प्रोजेक्ट अफिस काठमाडौंका तत्कालीन सञ्चालन/ परियोजना प्रबन्धक हुआङ विई र ठेकेदार कम्पनीका नेपाल प्रतिनिधि अरनिको इन्टरनेसनल प्रालिका निर्देशक शैलेस श्रेष्ठलाई मतियारका रूपमा प्रतिवादी बनाएको हो ।बिलिङमा भएको अनियमिततामा अख्तियारले टेलिकमका तत्कालीन सञ्चालक समिति अध्यक्ष एवं सञ्चार सचिव रहेका बैकुण्ठ अर्याल (पछि मुख्यसचिवबाट अवकाश) र हरिप्रसाद बस्याल लगायतमाथि पनि अनुसन्धान गरेको थियो ।अख्तियारको अनुसन्धानमा तत्कालीन सञ्चालक समिति सदस्यहरू सहसचिवद्वय भूपाल बराल, उत्तरकुमार खत्री र शंकर लामिछाने, कम्पनी सचिव राजेन्द्र अर्याल, तत्कालीन प्रबन्ध निर्देशक डिल्लीराम अधिकारी, तत्कालीन प्राविधिक अधिकृत भानुराज श्रेष्ठ, तत्कालीन निर्देशक राधाकृष्ण ढुंगेल र तत्कालीन नायब प्रबन्धक निर्देशक मिनु प्रधान पनि अनुसन्धानको दायरामा परेका थिए ।अख्तियारले तत्कालीन निर्देशक सविना मास्के, तत्कालीन प्रबन्धकहरू हरि ढकाल, गंगा सागर मातंछे, कुमारप्रसाद खतिवडा, प्रकाश मानन्धर, सुबोध रिमाल, शोभन अधिकारी र अनुप रेग्मी, तत्कालीन उपप्रबन्धकहरू मणिराज पौडेल, सुदीपराज घिमिरे, सरोज प्रधान, सन्तोष भण्डारी तथा तत्कालीन वरिष्ठ इन्जिनियर प्रयाग खड्कामाथि पनि छानबिन गरेको थियो । तर ‘कसुरदार देखिने प्रमाण’ अभाव भनेर अख्तियारले उनीहरूविरुद्ध मुद्दा दायर गरेको छैन । ‘पछि थप प्रमाण प्राप्त भई मुद्दा दायर गर्नुपर्ने देखिए सोही बखत निज शंकितहरूउपर सोहीबमोजिम हुने’ अख्तियारको अभियोगपत्रमा उल्लेख छ ।बिलिङ प्रणाली खरिदसम्बन्धी भ्रष्टाचारमा प्रतिवादी बनाइएका टेलिकमका पूर्वप्रबन्ध निर्देशक पौडेल यसअघि नै गैरकानुनी सम्पत्ति आर्जन, पेमेन्ट गेटवे, फर्जी कागजात, विदेशमा सम्पत्ति लुकाएको लगायतका आधा दर्जन कसुरमा अदालतबाट दोषी ठहर भइसकेका छन् । यो उनको सातौं मुद्दा हो ।टेलिकमको बिलिङ सेवालाई गुणस्तरीय पार्न भन्दै साढे ३३ करोड रुपैयाँ बराबरको ठेक्का बिनाप्रतिस्पर्धा मिलेमतोमा चिनियाँ कम्पनीलाई सुम्पिएको र त्यसका लागि मिलेमतोमा विभिन्न मितिमा भुक्तान गरी ९ करोड ८८ लाख ४१ हजार ९ सय ५६ रुपैयाँ हिनामिना गरिएको अख्तियारको अनुसन्धानबाट खुलेको छ । टेलिकमले ९ पुस २०६८ मा चिनियाँ कम्पनी तत्कालीन एसियन इन्फो लिंकेज टेक्नोलोजिजसँग ‘कन्भर्जेन्ट रियल टाइम बिलिङ’ (सीआरटीबी) र कस्टमर सपोर्ट (सीएस) बिलिङ प्रणाली खरिद सम्झौता गरेको थियो ।त्यति बेला टेलिकमले प्रदान गरिरहेका जीएसएम मोबाइल, फाइबर, इन्टरनेट, लिज्ड लाइन, वायरलाइन, वायरलेस ब्रोडब्यान्डलगायत दूरसञ्चार सेवालाई एउटै प्रणाली/प्लाटफर्ममा एकीकृत गरी रियल टाइम बिलिङबाट तुरुन्तै शुल्क गणना र अपडेट गर्ने उद्देश्यसहित ठेक्का लगाइएको थियो । त्यसमा ६ वर्षसम्म वार्षिक मर्मत सम्झौता (एएमसी) गर्न सकिने प्रावधान पनि थियो । यसका लागि वार्षिक ५ प्रतिशत घट्दो दरमा रकम भुक्तानी गर्नुपर्ने व्यवस्था भएकामा सम्झौता र सर्तविपरीत बदनियतपूर्वक ५ प्रतिशत छुट दिएर ठेकेदार कम्पनीसँग टेलिकमले २ करोड ५ लाख ६३ हजार अमेरिकी डलरमा सम्झौता गरेको थियो ।सुरुमा सम्झौता गर्दा एएमसीबापत ३४ लाख ७२ हजार ५६ अमेरिकी डलर रहेकामा दोस्रो वर्ष ४ वटा पूरक सम्झौता गरिएको अख्तियारको अनुसन्धानमा खुलेको छ । त्यस क्रममा मिलेमतोमा वार्षिक ३५ लाख ८६ हजार ५ सय ६९ अमेरिकी डलरमा एएमसी सेवा खरिद गरिएको हो । त्यसपछि पनि थप २ वटा पूरक सम्झौता गरी वार्षिक रूपमा छुटसहित ५ वर्षको सम्झौता गरिएको थियो । सञ्चालक समितिको ६ असोज २०७८ को बैठकको निर्णयलाई आधार बनाएर उक्त सम्झौता गर्दा कम्पनीलाई २४ लाख ४३ हजार ६ सय २० अमेरिकी डलर (३३ करोड ४८ लाख १७ हजार ४ सय ३० रुपैयाँ) बराबर हानिनोक्सानी गरे/गराएको अख्तियारको अभियोगपत्रमा उल्लेख छ ।हानिनोक्सानी भएको रकमलाई अख्तियारले बिगो कायम गरेको छ । हालसम्म भुक्तान भइसकेको ९ करोड ८८ लाख ४१ हजार ९ सय ५६ रुपैयाँ (७ लाख २८ हजार ३ सय ८ डलर) भने प्रतिवादीबाट असुलउपर गर्नुपर्ने अख्तियारको मागदाबी छ । खरिद सम्झौतामा प्रश्न उठाउँदै अख्तियारमा उजुरी परेपछि आन्तरिक समिति र विज्ञ सम्मिलित समितिले नयाँ बिलिङ प्रणालीमा जान सुझाव दिएको थियो तर त्यसलाई समेत बेवास्ता गरिएको थियो ।सेवा प्रवाहमा बारम्बार समस्या आएपछि टेलिकमले प्रतिस्पर्धामा नयाँ प्रविधि र सेवा खरिद गर्नका लागि दीर्घकालीन रणनीति बनाएर राय पेस गर्न १३ पुस २०७५ मै समिति गठन गरेको थियो । समितिले २२ चैत २०७५ मा प्रतिवेदन पेस गरेको थियो । तर त्यसलाई बेवास्ता गरियो । १८ भदौ २०७६ मा टेलिकमका तत्कालीन प्रबन्धक नरेशकाजी शाक्यको संयोजकत्वमा नयाँ बिलिङ प्रणालीमा जान स्पेसिफिकेसन तयार पार्न समिति बन्यो । समितिले २६ मंसिर २०७७ मा प्रतिवेदन बुझाएको थियो । त्यसपछि स्पेसिफिकेसन जाँच तथा पुनरावलोकन समितिले समग्र बिलिङ प्रणालीसहितको सेवा खरिद गर्न ४ अर्ब १० करोड २४ लाख ८८ हजार ७ सय ११ रुपैयाँ ३९ पैसाको लागत अनुमान स्वीकृत गरी अन्तर्राष्ट्रिय बोलपत्रमा जान सिफारिस गरेको थियो ।सोही सिफारिसलाई ४ साउन २०७८ को सञ्चालक समितिले अनुमोदन गरेको थियो । यता, नयाँ प्रक्रियाबाट जाने भनी सञ्चालक समितिबाट निर्णय भए पनि पुरानै प्रणालीलाई अपग्रेड गर्ने भनी चिनियाँ कम्पनीले २ करोड ७७ लाख ६० हजार अमेरिकी डलरमा ८ वर्षका लागि ठेक्का लिन टेलिकमलाई १९ साउन २०७८ मा प्रस्ताव पठाएको थियो । त्यसमा पुनरावलोकन गर्न तत्कालीन प्रबन्ध निर्देशक डिल्लीराम अधिकारीले अर्को महिना ३ भदौमा नरेशकाजी शाक्यको संयोजकत्वमा समिति गठन गरेका थिए । उमेर हदका कारण बीचमै शाक्यको अवकाश भएपछि विनिता श्रेष्ठको संयोजकत्वमा समिति बन्यो । त्यहीबीच चिनियाँ कम्पनीलाई नै मूल सम्झौताविपरीत सेप्टेम्बर २०२१ देखि १ वर्षका लागि पुनः ३५ लाख ८६ हजार ५ सय ६९ मा ठेक्का लम्ब्याइयो ।२ असोज २०७९ मा पुनरावलोकन समितिले नयाँ बिलिङ प्रणालीमा जाँदा ४ करोड ४१ लाख ८ हजार १ सय ६ अमेरिकी डलर र अपग्रेडमा जाँदा २ करोड ३८ लाख २२ हजार २ सय ५ डलर लाग्ने गरी अनुमानित लागत तयार पार्‍यो । तर पुनरावलोकन समितिले चिनियाँ कम्पनीलाई अपग्रेडसहित ठेक्का दिने नियतका साथ योजना बनाएको पाइएको अख्तियारले जनाएको छ । हरेक वर्ष ५ प्रतिशत घटाएर शुल्क भुक्तानी गर्ने भन्ने विषय हटाई एकमुष्ट ६ वर्षका लागि अपग्रेड रकम निर्धारण गरेर सोझै चिनियाँ कम्पनीलाई सुम्पिन सञ्चालक समितिमा प्रस्ताव पेस भएको पनि खुलेको छ ।नयाँ प्रक्रियामा नगई चिनियाँसँगै थप वार्ता गरी अवधि लम्ब्याउन निमित्त निर्देशक अमूल प्रधानको नेतृत्वमा समिति गठन गरिएको थियो । त्यसपछि अपग्रेड गर्ने गरी ८ जनवरी २०२३ मा चिनियाँ कम्पनी एसियन इन्फोसँगै सोझै खरिद सम्झौता गरिएको थियो । बिलिङ प्रणाली सुधारमा गर्ने आवरणमा बिनाप्रतिस्पर्धा पहिलेकै कम्पनीलाई ठेक्का सुम्पेर सार्वजनिक सम्पत्ति हानिनोक्सानी गरेको अख्तियारको निष्कर्ष छ ।नयाँ बिलिङ प्रणाली अनिश्चितटेलिकमका उच्च पदाधिकारीविरुद्ध भ्रष्टाचार मुद्दा दायर भएपछि नयाँ बिलिङ प्रणाली खरिद प्रक्रिया अनिश्चित बनेको छ । टेलिकमले साढे १३ वर्षअघि चिनियाँ कम्पनीसँग २ करोड ९८ लाख अमेरिकी डलरमा ‘कन्भर्जेन्ट रियल–टाइम बिलिङ’ र ‘कस्टमर सपोर्ट’ प्रणाली खरिद गरेको थियो । यो प्रणाली ६ पुस २०६९ देखि सञ्चालनमा आयो । यसले ३ करोड १० लाख ग्राहकलाई सेवा दिन सक्ने क्षमता राख्छ । यो प्रणाली सञ्चालनमा ल्याएपछि टेलिकमले क्रमिक रूपमा सीडीएमए, जीएसएम, वाईम्याक्स, पीएसटीएन, इमेलजस्ता विभिन्न सेवा यसै प्रणालीमा ‘माइग्रेसन’ गरेको थियो । तर यो प्रणाली पुरानो प्रविधिमा आधारित भएकाले फाइभजीजस्ता नयाँ सेवाका लागि उपयुक्त नहुने ठहर साउन २०७८ मा गरेर नयाँ बिलिङ प्रणाली खरिदका लागि अन्तर्राष्ट्रिय बोलपत्र आह्वान गर्नुपर्ने निर्णय गरिएको थियो ।टेलिकमले नयाँ प्रणालीका लागि १८ चैत २०८० मा बोलपत्र आह्वान गरे पनि सुरुवाती चरणमा कुनै आवेदन परेन । त्यति बेला प्रतिस्पर्धा सुनिश्चित नगरी सीमित कम्पनीलाई लक्ष्य गरेर टेन्डर खोलिएको आरोप लागेको थियो । यस विषयमा मुद्दा परेपछि सर्वोच्च अदालतले बोलपत्र प्रक्रिया बदर गर्न आदेश दिएको थियो । आदेशमा एसियाइन्फो, हुवावे, जेडटीईजस्ता टेलिकमको कोर नेटवर्क म्यानुफ्याक्चररका रूपमा जोडिएका कम्पनीले स्वार्थको द्वन्द्व हुने गरी बिलिङ प्रणालीको टेन्डरमा भाग लिन नमिल्नेसमेत भनिएको थियो ।नियामक नेपाल दूरसञ्चार प्राधिकरणले पनि १७ जेठ २०७८ मै नेपाल टेलिकमलाई पत्र पठाउँदै कन्भर्जेन्ट बिलिङ सिस्टममा कोर नेटवर्क र बिलिङ सिस्टम प्रोभाइडर एउटै भए बिलिङको डेटा दुरुपयोग हुन सक्ने औंल्याएको थियो । यस विषयमा निर्णय लिँदा स्वार्थको द्वन्द्व नहुने सुनिश्चित गर्न पनि नियामकले सुझाव दिएको थियो ।टेलिकमकी प्रबन्ध निर्देशक पहाडीले कात्तिक २०८१ मा १६ जनाको जम्बो समिति बनाएर बोलपत्र पुनरावलोकन गरी पुनः आह्वान गरिएको थियो । त्यसपछि हुवावे र जेडटीईले आवेदन दिएका थिए । तर अदालतको आदेशविपरीत टेलिकम नेतृत्वले प्रक्रिया अघि बढाउन खोजेको भन्दै विवाद भएको थियो । अब यो प्रक्रिया के हुन्छ भन्ने अन्योल छ ।"
मध्यरातमा काठमाडौं उत्रिए अमेरिकाबाट डिपोर्टमा परेकाहरू,"काठमाडौँ — अमेरिकी कानुन उल्लंघन गरेको आरोपमा अमेरिकाबाट डिपोर्टमा परेका ३२ पुरुष र  ५ महिला मध्यरातमा काठमाडौं उत्रिएका छन् । अमेरिकाले ओम्नी एयर इन्टरनेसनलको कल–साइन एन–४८६ एएक्स जहाजबाट चार्टर गरेर उनीहरुलाई आइतबार मध्यराति फर्काएको हो ।यो विमानमा अमेरिकाले भारत र बंगलादेशका नागरिकलाई पनि फिर्ता ल्याएको छ ।ट्रम्पले दोस्रो कार्यकाल सम्हालेयता १ सय ७७ जना नेपाली निष्कासन (डिपोर्ट) मा परेका छन् । आइतबारसम्म १ सय ७७ नेपाली निष्कासनमा परिसकेका छन् ।प्रहरीको मानवबेचबिखन अनुसन्धान ब्युरोले डिपोर्टमा परेकाहरुसँग सोधपुछ गरेर सूचना संकलन गर्ने तयारी थालेको छ । यसअघि अमेरिकाबाट डिपोर्टमा परेर फर्केकासँग पनि ब्युरोका अनुसन्धान अधिकारीहरुले सोधपुछ गरेका थिए । उनीहरु कसरी अमेरिका पुगे, किन डिपोर्टमा परे र यो घटनामा स‌ंगठित मानव तस्करीको भूमिका के छ भनेर ब्युरोले चासो राखेको छ ।"
काम पाउने आशामा सीप सिक्दै बहिरा अपांगता भएकाहरू,"काठमाडौँ — भक्तपुरका लक्ष्मीप्रसाद दुलाल ३१ वर्ष लागे । पढाइमा राम्रै विद्यार्थी हुन् । उनी अहिले शिक्षा विषय लिएर स्नातक गर्दैछन् । तर पढेर मात्र काम पाइन्छ भन्ने विश्वास उनलाई लाग्दैन । किनभने लक्ष्मी कान सुन्न सक्दैनन् । त्यसैले उनी तालिम लिएर सीप लिन चाहन्थे र अहिले उनले काठमाडौं महानगरपालिकाले सुरु गरेको ‘सीप मेला २०८२’ मा हाउस किपिङसम्बन्धी तालिम लिइरहेका छन् ।‘यहाँ मैले धेरै सिकिरहेको छु,’ उनले भने, ‘यहाँबाट सीप सिकिसकेपछि काम पाउने आशा जागेको छ ।’ साथै तालिममा कसरी सफा गर्ने, ओछ्यान कसरी मिलाउने, तन्ना र कुसनलाई कसरी आकर्षक बनाउने भन्नु कुरा सिकिरहेको उनले बताए ।‘कति कुरा यहाँ छैनन् । उपलब्ध सामानमै हामीलाई सिकाइरहनु भएको छ,’ उनले भने, ‘तर पनि मलाई यी सब सिक्न रमाइलो लागिरहेको छ ।’महानगरले यस वर्षको सीप मेलामा बहिरा अपांगता भएका व्यक्तिका लागि हाउस किपिङसम्बन्धी तालिम थप गरेको हो । जेठ ७ देखि सुरु गरेको सीप मेलामा लक्ष्मी जस्ता ७५ जनाले तालिम लिइरहेका छन् ।काठमाडौंकी देवी बस्नेत उमेरले २० वर्ष लागिन् । उनले भर्खरै कक्षा १२ को परीक्षा दिएर बसेकी हुन् । भन्छिन्, ‘मलाई सीप सिकेर नै काम गर्न मन छ । किनकि हामीले बाहिर सजिलै काम पाउन सक्दैनौं ।’ महानगरले सिकाएको सीपले देवीलाई पनि काम पाउने आशा जागेको छ । साथै अहिले सिकिरहेको सीपले आफ्नो आत्मविश्वास पनि बढेको उनी सुनाउँछिन् ।जनकपुरको एक रेस्टुरेन्टमा वेटरको काम गरेका प्रमोद मण्डल केवटको अनुहारमा छुट्टै जोश थियो । किनभने प्रमोदले दुई महिनामात्र सुरु गरेको काम छाडेर उनी काठमाडौंमा हाउस किपिङसम्बन्धी तालिम लिन आएका थिए ।‘मैले गर्दै गरेको काम छाडेर यो तालिम लिन आएको हुँ,’ २४ वर्षीय प्रमोदले भने, ‘मलाई सेफ सन्तोष शाहले यहाँ तालिम दिँदैछ जाऊ भनेर सुनाउनुभएपछि म खुसी हुँदै आएको हुँ । यो तालिम साँच्चिकै राम्रो लागिरहेको छ ।’अरु केही काम नपाएपछि उनले वेटरको काम गरेको सुनाए । ‘हामीलाई बाहिर आफूले भने जस्तो काम पाउन गाह्रो छ,’ उनी सुनाउँछन्, ‘बोल्न सक्दैनौं तर अरु काम गर्न सक्छौं । त्यसैले अरु केही नभए पनि कम्तीमा सीप सिक्यौं भने यसले हामीलाई पैसा आउने बाटो दिन्छ ।’ काठमाडौंमा उनी उनी महानगरले नै सञ्चालन गरेको होस्टेलमा बसिरहेका छन् । त्यसैले सीपसँगै आफ्नो आत्मविश्वास बढेको उनले अनुभव सुनाए ।‘यस किसिमको तालिम हाम्रै जनकपुरले पनि दिए म त्यहीँ सिक्थेँ,’ उनले थपे, ‘काठमाडौं महानगरको यो तालिम हाम्रा लागि साँच्चिनै राम्रो साबित भएको छ ।’यसैगरी काठमाडौंकी २८ वर्षीय लक्ष्मी अर्यालले अपांगता भएकाहरूले काम सजिलै पाउन नसकेकामा दुःख मान्छिन् । सीपयुक्त तालिम पाए बाहिर काम पाइने भन्ने उनलाई पनि लाग्छ । ‘हामीले पढेर पनि सजिलै काम पाउँदैनौं,’ उनी भन्छिन्, ‘कम्तीमा हाउस किपिङ तालिम पाएर अब होटलतिर यस्तै काम गर्न सकिन्छ भन्ने लागेको छ ।’ कामले पैसा पनि कमाउन सकिने र यसले आफ्नो आवश्यकता पूरा गर्न सकिने उनलाई लाग्छ ।यही तालिममा सहभागी बैतडीका सुरेन्द्रप्रसाद भट्टले कम्प्युटर साइन्समा स्नातक गरेका छन् । तर यसमा आफूले काम नपाएको उनले दुःख पोखे । ‘पढाइ राम्रो नभएर हो कि किन मैले बाहिर काम पाउन सकिनँ,’ उनले भने, ‘त्यसैले म यहाँ सीप सिक्न आएको हुँ । एक त हामीलाई पढ्न पनि समस्या हुन्छ । कम्तीमा सीपले काम त दिन्छ ।’तीस दिनसम्म चल्ने उक्त सीप मेलामा २५ सयभन्दा बढीले तालिम लिईरहेको सीप मेला कार्यान्वयन समितिका संयोजक इञ्जिनियर शैलेन्द्र झाले बताए ।‘यो वर्ष हाम्रो २०८२ जनालाई तालिम दिने लक्ष्य हो,’ उनले भने, ‘तर ३५ सय भन्दा बढीको आवेदन पर्‍यो । त्यसैले अहिले २५४७ जनाले तालिम लिइरहेका छन् तर यसमा केहीले बीचैमा पनि छाड्ने भइरहेको छ ।’महानगरले यस वर्ष कन्स्ट्रक्सन, हस्पिटालिटी एन्ड सर्भिस, आईसी एन्ड इलेक्ट्रोनिक्स, आर्ट एन्ड कल्चर, एग्रिकल्चर, गार्मेन्ट, अटोमोबाइल, मेकानिकल, इलेक्ट्रोनिक्स र स्पेसल अबिलिटि स्किल्स गरी १० क्षेत्रका विभिन्न ३७ वटा पेसासँग सम्बन्धित तालिम दिइरहेको उनले जानकारी दिए ।महानगरले गौरबको योजनाअन्तर्गत रोजगारी र आय वृद्धि महानगरको समृद्धिअन्तर्गत गत वर्षदेखि सुरु गरेको सीप मेलालाई यस वर्ष पनि निरन्तरता दिएको हो ।‘गत वर्ष २५७५ जनाले तालिम लिएका थिए,’ मेलाका संयोजक झाले भने, ‘गत वर्ष भने २९ वटा पेशा मात्र थियो ।’ महानगरले सुरुको वर्षका लागि करिब एक करोड रुपैयाँ बजेट विनियोजन गरेको थियो । यस वर्ष महानगरले २ करोड रुपैयाँ बजेट विनियोजन गरेको छ ।‘तर यसपालि हाम्रो बजेटको सबै रकम खर्च नहोला,’ उनले भने, ‘किनभने यसपालि हामीले ३० वटा विभिन्न निजी संस्थासँग सहकार्य गरेका छौं । उहाँहरूले पनि मेलामा सहयोग गर्नुभएको छ ।’ साथै उनले मेलाबाट सीप सिकेकाले रोजगारी समेत पाउने र यसका लागि समेत महानगरले काम गरिरहेको जानकारी दिए ।"
ट्रम्पले दोस्रो कार्यकाल सम्हालेयता १७७ नेपाली ‘डिपोर्ट’,"काठमाडौँ — डोनाल्ड ट्रम्पले अमेरिकी राष्ट्रपतिका रूपमा दोस्रो कार्यकाल सम्हालेयता १ सय ७७ जना नेपाली निष्कासन (डिपोर्ट) मा परेका छन् । अमेरिकी कानुन उल्लंघन गरेको आरोपमा शनिबारसम्म १ सय ४० नेपाली निष्कासनमा परेकामा आइतबार थप ३७ जनालाई अमेरिकाले चार्टर्ड विमानबाट काठमाडौं पठाएको हो ।अध्यागमन विभागका महानिर्देशक गोविन्द रिजालका अनुसार अमेरिकाले ओम्नी एयर इन्टरनेसनलको कल–साइन एन–४८६ एएक्स जहाजबाट ३२ पुरुष र ५ महिलालाई नेपाल फर्काएको हो । चार्टर्ड विमानबाट अमेरिकाले भारत र बंगलादेशका नागरिकलाई पनि फिर्ता ल्याएको हो । त्यसरी फिर्ता भएका भारतीय र बंगलादेशीलाई उनीहरूकै देशमा पुर्‍याएर आइतबार साँझ ३७ नेपालीसहित चार्टर्ड विमान त्रिभुवन अन्तर्राष्ट्रिय विमानस्थल अवतरण गरेको थियो ।दोस्रो कार्यकालका लागि ट्रम्प अमेरिकी राष्ट्रपतिमा निर्वाचित भएर २० जनवरी २०२५ पदभार सम्हालेसँगै अमेरिकाले गैरकानुनी रूपमा बसोबास गर्दै आएका नेपालसहितका आप्रवासीहरूलाई निष्कासन गर्ने नीति लिएको हो । त्यसयता अमेरिकाबाट एकै पटक चार्टर्ड विमान गरेर नेपाल फिर्ता पठाइएकामध्ये आइतबारको संख्या हालसम्मकै धेरै हो ।यसअघि ८ जनालाई एकै पटक गत २१ फागुनमा चार्टर्ड जहाजबाट र बाँकीलाई नियमित उडानबाट नेपाल ल्याइएको थियो ।विमानस्थल अध्यागमन कार्यालयका अनुसार अमेरिकाबाट निष्कासनमा परेका अधिकांश नेपाली मानव तस्करीमा संलग्न संगठित गिरोहलाई मोटो रकम बुझाएर एसिया, युरोप र अफ्रिकाका विभिन्न देश हुँदै अमेरिका छिर्नेहरू बढी छन् । केही व्यक्ति भने विभिन्न कार्यक्रममा अमेरिका गएर उतै गैरकानुनी रूपमा बसोबास गर्दै आएका पनि छन् ।गिरोहलाई रकम बुझाएर जानेहरूमा रुकुम, रोल्पा, सल्यान, प्यूठान, दाङ, अर्घाखाँचीलगायत जिल्लाका बढी छन् ।यसरी तल्लो बाटो (डंकी रुट) बाट महिनौं लगाएर अमेरिका छिर्नेहरूले गिरोहलाई १ करोड रुपैयाँसम्म बुझाउने गरेका तथ्यहरू नेपाल प्रहरीको अनुसन्धानबाट खुलिसकेको छ ।ट्रम्प प्रशासनले त्यहाँको ‘इमिग्रेसन एन्ड कस्टम इन्फोर्समेन्ट’ (आइस) मार्फत नेपालसहित विभिन्न मुलुकमा गैरकानुनी बसोबास गर्ने आप्रवासीलाई पक्राउ गरी निष्कासनको अभियान नै चलाएको छ । आइसले नेपालसहित विभिन्न देशबाट अमेरिका पुगेका १४ लाख ४५ हजार ५ सय ४९ जनालाई निष्कासन गर्ने सूचीमा राखेकामा सबैभन्दा बढी मेक्सिको, एल साल्भाडोर, भारत, ग्वाटेमाला, होन्डुरस, भेनेजुएलाका नागरिक गैरकानुनी रूपमा बसोबास गरिरहेको विवरण यसअघि नै सार्वजनिक भएको थियो ।आइसले गत २४ नोभेम्बरसम्म ‘डिपोर्ट’ का लागि अन्तिम आदेश पाइसकेका तर पक्राउ नपरेकालाई पछिल्लो समय धरपकड गरी नियन्त्रणमा लिई सम्बन्धित देशमा फिर्ता गरिरहेको छ । पहिलो चरणमा २४ जुन २०१५ पछि अमेरिका प्रवेश गरेका र अमेरिका छाड्नुपर्ने आदेश पाइसकेका कागजातविहीन आप्रवासीहरू ‘डिपोर्ट’ मा परिरहेका छन् । उक्त सूचीमा ३ हजार ५ सयभन्दा बढी नेपाली रहेको बताइन्छ । त्यसमध्ये करिब २ हजार नेपाली ‘टेम्पोररी प्रोटेक्ट स्टाटस’ (टीपीएस) अन्तर्गत अमेरिकामा बसोबास गर्दै आएका छन् । टीपीएस सुविधाअन्तर्गत करिब ८ हजार नेपाली अमेरिकामा छन् ।अमेरिकाबाट यसअघि पनि विभिन्न मितिमा नेपालीहरू निष्कासनमा पर्दै आएका भए पनि ट्रम्पको दोस्रो कार्यकाल सुरु भएयता (२० जनवरी २०२५) भने फिर्ता हुनेको संख्या ह्वात्तै बढेको हो । सन् २०२१ देखि २०२४ सम्म १ सय ४० नेपाली निष्कासनमा परेकामा सन् २०२१ मा ३८, २०२२ मा २४, सन् २०२३ मा २५ र सन् २०२४ मा ५३ नेपालीले अमेरिका छाड्नुपरेको थियो । वासिङ्टन डीसीस्थित नेपाली दूतावासले ‘डिपोर्ट’ मा पर्ने नेपालीका लागि ‘ट्राभल डकुमेन्ट’ जारी गर्दै आएको छ ।"
संसद् खुलाउन दलहरू सहमतिनजिक,"काठमाडौँ — भिजिट भिसा प्रकरणलाई लिएर प्रतिनिधिसभामा १३ जेठदेखि जारी अवरोध हटाउन सत्तारूढ र विपक्षी दल सहमतिनजिक पुगेका छन् । गृहमन्त्रीले राजीनामा दिनुपर्ने मागबाट विपक्षी दलहरू पछि हटेका छन् भने अध्यागमनका विषयमा न्यायिक वा संसदीय छानबिन गर्नुपर्ने उनीहरूको माग यथावत् छ ।आइतबार विभिन्न चरणमा भएका छलफलपछि सत्तारूढ कांग्रेस र एमाले तथा विपक्षी दलहरू माओवादी, रास्वपा र एकीकृत समाजवादीबीच भिजिट भिसा प्रकरणमा अख्तियारको अनुसन्धानमा बाधा नपुर्‍याउने र अध्यागमन सुधारमा पहल गर्ने सहमति बनेको हो ।संसद्को अवरोध हटाउन दलहरूले तयार पारेको सहमतिको मस्यौदामा लेखिएको छ, ‘अहिले अध्यागमनको भिजिट भिसाका सम्बन्धमा अख्तियारले अनुसन्धान गरिरहेको अवस्था छ, त्यो विषयमा सरकारले आवश्यक सहजीकरण गर्ने र अध्यागमन तथा भिजिट भिसा सम्बन्धमा देखिएका समस्याबारे नीतिगत, कानुनी र संरचनागत सुधार गर्न सरकारले ठोस कदम चाल्ने ।’संसद् खुलाउन आइतबार सभामुख देवराज घिमिरेले सिंहदरबारमा कांग्रेस, एमाले र माओवादीका प्रमुख सचेतकसँग छलफल गरेका थिए भने पछि प्रमुख प्रतिपक्षी दलका नेता पुष्पकमल दाहालले संसद्मा नै विपक्षी दलहरू र कांग्रेससँग निरन्तर छलफल गरेका थिए ।सभामुखसँगको छलफलमा भने दलहरूबीच सहमति बन्न सकेको थिएन । उक्त छलफलपछि बाहिरिँदै गर्दा कांग्रेस प्रमुख सचेतक श्यामकुमार घिमिरेले भनेका थिए, ‘विपक्षीबाट हामीले कुनैपनि निष्कर्ष र निर्णय पाएनौं । उहाँहरूले सहयोग गरे संसद् राम्रैसँग चल्छ, उहाँहरूले अप्ठ्यारो गरे पनि केही असहज होला तर संसद् अगाडि बढ्छ ।’पछि माओवादी अध्यक्ष दाहालले सत्तारूढ कांग्रेस तथा विपक्षी रास्वपा र एकीकृत समाजवादीका नेताहरूसँग छलफल गरेका थिए । कांग्रेसबाट उपसभापति पूर्णबहादुर खड्का, महामन्त्री गगन थापा र सांसद ज्ञानेन्द्रबहादुर कार्की छलफलमा सहभागी थिए ।सहमतिमा पुगेको संकेत गर्दै दाहालले संसद् भवनबाट बाहिरिँदा भने, ‘सबै लचिलो बन्नुपर्छ, समस्या समाधान गर्न माओवादी लचिलो बनेर मात्र पुग्दैन, सरकार पनि लचिलो हुनुपर्छ । मैले हिजो कांग्रेस सभापतिसँग कुरा गर्दा सबैतिर लचकताको संकेत देखेको छु, मलाई लाग्छ, भाषामा समझदारी बनेपछि छिट्टै सदन चल्छ ।’संसद्को अवरोध खोल्न कांग्रेस र माओवादीका शीर्ष नेतृत्वबाट दलहरूबीच छलफल भइरहेका बेला सरकारको नेतृत्व गरिरहेको एमालेका अध्यक्ष तथा प्रधानमन्त्री केपी शर्मा ओली भने पार्टीका कार्यक्रममा व्यस्त छन् । दलहरूबीच विभिन्न चरणमा आइतबार भएका छलफलमा एमालेबाट सचिव योगेश भट्टराई र पूर्वमन्त्री पदम गिरी सहभागी थिए । सभामुखसँगको छलफलमा मुख्य सचेतक महेश बर्तौला सहभागी हुँदै आएका छन् ।एमाले सचिव भट्टराईले संसद्को अवरोध खोल्नेबारे दलहरूबीच विभिन्न चरणमा छलफल भएको बताए । ‘सबै दलबीच सामूहिक र एकआपसमा छलफल भएको छ, सबैको प्रयत्नबाट सहमतिनजिक पुगेका छौं,’ उनले भने, ‘अध्यागमनबाट भइरहेको अनियमितताको उचित ढंगले छानबिन होस् भन्नेमा सबैको प्रतिबद्धता छ, अख्तियारले छानबिन प्रक्रिया अगाडि बढाएकाले त्यसलाई सहयोग गर्ने हो, डिस्टर्ब गर्ने होइन, छलफल निष्कर्षनजिक पुगेको छ ।’एमाले मुख्य सचेतक बर्तौलाले भने विपक्षी दलहरूले संसद् अवरोध गरेको र त्यसलाई खोल्ने जिम्मेवारी पनि उनीहरूकै रहेको बताए । ‘अब हाउस सुचारु गरेर जानुपर्छ भन्ने ठाउँमा प्रतिपक्षी आउनुभएको छ, यो नै सकारात्मक हो । हिजो हाउस उहाँहरूकै कारण अवरुद्ध भएको थियो, भोलि हाउस उहाँहरूकै कारण सुचारु हुने परिस्थिति विकास हुनेछ,’ उनले भने ।रास्वपा संसदीय दलका कार्यवाहक नेता विराजभक्त श्रेष्ठले संसद्को अवरोध खुलाउन प्रधानमन्त्री ओली गम्भीर पहलकदमी नभएको गुनासो गरे । अख्तियारले कर्मचारीको भ्रष्टाचार मात्र हेर्ने भएकाले संसदीय वा न्यायिक छानबिन गर्नुपर्ने पार्टीको अडान विपक्षी दल र कांग्रेससँगका छलफलहरूमा स्पष्टसँग राखेको उनले बताए । ‘प्रधानमन्त्री संसद् खुलाउने विषयमा गम्भीर र संवेदनशील हुनुभएन, बरु कांग्रेसले हामीसँग पनि छलफल गर्‍यो, लोकतान्त्रिक चरित्र देखायो,’ उनले भने ।अध्यागमनका विषयमा संसद्मा गम्भीर विवाद भइरहे पनि राजनीतिभन्दा बिचौलिया हाबी भएको उनले बताए । ‘प्रतिपक्ष जिम्मेवार भएर सुशासनको पक्षमा उभिइरहेको छ, सर्वसाधारणको ध्यान केन्द्रित भएको छ, हामीले छानबिन समितिको कुरा गरेको हो, अध्यागमन प्रकरणमा अख्तियारको दायराभन्दा बाहिरको कुरा आएको छ । दूतावास, एयरलाइन्स र म्यानपावरका समेत कुरा आएको छ तर अख्तियारले त कर्मचारीमाथि मात्र अनुसन्धान गर्ने हो,’ श्रेष्ठले भने ।सत्तापक्षबाट बारम्बार संवैधानिक आयोग अख्तियारले नै अनुसन्धान गरिरहेको भन्ने अभिव्यक्ति आएको उल्लेख गर्दै उनले त्यसमा सहमत हुन नसकिने अडान दोहोर्‍याए । ‘रास्वपाले गृहमन्त्री रमेश लेखकप्रति लक्षित भएर भिजिट भिसा प्रकरणको विषय उठान गरेको नभई त्यहाँबाट पीडित भएका जनताका विषयमा अडान लिएको हो,’ उनले भने ।एकीकृत समाजवादीका नेता राजेन्द्र पाण्डेले भिजिट भिसा प्रकरणमा गृहमन्त्री लेखकको राजीनामाको माग विपक्षी दलहरूले छाडेको बताए । ‘हामीले सुरुदेखि नै भिजिट भिसामा छानबिन प्रमुख कुरा हो भन्दै आएका थियौं, सबैको सहमति पनि त्यही ठाउँमा आयो, अब सहमतिको भाषा मिलाउने सल्लाह भएको छ,’ कांग्रेस र विपक्षी दलको बैठकपछि पाण्डेले भने, ‘अख्तियार छानबिनमा छ, हामीले यहाँ छुट्टै छानबिन समिति बनाउँदा अख्तियारलाई अप्ठ्यारो पर्छ र त्यो अहिलेसम्म गरेका पनि छैनौं । अख्तियारको निर्णय आइसकेपछि अध्यागमनका नीतिगत र संरचनागत समस्या समाधान गर्न २०६४ देखि नै अध्यागमन छानबिन गरौं भनेका छौं । यो सबै छानबिन हुन सक्ने गरी भाषा राखौं भन्ने छ ।’कांग्रेस सांसद ज्ञानेन्द्रबहादुर कार्कीले अध्यागमनमा देखिएका समस्या समाधान गर्न के कस्ता सुधारात्मक उपाय अपनाउने भन्नेबारे सत्ता र विपक्षी सहमत भएको तर छानबिन समिति नबन्ने बताए । प्रतिनिधिसभामा विपक्षीले १३ जेठयता बजेट प्रस्तुत हुने दिन जेठ १५ मा भने अवरोध गरेनन्, त्यसपछिका बैठकमा अवरोध गर्दै आएका छन् । राष्ट्रिय सभामा भने प्रतिपक्षीले अवरोध गरेका छैनन् ।"
"राइड सेयरिङमा संघले हस्तक्षेप गर्‍यो, तर पछि हट्दैनौं : मुख्यमन्त्री पाण्डे","कास्की — गण्डकी प्रदेशका मुख्यमन्त्री सुरेन्द्रराज पाण्डेले राइड सेयरिङ नियमावलीमा संघ सरकारले हस्तक्षेप गरे पनि कार्यान्वयनबाट पछि नहट्ने जिकिर गरेका छन् । प्रदेशसभाको आइतबारको बैठकलाई सम्बोधन गर्दै उनले प्रदेशको अधिकारमाथि हस्तक्षेप भएको देखिएको बताए ।‘प्रदेश सरकारको अधिकारमा हस्तक्षेप गर्‍यो भन्ने विषयमा मेरो भन्नु केही छैन । एक किसिमबाट हेर्ने हो भने हस्तक्षेप भएको हो,’ उनले भने, ‘हामीले बनाएको नियम, कानुन किन स्थगन गर् भनेको ? ठीक कुरा हो । हस्तक्षेप भएको छ ।’संविधानले तीन तहको सरकारबीच समन्वय र सहकार्यको व्यवस्था गरेकाले त्यसैअनुसार तत्काललाई संघ सरकारको आग्रह मानेको उनले सुनाए । ‘हाम्रो संविधानले तीनवटै सरकारबीच समन्वय र सहकार्य गरिनेछ भनेको छ । त्यसैले केही समयका लागि अर्थात् एक महिनाका लागि संघीय सरकारको आग्रहलाई संविधानको त्यही मर्मअनुसार सहकार्य गरेको हो । तथापि सहकार्य गरेको कदमबाट सरकार पछाडि हट्दैन,’ उनले भने ।एक महिनापछि राइड सेयरिङ नियमावलीले गरेको व्यवस्थाअनुसार दर्ता, नवीकरण र नियमन अघि बढाइने उनले बताए ।गण्डकी प्रदेश सरकारले जेठ १ मा राइड सेयरिङ (नियमन तथा व्यवस्थापन) नियमावली, २०८२ राजपत्रमा प्रकाशन गरेको थियो । रातो नम्बर प्लेटका सवारीलाई प्रयोजनविपरीत भाडामा लगाउन नियमावली ल्याइएको, आफूहरूको लगानीलाई बेवास्ता गरिएको भन्दै त्यसविरुद्ध सार्वजनिक यातायात व्यवसायीले देशभर आन्दोलन थालेका थिए । त्यसपछि प्रदेश सरकारले व्यवसायीसँग वार्ता गर्ने भन्दै गत जेठ २० मा एक महिनालाई नियमावली कार्यान्वयन स्थगन गर्ने निर्णय गरेको थियो ।"
जेठ ३० गतेदेखि दलित गोलमेच सम्मेलन हुने,"काठमाडौँ — यही जेठ ३० गतेदेखि काठमाडौँमा दलित गोलमेच सम्मेलन हुने भएको छ । आयोजक राष्ट्रिय दलित गोलमेच सम्मेलनले शनिबार पत्रकार सम्मेलन गरी पछिल्लो समयमा दलित समुदायमाथि उत्पीडन बढ्दै गएको उल्लेख गर्दै त्यसलाई रोक्न तथा मुक्तिका लागि सम्मेलनको आयोजना गरिएको जनाएको छ । सम्मेलन असार १ गतेसम्म काठमाडौँको प्रज्ञा प्रतिष्ठानमा हुने छ ।सम्मेलनका संयोजक निर्मल विश्वकर्माले विश्व परिवेशमा गोलमेच सम्मेलनको अभ्यास भइसकेको सफल विधि भए पनि नेपालको लागि पहिलो हुने बताए । शदियौँदेखिको दलित समुदायमाथिको उत्पीडन र त्यसबाट मुक्तिको प्रयास वा संघर्ष अभियानको समीक्षा गर्दै संयोजक विश्वकर्माले राज्यसत्तामा पूर्ण रुपमा समानुपातिक प्रतिनिधित्व, राज्यका स्रोतहरुमा हिस्सेदारी र धर्म सुधारलगायतका मुख्य ३ वटा एजेण्डमा बहस हुने संयोजक विश्वकर्माले जानकारी दिए ।सम्मेलनका सचिवालय सदस्य तथा प्रवक्ता राजेश मयाल विक (अग्नी शिखा)ले देशका ७ प्रदेश र ७७ वटै जिल्लाहरुबाट सम्मेलनका लागि काठमाडौं आउने क्रम जारी रहेको बताए । उनले सम्मेलन दलित मुक्तिको लागि कोसेढुंगा सवित हुने विश्वास व्यक्त गरे ।राष्ट्रिय दलित गोलमेच सम्मेलन मूल आयोजक समिति सचिवालय सदस्य राजेश नेपालीले सात दशक लामो दलित आन्दोलन र संविधानसभाबाट निर्मित २०७२ को संविधान कार्यान्वयनको १० वर्षीय समीक्षा गर्दै वैचारिक र नविन आन्दोलनको आवश्यकता रहेको बताए ।"
काठमाडौं आइपुगे अमेरिकाको निष्कासनमा परेका ३७ नेपाली,काठमाडौँ — अमेरिकाको निष्कासनमा परेका ३७ जना नेपाली नागरिक चार्टर उडानबाट आइतबार साँझ काठमाडौं आइपुगेका छन् । ३२ पुरुष र ५ महिलालाई अमेरिकाले ओम्नी एयर इन्टरनेसनलको कल-साइन एन ४८६ एएक्सबाट नेपाल पठाएको हो । उक्त विमान भारत हुँदै बंगलादेशबाट त्रिभुवन अन्तर्राष्ट्रिय विमानस्थलमा अवतरण भएको हो । अमेरिकी अध्यागमनसम्बन्धी कानुन उल्लंघन गरेको कसुरमा दोषी ठहर भएपछि उनीहरूलाई नेपाल फिर्ता पठाइएको हो ।अमेरिकी अधिकारीहरूसहितको उक्त चार्टर विमान भारतीय र बंगलादेशी नागरिकलाई समेत सम्बन्धित देशको जिम्मा लगाएर काठमाडौं आएको हो ।दोस्रो कार्यकालका लागि डोनाल्ड ट्रम्प अमेरिकी राष्ट्रपतिमा निर्वाचित भएर २० जनवरी २०२५ पदभार सम्हालेसँगै अमेरिकाले गैरकानुनी रूपमा बसोबास गर्दै आप्रवासीहरूलाई निष्कासन गर्ने नीति लिएको हो । त्यसयता अमेरिकाबाट १४० नेपाली डिपोर्टमा परिसकेका छन् । एक पटक चार्टर विमान र बाँकीलाई नियमित उडानबाट स्वदेश फर्काइएको थियो ।
माधव नेपालले भने - 'ओलीजीले बदलाको राजनीति छोड्नुपर्छ',"काठमाडौँ — पतञ्जलि जग्गा हिनामिना प्रकरणमा भ्रष्टाचारको मुद्दा खेपिरहेका एकीकृत समाजवादी अध्यक्ष तथा पूर्वप्रधानमन्त्री माधवकुमार नेपालले राजनीतिक सक्रियता जारी राखेका छन् । उनले आइतबार एकीकृत समाजवादीको वाग्मती प्रदेश कमिटीको पूर्ण बैठकलाई सम्बोधन गरे । उनले पतञ्जलि जग्गा प्रकरणमा आफ्नो कुनै पनि संलग्नता नरहेको दाबी गरे ।‘अख्तियार अनुसन्धान आयोगले विशेष अदालतमा मुद्दा दायर गरेको छ । अनुसन्धान हुँदै जाला । मैले अनुसन्धान हुनुहुँदैन भनेको छैन । म सुशासनको पक्षपाती हुँ तर, मैमाथि यो किसिमको आरोप लागेको छ र यसको कानुनी उपचार हुन्छ,’ उनले भने, ‘हाम्रा कानुनका जानकार साथीहरुले एक हजार पृष्ठको पुराना दस्तावेजहरु अनुसन्धान गर्दै हुनुहुन्छ ।’उनले प्रधानमन्त्री केपी शर्मा ओलीको सरकार बदलाको भावनाले चलेको बताए । ‘वर्तमान सरकार बदलाको भावनाबाट सञ्चालित छ । हामीले भनेका छौं, सरकार यो वा त्यो बहानामा बदला लिने उद्देश्यले सञ्चालित नहोस्,’ उनले भने, ‘अर्को कुरा कार्यकर्तालाई झोले बनाउने काम पनि नगर्नुहोस् । असली कार्यकर्ता उत्पादन गर्नुहोस्, झोले होइन । ओलीजीले बदलाको राजनीति छोड्नुपर्छ । हामीले भ्रष्टाचारको विरुद्धमा र सुशासनको पक्षमा वकालत गर्दै आएका छौं । सरकारलाई हामी खबरदारीसमेत गर्दै आइरहेका छौं ।’"
एमाले अखिल राष्ट्रिय सम्मेलन : अध्यक्षका लागि पाँच आकांक्षी,"काठमाडौँ — एमाले भ्रातृ संगठन अखिल नेपाल स्वतन्त्र विद्यार्थी युनियन (अनेरास्ववियु)को अध्यक्षका लागि पाँच आकांक्षी देखिएका छन् । एमालेले अखिलमा ३२ वर्षे उमेर हद लगाएपछि सुरु भएको राष्ट्रिय सम्मेलनमा युवाहरुबीच प्रतिस्पर्धा हुन लागेको हो ।अखिलका निवर्तमान अध्यक्ष समिक बडालका अनुसार अध्यक्षको आकांक्षीहरुमा प्रकाश पौडेल, सुजन कडरिया, अञ्जना सिवकोटी, आरती भट्टराई र दीपक धामी छन् । नेतृत्व चयनका लागि सहमति नभए उनीहरुबीच प्रतिस्पर्धा हुने छ ।‘अध्यक्षका पाँच जना आकांक्षी हुनुहुन्छ’, उनले भने, ‘महासचिवमा पनि धेरैले आकांक्षा राख्नुभएको छ ।’ महासचिवको आकांक्षीहरुमा स्मृति खनाल, विकास श्रेष्ठ, आरके रोमशलगायत छन् । अखिलको १५१ सदस्यीय केन्द्रीय समितिमा ९ पदाधिकारी हुनेछन् । अखिलको नेतृत्वका लागि सर्वसम्मत चयन गर्ने प्रयास गरेको छ । सम्मेलनमा १४ सय प्रतिनिधि सहभागी छन् ।एमाले केन्द्रीय सचिवालयको १२ जेठमा बसेको बैठकले अखिलमा ३२ वर्षे उमेर हद लगाउने निर्णय गरेको थियो । पार्टी अध्यक्ष केपी शर्मा ओलीले सचिवालय बैठकमा अबदेखि अखिलमा ३२ वर्षे उमेरहदको निर्णय सुनाएका थिए । तर उनले नै अखिलको २४औं राष्ट्रिय सम्मेलन उद्घाटन गर्दै पार्टीमा भने उमेरहद नलाग्ने बताए । ओलीले पार्टी नेतृत्वमा उमेरभन्दा पनि स्वास्थ्य र कार्यक्षमता हेरिनुपर्ने बताएका हुन् ।‘७० वर्ष उमेरका कुरा आयो । ७० वर्षे उमेरहदको विषय फेल खाइसक्यो । अहिले म ७४ चल्दैछु, ७० मा रिटायर्ड हुने भन्ने कुरा फेल खाएन ? ४ वर्ष घटाउन भएन क्यारे उमेर ’ ओलीले भने ।कहिलेकाहीं आवश्यकताले पनि नेतृत्व दोहोरिने ओलीको भनाइ थियो । चीनमा सी चिनफिङको उदाहरण दिँदै उनले भने, ‘स्वास्थ्यले साथ दिन्छ, दिँदैन, कार्यक्षमता हुन्छ कि हुँदैन मुख्य कुरा हो । चीनमा दुईपटक मात्रै अध्यक्ष हुन पाउने नियम बनाइएको थियो । ६५ वर्षे उमेरहद लगाए पनि सी चिनफिङको नेतृत्वको आवश्यकता देखेपछि चिनियाँ कम्युनिस्ट पार्टीले ल्यायो । अहिले ७२ पुगिसक्नु भयो– सी चिनफिङ ।’विद्यार्थी आन्दोलन र खासगरी अनेरास्ववियुको अगुवाइमा २०३६ सालमा जनमतसंग्रहको घोषणा गर्न बाध्य बनाउने यही संगठन भएको र आफूहरूले नै देशमा साँच्चैको लोकतन्त्र र गणतन्त्र ल्याउन बलिदान गरेको ओलीको दाबी छ । विद्यार्थीका नाममा तोडफोड, कुटपिट, शिक्षालयमा आगजनी र तालाबन्दी गर्ने खालका हिंसात्मक क्रियाकलापका लागि अनेरास्ववियुका लागि छुट नहुने बताउँदै उनले यस संगठनलाई परिवर्तनकारी, सभ्य र जिम्मेवारी संगठनका रुपमा रहन निर्देशन दिए ।"
आज देश दुनियाँमा के-के भयो ?,"काठमाडौँ — टेलिकमकी प्रबन्ध निर्देशक पहाडीसहित १८ विरुद्ध साढे ३३ करोडको भ्रष्टाचार मुद्दा, विपक्षी दलहरुद्वारा आइतबार पनि प्रतिनिधिसभा बैठकमा अवरोध, अमेरिकी अध्यागमनसम्बन्धी कानुन उल्लंघन गरेकोमा ४८ नेपाली डिपोर्टदेखि भारतको मणिपुरका पाँच जिल्लामा इन्टरनेट सेवा बन्दसम्मका समाचार आज चर्चामा रहे ।000नेपाल टेलिकमको बिलिङमा भ्रष्टाचार गरेको अभियोगमा प्रबन्ध निर्देशक संगीता पहाडी र पूर्व प्रबन्ध निर्देशक सुनिल पौडेलसहित१८ जनाविरुद्ध भ्रष्टाचार मुद्दा दायरभएको छ । अख्तियार दुरुपयोग अनुसन्धान आयोगले पहाडी र पौडेलसहित १८ विरुद्ध आइतबार विशेष अदालतमा मुद्दा दायर गरेको हो । अख्तियारले प्रतिवादीविरुद्ध ३३ करोड ४८ लाख रुपैयाँ बिगो मागदाबी गरेको छ ।000प्रतिनिधिसभा बैठक सोमबार दिउँसो २ बजेसम्मका लागि स्थगितगरिएको छ । आइतबार पटकपटक सरेर साँझ साढे ६ बजे बैठक सुरु भएको थियो । सभामुख देवराज घिमिरेले बैठक प्रारम्भ भएको घोषणा गर्नासाथ विपक्षी दलहरु र केही सत्ता पक्षका सांसद उठेका थिए । सभामुखले सदन चलाउन सांसदहरुलाई बस्न आग्रह गरे पनि बस्न नमानेपछि सभामुखले बैठक जेठ २६ सोमबार दिउँसोसम्मका लागि स्थगित गरेका हुन् ।000भारतमा कोरोनाको संक्रमण दर तीव्र रुपमा बढेको भन्दै स्वास्थ्य तथा जनसंख्या मन्त्रालयले तयारी थालेको छ। मन्त्रालयका प्रवक्ता डा‍ प्रकाश बुढाथोकीले भारतमा पछिल्लो समय फैलिएको संक्रमण र केही मृत्युका घटनालाई मध्यनजर गरेर दुई सातादेखि पूर्वतयारी गरिरहेको बताए । उनले भारतसँग जोडिएका १७ वटा स्थल नाका र तीन हवाई नाका तथा त्यहाँ रहेका हेल्थ डेस्कमा कार्यरत स्वास्थ्यकर्मीलाई तयारी अवस्थामा राखिएको बताए ।000अमेरिकाको निष्कासनमा परेका ४८ जना नेपालीनागरिक चार्टर उडानबाट आइतबार साँझ आइपुग्ने भएका छन् । अमेरिकी अध्यागमनसम्बन्धी कानुन उल्लंघन गरेको कसुरमा दोषी ठहर भएपछि उनीहरूलाई नेपाल फिर्ता पठाइएको हो । अमेरिकाले ओम्नी एयर इन्टरनेसनलको कल(साइन एन ४८६ एएक्सबाट उनीहरूलाई नेपाल पठाएको हो । उक्त विमान भारत हुँदै बंगलादेशबाट त्रिभुवन अन्तर्राष्ट्रिय विमानस्थलमा अवतरण हुँदैछ ।000भारतको पूर्वोत्तर मणिपुर राज्यमा शनिबार रातिदेखि लागू हुने गरीपाँच जिल्लामा पाँच दिनका लागि इन्टरनेट सेवा बन्दगरिएको छ । प्रहरीले एउटा जिल्लामा कर्फ्यु र अन्य चार वटा जिल्लामा मानिसलाई भेला हुन र प्रदर्शन गर्नमा रोक लगाउने गरी निषेधाज्ञा जारी गरिएको छ । शनिबार राति मैतेइ जातिको स्वयंसेवक संगठन ‘अरम्बाई टेंगोल – एटी’का एक प्रमुख नेता कनान सिंहलाई प्रहरीले गिरफ्तार गरेको खबर सार्वजनिक भएपछि राजधानी इम्फालमा प्रदर्शन भएको थियो ।"
प्रतिनिधिसभा बैठक सोमबार दिउँसो २ बजेसम्मका लागि स्थगित,"काठमाडौँ — प्रतिनिधिसभा बैठक सोमबार दिउँसो २ बजेसम्मका लागि स्थगित गरिएको छ । आइतबार पटकपटक सरेर साँझ साढे ६ बजे बैठक सुरु भएको थियो ।सभामुख देवराज घिमिरेले बैठक प्रारम्भ भएको घोषणा गर्नासाथ विपक्षी दलहरु र केही सत्ता पक्षका सांसद उठेका थिए । सभामुखले सदन चलाउन सांसदहरुलाई बस्न आग्रह गरे पनि बस्न नमानेपछि सभामुखले बैठक जेठ २६ सोमबार दिउँसोसम्मका लागि स्थगित गरेका हुन् ।भिजिट भिसामार्फत मानव तस्करी भएको विषयमा गृहमन्त्री रमेश लेखकले राजीनामा दिनुपर्ने, छानबिन समिति बनाउनुपर्नेलगायत माग राखी विपक्षी दलहरूले संसद्‍मा अवरोध गर्दै आएका छन् ।"
अमेरिकाले डिपोर्ट गरेका ४८ नेपाली बंगलादेश हुँदै काठमाडौं आउँदै,काठमाडौँ — अमेरिकाको निष्कासनमा परेका ४८ जना नेपाली नागरिक चार्टर उडानबाट आइतबार साँझ आइपुग्ने भएका छन् । अमेरिकी अध्यागमनसम्बन्धी कानुन उल्लंघन गरेको कसुरमा दोषी ठहर भएपछि उनीहरूलाई नेपाल फिर्ता पठाइएको हो ।अमेरिकाले ओम्नी एयर इन्टरनेसनलको कल-साइन एन ४८६ एएक्सबाट उनीहरूलाई नेपाल पठाएको हो । उक्त विमान भारत हुँदै बंगलादेशबाट त्रिभुवन अन्तर्राष्ट्रिय विमानस्थलमा अवतरण हुँदैछ ।अमेरिकी अधिकारीहरूसहितको उक्त चार्टर विमान भारतीय र बंगलादेशी नागरिकलाई समेत सम्बन्धित देशको जिम्मा लगाएर काठमाडौं आउन लागेको हो । दोस्रो कार्यकालका लागि डोनाल्ड ट्रम्प अमेरिकी राष्ट्रपतिमा निर्वाचित भएर २० जनवरी २०२५ पदभार सम्हालेसँगै अमेरिकाले गैरकानुनी रूपमा बसोबास गर्दै आप्रवासीहरूलाई निष्कासन गर्ने नीति लिएको हो ।त्यसयता अमेरिकाबाट १४० नेपाली डिपोर्टमा परिसकेका छन् । एक पटक चार्टर विमान र बाँकीलाई नियमित उडानबाट स्वदेश फर्काइएको थियो । यस पटक भने ४८ जनालाई भने एकैपटक चार्टर विमानबाट नेपाल छाड्न लागिएको छ ।
प्रतिनिधिसभा बैठक साढे ५ सम्मका लागि सर्‍यो,"काठमाडौँ — प्रतिनिधिसभा बैठक अपराह्न ५:३० बजेसम्मका लागि सारिएको छ । यसअघि आइतबार दिउँसो १ बजेका लागि बोलाइएको  बैठक सूचना टाँसेर ३:१५ बजेका लागि सारिएको थियो ।संसद् खुलाउनेबारे दलहरू सहमतिनजिक पुगेकाले बैठक साढे ५ बजेका लागि सारिएको बताइएको छ । प्रतिनिधिसभा बैठक खुलाउने बारेमा सत्तारूढ र विपक्षी दलहरू सहमति नजिक पुगिसकेका छन् । सहमतिपत्रको ड्राफ्टबारेमा छलफल भइरहेको नेताहरूले जानकारी दिएका छन् । कांग्रेस प्रमुख सचेतक श्यामकुमार घिमिरेका अनुसार सहमतिको ड्राफ्टमा दलहरूबीच छलफल भइरहेको छ ।छलफलमा कांग्रेसका उपसभापति पूर्णबहादुर खड्का, महामन्त्री गगन थापा, सांसद ज्ञानेन्द्रबहादुर कार्कीलगायत सहभागी छन् । एमालेबाट भने छलफलमा कोही सहभागी छैनन् । कांग्रेस र विपक्षीबीच भएको निष्कर्ष मान्ने एमाले मुख्य सचेतक महेश बर्तौलाले बताए ।रास्वपाका उपसभापति स्वर्णिम वाग्ले, विराजभक्त श्रेष्ठ, सन्तोष परियारलगायत छन् । एकीकृत समाजवादीका राजेन्द्र पाण्डेलगायत सहभागी छन् ।"
विद्या भण्डारी एमालेमा फर्किने हल्लाबारे ओलीको टिप्पणी : फलाना आउने अरे भनेर अर्को खेल खेलिँदैछ,"काठमाडौँ — प्रधानमन्त्री एवं एमाले अध्यक्ष केपी शर्मा ओलीले पूर्वराष्ट्रपति विद्यादेवी भण्डारी राजनीतिमा फर्किने विषयलाई लिएर टिप्पणी गरेका छन् ।आइतबार काठमाडौंमा पार्टी निकट अखिल नेपाल राष्ट्रिय स्वतन्त्र विद्यार्थी युनियन (अनेरास्ववियु) को २४ औं राष्ट्रिय महाधिवेशनलाई सम्बोधन गर्दै ओलीले महाधिवेशनको मिति नै घोषणा नभएको बेलामा भ्रमको पछि नलाग्न आग्रह गरेका हुन् ।पूर्वराष्ट्रपति भण्डारी पार्टीको जिम्मेवारीमा फर्किने समाचार बाहिरिरहेको बेलामा एमाले अध्यक्षसमेत रहेका प्रधानमन्त्री ओलीले फलाना आउने अरे भन्दै फिँजाइएका भ्रममा विश्वास नगर्न आग्रह गरे । उनले गुट नै बनिसके भन्दै प्रचार गरिएको उल्लेख गर्दै गुटको कुरा गर्नेहरूको प्रतिकार गर्न निर्देशन दिए ।पूर्वराष्ट्रपति भण्डारीको बारेमा पार्टीमा कुनै छलफल नै नभएको बताउँदै महाधिवेशन घोषणा पनि नभएको र महाधिवेशनमा के गर्ने भन्ने सरसल्लाह नै नभएको ओलीको जिकिर थियो । उनले बाहिर भ्रम फिँजाएर पार्टीलाई कमजोर बनाउने र पार्टी कार्यकताको मनस्थिति बिथोल्ने काम भइरहेको भन्दै यस्ता दुष्प्रयासलाई सोझै इन्कार गर्न निर्देशन दिए ।ओलीले के भने ?अहिले हल्ला चलेको छ । तल-तल यो ग्रुप भनेका छन् त्यो ग्रुप भनेका छन् । यो ग्रुप र त्यो ग्रुपको कुनै आवश्यकता छैन । यस्ता कुरालाई तपाईंहरुले सुन्नेबित्तिकै यस्ता कुरा नगर्नुस् भन्ने जवाफ दिइहाल्नुस् । फलानाका ग्रुप, यसका ग्रुप त्यो छोडिदिनुस् । अर्को खेल हुन खोजेको छ यहाँ अब फलाना आउने अरे, फलाना आउने अरे, यस्तो-यस्तो । पार्टीमा कुनै छलफल नै भएको छैन, को महासचिव, को अध्यक्ष, को उपाध्यक्ष, अहिले महाधिवेशन घोषणै भएको छैन ।महाधिवेशनमा के गर्ने सरसल्लाह भएको छैन । छलफल भएको छैन, अनि यो बाहिर-बाहिरका हल्ला चलाएर पार्टीलाई कमजोर पार्न खोज्ने, पार्टी कार्यकर्ताको मनस्थिति बिथोल्न खोज्ने यस्ता दुष्प्रयासहरूलाई सोझै इन्कार गर्नुस् । यस्ता खालका कुरा नगर्न त्यस्ताहरुलाई जवाफ दिनुस् । स्टाटस, सिस्टाटसलाई पनि जवाफ दिए हुन्छ ।"
संसद् खुलाउनेबारे दलहरू सहमतिनजिक,"काठमाडौँ — प्रतिनिधिसभा बैठक खुलाउने बारेमा सत्तारूढ र विपक्षी दलहरू सहमति नजिक पुगिसकेका छन् । सहमतिपत्रको ड्राफ्टबारेमा छलफल भइरहेको नेताहरूले जानकारी दिए ।कांग्रेस प्रमुख सचेतक श्यामकुमार घिमिरेका अनुसार सहमतिको ड्राफ्टमा दलहरूबीच छलफल भइरहेको छ ।छलफलमा कांग्रेसका उपसभापति पूर्णबहादुर खड्का, महामन्त्री गगन थापा, सांसद ज्ञानेन्द्रबहादुर कार्कीलगायत सहभागी छन् ।एमालेबाट भने छलफलमा कोही सहभागी छैनन् । कांग्रेस र विपक्षीबीच भएको निष्कर्ष मान्ने एमाले मुख्य सचेतक महेश बर्तौलाले बताए ।रास्वपाका उपसभापति स्वर्णिम वाग्ले, विराजभक्त श्रेष्ठ, सन्तोष परियारलगायत छन् । एकीकृत समाजवादीका राजेन्द्र पाण्डेलगायत सहभागी छन् ।"
"ओली भन्छन् : एमालेमा ७० वर्षे उमेरहदको विषय फेल खाइसक्यो, ७४ चल्दैछु, ४ वर्ष घटाउन मिलेन !","काठमाडौँ — प्रधानमन्त्री एवं एमाले अध्यक्ष केपी शर्मा ओलीले पार्टीमा ७० वर्षे उमेरहदको फेल खाइसकेको विषय भएको बताएका छन् । अखिल नेपाल राष्ट्रिय स्वतन्त्र विद्यार्थी युनियनको २४औँ राष्ट्रिय महाधिवेशनको उद्‍घाटन गर्दै ओलीले पार्टी नेतृत्वमा उमेरभन्दा पनि स्वास्थ्य र कार्यक्षमता हेरिनुपर्ने बताएका हुन् ।'७० वर्ष उमेरका कुरा आयो । ७० वर्षे उमेरहदको विषय फेल खाइसक्यो । अहिले म ७४ चल्दैछु, ७० मा रिटायर्ड हुने भन्ने कुरा फेल खाएन ? ४ वर्ष घटाउन भएन क्यारे उमेर !,' ओलीले भने ।कहिलेकाहीँ आवश्यकताले पनि नेतृत्व दोहोरिने ओलीको भनाइ थियो । चीनमा सी चिनफिङको उदाहरण दिँदै अध्यक्ष ओलीले भने, 'स्वास्थ्यले साथ दिन्छ दिँदैन, कार्यक्षमता हुन्छ कि हुँदैन मुख्य कुरा हो । चीनमा दुईपटक मात्रै अध्यक्ष हुन पाउने नियम बनाइएको थियो । ६५ वर्षे उमेरहद लगाए पनि सी चिनफिङको नेतृत्वको आवश्यकता देखेपछि चिनियाँ कम्युनिस्ट पार्टीले ल्यायो । अहिले ७२ पुगिसक्नु भयो- सी चिनफिङ ।'२०८० जेठमा बसेको एमाले सचिवालय बैठकले पार्टीको कार्यकारी नेतृत्वमा निर्वाचित वा मनोनीत हुन चाहिने ७० वर्षे उमेर हद हटाएको हो । उक्त बैठकले ‘कार्यकारी कमिटीको पदाधिकारी वा सदस्यमा निर्वाचित वा मनोनीत हुन ७० वर्ष उमेर पूरा नभएको हुनुपर्ने’ विधानको व्यवस्था निलम्बन गरेको थियो । एमालेको २०६५ सालमा बुटवल भएको आठौं महाधिवेशनमा एउटै कार्यकारी पदमा दुई पटक भन्दा बढी निर्वाचित हुन नपाउने व्यवस्था गरेको थियो भने २०७१ मा काठमाडौंमा भएको नवौं महाधिवेशनले ७० वर्ष प्रावधान ल्याएको थियो ।बुटवल महाधिवेशनबाट मोदनाथ प्रश्रितले उमेर ढल्किँदै गएपछि कार्यकारी पदमा बस्न नहुने भन्दै अवकास लिएका थिए । त्यसैगरी भरतमोहन अधिकारी र सिद्धिलाल सिंह काठमाडौंमा भएको नवौं महाधिवेशनबाट पार्टीको कार्यकारी जिम्मेवारीबाट अलग्गिएका थिए । दशौं महाधिवेशनमा सत्यनारायण मण्डल ७० वर्ष प्रावधानको कारण पार्टीबाट बाहिरिएका थिए ।२०७८ साल असोजमा ललितपुरको गोदावरीमा भएको एमालेको पहिलो विधान महाधिवेशनले ७० वर्ष पुग्नुअघि निर्वाचित कार्यकारीको हकमा त्यस्तो व्यवस्था लागू हुने गरी व्याख्या गरेको थियो । अध्यक्ष ओलीलाई सहज हुने गरी सो व्यवस्था गरिएको थियो । त्यसै वर्षको मंसिरमा चितवनको सौराहा भएको एमाले दशौं महाधिवेशनले ओलीलाई अध्यक्षमा दोस्रो पटक निर्वाचित गरेको थियो ।"
"२०८४ मा हामीले बहुमत ल्याउँछौं, कांग्रेसले पनि त्यही भन्न पाउँछ : प्रधानमन्त्री ओली","काठमाडौँ — प्रधानमन्त्री एवं एमाले अध्यक्ष केपी शर्मा ओलीले स्थिरता, सुशासन र विकासका लागि सही नीतिका साथ सरकार अघि बढिरहेकाले सत्ता साझेदार दलभित्र कुनै मतान्तर नरहेको स्पष्ट गरेका छन्।अखिल नेपाल राष्ट्रिय स्वतन्त्र विद्यार्थी युनियनको २४ औँ राष्ट्रिय महाधिवेशनको उद्‍घाटन गर्दै प्रधानमन्त्री ओलीले कांग्रेस र एमालेबीचको सहमतिबमोजिम अबको १३ महिनापछि कांग्रेसलाई सरकारको नेतृत्व हस्तान्तरण गरेर एमाले सरकारका सामेल हुने पनि दोहोर्‍याए ।'हाम्रा विरोधीहरुले सत्ता गठबन्धनभित्र खेल्न खोजेका छन् । हामीले हाम्रो लक्ष्य मिसन-२०८४ अन्तर्गत आगामी निर्वाचनमा बहुमत ल्याउँछ भनेको छौँ । प्रतिस्पर्धी दल भएकाले कांग्रेसले पनि त्यो भन्न पाउँछ,' अध्यक्ष ओलीले भने, 'हामी अहिले सँगै सरकारमा रहेर भोलि निर्वाचनमा आ–आफ्नो प्रतिस्पर्धाका आधारमा निर्वाचन लड्न तयार भएरै अघि बढेका छौ, त्यस अर्थमा मैले भन्दै आएको छु, आगामी निर्वाचनमा एमालेले एकल बहुमत ल्याउने गरी काम गर्नुपर्छ । यसमा कुनै अन्योलमा रहनुपर्ने अवस्था छैन ।'विद्यार्थी आन्दोलन र खासगरी अनेरास्ववियुको अगुवाइमा २०३६ सालमा जनमत संग्रहको घोषणा गर्न बाध्य बनाउने यही संगठन भएको र आफूहरूले नै देशमा साँच्चैको लोकतन्त्र र गणतन्त्र ल्याउन बलिदान गरेको ओलीको भनाइ छ । विद्यार्थीका नाममा तोडफोड, कुटपिट, शिक्षालयमा आगजनी र तालाबन्दी गर्ने खालका हिंसात्मक क्रियाकलापका लागि अनेरास्ववियुका लागि छुट नहुने बताउँदै उनले यस संगठनलाई परिवर्तनकारी, सभ्य र जिम्मेवारी संगठनका रुपमा रहन निर्देशन दिए ।"
"आत्महत्या, सडक दुर्घटना र विद्युतीय अपराधको प्रमुख कारक लागुऔषध : गृहमन्त्री लेखक","काठमाडौँ — गृहमन्त्री रमेश लेखकले आत्महत्या, सडक दुर्घटना र विद्युतीय अपराधको जड ‘लागुऔषध’ भएकाले त्यसको न्यूनीकरण तथा नियन्त्रणमा समग्र राष्ट्र एक हुनुपर्ने बताएका छन् ।लागुऔषध दुरुपयोग तथा अवैध ओसारपसारविरुद्धको अन्तर्राष्ट्रिय दिवस मनाउने सन्दर्भमा आज मन्त्रालयमा आयोजित कार्यक्रममा गृहमन्त्री लेखकले सरोकार भएका सबैको सहयोग र सहकार्यमा लागुऔषध न्यूनीकरण तथा नियन्त्रण गर्नुपर्ने भनाइ राखे ।मादकपदार्थ सेवनको जाँच हुन थालेपछि सवारी चालकले लागुपदार्थ प्रयोग गर्न थालेको दृष्टान्त प्रस्तुत गर्दै उनले भने, 'बर्सेनि ठूलो धनजनसहित मुलुकलाई अपूरणीय क्षति पुर्‍याउने प्रमुख भूमिकामा रहेको लागुपदार्थको ओसारपसार, भण्डारण र सेवनको अवस्थालाई दृष्टिगत गरी सम्बद्ध सरकारी तथा गैरसरकारी संस्था र नागरिक समाजका बीच सहयोग र सहकार्य हुन जरुरी छ ।'लागुऔषध दुरुपयोग तथा अवैध ओसारपसार न्यूनीकरण तथा नियन्त्रणमा सबैभन्दा नजिक जोडिने अभिभावकसहित परिवारका सदस्य, विद्यालय परिवार र स्थानीय तहको विशेष ध्यान जान आवश्यक रहेको उल्लेख गर्दै गृहमन्त्री लेखकले यसअघि जस्तै यस वर्ष आगामी असार ६ देखि १२ गतेसम्म देशव्यापी रुपमा मनाउन लागेको सो दिवसलाई परिणाममुखी बनाउन सबैसँग अनुरोध गरे ।लागुपदार्थ सेवनका कारण नेपालमा हरेक वर्ष एक लाख ३४ हजार मानिसको ज्यान जाने गरेको औपचारिक तथ्यांक रहे पनि पाँच लाखभन्दा बढीको निधन हुने गरेको सो अवसरमा जानकारी दिइएको छ ।"
संसद् अवरोधबारे कांग्रेस-माओवादी छलफलमा,काठमाडौँ — संसद्‍काे अवराेधका सम्बन्धमा कांग्रेस र माओवादीबीच छलफल भइरहेको छ । संघीय संसद् भवन नयाँ बानेश्वरस्थित शंकर हलमा दुवै दलबीच छलफल चलिरहेको हाे ।माओवादीलगायत विपक्षीले भिजिट भिसा प्रकरणमा गृहमन्त्रीमाथि छानबिनको माग गर्दै आएका छन् । सत्तापक्ष भने भिजिट भिसा सम्बन्धमा विपक्षीले उठाएका कुनै पनि माग पूरा नहुने अडानमा छ । सत्तापक्ष विराेध भए पनि सदन चलाउनुपर्ने बताउन थालेको छ ।१ बजे बाेलाइएकाे प्रतिनिधिसभा बैठक अझै सुरु भएको छैन । सभामुखको सचिवालयले भने विपक्षी दलहरूको बैठकका कारण सदन सुरु हुन नसकेको बताएको छ ।माओवादी प्रमुख सचेतक हितराज पाण्डेले आफूहरूको बैठक सकिएपछि निर्णय लिएर आउने सभामुखलाई जानकारी दिएकाे सभामुखको सचिवालयले जानकारी दिएको छ ।
नेपालमा पहिलोपटक ट्रान्सजेन्डर व्यक्तिको लिंग परिवर्तन,"काठमाडौँ — त्रिभुवन विश्वविद्यालय शिक्षण अस्पताल, महाराजगन्जमा नेपालमै पहिलोपटक लिंग परिवर्तनसम्बन्धी शल्यक्रिया सफल भएको छ । जनकपुर निवासी २५ वर्षीय एक ट्रान्सजेन्डर व्यक्तिमा पुरुष लिंगको तन्तुलाई चाहिने मात्रामा उपयोग गरेर महिला जननेन्द्रियको पुनःनिर्माण गरिएको हो ।अस्पतालका प्रवक्ता तथा सह प्राडा. गोपाल सेढाइँले ती व्यक्तिपुरुष भएर जन्मिए पनि पछि हार्मोनका कारण ट्रान्सजेन्डरका रुपमा परिवर्तन भएको बताए ।अस्पतालको प्लास्टिक सर्जरी विभागद्वारा जेठ १२ देखि १५ सम्म पारलैंगिक समुदायका लागि आयोजित विभिन्न शल्यक्रियामा उक्त शल्यक्रिया पनि गरिएको हो । त्यस अवसरमा अनुहार तथा स्तनको पनि शल्यक्रिया गरिएको थियो ।सह प्राडा. गोपाल सेढाइँले अब यो सेवा नेपालमै नियमित रूपमा उपलब्ध हुने भएकाले विदेश जानुपर्ने बाध्यता नहरेको बताए । 'लिंग परिवर्तनजस्तो संवेदनशील र जटिल शल्यक्रिया धेरै खर्चिलो हुने हुँदा नेपालमा नै यो सुविधा उपलब्ध भएपछि ट्रान्सजेन्डर समुदायलाई धेरै राहत मिल्नेछ,' उनले भने, 'ट्रान्सजेन्डर समुदायलाई आफ्नो लैंगिक पहिचानका लागि यो महत्वपूर्ण हुनेछ,' उनले भने ।शल्यक्रियामा विदेशी प्लास्टिक सर्जन डा. एलिरेजा हामीडियन जाह्रोमीको नेतृत्व तथा विभागीय प्रमुख प्राडा. जयनमान श्रेष्ठको संयोजनमा सम्पूर्ण प्लास्टिक सर्जरी तथा एनेस्थेसिया टिमको सहभागिता थियो ।डा. श्रेष्ठका अनुसार अबदेखि त्रिवि शिक्षण अस्पतालमा 'जेन्डर अफर्मिङ क्लिनिक' स्थापनासहित यस्ता सेवा नियमित रूपमा प्रदान गरिनेछ ।"
प्रेमिकाको हत्या आरोपमा भारतमा एक नेपाली पक्राउ,काठमाडौँ — प्रेमिकाको हत्या आरोपमा भारतमा एक नेपाली पक्राउ परेका छन् । भारतीय सञ्चार माध्यमहरूका अनुसार ३३ वर्षीया प्रेमिका तारा बोहराको हत्या आरोपमा ३० वर्षीय विजय टोपा पक्राउ परेका हुन् ।तेलंगाना टुडेका अनुसार बोहरा र टोपा 'लिभ-इन रिलेसनसिप' मा थिए । तेलंगाना टुडेका अनुसार टोपाले हत्या गरेर बोहराको शव ट्रली ब्याग(सुटकेस)मा फ्याँकेका थिए । सोही ट्रली ब्यागका आधारमा प्रहरी टोपासम्म पुगेको हो । प्रहरीका अनुसार दुवै जनाको भेट फेसबुकमार्फत भएको थियो । बोहरा विवाहित हुन् ।उनका दुई सन्तानसमेत रहेको तेलंगाना टुडेले जनाएको छ । उनी यसै वर्षको अप्रिलदेखि टोपासँग हैदराबादमा बस्न आएकी थिइन् । बोहरा गर्भवती भएपछि हैदराबादकै एउटा भाडाको घरमा बस्ने उनीहरूबीच झगडा भएको थियो । टोपाले गर्भपतन गराउन दबाब दिँदै आएको र नियमितजसो झगडा हुने पनि समाचारमा उल्लेख छ ।मे २३ मा टोपाले नाइलनको डोरीले घाँटी कसेर बोहराको हत्या गरेका थिए । अर्को दिन उनले कुकटपल्लीबाट ट्रली ब्याग किनेर ल्याए । त्यही ट्रली ब्यागमा बोहराको शव राखेर बाचुपल्लीको खालि ठाउँमा फ्याँकिदिए । जुन ४ मा स्थानीयले उक्त ब्याग देखेपछि प्रहरीलाई खबर गरेका थिए ।उक्त घटनाको अनुसन्धान गर्न प्रहरीले ५ वटा विशेष टोली परिचालन गरेको थियो । सीसीटीभी फुटेजबाट ७० वटा ब्याग पसलमा छानबिन भएको थियो । त्यत्तिकैमा एउटा फुटेजमा टोपाले ब्याग किन्दै गरेको देखिएपछि प्रहरी घटनाको चुरोसम्म पुगेको हो । उनलाई बिहीबार पक्राउ गरी थप अनुसन्धान प्रक्रिया अघि बढाइएको प्रहरीले जनाएको छ । सोधपुछका क्रममा उनले आफ्नो अपराध स्वीकार गरेको समेत प्रहरीले दाबी गरेको छ ।
"भारतमा फैलिँदै कोरोना, नेपालमा पनि सतर्कता अपनाउन स्वास्थ्य मन्त्रालयको आग्रह","काठमाडौँ — भारतमा कोरोनाको संक्रमण दर तीव्र रुपमा बढेको भन्दै स्वास्थ्य तथा जनसंख्या मन्त्रालयले तयारी थालेको छ । मन्त्रालयका प्रवक्ता डा. प्रकाश बुढाथोकीले भारतमा पछिल्लो समय फैलिएको संक्रमण र केही मृत्युका घटनालाई मध्यनजर गरेर दुई सातादेखि पूर्वतयारी गरिरहेको बताए ।उनले भारतसँग जोडिएका १७ वटा स्थल नाका र तीन हवाई नाका तथा त्यहाँ रहेका हेल्थ डेस्कमा कार्यरत स्वास्थ्यकर्मीलाई तयारी अवस्थामा राखिएको बताए ।कोभिडसँग मिल्दोजुल्दो लक्षण भएका मानिस देशभित्र वा देश बाहिर जहाँ भए पनि एक सातासम्म सेल्फ आइसोलेसनमा बस्न र कुनै कारणवश श्वासप्रश्वासमा समस्या भए वा थप जटिलता देखिए नजिकका स्वास्थ्य संस्थामा तुरुन्त जान आग्रह गरिरहेको प्रवक्ता बुढाथोकीले बताए । 'भारतमा भएको संक्रमण १०/१५ दिनमा नेपालमा आउँछ भन्ने विगतका अनुभवले देखाएको हुनाले हामी त्यसको पूर्वतयारीमा लगभग २ सातादेखि नै लागिरहेका छौं,' उनले भने ।देशभरका २५ वटा हब हस्पिटल,२ हजारभन्दा बढी सेटलाइट हस्पिटललाई तयारी अवस्थामा राखिएको बताउँदै उनले भने, 'सातै प्रदेशका रहेका हेल्थ इमर्जेन्सी अपरेसन सेन्टरलाई पनि एक्टिभेट गरिसकेका छौं । देशभरिका ६ सयभन्दा बढी प्रयोगशालाको रिपोर्टलाई केन्द्र र प्रदेशले मनिटरिङ गरिरहेका छन् । संक्रमण फैलिइहाल्यो भने नियन्त्रण गर्न र धनजनको क्षति नहोस् भन्नका लागि अस्पतालहरुलाई पनि तयारी अवस्थामा राखेका छौं ।'उनले संक्रमण बढ्दै गए उपलब्ध स्रोत, साधन र पूर्वाधारले ९० हजारदेखि एक लाखसम्मको जनसंख्यालाई धान्न सक्ने गरी तयारी गरिएको पनि बताए ।"
टेलिकमकी प्रबन्ध निर्देशक पहाडीसहित १८ विरुद्ध साढे ३३ करोडको भ्रष्टाचार मुद्दा,"काठमाडौँ — नेपाल टेलिकमको बिलिङमा भ्रष्टाचार गरेको अभियोगमा प्रबन्ध निर्देशक संगीता पहाडी र पूर्व प्रबन्ध निर्देशक सुनिल पौडेलसहित १८ जनाविरुद्ध भ्रष्टाचार मुद्दा दायर भएको छ ।अख्तियार दुरुपयोग अनुसन्धान आयोगले पहाडी र पौडेलसहित १८ विरुद्ध आइतबार विशेष अदालतमा मुद्दा दायर गरेको हो । अख्तियारले प्रतिवादीविरुद्ध ३३ करोड ४८ लाख रुपैयाँ बिगो मागदाबी गरेको छ । बिगोबमोजिम कैद र जरिवानासमेत मागदाबी गरिएको छ । त्यस्तै बिलिङ प्रकरणमा ९ करोड ८८ लाख रुपैयाँ हानिनोक्सानी गरेको देखिएकाले हानिनोक्सानी गरेबराबरको रकम असुल उपर गर्नसमेत अख्तियारले मागदाबी गरेको छ ।अख्तियारले नेपाल दूरसञ्चार कम्पनी लिमिटेडका तत्कालीन प्रवन्ध निर्देशक सुनिल पौडेल र तत्कालीन प्रमुख व्यावसायिक अधिकृत हालको प्रबन्ध निर्देशक संगीता पहाडी सहित तत्कालीन प्रमुख प्रावधिक अधिकृत प्रतिभा बैद्य, प्रमुख वित्तीय अधिकृत राजेन्द्र श्रेष्ठ, प्रमुख सञ्चालन अधिकृत झविन्द्रलाल उपाध्याय, निर्देशक विनिता श्रेष्ठ, तत्कालिन निमित्त निर्देशक अमुल प्रधान, तत्कालिन प्रवन्धक देवेन्द्र खतिवडा, तत्कालिन उपप्रवन्धकहरु राजीव कुमार के.सी, सन्तोष कुमार श्रेष्ठ, नवल चौधरी, मुक्ति प्रसाद अर्याल, हेमप्रभा राम प्रताप कर्ण, परमात्मा भट्टराई सहित १८ विरुद्द मुद्दा दायर गरेको हो ।"
अमेरिकाबाट 'डिपोर्ट'मा परेका नेपाली चार्टर फ्लाइटमार्फत आज आइपुग्दै,"काठमाडौँ — अमेरिकाबाट डिपोर्टमा परेका करिब ४० नेपाली आज दिउँसो नेपाल आइपुग्ने भएका छन् । त्रिभुवन अन्तर्राष्ट्रिय विमानस्थल अध्यागमन कार्यालयका अनुसार डिपोर्टमा परेका अन्य देशका नागरिकलाई छाडेर जहाज नेपाल आइपुग्न लागेको हो ।त्रिभुवन अन्तर्राष्ट्रिय विमानस्थलस्थित अध्यागमनका प्रवक्ता अन्जन न्यौपानेले नेपाली रहेको चार्टर विमान दिउँसो ४ बजेर १५ मिनेट हाराहारीमा नेपाल आइपुग्ने तालिका रहेको बताए । राष्ट्रपति डोनाल्ड ट्रम्पले अमेरिकाको दोस्रो कार्यकाल सम्हालेयता १४० जना नेपाली यसअघि नै अमेरिकाबाट डिपोर्टमा परिसकेका छन् ।फागुन तेस्रो साता पनि अमेरिकाले चार्टर विमानमार्फत ८ नेपाली फर्काएको थियो । फर्किएकामध्ये केहीले मानव बेचबिखन अनुसन्धान ब्युरोले गरेको साेधपुछमा आफूहरु १२ वटा देशका सीमा अवैध रुपमा पार गरेर अमेरिका पुगेको बताएका थिए ।ट्रम्पको दोस्रो कार्यकाल सुरु भएको दुई दिनपछि अर्थात् २२ जनवरीदेखि अमेरिकाले आधिकारिक कागजातबिना बसोबास गरिरहेका आप्रवासीलाई निष्कासन गर्ने अभियान चलाएको थियो ।ट्रम्प प्रशासनले ‘इमिग्रेसन एन्ड कस्टम इन्फोर्समेन्ट’ (आइस) मार्फत नेपालसहित कागजातविहीन आप्रवासीलाई पक्राउ गरी निष्कासन गर्ने अभियान चलाएको छ । अमेरिकाबाट यसअघि सन् २०२१ देखि २०२४ सम्म १ सय ४० नेपाली निष्कासनमा परेका थिए । अध्यागमन विभागका अनुसार सन् २०२१ मा ३८, २०२२ मा २४, सन् २०२३ मा २५ र सन् २०२४ मा ५३ नेपालीलाई अमेरिकाले निष्कासन गरेको थियो ।आइसले गत २४ नोभेम्बरसम्म डिपोर्टका लागि अन्तिम आदेश पाइसकेका तर पक्राउ नपरेकालाई धमाधम नियन्त्रणमा लिई डिपोर्ट गरिरहेको छ ।"
विपक्षी दलले अवरोध गरे पनि संसद् चल्ने सत्तापक्षको दाबी,"काठमाडौँ — संसद्को गतिरोध अन्त्य गर्नेबारे सभामुख देवराज घिमिरेले प्रमुख तीन दलका प्रमुख सचेतकसँग गरेको छलफल बिनानिष्कर्ष टुंगिएको छ । आइतबार संसद्को अवरोध हटाउन सभामुखले नेपाली कांग्रेस प्रमुख सचेतक श्यामकुमार घिमिरे,  एमाले मुख्य सचेतक महेशकुमार बर्तौला र माओवादीका प्रमुख सचेतक हितराज पाण्डेसँग छलफल गरेका थिए ।छलफलमा सत्ता र प्रतिपक्षहरुले आ-आफ्नै अडान दोहोर्‍याउँदा सहमति हुन सकेको छैन । बैठकपछि सञ्चारकर्मीहरूसँग कुराकानी गर्दै कांग्रेसका प्रमुख सचेतक श्यामकुमार घिमिरेले संसद्लाई अगाडि बढाउन प्रतिपक्षी सकारात्मक नभएको प्रतिक्रिया दिए । उनले प्रतिपक्षीले सहयोग गरेको खण्डमा छलफल सकारात्मक ढंगले अगाडि बढ्ने बताए ।प्रतिपक्षले असहयोग गरे पनि संसद्को कारबाही अगाडि बढाउने उनको भनाइ छ । ‘आजबाट संसद् सञ्चालनमा आउँछ । अपोजिसनबाट हामीले कुनै पनि निष्कर्ष र निर्णय हामीले पाएका छैनौँ । संसद् सञ्चालन गर्न दिने कि नदिने भन्ने निष्कर्ष उहाँहरूले दिनु भएको छैन । उहाँहरुले सहयोग गरे राम्रैसँग सञ्चालनमा आउँछ । यदि उहाँहरुले अप्ठ्यारो गरे पनि केही असहज होला तर संसद् अगाडि बढ्छ,’ घिमिरेले भने ।एमाले प्रमुख सचेतक महेशकुमार बर्तौलाले आजदेखि सहमतिको लागि सूचना टाँसेर बैठक स्थगित गर्ने पक्षमा आफूहरु नरहेको बताए । प्रतिपक्षीले अवरोध गरेपनि र नगरेपनि बैठक बजेटमाथिको छलफल सुरु हुने उनको भनाइ छ । ‘प्रमुख प्रतिपक्षी दहलहरूले सहमतिका लागि बैठक स्थगित गर्न अपिल गर्नुहुन्थ्यो । हामीले त्यो हामीले मान्दै आयौँ । आजको बैठकमा चाहिँ हिजोको जस्तो सूचना टाँस गरेर स्थगित गर्ने हिजोको निरन्तरता हुँदैन । आजदेखिको बैठक हामी स्मुथली अगाडि बढाउन चाहन्छौँ । बजेटमाथि आजदेखि छलफल आरम्भ हुन्छ,’ उनले भने ।भिजिट भिसा प्रकरणमा मुछिएका गृहमन्त्री रमेश लेखककमाथि छानबिन हुनुपर्ने प्रतिपक्षीको अडानका कारण संसद अवरोध हुँदै आएको छ । निरन्तरको अवरेधका कारण अगामी आर्थिक वर्षको बजेटमाथिको छलफल समेत प्रभावित भएको छ ।"
संसद्‍मा अवरोधबारे विपक्षी दलहरूको बैठक,"काठमाडौँ — संसद्‍मा अवरोध र समसामयिक विषयबारे प्रतिपक्षी दलहरू छलफलमा जुटेका छन् । बैठक विपक्षी दलका नेता पुष्पकमल दाहालको कार्यकक्ष, संसद् भवन नयाँ बानेश्वरमा बसिरहेको छ। छलफलमा माओवादीसहित रास्वपा, नेकपा एसका नेताहरू र आजपा अध्यक्ष एवं सांसद प्रभु साह उपस्थित छन् ।पछिल्लो समय विपक्षी दलहरूले २०६४ यताका अध्यागमन विषयमा छानबिन गर्न न्यायिक वा संसदीय समिति गठनको माग अगाडि सारेका छन् । भिजिट भिसा प्रकरणमा गृहमन्त्री रमेश लेखकको राजीनामाबाट पछाडि हटेका विपक्षी दलहरू छानबिन समितिको अडानमा छन् ।सत्तापक्षले भने छानबिन समिति पनि गठन नहुने र गृहमन्त्रीले राजीनामा पनि नगर्ने अडान राख्दै आएको छ । यसैबीच शनिबार प्रमुख प्रतिपक्षी दलका नेता दाहालले कांग्रेस सभापति शेरबहादुर देउवालाई भेटेका थिए । संसद्‍मा जारी अवरोधबारे दुवै नेताबीच छलफल भएको थियो ।"
भूमि आयोगका पदाधिकारीद्वारा प्रधानमन्त्रीलाई ‘ब्रिफिङ’,"काठमाडौँ — प्रधानमन्त्री केपी शर्मा ओलीलाई भूमि समस्या समाधान आयोगका पदाधिकारीले आयोगबाट हालसम्म भएका कामको प्रगतिबारे जानकारी दिएका छन्।प्रधानमन्त्री निवास, बालुवाटारमा भएको छलफलमा आयोगले भूमिहीन दलित, सुकुमबासी तथा अव्यवस्थित बसोबासीको पहिचान, लगत सङ्कलन, प्रमाणीकरण, नाप नक्साङ्कन, विवाद समाधान तथा जग्गा दर्ता र प्रमाणपूर्जा वितरणसम्मको योजना बनाई तीनै तहका सकारसँगको सहकार्यमा काम भइरहेको जानकारी गराएको हो ।भूमि, व्यवस्था, सहकारी तथा गरिबी निवारणमन्त्री बलराम अधिकारीसहितको छलफलमा आयोगका अध्यक्ष हरिप्रसाद रिजालले १० वर्षदेखि बसोबास र सरकारी जग्गा नपाएका अन्य नागरिकलाई भूमिहीन, सुकुमबासी पहिचान गर्ने तथा अव्यवस्थित बसोबासीका हकमा कम्तीमा १० वर्षदेखि सरकारी, ऐलानी, पर्ती जमिनामा आवाद गरेर बसोबास गरिरहेको हुनुुपर्ने मापदण्ड तयार गरिएको जानकारी गराए।भूमिसम्बन्धी केही नेपाल ऐनलाई संशोधन गर्ने विधेयक पारित भएमा काम गर्न सहज हुने आयोगका पदाधिकारीले बताए। प्रधानमन्त्री ओलीले संसद्मा विचाराधीन उक्त विधेयक चाँडै पारित हुने विश्वास व्यक्त गर्दै आयोगले भूमिहीन दलित, सुकुमबासी तथा अव्यवस्थित बसोबासीको पहिचानलाई योजनाबद्ध र तीव्रगतिमा अघि बढाउन निर्देशन दिए।सरकारले गत कात्तिक १४ गते सो आयोगको गठन गरेको हो ।"
तीन दलका प्रमुख सचेतकसँग सभामुखले गरे छलफल,"काठमाडौँ — सभामुख देवराज घिमिरेले संसद्को अवरोध हटाउने विषयमा प्रमुख तीन दलका मुख्य सचेतक र प्रमुख सचेतकसँग छलफल गरेका छन् । सभामुखले सिंहदरबारमा आइतबार बिहान कांग्रेस प्रमुख सचेतक श्यामकुमार घिमिरे, एमाले मुख्य सचेतक महेशकुमार बर्तौला र माओवादी केन्द्रका प्रमुख सचेतक हितराज पाण्डेसँग छलफल गरेका हुन् ।सभामुखले राजनीतिक दलहरूबीच सहमतिका लागि पटक-पटक संसद् बैठक स्थगित गरे पनि निकास नदिएको भन्दै असन्तुष्टि जनाए । संसद् अवरोधका कारण बजेटमाथिको छलफल प्रारम्भ हुन नसकेको उल्लेख गर्दै उनले संवैधानिक सीमा र व्यवहारिक पक्षको ख्याल गर्न आग्रह गरे ।प्रमुख विपक्षी माओवादी प्रमुख सचेतक पाण्डेले आज नै पार्टी अध्यक्ष पुष्पकमल दाहालले बानेश्वरमा विपक्षी दलको बैठक बोलाएकाले त्यसपछि आफूहरूको धारणा दिने जानकारी दिए । सत्तारुढ एमालेका मुख्य सचेतक बर्तौला र कांग्रेस प्रमुख सचेतक घिमिरेले विपक्षी दलको मागअनुसार गृहमन्त्रीको राजीनामा र छानबिन समिति गठन गर्ने मागमा सहमत हुन नसकिने अडान दोहोर्‍याए ।प्रतिनिधिसभा बैठक आइतबार दिउँसो १ बजेका लागि बोलाइएको छ ।"
लोकसेवा : एकै वर्ष ५ ठाउँमा सिफारिस भएका सुभाष,"जनकपुरधाम — अध्ययन, अनुशासन, परिश्रम र इमान्दारिता २७ वर्षीय सुभाषकुमार साहको सफलताको सूत्र हो। उनले यो सूत्रलाई एकै वर्ष लोकसेवाका पाँच परीक्षामा उत्तीर्ण भएर पुष्टि गरेका छन्। धनुषाको मिथिला विहारी–३ मिथिलेश्वर मौवाहीका साह सानैदेखि पढाइलाई सबैभन्दा धेरै महत्त्व दिन्थे।गाउँकै सामुदायिक विद्यालयबाट प्रमाणपत्र तहको पढाइ पूरा गरेका उनले इन्जिनियरिङ पढ्ने योजना बनाए। ‘गाउँमा धेरै जना इन्जिनियरिङ पढेको देखेपछि मलाई पनि रुचि बढेको थियो । कक्षा ८ मै हुँदा सपना बुनेको थिएँ,’ उनी भन्छन्,‘घर–परिवारले पनि सहयोग गर्‍यो। एसएलसीमा प्रथम श्रेणी आएका कारण मलाई त्यसपछिको पढाइलाई अघि बढाउन हौसला मिल्यो।'विराटनगरको मनमोहन मिमोरियल पोलिटेक्निकबाट डिप्लोमा इन सिभिल इन्जिनियरिङ गरेका सुभाषले काठमाडौँ सिटी कलेजबाट ब्याचलर इन सिभिल इन्जिनियरिङ गरे । कोरोनाका कारण कोर्स एक वर्ष ढिलो सकिएको थियो। २०७८ मा उनले एकेडमिक पढाई नै पूरा गरे । त्यसपछि उनी लोकसेवाको तयारीमा केन्द्रीत भए।२०८१ मा उनले १० ठाउँमा सरकारी जागिरको लागि परीक्षा दिँदा पाँच ठाउँमा नाम निकाल्न सफल भएका छन्। ‘तयारी पनि थियो । विश्वास पनि थियो,’ उनले भने,‘त्यसकारण थाहा भएको सबै परीक्षामा सहभागी भएँ।’ साहले २०८१ असार १३ गते नेपाल प्रहरीमा प्राविधिक प्रहरी नायब निरीक्षक पदमा नाम निकाल्न सफल भए। जसको परीक्षा २०८० चैत्र १२ गते लिइएको थियो ।उनले कोसी प्रदेश प्रहरी कार्यालयबाट जागिरको सुरुवात गरे। त्यसअघि उनले २०८१ बैशाख २९ गते गण्डकी प्रदेशको लोकसेवा आयोगले लिएको लिखित परीक्षामा सहभागी थिए । चौथो तह असिस्टेन्ट सहायक इन्जिनियर पदमा २०८१ साउन १२ गते नतिजा प्रकाशन हुँदा उनी त्यसमा पनि सफल भए ।२०८१ असार १८ गते नेपाल नागरिक उड्डयन प्राधिकरणमा सहायक सिभिल इन्जिनियर पाँचौँ तहको परीक्षा दिए । उक्त परीक्षामा पनि वरिष्ठ सहायक पदमा पास भए । २०८१ साउन २४ गते गण्डकी प्रदेश लोकसेवा आयोगको पाँचौँ तहमा सहायक उप–इन्जिनियर पदमा नाम निकाले । लोकसेवा आयोग पोखराले २०८१ जेठ ५ गते लिएको सहायक इन्जिनियर पदमा सोही वर्षको कात्तिक २५ गते नतिजा प्रकाशन हुँदा पनि उनी सफल भए ।सुभाष अहिले कोसी प्रदेश प्रहरी कार्यालयमै कार्यरत छन् । उनले नेपाल नागरिक उड्डयन प्राधिकरणमा सहायक सिभिल इन्जिनियर पाँचौँ तहमा नाम निकालेका छन् । तथापि यहाँबाट सिफारिस नआएको हुनाले सब–इन्स्पेक्टरकै पदमा कोसी प्रदेश प्रहरी कार्यालयमा कार्यरत छन् । ‘अहिले सिफारिस आएको छैन । राम्रो अफर आयो भने जान्छु,’ उनले भने, ‘अहिले जाने/नजाने निर्णय गरिसकेको छैन ।’ दुवै ठाउँमा पाँचौँ तह नै भएको हुनाले अन्योलमा रहेको उनले बताए ।सुभाष तीन दाजुभाइ छन् । दाइ चन्दनकुमार साह पनि इन्जिनियरिङ सकाएर प्राइभेट कम्पनीमा जागिरसँगै लोकसेवाकै तयारी गरिरहेका छन् । भाइ गोविन्दकुमार साह डिप्लोमा इन सिभिल ओभरसियर गरेर जागिरसँगै थप पढाइको लागि जापानमा छन् । उनको आमा राजोदेवी साह घर गृहिणी छिन् भने बुबा रामसागर साह गाउँमै ‘हलुवाई’ (खाना पकाउने) काम गर्दै आएका छन् ।रामसागरले नास्ता पसल सञ्चालन गरेर तीनै छोरालाई पढाएको बताए । ‘छोराहरूको प्रगति देखेर खुसी छु । सन्तुष्टि मिल्छ,’ उनले भने,‘विगतको मेहनत र लगानीको फल पाएको जस्तो अनुभूति हुन्छ ।’ रामसागरको अनुसार नास्ता पसल सञ्चालन गर्नु अघिसम्म घरमा आर्थिक संकट थियो ।नियमित आम्दानी नआएपछि घर खर्चको लागि पनि समस्या हुन्थ्यो । जसले छोराहरूको पढाई पनि प्रभावित हुन सक्ने हुनाले उनले नियमित आम्दानी गर्न चियासहितको नास्ता पसल सञ्चालन गरेको बताए । ‘त्यति बेला तीनै छोरा गाउँमै सरकारी विद्यालयमा पढिरहेका थिए,’ उनले भने, ‘तर पनि किताब, कापी जस्ता खर्च लाग्थ्यो । त्यसकारण मैले नास्ता पसल सुरु गरे ।’जेठो छोरा चन्दन र कान्छो छोरा गोविन्द पूर्ण छात्रवृत्तिमा पढेको उनले गर्वसाथ सुनाए । दुई वटा छोरा छात्रवृत्ति पाएरै पढेकाले पढाउन आर्थिक समस्या नभएको उनले बताए । छोरालाई पढाउन सानो घरमा बसिरहेको रामसागरले बताए । ‘तीन धुर जमिनमा मेरो घर छ,’ उनले भने, ‘दुई वटा रुम तल छ र दुई वटा माथि ।’ घर बनाउन, जग्गाजमिन जोड्नु भन्दा बढी महत्त्व शिक्षालाई दिएको उनले बताए । सोही कारण आफ्नो सपना र छोराहरू दक्ष भई सही ठाउँमा पुगेको उनले बताए ।"
अन्नपूर्ण संरक्षण क्षेत्रमा चोरी शिकारीले घट्दै डाँफे-मुनाल,"पोखरा — एसियामै पहिलोपल्ट ट्रेकिङ कम्पनी खोलेर नेपालका पदयात्रा मार्गलाई विश्वमाझ चिनाएका पूर्व गोर्खा सैनिक कर्णेल जिम्मी रोबर्ट्सले आफ्नो जीवनको उत्तरार्द्धमा भनेका थिए, ‘मेरो मृत्युपछि मेरो अस्तुलाई सेती गण्डकीमा सेलाइदिनु ।’ उनले ट्रेकिङ कम्पनी खोलेर नेपालका पदयात्रा मार्गको अन्वेषण मात्रै गरेनन्, सेतीको शिरमा डाँफे–मुनाल पाइँने भेगलाई पिपर संरक्षित क्षेत्र बनाउने परिकल्पना पनि गरे ।भारतमा गोर्खा रेजिमेन्टबाट अवकास पाएपछि पोखरालाई आफ्नो कर्मथलो बनाएका उनले सन् १९६४ मा ट्रेकिङ कम्पनी ‘माउन्टे ट्राभल नेपाल’ खोलेका थिए । एक वर्षपछि उनले कम्पनी दर्ता गरे। अनि चाहारे पश्चिम नेपालका पाखा पखेरा। पहिलोपल्ट ब्रिटिस गोर्खा अधिकृतको रुपमा नेपाल आएका उनले बेलायतको संग्रहालयका लागि चरा संकलनको पनि काम गरे ।पोखरामा सन् १९६० को सुरुआतमा आए । तल घाँसे मैदान, माथि अन्नपूर्ण र माछापुच्छ्रेको विचित्र रुपले उनलाई यतै अड्यायो । हाल चल्तीमा रहेका पश्चिम नेपालका पदयात्रा मार्ग अन्वेषणमा उनले भूमिका खेले । लमजुङबाट मनाङ हुँदै थोरोङ पास गरेर मुस्ताङबाट म्याग्दी निस्कने २१ दिनको ‘राउन्ड अन्नपूर्ण’ पदयात्रा मार्ग, वीरेठाँटी–घान्द्रुक–छोम्रोङ हुँदै पुगिने अन्नपूर्ण आधार शिविर, घोरेपानी–पुन हिल पदयात्रा मार्ग उनैले अन्वेषण गरेका हुन् ।राष्ट्रिय प्रकृति संरक्षण कोषले चोरी शिकारी नियन्त्रणका लागि अन्नपूर्ण संरक्षण क्षेत्रमा जडान गर्न लागेको जासुसी (स्पाई) क्यामरा । तस्बिर : एनटीएनसी/एक्यापसन् १९७६ मा पदमार्ग अन्वेषणकै क्रममा उनी हालको माछापुच्छ्रे गाउँपालिकामा पर्ने पिपर क्षेत्र पुगे । गाउँपालिकाको अन्तिम गाउँ करुवा–साँदल हुँदै पिपर लेक पुगिन्छ । उनीसँग सहयोगीका रुपमा झलक थापा पनि सँगै हुन्थे । उनी पिपर पुग्दा फेजेन्ट (कालिज) प्रजातिका चरा बासेको सुने । नेपालमा पाइने ८ प्रजातिका मध्ये ५ प्रजातिका कालिज एकै भेगमा देखे । रंगीचंगी डाँफे, मुनाल, फोक्रास, चिलिमे र कालिज देखेर उनको मन मोहित भयो ।सन् १९७५ मा विश्वभरका कालिज संरक्षणमा काम गर्न बेलायतमा मुख्यालय रहने गरी वर्ल्ड फेजेन्ट एसोसियसन (डब्ल्युपीए) स्थापना भएको थियो । जिम्मी रोबर्ट्स र विश्व कालिज संघका पदाधिकारीबीच त्यसबेला सम्पर्क भयो । उनले पिपरबारे बेलिविस्तार लगाए । बेलायतमा पढ्दै गरेका एन्थोनी लेलियोटलाई अध्ययनका लागि नेपाल झिकाए । लेलियोट आएर पिपर र बागलुङको ढोरपाटन क्षेत्रमा कालिजको अध्ययन गरे । पछि डा.प्रल्हाद योञ्जन पनि जोडिए ।पिपर क्षेत्रमा पासोमा परेको मुनालको उद्धार गर्दै बायोकोस नेपालका कर्मचारी । तस्बिर : बायोकोस नेपालजिम्मी तिनै व्यक्ति थिए, जसले माछापुच्छ्रेलाई ‘कुमारी हिमाल’ नै राख्नुपर्ने ‘लबिइङ’ त्यतिबेला सरकारसमक्ष गरेका थिए । सन् १९५७ मा उनकै कम्पनीबाट दुई बेलायती नागरिक कक्स र नोयस माछापुच्छ्रे आरोहणका लागि पुगेका थिए । त्यस वर्ष जुन २ मा उत्तरतर्फबाट आरोहण गर्न गएका उनीहरु समयअभावले चुचुरोबाटे ५० मिटर तलबाटै फर्किए । त्यसयता माछापुच्छ्रे आरोहणको प्रयास भएको छैन ।सन् १९७९ मा विश्व कालिज संघको पहिलो अन्तर्राष्ट्रिय सेमिनार काठमाडौंमा भयो । त्यसै वर्षदेखि पिपर क्षेत्रमा संघले कालिज गणना सुरु गर्‍यो । बसन्तयाममा गरिने यस्तो गणना भने सुरुमा मुनाल र फोक्रासको मात्रै गरिएको थियो । संघका प्रतिनिधिले चरा बासेको आवाज (कल काउन्ट) को आधारमा तथ्यांक राख्थे । पिपरको ४ वर्ष किलोमिटर क्षेत्रमा चार–पाँच वर्षको अन्तरालमा कालिज गणना हुन थाल्यो । समुद्री सतहबाट ३ हजार २ सय मिटर उचाइमा रहेको त्यस भेग ‘पिपर फेजेन्ट संक्च्युअरी’ को रुपमा चिनियो ।सन् १९८३ मा बेलायतका अर्का अनुसन्धाताले पिपरमा रहेका वनस्पतीको पनि अध्ययन गरे । सन् १९९८ मा पर्यटन व्यवसायी एवं चरा अवलोकनकर्ता सुरेश शाक्य र भारतका नागरिक राहुल काउलले पहिलोपल्ट त्यस क्षेत्रमा पाइने फेजेन्ट प्रजातिको विस्तृत अध्ययन गरे । सन् २००१ मा चराविद् हेमसागर बरालले पिपर सानो क्षेत्र भएकोले ठुलो क्षेत्र समेट्न पिपरको पूर्वपट्टि नामसुङ खर्क (सान्तेल) मा पनि गणना गर्न वन विज्ञान अध्ययन संस्थान पोखराका विद्यार्थी लिएर गए ।सन् २००५ मा पहिलोपल्ट नेपालीहरुले नै नेतृत्व गरेर पिपरमा कालिज गणना भयो । हालसम्म १५ पल्ट पिपर क्षेत्रमा कालिज गणना भइसकेको छ । पछिल्लोपल्ट कालिज गणनाको जिम्मा संरक्षणको क्षेत्रमा काम गरिरहेको संस्था जैविक विविधता संरक्षण समाज (बायोकोस) नेपालले पाएको छ । हाल संस्थाको नेतृत्व लक्ष्मण पौड्यालले गरिरहेका छन् । पन्छी संरक्षण संघ (बीसीएन) का तत्कालीन पोखरा संयोजक पौड्याल सन् २००४ मा बेलायती टोलीसँग नेपाल कालिज गणना गर्न पिपर पुगेका थिए । उनले वन विज्ञानमा स्नातकको शोधपत्र पनि पिपरमा पाइने वनस्पतीको विषयमा तयार गरे ।पिपर क्षेत्रमा कालिज मार्न शिकारीले थापेको पासो । तस्बिर : बायोकोस नेपालउनका अनुसार सन् १९८३ मै पिपरलाई संरक्षित क्षेत्र वा अनुसन्धान केन्द्र बनाउनुपर्ने प्रस्ताव सहित वन मन्त्रालयको राष्ट्रिय निकुञ्ज तथा वन्यजन्तु संरक्षण विभागमा कार्ययोजना बुझाइएको थियो । त्यतिबेला अन्नपूर्ण संरक्षण क्षेत्र घोषणा भइसकेको थिएन । सन् १९८६ मा मात्रै राष्ट्रिय प्रकृति संरक्षण कोष अन्तर्गत अन्नपूर्ण संरक्षण क्षेत्र आयोजना (एक्याप) स्थापना भयो ।उनी विभागमा जागिरे भएर गएपछि उक्त कार्ययोजना खोजे पनि भेट्न सकेनन् । ‘विभागका तत्कालीन महानिर्देशक विश्वनाथ उप्रेति थिए । उहाँसगँ बुझ्दा कागजात फेला परेन,’ पौड्यालले भने, ‘पछि अन्य कर्मचारीसँग बुझ्दा पिपरलाई संरक्षित क्षेत्र वा अनुसन्धान केन्द्र बनाउनुपर्ने प्रस्ताव बुझाइएको रहेछ ।’नेपालमा पाइने कालिजमध्ये राष्ट्रिय पंक्षी डाँफे, मुनाल र चीर संरक्षित पंक्षी हुन् । चीर उच्च हिमाली भेगमा पाइन्छ भने लुँइचे (वन कुखुरा) र मयुर समथर भूभागमा पाइन्छन् । पिपर क्षेत्रमा पाइने कालिज प्रजातिको चोरी शिकारी पहिलेदेखि नै व्यापक रहेको उनी बताउँछन् । लेकमा भेडिगोठ र भैंसीगोठ राख्ने पशुपालक, जडिबुटी संकलक र शिकारीले मासुका लागि कालिजलाई पासो थाप्ने, अण्डा ल्याएर खाने गर्दा पछिल्लो समय काजिल प्रजातिका चराको संख्या घट्दो रहेको उनले बताए । पछिल्लो समय उनी विभागको जागिर छोडेर बायोकोस नेपालको अध्यक्षको रुपमा कालिज संरक्षणमा सक्रिय छन् ।चोरी शिकारले घट्दो कालिज प्रजातियस वर्ष बायोकोस नेपालले विश्व कालिज संघको सहयोग र एक्यापसँगको सहकार्यमा डाँफे–मुनाल गणना गर्‍यो । अनुसन्धानकर्ता र सहयोगीसहित १९ जनाले दुई समूह बनाएर वैशाख ४ देखि १८ सम्म कालिज प्रजातिका डाँफे, मुनाल र फोक्रास र तित्रा प्रजातिको प्युरा गणना गरे । टोलीले यस वर्ष काजिल गणनाको क्षेत्र विस्तार गरिएको थियो । अन्नपूर्ण संरक्षण क्षेत्र भित्र माछापुच्छ्रे गाउँपालिकाको पिलिचो, पिपर, खुमै, कोर्चा, लुब्रुचु, चिचिम्ले, डाँफे चौर, हिले, ओदाने लगायतका वन क्षेत्रमा काजिल गणना गर्‍यो ।पहिला मुनाल र फोक्रास मात्रै गणना हुने गरेकोमा यस वर्ष डाँफे र प्युराको पनि गणना थालिएको हो । त्यस क्षेत्रमा डाँफे १ सय ४६, मुनाल १ सय ४८, फोक्रास १९ र प्यूरा १ सय ७० को संख्यामा पाइएको छ । उक्त टोलीले त्यस क्षेत्रमा पंक्षी गणना पनि सँगै गरेको छ । यस वर्ष २ सय प्रजातिका पंक्षी त्यस भेगमा पाइएका छन् । सन् १९७९ मा गरिएको सर्भेक्षणयता ३ सय १४ प्रजातिका चरा पिपर–खुमै भेगमा भेटिएका छन् । जबकी पूरै अन्नपूर्ण संरक्षण क्षेत्रभित्र ५ सय १८ प्रजातिका पंक्षी पाइन्छन् । यो क्षेत्र विश्वभरका पंक्षी अवलोकनकर्ता र अनुसन्धानकर्ताका माझ पिपर संक्च्युअरी वा पिपर रिर्जभको रुपमा परिचित छ ।पिपर क्षेत्रमा पासोमा परेको मुनालको उद्धार गर्दै बायोकोस नेपालका कर्मचारी ।तस्बिर : बायोकोस नेपालपिपरमा मात्रै काजिलको संख्या भने घट्दो छ । सन् १९९३ मा पिपरमा ३१ वटा रहेको मुनाल यो वर्ष २० वटा मात्रै गणना भएको छ । सन् १९९७ मा ३० वटा भेटिएको फोक्रास यस वर्ष शून्यमा झरेको छ । डाँफेको संख्या पनि अपेक्षित नभएको बायोकोस नेपालका निर्देशक डा.पारसविक्रम सिंह बताउँछन् । अवैध व्यापारका लागि गरिने चोरी शिकारी नै कालिज संरक्षणको मुख्य चुनौती रहेको उनले बताए ।पर्यावरणविद् सिंहका अनुसार डाँफे–मुनाल गर्मीयाममा खर्कमा बस्छन् । जाडोयाममा वन क्षेत्रमा झर्छन् । तल झर्ने याममा शिकारीले पासो थाप्छन् । शिकारीले कालिज प्रजाति आवतजावत गर्ने मार्गमा एक सयदेखि दुई सय मिटर लामो बार लगाएर बीचबीचमा गेटजस्तो पस्ने ठाउँ बनाउँछन् । त्यही खुला ठाउँबाट छिर्ने बेला कालिज पासोमा पर्छन् । त्यस्तो पासो पानीको मुहाननजिक बनाइन्छ । ‘डाँफे–मुनाल संरक्षणमा शिकारीको पासो संरक्षणकर्मीलाई गलपासो जस्तै भएको छ,’ उनी भन्छन् ।चैतदेखि डाँफे खर्कमा गएर खुला क्षेत्रमा अण्डा कोरल्छ । बच्चालाई चिलले टिप्ने डर हुन्छ । बच्चालाई सुरक्षित बनाउन पुनः वनभित्र प्रवेश गर्छ । त्यतिबेला पनि पासो थापिन्छ । त्यस्तो पासो घाँटी र खुट्टामा पर्छ । भेडिगोठाला, भैंसी गोठाला, स्थानीयले मासुका लागि पासो थाप्छन् । शिकारीले पासोमा परेका डाँफे–मुनाल पोखरासम्म बिक्रीका लागि लैजान्छन् ।कालिज अनुसन्धानका क्रममा उनले पिपरमा पासोमा पारिएका डाँफे–मुनाल धेरैपल्ट भेटेका छन् । उनको टोलीले पासोबाटै काजिलको उद्धार पनि गरेको छ । ‘अरु चराभन्दा डाँफेलाई शिकारीको खतरा बढी छ । यसलाई स्वादको लागि शिकार गर्ने प्रचलन छ,’ उनी भन्छन्, ‘अहिले व्यवसाय नै गर्न थालेर बढी खतरा भएको छ । डाँफे भएको क्षेत्रमा धेरै पासो भेटिनुले पनि यसको संख्या घट्दो रहेको भन्न सकिन्छ ।’ सगरमाथा र मनास्लु क्षेत्रमा धार्मिक हिसावले पनि हत्या नगरिने भएकोले डाँफे–मुनालको संख्या राम्रो रहेको उनले सुनाए ।डाँफेको गणना पहिलोपल्ट गरे पनि उक्त संख्या सन्तोषजनक होइन । ‘एकपल्टमा १०–१५ वटा अण्डा पार्छ, त्यस हिसावले संख्या धेरै राम्रो हुनुपर्थ्यो,’ उनले भने, ‘चितुवा, स्याल, मलसाप्रो जस्ता जंगली जनावरको शिकार हुने र बच्चालाई चिलले लैजाने भएकोले पनि डाँफेमाथि दबाब छ।’गाउँबाट टाढा भएको र प्रहरी वा एक्यापका कर्मचारी पनि नपुग्ने भएकोले पिपर–खुमै क्षेत्रमा चोरी शिकारी बढेको छ । बायोकोसको क्यामरा ट्र्यापिङमा बन्दुक बोकेकै व्यक्ति भेटिए पनि कारवाही हुन नसकेको सिंहले सुनाए । डाँफेलाई राष्ट्रिय चरा भनिएपछि संरक्षणमा प्रशस्त प्रयास नभएकोमा उनको दुखेसो छ । यसअघि चराविद् डा.हेमसागर बरालले लाङटाङ क्षेत्रमा डाँफेमाथि अनुसन्धान गरेका थिए । तर देशव्यापी रुपमा हालसम्म कुनै अध्ययन भएको छैन ।माछापुच्छ्रे गाउँपालिकाको पिपर क्षेत्रमा भेटिएको मुनाल । तस्बिर : एम ओट्टाभियानी/डब्ल्यूपीए‘वन्यजन्तु विभागले संरक्षित जनावर, चराचुरुंगीको सूची बनाएको छ तर बाघ, गैंडामा बढी ध्यान केन्द्रित गरियो,’ पर्यावरणविद् सिंह भन्छन्, ‘नेपाल चिनाउने चरा र राष्ट्रिय पंक्षीलाई पनि चासो दिनुपर्छ । घटेपछि मात्रै होइन, नघट्दै पनि चासो दिनुपर्‍यो । यसले सधैं भरि चराको संख्या राम्रो अवस्थामा रहन्छ ।’पोखरा पंक्षी समाजका अध्यक्ष मनशान्त घिमिरे पिपरमा नियमित बास्ने फोक्रासको आवाज यसपल्ट नसुनिनु कालिज संरक्षणका लागि चुनौती रहेको बताउँछन् । मर्दी हिमाल पदयात्रा मार्गमा यसअघि मुनाल भेटिने गरे पनि अहिले नदेखिएको उनले सुनाए । उनले भने, ‘कालिज प्रजाति घट्नुमा चोरी शिकारी प्रमुख कारण हो, सँगैसँगै वन डढेलो, डोजर आतंक पनि अर्को खतरा हुन् ।’ त्यस क्षेत्रमा पंक्षीको संख्या घट्दा चरा अवलोकनका लागि आउने विदेशी पर्यटकलाई देखाउन नसकिएको उनको अनुभव छ ।कालिज संरक्षणका लागि सुरुआतदेखि नै विश्व कालिज संघले माछापुच्छ्रे गाउँपालिकामा संरक्षण शिक्षामा लगानी गर्दै आएको छ । एक्याप प्रमुख रविन कडरिया कालिजको संख्या बढ्नुपर्नेमा घटिरहनु चिन्ताको विषय भएको बताउँछन् । उनले अन्नपूर्ण संरक्षण क्षेत्रमा चोरी शिकारी लगायत गैरकानुनी गतिविधि नियन्त्रण गर्नु चुनौतीपूर्ण रहेको बताए । ‘एक्यापको पनि कृषि र वन संरक्षणमा बढि ध्यान गयो,’ कमजोरी स्वीकार्दै उनले भने, ‘वन्यजन्तु संरक्षण र चरा संरक्षणमा कम काम भएको छ ।’बायोकोसले एक्यापसँगको सहकार्यमा पिपर क्षेत्रमा मोबाइलमा आधारित अनुगमन गरिरहेको छ । अनुगमनका लागि बायोकोसले एकजना कर्मचारी खटाएको छ । अनुगमनका क्रममा सन् २०२२ मा १८ वटा पासो नस्ट गरिएको थियो । गत वर्षदेखि निरन्तर रुपमा पासो हटाइएको र हालसम्म ३ सयभन्दा बढि पासो हटाइएको बायोकोसका निर्देशक सिंहले बताए । गत वैशाखबाट पिपर क्षेत्रमा ४० वटा क्यामरा ट्र्यापिङ राखिएको छ । ट्रेल क्यामराको पनि प्रयोग गरी चोरी शिकार नियन्त्रण गर्न निरन्तर लागिरहेको छ ।पिपरमा अनुगमनका क्रममा पासोमा परेका मुनालको उद्धार गर्दै पर्यावरणविद् डा.पारसविक्रम सिंह (बाँया) ।नेपालको कानून अनुसार संरक्षित पंक्षीको शिकार, ओसारपसार तथा व्यापार पूर्णरूपमा निषेध गरिएको छ । ‘राष्ट्रिय निकुञ्ज तथा वन्यजन्तु संरक्षण ऐन’ अन्तर्गत दफा २६(४) ले संरक्षित पंक्षी मार्ने वा घाइते बनाउने कार्यलाई दण्डनीय अपराधको रूपमा लिएको छ । उक्त दफामा यस्ता कार्यमा संलग्न व्यक्तिलाई १५ हजारदेखि ३० हजार रुपैयाँसम्म जरिवाना वा तीन महिनादेखि नौ महिनासम्म कैद वा दुबै सजाय हुन सक्ने प्रावधान छ । डाँफे, मुनाल र चीर साइटिसको सूचीमा समेत समावेश छन् ।चोरी शिकार रोक्न जासुसी क्यामेराराष्ट्रिय प्रकृति संरक्षण कोषले अन्नपूर्ण संरक्षण क्षेत्रमा वन्यजन्तुको अवैध चोरीसिकार नियन्त्रण गर्न प्रविधिको प्रयोग गर्ने भएको छ । कोषले चोरीसिकार हुने सम्भावना रहेका स्थानहरूमा जासुसी क्यामेरा जडान गरी निगरानी गर्ने तयारी गरेको हो ।एक्यापका प्रमुख रवि कडरियाका अनुसार कोषले पहिलो चरणमा १० स्थानमा यस्ता ‘स्पाइ क्यामेरा’ जडान गर्नेछ । त्यसपछि प्रभावकारिताका आधारमा क्रमशः ५० स्थानसम्म विस्तार गर्ने लक्ष्य लिएको छ । ‘संवेदनशील स्थानहरूमा क्यामेरा राखेर वन्यजन्तुको गतिविधि र सम्भावित अवैध क्रियाकलापको प्रत्यक्ष निगरानी गर्ने योजना हो,’ उनले भने, ‘यी क्यामेराले अवैध सिकारमा संलग्न हुने व्यक्तिको फोटो र भिडियो खिचेर तुरुन्तै कार्यालयमा पठाउनेछन्, जसले कारबाही प्रक्रिया सहज बनाउँछ ।’उनका अनुसार कस्तूरी मृग, मुनाल, डाँफेजस्ता दुर्लभ वन्यजन्तु रहेका क्षेत्रलाई प्राथमिकता दिइनेछ । ‘पहिलोपल्ट हामी अन्नपूर्ण क्षेत्रमा यस्तो प्रविधि लागू गर्दैछौं । यसको सफलतापछि थप विस्तारको योजना छ,’ उनले भने ।कोषले प्रयोग गर्न लागेका क्यामेरा सोलार प्यानलबाट चल्ने छन् । तिनीहरूमा सिमकार्ड जडान गरिएको हुन्छ । मोबाइल नेटवर्क (फोरजी) मार्फत तस्बिर तथा भिडियोहरू कार्यालयमा प्रत्यक्ष प्रसारण हुनेछ । ‘यो एकप्रकारको सीसी क्यामेरा हो, जसलाई कार्यालयबाटै २४ सै घण्टा हेर्न सकिन्छ,’ प्रविधिबारे कडरियाले भने, ‘क्यामेराबाट आएको प्रत्यक्ष दृश्यले चोरीसिकार रोकथाम र अनुगमनमा ठुलो मद्दत गर्छ ।’क्यामेराको अर्को विशेषता सुरक्षा प्रणाली हो । यदि कसैले तिनलाई हटाउन खोजेमा वा क्षति पुर्‍याउन प्रयास गरेमा उक्त व्यक्तिको तस्बिरसहितको सूचना तुरुन्तै कार्यालयमा पुग्छ । यी सबै सूचना कोषको डेटाबेसमा सुरक्षित रहनेछन् र अन्यत्र पहुँच नहुने सुनिश्चित गरिएको छ । हाल प्रयोग गरिने क्यामेरा चीनबाट आयात गरिएको हो ।अनलाइन प्रणाली भएकाले सूचना प्राप्त गर्न फिल्डमै जानुपर्दैन । यसअघि परम्परागत क्यामेरा ट्र्यापिङ गर्दा क्यामेरा राखिएको स्थलमै पुगेर ल्याएपछि मात्रै तथ्यांक उपलब्ध हुन्थ्यो । तर अनलाइन क्यामेराले घटनाको जानकारी तत्कालै इमेल वा एपमार्फत पठाउँछ ।कोषले आगामी दिनमा आर्टिफिसियल इन्टेलिजेन्स (एआई) प्रविधिसमेत थप गर्ने योजना बनाएको छ । विशेष गतिविधि देखिनेबित्तिकै सूचना दिने, अलार्म बजाउने, स्वचालित पहिचान प्रणाली लागू गर्ने उद्देश्यले एआई जोड्ने तयारी भइरहेको छ । यस्तो प्रविधिले अन्नपूर्ण संरक्षण क्षेत्रमा वन्यजन्तु संरक्षणलाई थप प्रभावकारी बनाउने कोषको अपेक्षा छ । वन्यजन्तु चोरीसिकारजस्तो गम्भीर समस्या समाधान गर्न प्रविधिको प्रयोग आवश्यक भएको संरक्षणविद बताउँछन् । जासुसी क्यामेराको प्रयोगले चोरीसिकारमा संलग्नलाई निरुत्साहित गर्ने र सम्बन्धित निकायलाई आवश्यक कारबाही गर्न समयमै सूचना दिने अपेक्षा गरिएको छ ।डाँफे देखाउन खुमै–पिपरस्थानीयको समेत साथ लिएर पिपर क्षेत्रला डाँफे, मुनाल लगायतका विभिन्न प्रजातिका पंक्षीका अवलोकनका लागि नेपालकै मुख्य पर्यटकीय गन्तव्यस्थान बनाउने लक्ष्यका साथ कालिज गणना गरिएको बायोकोस नेपालका निर्देशक डा.पारसविक्रम सिंह बताउँछन् । ‘अहिले विद्यार्थीले पनि किताबमा मात्रै डाँफे हेर्छन् । तर डाँफे हेर्न खुमै–पिपर जानुपर्दो रहेछ भन्ने होस्,’ डाँफे–मुनालको अध्ययन अनुसन्धान गर्नुको कारणबारे उनले बताए ।माछापुच्छ्रे गाउँपालिकाको पिपर क्षेत्रमा भेटिएको डाँफे । तस्बिर : जोन कोर्डर/डब्ल्यूपीएचरा गणनामा नेपाल पंक्षीविद संघले पंक्षीविद् उपलब्ध गराएको थियो । संघका अध्यक्ष हठन महतो स्वयं पंक्षी गणनामा खटिएका थिए । पिपर क्षेत्र चरा अवलोकनका लागि उत्तम स्थान रहेको उनी बताउँछन् । ‘थोरै क्षेत्रमा पंक्षीको विविधता धेरै छ,’ उनी भन्छन्, ‘नेपालमा मात्रै पाइने काँडे भ्याकुरदेखि रंगीन र आकर्षक डाँफे–मुनाल हेर्न पर्यटक बोलाउन सकिन्छ ।’बर्डलाइफ इन्टरनेस्नलका एसिया पार्टनरसिप म्यानेजर डा.हुम गुरुङ पिपर क्षेत्रले चरा अवलोकन पर्यटनमा अथाह सम्भावना बोकेको बताउँछन् । उनका अनुसार चरा अवलोकन गर्ने पर्यटकले सन् २०२३ मा ६२ अर्ब ७३ करोड डलर खर्च गरेको तथ्यांक छ । यो खर्च हरेक वर्ष ६.२ प्रतिशतले बढिरहेका छ ।‘अरु पर्यटकले भन्दा पंक्षी अवलोकन गर्ने पर्यटकले तीन गुणा पनि पैसा र समय खर्च गर्छन्,’ उनले भने, ‘पर्यटकको बसाइँ अवधि लम्ब्याउन र स्थानीयको आम्दानी वृद्धि गर्न पनि चरा पर्यटनमा जोड दिनुपर्छ ।’ पोखरा पंक्षी समाजका अध्यक्ष मनशान्त घिमिरे भन्छन्, ‘चरालाई मारेर होइन देखाएर खानुपर्छ । भावी पुस्तालाई चरा देखाउन अहिलेदेखि संरक्षण गर्नुपर्छ ।’"
कोशीमा बेपत्ता गोताखोर सुरज साउदको शव फेला,"काठमाडौँ — सप्तरीको हनुमाननगर कंकालिनी नगरपालिका–१ स्थित कोशी नदीमा डुबेर बेपत्ता भएका सशस्त्र प्रहरीका गोताखोर सुरज साउदको शव फेला परेको छ । सशस्त्र प्रहरी बल, नेपालका सहायक प्रवक्ता डीएसपी शैलेन्द्र थापाका अनुसार आइतबार बिहान साउदको शव पेला परेको हो ।कुरिनटारबाट गएका अनुभवी गोताखोर डीएसपी पुरुषोत्तम भण्डारीको टोलीले कोशी ब्यारेजको ५५ नम्बर ढोका नजिकबाट साउदको शव निकालेको हो । साउद नम्बर १३ गण पर्सा दरबन्दी भई नम्बर २ छिन्नमस्ता बाहिनी मुख्यालयमा कार्यरत थिए ।नदीमा शनिबार प्रदेशस्तरीय विपद् पूर्वतयारीका कार्यक्रम गर्ने तय भएपछि अभ्यास गरिरहेका बेला साउद र नम्बर १ श्रीअन्तु गण इलाम दरबन्दी भई दन्तकाली विशेष कार्य तालिम शिक्षालय सप्तरीमा कार्यरत हरदेव राजवंशी ब्यारेजको ढोका नम्बर ५५/५६ देखि उत्तरतर्फ पानीको भूमरीमा फसेर बेपत्ता भएका थिए । झापाका राजवंशी र डोटीका साउदले २०८० र ०८१ सालमा गोताखोर तालिम पूरा गरेका थिए ।"
वर्षा लागिसकेकाले अब ठूलो आन्दोलन हुँदैन : अध्यक्ष लिङ्देन,"बनियानी — राष्ट्रिय प्रजातन्त्र पार्टीका अध्यक्ष राजेन्द्र लिङ्देनले वर्षा लागिसकेकाले अब ठूलो आन्दोलन नहुने भएकाले उपयुक्त समयमा पार्टीले आन्दोलन गर्ने बताएका छन् ।झापाको हल्दिबारीमा शनिबार सञ्चारकर्मीसँग कुरा गर्दै उनले पार्टीले गरिरहेको आन्दोलन राजसंस्था र हिन्दू राष्ट्रका लागि मात्रै नभएको भन्दै उपयुक्त समयमा राप्रपाले ठूलो आन्दोलन गर्ने दाबी गरे । राप्रपाले गरिरहेको आन्दोलन राजसंस्था पुनःस्थापना, हिन्दू राज्यसँगै देशमा सुशासन र विकासका लागि पनि भएको उनको भनाइ छ ।जुनसुकै व्यवस्था आए पनि तीन दशकदेखि सीमित नेताले देशमा नेतृत्व गरिरहेकाले नेतृत्व परिवर्तनको आवश्यकता रहेको उनको भनाइ थियो । अध्यक्ष लिङ्देनले संविधानमा रहेका कतिपय कुरामा पार्टीको फरक मत रहे पनि कतिपय राम्रा रहेको उल्लेख गरे ।"
आइतबार बिहानदेखि कान्ति लोकपथ सञ्चालनमा आउने,"काठमाडौँ — हेटौँडा—काठमाडौँ जोड्ने सडक कान्ति लोकपथ आइतबारदेखि सञ्चालनमा आउने भएको छ। कान्ति लोकपथअन्तर्गत वाग्मती नदीको पुलमा मकवानपुरतर्फ बेलिब्रिज शनिबार रातिसम्ममा जडान गरिसक्ने भएकाले आइतबारदेखि कान्ति लोकपथ सञ्चालनमा आउने भएको हो।'शनिबार राति १२ बजेसम्म काम गरेर भए पनि आइतबार बिहानदेखि कान्ति लोकपथ सञ्चालनमा ल्याउनेछौँ,' कान्ति लोकपथ सडक आयोजनाका प्रमुख रत्नलक्ष्मी बज्राचार्यले भनिन्, 'जेठ २१ गतेदेखि बेलिब्रिज जडान गर्न २४ सै घण्टा कामदार र प्राविधिकहरू खटिरहेका छन्।'वाग्मती पुलको मकवानपुरतर्फ बेलिब्रिज जडान गर्न तीन वटा एक्स्काभेटरसहित करिब ५० जना कामदार र प्राविधिकहरू विगत चार दिनदेखि खटिएका छन्। बेलिब्रिजको संरक्षणका लागि ग्याविन लगाउने कार्य पनि भइरहेको आयोजनाका इन्जिनियर साजन न्यौपानेले बताए।गत असोज ११ र १२ गते वाग्मती नदीमा आएको बाढीले वाग्मती पुलको मकवानपुरतर्फको एउटा स्पान बगाएपछि माटो र बालुवाको पहुँच मार्ग बनाएर कान्ति लोकपथ सञ्चालनमा ल्याइएको थियो। वर्षायाम सुरु नहुँदै वाग्मती नदीमा आएको बाढीले पटक–पटक पहुँच मार्ग बगाएपछि उक्त स्थानमा बेलिब्रिज जडान गर्न लागिएको हो।कान्ति लोकपथ सडक आयोजनाले जेठ २१ गते अर्थात् बुधबारदेखि २४ गते अर्थात् शनिबारसम्म चार दिन लोकपथ बन्द गरेर बेलिब्रिज जडान गरेको हो। मकवानपुरको भीमफेदी गाउँपालिका–८ र ललितपुरको वाग्मती गाउँपालिका–२ बगुवास्थित वाग्मती नदीको पुलको मकवानपुरतर्फको एउटा स्पान गत असोज ११ र १२ गते बाढीले बगाएको थियो।उक्त स्थानमा कान्ति लोकपथ सडक आयोजनाले २४ दशमलव ४ मिटर लामो र ५ मिटर चौडाइ भएको बेलिब्रिज जडान गरेको छ। बेलिब्रिज जडान, ग्याविनलगायत संरक्षणका कार्य गर्न निर्माण कम्पनीलाई करिब साढे एक करोडमा ठेक्का दिएको आयोजनाले जनाएको छ।कान्ति लोकपथ चार दिन बन्द हुँदा हेटौँडा–काठमाडौँ र काठमाडौँ–हेटौँडा चल्ने सवारीसाधनले कुलेखानी–कलंकी–हुमाने वा कुलेखानी–सिस्नेरी–फर्पिङ सडक प्रयोग गर्दै आएका छन्।"
कान्तिपुरकर्मी चौधरी सम्मानित,"काठमाडौँ — कान्तिपुरकर्मी राजु चौधरी सम्मानित भएका छन् । खाद्य स्वच्छता तथा गुणस्तरको क्षेत्रमा निरन्तर समाचार सम्प्रेषण गरी उपभोक्ता सचेतना कार्यमा पुर्‍याएको योगदानको कदर गर्दै खाद्य प्रविधि तथा गुण नियन्त्रण विभागले सम्मान गरेको हो ।विश्व खाद्य स्वच्छता दिवस तथा १७ औं राष्ट्रिय खाद्य स्वच्छता दिवस २०८२ को अवसरमा शनिबार काठमाडौंमा आयोजित कार्यक्रममा कृषि तथा पशुपन्छी विकासमन्त्री रामनाथ अधिकारी र पशुपन्छी विकास सचिव दिपककुमार खरालले सम्मानपत्र प्रदान गरे ।सो अवसरमा चौधरीसहित नागरिक दैनिकका दिलीप पौडेल, नयाँ पत्रिकाका अजित अधिकारी, कारोबारका कौशिला कुँवर, टक्सार म्यागजिनका किरण आचार्य, हिमालय टाइम्सका लेखनाथ पोखरेल, क्लिकमाण्डु डटकमका राजेश बर्मा, क्यापिटल नेपालका सरिता थारु, हलोखबर डटकमका मनोज श्रेष्ठ, न्यूज एजेन्सी नेपालका सविन धमला, कृषि पत्रिकाका बैकुण्ठ भण्डारी, रेडियो मिर्मिरेका सिर्जना तिमिल्सिना पनि सम्मानित भएका छन् ।विभागले २५ वर्षभन्दा बढी काम गरेका आफ्ना कर्मचारीलाई पनि सम्मान गरेको छ ।"
शिक्षकहरूसँगको ९ बुँदे सहमति साउनदेखि लागू हुन्छ : शिक्षामन्त्री,"काठमाडौँ — शिक्षा, विज्ञान तथा प्रविधिमन्त्री रघुजी पन्तले ‘विद्यालय शिक्षासम्बन्धी कानुनलाई संशोधन र एकीकरण गर्न बनेको विधेयक–२०८०’ आगामी असार १५ गतेसम्ममा सङ्घीय संसद्, प्रतिनिधिसभाबाट पास हुने दाबी गरेका छन् ।प्रारम्भिक बालविकासका लागि सङ्घीय सांसदहरुको सहकार्य र समन्वय समूहले आज आयोजना गरेको ‘प्रारम्भिक बालविकाससम्बन्धी परामर्श कार्यक्रम’मा उनले विधेयक पारित गर्न तीव्रताका साथ काम गरिरहेको उल्लेख गरे । 'शिक्षा विधेयकमा सबैका जायज माग सम्बोधन हुन्छन्, सोहीअनुसार काम भइरहेको छ, आगामी असार १५ सम्म प्रतिनिधिसभाबाट विधेयक पारित हुन्छ,' उनले भने । उनले विधेयकमा शिक्षकका माग सम्बोधन गर्न दरबन्दी मिलान र विद्यालय गाभ्ने विषयमा मन्त्रालयले काम गरिरहेको पनि जानकारी दिए ।सरकार र शिक्षकबीचमा विगतमा भएका सहमतिलाई पनि सम्भव भएसम्म विधेयकमा समावेश गर्ने उनको भनाइ छ । शिक्षामन्त्री पन्तले भने, 'समय सापेक्ष कानुन संशोधन गर्दै जाने हो, युगको आवश्यकताअनुसार सम्बोधन गर्दै जानुपर्छ ।' संविधानको मर्म र अर्थतन्त्रले धान्न सक्ने माग सम्बोधन हुने उनको भनाइ छ ।'जुन दिन शिक्षकहरुसँग सम्झौता भएको थियो, मैले त्यही दिन सार्वजनिक रुपमा नौ बुँदे सहमति नगद हो भनेको थिएँ, उक्त सहमति आगामी साउनदेखि लागू हुन्छ,' शिक्षामन्त्री पन्तले भने, 'उहाँहरुका जायज माग सम्बोधन हुन्छ ।' मुलुकको शिक्षा प्रणालीलाई सुधार गर्ने विषयमा उपयुक्त, वैज्ञानिक र आर्थिक रुपमा धान्न सक्ने सुझावलाई सरकारले ग्रहण गर्ने उनले बताए ।'प्रारम्भिक बाल विकासलाई शिक्षा प्रणालीभित्र कसरी समावेश गर्ने र सम्रग बालबालिकाको विकासलाई कसरी नीतिगत रुपमा समावेश गर्नेभन्ने कुरामा हामी पहिला प्रष्ट हुनुपर्छ,' उनले भने ।"
"बदलाको भावनाले ममाथि भ्रष्टाचारको मुद्दा दायर गरियो, चुनौतीको सामना गर्छु: अध्यक्ष नेपाल","काठमाडौँ — नेकपा (एकीकृत समाजवादी) का अध्यक्ष एवं पूर्वप्रधानमन्त्री माधवकुमार नेपालले बदलाको भावनाले आफूविरुद्ध भ्रष्टाचारको मुद्दा दायर गरिएको दाबी गरेका छन्।शनिबार पार्टी केन्द्रीय कार्यालय आलोकनगरमा आयोजित एक कार्यक्रममा सम्बोधन गर्दै उनले उक्त भनाइ राखेका हुन्। उनले नेपालको राजनीतिमा आफ्नो पार्टीको भूमिका महत्त्वपूर्ण रहेको भन्दै त्यसलाई देखेर ईर्ष्या गर्नेहरू आत्तिएको बताए । उनले पार्टीको भूमिका देखेर आतङ्कित भई पूर्वाग्रहका आधारमा मुद्दा चलाइएको आरोपसमेत लगाए।नेपालले आफूले कसैसँग एक रुपैयाँ घुस लिएको, एक दाम जग्गा घुस स्वरूप लिएको, वा कुनै अनुचित काम गरेर देश र जनतालाई क्षति पुर्‍या‍एको भए त्यसको सम्पूर्ण जिम्मेवारी लिन तयार रहेको बताए । उनले आफूविरुद्ध आएको चुनौतीको दृढतापूर्वक सामना गर्ने बताए।अध्यक्ष नेपालले भने, 'नेपालको राजनीतिमा हाम्रो पार्टीको भूमिका महत्त्वपूर्ण छ। त्यसलाई देखेर कतिपय व्यक्ति आत्तिएका छन्, आतङ्कित भएका छन्, पूर्वाग्रहले ग्रस्त भएका छन्। बदलाको भावनाले उनीहरू पोलिरहेका छन्। त्यसैको एउटा उदाहरण हालै तपाईँहरूले सुन्नुभयो—माथि भ्रष्टाचारको मुद्दा लगाउने प्रयास भएको छ। भ्रष्टाचारको मुद्दा। निर्णयको आधार चाहिन्छ। मैले कसैसँग एक रुपैयाँ घुस लिएको भए, एक दाम जग्गा घुस लिएको भए, अनुचित काम गरेको भए, देश र जनतालाई क्षति हुने कुनै काम गरेको भए, त्यसको सम्पूर्ण जिम्मेवारी लिन तयार छु।'अध्यक्ष नेपालले असल उद्देश्यले गरिएका काममा आत्तिनु नपर्ने जिकिर गरे। आफूमार्फत कुनै भ्रष्टाचारजन्य कार्य नभएको दाबी पनि उनले गरेका छन्। विचार वा मन नमिल्दैमा शत्रुता राख्नु नहुने पनि बताएका छन्।'मैले सधैँ भन्ने गरेको छु—नबिराउनु, नडराउनु। जब कुनै कुत्सित मनसाय हुँदैन, निजी स्वार्थमा काम गरिएको हुँदैन, आफ्नो लाभको लागि कुनै कार्य गरिएको हुँदैन भने आत्तिनुपर्ने आवश्यकता हुँदैन। सबै गलत आरोपविरुद्ध दृढताका साथ उभिनेछु। मलाई विश्वास छ—न्यायपालिकाले न्याय दिनेछ। न्यायको जित हुनेछ, हुनै पर्छ। अन्यायको हार हुनुपर्छ। हामी सबै न्यायालयमाथि विश्वास गरेर देशमा कानुनको शासन अघि बढाउन चाहन्छौँ। यो चुनौती आएको छ—सामना गर्नुपर्ने हो। कोही मानिसहरू चुनौती देखेर मैदान छोड्छन्, आत्तिन्छन्—हामीले मैदान छोड्ने होइन,' नेपालले भने।"
पूर्वमा बढ्यो ओली-भण्डारीको सक्रियता,"विराटनगर — सत्तारूढ नेकपा (एमाले) का अध्यक्ष तथा प्रधानमन्त्री केपी शर्मा ओली र पूर्वराष्ट्रपति विद्यादेवी भण्डारी पूर्वमा भइरहेका कार्यक्रममा व्यस्त छन् ।बिहीबार विराटनगर ओर्लिएकी भण्डारी सोही दिनदेखि मोरङका विभिन्न पार्टी कार्यकर्ता भेटघाट र कार्यक्रममा व्यस्त छिन् । शुक्रबार पालिकाका उपप्रमुख–उपाध्यक्षहरुको राष्ट्रिय भेलालाई विराटनगरमा उद्घाटन गरेकी भण्डारीले शनिबार झापा विर्तामोडको देवी माविमा कोशी प्रदेशस्तरीय विज्ञान तथा प्रविधि प्रदर्शनीको उद्घाटन गरिन् । यो प्रदर्शनी एमालेको विज्ञान तथा प्रविधि विभागले आयोजना गरेको हो ।ओली भने भण्डारीभन्दा दुई दिनपछि अर्थात् शनिबार विराटनगर ओर्लिए । उनी मोरङको कटहरी गाउँपालिका–२ मा निर्माण भएको जीवन विकास सामुदायिक अस्पताल तथा टेक्निकल एजुकेसन फाउन्डेसनको उद्घाटनमा सहभागी हुँदै छन् ।ओली–भण्डारीको पछिल्लो पूर्व–दौडाहाले एमालेभित्र र बाहिर पनि नयाँ राजनीतिक संकेतको चर्चा चल्न थालेको छ । दुवै नेताले आ–आफ्नो कार्यतालिकामा पूर्वका दुई जिल्लामा सक्रियता बढाएका छन् ।भण्डारी झापा बसाइका क्रममा नारी सञ्चार गृहले आयोजना गरेको कार्यक्रममा पनि सहभागी हुने कार्यक्रम तय भएको छ ।पूर्वराष्ट्रपति भण्डारीले शुक्रबार उपराष्ट्रपति नन्दबहादुर पुन सक्रिय राजनीतिमा फर्किएको सन्दर्भमा पत्रकारले राखेको जिज्ञासामा ‘म त सक्रिय नै छु, राजनीतिमा नै छु’ भनी जवाफ दिएकी थिइन् ।उनको यो अभिव्यक्तिपछि एमालेभित्र र अन्य राजनीतिक वृत्तमा ‘भण्डारीको सक्रिय भूमिकाको संकेत’ भन्दै विभिन्न विश्लेषण भइरहेका छन् । यति बेला ओली नेतृत्वको पार्टीभित्र आगामी रणनीति, संगठन विस्तार र भावी चुनावी तयारीका सवालमा व्यापक छलफल चलिरहेको छ । यस्तो अवस्थामा ओली प्रदेश दौडाहामा सक्रिय छन् भने भण्डारी पनि सार्वजनिक कार्यक्रममा उपस्थिति बढाउँदै गइरहेकी छन् ।एमालेका एक नेताले भने, ‘पार्टीका सबै तहमा संगठन बलियो बनाउन अध्यक्ष ओली नेतृत्वले व्यापक दौडाहाको तयारी गरिरहेको छ । पूर्वराष्ट्रपतिज्यूको सक्रियता पनि हामी सकारात्मक रूपमा लिएका छौं ।’ओली–भण्डारीको पूर्वतिरको सक्रियतालाई धेरैले आगामी संघीय र प्रदेश चुनावसँग समेत जोडेर हेरेका छन् । पार्टीभित्र केही नेता भने भण्डारीको सक्रियतालाई ‘सम्भवतः पार्टीभित्रको भविष्य भूमिकासँग पनि जोडिएको संकेत’ मानिरहेका छन् ।पूर्वमै एमालेका महत्वपूर्ण आधार क्षेत्र भएकाले ओली र भण्डारी दुवैले पूर्वका जिल्लालाई प्राथमिकतामा राखेका छन् । विशेषगरी कोशी प्रदेशभित्र एमालेले पुनः संगठनात्मक बल जुटाउन खोजिरहेका बेला यी दुई नेताको समानान्तर सक्रियतालाई विश्लेषकले चासोपूर्वक हेरिरहेका छन् ।‘भण्डारीलाई धेरैले भावी अध्यक्षको रुपमा हेर्न थालेको पाइएको छ,’ एक एमाले नेताले भने ।सार्वजनिक रूपमा दुवैले आफ्नो यात्रा र कार्यक्रमलाई ‘नियमित’ भनेका छन् । तर पछिल्लो दुई दिनमा पूर्वमै एकले झापा र अर्कोले मोरङ रोजेर सक्रियता देखाउनु महत्वका साथ हेरिएको छ ।"
पहिरोमा पुरियो नेपाल-चीन सीमाको ७१ नम्बर स्तम्भ,"काठमाडौँ — सङ्खुवासभाको उत्तरी क्षेत्र किमाथांकामा बाढीपहिरोले नेपाल–चीन सिमानाको सीमास्तम्भ पुरिएको छ ।अविरल वर्षासँगै आएको बाढीले उत्तरी क्षेत्र भोटखोला–१ किमाथांका नाका नजिकै रहेको ७१ नम्बरको सीमास्तम्भ पुरिएको जिल्ला प्रहरी कार्यालयका निमित्त प्रहरी प्रमुख अभिषेक श्रेष्ठले जानकारी दिए ।'भोटखोला–१ स्थित दोङ्गोप्पा खोला र छोकाङ खोलामा जेठ १८ मा आएको बाढीले सीमास्तम्भ बगाएको हो,' उनले भने, '७१ नम्बरको सीमास्तम्भ पुरिएर हराएको छ ।'घटनाको जानकारी पाएलगत्तै इलाका प्रहरी चौकी किमाथांकाबाट प्रहरी खटिएको जिल्ला प्रहरी कार्यालयले जनाएको छ । माथिल्लो क्षेत्रमा केही दिनयता लगातार वर्षा भइरहेको छ ।"
सुदूरपश्चिममा भारतबाट फर्किएका थप ४ जनामा कोरोना संक्रमण,"काठमाडौँ — सुदूरपश्चिम प्रदेशमा पछिल्लो २४ घण्टामा थप चार जनामा कोरोना सङ्क्रमण पुष्टि भएको छ ।सङ्क्रमण पुष्टि हुने सबै भारतबाट आएका पुरूष रहेका सुदूरपश्चिम प्रदेश स्वास्थ्य निर्देशनालय महामारी सम्पर्क व्यक्ति हेमराज जोशीले जानकारी दिए ।त्रिनगर नाकामा तीन र एकजनाको झुलाघाट नाकामा एन्टिजेन परीक्षण गर्दा सङ्क्रमण पुष्टि भएको हो । सङ्क्रमितहरु कञ्चनपुर, अछाम र बझाङका रहेको जोशीले जानकारी दिए । 'शंकास्पद व्यक्तिको एन्टिजेन किटमार्फत परीक्षण गर्दा पाँच जनामा कोभिड पुष्टि भएको छ, सङ्क्रमितलाई ‘होम आइसोलेसन’ बस्न भनिएको छ,' उनले भने । यसअघि शुक्रबार पाँच, बिहीबार एक र बुधबार तीन जनामा सङ्क्रमण देखिएको थियो ।स्वास्थ्य तथा जनसङ्ख्या मन्त्रालय स्वास्थ्य सेवा विभागले सङ्क्रमणको महामारी निम्तन सक्ने साम्भव्यतालाई मध्यनजर गर्दै मातहतका कार्यालय, अस्पताल र प्रयोगशाला तयारी अवस्थामा रहन निर्देशन दिएको छ ।"
धुम्बाराही पुस्तकालयमा बाल महोत्सव,"काठमाडौँ — आफ्नो स्थापना भएको पहिलो वार्षिकोत्सवका अवसरमा धुम्बाराही पुस्तकालयले बाल महोत्सवको आयोजना गरेको छ ।वार्षिकोत्सवका अवसरमा पुस्तकालयले विभिन्न प्रतियोगिताहरु आयोजना गरेको थियो । जहाँ वादविवाद प्रतियोगितामा छात्रतर्फ त्रिलोक पौडेल र छात्रातर्फ दिपसना खरेल विजेता भए ।यस्तै गृहकार्य राख्ने कि नराख्ने, बालबालिकाका लागि भिडियो खेमको प्रभाव, पैसाले खुसी किन्न सकिन्छ? जस्ता विषयमा बालबालिकाहरुले आ–आफ्नो धारणा राखेका थिए । प्रतियोगितामा विजेताहरुलाई एमालेका उपमहासचिव विष्णु रिमालले पुरस्कार प्रदान गरेका थिए ।कार्यक्रम अवलोकन गर्न आएकी नतिजा निरौलाले बालबालिकाले आफ्नो प्रतिभा देखाउने यो राम्रो अवसर रहेको बताइन । उनले भनिन्, ‘ यस्तो कार्यक्रमहरुले हामीलाई बाहिरी अन्तरक्रिया गर्न मद्दत पुग्छ ।’उपमहासचिव रिमालले सामुदायिक विद्यालय र निजी विद्यालयबीचको दूरी बराबर हुनुपर्ने बताए । ‘आजको सिकाई केवल पढेर मात्र होइन, प्राविधिक ज्ञानसँगै अगाडि लैजानुपर्छ’, रिमालले भने ।कार्यक्रमकी आयोजक स्कन्द स्वारले आगामी दिनमा धुम्बाराही स्कुल र धुम्बाराही क्लबसँग सहकार्य गरेर पुस्तकालय खोल्ने बताएकी छिन् । प्रविधिको विकाससँगै बालबालिकामा मोबाइल, ट्याब लगायतका उपकरणमा बढी ध्यान गएको र त्यसमा क्षमता वृद्धिका लागि यस्ता कार्यक्रमहरु आवश्यक रहेको उनको भनाइ छ ।कार्यक्रममा ९ वटा विभिन्न स्टलहरु रहेका थिए । उक्त कार्यक्रममा चित्रकला प्रतियोगिता, बिवाइडी पजल, गाउँ खाने कथा, जादु, बिङगो लगायतका प्रस्तुति रहेका थिए । कार्यक्रममा एकसय भन्दा बढी बालबालिकाको सहभागिता थियो ।"
विश्वभर युद्धको पटकथा बदल्ने युक्रेनी ड्रोन हमला,"काठमाडौँ — गत आइतबार युक्रेनले रुसी क्षेत्र भित्रबाटै प्रवेश गरेर गोप्य रूपमा गरेको अपरेसन ‘स्पाइडर्स वेब’ ले रुसी युद्धक विमानहरू ध्वस्त पारेर अर्बौं डलरको क्षति पुर्‍यायो । एउटाको करिब ६ सय डलर हाराहारी पर्ने सामान्य ड्रोनहरूको प्रयोगमा रुसको करोडौं डलर क्षति भयो । त्यसैले पनि यस आक्रमणलाई आधुनिक युद्धको नयाँ निर्णायक क्षणका रूपमा चर्चा गरिएको छ ।आइतबार, स्थानीय समयअनुसार लगभग १ बजे, युक्रेनबाट ३ हजार माइल टाढा रहेका विमानस्थलहरूमा विस्फोट भएका अनौठा रिपोर्टहरू प्राप्त हुन थाले । पहिले, साइबेरियाका एयरफिल्डमा विस्फोटका रिपोर्ट आए । त्यसपछि सबैको ध्यान कसरी आक्रमण भइरहेको छ भन्नेतर्फ केन्द्रित हुन थाल्यो । त्यसपछि आक्रमणका भिडियोहरू धमाधम सार्वजनिक हुन थाले ।जुन साँच्चै अनौठो थियो । किनभने रुसभित्र लामो दूरीका लक्ष्यहरू पछ्याउँदै युक्रेनी ड्रोनले गर्ने आक्रमणमा सबै अभ्यस्त थिए । तर यहाँ रुसभित्रैका सडक छेउमा पार्क गरिएका ट्रकहरूबाट स–साना ‘क्वाडकप्टर’ उडिरहेका देखिन्थे । त्यसपछि ती गएर एयरफिल्डमा पार्क गरिरहेका युद्धक विमानसँग ठोकिए र जलिरहेका विमानका भिडियो बाहिरियो । यो आक्रमण पहिलेका भन्दा निकै फरक थियो । जुन आक्रमण रुस–युक्रेन युद्धको एउटा आश्चर्यजनक घटनाका रूपमा चिनिएको छ ।रुससँग युद्ध सुरु भएपछि विचलित हुँदै रक्षात्मक अवस्थामा पुगेको युक्रेनका तर्फबाट यो एउटा गतिलो र सटीक जवाफ थियो । लामो दूरीका रुसी क्षेप्यास्त्रको बमबारीबाट छियाछिया भएको किभले आफ्नै ढाडस बढाउनका लागि सूक्ष्म र अति गोप्य रूपमा बनाएको योजनाले सफलता पाएको थियो ।युक्रेनभित्रका विभिन्न महत्त्वपूर्ण लक्ष्यहरूमा त्यही युद्धक विमानले रुसी भूभागबाटै क्षेप्यास्त्रहरू प्रहार गर्थे । साथै, समुद्रमा रहेका युद्धपोत, पनडुब्बी र रुसका भित्री भागबाट जमिनबाट जमिनमा मार हान्ने लामो दूरीका मिसाइलहरू प्रहार हुन्थे । ती सबै युक्रेनीहरूको पहुँचभन्दा बाहिर हुन्थ्यो ।युक्रेनमा रुसी बमबारी यति नियमित भएका थिए कि युक्रेनीलाई कति बेला बंकरमा छिर्ने भन्ने सूचना क्षेप्यास्त्र आएर ठोकिनु निकै अघि नै थाहा हुन्थ्यो । रुसको भित्री भागमा रहेको कुनै एयरबेसबाट एक रुसी युद्धक विमान उड्नका लागि तयार हुनेबित्तिकै युक्रेनीहरूले आफ्नो मोबाइलमा चेतावनी युक्त सूचना प्राप्त गर्थे ।त्यसपछि युक्रेनीसँग ती विमानले क्षेप्यास्त्र प्रहार गर्नुअघि लगभग दुई घण्टाको समय हुन्थ्यो । तोकिएको बिन्दुमा पुगेर मिसाइलहरू प्रक्षेपण गरिएपछि अलार्म बज्थ्यो । यदि लक्ष्य किभ भए प्रक्षेपण कहाँबाट भएको हो भन्ने आधारमा, युक्रेनीसँग करिब दुईदेखि तीन घण्टाको समय हुन्थ्यो । यो भनेको फोनमा प्रत्यक्ष आक्रमणको ‘काउन्ट डाउन’ जस्तै हो ।यी बमवर्षा टीयू–९५ विमानसँग प्रायः सबै युक्रेनीहरू परिचित भइसकेका थिए । विगतमा अमेरिकी प्याट्रियट मिसाइल र अन्य सैन्य सहयोगका कारण युक्रेनीले सुरक्षित महसुस गर्ने गर्थे । तर, केही समययता अमेरिकी सहयोग लगभग बन्दजस्तै भएपछि उनीहरू टीयू–९५ बाट असुरक्षित थिए । किनभने, रुसका उन्नत क्षेप्यास्त्रहरूलाई साँच्चै निस्तेज पार्न सक्ने हतियार प्रणालीहरू निकै कम छन् । र ती युक्रेनसँग कहिल्यै पर्याप्त मात्रामा थिएनन् । अमेरिका पछि हट्दै जाँदा, त्यो झनै कम भयो ।त्यसैले युक्रेनीहरूले रुससँगको युद्ध सुरु भएयता आफ्नै तवरबाट अभ्यस्त हुन सिकिरहेका थिए । त्यो उनीहरूका लागि आवश्यकता र बाध्यता दुवै थियो । साथै उनीहरूका लागि जरुरी थियो युद्धमा नवीनता ल्याउन । जुन कम खर्चिलो तर बढी घातक प्रमाणित होस् । त्यसैको उत्तर थियो– ड्रोनको प्रयोग ।युक्रेनले यसअघि पनि आफूभन्दा निकै ठूलो सैन्यशक्ति रुसका विरुद्ध युद्धमा आफ्नो दृढता प्रस्तुत गर्न ड्रोनहरू प्रयोग नगरेको होइन । बिन ड्रोन युक्रेनले कसरी युद्ध गर्थ्यो भनेर कल्पना गर्नै पनि गाह्रो छ । पछिल्ला तीन वर्षमा उनीहरूले युद्ध गर्ने तरिका र समग्र युद्धभूमिलाई रूपान्तरण गरेका छन् । युक्रेनीहरूले आफूसँग लड्नका लागि कम मानिस भए पनि ड्रोनहरू प्रयोग गरेर धेरै हदसम्म रक्षात्मक स्थिति कायम राख्न सफल भएका छन् ।युद्धको अग्रमोर्चामा तैनाथ रहेका युक्रेनी हरेक दिन आफ्ना परिवार बस्ने सहरमा रुसी क्षेप्यास्त्र र बमहरू प्रहार भएको हेरेर बस्न बाध्य थिए । त्यसलाई रोक्नका लागि उनीहरू कुनै न कुनै उपाय खोज्नका लागि दिलोज्यान दिएर तल्लीन थिए । युक्रेनले नौलो प्रकारको ड्रोन कार्यक्रमअन्तर्गत लामो दूरीका ड्रोनहरू बनाउन सुरु गर्‍यो । ती शक्तिशाली विस्फोटक पदार्थ बोकेर सयौं माइल उड्न सक्थे । त्यसलाई युक्रेनले पहिलो पटक २०२२ डिसेम्बरमा रुसी एयरफिल्डमा प्रहार गरेको थियो । युक्रेनको यो नयाँ क्षमतामा रुस अभ्यस्त भइसकेको थियो ।सँगै रुस हवाई प्रतिरक्षा बलियो पनि थियो । उनीहरूले युक्रेनी हमलालाई निस्तेज पार्ने नयाँ तरिका पनि खोजे । विमानस्थलका इन्धन डिपो वरपर किल्लाहरू बनाए । युक्रेनीहरूलाई के, कहाँ छ भनेर भ्रमित पार्न नक्कली लडाकु विमानहरू तयार पारे । विमानस्थलमा विस्फोट भए पनि त्यसका छर्राले विमानलाई क्षति नपुगोस् भनेर विमानका पखेटामा टायरहरू राखे ।त्यसैले लगभग डेढ वर्षअघि, युक्रेनीहरूले केही फरक प्रयास गर्न आवश्यक ठाने । र, उनीहरूले यो अति गोप्य योजना बनाएका थिए । युक्रेनी यो योजनालाई यति गोप्य राखे कि अमेरिकीहरूलाई पनि भनेनन् । यी साना ड्रोनहरूलाई रूसी बमवर्षकहरू भएका एयरफिल्डको नजिकै लगेर राख्ने उपाय खोज्न थाले ।जसले रुसीहरू सचेत हुनुअघि नै घातक हमला सफल होस् र त्यसले युक्रेन माथि भइरहेको बमबारीमा पनि तुलनात्मक रूपमा गिरावट आओस् । यो अपरेसन यति उच्च तहको थियो कि युक्रेनी राष्ट्रपति भोलोदिमिर जेलेन्स्की आफैंले यसको प्रत्यक्ष निरीक्षण गरेका थिए । यही युक्रेनी गोप्य सैन्य अप्रेसनको नाम थियो– ‘स्पाइडर्स वेब’ ।अप्रेसनको सफलताका लागि पहिला त यी ड्रोनहरूलाई रुसका भित्री भागमा रहेका एयरफिल्डहरू नजिक गोप्य रूपमा राखिनुपर्थ्यो । ताकि त्यहाँ रहेका बमवर्षकहरूलाई यसले प्रहार गर्न सकोस् । त्यसपछि ड्रोनबाट लक्षित निशानामा घातक प्रहार गर्न तालिम चाहिन्थ्यो ।ड्रोनलाई लुकाउन युक्रेनीले सबैभन्दा सहज र रुसी क्षेत्रभित्र शंकाको घेरामा नपर्ने ढुवानीका कन्टेनरहरूलाई प्रयोग गरे । राजमार्गमा निर्बाध दौडने यी धातुका बाकसलाई युक्रेनीले परिष्कृत हतियार डेलिभरी प्रणालीमा परिणत गर्ने गरे । रुसी ‘पपिङ डल’ जहाँ ठूलो पुतलीभित्र सानो पुतली र त्यसभित्र अझ सानो पुतली हुन्छ ।त्यस्तै कन्टेनरभित्र अर्को कन्टेनर थियो । माथिको कन्टेनरको छाना रिमोटले खुल्थ्यो र त्यसभित्र ड्रोनहरू र त्यसको भित्र त्यसलाई सञ्चालन गर्ने संयन्त्र जडित थियो । तोकिएको स्थानमा पुगेपछि ती ड्रोनहरू आकाशमा उड्न सक्थे र आक्रमणको संकेत पाउनेबित्तिकै लक्ष्यमा प्रहार गर्न तयार थिए ।राष्ट्रपति जेलेन्स्कीको दाबीअनुसार उनीहरूले यो अप्रेसनको मुख्यालय रुसी आन्तरिक सुरक्षा सेवा (एफएसबी) को भवन रहेको सडकको ठीक पारेर स्थापना गरेका थिए । उनीहरूले यो सम्पूर्ण योजना रुसभित्रै गोप्य रुपमा सञ्चालन गरेका थिए । त्यो स्थानमा रुसी गोप्य प्रहरीले ढुंगा फ्याँकेमा पनि लाग्न सक्थ्यो । युक्रेनी एजेन्टहरू एउटा मकसद लिएर उच्च मनोबलका साथ रुसमा प्रवेश गरेका थिए ।उनीहरूको प्राथमिक लक्ष्य केवल र केवल बमवर्षकहरू थिए । यो आक्रमणका लागि उनीहरू ड्रोनका लागि यस्ता सफ्टवेयर नै निर्माण गरेका थिए, जसले गर्दा तिनले बमवर्षक विमानलाई धेरैभन्दा धेरै क्षति पुर्‍याउन सकून् । त्यसका लागि उनीहरूले मध्य युक्रेनको संग्रहालयमा सोभियत युगकालीन बमवर्षकहरूलाई प्रतीकात्मक रूपमा प्रयोग गरे । जुन यो अपरेसनका लागि धेरै उपयोगी सावित भयो ।उनीहरूले युद्धभर परीक्षण र विस्तार गर्दै आएका केही परिष्कृत ‘मेसिन–लर्निङ आर्टिफिसिएल इन्टेलिजेन्स एल्गोरिदम’ को प्रयोग गरे । जसले ड्रोनलाई मूल रूपमा बमवर्षकको सबैभन्दा कमजोर स्थानको प्रहार गर्न सक्षम बनायो, जहाँ इन्धन राखिएको थियो ।आइतबार दिउँसो १ बजेर ६ मिनेट जाँदा ड्रोन आक्रमणका लागि हरियो झन्डा देखाइयो र यी ड्रोन कन्टेनरको छाना माथिबाट उड्न थाले । त्यसपछि निश्चित लक्ष्यलाई निसाना बनाउँदै विस्फोट हुन थाले । एयरफिल्डबाट केही समयमै धूवाँको मुस्लो उठ्न थाल्यो । एकै समयमा, कन्टेनरहरूबाट उडेका ड्रोनले रुसका विभिन्न स्थानमा रहेका महत्त्वपूर्ण एयरफिल्डमा आक्रमण गरे ।त्यो आक्रमणलगत्तै ड्रोनका पाइलटहरूले रियल टाइममा देख्ने भिडियो नै सार्वजनिक भए । जसले आक्रमणको सफलतालाई प्रमाणित गरेको थियो । युक्रेनी दाबीअनुसार उनीहरूले ४१ वटा युद्धक विमानलाई ध्वस्त बनाएका छन् । त्यो भनेको करिब ७ अर्ब डलर बराबर हुन आउँछ । युक्रेनले गरेको दाबीभन्दा आधा विमान पनि ध्वस्त भएका भए त्यो भनेको साढे ३ अर्ब डलर बराबरको क्षति हो ।यो आक्रमणमा रुसले आणविक बमसहित मार हान्न सक्ने क्षमता भएको आफ्नो कुल युद्धकौशलको करिब एकतिहाइ हिस्सा गुमाएको छ । यदी युक्रेनले भने जति नभएर १० वा २० वटा मात्रै विमान ध्वस्त भएका हुन् भने पनि त्यो धेरै हो । किनभने रुससँग त्यस्ता विमान केवल सयको हाराहारी रहेको अनुमान गरिएको छ र उनीहरूले पछिल्लो सयम त्यस्ता विमान बनाइरहेका पनि छैनन् ।यी साना र सस्तो ड्रोनले रुसमाथि जुन रूपमा धक्का दियो त्यसले यो युद्धको अवस्था नै बदल्न पनि सक्छ । यो आक्रमण युक्रेनका लागि साहसिक प्रदर्शन मात्रै नभएर विश्वमा युद्धमा भइरहेको नयाँ विकासको सन्देश पनि हो । अब कुनै पनि देशले ड्रोनले कतिसम्म हानि गर्न सक्छ भनेर सोच्नुपर्ने अवस्था सिर्जना भएको छ ।ठूला देशहरू मिसाइलको प्रयोग गरेर कसरी लड्न सक्छन् भन्ने धेरै उदाहरण हामीले दोस्रो विश्वयुद्ध र त्यसपछिका युद्धमा पनि देखिसकेका छौं । तर, अब ड्रोन र तिनले उत्पन्न गरेका सुरक्षा चुनौतीसँग लड्न के तयारी गरिनेछ, त्यसबारे सोच्ने बेला भएको छ ।(एजेन्सीहरूको सहयोगमा)"
"विपद् पूर्वतयारीमा सुस्त सरकार, विस्थापितको झनै बिजोग","काठमाडौँ — मनसुन भित्रिएर विगतभन्दा बढी पानी पर्ने पूर्वानुमान गरिए पनि जिल्लामा विपद् व्यवस्थापन तथा पूर्वतयारीमा सरकारको तयारी परम्परागत खालकै छ । यस वर्षको मनसुन सामान्यभन्दा बढी सक्रिय हुने पूर्वानुमानसँगै बाढीपहिरोको जोखिम क्षेत्रका बासिन्दा त्रसित देखिएका छन् ।यस वर्षको मनसुनबाट देशभर ४ लाख ५० हजार घरधुरीका २० लाख नागरिक प्रभावित हुने मौसमविद्ले अनुमान गरेका छन् । यो गत वर्षको तुलनामा ३८ हजारभन्दा बढी घरधुरीका दुई लाखभन्दा बढी नागरिक हुन् ।प्रत्येक वर्ष बर्खामा बाढी र डुबानको चपेटामा पर्ने सुनसरीका स्थानीय तहहरूको ध्यान विपद् व्यवस्थापनको पूर्वतयारीमा जान सकेको छैन । बर्सेनि बाढीको समस्या झेल्दै आएका सुनसरीका विभिन्न क्षेत्रमा यस वर्ष मनसुनको सुरुआतमै क्षति सुरु हुन थालेको छ ।पूर्वी क्षेत्रबाट मनसुन भित्रिएको भोलिपल्टै गत शुक्रबार रातिको वर्षात्ले धरानका खहरेसहित अधिकांश खोलानजिकका बस्तीमा क्षति पुर्‍याएको छ । सर्दु, सेउती, शेरा खोला छेउका वडाहरू (१३, १६, १५, ५, ६, १७, ८ र वडा २०) मा क्षति पुगेको धरान उपमहानगरपालिका उपप्रमुख अइन्द्रविक्रम बेघाले जानकारी दिए । त्यस्तै सुनसरीको करम खोलाले इनरुवा र हरिनगर क्षेत्रमा कटान सुरु गरेको छ ।कोशी, भोक्राहनरसिंह, हरिनगर, देवानगन्ज, बर्जु गाउँपालिकाका स्थानीय प्रत्येक वर्ष बाढी तथा डुबानको चपेटमा पर्दै आएका छन् । इटहरी, दुहबी, रामधुनी नगरपालिकाका बासिन्दाले विगतका वर्षमा थुप्रै डुबान र बाढीको सामना गरेका थिए । विपद् व्यवस्थापनको पूर्वतयारीमा स्थानीय तह जिल्ला प्रशासन कार्यालयको भर परेका छन् ।सुनसरीका प्रमुख जिल्ला अधिकारी धर्मेन्द्र मिश्रले सबै स्थानीय तहका प्रमुख तथा सरोकारवाला निकायको सहभागितामा चाँडै बैठक बसेर छलफल गर्ने तयारी गरिएको जानकारी दिए । विपद् व्यवस्थापनको पूर्वतयारीमा लापरबाही गर्दा यस वर्ष पनि बाढीले क्षति पुर्‍याउन सुरु गरेको इटहरीका बासिन्दा शिवराज दाहालको आरोप छ ।स्थानीय तहहरू वार्षिक नीति तथा कार्यक्रमको तयारीमा व्यस्त भएकाले पनि विपद् व्यवस्थापनको पूर्वतयारीमा कम ध्यान गएको इनरुवा नगरपालिकाका प्रमुख केदार भण्डारीले बताए । गत वर्ष सुनसरीका विभिन्न स्थानीय तहमा ३ हजार बढी परिवार बाढी तथा डुबानबाट प्रभावित भएका थिए ।०७२ को भूकम्प र त्यसपछि पटक–पटकको बाढी र पहिरोबाट जनधनको ठूलो क्षति बेहोरेको सिन्धुपाल्चोकमा भूगर्भविद्को अध्ययनका आधारमा साविकको राष्ट्रिय पुनर्निर्माण प्राधिकरणले दुई दर्जनभन्दा बढी बस्तीलाई उच्च जोखिममा राखेको थियो । जसमा चीनसँग सिमाना जोडिएको भोटेकोशी गाउँपालिकाका अधिकांश बस्ती छन् । यसबाहेक बाह्रबिसे नगर, हेलम्बु, जुगल र पाँचपोखरी थाङपाल गाउँपालिका बाढी तथा पहिरोको मुख्य जोखिममा रहेका क्षेत्र हुन् ।सिन्धुपाल्चोकका प्रमुख जिल्ला अधिकारी किरण थापाका अनुसार विपद् न्यूनीकरणका उपायबारे पूर्वतयारीका काम अघि बढाइएको छ । खाद्यान्न, उद्धारका उपकरण, डुंगा, हेलिकोप्टर र सुरक्षाकर्मीको तयारी अवस्थाबारे सेना, सशस्त्र प्रहरी र नेपाल प्रहरीसँग समन्वय भइरहेको उनले बताए । सेनाले दोलालघाट क्षेत्रमा उद्धार तालिम तथा उपकरण परीक्षण गर्दै आएको छ भने सशस्त्र प्रहरीले पनि तालिम तथा अभ्यासमा सक्रियता बढाएको उनको भनाइ छ ।हेलम्बुको शिर भेमेथाङ चौरबाट सोहोरिएर मिसिएको कालो लेदो आएर मेलम्ची बाढीले हेलम्बु र पाँचपोखरी थाङपालको करिब १२ किमि क्षेत्र प्रभावित छ । हेलम्बुमा खोलाको किनार सुरक्षित बनाउन स्थानीय सरकारले ढुंगाको पर्खाल लगाउने काम गरिरहेको छ ।मेलम्ची, गोरे र तार्केखोलामा ठूला ढुंगा एक्स्काभेटरमार्फत निकालेर किनारमा थुपारेको हेलम्बु गाउँपालिका अध्यक्ष निमाग्याल्जेन शेर्पाले बताए । ‘बाढीको बहावलाई नियन्त्रित गरेर बस्ती जोगाउने योजना हो, ग्याल्थुम, ढुंग्रेबजार, तिम्बु, हल्दे र चिउरीखर्कजस्ता क्षेत्रमा पहिरो रोक्न जाली गारो लगाएर ढुंगा थुपार्ने कार्य पनि जारी छ,’ उनले भने ।विपद्को समयमा सञ्चार सेवा नियमित राख्न नेपाल टेलिकमका टावरहरूमा वैकल्पिक विद्युत् आपूर्ति प्रणाली जडान गरिएको उनले जनाए । ‘जोखिममा रहेकालाई सुरक्षित स्थानमा सारेका छौं, जसका लागि आवश्यक सामान, आपत्कालीन आश्रयस्थल सबै तयारी गरिरहेका छौं,’ बाह्रबिसेका नगर विपद् शाखा संयोजक दुर्गाप्रसाद भण्डारीले भने ।मनसुन सुरुवातसँगै भोटेकोशी, मेलम्ची, इन्द्रावती, सुनकोशी र ब्रह्मायणी नदी किनारका बस्ती उच्च जोखिममा छन् । भूकम्पपछिका वर्षमा यहाँका थुप्रै पहाड कमजोर बनेकाले हरेक सामान्य वर्षाले पनि ठूलो क्षति ल्याउने सम्भावना उच्च रहेको मेलम्ची क्षेत्रको वातावरणीय र भौगर्भिक अध्ययनमा काम गरिरहेका वातावरणविद् डा. रविनराज निरौला बताउँछन् ।मेलम्ची र इन्द्रावतीको बाढीले विध्वंश गरेको लामो समय पुग्दा पनि सरकार गम्भीर नबन्दा बाढी प्रभावित हेलम्बु, मेलम्ची र पाँचपोखरी थाङपाल गाउँपालिका तटीय क्षेत्रमा खास काम भएका छैनन् । हेलम्बुका पहिचान गरिएका २ सय २७ बाढीपीडित परिवार स्थानीय सरकारको र दातृ संस्थाले उपलब्ध गराएको अस्थायी आवासमा बसिरहेका छन् ।मेलम्ची नगरपालिकामा १ सय ८० बाढीपीडित अरूको घरमा महँगो भाडा तिरेर बस्न बाध्य बनेका छन् । बाढीमा मेलम्ची बजारका ७० भन्दा बढी घर बालुवा र कालो लेदो, गेगरले भरिएका थिए । केहीले पुरिएको लेदो, गेगर खोतलेर घर बस्नयोग्य बनाएका छन् । ‘विपद्ले खेद्ने निश्चित छ, सरकारले बेवास्ता गरेको देखेर दिक्क लाग्छ,’ मेलम्ची बजारका ६१ वर्षका दाबाफ्योल्मोले भने । काभ्रेको बेथानचोक गाउँपालिकाले गत वर्ष असारमै विपद् प्राधिकरणको सहयोगमा २० लाख रुपैयाँबराबरको आपत्कालीन सामग्री खरिद गरेर पूर्वतयारी गरेको थियो । विपद् प्रतिकार्य सामग्री र तालिम प्राप्त जनशक्ति उपलब्ध हुँदा पनि गत असोजमा बाढी र पहिरोमा सीप र सामग्रीको उपयोग गर्नै नसकिएको गाउँपालिकाका अध्यक्ष भगवान् अधिकारीले बताए । उनका अनुसार जोखिमबारे स्थानीयलाई समयमै सूचना दिन पाएको भए ठूलो क्षति हुने थिएन ।रोशी गाउँपालिकाका अध्यक्ष दिनेश लामाका अनुसार गतवर्षकै विस्थापितलाई पुनःस्थापनाका लागि स्रोत र जनशक्ति अभाव ठूलो चुनौती बनेको छ । गाउँपालिकाले विपद् पूर्वतयारीका लागि वडा–वडामा समिति गठन, सूचना प्रणाली, त्रिपाल तथा खाद्यान्न भण्डारण र स्वयंसेवक तालिमजस्ता कार्यक्रम अघि बढाएको पालिका अध्यक्ष लामाले बताए ।पनौती नगरपालिका प्रमुख रामशरण भण्डारीले वडा–१२ का कलावती, रोशी बजार, वडा ८ ड्याम साइड क्षेत्र, मल्पी क्षेत्र, वडा–११ स्थित थुम्की डाँडा, नेपाने, लड्केश्वर क्षेत्र, वडा–२ नयाँगाउँ बस्ती, वडा–७ पनौती बजार क्षेत्रलगायतका स्थानमा बाढीपहिरोको जोखिम रहेको बताए । मनसुन भित्रिसकेको अवस्थामा विपद् प्रतिकार्यका लागि पालिकासँग स्रोतसाधन सीमित रहेको नगरप्रमुख भण्डारीले बताए ।मनसुनजन्य तथा अन्य सम्भावित विपद्हरूलाई लक्षित गरी काभ्रेमा १२ वटा विभिन्न क्लस्टरमार्फत पूर्वतयारी तथा प्रतिकार्य कार्ययोजना सार्वजनिक गरिएको जिल्ला विपद् व्यवस्थापन समितिले जनाएको छ । विपद्का जोखिमलाई न्यूनीकरण गर्दै प्रभावकारी प्रतिकार्य सुनिश्चित गर्न क्लस्टरगत योजनाको कार्यान्वयनमा जोड दिइएको जिल्ला विपद् व्यवस्थापन समिति संयोजक एवं प्रमुख जिल्ला अधिकारी उमेशकुमार ढकालले बताए ।कपिलवस्तुका अधिकांश भूभाग नदी र खोलाका कारण बाढी र डुबानको उच्च जोखिम छ । सीमा क्षेत्रमा भारतले बनाएको र बनाउन लागेको बाँधका कारण पनि वर्षाका बेला धेरै नेपाली भूभाग डुबानमा पर्ने गरेको छ । उच्च जोखिममा रहेका बस्ती तथा बढी प्रभावित हुने स्थान पहिचान गरेर पूर्वसतर्कता पनि अपनाइएको छैन । प्रभावितको उद्धार, राहत, पुनःस्थापना गर्ने योजना पनि छैन ।सतर्कता अपनाउन पूर्वतयारीका लागि प्रमुख जिल्ला अधिकारी संयोजक रहेको जिल्ला विपद् व्यवस्थापन समितिसँग बजेट अभाव छ । ‘हामी सतर्कता अपनाउँदै तयारी अवस्थामा छौं,’ प्रजिअ दिलकुमार तामाङले भने, ‘सबै सुरक्षा निकायलाई निर्देशन दिएका छौं । मन्त्रालयबाट दैनिक, साप्ताहिक मौसमसम्बन्धी जानकारी आउँछ, जोखिम हुने अवस्था आउनासाथ सञ्चारमाध्यमबाट समुदायलाई सचेत बनाउने योजना बनाएका छौं ।’यता, कृष्णनगर नगरपालिका प्रमुख रजतप्रताप शाहले विपद्को प्रतिकार गर्न कसिलो योजना बनाएको दाबी गरे । उद्धारदेखि पुनःस्थापनालाई प्राथमिकता दिने गरी एक्सनमा जाने तयारी भइसकेको उनले दाबी गरे । वाणगंगा, गुडरुङ, सुरई र चिरई यहाँका निकै संवेदनशील खोला हुन् । वाणगंगा खोला किनारका दर्जनौं बस्ती उच्च जोखिममा छन् । कतिपय गाउँ त खोलासँगै जोडिएका छन् । अर्घाखाँचीदेखि कपिलवस्तुसँग सटेको भारतीय सीमासम्मका नदी तटीय क्षेत्रमा जोखिम बढी छ ।बर्दियाको स्थानीय प्रशासन र पालिकाहरू मनसुनजन्य विपद्को सामना गर्ने तयारीमा लागेका छन् । यहाँबाट बग्ने ठूला नदी कर्णाली र बबईमा हरेक वर्ष आउने बाढीलाई मध्यनजर राख्दै विपद्को पूर्वतयारी भइरहेको छ । सेना, सशस्त्र प्रहरी र नेपाल प्रहरीले मनसुन विपद् पूर्वतयारी तथा प्रतिकार्य योजना बनाएका छन् । सशस्त्र प्रहरी ३१ नम्बर गण बर्दियाले उद्धार अभ्यास गरेर एक मोटरबोट, २ वटा रबर बोट, ८४ वटा लाइफ ज्याकेटसहित उद्धार सामग्री तयारी अवस्थामा राखेको सशस्त्रका एसपी मानबहादुर शाहीले बताए ।बर्दियाका आठवटै पालिकाका हरेक वडामा २५ जना सदस्य रहने गरी विपद् सूचक समूह बनाइएको छ । बाढीबाट सबैभन्दा बढी प्रभावित हुने जिल्ला सदरमुकाम रहेको गुलरिया नगरपालिकाका प्रकोप सम्पर्क अधिकारी मुकुन्द अर्यालले बबईको बाढी पस्ने तीन ठाउँ वडा–४, ८ र १२ मा साइरन जडान गरिएको बताए । बाढी आउनुपूर्व साइरन बजाउँदा तटीय क्षेत्रका बासिन्दालाई सचेत गराइने उनले बताए । ‘उद्धार सामग्री तयारी अवस्थामा राखेका छौं । यसबाहेक पालिकासँग प्रकोप व्यवस्थापनका लागि ३० लाख रुपैयाँ मौजदात रहेको छ,’ उनले भने ।जिल्ला प्रशासन कार्यालयले आठै पालिकासँग विपद् पूर्वतयारीका बारेमा छलफल गरिरहेको जनाएको छ । सहायक प्रमुख जिल्ला अधिकारी रोशन कठायतले मनसुनमा अत्यधिक वर्षा हुने प्रक्षेपण भएकाले विपद् न्यूनीकरणका लागि स्थानीय तहलाई पूर्वतयारी तथा प्रतिकार्यसम्बन्धी योजना कार्यान्वयन गर्न निर्देशन दिएको सहायक प्रजिअ कठायतले बताए । ०७१ सालमा बबईको बाढीले ३२ जनाको ज्यान गएको थियो । त्यति बेला बाढीबाट बर्दियामा ९३ हजार जनसंख्या प्रभावित भएको थियो । ०७४ मा बाढीले करिब ५० हजार मानिस प्रभावित भएका थिए ।मनसुनजन्य विपद्बाट क्षति कम गर्न सल्यानमा तीनवटै सुरक्षा निकायले बाढीले बगाएको, पानीमा डुबेको, पहिरोमा पुरिएको, खोचमा खसेकाको उद्धार र प्राथमिक उपचारबारे विभिन्न अभ्यास र तालिम गर्दै दक्ष जनशक्ति बढाउने काम गरिरहेका छन् ।प्रत्येक वडामा छिटो सूचना प्रवाह गर्नका लागि सूचकसमेत तयार गर्दै आएका छन् । सरोकारवाला निकाय र स्थानीय तहसँग बसेर आवश्यक पर्ने सामग्रीको लगत संकलन गरिएको जिल्ला विपद् व्यवस्थापन समिति अध्यक्ष तथा प्रमुख जिल्ला अधिकारी सावित्रा पुनले बताइन् ।– अर्जुन सुवेदी (सुनसरी), अनिश तिवारी (सिन्धुपाल्चोक), ज्योति श्रेष्ठ (काभ्रे), मनोज पौडेल (कपिलवस्तु), कमल पन्थी (बर्दिया) र विप्लव महर्जन (सल्यान)"
‘माधव नेपालविरुद्ध मुद्दा प्रतिशोधपूर्ण’,"काठमाडौँ — पतञ्जलि योगपीठ तथा आयुर्वेद कम्पनीको जग्गा हिनामिनामा पूर्वप्रधानमन्त्री माधवकुमार नेपालविरुद्ध अख्तियार दुरुपयोग अनुसन्धान आयोगले मुद्दा चलाउनु प्रतिशोधपूर्ण भएको टिप्पणी प्रमुख प्रतिपक्षी दल माओवादी र नेता नेपालकै दल एकीकृत समाजवादीले गरेका छन् ।नेपाल नेतृत्वको तत्कालीन मन्त्रिपरिषद्ले गरेको निर्णय नीतिगत रहेकाले अख्तियारको क्षेत्राधिकारमा नपर्ने उनीहरूले तर्क गरेका छन् ।एकीकृत समाजवादीका अध्यक्षसमेत रहेका पूर्वप्रधानमन्त्री नेपालसहित ९३ जनाविरुद्ध अख्तियारले विशेष अदालतमा भ्रष्टाचार मुद्दा दायर गरेको भोलिपल्ट शुक्रबार संसद् भवन नयाँ बानेश्वरमा विपक्षी दलहरूको बैठक बसेको थियो ।बैठकमा जग्गाबारे नेपाल नेतृत्वको तत्कालीन मन्त्रिपरिषद्ले गरेको निर्णय नीतिगत हो कि होइन भन्ने सवालमा छलफल भएको थियो । प्रमुख प्रतिपक्षी माओवादीका अध्यक्ष पुष्पकमल दाहालले नेपाल मन्त्रिपरिषद्ले त्यतिबेला गरेको निर्णय नीतिगत भएको तर्क गरे । मन्त्रिपरिषद् निर्णय आफ्नो क्षेत्राधिकारभित्र पर्दैन भनेर पहिले नै पन्छिएको अख्तियारले मुद्दा चलाउँदा प्रश्न उब्जिएको उनको भनाइ थियो ।‘अख्तियारको कदमले केही प्रश्न उठेको छ । कुनै पनि प्रधानमन्त्री र क्याबिनेटको नीतिगत निर्णय अख्तियारको क्षेत्राधिकारभन्दा बाहिरको विषय हो । ललिता निवासको जग्गा प्रकरणका सन्दर्भमा बाबुराम भट्टराई र माधवकुमार नेपालको संलग्नतामाथि प्रश्न उठ्दा अख्तियारले आफ्नो क्षेत्राधिकारभित्र पर्दैन भनेको थियो,’ विपक्षी दलको बैठकपछि दाहालले सञ्चारकर्मीसँग भने, ‘माधवजीले नीतिगत निर्णय नै गर्नुभएको हो ।’ पूर्वप्रधानमन्त्री नेपालमाथि अख्तियारले मुद्दा चलाउनुमा प्रधानमन्त्री केपी शर्मा ओलीको राजनीतिक प्रतिशोधको गन्ध आएको समेत दाहालले बताए ।माओवादी अध्यक्ष दाहालले पूर्वप्रधानमन्त्री नेपालमाथि मुद्दा लगाउने विषयमा सत्तारूढ कांग्रेस सभापति शेरबहादुर देउवाले नै आफूसँग अनभिज्ञता व्यक्त गरेको बताए । ‘देउवाजीले हिजो फोन गर्नुभएको थियो । नेपालजीमाथि मुद्दा दर्ता भएको विषयमा उहाँ आफैंले मलाई के भएको हो भनी सोध्नुभयो,’ उनले भने, ‘यो मुद्दा दर्ता गर्ने बेला देउवाजीसँग सल्लाह भएको रहेनछ भन्ने मलाई लाग्यो । प्रतिशोध साध्ने ढंगले नै सरकार अघि बढेको देखिन्छ ।’अदालतले पूर्वप्रधानमन्त्री नेपाललाई सफाइ दिनेमा आफू पनि विश्वस्त रहेको दाहालको भनाइ छ । ‘माधवजीले अदालतप्रति भरोसा देखाउनुभएको छ,’ उनले भने ।एकीकृत समाजवादीले पार्टी अध्यक्ष नेपालमाथि भ्रष्टाचार मुद्दा दायर गर्नु ओली सरकारको राजनीतिक प्रतिशोध र षड्यन्त्र भएको निष्कर्ष निकालेको छ । ‘मन्त्रिपरिषद्ले गरेका नीतिगत निर्णयमा अख्तियार प्रवेश गर्ने हो भने अरू मन्त्रिपरिषद्का निर्णय गर्ने पूर्वप्रधानमन्त्री पनि अनुसन्धानमा पर्छन्,’ एकीकृत समाजवादीका उपाध्यक्ष राजेन्द्र पाण्डेले भने ।राष्ट्रिय स्वतन्त्र पार्टीका उपाध्यक्ष स्वर्णिम वाग्लेले भने पतञ्जलिको जग्गा हिनामिना प्रकरणका सन्दर्भमा मन्त्रिपरिषद्ले गरेको निर्णय नीतिगत हो कि होइन भन्नेमा स्पष्ट हुनुपर्ने बताए । ‘अख्तियारले अनुसन्धान गरेर मुद्दा दायर गरेको विषयमा थप भन्नु छैन,’ उनले भने । नेपालमाथि लागेको आरोपको छिट्टै निरूपण हुनुपर्ने अपेक्षा विपक्षी दलले गरेको उनको भनाइ छ ।अख्तियारले विशेष अदालतमा दायर गरेको अभियोग पत्रमा पूर्वप्रधानमन्त्री नेपालमाथि १८ करोड ५८ लाख ५० हजार रुपैयाँ बिगो असुलउपर, बिगोबमोजिमकै जरिवाना र १० देखि १४ वर्षसम्म कैद सजाय मागदाबी गरिएको छ ।उच्च पदस्थ पदाधिकारीका हैसियतमा भ्रष्टाचार गरेको दाबीसहित उनीमाथि थप ३ वर्ष कैद सजायको मागसमेत गरिएको छ । मुद्दा दायर भएसँगै पूर्वप्रधानमन्त्री नेपाल प्रतिनिधिसभा सदस्यबाट निलम्बित भइसकेका छन् ।"
बाँध मर्मत नहुँदा दर्जनौं बस्ती जोखिममा,"रौतहट — लालबकैया र बागमती नदीमा आउन सक्ने बाढीबाट बाँध र बस्ती जोगाउन ‘स्पर’ निर्माणको ठेक्का लागे पनि बजेट उपलब्ध नहुँदा काम प्रभावित भएको छ । बर्खा अगावै बाँध मर्मत र स्परको काम नभए स्थानीयले डुबानको समस्या झेल्नुपर्नेछ ।बागमती–लालबकैया नदी नियन्त्रण आयोजनाले दुवै नदीमा बाँध मर्मत तथा स्पर निर्माणका लागि चैत २०८१ र २ जेठमा ठेक्का सम्झौता गरेको थियो । तर बजेट थोरै भएको भन्दै निर्माण कम्पनीले काम सुरु गर्न मानेको छैन । ‘दुवै नदी नियन्त्रण गर्न स्परका लागि १९ करोडमा ठेक्का लागिसकेको छ ।तर सरकारले ४० लाख मात्र दिने भयो,’ बागमती–लालबकैया नदी नियन्त्रण आयोजना प्रमुख अखलाक अहमद सिद्दिकीले भने, ‘यस्तो अवस्थामा कसरी निर्माण अघि बढाउने ? बजेट कम भएकै कारण देखाएर ठेकेदारले पनि काम गर्न चासो देखाएको छैन ।’नदी नियन्त्रण आयोजनामार्फत अर्थ मन्त्रालयबाट बजेट सुनिश्चित भएपछि पहिलो पटक १५ करोडमा ९ वटा स्परको ठेक्का लागेको थियो । जोखिम न्यूनीकरण तथा विपद् प्राधिकरणमार्फत थप ४ करोडका ३ वटा स्पर बनाउन ठेक्का लागेको आयोजनाले जनाएको छ ।आयोजना प्रमुख सिद्दिकीका अनुसार अहिलेसम्म २ वटा ठेक्काको मात्र काम सुरु भएको छ । बाँधको सुरक्षाका लागि आयोजनाले एक वर्षभित्र काम सक्ने गरी स्पर बनाउन ठेक्का लगाएको हो । स्पर बनाउन नसके बाढीले बाँध भत्काएर गाउँ पस्ने जोखिम छ ।राजदेवी नगरपालिकास्थित बागमती नदीमा नयाँ स्पर र पुरानो मर्मतको ठेक्का पाएको श्रीजी बिल्डर्सका सञ्चालक आनन्दसागर सिंहले पेस्की रकम नै नपाएका कारण काम सुरु गर्न नसकिएको बताए ।लालबकैयाको पश्चिमी भेगका बैरिया, फतुहा, पोखरिया, तेजापाकड, खोरिया, बुटुवा लक्ष्मीनिया, इनर्वा, मर्यादपुर, गम्हरिया, बुनियाद, लक्ष्मीनिया क्षेत्रका बासिन्दा बाढीको त्रासमा छन् ।बागमतीको पूर्व सर्लाहीतर्फ धुर्वामा, महिनाथपुरमा, हरकठवा, मानपुरमा, मानपुर ढाव, हजरिया मलाह, राजघाट खर्साल क्षेत्रमा पनि बाढीले क्षति पुर्‍याउँदै आएको छ । लालबकैया र बागमतीमा बाँध भत्किए सदरमुकाम गौरसहित आसपासका ब्रह्मपुरी, बेलबिछुवा, मुडवलवा, लक्ष्मीपुर, वसन्तपुर, भषेढवा, पिप्रालगायतका दर्जन बस्तीमा बाढी पस्ने जोखिम बढ्छ । पश्चिमको बडहर्वा, चण्डिया क्षेत्रको बाँधको अवस्था उस्तै छ ।बाँध मर्मत नहुँदा यस क्षेत्रको लक्ष्मीपुर, बलुवा, धर्मपुर, गम्हरिया, संग्रामपुर, गढो, सिगारमन, गंगापिपरा, माधोपुरलगायतका गाउँ बाढीको उच्च जोखिममा छन् । गत वर्ष लालबकैयाको बाढीले इनरबारीस्थित बाँध भत्काएको थियो । त्यसबेला प्रशासनले सेना, प्रहरी र स्थानीयको सहयोगमा भत्किएको स्थानमा बोरा राखेर अस्थायी रूपमा डुबान रोकेको थियो ।बागमती बाँधको आडैमा झन्डै ४ सय घरधुरी छन् । बाँध भत्कियो भने सबै बगाउने खतरा बढेको दुर्गा भगवती गाउँपालिकाका अध्यक्ष शम्भु सिंहले बताए । ‘बाँध मर्मत र नयाँ स्परको ठेक्का लगाएर बजेट सुनिश्चित नगरेकाले समस्या भएको छ,’ उनले भने, ‘यस वर्ष बाँध मर्मत भएन भने डुबानले ठूलो क्षति पुर्‍याउँछ ।’आयोजनाले लालबकैयातर्फ ७ र बागमतीमा ५ वटा स्पर निर्माण गर्न लागेको हो । गएको जेठमा नदी नियन्त्रण आयोजनाले ५० स्थानमा मर्मत गरेको थियो । भारत सरकारको सहयोगमा सन् १९८९ मा झन्डै ३७ किलोमिटर लामो बाँध निर्माण गरिएको थियो । लालबकैया र बागमतीको पूर्व र पश्चिम क्षेत्रमा वर्षायाममा बाढी नियन्त्रण गर्न बनाइएको उक्त बाँध ठाउँ–ठाउँमा भत्किएको छ । यही बाँधबाट पानी गाउँमा पसेर डुबान हुने गरेको छ ।"
आजको मौसम पूर्वानुमान : चट्याङसहित हल्कादेखि मध्यम वर्षाको सम्भावना,"काठमाडौँ — हाल देशको पश्चिम र मध्य भू–भागमा पश्चिमी वायु तथा स्थानीय वायुको प्रभाव रहेको छ भने कोशी प्रदेशका अधिकांश भू–भागमा मनसुनी वायुको प्रभाव रहेको छ ।मौसम पूर्वानुमान महाशाखाका अनुसार कोशी, मधेश, बागमती प्रदेशलगायत देशको पहाडी भू–भागमा आंशिकदेखि साधारणतया बदली रही बाँकी भू–भागमा मौसम मुख्यतया सफा रहेको छ । कोशी र मधेश प्रदेशको एक–दुई स्थानमा मेघगर्जन/चट्याङसहित हल्कादेखि मध्यम वर्षा भैरहेको छ ।आज दिउँसो कोशी प्रदेशलगायत देशको पहाडी भू–भागमा आंशिकदेखि साधारणतया बदली रही बाँकी भू–भागमा मुख्यतया सफादेखि आंशिक बदली रहनेछ । कोशी प्रदेशका थोरै स्थानहरू तथा बाँकी प्रदेशका पहाडी भू–भागका एक–दुई स्थानहरूमा मेघगर्जन/चट्याङ सहित हल्कादेखि मध्यम वर्षाको सम्भावना रहेको छ । कोशी, बागमती र गण्डकी प्रदेशका उच्च–पहाडी तथा हिमाली भू–भागका एक–दुई स्थानमा हल्का वर्षा/हिमपातको सम्भावना रहेको महाशाखाले जनाएको छ ।आज राति कोशी प्रदेशलगायत देशको पहाडी भू–भागमा आंशिक बदली रही बाँकी भू–भागमा मुख्यतया सफा रहनेछ । कोशी प्रदेशका थोरै स्थानहरूमा तथा बागमती र गण्डकी प्रदेशका पहाडी भू–भागका एक–दुई स्थानमा मेघगर्जन/चट्याङसहित हल्कादेखि मध्यम वर्षाको सम्भावना रहेको छ । कोशी, बागमती र गण्डकी प्रदेशका उच्च–पहाडी तथा हिमाली भू–भागका एक–दुई स्थानमा हल्का वर्षा/हिमपातको सम्भावना रहेको छ।देशका उच्च–पहाडी तथा हिमाली भू–भागका थोरै स्थानहरूमा हल्का वर्षा/हिमपातको सम्भावना रहेकाले दैनिक जनजीवन, कृषि, स्वास्थ्य, सडक तथा हवाई यातायातमा प्रभाव पर्न सक्ने हुँदा सो को असरबाट बच्न आवश्यक तयारी गर्नुहुन तथा आवश्यक सतर्कता अपनाउन महाशाखाले अनुरोध गरेको छ ।"
घरजग्गा कारोबारमा बैंक स्टेटमेन्टको प्रावधान एकै सातामा हट्यो,"काठमाडौँ — प्रधानमन्त्री तथा मन्त्रिपरिषद् कार्यालयको चासो र व्यवसायीहरूको विरोधपछि सम्पत्ति शुद्धीकरण तथा आतंकवाद क्रियाकलापमा वित्तीय लगानी निवारण सम्बन्धमा जारी भएको निर्देशन २०८२ संशोधन गरिएको छ । उक्त निर्देशनबाट घरजग्गा किनबेचमा खरिदकर्ता र बिक्रीकर्ताको बैंक स्टेटमेन्ट अनिवार्य पेस गर्नुपर्ने, केवाईसी भर्नुपर्नेलगायत ५ वटा प्रावधान हटाइएको छ ।भूमि व्यवस्थापन तथा अभिलेख विभागले यही जेठ १३ मा स्वीकृत गर्दै जेठ १४ मा देशभरका भूमिसुधार तथा मालपोत कार्यालय र मालपोत कार्यालयहरूलाई यस सम्बन्धमा ‘सर्कुलर’ गरेको थियो । केवाईसी दोहोरो हुने भन्दै सरलीकरण गर्न हटाइएको भूमि मन्त्रालयका सचिव केदारनाथ शर्माले जनाए । ‘केवाईसी भर्नुपर्ने प्रावधान तत्काललाई हटाइएको छ,’ उनले भने ।घरजग्गा कारोबारमा खरिद–बिक्रीकर्ताको बैंक स्टेटमेन्ट अनिवार्य पेस गर्ने, राजस्व खातामा जम्मा गर्नुपर्ने र बैनाबट्टाको कागजमा खुलाउनुपर्नेलगायत प्रावधान हटाइएको विभाग स्रोतको भनाइ छ ।यसअघि ‘घरजग्गा खरिद–बिक्रीको कारोबार गर्दा सूचक संस्थाले खरिदकर्ताको बैंक खाताबाट बिक्रीकर्ताको बैंक खातामा कारोबार बराबरको रकम जम्मा भएको प्रमाण लिखतसाथ संलग्न गर्नुपर्नेछ,’ निर्देशनमा भनिएको थियो । कारोबार रकमको प्रमाण भनिए पनि आममानिसले सम्पूर्ण बैंक स्टेटमेन्ट बुझ्दा हटाउन बाध्य भएको विभाग स्रोतले बताएको छ ।‘सूचक संस्थाले घरजग्गा खरिद–बिक्रीको कारोबार गर्दा क्रेता तथा विक्रेता दुवैको केवाईसी फाराम भर्न लगाई लिखतसाथ सिस्टममा अपलोड गर्नुपर्नेछ । त्यस्ता केवाईसी फाराम भू–सेवा केन्द्र लागू भएका कार्यालयमा भू–सेवा केन्द्रले र भू–सेवा केन्द्र लागू नभएका कार्यालयमा कार्यालयको सर्भिस डेस्कले भर्न लगाई लिखतसाथ सिस्टममा अपलोड गर्नुपर्नेछ,’ निर्देशनमा भनिएको थियो । यसले दोहोरोपना हुने भन्दै हटाइएको विभागको दाबी छ ।अब घरजग्गा खरिद–बिक्रीको कारोबार गर्दा १० लाखभन्दा माथि ५० लाख रुपैयाँसम्मको कारोबार बैंकिङ प्रणाली वा विद्युतीय भुक्तानी प्रणालीमार्फत गर्नुपर्नेछ । तर ५० लाख रुपैयाँभन्दा बढी रकमको कारोबार विद्युतीय भुक्तानी प्रणालीमार्फत सोझै र चेकमार्फत गर्दा बिक्रीकर्ताका नाममा तयार गरिएको ‘गुड फर पेमेन्ट’ चेकमार्फत गर्नुपर्नेछ । उक्त व्यवस्थामा भने केही परिमार्जन गरिएको विभागले जनाएको छ ।घरजग्गा कारोबारमा पालिकाले प्रमाणित गरेको बैनाबट्टाको कागज पेस गरे १० लाख रुपैयाँभन्दा बढीको बैनाबट्टा भए त्यस्तो रकम खरिदकर्ताको बैंक खाताबाट बिक्रीकर्ताको खातामा बैंकिङ वा विद्युतीय प्रणालीमार्फत लेनदेन भएको विवरण बैनाबट्टाको कागजातसाथ पेस गर्न विभागले भनेको थियो । उक्त व्यवस्था पनि हटाइएको हो ।‘बैंकमार्फत राजस्व दाखिला गर्ने व्यवस्था भएका कार्यालयको हकमा १० लाखभन्दा बढीको घरजग्गा कारोबार गर्दा लाग्ने रजिस्ट्रेसनबापतको शुल्क र दस्तुर खरिदकर्ताको खाताबाट र लाभकरबापतको राजस्व बिक्रीकर्ताको खाताबाट सम्बन्धित कार्यालयले तोकिदिएको राजस्व खातामा जम्मा गर्नुपर्नेछ,’ निर्देशनमा भनिएको थियो । उक्त प्रावधान पनि विभागले हटाएको हो ।नेपाल फाइनान्सियल एक्सन टास्क फोर्स (एफएटीएफ) को ग्रे लिस्टमा परेको छ । उक्त सूचीबाट मुलुकलाई बाहिर निकाल्न नेपालले दुई वर्षको समय पाएको छ । यसका लागि कार्ययोजना पनि बनाएको छ । सोही कार्ययोजनाबमोजिम विभागले घरजग्गा कारोबार सम्बन्धमा सम्पत्ति शुद्धीकरण निर्देशन जारी गरेको हो । तर चौतर्फी दबाब आएपछि विभागको निर्देशन एक साता पनि टिक्न सकेन ।मालपोत ऐन, २०३४ संशोधन गरेर घरजग्गासम्बन्धी कारोबार गर्न अनुमतिपत्र लिनुपर्नेलगायत व्यवस्था गरिसकेको छ । तर मालपोत नियमावली संशोधन भइसकेको छैन । विभागले नियमावली संशोधनका लागि पठाए पनि मन्त्रालयमै छ । अब यी विषयलाई मालपोत नियमावलीमा समावेश गरी कार्यान्वयनमा लगिने विभागले जनाएको छ ।"
पतञ्जलि जग्गा प्रकरण : मन्त्रिपरिषद्को स्वीकृतिअघि नै किनिएको थियो हदबन्दीभन्दा बढी जग्गा,"काठमाडौँ — पतञ्जलि योगपीठ तथा आयुर्वेद कम्पनीले गुठी संस्थानको स्वामित्वमा रहेको साढे २ सय रोपनीसहित ५ सय ५४ रोपनी जग्गा गैरकानुनी रूपमा आफ्नो नाममा ल्याइसकेपछि मात्र मन्त्रिपरिषद्बाट हदबन्दी छुटमा जग्गा खरिद गर्न स्वीकृति लिएको पाइएको छ ।पतञ्जलिले २४ मंसिर २०६४ देखि २८ कात्तिक २०६५ सम्ममा हदबन्दीभन्दा बढी जग्गा खरिद गरेको अख्तियार दुरुपयोग अनुसन्धान आयोगको अनुसन्धानमा खुलेको हो । मन्त्रिपरिषद्ले भने पतञ्जलिलाई हदबन्दी छुटमा जग्गा खरिद गर्ने अनुमति १८ माघ २०६६ मा मात्रै दिएको थियो ।मालपोत, नापी, भूमिसुधार विभाग, मन्त्रालयलगायतको मिलेमतोमा पतञ्जलिले गरेको खरिद–बिक्रीलाई तत्कालीन मन्त्रिपरिषद्ले वैधता दिएको अख्तियारको अनुसन्धानमा भेटिएको हो । मुनाफा वितरण नगर्ने कम्पनीका रूपमा २० असोज २०६४ मा पतञ्जलि नेपालमा दर्ता भएको थियो । त्यसपछि ९ पुस २०६४ मा काभ्रेमा उद्योग खोल्न भनेर पतञ्जलिले ७ सय रोपनी जग्गा हदबन्दी छुटमा किन्न भूमिसुधार मन्त्रालयलाई निवेदन दिएको थियो ।११ फागुन २०६४ मा मन्त्रालयले यो पत्र भूमिसुधार विभागलाई पठाएको थियो । त्यसपछि पत्र काभ्रे मालपोतमा पुगेको थियो ।२५ असार २०६५ मा तीन ठाउँमा ७ सय रोपनी जग्गा खरिद गरे कुनै विवाद नहुने भनी मालपोत काभ्रेले सरजमिन मुचुल्का उठाएर भूमिसुधार विभागलाई पठाएको थियो ।त्यसपछि २८ कात्तिक २०६५ सम्ममा हाल बनेपा नगरपालिकाअन्तर्गत पर्ने साविकका साँगा, महेन्द्रज्योति र चलाल गणेशस्थान गाविसअन्तर्गत ५ सय ५४ रोपनी ५ आना १ पैसा जग्गा पतञ्जलिले खरिद गरिसकेको थियो । पतञ्जलिले खरिद गरेको जग्गामध्ये २ सय ५२ रोपनी ३ आना १ पैसा गुठी संस्थान ‘हिटीचोक गुठी’ को थियो । तर मालपोत र गुठी कार्यालय काभ्रेका कर्मचारीको मिलेमतोमा त्यो जग्गा कम्पनीका नाममा लगिएको थियो ।जग्गा किनिसकेपछि १९ माघ २०६५ मा काभ्रे मालपोतले पतञ्जलिले हदबन्दी छुटमा जग्गा पाउने गरी भूमिसुधार विभागलाई पत्र पठाएको थियो । यसका लागि भूमिसुधार मन्त्रालय, भूमिसुधार विभाग, मालपोत कार्यालय काभ्रे र गुठी संस्थान शाखा कार्यालय काभ्रेका कर्मचारीहरूको मिलेमतो भएको अनुसन्धानबाट खुलेको छ ।पतञ्जलिमा नामसारी गरिसकेको जग्गा कर्जा निकाल्ने प्रयोजनका लागि रोक्का राख्न १३ फागुन २०६५ मा सनराइज बैंकले मालपोतलाई पत्र पठाएको थियो । त्यसपछि १५ फागुनमा पतञ्जलि योगपीठ तथा आयुर्वेद कम्पनीका नाममा रहेको हदबन्दीभन्दा बढी जग्गा सुरक्षणबापत धितोमा राखी कर्जा निकालिएको थियो ।पतञ्जलिले भने ११ मंसिर २०६६ मा मात्र हदबन्दी छुटमा जग्गा किन्न अनुमति मागेर निवेदन दिएको थियो । त्यहीबमोजिम विभागले ३० मंसिर २०६६ मा प्रक्रिया अघि बढाएको थियो । २२ पुस २०६६ मा भूमिसुधार मन्त्रालयले हदबन्दी छुटमा जग्गा खरिद गर्न स्वीकृति दिने प्रस्तावको टिप्पणी उठाएको थियो ।दुई दिनपछि २४ पुसमा काभ्रेमा ८ सय १५ रोपनीसहित दाङमा ७५ बिघा, लमजुङमा ३ सय रोपनी, स्याङ्जामा २५० रोपनी, चितवनमा १५ बिघा, धनुषामा २५ बिघा, काठमाडौं उपत्यकामा १२५ रोपनी, बारा र पर्सामा ४० बिघा जमिन ५ वर्षभित्र खरिद गर्न स्वीकृति दिने प्रस्ताव मन्त्रिपरिषद्मा लगिएको थियो ।मन्त्रिपरिषद्ले २९ पुसमा प्रस्ताव विधेयक समितिमा पठाएको थियो । तत्कालीन कानुनमन्त्री प्रेमबहादुर सिंह अध्यक्ष रहेको समितिबाट अनुमोदन भएपछि मन्त्रिपरिषद्ले १८ माघमा हदबन्दी छुटमा जग्गा किन्न दिने निर्णय गरेको थियो । विधेयक समितिको निर्णय भूमिसम्बन्धी ऐन २०२१ विपरीत रहेको अख्तियारको अभियोगपत्रमा उल्लेख छ ।हदबन्दी छुटमा जग्गा किन्ने निर्णय भएको महिना दिन नबित्दै १७ फागुन २०६६ मा हदबन्दीभन्दा बढी जग्गा बिक्री/सट्टापट्टा गर्न पाऊँ भनी पतञ्जलि नेपाल प्रमुख शालिग्राम सिंहले भूमिसुधार मन्त्रालयमा निवेदन दिएका थिए ।निवेदनबमोजिम तत्कालीन भूमिसुधारमन्त्री डम्बर श्रेष्ठले १ चैत २०६६ मा ‘प्रधानमन्त्रीको मौखिक आदेशअनुसार’ भनी जग्गा बिक्री प्रस्तावको टिप्पणी सदर गरेर मन्त्रिपरिषद्मा पेस गरेका थिए । त्यहीअनुसार ६ चैत २०६६ मा माधवकुमार नेपाल नेतृत्वको मन्त्रिपरिषद्ले जग्गा बिक्री गर्न स्वीकृति दिएको थियो ।अनुसन्धानमा संलग्न अधिकारीहरूका अनुसार मन्त्रिपरिषद्को निर्णय जतिसक्दो छिटो कार्यान्वयन गर्न तत्कालीन मुख्यसचिव माधव घिमिरेले ताकेता गरेका थिए । सोही ताकेताअनुसार १७ चैतमा तत्कालीन सचिव छविराज पन्तले मन्त्रिपरिषद्को व्यहोरासहितको पत्र विभागलाई पठाएका थिए ।मन्त्रिपरिषद्को निर्णय कानुनअनुसार नभएको भनी विभागका तत्कालीन महानिर्देशक केशरबहादुर बानियाँले इन्कार गरे । मन्त्रिपरिषद्ले २६ चैतमा बानियाँलाई स्पष्टीकरण सोध्यो । भोलिपल्ट २७ चैतमा मन्त्रालयबाट जितबहादुर थापालाई विभाग महानिर्देशक बनाएर पठाइयो । त्यसपछि मन्त्रिपरिषद् निर्णय कार्यान्वयन गरिएको थियो ।‘पतञ्जलि, भूमि प्रशासन र मन्त्रिपरिषद्का पदाधिकारीको मिलेमतोमा सिलसिलेवार रूपमा हदबन्दी छुट जग्गा किनबेचसम्बन्धी निर्णय भएको देखिन्छ,’ अनुसन्धानमा संलग्न अख्तियारका एक अधिकारीले भने, ‘खासमा सबै कारोबारको टुंगो मन्त्रिपरिषद्बाट निर्णय गर्नुअगावै टुंग्याइसकेको देखिन्छ ।’भूमिसम्बन्धी ऐन (२०५८ मा संशोधित) २०२१ अनुसार व्यक्तिले तराई क्षेत्रमा ११ बिघा, काठमाडौंमा २५ रोपनी र पहाडी क्षेत्रमा ७५ रोपनी जग्गा राख्न पाउँथ्यो । आठौं संशोधन (२०७६) मा भने व्यक्तिले तराई र भित्री मधेशमा १० बिघा, काठमाडौं उपत्यकामा २५ रोपनी र पहाडी क्षेत्रमा ७० रोपनीसम्म राख्न पाउने व्यवस्था गरेको छ । कुनै व्यक्ति वा निजको परिवारले घरबारीका निम्ति आवश्यक भए तराई र भित्री मधेशमा १ बिघा, काठमाडौं उपत्यकामा ५ रोपनी र उपत्यकाबाहेक पहाडी क्षेत्रमा ५ रोपनी जग्गा थप राख्न सक्छ ।उद्योग/व्यवसाय/संस्थालगायत निश्चित प्रयोजनका लागि भने सरकारबाट अनुमति लिएर हदबन्दी छुटमा जग्गा राख्न पाइने कानुनी व्यवस्था छ । हदबन्दी छुटमा राखिएको जग्गा बिक्री गर्न पाइँदैन । पहिले तोकिएको प्रयोजनविपरीत रहे जग्गा सरकारकै नाममा फिर्ता हुनुपर्छ । पतञ्जलिको भने हदबन्दी छुटको जग्गा कानुन मिचेर सरकारी संयन्त्रकै आडमा हाउजिङ कम्पनी तथा विभिन्न व्यक्तिलाई बिक्री गरेको थियो ।पतञ्जलिको जग्गा हिनामिना प्रकरणमा बिहीबार अख्तियार दुरुपयोग अनुसन्धान आयोगले तत्कालीन प्रधानमन्त्री माधवकुमार नेपाल, तत्कालीन मन्त्रीद्वय डम्बर श्रेष्ठ र प्रेमबहादुर सिंह, तत्कालीन मुख्यसचिव माधव घिमिरे, तत्कालीन भूमिसुधार सचिव छविराज पन्त, भूमिसुधार विभागका तत्कालीन महानिर्देशकद्वय जितबहादुर थापा र केशरबहादुर बानियाँ तथा पतञ्जलि नेपालका प्रमुख शालिग्राम सिंहसहित ९३ जनालाई प्रतिवादी बनाएर विशेष अदालतमा भ्रष्टाचार मुद्दा दायर गरिसकेको छ ।हदबन्दी छुटको जग्गा अपचलन अभियोगमा १८ करोड ५८ लाख ५० हजार रुपैयाँ बिगो कायम गरी कैद र जरिवाना तथा बिगोबापतको रकम असुलउपर गर्न अख्तियारले मागदाबी गरेको छ । जग्गा जफत प्रयोजनका लागि २८ व्यक्ति र २ कम्पनीलाई प्रतिवादी बनाइएको छ ।पतञ्जलि योगपीठ तथा आयुर्वेद कम्पनीमा सुरुमा भारतीय योगगुरु रामदेव, आचार्य बालकृष्ण, राधेश्याम सर्राफ, राजेन्द्र सिंह र शालिग्राम सिंह सञ्चालक थिए । पछि कम्पनी सञ्चालक हेरफेर गरी राधेश्याम सर्राफको ठाउँमा उमेश सर्राफलाई समेटिएको थियो ।"
आज बकर ईद पर्व मनाइँदै,"काठमाडौँ — मुस्लिम धर्मावलम्बीको दोस्रो महान् पर्व बकर ईद (इदुल जोहा) आज देशभरका मस्जिदमा मनाइँदै छ । इदुल फित्र अर्थात् रमजान पर्वको ७०औँ दिनमा बकर ईद मनाउने धार्मिक विधि छ। मुस्लिम धर्मावलम्बीले आज बिहानै स्नान गरी नजिकैको मस्जिद वा इदगाहमा गई सामूहिक नमाज पढ्छन् । नमाज पढिसकेपछि एकापसमा शुभकामना आदान प्रदान गर्ने गरिएको छ ।यस अवसरमा दरबारमार्गस्थित नेपाली जामे मस्जिद, काश्मीरी मस्जिदलगायत देशभरका मस्जिद र इदगाहमा मुस्लिम धर्मावलम्बीको घुइँचो लाग्छ । हिजरी संवत्अनुसार १४४० वर्ष पहिले अल्लाहको आदेशमा इब्राहिमले आफ्ना छोरा इस्माएल अलेह सलामलाई बलिदान गर्न तयार भएको सम्झनामा यो पर्व मनाउन थालिएको हो ।मुस्लिम धर्म गुरु (मौलाना) रहमत अली ऐतिहासिक बकर ईद पर्वको आधार बनेका इब्राहिमको वंशमा सन् ५७१ मा मक्कामा मोहम्मद सलल्ला जन्मिई निरन्तरता दिएको बताउँछन् । जसले यो पर्व एवम् धर्मलाई पुस्तान्तर गर्न महत्वपूर्ण योगदान गर्दै हदिस नामक धर्मग्रन्थको रचना गरेका थिए।'यस ग्रन्थलाई अहिले मुस्लिम धार्मिक विद्यालय (मदरसा)मा समेत अध्ययन अध्यापन गराइन्छ, मक्कामा जन्मिनुभएका सलल्ला ५३ वर्षको उमेरपछि मदिनामा सर्नुभएको थियो, यही सम्झनामा अहिले पनि साउदी अरबमा पर्ने यी दुवै तीर्थस्थलमा ठूलो मेला लाग्छ,' उनले भने।यस पर्वका अवसरमा मक्का मदिना जानु शुभ मानिन्छ । मक्का मदिना जान गृह मन्त्रालयले आतेजाते विमान टिकटको व्यवस्था गरी हज यात्रा गराउने गरेको छ । यसका लागि गृह मन्त्रालयअन्तर्गत हज समितिको सचिवालय स्थापना गरिएको छ । मक्का मदिना जान नपाउने हजयात्रीसमेतले घर घरमै बकर ईद मनाउँछन् । यो पर्वको मुख्य उद्देश्य नै हज यात्रा हो । यस पर्वमा अल्लालाई खुशी पार्न मुसलमानले धर्मले जायज मानेका जनावरलाई कुर्बानी (बली) दिन्छन् ।धार्मिक मान्यताअनुसार अल्लाहका नवी (दूत) इब्राहिम अलि सलामले ९० वर्षको उमेरमा पत्नी हाजराबाट प्राप्त गरेको सन्तान छोरा इस्माईललाई कुर्बानी गर्नुपर्ने आदेश प्राप्त भयो । जसलाई पालना गर्दा अल्लाह प्रशन्न भएर इस्माईलको कुर्बानी नभएर स्वर्ग (जन्नत)मा पालिएका दुम्बाको कुर्बानी भएको धार्मिक मान्यता छ । यसैकारण अहिलेसम्म कुर्बानी गर्ने प्रचलनलाई कायम राखेको मुस्लिम धर्मावलम्बीको भनाइ छ ।निसन्तान इब्राहिमले सन्तान प्राप्तिका लागि अल्लाहसँग मनन्नत मागेका थिए । अल्लाहले मलाई सन्तानको सुख दियो भने म कुर्बानी गर्छु भन्ने इब्राहिमको प्रतिबद्धता थियो । सोहीअनुरुप अल्लाहले निजको परीक्षणस्वरूप सपनामा कुर्बानी गर्न पर्छ भनेका थिए भन्ने मुस्लिम धर्मावलम्बीको विश्वास छ ।धेरै जनावर कुर्बानी गरे तर अल्लााह खुशी भएका थिएनन् । अन्तिममा आफ्ना सबैभन्दा प्यारा छोरालाई नै कुर्बानी गरी अल्लाहलाई राजी गर्न चाहेका थिए । यस घडीमा उहाँको परीक्षण सफल सावित भएपछि कुर्बानी गर्ने स्थानमा मानिसको होइन त्यही जन्नतमा पालिएर आएका दुम्बाको कुर्बान (बलि) भएको थियो ।कुर्बानीको मासु तीन भागमा बाँडी वितरण गरिन्छ । एक भाग गरिब एवम् विपन्न परिवारलाई, अर्को एक भाग आफ्ना इष्टमित्रलाई र तेस्रो भाग आफैँले खानुपर्ने मुस्लिम धार्मिक मान्यता छ । यसैअनुसार आज पहिलो दिनको बकर ईद मनाइँदै छ । मुस्लिम धर्मावलम्बीले सोमबारसम्म तीन दिन यो पर्व मनाउने गर्छन् ।यो पर्व मनाउने तीनै दिन कुर्बानी गर्नुपर्ने मुस्लिम धर्मावलम्बीको विधि रहेको नेपाली जामे मस्जिदका सचिव मन्सुर हुसेनले जानकारी दिनुभयो । यस अवसरमा सरकारले आज सार्वजनिक बिदा समेत दिएको छ ।"
आज विश्व खाद्य स्वच्छता दिवस मनाइँदै,"काठमाडौँ — ‘खाद्य पदार्थमा स्वच्छताः विज्ञानको अपरिहार्यता’ नाराका साथ आज १७औँ राष्ट्रिय खाद्य स्वच्छता दिवस मनाइँदै छ ।सन् २०१८ को संयुक्त राष्ट्रसङ्घको ७३औँ महासभाले सन् २०१९ देखि हरेक वर्ष जुन ७ तारिखका दिन विश्व खाद्य स्वच्छता दिवस मनाउने निर्णय गरेको थियो । विभागले जेठ १८ गते आइतबारदेखि २४ गते शनिबारसम्म सप्ताहव्यापी रूपमा दिवसका विभिन्न कार्यक्रम गरिरहेको विभागका प्रवक्ता मोहनकृष्ण महर्जनले बताए।विश्व स्वास्थ्य सङ्गठनको तथ्याङ्कअनुसार हरेक वर्ष विश्वमा अस्वच्छकर एवम् दूषित खाद्य पदार्थबाट झाडापखालादेखि क्यान्सरसम्मका २०० भन्दा बढी रोग लाग्ने गरेको छ । प्रत्येक दश जनामध्ये एक जना मानिस विषाक्त खाद्य पदार्थको उपभोगका कारण बिरामी हुने गरेका छन् । चार लाख २० हजार मानिसको खाद्य जनित रोगबाट मृत्यु हुने गरेको छ । झाडापखालाबाट करिब ५५ करोड बिरामी हुने र दुई लाख ३० हजार मानिसको मृत्यु हुने गर्दछ ।विश्वमा खाद्य स्वच्छता दिवस मनाउनुअघिदेखि नै नेपालमा यससम्बन्धी कार्यक्रम आयोजना गर्न थालिएको थियो । विसं २०६५ देखि विभागले विश्व खाद्य स्वच्छता दिवस मनाउन सुरु गरेको विभागका महानिर्देशक सञ्जीवकुमार कर्णले राससलाई जानकारी दिए।विश्व स्वास्थ्य सङ्गठनको अध्ययनअनुसार तरकारी फलफूलमा जीवनाशक विषादीको अवशेष, पशुपन्छीजन्य खाद्य पदार्थमा एण्टिबायोटिकको अवशेष, खाद्यान्नमा ढुसीजन्य विषको समस्या रहेको औँल्याएको छ । संविधानसभाबाट जारी भएको संविधानले हरेक नेपालीका लागि खाद्यसम्बन्धी हकको सुनिश्चितता गरेको छ।यसका लागि खाद्य स्वच्छता र गुणस्तरीयताको नियमनलाई समयानुकुल सुदृढ एवम् प्रभावकारी बनाउन नेपालको संविधानबमोजिम सङ्घीय संसद्ले खाद्य स्वच्छता तथा गुणस्तरसम्बन्धी कानुनलाई संशोधन र एकीकरण गर्न खाद्य स्वच्छता तथा गुणस्तर ऐन, २०८१ जारी गरी मानव स्वास्थ्यको रक्षा तथा उपभोक्ता हित संरक्षणका लागि खाद्य श्रृङ्खलाका सबै चरणमा वैज्ञानिक तथ्यका आधारमा खाद्य पदार्थको स्वच्छता तथा गुणस्तर निर्धारण र यसको प्रभावकारी नियमनको कानुनी व्यवस्था गरेको छ ।खाद्य स्वच्छता र गुणस्तरको लागि ऐनका प्रावधान परिपालनामा विभिन्न सरोकारवालाको महत्वपूर्ण भूमिका हुने र आ–आफ्नो क्षेत्रबाट उपयुक्त रूपमा सम्बोधन गर्न सम्बन्धित सरकारी एवम् गैरसरकारी सङ्घसंस्था अन्तरराष्ट्रिय विकास साझेदारी सङ्घसंस्था, खाद्य उद्योग, खाद्य तथा पोषणसँग सम्बन्धित सङ्घसंस्था, उपभोक्ता हकहितसँग सम्बन्धित सङ्घसंस्थासँग समन्वय गरी दिवस मनाउन लागिएको हो ।"
वाईसीएल अध्यक्षमा ओली र महासचिवमा शाही सर्वसम्मत,"काठमाडौँ — माओवादी केन्द्रको भ्रातृ संगठन योङ कम्युनिस्ट लिग (वाईसीएल) को अध्यक्षमा पुष्प ओली र महासचिवमा गणेश शाही सर्वसम्मत चयन भएका छन् ।काठमाडौंमा भएको तेस्रो सम्मेलनबाट ओलीको नेतृत्वमा नयाँ कार्यसमिति सर्वसम्मत चयन भएको माओवादी केन्द्रीय सदस्य एवं वाईसीएल इन्चार्ज रामप्रसाद सापकोटाले जानकारी दिए । अध्यक्षमा केयरसिंह कुँवर, पुष्प ओली, गणेश शाही, कर्म पुलामी र नवराज ऐरलगायत आकांक्षी रहे पनि अन्तत: ओलीको नाममा सहमति बनेको हो ।वाईसीएल ४० वर्षमुनिका युवाको संगठन हो । वाईसीएल जुझारु संगठन बनाउने निर्णय भइसकेको र माओवादीको ‘सेफ गार्ड’का रुपमा कार्यशैली बदलिने सापकोटाले बताए ।"
गणतन्त्र व्यवस्था मात्र नभएर यो संस्कार हो : महामन्त्री थापा,"धरान — कांग्रेस महामन्त्री गगन थापाले गणतन्त्र व्यवस्था मात्र नभएर यो संस्कार भएको बताएका छन् । नेपाल लोकतन्त्रवादी आदिवासी याक्थुङ संघको प्रथम महाधिवेशनमा सम्बोधनका क्रममा उनले पछिल्लो समय गणतन्त्रविरोधी भाष्य निर्माण भएको भन्दै राजतन्त्र फर्किने कल्पनासमेत गर्न नसकिने बताए ।संघीयताको विकल्पबारे पनि नसोच्न उनले आग्रह गरेका छन् ।कांग्रेसका नेताहरू नै विचलित भएर संघीयताको विरोध गरेको भन्दै उनले त्यसमा स्पष्ट हुनुपर्ने बताए ।अन्य पार्टीभन्दा अगाडि कांग्रेस संघीयता र विकेन्द्रीकरणको पक्षमा उभिएको दाबी गर्नै उनले भने, 'गणतन्त्र आफ्नो धर्म र जातमा विश्वास गर्दैगर्दा अर्को जात र धर्मको सम्मानभाव आउने व्यवस्था हो ।''नेपाली राज्यको धर्म न्याय गर्नु, विभेद नगर्नु, सम्मान गर्नु हो । मञ्चमा र मनमा एउटै कुरा स्पष्टताका साथ राख्नसक्नु गणतन्त्र हो,' उनले भने, 'महिला, दलित, जनजाति वा अन्य समुदायप्रति मन्चमा जे बोकिन्छ, गोप्य कोठामा पनि त्यही भाव विकास हुनु गणतन्त्र हो ।'"
आज देश दुनियाँमा के-के भयो ?,"काठमाडौँ — बाजुराको बाम्का बजारमा आगलागी हुँदा ४० पसल जले, नेपालमाथि भ्रष्टाचार मुद्दाबारे दाहाल भन्छन् – ओलीको प्रतिशोधको गन्ध आयो, पतञ्जलि जग्गा प्रकरणमा सूर्यविनायकका मेयर बासुदेव थापा पनि प्रतिवादीको सूचीमादेखि अमेरिकामा नेपालीका लागि टीपीएस कार्यक्रम खारेज हुनेसम्मका खबर आज चर्चामा रहे ।००००बाजुराकोबाम्का बजारमा शुक्रबार दिउँसो आगलागीभएको छ । बुढीगंगा नगरपालिका ६ साँफे(मार्तडी सडक खण्डमा पर्ने बाम्का बजारमा आगलागी भएको हो । आगलागीमा ४० भन्दा बढी पसलहरू जलेर पूर्ण रूपमा नष्ट भएको बुढीगंगा नगरपालिकाका नगरप्रमुख रामबहादुर बानियाँले बताए । नगरप्रमुख बानियाँका अनुसार नवदुर्गा होटलबाट ग्यास पड्केर आगलागी भएको हो ।००००पूर्वप्रधानमन्त्री एवं माओवादी अध्यक्ष पुष्पकमल दाहालले पूर्वप्रधानमन्त्री एवं नेकपा एसका अध्यक्षमाधवकुमार नेपालमाथि अख्तियारले मुद्दा चलाएको विषयमा प्रधानमन्त्री केपी शर्मा ओलीको राजनीतिक प्रतिशोधको गन्धआएको बताएका छन् । शुक्रबार संसद्‍ भवनबाहिर सञ्चारकर्मीहरूसँगको कुराकानीमा अध्यक्ष दाहालले मुद्दा दर्ता भए पनि अदालतले सफाइ दिनेमा स्वयं नेपाल र आफू पनि विश्वस्त रहेको बताएका हुन् ।००००पतञ्जलि जग्गा हिनामिना प्रकरणमा भक्तपुरको सूर्यविनायक नगरपालिकाकामेयर बासुदेव थापाविरुद्द पनि भ्रष्टाचार मुद्दादायर भएको छ। अख्तियार दुरुपयोग अनुसन्धान आयोगले बिहीबार पूर्वप्रधानमन्त्री माधवकुमार नेपालसहित ९३ जनालाई प्रतिवादी बनाएर दायर गरेको भ्रष्टाचार मुद्दामा मेयर थापा पनि प्रतिवादी छन् । थापाले हदबन्दी छुट जग्गा गैरकानुनी रुपमा पतञ्जलिले किनबेच गरेकामा त्यसपछि थापाले पनि जग्गा किनेका थिए । थापा २०७४ र २०७९ को सथानीय तह निर्वाचनमा भक्तपुर सूर्यविनायक नगरपालिकामा एमालेबाट निर्वाचित भएका हुन् ।००००अमेरिकाले नेपाली नागरिकका लागि दिँदै आएको टेम्पोररी प्रोटेक्टेड स्टाटस(टीपीएस) सुविधा अब खारेजगर्ने भएको छ । त्यहाँको आन्तरिक सुरक्षा मन्त्रालय ९डीएचएस० ले सोमबार संघीय रजिस्टरमा सूचना प्रकाशित गर्दै सन् २०२५ अगस्ट ५ बाट नेपालीका लागि टीपीएस कार्यक्रम औपचारिक रूपमा अन्त्य हुने घोषणा गरेको छ ।००००अमेरिकी राष्ट्रपति डोनाल्डट्रम्प र उनका धनाढ्य पूर्वसहकर्मी इलन मस्कले व्यक्तिगत तहमै उत्रेर एक-अर्काविरुद्ध गालीगलौजसुरु गरेपछि अमेरिकी र अन्य सेयर बजारले त्यसको कम्पन महसुस गरेका छन् । टेस्लाको सेयर मूल्य बिहीबार एकैदिन १४।३ प्रतिशतले घटेपछि कम्पनीको बजार मूल्यमा १५० अर्ब अमेरिकी डलरभन्दा बढीको गिरावट आएको छ । यसले गर्दा टेस्ला विश्वका १० ठूला कम्पनीको सूचीबाट समेत बाहिरिएको छ । यस घटनाले मस्कको व्यक्तिगत सम्पत्तिमा पनि ठूलो असर परेको छ । उनले एकैदिन झन्डै ३४ अर्ब डलर गुमाएका छन् ।"
स्थानीय तहका उपप्रमुख तथा उपाध्यक्षहरूको राष्ट्रिय सम्मेलन सुरु,"विराटनगर — स्थानीय तहका उपप्रमुख तथा उपाध्यक्षहरुको राष्ट्रिय सम्मेलन शुक्रबारदेखि विराटनगरमा सुरु भएको छ । विराटनगर महानगरपालिकाको आयोजनामा सुरु सम्मेलनमा देशभरका २ सय ९१ वटा स्थानीय तहका उपप्रमुख तथा उपाध्यक्षहरूको सहभागिता छ ।सम्मेलनको उद्घाटन पूर्वराष्ट्रपति विद्यादेवी भण्डारीले गरिन् ।विराटनगर महानगरपालिकाकी उपप्रमुख शिल्पा निराला कार्कीका अनुसार सम्मेलनमा कोशी प्रदेशका सबै पालिका, देशका ६ महानगर, ११ उपमहानगर, मधेश प्रदेशका ७२ पालिका, बागमतीका ४१ पालिका र अन्य दुई प्रदेशका केही नगरपालिकाका प्रतिनिधिहरू सम्मेलनमा सहभागी भएको जनाइन् ।दुई दिने सम्मेलनमा स्थानीय तहले निर्माण गरेका कानुनको प्रभावकारी कार्यान्वयन, न्यायिक समितिको अधिकार विस्तार, वित्तीय संघीयता र उपप्रमुखहरूको भूमिकाबारे व्यापक छलफल हुनेछ । सम्मेलन सम्पन्न गर्न अनुमानित ४२ लाख रुपैयाँ खर्च लाग्ने जनाइएको छ । सम्मेलनका लागि कोशी प्रदेश सरकारले १० लाख रुपैयाँ सहयोग गरेको छ ।स्थानीय सरकार संघीय शासनको सबैभन्दा तल्लो तहका रूपमा जनताको नजिकको सरकार भएकाले उपप्रमुखहरूको भूमिका विकास निर्माणको अनुगमनदेखि न्यायिक संयन्त्रको सशक्त सञ्चालनसम्म महत्वपूर्ण रहेको बताइएको छ ।सम्मेलनमा संवैधानिक व्यवस्थाअनुसार विकेन्द्रित न्याय प्रणाली, न्यायिक समितिको संयोजन क्षमता र कार्यदक्षताबारे संवैधानिक विज्ञ काशीराज दाहाल, वित्तीय संघीयता संस्थागत गर्ने उपायबारे डा. गोपी खनाल र स्थानीय सरकार सञ्चालनमा उपप्रमुखहरूको भूमिकाबारे रमेश अधिकारीले कार्यपत्र प्रस्तुत गर्नेछन् ।"
गठबन्धन राजनीतिले महिला नेतृत्व खुम्चियो : पूर्वराष्ट्रपति भण्डारी,"विराटनगर — पूर्वराष्ट्रपति विद्यादेवी भण्डारीले महिला नेतृत्वलाई पछाडि धकेल्ने प्रवृत्ति अझै कायमै रहेको बताएकी छन् । गठबन्धन राजनीतिले महिला नेतृत्वको अवसरलाई अझ खुम्च्याइरहेको उनको भनाइ थियो ।शुक्रबार विराटनगरमा सुरु स्थानीय तह उपप्रमुख तथा उपाध्यक्षहरूको राष्ट्रिय सम्मेलनलाई सम्बोधन गर्दै भण्डारीले राजनीतिक दलहरूले लोकतान्त्रिक मूल्य र समावेशिता जोगाउन महिला नेतृत्वलाई मजबुत रूपमा अघि बढाउनुपर्नेमा जोड दिइन् । ‘गठबन्धन हुँदा प्राथमिक नेतृत्वका सिट पाउन महिलालाई सकस छ । यसले महिलाको सक्रियता र हैसियतमा असर परेको छ,’ उनले भनिन् ।भण्डारीले स्थानीय तहमा निर्वाचित महिला जनप्रतिनिधिको भूमिका अझ प्रभावकारी बनाउन नीतिगत तथा कार्यगत पहल आवश्यक रहेको औंल्याइन् । उनले विकास र आर्थिक समृद्धिमा महिलाको दृष्टिकोण र संवेदनशीलता अत्यन्त महत्वपूर्ण हुने बताउँदै समन्वयकारी नेतृत्वको आवश्यकतामा जोड दिइन् ।कार्यक्रमपछि पत्रकारसँग कुराकानी गर्दै भण्डारीले आफू सक्रिय राजनीतिमा रहेको बताइन् । पार्टी नेतृत्वको सम्भावित भूमिकाबारे सोधिएको प्रश्नमा उनले भनिन्, ‘समय आएपछि थाहा भइहाल्छ नि ।’"
"बाजुराको बाम्का बजारमा आगलागी, ४० पसल जले",धनगढी — बाजुराको बाम्का बजारमा शुक्रबार दिउँसो आगलागी भएको छ । बुढीगंगा नगरपालिका ६ साँफे-मार्तडी सडकखण्डमा पर्ने  बाम्का बजारमा आगलागी भएको हो ।आगलागीमा ४० भन्दा बढी पसलहरू जलेर पूर्ण रूपमा नष्ट भएको बुढीगंगा नगरपालिकाका नगरप्रमुख रामबहादुर बानियाँले बताए ।नगरप्रमुख बानियाँका अनुसार नवदुर्गा होटलबाट ग्यास पड्केर आगलागी भएको हो । दमकल नभएकाले आगो समयमै नियन्त्रणमा लिन नसकिएको स्थानीयले बताएका छन् ।
ओहदा लुकाएर अनियमितता गरेको अभियोगमा भट्टसहित ६ जनाविरुद्ध भ्रष्टाचार मुद्दा,"काठमाडौँ — सार्वजनिक ओहदाको परिचय लुकाएर आर्थिक अनियमितता गरेको अभियोगमा अख्तियार दुरुपयोग अनुसन्धान आयोगले रामेछापको मन्थली नगर विकास समितिका अस्थायी नायब सुब्बा टिकाप्रसाद भट्टसहित ६ जनाविरुद्ध भ्रष्टाचार मुद्दा दायर गरेको छ ।नासु भट्टसहित सघन सहरी तथा भवन निर्माण आयोजनाका तत्कालीन कार्यालय प्रमुखहरु अमरबहादुर थापा, नारायणप्रसाद भण्डारी, सुरेशकुमार वाग्ले, लेखा प्रमुखहरु यमलाल बेल्वासे र सुरेशप्रसाद दाहालविरुद्ध शुक्रबार विशेष अदालतमा भ्रष्टाचार मुद्दा दायर भएको हो । प्रतिवादीहरुविरुद्ध अख्तियारले १ करोड १५ लाख ४ हजार १११ रुपैया बिगो कायम गरी कैद र जरिवाना मागदाबीसहित मुद्दा दायर गरेको हो ।सार्वजनिक पदमा रहेकै बेला भट्टले आफ्नो परिचय लुकाएर कान्तिपुर दैनिकको रामेछाप संवाददाता भएर समेत काम गरेका थिए । उनी विरुद्ध गुनासो आएपछि कान्तिपुर पब्लिकेसन्सले डेढ वर्षअघि नै उनलाई हटाइसकेको छ । भट्ट २०४९ साउन १ देखि अस्थायी खरिदार पदमा सेवा प्रवेश गरेका थिए । त्यसपछि कर्मचारीहरुकै मिलेमतोमा उनको अनिश्चितकालीन म्याद थप गराएर जागिर लम्ब्याएको समेत अख्तियारको अनुसन्धानबाट खुलेको छ ।२०७० माघ १ मा अस्थायी खरिदार पदबाट नायब सुब्बामा उनको बढुवा भएको थियो । 'अस्थायी कर्मचारीले स्थायी कर्मचारीसरह गैरकानुनी तवरबाट ग्रेड सुविधा लिएको, अनिश्चितकालीन म्याद थप साथै बढुवासमेत भएको देखिन्छ । निज प्रतिवादी भट्टले बढुवा प्राप्त गर्न दिएको निवेदन, निजको शैक्षिक योग्यता र कार्य सम्पादनको स्तरलाई हेरि बढुवा गर्ने राय पेस गरेकोमा बढुवाको निम्ति खटिएको कार्यदलले सोको कुनै प्रक्रिया पूरा गरेको देखिँदैन,' अख्तियारले विशेष अदालतमा दायर गरेको अभियोग पत्रमा भनिएको छ ।मन्थली नगर विकास समितिमा कार्यरत भट्टले कार्यालय समयबाहेक अतिरिक्त समयमा अन्य कुनै पेशा तथा व्यवसाय गर्न अनुमति प्रदान गरेको अभिलेखमा नरहेको खुलेको छ । सरकारी पदबाहेक एकै समयमा विभिन्न कार्यालयमा काम गरी कार्यालय प्रमुख तथा लेखा प्रमुखहरूलाई समेत प्रभाव, दबावमा पारी पत्रकारको हैसियतमा काज/भ्रमण तथा बैठकमा खटिई भत्ता बापतको रकम समेत लिएको अख्तियारको अनुसन्धानबाट खुलेको छ ।यो बीचमै मन्थली बचत तथा ऋण सहकारी संस्थाको कोषाध्यक्ष, मिडाड नेपाल नामक विज्ञापन एजेन्सीको साईट मेनेजर/स्थानीय प्रतिनिधि बनेर विज्ञापन प्रकाशन गरी आफैंले कमिशन बापतको रकम बुझेको, कार्यालय प्रमुख र लेखा प्रमुखहरूलाई अनुचित प्रभावमा पारी कमिसन लिएको, सिटिजन्स लाईफ ईन्स्योरेन्सको एजेन्टका रुपमा भत्ता तथा अन्य सुविधा लिएकोलगायत अभियोग लगाइएको छ । यो अवधिमा उनले पदको दुरुपयोग गरी १ करोड १५ लाख ४ हजार १११ रुपैयाँ भ्रष्टाचार गरेको भन्दै त्यसैलाई बिगो कायम गरेर अख्तियारले मुद्दा दायर गरेको हो ।यस्तै तत्कालीन कार्यालय प्रमुखहरु थापाविरुद्ध ३ लाख ३९ हजार २८५ र अर्का कार्यालय प्रमुख भण्डारीविरुद्ध २ लाख ७ हजार ७७५, वाग्लेविरुद्ध ३ लाख ९५ हजार ४२०, लेखा प्रमुख बेल्वासेविरुद्ध ५ लाख ९२ हजार ४६० र दाहालविरुद्ध ४ लाख ७९ हजार ५५० रुपैयाँ बिगोबमोजिम कैद र जरिवाना मागदाबी गरिएको अख्तियारका प्रवक्ता राजेन्द्रकुमार पौडेलले जानकारी दिए ।"
कोशी नदीमा भएको घटनाबारे जानकारी लिन हलचोक पुगे गृहमन्त्री,"काठमाडौँ — सप्तरीस्थित कोशी नदीमा अभ्यासका क्रममा भएको घटनाबारे जानकारी लिन गृहमन्त्री रमेश लेखक सशस्त्र प्रहरी बल मुख्यालय, हलचोक पुगेका छन् ।गृहमन्त्री लेखकले अभ्यासकै क्रममा ज्यान गुमाएका राष्ट्रसेवकप्रति दुःख व्यक्त गर्दै शोकलाई शक्तिमा बदल्दै आगामी दिनमा अझ बढी सचेत र सुरक्षित अभ्यास सञ्चालन गर्न निर्देशन दिएका छन् । उनीसँगै राज्य व्यवस्था समितिका सभापति रामहरि खतिवडा, निमित्त गृह सचिव जयनारायण आचार्य, सहसचिव रामचन्द्र तिवारीलगायत गृहमन्त्रालयका अधिकारी पनि उपस्थित थिए ।प्रदेशस्तरीय विपद् सेमुलेसन अभ्यास क्रममा सप्तरीको हनुमाननगर कंकालिनी नगरपालिका–१ स्थित कोशी नदीमा बिहीबार सशस्त्र प्रहरीका दुई गोताखोर बेपत्ता भएका थिए । नं. १ श्रीअन्तु गण इलाम दरबन्दी भई दन्तकाली विशेष कार्य तालिम शिक्षालय, सप्तरीमा कार्यरत हरदेव राजवंशी र नं. १३ गण पर्सा दरबन्दी भई नं. २ छिन्नमस्ता बाहिनी मुख्यालयमा कार्यरत सप्रज सुरज साउद बेपत्ता भएका थिए ।राजवंशीको शव घटनास्थलबाट करिब ३ किलोमिटर दक्षिणमा फेला परेको सशस्त्र प्रहरीका सहप्रवक्ता डीएसपी शैलेन्द्र थापाले जानकारी दिए । थापाका अनुसार बेपत्ता साउदको खोजीका लागि दन्तकाली तालिम शिक्षालय, नं. ६ गण सप्तरी र विपद् व्यवस्थापन तालिम शिक्षालय, कुरिनटारबाट गोताखोर र विपद् व्यवस्थापन तालिम प्राप्त टोली परिचालन गरिएको छ ।सशस्त्र प्रहरी बल नं. ६ गण सप्तरी, दन्तकाली विशेष कार्य तालिम शिक्षालय सप्तरी र नं. ७ गण सिरहाले मनसुनजन्य विपद् पूर्वतयारी स्वरुप अभ्यास गरिरहेको समयमा दुर्घटना भएको हो । अभ्यासमा रहेका राजवंशी र साउदले २०८० र ८१ सालमा गोताखोर तालिम पूरा गरेका थिए । उनीहरु उद्धार अभ्यासका लागि सहभागी भएका थिए ।"
"नेपालीका लागि टीपीएस कार्यक्रम खारेज हुने, घर फर्कने तयारी गर्न अमेरिकाको सुझाव",काठमाडौँ — अमेरिकाले नेपाली नागरिकका लागि दिँदै आएको टेम्पोररी प्रोटेक्टेड स्टाटस (टीपीएस) सुविधा अब खारेज गर्ने भएको छ । त्यहाँको आन्तरिक सुरक्षा मन्त्रालय (डीएचएस) ले सोमबार संघीय रजिस्टरमा सूचना प्रकाशित गर्दै सन् २०२५ अगस्ट ५ बाट नेपालीका लागि टीपीएस कार्यक्रम औपचारिक रूपमा अन्त्य हुने घोषणा गरेको छ ।मन्त्रालयकी सचिव क्रिस्टी नोएमले नेपालको वर्तमान अवस्था तथा अन्तरनिकाय परामर्शपछि नेपालले टीपीएसको मापदण्ड पूरा नगर्ने निष्कर्ष निकाल्दै उक्त निर्णय गर‍िएको जनाइएकी छन् । मन्त्रालयले हाल टीपीएसका आधारमा अमेरिका बसोबास गरिरहेका नेपालीहरूलाई अन्य वैध आवासीय आधार नभएमा स्वदेश फर्कने तयारी गर्न अनुरोध गरेको छ ।अमेरिकाबाट घर फर्किन चाहनेहरूले ‘सीबीपी होम मोबाइल एप्लिकेसन’ प्रयोग गर्न सक्ने व्यवस्था गरिएको अमेरिकाको सिटिजनसिप एन्ड इमिग्रेसन सर्भिसेजको वेबसाइटमा उल्लेख छ ।सन् २०१५ को भूकम्पपछि नेपालीहरू प्रभावित भएको भन्दै अमेरिकी सरकारले टीपीएस कार्यक्रममार्फत हजारौँ नेपालीलाई अमेरिका बस्न र काम गर्न अनुमति दिएको थियो । यो कार्यक्रमले मानवीयताका आधारमा आफ्नो देश फर्कन सक्ने अवस्था नभएका योग्य देशका नागरिकलाई आवधिक र अस्थायी कानुनी मान्यता प्रदान गर्छ । राष्ट्रपति डोनाल्ड ट्रम्पको अघिल्लै कार्यकालमा पटक-पटक यो कार्यक्रम खारेज गर्ने प्रयास भए पनि विभिन्न मुद्दा र बाइडेन सरकारको निर्णयका कारण खारेजी लागू हुने समय थपिँदै आएको थियो।नेपालीलाई अब टीपीएस कार्यक्रम उपलब्ध नगराउने भन्ने घोषणा अमेरिकाे आप्रवासन र भिसा नीतिमा भइरहेको व्यापक परिवर्तन र कडाइकै सेरोफेरोमा आएको छ ।अमेरिकी विदेश मन्त्रालयले नयाँ विद्यार्थी भिसाको अन्तर्वार्ता मिति तोक्ने प्रक्रियासमेत स्थगित गरेको छ भने विभिन्न १२ देशका नागरिकलाई अमेरिका प्रवेशमै प्रतिबन्ध लगाइसकेको छ । आप्रवासनसम्बन्धी मुद्दामा लचिलो रहने डेमोक्र्याट नीतिको विपरीत आप्रवासनमा कडाइ र गैरकानुनी आप्रवासनलाई नियमन गर्ने भनेरै पुनः निर्वाचित भएका ट्रम्प प्रशासनले सत्ता सम्हाल्नेबित्तिकै यस्ता कार्यक्रम निरन्तर थप्दै लगेको छन् ।
माधवजीको मुद्दाबारे देउवाजीले नै मलाई सोधेपछि आश्चर्यमा परेँ : दाहाल,"काठमाडौँ — पूर्वप्रधानमन्त्री एवं माओवादी अध्यक्ष पुष्पकमल दाहालले कांग्रेस सभापति शेरबहादुर देउवाले नेकपा एसका अध्यक्ष माधवकुमार नेपालको मुद्दाबारे आफूलाई फोन गरेर सोधेको बताएका छन् ।शुक्रबार संसद्‍ भवनबाहिर सञ्चारकर्मीहरूसँगको कुराकानीमा अध्यक्ष दाहालले सत्ता पक्षकै सबैभन्दा ठूलो दलका नेताले नै आफूलाई सोधेपछि छक्क परेको बताएका हुन् ।'देउवाजीले हिजो फोन गर्नु भएको थियो । माधव नेपालमाथि जुन मुद्दा दर्ता भयो त्यस विषयमा उहाँ आफैंले मलाई सोध्नुभयो- के भएको हो ? अब शेरबहादुरजीले मलाई सोध्ने भनेपछि त आश्चर्यमा परेँ म । सत्ता पक्षमा भएको सबैभन्दा ठूलो पार्टीको नेताले प्रतिपक्षको नेतालाई माधवजीको मुद्दा के भएको कसरी दर्ता भएको हो भनेपछि मैले पो तपाईंलाई सोध्नुपर्ने त भनेँ । यसमा अलिअलि ठट्टाठट्टा पनि भयो,' उनले भने ।अध्यक्ष दाहालले यस विषयमा देउवालाई पनि थाहा नभएको बुझिएको बताए । उनले अगाडि भने, 'यो मुद्दा दर्ता गर्ने बेलामा कांग्रेस सभापति शेरबहादुर देउवाजीसँग सल्लाह गरेर भएको रहेनछ भन्ने मलाई लाग्यो । देउवाजी झुटचाहिँ बोल्नुहुन्न । योचाहिँ प्रतिशोध साध्ने ढंगले नै सरकार गएको देखिन्छ ।' नेपालमाथि अख्तियारले मुद्दा चलाएको विषयमा प्रधानमन्त्री केपी शर्मा ओलीको राजनीतिक प्रतिशोधको गन्ध आएको बताएका छन् । शुक्रबार संसद्‍ भवनबाहिर सञ्चारकर्मीहरूसँगको कुराकानीमा अध्यक्ष दाहालले मुद्दा दर्ता भए पनि अदालतले सफाइ दिनेमा स्वयं नेपाल र आफू पनि विश्वस्त रहेको बताएका हुन् ।पहिले मन्त्रिपरिषद्का निर्णय आफ्नो क्षेत्राधिकारभित्र पर्दैन भनेर पन्छिएको अख्तियारको पछिल्लो कदमले प्रश्न पनि उब्जिएको दाहालले बताएका छन् । 'स्वयं माधवजी नै आश्चर्यमा परेको कुरा गर्नु भएको छ, उहाँले अदालतप्रति पनि भरोसा देखाउनु भएको छ । अदालतले न्याय गर्छ भन्ने उहाँले विश्वास व्यक्त गर्नु भएको छ । छिट्टै सफाइ पाएर फर्किन्छु भन्ने उहाँले विश्वास व्यक्त गर्नु भएको छ । मैले पनि उहाँले सफाइ पाउनुहुन्छ होला भन्ने विश्वास गरेको छु,' अध्यक्ष दाहालले भने ।"
वाईसीएलको नेतृत्वका लागि सहमतिको प्रयास,"काठमाडौँ — माओवादीको भ्रातृ संगठनमा योङ कम्युनिस्ट लिग (वाईसीएल) को नेतृत्व चयन सहमतिको प्रयास भएको छ । नेतृत्वका लागि आकांक्षी धेरै भएपछि निर्वाचनको तयारी भए पनि सहमतिका लागि छलफल जारी छ ।‘सकेसम्म सहमतिको प्रयास भइरहेको छ,’ माओवादी केन्द्रीय सदस्य एवं वाईसीएल इन्चार्ज रामप्रसाद सापकोटाले भने, ‘सहमति भएन भने निर्वाचनको तयारी पनि सँगसँगै भइरहेको छ ।'अध्यक्षका आकांक्षीहरुमा केयरसिंह कुँवर, पुष्प ओली, गणेश शाही, कर्म पुलामी र नवराज ऐरलगायत छन् ।वाईसीएल ४० वर्षमुनिका युवाको संगठन हो । वाईसीएल जुझारु संगठन बनाउने निर्णय भइसकेको र माओवादीको ‘सेफ गार्ड’ का रुपमा कार्यशैली बदलिने सापकोटाले बताए ।वाईसीएलको तेस्रो राष्ट्रिय सम्मेलन जारी छ ।"
एक-दुई दिनमै भिजिट भिसा प्रकरणको सकारात्मक ल्यान्डिङ हुन्छ : अध्यक्ष दाहाल,"काठमाडौँ — पूर्वप्रधानमन्त्री एवं माओवादी अध्यक्ष पुष्पकमल दाहालले भिजिट भिसा प्रकरणको एक-दुई दिनमै 'सकारात्मक ल्यान्डिङ' हुने बताएका छन् । शुक्रबार संसद्‍ भवनबाहिर सञ्चारकर्मीहरूसँगको कुराकानीमा अध्यक्ष दाहालले यस प्रकरणमा सरकारबाट भरपर्दो छानबिनको प्रतिबद्धता आए सदन चल्न सक्नेमा विपक्षी दलहरू सहमत भएको बताएका हुन् ।'भरपर्दो छानबिन गर्ने गरी सरकारको प्रतिबद्धता आउन पर्‍यो भन्ने विपक्षी दलहरूको बैठकमा कुराकानी भयो,' अध्यक्ष दाहालले भने, 'एक दुई दिनभित्र यो विषयको सकारात्मक ल्यान्डिङ हुन्छ ।'त्यस्तै यस घटनामा विपक्षी दलहरूले कांग्रेस सभापति शेरबहादुर देउवासँग कुराकानी गर्ने पनि उनले बताए । छानिबन समिति कस्तो बनाउने भन्ने विषयमा भने एकमत नरहेको उनको भनाइ छ ।'सत्ता पक्ष छानबिन समिति बनाउनेमा सकारात्मक नै देखिन्छ । संसदीय समिति बनाउने कि पूर्वन्यायाधीशको नेतृत्वमा छानबिन समिति बनाउने कि भन्ने पनि छ । त्यस्तै अख्तियारले विशेष अदालतमा मुद्दा दायर गरेपछि समिति बनाउन हुन्न भन्ने पनि उहाँहरूको मत छ,' दाहालले भने ।"
"नेपालमाथि भ्रष्टाचार मुद्दा, दाहाल भन्छन् : ओलीको प्रतिशोधको गन्ध आयो, अख्तियारमाथि पनि प्रश्न","काठमाडौँ — पूर्वप्रधानमन्त्री एवं माओवादी अध्यक्ष पुष्पकमल दाहालले पूर्वप्रधानमन्त्री एवं नेकपा एसका अध्यक्ष माधवकुमार नेपालमाथि अख्तियारले मुद्दा चलाएको विषयमा प्रधानमन्त्री केपी शर्मा ओलीको राजनीतिक प्रतिशोधको गन्ध आएको बताएका छन् ।शुक्रबार संसद्‍ भवनबाहिर सञ्चारकर्मीहरूसँगको कुराकानीमा अध्यक्ष दाहालले मुद्दा दर्ता भए पनि अदालतले सफाइ दिनेमा स्वयं नेपाल र आफू पनि विश्वस्त रहेको बताएका हुन् ।पहिले मन्त्रिपरिषद्का निर्णय आफ्नो क्षेत्राधिकारभित्र पर्दैन भनेर पन्छिएको अख्तियारको पछिल्लो कदमले प्रश्न पनि उब्जिएको दाहालले बताएका छन् । 'स्वयं माधवजी नै आश्चर्यमा परेको कुरा गर्नु भएको छ, उहाँले अदालतप्रति पनि भरोसा देखाउनु भएको छ । अदालतले न्याय गर्छ भन्ने उहाँले विश्वास व्यक्त गर्नु भएको छ । छिट्टै सफाइ पाएर फर्किन्छु भन्ने उहाँले विश्वास व्यक्त गर्नु भएको छ । मैले पनि उहाँले सफाइ पाउनुहुन्छ होला भन्ने विश्वास गरेको छु,' अध्यक्ष दाहालले भने ।राजनीतिक प्रतिशोधको घटना हो भन्ने प्रश्नमा अध्यक्ष दाहालले भने, 'प्रधानमन्त्रीको राजनीतिक प्रतिशोधको गन्ध आएको छ । अख्तियारको कदमले पनि केही प्रश्न त उठेको छ । कुनै पनि प्रधानमन्त्री र क्याबिनेटको नीतिगत निर्णय अख्तियारको क्षेत्राधिकारभन्दा बाहिरको विषय भएकाले ललिता निवास प्रकरणका सन्दर्भमा बाबुराम भट्टराई र माधवकुमार नेपालमाथि जे प्रश्न उठेको थियो- अख्तियारले यो हाम्रो क्षेत्राधिकारभित्र पर्दैन जे गर्नु छ क्याबिनेटले नै गरोस् भनेर चिठी लेखेको मैले नै हेरेको छु । अहिले पनि माधवजीले नीतिगत निर्णय नै गरेको हो । २०६४ पछिका सबै प्रधानमन्त्री र मन्त्रीमाथि छानबिन गर्न हामीले नै भन्दै आएका छौँ तर यो नीतिगत र सैद्धान्तिक रूपले सही हो वा होइन भन्ने प्रश्नचाहिँ हो । '"
भिजिट भिसा प्रकरण : प्रतिनिधिसभा बैठक फेरि सर्‍यो,"काठमाडौँ — भिजिट भिसा प्रकरणले प्रतिनिधिसभा बैठक निरन्तर सरेको सर्‍यै छ । शुक्रबार १ बजेका लागि बोलाइएको बैठक बस्दै नबसी आइतबारसम्मका लागि स्थगित भएको छ । केही बेरअघि संसद् सचिवालयले सूचना टाँसेर आइतबार दिउँसो १ बजेका लागि अर्को बैठक बोलाएको हो ।यसअघि बिहीबार दिउँसो १ बजे बोलाइएको बैठक सूचना टाँसेर साढे ३ बजेका लागि सारिएको थियो । तर उक्त बैठक ५ बजेतिर मात्र सुरु भएलगत्तै विपक्षी दलले अवरोध गरेका थिए । त्यसअघि बुधबार र मंगलबारका बैठक पनि सारिएको थियो । भिजिट भिसा प्रकरणमा सत्तापक्ष र प्रतिपक्षीबीच सहमति नहुँदा प्रतिनिधिसभाको बैठक मंगलबार पनि अवरुद्ध भएको थियो ।संघीय संसद्‍मा प्रतिनिधित्व गर्ने विपक्षी दलको बैठकले यसअघि राख्दै आएका तीन वटा माग पूरा नभएसम्म प्रतिनिधिसभाको बैठक चल्न नसक्ने निष्कर्ष निकालेका छन् । संसद् भवन नयाँबानेश्वरमा आज बसेको विपक्षी तीन दलको बैठकले ‘भिजिट भिसा प्रकरण’ मा उच्चस्तरीय छानबिन समितिको माग यथावत् राख्दै गृहमन्त्रीको राजीनामा नआएसम्म प्रतिनिधिसभा बैठक बस्न नसक्ने निष्कर्ष निकालेको राष्ट्रिय स्वतन्त्र पार्टी (रास्वपा) का सांसद मनिष झाले जानकारी दिए ।श्रम ऐन, २०६४ आएदेखि हालका गृहमन्त्रीको कार्यकालसम्मको ‘भिजिट भिसा प्रकरण’ मा सम्बन्धित रहेर छानबिन आयोग बनाउन प्रतिपक्षी दलले माग गरेका छन् । प्रमुख प्रतिपक्षी दल नेकपा (माओवादी केन्द्र), रास्वपा र नेकपा (एकीकृत समाजवादी) को बैठकले यस्तो निष्कर्ष निकालेको उनले सुनाए । बैठकमा उक्त प्रकरणलाई सधैँका लागि निराकरण गर्न सर्वपक्षीय प्रतिबद्धता जनाउने निर्णय भएको झाले बताए ।"
माग पूरा नभएसम्म विपक्षी दलले प्रतिनिधिसभा बैठक चल्न नदिने,"काठमाडौँ — संघीय संसद्मा प्रतिनिधित्व गर्ने विपक्षी दलको बैठकले यसअघि राख्दै आएका तीन वटा माग पूरा नभएसम्म प्रतिनिधिसभाको बैठक चल्न नसक्ने निष्कर्ष निकालेका छन् ।संसद् भवन नयाँबानेश्वरमा आज बसेको विपक्षी तीन दलको बैठकले ‘भिजिट भिसा प्रकरण’ मा उच्चस्तरीय छानबिन समितिको माग यथावत् राख्दै गृहमन्त्रीको राजीनामा नआएसम्म प्रतिनिधिसभा बैठक बस्न नसक्ने निष्कर्ष निकालेको राष्ट्रिय स्वतन्त्र पार्टी (रास्वपा) का सांसद मनिष झाले जानकारी दिए ।श्रम ऐन, २०६४ आएदेखि हालका गृहमन्त्रीको कार्यकालसम्मको ‘भिजिट भिसा प्रकरण’ मा सम्बन्धित रहेर छानबिन आयोग बनाउन प्रतिपक्षी दलले माग गरेका छन् । प्रमुख प्रतिपक्षी दल नेकपा (माओवादी केन्द्र), रास्वपा र नेकपा (एकीकृत समाजवादी) को बैठकले यस्तो निष्कर्ष निकालेको उनले सुनाए । बैठकमा उक्त प्रकरणलाई सधैँका लागि निराकरण गर्न सर्वपक्षीय प्रतिबद्धता जनाउने निर्णय भएको झाले बताए ।"
जगदुल्ला हाइड्रोपावरका विषयमा प्रस्ट नभई सम्झौता अघि नबढाउन निर्देशन,"काठमाडौँ — प्रतिनिधिसभाको सार्वजनिक लेखा समितिको २३औँ वार्षिक प्रतिवेदन पारित भएको छ । सभापति ऋषिकेश पोखरेलले समितिको आजको बैठकले प्रतिवेदन पारित गरेको र अब पाँच दिनभित्र समिति सचिवालयले भाषागत शुद्धाशुद्धि मिलाएपछि सदनमा पेस गरिने जानकारी दिए ।बैठकले जगदुल्ला हाइड्रोपावर कम्पनीसँग जोडिएर केही निर्माता कम्पनीले नक्कली कागजात पेस गरी बोलपत्रमा समावेश भएको भनी आएका गुनासाका विषयमा प्रस्ट नभई सम्झौता अघि नबढाउन निर्देशन दिएको छ ।यस्तै, बेरुजु फरछ्यौटका सम्बन्धमा तीन तहकै जनप्रतिनिधिको सहभागितामा असार ९ र १० गते काठमाडौँमा राष्ट्रिय कार्यशाला गोष्ठी गर्ने निर्णय गरेको छ । गोष्ठीमा सबै प्रदेशका सार्वजनिक लेखा समिति सभापति र सचिव, विज्ञ, महालेखा परीक्षकको, कार्यालय, नगरपालिका र गाउँपालिका महासङ्घका प्रतिनिधि सहभागी हुनेछन् ।सभापति पोखरलेले बेरुजु फर्छ्यौटमा स्थानीय तहदेखि सङ्घसम्मको समग्र अवस्थाबारे जानकारी लिँदै आगामी दिनमा कसरी अघि बढ्ने भन्ने सन्दर्भमा रायसुझाव लिने उद्देश्यले गोष्ठी गर्न लागिएको जानकारी दिए ।बैठकले भैरहवा अन्तर्राष्ट्रिय विमानस्थलको अनुगमन समितिले थप अध्ययनका लागि स्थलगत अवलोकन गर्ने माग गरेकामा स्वीकृत प्रदान गरेको छ ।यस वर्ष मौसम केही जटिल हुने प्रक्षेपण गरिएकाले पूर्वतयारी प्रतिकार्यलाई चुस्त र व्यवस्थित तुल्याउन सरकारलाई सुझाव दिँदै समितिले आगामी धान बालीका लागि किसानलाई रासायनिक मलको अभाव हुन नदिन उचित व्यवस्थानमा लाग्न निर्देश गरेको छ ।"
काठमाडौं उपत्यकाका नदी स्वच्छ बनाउन ३ अर्ब ४२ करोड बजेट,"काठमाडौँ — उपप्रधान एवम् सहरी विकासमन्त्री प्रकाशमान सिंहले उपत्यकाका नदी स्वच्छ बनाउन र करिडोर सडक स्तरोन्नतिका लागि आगामी आर्थिक वर्षको बजेटले प्राथमिकता दिएको बताएका छन् ।काठमाडौँ उपत्यका विकास प्राधिकरणले आज गोकर्णेश्वर–५ बागमती करिडोरमा आयोजना गरेको वृक्षरोपण कार्यक्रममा उनले सहरी विकास मन्त्रालयले बागमतीसहित उपत्यकाका नदी स्वच्छ बनाउन ३ अर्ब ४२ करोड विनियोजन गरेको बताए ।मन्त्री सिंहले वातावरण संरक्षण गर्ने जिम्मेवारी सबैको साझा दायित्व भएको उल्लेख गर्दै वातावरण संरक्षणमा सबैको भूमिका महत्वपूर्ण हुने धारणा राखे ।बागमतीलाई सफा र स्वच्छ बगाउन आफूले मन्त्रालय सम्हालेको दिनबाटै चासो दिएको भन्दै उनले बागमतीसहित उपत्यकाका विष्णुमती, धोबीखोलालगायत सबै नदीलाई ढलमुक्त बनाउने गरी काम भइरहेको बताए ।सहरी विकास मन्त्रालयमार्फत४० करोडभन्दा बढी योजना गोकर्णेश्वर नगरपालिकाका लागिविनियोजन भएको उल्लेख गर्दै नगरप्रमुख दीपक रिसालले उपप्रधानमन्त्री सिंहलाई धन्यवाद दिए ।"
संसद् अवरोधबारे विपक्षी दल छलफलमा,"काठमाडौँ — संसद्मा जारी अवराेधबारे छलफलका लागि विपक्षी दलहरूकाे बैठक बसिरहेको छ । भिजिट भिसा प्रकरणलाई लिएर जेठ १३ देखि जारी अवरोधबारे छलफल भइरहेको हाे ।प्रमुख प्रतिपक्षी दलका नेता पुष्पकमल दाहालको कार्यकक्षमा दलहरूकाे बैठक बसिरहेको हाे । बैठकमा माओवादीसँगै रास्वपा, एकीकृत समाजवादीका नेताहरूको सहभागिता छ ।प्रतिनिधिसभा बैठक पछिल्लोपटक सरेकाे सर्‍यै छ । विपक्षी दलहरूले भिजिट भिसा प्रकरणमा गृहमन्त्री रमेश लेखकमाथि अनुसन्धान गर्न छानबिन समिति गठन गर्नुपर्ने माग गरिरहेका छन् । रास्वपाले भने गृहमन्त्री लेखकले राजीनामाको माग राख्दै आएकाे छ ।"
अदालतका विषयमा टिप्पणी गर्नु उपयुक्त हुँदैन : महामन्त्री थापा,विराटनगर — कांग्रेस महामन्त्री गगन थापाले पूर्वप्रधानमन्त्री माधवकुमार नेपालमाथि अख्तियार दुरुपयोग अनुसन्धान आयोगले चलाएको मुद्दा अब अदालतको विषय भएकाले कुनै टिप्पणी नगर्ने  बताएका छन् ।विराटनगर विमानस्थलमा आज सञ्चारकर्मीसँग कुरा गर्दै उनले पूर्वप्रधानमन्त्री नेपालमाथिको मुद्दाको सम्मानपूर्वक निरुपण गरिनुपर्नेमा जोड दिए ।महामन्त्री थापाले कांग्रेसको आगामी महाधिवेशन हुनु अगावै क्रियाशील सदस्यको विषय टुङ्गो लाग्नुपर्ने भन्दै हरेक नेताले आफ्ना निर्वाचन क्षेत्रान सदस्यता नवीकरण एवं छिनोफानो गर्नुपर्ने बताए ।कांग्रेसका नेताहरूले आफ्नो जिम्मेवारी समयमै पूरा गर्नुपर्ने धारणा राख्दै उनले सरकारको सफलताका निम्ति सम्पूर्ण प्रयत्न गरिएको धारणा राखे । महामन्त्री थापाले सरकारले अपेक्षाकृत काम गरी जनताको मन जित्नुपर्ने र हाल भइरहेका कामको समीक्षा हुनुपर्ने बताए ।
सप्तरी घटना बुझ्न गृहमन्त्री लेखक सशस्त्र प्रहरी मुख्यालयमा,"काठमाडौँ — गृहमन्त्री रमेश लेखक बिहीबार सप्तरीमा दुई जना गोताखोर बेपत्ता भएको घटनाबारे बुझ्न शुक्रबार सशस्त्र प्रहरी बल मुख्यालय हलचोक पुगेका छन् ।  गृहमन्त्री लेखकलाई निमित्त संगठन प्रमुख सशस्त्र प्रहरी अतिरिक्त महानिरीक्षक नारायणदत्त पौडेलले घटनाबारे जानकारी गराएका थिए ।सशस्त्र प्रहरी वरिष्ठ उपरीक्षक दिग्विजय सुवेदीले बिहीबारको घटना र हाल सशस्त्र प्रहरी बलमा गोताखोरको संख्या, अन्य विपद् उद्धारका तालिमप्राप्त जनशक्ति तथा काम कारबाहीबारे विस्तृत रूपमा जानकारी गराएका थिए ।सशस्त्र प्रहरी बल नेपाल नं. २ छिन्नमस्ता बाहिनी मुख्यालय महोत्तरीका बाहिनीपति सशस्त्र प्रहरी नायब महानिरीक्षक कृष्ण ढकाल र दन्तकाली तालिम शिक्षालयका समादेशक सशस्त्र प्रहरी वरिष्ठ उपरीक्षक नेत्र कार्कीले पनि भर्चुअल माध्यमबाट घटनाबारे जानकारी गराएका थिए ।गृहमन्त्रीसँगै राज्य व्यवस्था समितिका सभापति माननीय रामहरि खतिवडा, निमित्त गृह सचिव जयनारायण आचार्य, सहसचिव रामचन्द्र तिवारीलगायत गृह मन्त्रालयका अधिकारीसमेत सहभागी भएका थिए । गृहमन्त्री लेखकले घटनाप्रति दु:ख व्यक्त गर्नु हुँदै मन्त्रालयबाट के गर्न सकिन्छ त्यसमा लाग्ने बताए ।खतराजन्य उद्धारमा खटिने जनशक्तिको जीवन बिमाबारे मन्त्रालयले थप कार्य गर्ने बताउँदै उनले अभ्यासका क्रममा ज्यान गुमाएका रास्ट्रसेवकको शोकलाई शक्तिमा बदल्दै आगामी दिनमा थप सचेत र सुरक्षा अपनाउन जरुरी रहेको बताए ।"
पतञ्जलि जग्गा प्रकरण : सूर्यविनायकका मेयर बासुदेव थापा पनि प्रतिवादीको सूचीमा,"काठमाडौँ — पतञ्जलि जग्गा हिनामिना प्रकरणमा भक्तपुरको सूर्यविनायक नगरपालिकाका मेयर बासुदेव थापाविरुद्द पनि भ्रष्टाचार मुद्दा दायर भएको छ। अख्तियार दुरुपयोग अनुसन्धान आयोगले बिहीबार पूर्वप्रधानमन्त्री माधवकुमार नेपालसहित ९३ जनालाई प्रतिवादी बनाएर दायर गरेको भ्रष्टाचार मुद्दामा मेयर थापा पनि प्रतिवादी छन् ।थापाले हदबन्दी छुट जग्गा गैरकानुनी रुपमा पतञ्जलिले किनबेच गरेकामा त्यसपछि थापाले पनि जग्गा किनेका थिए । थापा २०७४ र २०७९ को सथानीय तह निर्वाचनमा भक्तपुर सूर्यविनायक नगरपालिकामा एमालेबाट निर्वाचित भएका हुन् ।हाल जग्गाधनी रहेका थापाले आफूले साविक साँगा गा.वि.स.वडा नं.४(ख) को कि.नं ५५२ को जग्गा डिल्लीध्वज बराइलीसँग १ करोड ३० लाख ६६ हजारमा खिद गरेको बयन दिएका छन् ।'जग्गाधनी श्रेस्ताहरुमा उल्लेखित नाम बासुदेव थापा म नै हो। दोलखा जिल्ला जुगुं बस्ने हाल सुर्यविनायक न.पा. ८ बस्ने डिल्ली ध्वज बराईलीसँग १ करोड ३० लाख ६६ हजारमा १० महिना अगाडि खरिद गरेको हँ, हाल प्रयोगमा छैन, कसैलाई बिक्री वितरण पनि गरेको छैन' भनेर २०८१ कात्तिकमम अख्तियारमा बयान दिएका थिए ।'मलाई त्यो पतञ्जलीको जग्गा भन्ने थाहा नभएको, मैले डिल्लीध्वज बराईलीसँग किनेको हो। उनी चिनजानको साथी हुन्। निजले के कुन बिधि र प्रक्रियाबाट आफ्नो नाममा कायम गरेको भन्ने मलाई थाहा छैन। मैले वडा कार्यालय, मालपोत कार्यालय मोठ रोक्का हेरी रित पुर्‍याई खरिद गरेको हो। जग्गाको हदबन्दी, मन्त्रिपरिषदको निर्णय कुनै जानकारी छैन' भनी जिकिर गरेका छन् ।जग्गा जफत प्रयोजनका लागि मेयर थापासहित २८ ब्यक्ति र २ कम्पनीलाई प्रतिवादी बनाइएको छ । बाँकी ६३ जना भने बिगो, कैद र जरिवाना मागदाबीसहितका प्रतिवादी छन् ।"
मधेशमा छिट्टै कांग्रेसको सरकार : सभापति देउवा,"जनकपुर — कांग्रेस सभापति शेरबहादुर देउवाले मधेश प्रदेशमा कांग्रेसको नेतृत्वमा छिट्टै सरकार बन्ने दाबी गरेका छन् । उनले मधेश प्रदेशमा सरकारको नेतृत्व आलोपालो गर्ने सहमतिअनुसार अब छिट्टै कांग्रेसको नेतृत्वमा सरकार बन्ने बताए ।‘मधेश प्रदेशमा आलोपालोकै कुरा छ,’ शुक्रबार कांग्रेसको जनकपुरस्थित मधेश प्रदेश कार्यालय पुगेका सभापति देउवाले सञ्चारकर्मीहरुसित भने,‘यस विषयमा गठबन्धन दलहरूबीच कुराकानी गरेर टुंग्याउन बाँकी छ ।’मधेश प्रदेशमा एमाले, कांग्रेस, जनमत र लोसपाको नेतृत्वमा हाल जनमतका नेता सतिशकुमार सिंहको नेतृत्वमा सरकार छ । सिंह मुख्यमन्त्री बनेको एक वर्ष पुगेको छ । एमाले र कांग्रेसले भने आफ्नो नेतृत्वमा मधेश प्रदेशमा सरकार बनाउन दबाब बढाइरहेका बेला कांग्रेस नेताको यो भनाइ सार्वजनिक भएको हो ।पूर्वप्रधानमन्त्री माधवकुमार नेपालमाथि अख्तियार दुरुपयोग अनुसन्धान आयोगले दायर गरेको मुद्दाबारे सोधिएको प्रश्नमा भने देउवा केही बोल्न चाहेनन् । 'माधव नेपालमाथि मुद्दा दायर गरिएको छ । के भन्नुहुन्छ ?' भने सञ्चारकर्मीले प्रश्न सोध्दा देउवाका वरिपरि रहेकाहरूले ‘अब सकाऔं’ भन्दै प्रश्न टारेका थिए ।"
"सडकमै 'थ्रेसर', सडकमै बिस्कुन","विराटनगर — नेपालको दोस्रो राष्ट्रिय राजमार्गका रूपमा चिनिने निर्माणाधीन हुलाकी सडक यति बेला मकैको बिस्कुनले पहेँलपुर बनेको छ। विराटनगरदेखि झापासम्मको कालो सडक मकैको बिस्कुनले पहेँलो तन्ना ओछ्याएको बिछ्यौनाजस्तो बनेको छ।सडकमा ट्र्याक्टर रोकिएको छ। त्यहीँ थ्रेसर घन्किरहेको छ। अनि छेऊतिर मकैको बोरा र बिस्कुन ओछ्याइएका छन् । कृषकका लागि सडकमा मकै सुकाउनु बाध्यता बनेको छ। तर त्यही बाध्यताले सडक दुर्घटनाको जोखिम बढाएको छ।मोरङको रंगेलीका कृषक मोहम्मद आलम भन्छन्, ‘गाउँमा सुकाउने खुला ठाउँ छैन । त्यही भएर सडकमा सुकाउनु हाम्रो बाध्यता हो ।’ उनका अनुसार हाल वर्षाको मौसम सुरु भइसकेकोले मकै ढिलो सुके कुहिने सम्भावना बढ्छ । ‘सडकमै थ्रेसर पनि राख्न बाध्य छौँ,’ उनले थपे, ‘हामीसँग अरू विकल्प छैन ।’सडकमा सुकाइएको बिस्कुनका कारण दुर्घटनाको जोखिम दोब्बर बढेको स्थानीयवासीको भनाइ छ । बिस्कुनका कारण भएको दुर्घटना एक जना बालिकाको ज्यान भएको छ । आधा दर्जन जति घाइते भएका छन् । गत जेठ ५ गते रंगेली ७ निचामारीमा एक १३ वर्षीया बालिकाको सडकमा सुकाइएको बिस्कुनकै कारण दुर्घटनामा परी मृत्यु भएको थियो।दुर्घटनाको कारण थियो, सडक ढाकेर सुकाइएको बिस्कुन। बिस्कुन छलेर ट्याक्टर अघि बढाउने क्रममा दुर्घटना भएर बालिकाको ज्यानै गएको थियो । गत हप्ता मात्र मोरङको सुनवर्षीमा दुई युवा बिस्कुनमा मोटरसाइकल चिप्लिएर घाइते भए। जहदा गाउँपालिकाका पूर्व प्रधानाध्यापक अजय सिंहको मोटरसाइकल बिस्कुनमा चिप्लिँदा उनको हात भाँचियो ।पछिल्लो केही वर्षमा किसानले मकै खेतीमा लगानी बढाएका छन्। उत्पादन पनि राम्रो भएको छ । तर, मकै सुकाउने स्थान अभाव छ । जसका कारण उनीहरूले कालोपत्रे सडकलाई विस्कुन सुकाउने आँगन बनाएका छन् ।बिस्कुनका कारण पटक पटक दुर्घटना बढेपछि रंगेली नगरपाकिाले सार्वजनिक सडकमा खाद्यान्न सुकाउन निषेध गर्ने सूचना जारी गरेको थियो । तर, किसानको विरोध थेग्न नसकेपछि उक्त निर्णय फिर्ता लिनु परेको थियो । ‘किसानहरूको असन्तुष्टि आएपछि सर्वदलीय सहमतिपछि नगरपालिकाले पुरानो निर्णय सच्याएको छ’, उपप्रमुख झुमाकुमारी पराजुलीले भनिन्, ‘राजमार्गको २० प्रतिशत क्षेत्रमा मात्र बिस्कुन सुकाउन पाइनेछ निर्णय भएको छ ।’किसानहरूले वैकल्पिक स्थान नभएका कारण सडकमा बिस्कुन सुकाउन बाध्य भएको जनाउँदै आएका छन् । ‘सडक सार्वजनिक सम्पत्ति हो थाहा छ । तर राज्यले हामीलाई वैकल्पिक व्यवस्था नगर्दासम्म हामी सडकबाट बिस्कुन हटाउन सक्दैनौ’, सुनवर्षी नगरपालिकाका किसान मधुलाल गनगाईले भने ।"
क्षतिग्रस्त बीपी राजमार्गमा बिजुली गाडी घटे,"खनियाखर्क, सिन्धुली — लोन्जर गाउँपालिका–५ स्थित खनियाखर्कमा विवश थापाले दुई वर्षअघि विद्युतीय गाडी (माइक्रो तथा मिनिमाइक्रो) का लागि ३० लाख रुपैयाँमा ४ वटा चार्जिङ स्टेसन राखे । लगत्तै खाना खाजासहितको सुविधा थपेर होटल पनि खोले ।बीपी राजमार्गमा गुड्ने विद्युतीय सवारीसाधनलाई लक्षित गरेर चार्जिङ स्टेसन राखेका उनलाई सुरुका दिनमा बोल्ने फुर्सद कमै मिल्थ्यो । दिनमा ५२ वटासम्म गाडीले चार्ज गरेर मात्र गन्तव्यतर्फ लाग्थे । गाडीमा आउने यात्रुलाई खाना, खाजा खुवाउन उनलाई भ्याइनभ्याई हुन्थ्यो ।गत असोजको बाढीले बीपी राजमार्गअन्तर्गत सिन्धुली–काभ्रे खण्डको १२ किलोमिटर सडकमा क्षति पुर्‍याएपछि भने यस खण्ड भएर गुड्ने विद्युतीय गाडीको संख्या घट्दै गएको छ । अहिले दैनिक ३० वटा हाराहारी मात्र गाडी चार्ज गर्नका लागि रोकिने गरेको थापा सुनाउँछन् । ‘महँगै लगानीमा चार्जिङ स्टेसन सुरु गरें,’ उनले भने, ‘असोजमा आएको बाढीले तहसनहस बनायो, अलि ठूलो पानी पर्‍यो भने दिनमा १० देखि १२ वटाभन्दा बढी चार्ज गर्न आउने गाडी हुँदैनन् ।’राजधानी काठमाडौं र पूर्वी तराई जोड्ने यो सबैभन्दा नजिकको बाटो हो, धेरैको रोजीरोटी जोडिएको यो सडक आठ महिनाअघि आएको बाढीले क्षतिग्रस्त बनायो तर सरकारी ढिलासुस्तीका कारण बाटो नबन्दा यसैमा निर्भर व्यवसायको विकल्प खोज्नुपर्ने बाध्यता आइलागेको छ। - विवश थापा, व्यवसायीथापामा अहिले निराशा थपिएको छ । ‘बाढी आएको ८ महिना भयो, सडक अझै दिगो बनिसकेको छैन,’ उनले भने, ‘छिट्टै पुनर्निर्माण होला भन्ने ठूलो आस थियो, सरकारको उदासीनताका कारण हामीजस्ता व्यवसाय गरेर खानेले मार खेप्नुपरेको छ ।’निजी क्षेत्रले दिनरात नभनी काम गरेर व्यवसाय उकास्ने काम गरे पनि सार्वजनिक महत्त्वका सडक, पुल बनाउन सरकारी निकायबाट छिटो छरितो नभएको उनले दुखेसो पोखे । ‘जसोतसो बनाएको बाटो आउने बर्खामा के रहला र ?,’ उनले भने, ‘म त अब यो व्यवसायको विकल्प खोज्ने सोचमा छु ।’चालकले यात्रुलाई खाजा, खानाका लागि रोकेका बेला गाडी चार्जमा राख्छन् । खाना खाइसकेपछि गाडी पनि चार्ज भइसक्ने उनले बताए । बाटो सहज हुँदा यही ठाउँमा गरेको चार्जले पुग्थ्यो । अहिले यहाँ चार्ज गरेपछि फेरि काभ्रेभन्ज्याङमा पुगेर पनि पुनः चार्ज गर्नुपर्ने बाध्यता चालकलाई छ ।पानी पर्‍यो भन्नासाथ हिजोआज यात्रुहरू गाडी चढ्न डराउँछन् । चालकहरू पनि पानी पर्दा गाडी चलाउन डर मान्ने गरेको उनले सुनाए । ‘अहिले बाटो बिग्रेको हुन्नथ्यो भने चार्जिङ स्टेसन थपेर २० वटासम्म पुर्‍याउने सोचमा थिएँ,’ थापा भन्छन्, ‘यो ठाउँलाई चार्जिङ हब नै बनाउने तयारीमा थिएँ, अब त्यो सम्भव भएन ।’यो खण्ड भएर गुड्ने विद्युतीय गाडीको संख्या कम हुँदै गएको उनको भनाइ छ । ‘केही हेटौंडा हुँदै काठमाडौं जान थाले, केही भने अलिअलि पानी पर्दा पनि बाटोका कारण जोखिम नलिई घरै बस्ने गरेका छन्,’ उनले भने ।उनका अनुसार होटल र चार्जिङ स्टेसन चलाउँदा बैंकबाट लिएको ऋणको मासिक किस्ता मात्र १ लाख १५ हजार तिर्नुपर्छ । ‘राजधानी काठमाडौं र पूर्वी तराई जोड्ने यो सबैभन्दा नजिकको बाटो हो,’ उनले भने, ‘त्यसैले सडकसँग धेरैको रोजीरोटी जोडिएको छ, सरकारी ढिलासुस्तीका कारण धेरैले गरिराखेको व्यवसायको विकल्प खोज्नुपर्ने बाध्यता आइलागेको छ ।’उदयपुरको गाईघाट, सर्लाही, सुनसरी, सर्लाही, सिरहा, धनुषा, महोत्तरी, सिन्धुलीबाट बढी मात्रामा विद्युतीय गाडी बीपी राजमार्ग हुंँदै काठमाडौं आउजाउ गर्छन् । अघिपछि राजमार्गमा खुलेका होटल अघिल्तिर सीमित चार्जिङ स्टेसन हुँदा गाडी चालकहरूले चार्ज गर्नका लागि पालो पर्खिएर बस्नुपर्थ्यो । अहिले कतै खाली त कतै–कतै मात्र गाडीको चार्ज गर्न भीड लागेको देखिन्छ । काठमाडौंको कोटेश्वरबाट सिन्धुली बजारसम्मको दूरी १ सय ५३ किमि छ । जसले गर्दा तराई र पूर्वका जिल्ला छिटो पुगिने भएकाले अधिकांश सवारीसाधन बीपी राजमार्ग हुँदै ओहोरदोहोर गर्छन् ।बीपी राजमार्ग भएर असोज अगाडिसम्म ७ हजार (दसैंतिहारमा १० हजार हाराहारी) सवारीसाधन ओहोरदोहोर गर्थे । अहिले यो संख्या घटेर ४ हजारमा झरेको सडक डिभिजन भक्तपुरको तथ्यांकले जनाउँछ । सिन्धुलीको कमलामाई नगरपालिका–४ का शिवराम खड्काका दुई वटा विद्युतीय माइक्रो बस सिन्धुली–काठमाडौं आउजाउ गर्छन् ।असोज अगाडिसम्म उनी दुईबाट चार वटा गाडी पुर्‍याउने सुरमा थिए । जब असोजमा आएको बाढीले सिन्धुलीबाट काठमाडौं हिँडेको उनको गाडी मंगलटारमा ११ दिनसम्म फस्यो, त्यसपछि उनमा निराशा थपियो । सडकको बेहाल देखेर गाडी नथप्ने निर्णयमा पुगे ।‘सुरुमा गाडीबाट राम्रो कमाइ थियो, त्यही बेला दुई वटा काठमाडौं जाने र त्यति नै संख्यामा काठमाडौंबाट सिन्धुली आउने गरी गाडी थप्ने सुरमा थिएँ,’ उनले भने, ‘बाटो बिग्रिएपछि त्यो आँट आएन ।’ थोरै खर्चमा धेरै आम्दानी हुने भएपछि विद्युतीय गाडीमा आकर्षण बढिरहेकै बेला बाढीले सडक बगाएपछि सबैमा निराशा थपिएको उनको भनाइ छ ।‘पहिला यात्रुभन्दा धेरै विद्युतीय गाडी हुन्थे,’ उनी भन्छन्, ‘बाढीपछि विद्युतीय गाडी धनीले पनि भटाभट बिक्री गर्न थाले, फेरि अरू गाडीको तुलनामा विद्युतीय गाडीको चक्का सानो हुन्छ, जस्तोसुकै ठाउँमा पनि चलाउन समस्या हुन्छ, ब्याट्री र मोटर यसको तल्लो भागमा हुन्छ, ठोक्किएपछि बिग्रने र बनाउन महँगो पर्छ ।’खाल्डाखुल्डी बढी भएको सडकमा विद्युतीय सवारीसाधन चलाउन समस्या हुने उनले बताए । दुई दिन पानी परे बीपी राजमार्गमा बाढी आउनाले गाडी चलाउन नसकिने उनको भनाइ छ । ‘पहिला बीपी राजमार्गको विकल्प सोचिन्न थियो,’ उनले थपे, ‘अहिले अन्यत्र जाने अवसर आए त्यतै रिजर्भमा जान्छौं ।’ खड्काले दुई वटा माइक्रो ५६ लाख र ४५ लाख रुपैयाँमा किनेका हुन् ।‘काठमाडौं नजिकै र बाटो सहज भएर गाडी हालेको हो,’ उनले भने, ‘दुई वटाको गरेर मासिक किस्ता १ लाख ७१ हजार रुपैयाँ तिर्छु ।’ सुमित्रा यातायात प्रालि सिन्धुलीअन्तर्गत २६ वटा विद्युतीय गाडी छन् । प्रालिका अध्यक्ष हरिकृष्ण बुढाथोकीका मात्र ५ वटा विद्युतीय गाडी थिए । असोजको बाढीपछि चार वटा गाडी बिक्री गरि सके । अहिले एउटा मात्र छ ।‘बाटो पनि सहज छैन, काभ्रेको चौकीडाँडामा सडकको अवस्था खराब छ, गाडीभरि मान्छे राखेर हिँड्दा उकालोमा चिप्लिन्छ, यो ठाउँमा अझै सहज बनाइएको छैन,’ उनले भने, ‘असोजको बाढीले गर्दा चलाउन सक्ने अवस्था नदेखेर बिक्री गरेर एउटा मात्र राखेको छु ।’बीपी राजमार्गबाट विद्युतीय गाडी गुड्न थालेको साढे तीन वर्ष बढी भएको अध्यक्ष बुढाथोकीले बताए । ‘हामीले सुरु गर्दा ३ वटा गाडी थिए, अहिले सिन्धुलीबाट दैनिक ४० वटा विद्युतीय गाडी चलिरहेका छन्,’ उनले भने, ‘बाढीपछि बीपी राजमार्गमा खाल्डाखुल्डी धेरै छन्, एउटा गाडीले तीन ट्रिप गर्दा त्यसको बुस फेर्नुपर्ने र खर्च ७ हजार बढी लाग्छ ।’बाटो राम्रो हुँंदा सबैले गाडीमा लगानी गरे पनि अहिले अधिकांशले टाउकामा हात राखेर बस्नुपर्ने अवस्था आएको उनले सुनाए । राजमार्गमा अधिकांश होटलमा महँगो लगानीमा चार्जिङ स्टेसन राखिएको छ । तर धेरै गाडी नगुड्दा चार्जिङ स्टेसनहरू पनि प्रायः सुनसानजस्तै देखिन्छन् । सरकारले खुर्कोटमा राखेको चार्जिङ स्टेसन असोजको बाढीपछि मर्मत नगरिँदा चलेको छैन ।जिल्ला ट्राफिक प्रहरी कार्यालय सिन्धुलीका प्रमुख प्रहरी निरीक्षक मोहम्मद कलिम अन्जुमका अनुसार गत साउन–भदौमा दैनिक सिन्धुली–काठमाडौं आउजाउ गर्ने विद्युतीय सवारीको संख्या १ सय ५० हाराहारी थियो । ‘अहिले सरदर दैनिक ९० वटा सवारीसाधन मात्र ओहोरदोहोर गर्छन्,’ उनले भने, ‘बाटोका कारण विद्युतीय सवारीसाधनको संख्या अहिले घटेको देखिन्छ ।’केही दिनअघि पानी पर्दा २४ वटा मात्र विद्युतीय गाडी एक दिनमा काठमाडौं आउजाउ गरेको उनले बताए । ‘पानी परेको दिन विद्युतीय गाडीको संख्या स्वात्तै घट्ने गरेको छ,’ उनले भने, ‘धेरैले पानी परेको दिन बाढीको डरले काठमाडौं आउजाउ गर्न मान्दैनन् ।’"
विदेश नीतिमा अब आर्थिक कूटनीतिलाई प्राथमिकता,"काठमाडौँ — सरकारले विदेश नीतिमा आर्थिक कूटनीतिलाई प्राथमिकता दिने भएको छ । त्यसका लागि परराष्ट्र मन्त्रालयमा नयाँ संरचना खडा गरिएको छ । अन्तर्राष्ट्रिय सम्बन्धलाई नेपालको आर्थिक क्षेत्रसँग जोड्न र त्यही काममा ध्यान केन्द्रित गर्न ‘आर्थिक कूटनीति’ महाशाखा गठन गरिएको मन्त्रालयले जनाएको छ ।मन्त्रालयले आफ्ना १० महाशाखालाई बढाएर १५ पुर्‍याएको हो । आर्थिक कूटनीतिसहित सार्वजनिक कूटनीति र श्रम अप्रवासन तथा नेपाली डायस्पोरा समन्वय महाशाखा गठन गरिएको छ । त्यस्तै, अन्तर्राष्ट्रिय संघ संगठन तथा अन्तर्राष्ट्रिय कानुन महाशाखा र युरोप तथा अमेरिका महाशाखाबाट छुट्याएर अमेरिका हेर्ने नयाँ उत्तर तथा दक्षिण अमेरिका महाशाखा गठन गरिएको छ ।सरकारले गत वर्ष परराष्ट्र मन्त्रालयमा १ सय ११ दरबन्दी थप गरेको थियो । परराष्ट्रको संगठन तथा व्यवस्थापन (ओएन्डएम) लाई सरकारले स्वीकृति प्रदान गरेपछि मन्त्रालयमा ११ जना सहसचिव र आवश्यक कर्मचारीको दरबन्दी थपिएको छ । त्यसअनुसार महाशाखाहरू थपिएको हो ।मन्त्रालयका प्रवक्ता सहसचिव कृष्णप्रसाद ढकालले आर्थिक क्षेत्रलाई प्राथमिकतामा राख्न नयाँ संरचना बनाइएको बताए । ‘९० को दशकदेखि नै कुनै न कुनै रूपमा आर्थिक कूटनीतिको क्षेत्रमा काम गर्दै आइएको छ । तर, त्यसका लागि डेडिकेटेड डिभिजन थिएन,’ उनले भने, ‘त्यही कार्यप्रति समर्पित रहने संरचनाको आवश्यकता भएर आर्थिक कूटनीति महाशाखा बनाइएको छ ।’ आर्थिक सहायता, लगानी भित्र्याउनेलगायत कार्यमा विदेशी मित्रराष्ट्रसँग तथा देशभित्रका निकायसँग आर्थिक कूटनीति महाशाखाले समन्वय गर्ने उनले बताए ।सरकारले २०७७ सालमा ल्याएको परराष्ट्र नीतिमा पनि आर्थिक कूटनीतिलाई प्राथमिकतामा राख्ने उल्लेख छ । विकास सहायता परिचालन तथा वैदेशिक लगानी बढाउन, निर्यात व्यापार र पर्यटन प्रवर्द्धनलगायत क्षेत्रमा आर्थिक कूटनीतिका माध्यमबाट प्रभावकारी परिणाम निकाल्ने नीतिको उद्देश्य छ । देशभित्रको उत्पादनका लागि विश्व बजार खोज्न, दूतावासमार्फत व्यापार प्रवर्द्धनको सम्भावनाबारे जानकारी लिनेलगायत कामका लागि आवश्यक सहजीकरण गर्न आर्थिक कूटनीतिले सकारात्मक भूमिका खेल्ने प्रवक्ता ढकालले बताए ।आर्थिक विकास, व्यापार प्रवर्द्धन, पर्यटन विकास तथा लगानी प्रवर्द्धन गर्ने गरी आर्थिक कूटनीति सञ्चालन गरिने नीति मन्त्रालयले लिएको छ । महाशाखाले विदेशस्थित नेपाली नियोग र अवैतनिक महावाणिज्यदूतहरूसँग समन्वय गर्नेछ । देशको हित हेरेर आर्थिक सम्बन्ध र साझेदारीलाई विस्तार गर्ने, देशको आर्थिक रणनीतिलाई विदेश नीतिमार्फत कार्यान्वयनमा ल्याउने साथै लगानी भित्र्याएर राष्ट्रिय अर्थतन्त्रको विकासमा योगदान पुर्‍याउने उद्देश्य महाशाखाले बोकेको छ ।त्यसबाहेक नेपालले अधिकतम लाभ लिने सक्ने गरी कोटा भन्सार छुटसम्बन्धी पहल गर्ने, अतिकम विकसित राष्ट्रको हैसियतले भन्सार र कोटारहित सुविधाको उच्चतम उपयोगको पहल गर्ने महाशाखाले उद्देश्य लिएको छ । भन्सारजन्य, गैरभन्सारजन्य अवरोध र पारवहनका समस्याको समाधानमा सहजीकरण गर्नेदेखि नेपाली उत्पादनको निर्यात सुनिश्चित गर्न कूटनीतिक समन्वय गर्ने कार्यलाई परराष्ट्र नीतिले आर्थिक कूटनीतिको कार्यक्षेत्रमा राखेको छ ।यसअघि आर्थिक कूटनीतिको कार्य नीति, योजना विकास, कूटनीति तथा विदेशमा रहेका नेपालीसम्बन्धी महाशाखाले हेर्दै आएको थियो । अब आर्थिक कूटनीतिकै लागि सहसचिवको नेतृत्वमा बनाइएको नयाँ महाशाखाले लगानी भित्र्याउन होस् वा नेपाली वस्तुको निर्यातका लागि आवश्यक नीतिगत, कानुनी एवं संरचनागत सुधारमा पनि काम गर्नेछ ।श्रम आप्रवासन तथा नेपाली डायस्पोरा समन्वय महाशाखाले विदेशमा पेसा, व्यवसाय र रोजगारीमा संलग्न नेपाली समुदायको हितको संरक्षणमा कार्य गर्नेछ । गैरआवासीय नेपालीसँग जोडिएका विषयलाई पनि त्यही महाशाखाले हेर्नेछ । त्यस्तै, अन्तर्राष्ट्रिय तथा क्षेत्रीय मञ्चमा नेपालको पहिचान र प्रतिनिधित्व अभिवृद्धि गर्न सार्वजनिक कूटनीति महाशाखाले भूमिका खेल्नेछ ।नेपालको विशिष्टता, प्राकृतिक सौन्दर्य, सभ्यता, सामाजिक विविधता, कला, संस्कृतिलगायतका विषयलाई बाहिर प्रचारप्रसार गरेर मुलुकको छवि बढाउन ‘पब्लिक डिप्लोमेसी’ मार्फत काम गरिने मन्त्रालयका प्रवक्ता ढकालले बताए ।"
देशका अधिकांश भागमा आज मौसम सफा रहने,"काठमाडौँ — हाल देशका पश्चिम र मध्य भागमा पश्चिमी तथा स्थानीय वायुको प्रभाव रहेको छ । जल तथा मौसम पूर्वानुमान महाशाखाका अनुसार कोशी प्रदेशका अधिकांश भागमा मनसुनी वायुको प्रभाव छ ।आज दिउँसो कोशी प्रदेशलगायत देशका पहाडी भागमा आंशिकदेखि साधारणतया बदली रही बाँकी भागमा मौसम सफा रहनेछ । कोशी प्रदेशका केही स्थानका साथै बाँकी प्रदेशका पहाडी भागका केही स्थानमा मेघगर्जन र चट्याङसहित हल्कादेखि मध्यम वर्षाको सम्भावना छ । उच्च–पहाडी तथा हिमाली भागका केही स्थानमा हल्का वर्षा र हिमपातको सम्भावना पनि छ ।त्यसैगरी, आज राति कोशी प्रदेशलगायत देशका पहाडी भू–भागमा आंशिक बदली रही बाँकी भागमा मुख्यतया मौसम सफा रहनेछ । कोशी प्रदेशका केही स्थान तथा बागमती र गण्डकी प्रदेशका पहाडी भू–भागका एकदुई स्थानमा मेघगर्जन र चट्याङसहित हल्कादेखि मध्यम वर्षाको सम्भावना छ ।कोशी, बागमती र गण्डकी प्रदेशका उच्च पहाडी तथा हिमाली भू–भागका एकदुई स्थानमा हल्का वर्षा र हिमपातको सम्भावना रहेको महाशाखाले जनाएको छ ।"
नेपालमाथि राजनीतिक प्रतिशोध र षड्यन्त्र : एकीकृत समाजवादी,"काठमाडौँ — एकीकृत समाजवादीले पार्टी अध्यक्ष माधवकुमार नेपालमाथि भ्रष्टाचार मुद्दा चलाउनु राजनीतिक प्रतिशोध र षड्यन्त्र भएको बताएको छ । अख्तियारले बिहीबार नेपालविरुद्ध विशेष अदालतमा मुद्दा दायर गरेपछि बसेको सचिवालय बैठकले पार्टी र अध्यक्षमाथि राजनीतिक प्रतिशोध एवं षड्यन्त्र भएको उल्लेख गर्दै राजनीतिक रूपमा प्रतिवाद गर्ने निर्णय गरेको छ ।समाजवादीले प्रधानमन्त्री केपी शर्मा ओलीको इसारामा प्रतिशोध साधेको आरोप लगाएको छ । भदौ २०७८ मा एमाले विभाजन भई एकीकृत समाजवादी गठन भएको थियो । ‘अध्यक्षमाथि मुद्दा लगाउनु राजनीतिक प्रतिशोध लिँदै षड्यन्त्रमूलक प्रहार भएको हाम्रो निष्कर्ष छ,’ उपाध्यक्ष प्रकाश ज्वाला भन्छन्, ‘हामी यसलाई राजनीतिक रूपमा प्रतिवाद गर्छौं ।’नेपालविरुद्ध विशेष अदालतमा मुद्दा दर्ता भइसकेकाले तथ्य प्रमाण जुटाएर कानुनी रूपमा अघि बढ्ने निर्णय पदाधिकारी बैठकले गरेको छ । उनले मन्त्रिपरिषद्का नीतिगत निर्णय हालसम्म अख्तियारको क्षेत्राधिकारमा नरहेको उल्लेख गर्दै नेपालमाथि मुद्दा लगाउनुमा सरकारको छाया अख्तियारमा परेको दाबी गरेका छन् । ‘सरकारको छाया अख्तियारमा परेको हुनाले यो राजनीतिक प्रतिशोध र षड्यन्त्र भयो,’ ज्वाला भन्छन् ।बैठकपछि महासचिव घनश्याम भुसालले विज्ञप्ति जारी गर्दै अध्यक्ष नेपालमाथि मुद्दा दायर गर्नु षड्यन्त्रकै निरन्तरता भएको आरोप लगाएका छन् । ‘वर्तमान सरकारले राजनीतिक बदलाको भावनाबाट प्रेरित रही हाम्रो पार्टीविरुद्ध विगतदेखि नै षड्यन्त्र गर्दै आएको विभिन्न बेलामा देखिएको र तिनलाई हामीले सार्वजनिक गर्दै आएका थियौं,’ उनले भनेका छन्, ‘यो हाम्राविरुद्ध षड्यन्त्रको अर्को घटना हो भन्ने हाम्रो ठहर छ । त्यस्तो कुनै पनि षड्यन्त्रको प्रतिवाद गरिनेछ ।’मन्त्रिपरिषद्ले गरेको निर्णयमाथि अख्तियारले अनुसन्धान गर्नु गम्भीर विषय भएको समाजवादीको भनाइ छ ।एकीकृतका नेता झलनाथ खनालले मन्त्रिपरिषद्को निर्णयमाथि अख्तियारले हात हाल्नु गम्भीर विषय भएको बताए । ‘अहिलेसम्म मन्त्रिपरिषद्का निर्णयलाई अख्तियारले यसरी मुद्दा चलाएको थिएन,’ खनालले भने । वरिष्ठ उपाध्यक्ष एवं पूर्वमुख्यमन्त्री राजेन्द्र पाण्डेले पार्टी अध्यक्ष नेपालमाथि राज्यले प्रतिशोध साधेको आरोप लगाएका छन् । ‘विगतमा भएका क्याबिनेट बैठकका निर्णय सबै भ्रष्टाचारजन्य केस बन्न सक्छन्, त्यसो हुनाले कोही पनि प्रधानमन्त्रीहरू बच्नेवाला छैनन् र अर्को कुरा कुनै पनि प्रधानमन्त्री वा क्याबिनेटले अब महत्त्वपूर्ण निर्णय गर्दैन,’ उनले भने ।मुद्दा दायरपछि गृह जिल्ला रौतहटबाट काठमाडौं फर्केका पूर्वप्रधानमन्त्री नेपालले आफूमाथि लागेको मुद्दाबारे कानुनविद्सँग परामर्श गरेका थिए । उनले वरिष्ठ अधिवक्ताद्वय शम्भु थापा र गोविन्द बन्दीसँग परामर्श गरेका थिए ।पतञ्जलिजस्तो संस्थामा यस्तो होला भन्ने कल्पना थिएन- माधवकुमार नेपाल, अध्यक्ष, एकीकृत समाजवादीपतञ्जलि जग्गा प्रकरणमा तपाईंमाथि भ्रष्टाचारको आरोप लाग्यो नि ?मैले कुनै किसिमको भ्रष्टाचार गरेको छैन, कसैसित अनुचित लाभ लिएको छैन । कुनै पनि मन्त्रीलाई अनुचित कार्य गर्न निर्देशन दिएको छैन । त्यसो गरेको भए प्रमाण पेस गरियोस् । जहाँसम्म पतञ्जलिजस्तो संस्थाको कुरा छ, स्वामी रामदेव र आचार्य बालकृष्णजस्ता व्यक्ति भएको ठाउँमा अनुचित काम त कसैले कल्पना पनि गर्न सक्दैन । मैले अनुचित हुने कुनै काम गरेको छैन । सबै कानुनले हेर्ने कुरा हो ।एउटा टुक्रा पनि सरकारी जग्गा दिइएको छैन । हदबन्दीभन्दा माथिको कुरा भएको हो भने, उचित भएको छैन भने सबै जग्गा फिर्ता लिन सकिन्छ । त्यसैका आधारमा कुनै अपराध गरेको, नियत खराब भएको मान्न मिल्दैन । मन्त्रिपरिषद्बाट निर्णय भएको छ भने विभिन्न प्रक्रियाबाट सबै मन्त्रीले हेरेर त्यसलाई पास गरिएको होला, अघि बढाइएको होला । राष्ट्रलाई नोक्सानी हुने काम भएको छ/छैन मलाई थाहा छैन, त्यो भएको छ भने पनि त्यस्तो अनुचित कुरालाई छुट दिन सकिँदैन ।अख्तियारले बयान लिँदा यो/त्यो कागज पुगेन भनेन र ?मैले आफ्नोतर्फबाट कुनै बेठीक काम गरेको छैन । पतञ्जलिजस्तो संस्थामा यस्तो भएको होला भन्ने कल्पना पनि गरेको थिइनँ ।यदि पूर्वाग्रही ढंगले मुद्दा दर्ता भएको हो भने फेरि ललिता निवास प्रकरण ब्युँतिन सक्ने सम्भावना कत्तिको छ ?मैले बदमासी गरेको हुनुपर्‍यो नि ।बदमासी नगर्दा पनि मुद्दा कसरी लाग्यो त ?अब हेरौं के हुन्छ ।मैले कुनै अपराध गरेको छैन भन्नुहुन्छ ? अनि अख्तियारले के अभियोग लगाएर मुद्दा दर्ता गर्‍यो ?अब त्यो त के भएको हो, के छ, मलाई त्यति जानकारी छैन । म पनि कानुन व्यवसायीसित परामर्श गर्छु । कानुनमा के छ, त्यो बेला विभिन्न मन्त्रालयबाट के–के कागजपत्र आए, कसले के–के सिफारिस गरे, कसले लुपहोल्स राखे, त्यसमा ध्यान पुग्यो/पुगेन, यावत् कुरा नबुझी म केही भन्न सक्दिनँ ।असल कामका लागि निर्णय गरेको भन्नुभयो, त्यसो भए यो मुद्दा पूर्वाग्रही ढंगबाट दर्ता भएको हो ?म कसैलाई आरोप लगाउन चाहन्नँ । कुनै खराब नियतबाट भ्रष्टाचारका लागि आदेश दिने काम मबाट भएको छैन, हुँदैन पनि । यस्तो कुराको म विरोध गर्छु ।तपाईंकै पार्टीका नेता राजेन्द्र पाण्डेले प्रधानमन्त्री केपी शर्मा ओलीको निर्देशनमा मुद्दा दर्ता भएको भन्नुभएको छ, तपाईंको भनाइ के छ ?यो त सिधा कुरा हो । मेरो राजनीतिक करियर समाप्त पार्न उहाँ (केपी शर्मा ओली) सुरुदेखि नै लाग्नुभएको हो । पटकपटक प्रयास गरेकै हो । उहाँ (ओली) बदलाको भावनाबाट चल्नुभएको छ ।पतञ्जलिमा तपाईंमाथि मुद्दा चल्यो, गिरीबन्धु र शेरा दरबारको विषयमा तपाईंको धारणा के छ ?अहिले केही बोले बदलाको भावनाले भन्छन् । आफूमाथि पर्दा यस्ता कुरा उठायो भन्छन् । हेरौं अब के हुन्छ । तर सबै हेर्ने न्यायालय छ । न्यायभन्दा ठूलो कुरा केही हुन सक्दैन । सत्यभन्दा ठूलो कुरा केही हुँदैन । नबिराउनु, नडराउनु भन्ने मान्यतामा म अडिग छु ।अब तपाईंको सांसद पद निलम्बन भयो । पार्टी अध्यक्ष हुनुहुन्छ, आगामी यात्रा कस्तो हुन्छ ?अब हेरौं । त्यसका निम्ति जे प्रक्रिया हुन्छ, म सामना गर्छु ।"
कोशीटप्पुमा बढे डल्फिन,"सुनसरी — संकटापन्न सूचीमा रहेको डल्फिनको संख्या कोशीटप्पुमा बढेर २२ पुगेको छ । यसै साता गरिएको गणनाको कोशी नदी तथा कोशीटप्पु वन्यजन्तु आरक्ष क्षेत्रले बिहीबार नतिजा सार्वजनिक गरेको हो । १५ देखि १८ जेठसम्म भएको गणनामा १५ वयस्क, ५ अर्धवयस्क र २ बच्चा डल्फिन रेकर्ड गरिएको आरक्षका वरिष्ठ संरक्षण अधिकृत भूपेन्द्रप्रसाद यादव बताउँछन् ।गत वर्ष १९ वटा मात्र डल्फिन रेकर्ड भएको थियो ।पानीमा बस्ने डल्फिन अन्डा नभई बच्चा नै जन्माउने जीव हो । आकारमा माछाभन्दा ठूलो भए पनि डल्फिनले मान्छेलाई कुनै हानि गर्दैन । ‘यो मानवसँग निकै निकट र रमाउने जीव भएको हो,’ संरक्षणविद् यादव भन्छन् ।भारतको गंगासागर हुँदै कोशी नदीसम्म जलचरन गर्ने यी डल्फिन सफा र गहिरो पानीमा विचरण गर्न मन पराउँछन् । पछिल्लो समय नदीमा प्लास्टिकजन्य फोहोर बढेकाले डल्फिनको संख्यामा उल्लेख्य वृद्धि हुन नसकेको वरिष्ठ संरक्षण अधिकृत यादवको भनाइ छ । ‘नदीमा प्लास्टिक, बोतललगायत फोहोर थुप्रिने गरेका छन्, त्यसले डल्फिनको आहारा र संरक्षणमा चुनौती थपिएको छ,’ उनी भन्छन् ।राष्ट्रिय प्रकृति संरक्षण कोष कोशी केन्द्रका प्रमुख वीरेन्द्र गौतमका अनुसार नेपालको सप्तकोशी र कर्णाली नदीमा डल्फिन पाइने गरेको छ । नेपालमा डल्फिन सयभन्दा कम संख्यामा भएको आरक्षले जनाएको छ । आरक्षले सन् २०२२ देखि प्रत्येक वर्ष डल्फिन गणना गर्दै आएको छ ।आरक्षको तथ्यांकअनुसार २०२२ मा यहाँ १७ वटा डल्फिन थिए । २०२३ र २०२४ मा १९ डल्फिन गणना भएका थिए ।"
कर्मचारीले राजीनामा दिँदा पनि ‘कुलिङ-अफ पिरियड’ २ वर्षसम्म,"काठमाडौँ — कर्मचारीले अनिवार्य अवकाशमा जानुअगावै राजीनामा दिए पनि तत्कालै अर्को सार्वजनिक पदमा नियुक्ति लिन नपाउने भएका छन् । संघीय निजामती सेवासम्बन्धी विधेयकमा प्रतिनिधिसभाअन्तर्गतको राज्य व्यवस्था तथा सुशासन समितिले राजीनामा दिने कर्मचारीका हकमा समेत संवैधानिक, राजनीतिक र कूटनीतिक पदमा नियुक्ति नपाउने गरी दुईवर्षे ‘कुलिङ–अफ पिरियड’ को प्रावधान राखेको छ ।संसदीय समिति संसद्मा बुझाएको विधेयकको प्रतिवेदनले ‘कुलिङ–अफ पिरियड’ को व्यवस्था प्रहरी, सशस्त्र प्रहरी, सेना, स्वास्थ्य, विश्वविद्यालय, सरकारी संस्थानलगायतमा कार्यरतलाई पनि लागू गर्ने बाटो खोलेको छ । मुख्यसचिव, सचिवहरूले निजामतीलाई मात्रै ‘कुलिङ–अफ पिरियड’ राख्न नहुने तीव्र रूपमा ‘लबिइङ’ गरेपछि सबै क्षेत्रमा लागू गर्न लागिएको हो ।विधेयक समितिमा छलफलमा रहेका बेला मुख्यसचिव एकनारायण अर्याल, संघीय संसद्का महासचिव पद्मप्रसाद पाण्डेय, नेपाल सरकारका सचिव, सर्वोच्च अदालतका उच्च पदस्थ कर्मचारी, संसद् सचिवालयका सचिवहरूले ‘कुलिङ–अफ पिरियड’ को प्रावधान नै हटाउन ‘लबिइङ’ गरेका थिए ।विधेयकको दफा ८२ मा ‘कुलिङ–अफ पिरियड’ सम्बन्धी व्यवस्था छ । त्यसमा भनिएको छ, ‘निजामती कर्मचारी वा अन्य सरकारी सेवाबाट राजीनामा दिएको वा अवकाश भएको कर्मचारी सेवाबाट अवकाश भएको मितिले दुई वर्ष पूरा नभई कुनै पनि संवैधानिक वा सरकारी पदमा नियुक्ति पाउने छैन ।’ यसअघि अनिवार्य अवकाशमा गएका कर्मचारीका हकमा मात्रै ‘कुलिङ–अफ पिरियड’ लाग्ने व्यवस्था गरिएको थियो ।निजामती कर्मचारीमा मुख्यसचिव, सचिव र सहसचिव पदबाट अनिवार्य अवकाशको केही समय पहिले राजीनामा गरेर पेन्सन बढाउने र अर्को नियुक्ति खाने प्रचलन छ । उच्च पदस्थ कर्मचारीले बहाल रहेकै अवस्थामा राजनीतिक नेतृत्वसँग साँठगाँठ गरेर संवैधानिक आयोग पदाधिकारी, राजदूत र अन्य राजनीतिक पदमा नियुक्ति लिने गरेको भन्दै आलोचना हुँदै आएको छ ।समितिमा छलफलका क्रममा सांसदहरूले संवैधानिक आयोग, राजदूत र कतिपय राजनीतिक पदमा अवकाशप्राप्त मुख्यसचिव र सचिवलाई मात्र लाने गरिएको भन्दै ‘कुलिङ–अफ पिरियड’ को माग गरेका थिए । राजनीतिक ‘लबिइङ’ मा यसरी नियुक्ति गर्दा संविधानको कार्यान्वयनमै असर परेको उनीहरूको तर्क थियो । सांसदहरूको मागअनुसार नै विधेयकमा दुई वर्षको ‘कुलिङ–अफ पिरियड’ को प्रावधान राखिएको हो ।राज्य व्यवस्था समितिका सदस्यहरूका अनुसार मुख्यसचिव, संसद्का महासचिव, सरकारका सचिवहरूले ‘कुलिङ–अफ पिरियड’ को प्रावधान हटाउन अझै दबाब दिइरहेका छन् ।‘प्रतिवेदन संसद् पुगिसक्दा पनि प्रधानमन्त्री केपी शर्मा ओली, कांग्रेस सभापति शेरबहादुर देउवा, विभिन्न मन्त्री, राजनीतिक दल आबद्ध कर्मचारी संगठनमार्फत कुलिङ–अफ पिरियडको व्यवस्था हटाउन दबाब दिइँदै गरेको पाएका छौं,’ एक सांसदले भने । श्रम, रोजगार तथा सामाजिक सुरक्षा मन्त्रालयका सचिव कृष्णहरि पुष्करले फोन र म्यासेज गरेको राज्य व्यवस्था समिति बाहिरका सांसदहरूले जानकारी दिएका छन् ।‘कुलिङ–अफ पिरियड’ हटाउन माग गर्दै सचिवहरूको टोली प्रधानमन्त्री ओली र कांग्रेस सभापति देउवाकहाँ नै पुगेको थियो । उनीहरूले सभामुख र राष्ट्रिय सभा अध्यक्षलाई समेत भेटेका थिए ।मुख्यसचिव अर्याल, महासचिव पाण्डेयसहित सचिवहरू रामकुमार श्रेष्ठ, फणीन्द्र गौतम, गोविन्द कार्की, उदयराज सापकोटा, दीपकुमार खराल, कृष्णहरि पुष्कर, राधिका अर्याल, महादेव पन्थ, मधुसुदन बुर्लाकोटी, शोभाकान्त पौडेल, केदारनाथ शर्मा, सुदर्शन खड्काको समूहले सभामुख देवराज घिमिरे र राष्ट्रिय सभा अध्यक्ष नारायण दाहाललाई पनि भेटेर ‘कुलिङ–अफ पिरियड’ हटाउनका लागि भूमिका निर्वाह गरिदिन आग्रह गरेका थिए ।मुख्यसचिव अर्याल आफ्नो कार्यकाल बढाउन र संवैधानिक आयोगको पदाधिकारीमा नियुक्ति खान निजामती विधेयक बाधक नबनोस् भनेर लागिपरेको उनी निकटस्थहरू बताउँछन् । संसद्का महासचिव पाण्डेय भने सर्वोच्च अदालतको न्यायाधीश बन्ने प्रयासमा छन् । प्रधानमन्त्री, कांग्रेस सभापति, सभामुख र राष्ट्रिय सभा अध्यक्षलाई भेटेपछि कानुन मन्त्रालयका सचिव उदयराज सापकोटाले सार्वजनिक रूपमा असन्तुष्टि जनाएका थिए । अवकाशमा जान लागेका उनी उच्च अदालत वा सर्वोच्च अदालतको न्यायाधीश बन्ने ‘लबिइङ’ मा छन् । सचिव पुष्करले भने संवैधानिक निकायमा नियुक्ति चाहेका छन् ।राज्य व्यवस्था समिति सभापति रामहरि खतिवडाका अनुसार विधेयकमा सचिवको कार्यकाल ५ वर्षबाट घटाएर ४ वर्ष बनाइएको छ भने मुख्यसचिवको कार्यकाल हाल तीन वर्ष रहेकामा २ वर्ष हुने व्यवस्था गरिएको छ । बहालवाला मुख्यसचिव र सचिवहरूले भने कार्यकाल नघटाउन दबाब दिइरहेका छन् ।हालको अवकाश हुने उमेर ५८ बाट ६० वर्ष पुर्‍याउने व्यवस्था कार्यान्वयन विधिमा पनि मुख्यसचिव र सचिवहरूले आपत्ति जनाइरहेका छन् । उनीहरूले एकै पटक ५८ बाट ६० वर्ष उमेर हद लागू गर्न दबाब दिइरहेका छन् । त्यसो गर्दा हाल पदमा रहेका मुख्यसचिव र सचिवहरूको सेवा अवधि बढ्नेछ । संसदीय समितिले भने मुख्यसचिव र सचिवहरूले भनेझैं र लोक सेवा आयोगले सुझाव दिएको भन्दा फरक तर मध्यमार्गी व्यवस्था गरेको छ ।लोक सेवा आयोगले सुरुको ६ महिना, त्यसपछि १ वर्ष र त्यसपछि ६ महिनाको विधि लगाउनुपर्ने सुझाव दिएको थियो । समितिले भने ‘यो ऐन प्रारम्भ भएको आर्थिक वर्षमा निजामती कर्मचारीको अनिवार्य अवकाश हुने उमेर ५८ वर्ष, अर्को आर्थिक वर्षमा ५९ वर्षसम्म मात्र र तेस्रो आर्थिक वर्षदेखि ६० वर्ष कायम हुनेछ’ भन्ने व्यवस्था गरेको छ । लोक सेवा आयोगले भने यस्तो विधि अपनाउँदा नयाँ विज्ञापन संख्यामा ठूलो प्रभाव पर्ने भन्दै लिखित सुझाव समितिलाई दिएको थियो ।मुख्यसचिव, संसद्का महासचिव र सचिवहरूको चर्को दबाबका बीच निजामती विधेयक संसद्बाट कसरी अगाडि बढ्छ भन्नेमा राज्य व्यवस्था समितिका सभापति र सदस्यहरूले चासो राखिरहेका छन् । प्रतिनिधिसभाका पछिल्ला बैठकको दैनिक कार्यसूचीमा समिति सभापतिले यो विधेयकको प्रतिवेदन पेस गर्ने उल्लेख हुँदै आएको छ । तर विपक्षी दलहरूले भिजिट भिसा प्रकरणको छानबिन माग गर्दै संसद् अवरुद्ध गरिरहेकाले संसद् बैठक चल्न सकेको छैन ।आफूलाई मात्रै फाइदा पुग्ने कानुन बन्नुपर्छ भन्ने धारणा कर्मचारी नेतृत्वको देखियोरामहरि खतिवडा, सभापति, राज्य व्यवस्था तथा सुशासन समितिसंघीय निजामती विधेयक अहिले संसदीय प्रक्रियाको कुन चरणमा छ ?विज्ञ, संवैधानिक आयोगहरू, लोक सेवा आयोगसँग पटकपटक छलफल गरी सर्वसम्मत रूपमा समितिबाट पारित गरेर विधेयक संसद् पठाएका छौं ।'कुलिङ–अफ पिरियड’ मा अहिले मुख्यसचिव, संसद्का महासचिव र अन्य कर्मचारीको चासो कति छ ?आज पनि सबैभन्दा बढी चासो ‘कुलिङ पिरियड’ मै छ । उहाँहरू भनिराख्नुभएको छ– सकिन्छ भने यसलाई हटाएर संसद्मा पेस गरिदिनुस् । राष्ट्रका लागि उहाँहरूले ३०–३५ वर्ष काम गर्नुभयो, दुई वर्ष फ्रेस भएर राष्ट्रसेवामा लाग्नुस् भनिरहेका छौं । तर उहाँहरूलाई सधैंका लागि वञ्चित गर्न लागेको भन्ने परेको छ । ‘कुलिङ–अफ पिरियड’ का सन्दर्भमा हामीले निजामतीलाई मात्रै भनेका छैनौं, अन्य सरकारी सेवालाई पनि समेटेका छौं ।अघिल्लो दिन सचिव र मुख्यसचिव हुने भोलिपल्ट संवैधानिक निकायमा नियुक्ति हुने प्रवृत्ति छ । यसले गर्दा आफू नियुक्ति भएको ठाउँमा आफैंविरुद्ध मुद्दा परिरहेको पनि हुन सक्छ । त्यस्ता ठाउँमा गएर स्वार्थ बाझिने काम गर्नु हुँदैन भनेर ‘कुलिङ–अफ पिरियड’ को व्यवस्था गर्न लागिएको हो । अवकाशमा जाँदा ६० वर्ष हुन्छ र २ वर्ष कुलिङ लाग्दा काम गर्न पाउँदैनौं भन्ने तर्क पनि कर्मचारीको छ । अहिलेको जमानामा ४८ वर्षमा नै मान्छे सचिव हुन्छ । अवकाशमा जाँदा ५२–५४ वर्ष पुग्छ । २ वर्ष कुलिङ पिरियड राख्दा पनि उमेरले भ्याउँछ । आफूलाई मात्रै फाइदा हुने गरी यो कानुन बन्नुपर्छ भन्ने धारणा कर्मचारी नेतृत्वमा विकास भएको पाइयो ।प्रतिनिधिसभामा प्रतिवेदन पेस हुनुअघि संशोधन हुन्छ कि हुँदैन ?केही कुरा सरकारले संसद्मा स्वीकार गर्न सक्छ । मबाट यसमा केही पनि संशोधन हुने सम्भव छैन, प्रधानमन्त्री, पार्टी सभापति जसले भने पनि अब संशोधन सम्भव छैन ।"
पतञ्जलिको योगमा गडबडीले भ्रष्टाचारको अभियोग,"काठमाडौँ — पतञ्जलि योगपीठ तथा आयुर्वेद कम्पनीले सरकारबाट पाएको हदबन्दी छुटको जग्गा हिनामिना अभियोगमा तत्कालीन प्रधानमन्त्री एवं एकीकृत समाजवादीका अध्यक्ष माधवकुमार नेपालसहित ९३ जनाविरुद्ध भ्रष्टाचार मुद्दा दायर भएको छ ।अख्तियार दुरुपयोग अनुसन्धान आयोगले बिहीबार विशेष अदालतमा दायर गरेको मुद्दामा पूर्वप्रधानमन्त्री नेपालमाथि १८ करोड ५८ लाख ५० हजार रुपैयाँ बिगो असुलउपर, बिगोबमोजिमकै जरिवाना र १० देखि १४ वर्षसम्म कैद सजाय मागदाबी गरिएको छ ।अभियोगपत्रमा उच्च पदस्थ पदाधिकारीका हैसियतमा भ्रष्टाचार गरेकाले उनीमाथि थप ३ वर्ष कैद सजायको मागसमेत गरिएको छ । मुद्दा दायर भएसँगै पूर्वप्रधानमन्त्री नेपाल प्रतिनिधिसभा सदस्यबाट समेत निलम्बित भएका छन् ।मुद्दाका अन्य प्रतिवादीमा तत्कालीन मन्त्रीद्वय प्रेमबहादुर सिंह र डम्बर श्रेष्ठ, तत्कालीन मुख्यसचिव माधव घिमिरे, तत्कालीन भूमिसुधार सचिव छविराज पन्त, पतञ्जलि नेपालका प्रमुख शालिग्राम सिंहलगायत छन् । अख्तियारका प्रवक्ता राजेन्द्रकुमार पौडेलले अनुसन्धानबाट खुलेका तथ्य र प्रमाणका आधारमा कसुरदार देखिएका विरुद्ध मुद्दा दायर गरिएको बताए ।अख्तियारले प्रतिवादीविरुद्ध १८ करोड ५८ लाख ५० हजार रुपैयाँ बिगो कायम गरी भूमिका र जिम्मेवारीअनुसार कसैलाई एकल र कतिपयलाई संयुक्त बिगो कायम गरी असुलउपर, बिगोबमोजिम जरिवाना र कैद सजाय मागदाबी गरेको छ ।पतञ्जलि तथा विभिन्न व्यक्तिका नाममा रहेको बनेपाको ५ सय ५४ रोपनी ५ आना १ पैसा तथा धुलिखेलको ८५ रोपनी ३ आना २ दाम जग्गा जफत गर्न पनि अभियोगपत्रमा माग गरिएको छ ।नेता नेपाल ११ जेठ २०६६ देखि २२ माघ २०६७ सम्म प्रधानमन्त्री भएका थिए । तत्कालीन प्रधानमन्त्रीसहितको संलग्नतामा हदबन्दी छुट जग्गा हिनामिना गरेको सम्बन्धी ‘पतञ्जलि जग्गा अपचलन प्रकरण’ बारे कान्तिपुरमा ६ असार २०८१ मा समाचार छापिएको थियो ।समाचार सार्वजनिक भएपछि प्रतिनिधिसभाको सार्वजनिक लेखा समिति, अख्तियार र प्रहरीको केन्द्रीय अनुसन्धान ब्युरोलगायत संयन्त्रबाट विस्तृतमा छानबिन अघि बढेकामा बिहीबार अख्तियारले पूर्वप्रधानमन्त्री नेपालसहितका प्रतिवादीविरुद्ध अदालतमा मुद्दा दायर गरेको हो । केही साताअघि मात्र लेखा समितिले पनि यसमा अनुसन्धान गर्न अख्तियारलाई पत्र पठाएको थियो ।२०४६ को राजनीतिक परिवर्तनपछि अदालतमा भ्रष्टाचार मुद्दा खेप्ने पूर्वप्रधानमन्त्रीमा नेपाल पहिलो हुन् । माघ २०६१ मा तत्कालीन राजा ज्ञानेन्द्र शाहले शासन सत्ता हातमा लिएपछि तत्कालीन प्रधानमन्त्री शेरबहादुर देउवालाई मेलम्ची खानेपानी प्रकरणमा ‘भ्रष्टाचार निवारण शाही आयोग’ लगाएर पक्राउ गरे पनि पछि शाही आयोग खारेजसँगै उक्त आयोगबाट भएका कारबाहीको वैधता पनि खारेज भएको थियो ।पञ्चायतकालमा भने तत्कालीन प्रधानमन्त्री तुल्सी गिरीविरुद्ध ‘गलैंचा निर्यात’ मा अनियमितता गरेको अभियोगमा भ्रष्टाचार मुद्दा लागेको थियो । पछि अदालतले गिरीविरुद्धको दाबी नपुग्ने फैसला गरेपछि उनले सफाइ पाएका थिए । बहुदल आएपछि भने पूर्वप्रधानमन्त्रीका रूपमा भ्रष्टाचार मुद्दा खेप्नेमा नेपाल पहिलो पूर्वप्रधानमन्त्री भएका छन् ।पूर्वप्रधानमन्त्री नेपाल ललिता निवासको जग्गा हिनामिना प्रकरणमा समेत मुछिएका थिए । यसमा अर्का पूर्वप्रधानमन्त्री बाबुराम भट्टराईमाथि पनि संलग्नताको आरोप लागेको थियो । तर अख्तियारले २२ माघ २०७६ मा विशेष अदालतमा मुद्दा दायर गर्दा उनीहरूलाई प्रतिवादी बनाएको थिएन । उनीहरूविरुद्ध मुद्दा नचाइएको विषयमा सर्वोच्च अदालतमा दायर रिट अझै विचाराधीन छ ।विशेषले फागुन २०८० मा ललिता निवासको मुद्दा किनारा लगाउँदै १ सय ३४ जनालाई ठहर गरेको थियो । त्यस क्रममा पूर्वप्रधानमन्त्रीद्वय नेपाल र भट्टराईविरुद्ध मुद्दा नचलाइएकामा विशेषले प्रश्न उठाएको थियो । ‘प्रधानमन्त्रीको ओहदाको कर्तव्यको परिधिभित्र नपरेका कार्यका सम्बन्धमा यस्तो उन्मुक्ति हुन सक्दैन । ओहदाको कार्य गरेउपर मुद्दा खेप्नुपर्ने खतराबाट निर्णय प्रक्रिया प्रभावित हुन बाट रोक्न कार्यकारिणी उन्मुक्ति आवश्यक रहे पनि ओहदा बाहिरको कामका लागि उन्मुक्ति प्राप्त हुँदैन । शक्ति पृथकीकरणको सिद्धान्तले प्रधानमन्त्रीको ओहदा बाहिरको कार्यउपर अभियोजन गर्न रोकछेक गर्दैन,’ विशेषले फैसलामा भनेको थियो ।पतञ्जलिको जग्गा विवादमा उजुरी परेपछि २०६८ मा पनि अख्तियारमा उजुरी परेको थियो । प्रारम्भिक छानबिन गरेर अख्तियारले २५ माघ २०६९ मा तामेलीमा राखेकामा पछिल्लो पटक भारतबाट पतञ्जलिकै नाममा डेढ अर्ब रुपैयाँ ल्याएर दुरुपयोग गरेको उजुरी परेपछि अख्तियारले पुनः पुरानो फाइल खोलेको थियो । पार्टी काममा रौतहटमा रहेका नेपालले मुद्दा दायरपछि बिहीबारै काठमाडौं फर्केर पार्टी कार्यालयमा कानुनविद्हरूसहित आकस्मिक बैठक राखेका थिए ।पतञ्जलिलाई हदबन्दीभन्दा बढी सरकारी जग्गा किन्न दिन र उक्त हदबन्दीको जग्गा गैरकानुनी रूपमा हाउजिङ कम्पनीलाई बेच्न दिन माधवकुमार नेपाल सरकारले तत्कालीन मन्त्रिपरिषद्बाट निर्णय गरेको थियो । ‘राष्ट्रसेवकले आफ्नो ओहदाको दुरुपयोग गरी पतञ्जलिलाई गैरकानुनी र बदनियतपूर्ण रूपमा हदबन्दीभन्दा बढी सरकारी सार्वजनिक कायम हुने जग्गा व्यक्ति तथा कम्पनीमा हस्तान्तरण गरी निजी प्रयोग/प्रचलनमा लैजान निर्णय गराएकामा’ पूर्वप्रधानमन्त्री नेपालसहितका उच्च पदस्थ पदाधिकारीलाई अभियोगपत्रमा मुख्य कसुरदार बनाइएको छ ।तत्कालीन प्रधानमन्त्री नेपाल, तत्कालीन कानुनमन्त्री सिंह, तत्कालीन भूमिसुधारमन्त्री श्रेष्ठ (निधन भइसकेकाले छोरा सन्तोष), तत्कालीन मुख्यसचिव घिमिरे (निधन भएकाले पत्नी कमला घिमिरे) लाई छुट्टाछुट्टै बिगो कायम गरी मुद्दा दायर गरिएको छ । मृत्यु भएका बाहेकको हकमा प्रत्येकलाई १८ करोड ५८ लाख ५० हजार रुपैयाँका दरले छुट्टाछुट्टै बिगो असुलउपर, बिगोबमोजिम नै जरिवाना र १० वर्षदेखि १४ वर्षसम्म कैद सजाय माग गरिएको छ ।तत्कालीन भूमिसुधार सचिव पन्त, सहसचिवहरू जितबहादुर थापा र लालमणि जोशीविरुद्ध एकमुष्ट बिगो तथा बिगोबमोजिम जरिवाना र १० देखि १४ वर्षसम्म कैद सजाय माग गरिएको छ । यस कसुरमा नेपाल सरकारका संवैधानिक अंग, निकाय, राष्ट्रपतिबाट मनोनीत, नियुक्ति, संस्थान प्रमुख, नेपाल सरकारका विशिष्ट श्रेणीको ओहदामा रहेर कसुर गरेकामा भ्रष्टाचार निवारण ऐनको दफा २४ अनुसार थप ३ वर्ष कैद सजाय गर्न पनि अख्तियारको माग छ ।यसैगरी भूमिसुधार मन्त्रालयका तत्कालीन उपसचिव कलानिधि पौडेल, गान्धीप्रसाद सुवेदी र हुपेन्द्रमणि केसीविरुद्ध एकमुष्ट बिगो, बिगोबमोजिम जरिवाना र १४ वर्षसम्म कैद हुनुपर्ने माग छ । भूमिसुधार विभागका तत्कालीन महानिर्देशक केशरबहादुर बानियाँविरुद्ध १० देखि १४ वर्षसम्म कैद, बिगो असुल, बिगोबमोजिम जरिवाना र थप ३ वर्ष कैद सजाय माग गरिएको छ ।भूमिसुधार विभागका तत्कालीन उपसचिव राजाराम थापा, अधिकृत सीताराम पोखरेल र नासु बुद्धिबहादुर कार्कीविरुद्ध एकमुष्ट बिगो, त्यसैबमोजिम जरिवाना, कैद सजाय हुनुपर्ने अभियोगपत्रमा उल्लेख छ ।मालपोत कार्यालय काभ्रेका तत्कालीन अधिकृत प्रेमबहादुर देसारविरुद्ध एकल तथा तत्कालीन नासु केदारप्रसाद भट्टराई र मोहनराम शर्माविरुद्ध एकमुष्ट बिगो, त्यसबमोजिम जरिवाना र कैद सजाय मागदाबी छ । काभ्रेका तत्कालीन प्रमुख मालपोत अधिकृत जनार्दन गुरागाईं, अधिकृत वेदप्रसाद अर्याल र शिवहरि शर्मा सुवेदी, नासुहरू विनोद कोइराला, तुलामणि राजभण्डारी, कृष्णप्रसाद सापकोटा र हरिप्रसाद हुमागाईंविरुद्ध एकमुष्ट बिगो कायम गरिएको छ । उनीहरूविरुद्ध बिगो, त्यसबमोजिम जरिवाना र कैद सजाय माग छ ।गुठी संस्थान काभ्रेका तत्कालीन कामु प्रमुख कृष्णहरि भट्टराई, वरिष्ठ सहायक पवन आचार्य र फाँटवाला माधवप्रसाद होमागाईंविरुद्ध १३ करोड १२ लाख ६० हजार रुपैयाँ बिगो, बिगोबमोजिम जरिवाना र कैद सजाय माग छ ।हदबन्दी छुट जग्गा गैरकानुनी रूपमा धितो राखी कर्जा दिलाएको अभियोगमा तत्कालीन सनराइज बैंक लिमिटेडका जुनियर म्यानेजमेन्ट ट्रेनी एसु मैनाली, उपप्रबन्धक मनोज न्यौपाने, वरिष्ठ सहायक विक्रान्त कोइराला, प्रमुख व्यवस्थापक रवीनकुमार नेपाल, सहायक महाप्रबन्धक आशा राणा अधिकारी, जोखिम व्यवस्थापन विभाग प्रमुख सञ्जयकुमार सिद्धि, अनुपालन विभागका सुनीलरत्न स्थापित र नायब महाप्रबन्धक बलराम विष्टविरुद्ध पनि अख्तियारले मुख्य कसुरदारसरह बिगो, त्यसबमोजिम जरिवाना र कैद सजाय माग गरेको छ ।हदबन्दी छुट जग्गा हिनामिनामा मतियार भएर काम गरेकामा पतञ्जलि योगपीठ नेपालका प्रमुख शालिग्राम सिंहलाई मुख्य कसुरदारसरह १८ करोड ५८ लाख ५० हजार रुपैयाँ बिगो, कैद र बिगोबमोजिमकै जरिवाना माग गरिएको छ ।प्रतिवादीहरू भोजराज शर्मा वाग्लेलाई ६ करोड ७० लाख, जीवराज कँडेललाई ६५ लाख, ध्रुवराज थापालाई ५ करोड ९४ लाख ५० हजार, मनु घिमिरेलाई २ करोड ६० लाख, ओमप्रकाश वंशललाई ८७ लाख, भीमदत्त जोशीलाई ९० लाख, वीरेन्द्रलाल श्रेष्ठलाई ७८ लाख र लक्ष्मण कार्कीविरुद्ध १४ लाख रुपैयाँ बिगो कायम गरी बिगो असुली, बिगोअनुसारकै जरिवाना र कैद सजाय मागिएको छ ।पतञ्जलिको जग्गा गैरकानुनी किनबेच प्रक्रियामा संलग्न गुठी संस्थान शाखा कार्यालयका तत्कालीन प्रमुख वैकुण्ठप्रसाद रेग्मी, फाँटवाला माधवप्रसाद होमागाईं र कार्यालय सहायक राजकुमार सिग्देलविरुद्ध पनि भ्रष्टाचार निवारण ऐन २०५९ को दफा ९ को ‘गलत लिखत’ तयार पारेको कसुरमा कैद र जरिवाना मागदाबी छ । उनीहरूविरुद्ध ३ महिनादेखि १ वर्षसम्म कैद र १० हजारदेखि ५० हजार रुपैयाँसम्म जरिवाना मागिएको छ ।बिगो खुलेको बाहेक पतञ्जलि योगपीठ तथा आयुर्वेद कम्पनी नेपालका शालिग्राम सिंहविरुद्ध गलत लिखत तयार पार्न कर्मचारीसँगै मतियारका रूपमा काम गरेकामा पनि मुख्य प्रतिवादीसरह नै कैद र जरिवाना मागदाबी छ ।हदबन्दीभन्दा बढी जग्गा धितो राखी तत्कालीन सनराइज बैंकबाट कर्जा प्रवाह गरेकामा काभ्रे मालपोतका विनोद कोइराला, रामकृष्ण खत्री, हरिशरण श्रेष्ठ, रामकाजी श्रेष्ठ र बद्रीप्रसाद हुमागाईं तथा गुठी संस्थान काभ्रेका पवन आचार्य र मतियारका रूपमा काम गरेकामा सनराइज बैंकका तत्कालीन प्रमुख कार्यकारी अधिकृत किशोर महर्जन, सहायक महाप्रबन्धक नीता प्रधान, जोखिम विभागका अधिकृत सुजित पोखरेल, शाखा प्रबन्धक राजीव सापकोटा, अधिकृत ममता पराजुलीलाई पनि कैद र जरिवानाको माग गरिएको छ ।काभ्रे मालपोतका अरू १३ कर्मचारीलाई पनि लिखत किर्तेमा प्रतिवादी बनाइएको छ । मालपोत कार्यालयका तत्कालीन अधिकृत प्रेमबहादुर देसार, शाखा अधिकृत नवराज बस्नेत, नासुहरू रामकृष्ण खत्री, केदारनाथ भट्टराई, विनोद कोइराला, विष्णुप्रसाद होमागाईं, रामकाजी श्रेष्ठ, हरिशरण श्रेष्ठ, रामप्रसाद सत्याल र कृष्णप्रसाद सापकोटा तथा खरिदारहरू बद्रीप्रसाद हुमागाईं, पुष्पकुमार पौडेल र रोसकाजी जस्पाउविरुद्ध भ्रष्टाचार निवारण ऐन २०५९ को दफा ९ को ‘गलत लिखत’ तयार पारेको कसुरमा ३ महिनादेखि १ वर्षसम्म कैद र १० हजारदेखि ५० हजार रुपैयाँसम्म जरिवाना माग गरिएको छ ।५५४ रोपनी जफत गर्न दुई कम्पनी र २८ व्यक्तिविरुद्ध मुद्दाबनेपामा रहेको हदबन्दी छुट जग्गा गैरकानुनी रूपमा किनबेच गरी आफ्नो नाममा राखेका दुई कम्पनी र २८ व्यक्तिविरुद्ध जग्गा जफत प्रयोजनका लागि अख्तियारले मुद्दा दायर गरेको छ । पतञ्जलिमार्फत किनबेच भएको बनेपाको ५ सय ५४ रोपनी ५ आना १ पैसा जग्गा जफत गर्न उनीहरूलाई प्रतिवादी बनाएको हो ।अख्तियारले विशेष अदालतमा दायर गरेको अभियोगपत्रअनुसार हदबन्दी छुट जग्गा हाल आफ्ना नाममा राखेकाहरू पतञ्जलि योगपीठ तथा आयुर्वेद कम्पनी नेपाल र सुसम्पन्न हाउजिङलाई प्रतिवादी बनाइएको छ ।यस्तै, भोजराज शर्मा वाग्ले, जीवनराज कँडेल, ओमप्रकाश वंशल, लक्ष्मण कार्की, गुप्तराज कोइराला, दामोदर अधिकारी, म्लाङ दोङ तामाङ, नमिता भण्डारी, निर्मला पौडेलविरुद्ध पनि जग्गा जफत प्रयोजनका लागि मुद्दा चलाइएको छ ।अख्तियारले बद्रीभक्त नाऐभा, वासुदेव थापा, यादवप्रसाद जोशी, राकेश सुवाल, राजेश त्वायना, राजेश साँद, रोशनी लक्ष्मी तुइतुई, लक्ष्मीकेशरी जाकीबञ्जार र सुरेन्द्रकुमार कोइरालालाई सोही प्रयोजनका लागि मुद्दा दायर गरेको छ । यसैगरी शिवहरि थापा, अमित श्रेष्ठ, तुल्सीराम सुवाल, नारायणकृष्ण जोशी, न्हुछेरत्न खाइतु, प्रकाश खाइजु, मीनु सुवाल, विक्रम प्रजापति, शिवनाथ त्वाना बासु र मञ्जु कवाँलाई अख्तियारले प्रतिवादी बनाएको छ ।धुलिखेलमा जग्गा किनबेच गर्नेविरुद्ध पनि मुद्दाबनेपाको हदबन्दी छुट जग्गा गैरकानुनी रूपमा बिक्री गरेर धुलिखेलमा खरिद गर्ने कार्यमा संलग्न २ कम्पनी र मालपोत कार्यालय धुलिखेलका कर्मचारीविरुद्ध पनि अख्तियारले मुद्दा दायर गरेको छ । ‘चौतारामा प्रालि’ का नामबाट हदबन्दीभन्दा बढी ८५ रोपनी ३ आना २ दाम जग्गा खरिद गरी पतञ्जलिका नाममा गैरकानुनी रूपमा ल्याइएको देखिएको भन्दै चौतारामा, पतञ्जलि र मालपोतका कर्मचारीलाई थप सजाय मागदाबी गरिएको छ ।अख्तियारले उक्त कसुरमा तत्कालीन जिल्ला मालपोत प्रमुख वेदप्रसाद अर्याल, अधिकृत उमेशराज दाहाल, नायब सुब्बाहरू तुलामणि राजभण्डारी, जीवरमण उप्रेती र मोहनप्रसाद पराजुलीलाई एकमुष्ट ५१ लाख रुपैयाँ बिगो, बिगोबमोजिम जरिवाना र कैद सजाय मागदाबी गरेको छ ।चौतारामा प्रालि र यसका संस्थापक सदस्यद्वय विश्वरत्न शाक्य र शेखरकुमार राणाविरुद्ध पनि सोही बिगो मागदाबी गरिएको छ । जग्गा हिनामिनामा मतियारका रूपमा काम गरेको भन्दै पतञ्जलि नेपालका संस्थापक राधेश्याम सर्राफलाई प्रतिवादी बनाई ५१ लाख रुपैयाँ बिगो मागदाबी गरिएको छ । उनको निधन भइसकेका कारण अख्तियारले बिगोबमोजिम जरिवाना र बिगो बराबरको रकम असुलउपर गर्न उनका छोरा अरुणकुमारलाई प्रतिवादी बनाएको छ ।भारतीय योगगुरु रामदेवको पतञ्जलि योगपीठ तथा आयुर्वेद कम्पनीले उद्योग खोल्न २०६६ सालमा काभ्रेको बनेपा नगरपालिकाअन्तर्गत नासिकास्थान, साँगा, महेन्द्रज्योति र चलाल गणेशस्थान क्षेत्रमा गरी ५ सय ९३ रोपनी ५ आना ३ पैसा जग्गा खरिद गरेको थियो । जग्गा किन्न १८ माघ २०६६ को मन्त्रिपरिषद् बैठकले पतञ्जलिलाई स्वीकृति दिएको थियो । तर त्यसको दुई महिना नबित्दै ६ चैत २०६६ मा तत्कालीन प्रधानमन्त्री माधवकुमार नेपालले मन्त्रिपरिषद्बाट अर्को निर्णय गराएर जग्गा बिक्रीको बाटो खोलिदिएका थिए ।त्यसपछि पतञ्जलिले विभिन्न व्यक्ति तथा हाउजिङ कम्पनीलाई जग्गा बिक्री गरेको थियो । हदबन्दी छुट जग्गा गैरकानुनी रूपमा खरिद–बिक्री अनुमति दिँदा नेपाल नेतृत्वको मन्त्रिपरिषद्मा श्रेष्ठ भूमिसुधारमन्त्री, सिंह कानुनमन्त्री, घिमिरे मुख्यसचिव र पन्त भूमिसुधार सचिव थिए । यस प्रकरणमा उनीहरूको सिलसिलेवार संलग्नता देखिएको छ ।हदबन्दी छुटमा किनेको जग्गा बेच्ने अनुमति माग्दै पतञ्जलि नेपाल प्रमुख सिंहले १७ फागुन २०६६ मा मन्त्री श्रेष्ठलाई सम्बोधन गरी निवेदन दिएका थिए । त्यसपछि चरणबद्ध प्रक्रियाबाट फाइल खडा गरी मन्त्रिपरिषद्मा प्रस्ताव लगिएको थियो । पतञ्जलिले किनेको हदबन्दी छुट जग्गा बिक्रीको बाटो खोल्न तत्कालीन मन्त्री श्रेष्ठलाई तत्कालीन प्रधानमन्त्री नेपालले नै निर्देशन दिएका थिए, जसलाई मन्त्री श्रेष्ठले ‘मन्त्रिपरिषद्मा पेस गर्ने प्रस्ताव’ मै उल्लेख गरेका थिए, यस तथ्यलाई अख्तियारले प्रधानमन्त्रीका रूपमा नेपालले गरेको गैरकानुनी कार्य भनी समावेश गरेको छ ।१ चैत २०६६ मा मन्त्रालयबाट पठाइएको प्रस्ताव सदर गर्दै तत्कालीन मन्त्री श्रेष्ठले ‘निवेदकको मागबमोजिम जग्गा बेचबिखन गरी सट्टापट्टा गर्न स्वीकृतिका लागि सम्माननीय प्रधानमन्त्रीज्यूबाट प्रस्ताव ल्याउन मौखिक रूपमा निर्देशन दिएको हुँदा सोअनुसार मन्त्रिपरिषद्मा पेस गर्न स्वीकृत’ भनेर रायसहित टिप्पणी लेखेका थिए ।त्यसपछि मन्त्रिपरिषद्ले ६ चैतमा ‘पतञ्जलि योगपीठ तथा आयुर्वेद कम्पनी नेपाललाई हदबन्दीभन्दा बढी जग्गाको बेचबिखन गरी सट्टाभर्ना गर्न स्वीकृति दिने’ निर्णय गरेको थियो । त्यसको १२ दिनपछि १८ चैत २०६६ मा तत्कालीन प्रधानमन्त्री नेपालले धुलिखेलमा ८८ रोपनी जग्गा किनेर पतञ्जलिले बनाउन लागेको संरचनाको शिलान्यास गरेका थिए ।भूमिसुधार विभागका तत्कालीन महानिर्देशक केशरबहादुर बानियाँले भने मन्त्रिपरिषद्को निर्णय कार्यान्वयनमा ‘असहयोग’ गरी फाइल मन्त्रालयमै फर्काइदिएका थिए । पछि २६ चैतमा मन्त्रिपरिषद्ले पुनः अघिल्लो निर्णय कार्यान्वयन गर्न ताकेता गरे पनि अघि बढ्न सकेन । मन्त्रिपरिषद्को निर्णयमा चुनौती दिएको आरोपमा बानियाँलाई २७ चैतमा जिम्मेवारीबाट हटाइएको थियो । त्यसपछि मन्त्रालयबाट सहसचिव जितबहादुर थापालाई महानिर्देशकको जिम्मेवारी दिएर योजनाबद्ध रूपमा जग्गा बिक्री प्रक्रिया अघि बढाइएको थियो ।आरोपितसँग बयानसहित विस्तृत अनुसन्धान गरेको अख्तियारले गत चैत पहिलो साता पूर्वप्रधानमन्त्री नेपालसँग बयान लिएको थियो । यस प्रकरणमा प्रतिवादी बनाइएका तत्कालीन भूमिसुधारमन्त्री श्रेष्ठको ३० असोज २०८१ मा निधन भइसकेको छ ।यसमा प्रतिवादी बनाइएका पूर्वमुख्यसचिव घिमिरे २०७३ मा सवारी दुर्घटनामा त्रिशूली नदीमा खसेर बेपत्ता छन् । पतञ्जलि प्रकरणमै प्रतिवादी बनाइएका राधेश्याम सर्राफको निधन भइसकेको छ । निधन भएकाको हकमा कैद सजाय मिनाहा हुने भए पनि बिगोको हकमा निजका नजिकका तीन जना हकदारलाई प्रतिवादी बनाएर मुद्दा दायर गरिएको छ ।पूर्वसचिव शारदाप्रसाद त्रिताल पतञ्जलि जग्गा हिनामिनामा मुख्य निर्णयाधिकारी तत्कालीन प्रधानमन्त्री नेपालसमेतलाई प्रतिवादी बनाएर मुद्दा दायर हुनु भ्रष्टाचार नियन्त्रण र सुशासन कायमका लागि ‘ऐतिहासिक’ र अख्तियारको ‘साहसिक’ निर्णय भएको बताउँछन् ।‘विगतमा कर्मचारी तहलाई देखाएर मुख्य निर्णयाधिकारी उम्किन्थे, मुख्यकर्तालाई चोख्याएर बाँकीलाई मुद्दा लैजाँदा अख्तियारको विश्वसनीयतामाथि प्रश्न उठ्ने गरेको थियो तर यस पटक त्यस्तो नियति दोहोरिएन, मुख्यकर्ता प्रतिवादी बनेका छन्,’ पूर्वसचिव त्रिताल भन्छन्, ‘नीतिगत आवरणमा राज्य दोहन गर्नेहरू कुनै न कुनै दिन कानुनी फन्दामा पर्छन् भन्ने यो दरिलो उदाहरण हो, ज–जसले भ्रष्टाचार गरेका छन्, क्रमशः सबैको पालो आउने पतञ्जलिको मुद्दाले स्पष्ट संकेत दिएको छ ।’"
