शीर्षक,विवरण
'व्यवसायमैत्री वातावरण भए व्यवसाय र राजस्व दुवै बढ्छ,"काठमाडौँ नेपाल उद्योग वाणिज्य महासंघका अध्यक्ष चन्द्रप्रसाद ढकालले अनुकूल व्यावसायिक वातावरण र आर्थिक गतिविधि चलायमान भएमा स्वतः राजस्व वृद्धि हुने बताएका छन् ।
७३औं अन्तर्राष्ट्रिय भन्सार दिवसका अवसरमा भन्सार विभागले आइतबार काठमाडौंमा आयोजना गरेको कार्यक्रममा अध्यक्ष ढकालले राजस्व संकलनको वार्षिक र मासिक लक्ष्य तोकिनुभन्दा स्वच्छ व्यवसायमैत्री वातावरण सिर्जना गर्नेतर्फ सरकारका क्रियाकलाप केन्द्रित भबए व्यवसाय र राजस्व बढ्ने बताएका हुन् ।
उनले अवैध व्यापार नियन्त्रण गर्न वैदेशिक व्यापार हुने मुख्य देशसँग द्विपक्षीय सम्झौता गरी स्वचालित तथ्यांक आदनप्रदान गर्न सकेको खण्डमा पनि भन्सार कार्यालयमा आउने न्यून तथा अधिक विजकीकरण, वर्गीकरणलगायत समस्या धेरै हदसम्म न्यूनीकरण गर्न सकिने बताए ।"
हुण्डी कारोबारमा संलग्न एक भारतीय पक्राउ,"काठमाडौँ हुण्डी कारोबारमा संलग्न एक भारतीयलाई प्रहरीले नगदसहित पक्राउ गरेको छ । पक्राउ पर्नेमा भारत बिहार राज्यको मोतिहारी जिल्लास्थित रक्सौल थाना क्षेत्रका ५० वर्षीय प्रभु साह हुन् ।
असार ६ गते दिउँसो करिब १:३० बजे वीरगन्ज महानगरपालिका१६ स्थित रजतजयन्ती चोकबाट उनलाई नगद तीन लाख ४६ हजार रुपैयाँसहित प्रहरीले पक्राउ गरेको हो ।
ईनर्वा प्रहरी चौकीबाट खटिएको नियमित चेकिङ टोलीले चेकजाँच गर्ने क्रममा साह शंकास्पद रूपमा साइकल चलाउँदै भारतबाट वीरगन्जतर्फ आइरहेका अवस्थामा रोकी खानतलासी गर्दा उनले बोकेको झोलाभित्र लुकाइछिपाई राखिएको नगद बरामद भएको थियो ।
बरामद नगदमा हजार दरका ३४४ थान र सय दरका २० थान नोट रहेका थिए ।
साहविरुद्ध मुलुकी अपराध संहिता, २०७४ को दफा १२५ (क) बमोजिम (हुण्डीसम्बन्धी कारोबार गर्न नहुने) कसुरमा पर्सा जिल्ला अदालतबाट तीन दिनको म्याद लिई थप अनुसन्धान भइरहेको पर्सा प्रहरीका प्रवक्ता प्रहरी नायब उपरीक्षक (डीएसपी) किशोर लम्सालले जानकारी दिए ।"
११ महिनाको व्यापार घाटा : १४ खर्ब रुपैयाँ,"काठमाडौँ चालु आर्थिक वर्षको ११ महिनामा १३ खर्ब ९७ अर्ब २२ करोड ७३ लाख रुपैयाँ व्यापार घाटा भएको छ । जुन गत आर्थिक वर्षको सोही अवधिको तुलनामा ६३० प्रतिशतले बढी रहेको भन्सार विभागले जनाएको छ ।
गत आर्थिक वर्षको ११ महिनामा १३ अर्ब १४ अर्ब ४४ करोड १८ लाख ५८ हजार रुपैयाँ व्यापार घाटा थियो ।
चालु आर्थिक वर्षको ११ महिनामा १८ खर्ब ९२ अर्ब ३६ करोड ७७ लाख ९९ हजार रुपैयाँको वैदेशिक व्यापार भएको थियो । जुन गत आर्थिक वर्षको तुलनामा १८८० प्रतिशतले वैदेशिक व्यापार बढेको छ । गत आर्थिक वर्ष ११ महिनामा १५ खर्ब ९२ अर्ब ९६ करोड ६५ लाख २५ हजार रुपैयाँ वैदेशिक व्यापार भएको थियो ।
निर्यात बढ्दा कुल वैदेशिक व्यापारमा आयातको हिस्सा घटेको छ । गत आर्थिक वर्षको ११ महिनामा कुल व्यापारमा आयातको हिस्सा ९१२६ प्रतिशत थियो भने निर्यातको हिस्सा ८७४ प्रतिशत मात्रै थियो ।
चालु आर्थिक वर्ष निर्यातको हिस्सा बढेको छ भने आयातको हिस्सा घटेको छ । कुल वैदेशिक व्यापारमा निर्यातका हिस्सा १३०८ प्रतिशत छ भने आयातको हिस्सा ८६९२ प्रतिशत छ ।"
यातायात व्यवसायीसँगको सहमति प्रधानमन्त्री कार्यालय पुग्यो : संयोजक पन्थ,"काठमाडौँ सरकारी वार्ता टोली र सार्वजनिक यातायात व्यवसायीबीच सोमबार मध्यरात भएको सहमतिको औपचारिक जानकारी प्रधानमन्त्री तथा मन्त्रिपरिषद् कार्यालय पुगेको छ ।
सरकारी वार्ता टोलीका संयोजक कृष्णराज पन्थका अनुसार बिहान १० बजे गृह मन्त्रालयलाई जानकारी गराइएको थियो भने ११ बजे गृहमार्फत भौतिक पूर्वाधार तथा यातायात मन्त्रालय पठाइएको थियो । भौतिक पूर्वाधार तथा यातायात मन्त्रालयले १२ बजेतिर प्रधानमन्त्री तथा मन्त्रिपरिषद् कार्यालयमा जानकारी पठाएको बुझेको छु, पन्थले भने, प्रधानमन्त्री कार्यालयले अब गण्डकी सरकारलाई पत्र पठाउनेछ । हामीले हाम्रो ड्युटी सकेर बसेका छौं ।
उच्च तहको आन्तरिक सहमतिअनुसार नै सहमति बनेकाले यो विषय छिटो टुंगिने पन्थले बताए । राइड सेयरिङ नियमावली स्थगित गर्न गण्डकी प्रदेश सरकारलाई पत्राचार गर्ने सहमति बनेको थियो ।
गण्डकी प्रदेशले निजी प्रयोजनका लागि दर्ता प्रमाणपत्र प्राप्त चारपांग्रे तथा दुईपांग्रे सवारीले सार्वजनिक सवारीसरह यात्रु ओसारपसार गर्न सक्ने व्यवस्था गरेपछि व्यवसायीहरुले ७ बुँदे मागसहित आन्दोलका कार्यक्रम घोषणा गरेका थिए ।
सोमबारदेखि व्यवसायीले छोटा, मध्यम र लामा दुरीका सार्वजनिक सवारी चल्न दिएका छैनन । संघीय सरकारसँग सहमति भए पनि यातायात व्यवसायीले गण्डकी सरकारले नियमावली स्थगन गरेपछि मात्रै बन्द कार्यक्रम फिर्ता लिने बताउँदै आएका छन् ।
यस अघि केपी शर्मा ओली नेतृत्वकै तत्कालीन सरकारले सात वर्षअघि सार्वजनिक यातायातमा सिन्डिकेट अन्त्य भएको सगौरव घोषणा गरे पनि व्यवसायीले फेरि सिन्डिकेट ब्यूाताएर ओली सरकारलाई नै प्रदेशको अधिकार खारेज गर्न घुँडा टेकाएका छन्। सार्वजनिक यातायातमा एकाधिकार तोड्न तत्कालीन सरकारले ४ वैशाख ०७५ मा सिन्डिकेट अन्त्य भएको घोषणा गरेको थियो । संयोग त्यो समयमा पनि ओली नै प्रधानमन्त्री थिए ।"
"महिलाका नाममा उद्योग, व्यवसाय दर्ता निःशुल्क","काठमाडौँ विषयगत क्षेत्रहरूमा महिला सशक्तीकरण तथा उत्थानका कार्यक्रम समेटिएका छन् । महिलाका नाममा घरजग्गा दर्ता निःशुल्क गर्दै आएको सरकारले अब महिलाको नाममा उद्योग, व्यवसाय वा कम्पनी दर्ता वा नवीकरण गर्दा पनि शुल्क नलाग्ने घोषणा गरेको छ ।
महिलालाई रोजगारी तथा स्वरोजगारीका अवसर वृद्धि गर्न गृहिणी महिलाको श्रम र सीपलाई साना तथा घरेलु उद्यमसँग जोड्न क्षमता विकासका कार्यक्रम सञ्चालन गर्ने भएको छ ।
वैदेशिक रोजगारीमा जाने महिलाको कार्यस्थलको सुरक्षा र सेवा सुविधा सुनिश्चत हुने गरी गन्तव्य मुलुकहरूसँग थप सम्झौता गर्ने उल्लेख छ । यसैगरी सार्वजनिक क्षेत्रका कार्यकारी तहमा ३३ प्रतिशत महिला सहभागिता सुनिश्चित गर्न नीतिगत र संरचनागत सुधार गर्ने भनिएको छ ।
खेल क्षेत्रमा महिला सहभागिता बढाउन महिला लक्षित प्रशिक्षण तथा अभ्यास कार्यक्रम सञ्चालन गरिने र उत्कृष्ट महिला खेलाडीका लागि पुरस्कारको विशेष व्यवस्था गर्ने घोषणा गरिएको छ । राष्ट्रिय महिला उत्थान कार्यक्रममार्फत ज्यान जोखिममा परेका दुर्गम क्षेत्रका गर्भवती तथा सुत्केरी महिलाको निःशुल्क हवाई उद्धार गर्ने कार्य र गर्भवती तथा सुत्केरी महिला र बालबालिका लक्षित पोषण कार्यक्रमलाई निरन्तरता दिइएको छ ।
हिंसापीडित महिलाका लागि मधेश, सुदूरपश्चिम र काठमाडौं उपत्यकामा पुनःस्थापना केन्द्र स्थापना गर्न ६२ करोड रुपैयाँ विनियोजन गरिएको छ ।"
"यातायात व्यवसायीले गरे आन्दोलन घोषणा, माग पूरा नभए १९ गतेदेखि यातायात नचलाउने","काठमाडौँ संविधानविपरीत प्रदेश सरकारहरुले ऐन नियमावली बनाएको भन्दै यातायात व्यवसायीहरुले आन्दोलनका कार्यक्रम घोषणा गरेका छन् ।
नेपाल यातायात व्यवसायी राष्ट्रिय महासंघ, सार्वजनिक यातायात केन्द्रीय महासंघ, नेपाल ट्रक यातायात व्यवसायी महासंघ, ढुवानी व्यवसायी महासंघ, नेपाल यातायत स्वतन्त्र मजदुर संगठन र नेपाल यातायात मजदुर संघले सयुक्त रुपमा सार्वजनिक यातायात बचाउ केन्द्रीय संघर्ष समिति गठन गरेर ७ बुँदे मागसहित आन्दोलनका कार्यक्रम घोषणा गरेका हुन् ।
सार्वजनिक यातायात क्षेत्र नै विस्थापित हुने अवस्था आएपछि आन्दोलनको कार्यक्रम घोषणा गर्न बाध्य भएको नेपाल यातायात व्यवसायी राष्ट्रिय महासंघका अध्यक्ष विजयबहादुर स्वारले जानकारी दिए । उनका अनुसार सवारी ऐन २०४९ को परिच्छेद २ को दफा ८ को २ र दफा १२ को १ विपरीत संघीय ऐनसँग बाझिने गरी सातै प्रदेश सरकारले नियमावली ल्याउँदै छन् ।
प्रदेश सरकारले यसरी छुट्टै नियमावली ल्याउन नहुने व्यवसायीको माग छ । गण्डकी प्रदेश सरकारले जेठ १ गते राजपत्रमा प्रकाशित गरी निजी सवारी साधन (रातो प्लेट) सञ्चालन गर्न ल्याएको नियमावली २०८२ दफा २ को (ज) तत्काल खारेज हुनुपर्ने उनीहरुको माग छ । यस्तै सर्वोच्च अदालतबाट संघ संस्था दर्ता ऐन २०३४ मा रहेका संघ समिति नवीकरण सम्पत्ति फुकुवाको २०८० चैत्र २० गतेको परमादेश तत्काल कार्यान्वयन हुनुपर्ने, सवारी ऐन २०४९ संशोधन क्रममा रहेको अवस्थामा नेपाल सरकारसँग यातायात व्यवसायी महासंघ र मजदुर संघसंगठनसँग विभिन्न मितिमा भएको सम्झौता सहमति र सरकारबाट गठित विभिन्न कार्यदलका सुझाव प्रतिवेदन यथाशीघ्र कार्यान्वयन गर्नुपर्ने माग राखेका छन् ।
यस्तै, मालवाहक सवारीसाधनको भारवहन नियमनसम्बन्धी निर्देशिका २०७४ को दफा १३ अनुसार स्वदेशी तथा विदेशी सवारीको भारवहन क्षमता कडाइका साथ लागू, सार्वजनिक यातायात क्षेत्रमा योगदानमा आधारित सामाजिक सुरक्षा कोष अनिवार्य लागू, बिमा दर निर्देशिका २०७३ लाई समयानुकूल संशोधन गरी दुर्घटना क्षतिपूर्ति तथा उद्धार, राहतका लागि दुर्घटना राहतकोषको स्थापना लगायतका माग छन् । ढुवानी ऐन लागू गरी मालवस्तुमा अनिवार्य बिमा गर्ने नीति बनाउन पनि व्यावसायीले माग अघि सारेका छन् । अधिकार सम्पन्न यातायात प्राधिकरण गठन र छिमिकी मुलुकबाट नेपाल प्रवेश गर्दा मालवाहक तथा यात्रुवाहक सवारी साधनले नेपालको भन्सार नाकामै ७२ घण्टे सुविधा पाउने असमान नीति तत्काल संशोधन हुनुपर्ने माग सारिएको अध्यक्ष स्वाले बताए ।
माग पूरा गराउन व्यवसायीहरुले मंगलबार यस विषयमा सरोकार राख्ने सबै मन्त्रालयहरुमा ज्ञापनपत्रसमेत बुझाइ पत्रकार सम्मेलन गरेका थिए ।
व्यवसायीहरुले बुधबार प्रदेशका मुख्यमन्त्रीहरुलाई मागपत्र बुझाउने, १८ गते कालो झन्डासहित प्रदेशमा सवारीसाधनसहित विरोध र्यालीका कार्यक्रम घोषण गरेका छन् । १८ गतेसम्म माग सम्बोधन नभए १९ देखि देशव्यापी अनिश्चितकालका लागि आफ्ना सवारीसाधनहरु घर ग्यारेजमा थन्क्याई आन्दोलन गर्ने उनीहरुले चेतावनी दिएका छन् ।
२०७४ सालमा सरकारले यातायात क्षेत्रलाई व्यवस्थित गर्ने भन्दै संघ समितिलाई निलम्बन गरी सम्पत्ति रोक्का गरी कम्पनीमा रुपान्तरण गर्दा यातायात क्षेत्र नै अस्तव्यस्त भई हजारौं यातायात व्यवसायी पलायन भएको व्यवसायीको भनाइ छ । आफ्ना माग पूरा नभए सार्वजनिक यातायात क्षेत्रको १३ खर्ब लगानी जोखिममा पर्ने उनीहरु बताउँछन् । यस क्षेत्रमा १५ लाखले प्रत्यक्ष रोजगारी पाएको र ४० लाख परिवार सार्वजनिक यातायात क्षेत्रमा आश्रित रहेको व्यवसायीको दाबी छ ।"
"कृषि फर्मबाट गाँजाको कारोबार, तीन जना पक्राउ","सिरहा सिरहाबाट लागूऔषध गाँजासहित तीन जना पक्राउ परेका छन् । सिरहा प्रहरीले आइतबार नरहा गाउँपालिका१ देवीपुरबाट तीन जनालाई गाँजासहित पक्राउ गरेको हो ।
पक्राउ पर्नेमा नरहा गाउँपालिका१ का ३५ वर्षीय संजय दास, सोही ठाउँका ३१ वर्षीय रामशरण दास र बाराको कलैया उपमहानगरपालिका४ घर भई संजय दासको गाडी चालक २० वर्षीय धिरज महतो छन् ।
प्रहरीका अनुसार, पक्राउ परेका संजयले देवीपुरमा सञ्चालन गरेको शिद्धीक्षा पशुपालन तथा कृषी फर्मबाट ३१ किलो ८ सय २० ग्राम गाँजा बरामद भएको हो । उनीहरूले त्यस फर्ममा गाँजा भण्डारण गरेर बिक्री वितरण गर्दै आएको सूचना प्रहरीले पाएको थियो ।
उनीहरूको साथबाट ४ थान मोबाइल र गाँजाको बोरा सिलाउने मेसिन पनि प्रहरीले बरामद गरेको छ । सिरहा जिल्ला अदालतबाट म्याद लिई यस विषयमा विस्तृत अनुसन्धान भइरहेको सिरहाका प्रहरी प्रमुख प्रहरी उपरीक्षक अनन्तराम शर्माले बताए ।"
घरजग्गा कारोबारबाट १० महिनामा उठ्यो पौने ३८ अर्ब राजस्व,"काठमाडौँ चालु आर्थिक वर्षको १० महिनामा घरजग्गा कारोबारबाट ३७ अर्ब ७६ करोड ७१ लाख रुपैयाँ राजस्व उठेको छ । सबैभन्दा बढी राजस्व वैशाखमा ४ अर्ब ५४ करोड २२ लाख रुपैयाँ उठेको भूमि व्यवस्थापन तथा अभिलेख विभागले जनाएको छ ।
सबैभन्दा कम राजस्व कात्तिकमा २ अर्ब ७० करोड ४० लाख रुपैयाँ उठेको विभागको भनाइ छ । साउनमा ३ अर्ब ८३ करोड ५० लाख, भदौमा ३ अर्ब ९ करोड २ लाख, असोजमा ३ अर्ब ८ करोड १२ लाख, मंसिरमा ३ अर्ब ८७ करोड ४८ लाख, पुसमा ४ अर्ब २५ करोड, माघमा ३ अर्ब ८७ करोड, फागुनमा ४ अर्ब १२ करोड र चैतमा ४ अर्ब ३९ करोड ४६ लाख रुपैयाँको कारोबार भएको विभागको तथ्यांक छ ।
वैशाखमा राजस्वसँगै कुल कित्ताकाट पनि बढेको छ । तर कुल कारोबार चैतको तुलनामा घटेको विभागको तथ्यांक छ । कुल कारोबार घटे पनि चैतको तुलनामा वैशाखमा घरजग्गा कारोबार र कित्ताकाट दुवैको लिखत पारित बढेको विभागले जनाएको छ । वैशाखमा मात्रै ५२ हजार ४२३ वटा नयाँ घरजग्गा किनबेच भएका छन् । गत चैतमा ४९ हजार ८ सय ३२ वटा नयाँ घरजग्गा किनबेच भएको थियो । वैशाखमा कुल १ लाख ४४ हजार ६० र चैतमा १ लाख ४७ हजार ४ सय १६ वटा कारोबार भएको विभागको तथ्यांक छ । चालु आर्थिक वर्षको साउनदेखि वैशाखसम्म कुल १२ लाख ६९ हजार ४ सय ४८ कारोबार भएको विभागको तथ्यांक छ ।
चालु आर्थिक वर्षमा हालसम्मकै उच्च ५७ हजार ९२८ पटक कित्ताकाट लिखत पारित भएको विभागले बताएको छ । गत चैतमा ५४ हजार २ सय ७९ पटक कित्ताकाट लिखत पारित भएको थियो । लिखत पारित भन्नाले सोही महिनामा मात्रै नयाँ भएको कारोबार वा कित्ताकाट बुझिन्छ । समग्र कारोबार र कित्ताकाटमा नामसारी, संशोधन, हाल साविक, जग्गा बाँडफाँटलगायत हुन्छ । वैशाखमा कुल १ लाख २८ हजार ४ सय ८७ पटक कित्ताकाट भएको छ । यसअघि सबैभन्दा कम कित्ताकाट भदौमा ६१ हजार ३ सय ३२ पटक भएको छ । चालु आर्थिक वर्षको साउनदेखि वैशाखसम्म कुल ९ लाख ९७ हजार ९ सय २७ पटक कित्ताकाट भएको विभागको भनाइ छ ।
गत भदौ लागेयता जग्गा वर्गीकरण नगर्दा मुलुकभरका ६ सय २० पालिकामा कित्ताकाट ठप्प थियो । कित्ताकाट रोकिएपछि २०८१ भदौ २४ मा मन्त्रिपरिषद् बैठकले भूउपयोग (दोस्रो संशोधन) नियमावली, २०७९ संशोधन गरी भूउपयोग क्षेत्र वर्गीकरण नभएको स्थानीय तहमा २०८२ असार मसान्तसम्म चार किल्ला खुलाई कृषि क्षेत्र तोक्नुपर्ने व्यवस्था गरेको थियो ।
भदौमा कित्ताकाट ठप्प भएपछि कित्ताकाट र कारोबारको लिखत पारित घटेको थियो । राजस्व पनि साउनको तुलनामा घटेको थियो । असोजयता लगातार बढिरहेको कारोबार र कित्ताकाट माघयता फेरि घटेको छ । वैशाखमा यस वर्षकै सबैभन्दा बढी कारोबार र कित्ताकाट भएको विभागको तथ्यांक छ । असोजमा ७२ हजार ९५८ पटक कित्ताकाट भएकामा पुसमा १ लाख १५ हजार १३४ पटक भयो । तर माघमा १ लाख १४ हजार २०६ र फागुनमा १ लाख १२ हजार ३६२ पटक कारोबार भएको छ ।
असोजमा १ लाख ८ सय ४८ वटा कारोबार हुँदा कात्तिकमा ९७ हजार १९६ वटा भएको छ । पुसमा १ लाख ४० हजार ६२१ वटा कारोबार हुँदा माघमा १ लाख ३२ हजार ३१ वटामा सीमित बनेको विभागको तथ्यांक छ । सरकारले २०७९ जेठ २३ मा भूउपयोग नियमावली जारी गरेको थियो, जसअनुसार पालिकाले कृषि र गैरकृषि
छुट्याइसकेपछि मात्र कित्ताकाट गर्न पाइन्थ्यो । यो नीतिका कारण सोही वर्षको साउनदेखि कित्ताकाटसँगै समग्र घरजग्गा कारोबार घट्न थालेको थियो । व्यवसायीले कित्ताकाट नहुँदा घरजग्गा कारोबार बढ्न नसकेको बताउँदै आएका थिए ।
पालिकाले कृषि र गैरकृषि छुट्याउन ढिलाइ गरेपछि २०७९ मंसिरदेखि कित्ताकाट ठप्प थियो । पछिल्लो समय सरकारले नियमावली संशोधन गरेर आवासीय र व्यापारिक जग्गा ८० वर्गमिटर क्षेत्रफलसम्म कित्ताकाट गर्न पाइने व्यवस्था गरेको छ । यसअघि आवासीय जग्गा १३० वर्गमिटरभन्दा कम कित्ताकाट गर्न पाइन्थ्यो । प्लानिङको स्वीकृति लिएकालाई ८० वर्गमिटर र नलिएकाको हकमा १३० वर्गमिटर जग्गा कित्ताकाट गर्न पाउने व्यवस्था गरेको छ । पहिला प्लानिङको अनुमति लिने र नलिने दुवैलाई १३० वर्गमिटरभन्दा कम क्षेत्रफलमा कित्ताकाट गर्न पाइने व्यवस्था थियो ।
विभागले सेवा कर, रजिस्ट्रेसन दस्तुर, अतिरिक्त शुल्क, डोर सुविधा, पुँजीगत लाभकर, विलम्ब शुल्क, नगर पूर्वाधार विकास शुल्क, मुख्यमन्त्री स्वच्छता अभियान कोष शुल्क, नारायणी तथा राप्ती सभ्यतालगायत शीर्षकमा राजस्व उठाउँदै आएको छ ।
पुँजीगत लाभकरबापत उठ्ने राजस्व मात्रै संघ सरकारको खातामा जाने विभागले जनाएको छ ।
घरजग्गा कारोबार तथ्यांकमा बढेको देखिए पनि सामान्य सुधार मात्रै भएको महासंघका निवर्तमान अध्यक्ष भेषराज लोहनीले बताए । नेपाल राष्ट्र बैंकले ५० लाखसम्मको आवास कर्जाको हकमा मासिक किस्ता आम्दानी अनुपात ६० प्रतिशत छ । त्यसभन्दा माथिको हकमा ७० प्रतिशत रहेको भन्दै दुवैलाई ८० प्रतिशत पुर्याउनुपर्ने महासंघको माग छ । २०८० साउनमा राष्ट्र बैंकले पहिलो घर बनाउन चाहनेले अधिकतम २ करोड रुपैयाँसम्म कर्जा पाउने व्यवस्था गरेको थियो । यसअघि १ करोड ५० लाख रुपैयाँसम्म कर्जा पाउने व्यवस्था थियो ।
चालु आर्थिक वर्षको साउनदेखि चैतसम्म २० अर्ब १२ करोड रुपैयाँ आवासीय कर्जा (२ करोड रुपैयाँसम्म) प्रवाह भएको छ । गत आर्थिक वर्षको सोही अवधिमा ३८ अर्ब ६३ करोड २१ लाख रुपैयाँ यस्तो कर्जा प्रवाह भएको नेपाल राष्ट्र बैंकको तथ्यांक छ । चालु आर्थिक वर्षको ९ महिनामा ११ अर्ब ७५ करोड ५४ लाख रुपैयाँ घरजग्गा कर्जा प्रवाह भएको छ । गत आर्थिक वर्षको सोही अवधिमा २ अर्ब ७६ करोड ४२ लाख रुपैयाँ घरजग्गा कर्जा प्रवाह भएको राष्ट्र बैंकले जनाएको छ ।
रियल इस्टेट कर्जाअन्तर्गत सबैभन्दा बढी अन्य रियल इस्टेट (जग्गा खरिद र प्लटिङ) मा प्रवाह भएको राष्ट्र बैंकको तथ्यांक छ । अन्य रियल इस्टेट (जग्गा खरिद र प्लटिङ) मा ९ महिनामा ८ अर्ब ३७ करोड ४७ लाख रुपैयाँ कर्जा प्रवाह भएको छ । गत आर्थिक वर्षको ९ महिनामा १ अर्ब ३७ करोड ४१ लाख रुपैयाँले अन्य रियल इस्टेट (जग्गा खरिद र प्लटिङ) कर्जा ऋणात्मक थियो ।"
घरजग्गा कारोबारबाट कुन महिना कति राजस्व उठ्यो ?,"काठमाडौँ चालु आर्थिक वर्षको ९ महिनामा घरजग्गा कारोबारबाट सबैभन्दा बढी राजस्व वैशाख महिनामा उठेको छ । वैशाखमा मात्रै ४ अर्ब ५४ करोड २२ लाख रुपैयाँ उठेको भूमि व्यवस्थापन तथा अभिलेख विभागको तथ्यांक छ ।
विभागका अनुसार सबैभन्दा कम राजस्व कात्तिकमा २ अर्ब ७० करोड ४० लाख रुपैयाँ उठेको थियो । चालु आर्थिक वर्षको १० महिनामा घरजग्गा कारोबारबाट ३७ अर्ब ७८ करोड ७१ लाख रुपैयाँ राजस्व उठेको छ ।
विभागले सेवा कर, रजिस्ट्रेसन दस्तुर, अतिरिक्त शूल्क, डोर सुविधा, पुँजीगत लाभकर, विलम्ब शुल्क, नगर पूर्वाधार विकास शुल्क, मुख्यमन्त्री स्वच्छता अभियान कोष शुल्क, नारायणी तथा राप्ती सभ्यतालगायत शीर्षकमा राजस्व उठाउँदै आएको छ । पुँजीगत लाभकरबापत उठ्ने राजस्व मात्रै संघ सरकारको खातामा जाने विभागले जनाएको छ ।"
अर्काइभ हवाई सेवा र आमहडतालले संकटमा परेको पर्यटन व्यवसाय,"काठमाडौँ विदेशी मुद्रा आर्जन गरेर मुलुकको आर्थिक उन्नतिमा योगदान पुर्याउने पर्यटन व्यवसायको प्रवर्द्धनमा हवाई सेवाको उपलब्धता र विश्वसनीयता एउटा महत्त्वपूर्ण पाटो हो । खासगरी विदेशी पर्यटक भित्र्याउन उनीहरूको सहज आउजाउ अपरिहार्य रहेको छ ।
तर हवाई सेवाको विस्तार र विश्वसनीयतामा आज मात्र होइन, तीन दशकअघिदेखि नै सरकारी प्रयास निराशाजनक नै थियो । आज जसरी जहाज खरिदमा मात्र होइन, अन्तर्राष्ट्रिय उडानहरू पनि नियमित गर्न सकिएको छैन, त्यो अवस्था ३२ वर्षअघि पनि उस्तै उस्तै थियो ।
५० को दशकमा मुलुकमा लगातार ४१ दिनसम्म चक्काजाम र नाराजुलुसले सडक तताएको मात्र थिएन, अन्तर्राष्ट्रिय उडानहरू नियमित नभएका कारण पर्यटन व्यवसाय धरशायी बनेको गुनासो व्यवसायीले गरिरहेका थिए । एकातिर आमहडतालले हिँडडुल गर्न असहज बनाएको सन्देश चौतर्फी गएको थियो भने विदेशी पाहुना नेपाल आउन जहाज नै नपाउने समस्या त्यत्तिकै थियो ।
निजी क्षेत्रका जहाजहरू पर्याप्त नभएको तर एकलौटी बजार लिएर बसेको साबिक शाही नेपाल वायु सेवा निगमको व्यवस्थापन निकै कमजोर थियो । व्यवस्थापन कमजोर भएकै कारण युरोपका उडानहरू बिनासूचना रद्द भएका थिए । यसको प्रत्यक्ष असर पर्यटन व्यवसायीमा परेको थियो । जहाजको उडान रद्द हुँदै जाने हो भने विदेशी पर्यटकको आगमनमा ३० प्रतिशत कम हुने अनुमान गरिएको थियो ।
निगमले त्यतिबेला दुईवटा ७५७ बोइङ अन्तर्राष्ट्रिय उडानका लागि प्रयोग गर्दै आएको थियो । त्यतिबेला युरोपबाट चार्टर गरेर पर्यटक नेपाल आउन चाहन्थे । तर सरकारी स्वामित्वको वायुसेवा निगमले बिनासूचना उडान रद्द गरेर आउजाउमा असहज परिस्थिति बनाएको गुनासो बढिरहेको थियो । ५० को दशकमा युरोपको लण्डन, फ्र्यान्कफर्ट र पेरिसमा उडान गर्दै आएको थियो । एउटा एयर लिङ्कस ७५७ बोइङ चार्टर सेवाका लागि सञ्चालन गर्ने निधो गरेको थियो ।
पर्यटन व्यवसायीहरूले भने सरकारले अनुहार बचाउन मात्र तयारीबिना नै पेरिस उडान सुरु गरेको आरोप लगाएका थिए । होटल संघका सचिव नरेन्द्र ब्रजाचार्यले पर्यटन व्यवसायीको आशातीत उत्साहलाई समेट्न नसकेको बताएका थिए । उनले कम्युनिस्ट पार्टीहरूले लगातार गरेको बन्दका कारण पर्यटन व्यवसायलाई दीर्घकालसम्म असर गर्ने गुनासो गरेका थिए ।
२०४८ मा गिरिजाप्रसाद कोइरालाको नेतृत्वमा सरकार गठन भएदेखि नै कर्मचारी आन्दोलन, दासढुंगा दुर्घटना, टनकपुर सम्झौतालगायतका मुलकका समसामयिक सन्दर्भहरूमा समेत चक्काजाम, आमहडताल निरन्तर भई नै रहेका थिए । तोडफोड र आगजनीका घटनाले पर्यटन व्यवसायलाई प्रत्यक्ष असर गरेको थियो । त्यसमा पनि विदेशीहरू नेपाल आउन विश्वासिलो हवाई सेवासमेत नभएका कारण पर्यटन व्यवसायीमा निकै ठूलो मार परेको थियो । यही सन्दर्भलाई समेटेर कान्तिपुर दैनिकले युरोपीय उडान रद्द : पर्यटन उद्योगमा संकट शीर्षकमा २०५० मंसिर १९ मा समाचार प्रकाशित गरेको थियो ।
प्रस्तुति : ऋषिराम पौड्याल"
हुन्डी कारोबारको अभियोगमा भैरहवामा तीन जना पक्राउ,"भैरहवा हुन्डीको कारोबारमा संलग्न रहेको अभियोगमा प्रहरीले एक भारतीय नागरिकसहित भैरहवाबाट तीन जनालाई पक्राउ गरी कारबाही थालेको छ । उनीहरुको साथबाट प्रहरीले २५ लाख रुपैयाँ भन्दा धेरै रकम समेत बरामद गरेको छ ।
जिल्ला प्रहरी कार्यालय रुपन्देहीका अनुसार, पक्राउ पर्नेमा रुपन्देहीको सम्मरीमाई गाउँपालिका७ का ३८ वर्षीय दिनेश बनिया, कपिलवस्तुको शुद्धोधन गाउँपालिका१ का ४६ वर्षीय मसिउद्धिन फकिर र भारतको नौतनवा निवासी ५० वर्षीय कृष्ण अग्रहरी रहेका छन् ।
उनीहरूलाई गोप्य सूचनाको आधारमा भैरहवाको दुई अलग स्थानबाट पक्राउ गरिएको जिल्ला प्रहरी कार्यालय रुपन्देहीका सूचना अधिकारी तथा डिएसपी सुरज कार्कीले बताए ।
दिनेश बनिया भैरहवाको बैंक रोडबाट पक्राउ परेका हुन् । उनको साथबाट १३ लाख ५० हजार ५० लाख रुपैयाँ प्रहरीले बरामद गरेको छ । मसिउद्धिन फकिर र कृष्ण अग्रहरी सिद्धार्थनगर नपा१२ बाट पक्राउ परेका छन् । फकिरको साथबाट ३ लाख ८६ हजार २ सय र एक थान मोबाइल बरामद भएको छ भने अग्रहरीको साथबाट ८ लाख ३९ हजार ४ सय ५० रुपैयाँ र एक थान मोबाइल बरामद भएको छ ।
उनीहरूलाई हुन्डी कारोबारको कसुरमा रुपन्देही अदालतबाट म्याद थप गरी अनुसन्धान जारी रहेको सूचना अधिकारी कार्कीले बताए ।"
मौसमी व्यापार नै जिउने आधार बनेको छ,"काठमाडौँ कामको खोजीमा रौतहटबाट राजधानी आइपुगेँ । मौसमी व्यापार नै मेरो जिउने आधार बनेको छ । अहिले डालोमा काफल बेचेर गुजारा चलाइरहेको छु । ५८ वर्षको भएँ । काफल बेचेर कमाएको पैसाले साँझबिहान आठ जनाको परिवारको पेट भरिरहेका छौं ।
परिवार एकै ठाउँमा छैनौं । म कलंकीमा एउटा टिनको टहरोमा बस्छु । परिवारका बाँकी सदस्य रौतहटमै छन् । राम्रो कोठामा बस्नलाई भाडा तिर्न सक्दिनँ । सस्तो भएकाले टहरो नै ठिक छ ।
म हरेक दिन बिहान ५ बजेतिर कलंकीबाट कालीमाटी आइपुग्छु । काफल किनेपछि डालो बोकेर सामाखुसी हुँदै ग्रीनल्यान्ड, टोखातिर पैदलै जान्छु । जाडोमा घरदैलोमा डुल्दा चिसो र गर्मीमा साह्रै गर्मी हुन्छ । लखतरान परेका बेला कहिलेकसो बस पनि चढ्छु । पैदल हिँड्दा ३० रुपैयाँ भए पनि बचिहाल्छ । सिजन हेरेर फलफूल बेच्ने गर्छु ।
काफलको सिजनमा काफल, नत्र बदाम र स्टबेरी बेच्ने हो । सबेरै कोठा छाड्ने भएकाले पकाएर खान भ्याउदिनँ । बाहिरफेर खाँदा धेरै पैसा खर्च हुन्छ । त्यसैले बाहिर खासै केही खाँदिनँ पनि । हिँड्दै गर्दा भोक लागेपछि चिया बिस्कुट खाने गर्छु । प्रायः बिहानको खाना भनेकै चिया बिस्कुट हो । बेलुका भने कोठामा पुग्दा निकै भोक लागिरहेको हुन्छ । जाने बित्तिकै पकाएर स्वाटसुट खाइहाल्छु ।
रौतहटमा श्रीमती, दुई छोराबुहारी र पोतापोती छन् । दुई बेटीको बिहे भैसक्यो । सानो छोरा आठमा पढ्दै छ । ठूलो छोरा २१ वर्षको भयो । उसले बिहे पनि आफैंले रोजेर गरेपछि हामी खुसी थियौं । तर अहिले कुलतमा फसेर तनाब दिएको छ । सम्झाउँछु यस्तो नगर भनेर । उल्टै मलाई सम्झाउन थाल्छ । छोराले कमाएर खान दिने बेलामा म आफैं डालो बोकी कुदिरहेको छु । डालो बोकेर कुद्ने बेला घामपानी पनि भन्न पाइँदैन । छोराले राम्रो गर्ला भनेर दुःख गरेँ । उल्टै अहिले रक्सी खाएर हामीलाई पिट्न खोज्छ । आफ्नै आमालाई पिट्न खोज्छ । जिन्दगीमा यसभन्दा दुःख के हुन सक्छ ! के गरेँ मैले, के भयो अहिले ? मलाई नै समझमा छैन ।
गाउँलेबाट कर्जा लिएर बिदेश गए पनि बिमार भएर फर्किन पर्यो । नेपाल आएर बाख्रा, भैंसी र काठमाडौंमा मौसमी व्यापार गरेर दुई लाख कर्जा तिरेँ । अब छोरीहरूको सादीको ऋण तिर्न छ । अहिले पानी परेका दिन काफल बिक्री हुँदैन । व्यापार नभएपछि दिमाग खराब भइहाल्छ । खर्च नै खर्च छ । घरभाडा तीन हजार, ग्यास सिलिन्डरलाई दुई हजार, तेल, दालचालम उस्तै महँगो छ ।
रौतहटमा जहानपरिवारले अरूको खेतबारी कमाएका छन् । तर, त्यो उत्पादनले घरकैलाई खान चामल पुग्दैन, मलाई कहाँबाट पठाउने ! मदिरा पिउन पैसा नदिए छोराले बर्तन फाल्ने, झगडा गर्ने गर्छ । यहाँबाट पठाएको पैसाले मिठो मसिनो खाने वातावरण छैन । त्यसैले छोराले थाहा नपाउने गरी १०१२ हजार महिनामा पठाइदिन्छु । । दाइको आनीबानी देखेर कान्छो छोरा पनि बिग्रने हो कि भन्ने कुराले झन् तनाव हुन्छ ।
छोरीहरूको बिहे गर्दा लागेको १० लाख कर्जा सम्झिएका बेला निद पर्दैन । जिन्दगीले मलाई मात्र दुःख दिएजस्तो लाग्छ । छोराको पिरले ब्लडप्रेसर बढेर औषधि खान थालेको पनि २ वर्ष भयो । श्रीमतीलाई काठमाडौं घुमाउने रहर थियो । तर के गर्ने जिन्दगीले आफैंलाई फनफनी घुमाइरहेछ । बुढेसकालमा परिवारसाग रमाउने, नातिनातिना खेलाउने र डुलाउने सपना देखेको थिएँ, ती सबै अहिले खेर गइरहेका छन् ।
अहिलेका लागि मेरो सपना छोरा सुध्रियोस् र उसले छोराछोरी र श्रीमतीको राम्रोसित ख्याल गर्न सकोस् भन्ने मात्र छ । त्यति भइदिए म र श्रीमती पनि तनावमुक्त हुन्थ्यौं । सन्तानको भविष्यका अगाडि कर्जा पनि सानै देखिने रहेछ । तर पनि अर्काको कर्जा तिरेर बस्न पाए आनन्द हुन्थ्यो । कहिले काफल, कहिले बदाम काँधमा बोकेर जिन्दगी सकिन लाग्यो । सहरिया भीडमा दौड्दादौड्दै थकाइ मार्न नपाइ कति बेला जिन्दगी सकिने हो, पत्तै छैन ।
प्रस्तुति: आरती पौडेल"
एउटै व्यक्तिको तीनवटा व्यापारिक फर्मविरुद्ध चार करोड राजस्व छली गरेको अभियोगमा मुद्दा,"काठमाडौँ राजस्व अनुसन्धान विभागले नक्कली भ्याट बिल खडा गरेर मालवस्तु तथा सेवाको कारोबार गरी राजस्व छलेको अभियोगमा करिब चार करोड असुलउपर गरी कैद सजाएसमेत हुनुपर्ने माग दाबीसहित उच्च अदालत पाटनमा मुद्दा दर्ता गरेको छ ।
बूढानिलकण्ठको चुनिखेलस्थित मदिराको खरिद बिक्री कारोबार गर्ने केके एण्ड के लिकर शप, बूढानीलकण्ठकै बसुन्धरास्थित केके एण्ड के स्टोर तथा सोही ठेगानामा सञ्चालन भएको पिके इन्टर प्राइजेजको नामबाट विभिन्न मितिमा गरेको कारोबारका क्रममा राजस्व छलेको भेटिएको हो ।
तीनवटै फर्मको मुख्यव्यक्ति राजन केसीविरुद्ध मंगलबार मुद्दा दर्ता गरेको विभागका सूचना अधिकारी नवराज अधिकारीले जानकारी दिए । विभागका अनुसार केसीले ति फर्महरुको नामबाट कारोबार गर्ने क्रममा भ्याट तथा आयकर छली गर्ने नियतले विजक जारी नगरी मालवस्तु बिक्री गरेको, झुठा लेखा तयार गरी कर छलेको, बिना बिजक सामान लिएको र बिजक जारी नगरी मालवस्तु बिक्री गरेको र सेवाको हस्तान्तरण नै नगरी बिजक मात्र जारी गरेको देखिएपछि मुद्दा दायर गरिएको हो ।
विभागले जारी गरेको विज्ञप्ति अनुसार सरकारलाई तिर्नुपर्ने कर नतिरी हानीनोक्साली पुर्याएको भन्दै ३ करोड ९९ लाख ७१ हजार ७ सय ३६ रुपैयाँ असुलउपर गरी कैद सजाएसमेत माग गरेर मुद्दा दायर गरिएको छ ।
विज्ञप्ति अनुसार मूल्य अभिवृद्धितर्फ १ करोड ९९ लाख ८५ हजार ८ सय ६८ कायम गरी बिगो अनुसार सतप्रतिशत जरिवानसमेत उल्लेखित रकम असुलउपर गर्नुपर्ने माग दाबी गरिएको हो ।
विभागकी उपमहानिर्देशक कृष्णकुमारी श्रेष्ठले जारी गरेको विज्ञप्तिमा राजस्व चुहावाट ऐनको दफा २३ को उपदफा १(ख) बमोजिम कैद सजाएको माग दाबी गरिएको हो । विभागले एक सातामा १ अर्ब ४६ करोड राजस्व छलीको मुद्दा दायर गरेको छ । गत बैशाख २२ गते ध्रुव कन्ट्रक्सन कम्पनीका सञ्चालक ध्रुवदेवविरुद्ध १ अर्ब २१ करोड राजस्व छली गरेको अभियोगमा उच्च अदालत पाटनमा मुद्दा दर्ता गरेको थियो ।
उक्त कम्पनीविरुद्ध पनि भ्याट तथा आयकर छलेको अभियोग लगाइएको छ । ध्रुवलाई पनि जेल सजाए माग गरिएको छ । गत बैशाखको दोस्रो सात विभागले इटहरी कार्यालयमार्फत श्याम बस्त्रालयविरुद्ध २१ करोड राजस्व असुलीको माग गदै जनकपुर उच्च अदालतमा मुद्दा दायर गरेको थियो । बस्त्रालयका मालिक श्यामप्रसाद गुप्तालाई कैद सजाए माग गरिएको छ ।"
अल्लो र मुढा बनाएर गाउँमै व्यवसाय,"बागलुङ जैमिनी नगरपालिका३ की अनिषा बिक कक्षा१० मा पढ्छिन् । उनले विद्यालय बन्द भएको समय पारेर अल्लोको सामान बनाउन सिकिन्। जंगलबाट अल्लो ल्याएर धागो निकाल्ने, धागोको सामग्री बनाउने काम पनि जानेकी छिन्।
उनकै साथी जुना श्रीषले एसईई दिएर बसेको समयमा अल्लोको धागो बनाउन र कपडा बुन्न सिकिन् । अब यो सीपलाई व्यावसायिक बनाउने उनको योजना छ।
बजारमा अल्लोका सामग्री बिक्री गरेर व्यवसाय गर्ने उनले बताइन्। उच्च शिक्षा पनि पढ्ने, पेसा पनि गर्ने योजना छ, श्रीषले भनिन्, साथीहरूको समूह बनाएर काम गर्न तयारी छ । हालै उनले सीप सिकेकोले अब व्यवसायका लागि केही लगानीको खोजीमा रहेको उनले बताइन्।
जैमिनी नगरपालिका३ को दमेक, कालापतल, बनौ, नौलालगायतको बस्तीमा अल्लो धेरै पाइन्छ । संकलन गर्ने सीप भएमा घरमै बसेर व्यावसायिक बन्न सकिन्छ । त्यसका लागि यहाँका केही महिलाहरूले नियमित काम गरिरहेका छन्।
नयाँ पुस्तालाई यो सीप सिकाएर उद्यमशील बनाउन पहल गरेको स्थानीय गंगा घर्ती मगरले बताइन्। ताराखोला४ की गंगाले नियमित अल्लोको काम गरिहरेकी छिन्। उनले उत्पादन गरेको सामाग्री बजारमा सहजै बिक्री हुन्छ।
उनले प्रशिक्षक भएर स्थानीय किशोरी र युवतीहरूलाई १५ दिनको तालिम दिइन् । जंगलमा पुगेर अल्लो पहिचान गर्ने, अल्लो काटेर कसरी ल्याउने, सुकाउने, पानीमा पकाउने, मकैको पिठोमा मुछेर सुकाउने र त्यसबाट धागो कात्ने काम लामो प्रक्रिया छ । यो प्रक्रियाबारे उनले प्रयोगात्मक रूपमा प्रशिक्षण दिँदा गाउँका २० जनाले काम सिकेका छन् ।
उनीहरूले मेहेनत गरेर काम गरिदिए भने लाखौँको धागो उत्पादन हुन्छ, घर्ती मगरले भनिन्, बजारमा माग बढी छ, तर उत्पादन दिन सकिएको छैन, नयाँ उद्यमीले काम गरेमा सहजै बिक्री गर्न सकिन्छ । मगर र छन्त्यालको बसोबास भएको जैमिनी३ मा घरघरै पनि अल्लोको सल, पच्छ्यौरा, झोला र भाँग्रो बिक्री हुन्छ ।
परम्परागत सामग्रीमा उनीहरूको संस्कृति समेत जोडिएकोले नगरपालिकाले युवा उद्यम विकास कार्यक्रम मार्फत यो सहयोग गरिएको नगर उपप्रमुख हरिहर शर्माले बताए । हामीले हरेक वडामा युवा उद्यमशीलता र सशक्तीकरणको बजेट राखेर कार्यक्रम गरेका छौँ, शर्माले भने कतै ढाका बुनाइ गरिन्छ भने कतै मुढा बुनाइको तालिम पनि चलेको छ ।
कतिपयले सशक्तीकरण भन्दै बोल्नेकला र कानुनी सचेतनाको तालिम पनि लिएको उनले बताए । वडा ३ कै २० जना युवाले मुढा बनाउने तालिम लिएर काम थालिसकेका छन् । स्थानीय बाँसलाई सदुपयोग गर्दै उनीहरूले मुढा बनाएका हुन् । ग्रामीण क्षेत्रमा घरघरमा मुढाको अत्यधिक उपयोगिता भएकोले तालिम मागेर काम सिकेको स्थानीय स्थानीय शक्तिकला घर्तीले बताइन् ।
ग्रामीण कच्चा पदार्थबाट उत्पादन गर्न सस्तो पनि पर्ने र युवाहरूले आयआर्जन गर्न सक्ने भएपछि यो तालिम दिएको वडा अध्यक्ष कृष्णबहादुर भुजेलले बताए । उद्यमशील बनेपछि रोजगार खोज्दै बजार झर्न नपर्ने स्थानीय एकमाया छन्त्यालको भनाइ छ ।
घरको काम भ्याएर पनि मुढा बुनेर कमाइ गर्न सकिने रहेछ, उनले भनिन्, डोरी भने बजारबाट मगाएका छौँ । बुन्न सकेमा जति पनि बिक्री हुने उनले बताइन् । नगरपालिकाले स्थानीय स्रोतलाई उपयोग गर्ने खालका मह उत्पादन, आलुको चिप्स बनाउने, बाँकोको गुन्द्रुक बनाउने जस्ता तालिम पनि दिएको छ । कतिपय युवाले अचार लगायतको परिकार बनाएर पनि कमाइ गर्न थालेका छन् ।
बागलुङ उद्योग वाणिज्य संघले गत वर्ष कोसेली घर निर्माण गरेको छ । उक्त घरमा जिल्लाका सबै स्थानीय तहमा उत्पादन हुने सामग्री ल्याएर बिक्री कक्षको रूपमा राख्न थालेको छ । यो कक्षमा जैमिनीका ती सामग्रीले पनि स्थान पाउन थालिसकेका छन् ।
यहाँका पालिकाले उत्पादन गरेर प्याकिङ बनाएका कृषि उपजदेखि अल्लो, ढाका, डालीलगायतका सामग्री समेत कोसेली घरमा राखिएको हो । संघले पाहुनालाई मायाको चिनो दिने काममा पनि ती सामग्री प्रयोगमा ल्याएको छ । त्यसबाहेक जिल्लाका अन्य संघसंस्था, व्यक्तिसमेतले सामग्री सहुलियत मूल्यमा किनेर लैजाने गरेको संघका वरिष्ठ उपाध्यक्ष ऋषिराम गौतमले जानकारी दिए ।"
हुण्डी कारोबारमा संलग्न ४० लाख ३२ हजारसहित दुई जना पक्राउ,"काठमाडौँ प्रहरीले हुण्डी कारोबारमा संलग्न रहेको अभियोगमा मंगलबार पक्राउ परेका दुई जनालाई सार्वजनिक गरेको छ । पक्राउ पर्नेमा काठमाडौं महानगरपालिका२३ ओमबहाल बस्ने भारत कोलकाताका सुरज दत्त र चन्द्रागिरि नगरपालिका१५ तिनथाना बस्ने रूपन्देही देवदह नगरपालिका घर भएका धर्मप्रसाद ढकाल रहेका छन् ।
प्रहरीका अनुसार जिल्ला प्रहरी परिसर काठमाडौंबाट खटिएको प्रहरीले उनीहरूलाई काठमाडौं२४ स्थित विशाल बजार कम्पनी लिमिटेडको भूइँ तलाबाट ४० लाख ३२ हजार ५ सय रूपैयाँ र चेक २१ थानसहित फेला पारेको हो । यस सम्बन्धमा प्रहरीले आवश्यक अनुसन्धान गरिरहेको जनाएको छ ।"
माग पूरा नभए चरणवद्ध आन्दोलन गर्छौं : यातायात व्यावसायी महासंघ,"काठमाडौँ नेपाल यातायात व्यावसायी राष्ट्रिय महासंघले आफ्ना माग पूरा नभए चरणवद्ध आन्दोलन गर्ने बताएको छ । अर्थ मन्त्रालयमा अर्थमन्त्री विष्णु पौडेललाई शुक्रबार ध्यानाकर्षण पत्र बुझाउँदै महासंघले सार्वजनिक यातायातमा लामो समयदेखि देखिएका समस्या समाधान नभएमा आन्दोलन समेत गर्ने बताएको हो ।
महासंघले पाँच बुँदे मागसहित हिजो अर्थ मन्त्रालयमा ध्यानाकर्षण पत्र बुझाएको अध्यक्ष विजयबहादुर स्वाँरले बताए ।
उक्त ध्यानाकर्षण पत्रमा महासंघले २०८१ चैत १२ गते गृह मन्त्रालयमा संघ समितको दर्ता, नवीकरण नगर्ने र सम्पत्ति रोक्का गर्ने निर्णयका सम्बन्धमा सर्वोच्च अदालतबाट भएको परमादेशको फैसला कार्यान्वयनका लागि पेस गरेको तर हालसम्म कार्यान्वयन नभएको भन्दै कार्यान्वयनको माग गरिएको अध्यक्ष स्वाँरले बताएका छन् ।
त्यस्तै, सवारी साधनको संख्या अत्यधिक बढेको र त्यसबाट दुर्घटना दर पनि बढेको भन्दै सरकारले सार्वजनिक यातायातलाई प्राथमिकता दिने गरी दुर्घटना न्यूनीकरणको लागि माग गरिएको छ । यसका साथै लामो समयदेखि सञ्चालनमा नरहेका पुराना सवारीसाधन देशभर हजारौं निजी तथा सार्वजनिक सवारीसाधन रहेको र तिनको करको बारेमा नितिगत व्यवस्था गर्न सरकारसमक्ष महासंघले माग राखेको छ ।
त्यस्तै, मोटर बिमा दर २०७३ निर्देशिकालाई समयसापेक्ष बनाउँदै घाइतेको उपचार गर्न अपांग घाइतेहरुलाई राहत खर्च दिन सहज हुने गरी दुर्घटना राहत कोषको स्थापनाका गर्न महासंघले भनेको छ ।
त्यसैगरी कर छुटको माग सार्वजनिक यात्रुवाहक सवारी साधनहरुलाई वार्षिक रुपमा दिने छुट कोशी प्रदेश बाहेकले हटाएकोले कर छुटका लागि आवश्यक पहलको माग महासंघले गरेको छ ।"
अवैध कारोबारमा संलग्न २१ जना पक्राउ,"काठमाडौँ नेपाल प्रहरीको केन्द्रीय अनुसन्धान ब्यूरोले विभिन्न ११ जिल्लाबाट अवैध वित्तीय कारोबार गर्ने २१ जनालाई पक्राउ गरेको छ । आन्तरिक विप्रेषण बन्द भएको अवस्थामा विदेशबाट विप्रेषणमार्फत प्राप्त हुने रकम आप्रवाहमा अवरोध गरी विभिन्न नाममा अवैध कारोबार गर्नेलाई प्रहरीले पक्राउ गरेको हो ।
उनीहरूले १७ अर्ब ८६ करोड ७० लाख ३९ हजार १०७ रुपैयाँ बराबरको अवैध कारोबार गरेका अनुसन्धानका क्रममा खुलेको ब्यूरोका प्रवक्ता सुधिरराज शाहीले जानकारी दिए । सो समूहले अवैध कारोबारबाट प्राप्त गरेको गैरकानुनी रकमलाई डिजिटल वालेटका नाममा नेपालमा रहेका विभिन्न बैंक खातामा जम्मा गराउने गरेका पाइएको उनले बताए ।
प्रवक्ता शाहीका अनुसार ब्यूरोले विरेन्द्रप्रसाद साह, दिपेन्द्रप्रसाद साह, श्रवणकुमार साह, तारालाल यादव, हरेराम महतो, निरोजकुमार महतो, अलितादेवी महतो, प्रकाश सिंह, अरुणकुमार साह, प्रदीपकुमार साह, सञ्जिवकुमार महतो, राजकमल लोनिया, भीमकुमारी गुरुङ, रामविलास साह तेली, ममताकुमारी साह, विकर्णजङ्ग राणा, गणपति पाण्डे, सलमा खातुन, सुशिलाकुमारी साहू, गोविन्दप्रसाद आचार्य र सम्भु मेहतालाई पक्राउ गरेको हो ।
उनीहरूले अवैध कारोबार गरेको र नेपाल राष्ट्र बैंक ऐन विपरितको गतिविधि गरेको पाइएकाले थप कारबाही अगाडि बढाइने उनले बताए ।"
घरधन्दादेखि उद्योगसम्ममा व्यस्त महिलाहरु,"तनहुँ औद्योगिक ग्रामको स्थापनासँगै आँबुखैरेनी गाउँपालिकाका महिलाहरु घरायसी कामकाजबाट निस्केर उत्पादनशील काममा सक्रिय भएका छन् ।
युट्युबमा राखिएका भिडियोहरु हेरेर सीप सिक्दै मुढा, नाङ्लो जस्ता बाँसजन्य सामग्री उत्पादनमा जुटेका उनीहरु स्थानीय स्रोत साधानको प्रयोग गर्दै आर्थिक आत्मनिर्भरसमेत बन्न थालेका छन् । पहिले घरायसी काममै सिमित थिएँ, आँबुखैरेनी गाउँपालिका३ ढकालटारकी गौरी गुरुङ भन्छिन्, अहिले मुढा बनाएर कमाएको पैसाले घर चलाउन र श्रीमान्लाई सहयोग गर्ने भएकी छु ।
युट्युबमा भिडियो हेरेर मुढा बनाउन सिकेको बताउने गुरुङ अहिले व्यवसायिक रुपमा बाँसजन्य सामाग्री उत्पादन गर्नमा व्यस्त छिन् । तीन महिनाअघि टुथपिक र चपस्टिक बनाउने तालिम लिएकी गुरुङले युट्युबमा राखिएको भिडियो हेरेर मुढा बनाउन पनि सिकिन् ।
हातमा केही सीप भएपछि कतै रोजगारी पाइहाल्छु कि भन्ने आशामा थिएँ । गाउँपालिकाले घरनजिकै स्थानीय उत्पादनको प्रयोग गरी औद्योगिक ग्राम सञ्चालनमा ल्याएपछि म अहिले घरको कामधन्दा सकेर दिउँसोको समयमा मुढालगायत विभिन्न सामाग्री बनाउने काम गर्छु, उनले भनिन्, औद्योगिक ग्रामले हामीलाई रोजगारी दिएको छ तर, यहाँ जडान गरिएका मेशिन बिग्रिँदा बाँसबाट आवश्यक सामग्री तयार गर्न निकै गाह्रो भएको छ ।
२८ वर्षीया गुरुङ मात्र होइन, २६ वर्षीया रश्मि नेपालीले पनि यही रोजगारी पाएकी छन् । उनी भन्छिन्, पहिले समय बिताउने काम थिएन । अहिले भने मुढा बनाएर ३ महिनामा करिब ४० हजार रुपैयाँ कमाउन सफल भएकी छु ।
औद्योगिक ग्राममा रोजगार पाएपछि आफूमा पनि आँट आएको नेपाली बताउँछिन् । पहिला घरधन्दामै समय बित्थ्यो । आफ्ना लागि खर्च जोहो गर्न पनि समस्या थियो, उनले भनिन्, अहिले आत्मबल बढेको छ । घरको काम सकेर औद्योगिक ग्राममा आएर आफूले सिकेको सीपको उपयोग गर्दा आमदानीको राम्रो माध्यम बनेको छ ।
स्थानीय महिला, विशेषगरी पिछडिएको वर्गका महिलाहरुलाई आत्मनिर्भर बनाउने उद्देश्यले २०८१ असारबाट औद्योगिक ग्राम सञ्चालनमा ल्याइएको हो । यहाँ हाल बाँसजन्य सामग्री बनाउने काममा १२ जना र फलामजन्य सामग्री तयार गर्नेमा ४ जनाले रोजगारी पाएका छन् ।
यस्तै उत्पादित वस्तुको बजार फराकिलो नहुनु चिन्ताको विषय बनेको ६० वर्षीया सानुमाया भुजेल बताउँछिन् । अहिले हामीले बनाउने बाँसजन्य सामग्री हाम्रै पालिकाभित्रबाट मात्रै माग आउँछ, उनले भनिन्, यहाँ उत्पादित सामग्री पालिका बाहिराका बजार क्षेत्रमा पनि पठाउने व्यवस्था भए आम्दानी पनि राम्रो हुने थियो र धेरैले रोजगारी पनि पाउने थिए ।
सरकारले आर्थिक वर्ष २०७६०७७ देखि एक स्थानीय तह : एक औद्योगिक ग्राम बनाउने नीतिअनुसार १२० वटा औद्योगिक ग्राम घोषणा गरिसकेको छ । सरकारको उक्त नीतिअनुसार सञ्चालनमा आएको तनहुँको आँबुखैरेनी गाउँपालिकाको औद्योगिक ग्रामबाट बाँस तथा फलामजन्य सामग्री उत्पादन सुरु भएको छ । करिब ९० रोपनी क्षेत्रफलमा २ वटा टहरा निर्माण गरी बाँसबाट सोफा सेट, झोलुङ्गा, डाइनिङ सेट, मुढा, नाङ्लो लगायतका सामग्री र फलामजन्य व्यायाम सामग्री, ठेलागाडा, पिङ, कृषि औजार, डेक्सबेन्च लगायतका सामग्री पनि उत्पादन गरिन्छ ।
स्थानीय स्रोत र साधन प्रयोग गरी उत्पादन गर्ने र गाउँमै रोजगारीको अवसर सिर्जना गरी आर्थिक सशक्तिकरणमा टेवा पुर्याउने उद्देश्य रहेको औद्योगिक ग्रामका मेकानिकल इन्जिनियर बिमलबाबु रानाले बताए । व्यवस्थित रुपमा उद्योगकै रुपमा चल्नको लागि भौतिक संरचनाको अपुग छ, उनले भने, पालिकाले नै सधैं सहयोग गर्दा अप्ठ्यारो हुन्छ । त्यसैले पब्लिक पाट्नरसिपको योजनाबाट अगाडि बढ्नुको लागि छलफल भइरहेको छ ।
यस्तै, स्थानीय जनशक्ति, सीप, स्रोतसाधन र आधुनिक उपकरण प्रयोग गरी बाँस र फलामजन्य सामग्री उत्पादन सुरु गरिएको गाउँपालिकाका अध्यक्ष शुक्र चुमानले बताए । गाउँमै उपलब्ध स्रोत र सीपलाई उपयोग गर्दै आधुनिक उपकरणमार्फत माग भएअनुसारको सामग्री उत्पादन थालिएको हो, उनले भने, गाउँपालिकाभित्र रहेका विपन्न समुदायलाई घरेलु सीप सिकाएर आयआर्जनसाग जोड्ने हाम्रो लक्ष्य छ ।
औद्योगिक ग्रामको स्थापना मुख्यमन्त्री नवप्रवर्तन साझेदारी कार्यक्रमअन्तर्गत गरिएको हो । उनले भने, नवीनतम् ज्ञान, सीप, सोच र सिर्जनशीलता प्रवर्द्धन गर्ने उद्देश्यले गाउँपालिकाले उद्योग स्थापना गरेको हो । यसमा प्रदेश सरकारको आर्थिक सहयोग प्राप्त भएको छ ।
संघ, प्रदेश र पालिकाको लगानीमा उक्त औद्योगिक ग्राम सञ्चालनमा ल्याइएको छ । उनका अनुसार हालसम्म संघको एक करोड ९० लाख र प्रदेश र पालिकाको साझेदारीमा एक करोड ८० लाख रुपैयाँ बजेट बिनियोजन भएको छ । औद्योगिक ग्रामलाई दिगो र स्थायी रूपमा सञ्चालन गर्न कम्पनी मोडलमा लैजाने तयारी भइरहेको गाउँपालिकाले जनाएको छ ।
आगामी दिनमा १० वटा साना तथा मझौला उद्योग थपेर स्थानीय स्तरमै एक सय जनालाई प्रत्यक्ष रोजगारी सिर्जना गर्ने लक्ष्य गाउँपालिकाले लिएको छ ।
तनहुँको आँबुखैरेनी गाउँपालिकास्थित औद्योगिक ग्राममा बाँसजन्य सामग्री (मुढा) तयार गर्दै स्थानीय महिलाहरु । तस्बिर सम्झनाकान्तिपुर"
राजस्व अनुसन्धान कार्यालय बुटवलद्वारा हार्डवेयर व्यवसायीमाथि एक करोडको मागदाबीसहित मुद्दा दायर,"बुटवल राजस्व अनुसन्धान विभागले भैरहवाका एक हार्डवेयर व्यवसायीमाथि १ करोड राजस्व छलीको मुद्दा दायर गरेको छ । राजश्व अनुसन्धान कार्यालयले गरेको अनुसन्धानपछि मंगलबार विभागले उच्च अदालत तुलसीपुर बुटवल इजलासमा मुद्दा दायर गरेको हो ।
सुन्दर हार्डवेयर एण्ड प्लाइउडका प्रोप्राइटर जोगेन्द्र अग्रहरिविरुद्ध राजस्व चुहावटमा बिगो र जरिवाना गरी १ करोड ८ लाख ८२ हजार ९ रुपियाँ माग दाबीसहित मुद्दा दायर गरिएको राजश्व अनुसन्धान कार्यालय बुटवलका प्रमुख विवेक घिमिरेले बताए ।
अग्रहरिले रूपन्देहीको सिद्धार्थनगर नगरपालिका८ लुम्बिनी गेट नजिकै सुन्दर हार्डवेयर एण्ड प्लाइउड सञ्चालन गर्दै आएका छन् । राजस्व अनुसन्धान कार्यालयले उक्त कारोबार स्थलमा खानतलासी गरी अनुसन्धान गर्दा पसल तथा गोदामको कारोबारबाट राजस्व चुहावट गरेको ठहर गरेको थियो ।
अग्रहरिले राजस्व चुहावट (अनुसन्धान तथा नियन्त्रण) ऐन २०५२ को दफा ४ (छ) र (झ) बमोजिमको राजस्व चुहावटको कसुर गरेको ठहर गर्दै कार्यालयले निजउपर राजस्व चुहावट ऐन २०५२ को दफा २ (छ) बमोजिम ५४ लाख ४१ हजार ४ रुपियाँ बिगो कायम गरेको कार्यालयले जनाएको छ ।
कार्यालयले सो रकम बराबरको बिगो कायम गरी उक्त ऐनको दफा २३ (१) बमोजिम बिगो असुल उपर गरी बिगोको शत प्रतिशत जरिवानासमेत मागदाबी गरेको छ ।
व्यवसायी अग्रहरिमाथिको अनुसन्धान सकेर अदालतमा मुद्दा दाय गरिएको राजस्व अनुसन्धान विभागका प्रवक्ता एवं उपमहानिर्देशक कृष्णकुमारी श्रेष्ठद्वारा जारी विज्ञप्तिमा उल्लेख छ ।"
९ महिनामा घरजग्गा कारोबारबाट ३३ अर्ब २२ करोड रुपैयाँ राजस्व उठ्यो,"काठमाडौँ चालु आर्थिक वर्षको नौ महिनामा घरजग्गा कारोबारबाट ३३ अर्ब २२ करोड ४८ लाख ७८ हजार रुपैयाँ राजस्व उठेको छ । चालु आर्थिक वर्षमा सबैभन्दा बढी चैतमा राजस्व उठेको भूमि व्यवस्थापन तथा विभागले जनाएको छ ।
विभागका अनुसार चैतमा मात्रै ४ अर्ब ३९ करोड ४६ लाख ८६ हजार रुपैयाँ राजस्व उठेको हो । यस्तै सबैभन्दा कम राजस्व कात्तिकमा २ अर्ब ७० करोड ४० लाख ४६ हजार रुपैयाँ उठेको छ ।
विभागले सेवा कर, रजिस्ट्रेसन दस्तुर, अतिरिक्त शूल्क, डोर सुविधा, पुँजीगत लाभकर, विलम्ब शुल्क, नगर पूर्वाधार विकास शुल्क। मुख्यमन्त्री स्वच्छता अभियान कोष शुल्क, नारायणी तथा राप्ती सभ्यतालगायत शीर्षकमा राजस्व उठाउँदै आएको छ । पुँजीगत लाभकरबापत उठ्ने राजस्व मात्रै संघ सरकारको खातामा जाने विभागले जनाएको छ ।
घरजग्गा कारोबारबाट कुन महिना कति उठ्यो राजस्व ?"
'सबै किसिमका व्यवसाय एकै निकायमा दर्ता गरौं',"काठमाडौँ व्यावसायिक तथा लगानीको वातावरण बनाउन सबै किसिमका व्यवसाय, प्राइभेट फर्म, साझेदारी र कम्पनी एकै निकायमा दर्ता हुनेगरी एकल दर्ता निकाय कायम गर्न उच्चस्तरीय आर्थिक सुझाव आयोगले सल्लाह दिएको छ ।
पूर्वअर्थसचिव रामेश्वर खनालको संयोजकत्वमा गठित आयोगले कम्पनी रजिष्ट्रारलाई उपयुक्त अन्य नाम दिई निकाय तोक्न सकिने पनि जनाएको छ । दर्तासम्बन्धी सबै प्रक्रिया र आवश्यक कागजात बुझाउने काम अनलाइनमार्फत गराउने, व्यवसाय दर्ता प्रमाण पत्र र आयकर स्थायी लेखा नम्बर एकैसाथै उपलब्ध हुने व्यवस्था गर्न सरकारलाई सुझाव दिइएको छ ।
सबै प्रकृतिको व्यवसाय दर्ता गर्दा फर्मको स्वामित्व रहेका व्यक्तिको राष्ट्रिय परिचयपत्र नम्बर अनिवार्य रूपमा प्रयोग गर्ने, सबै किसिमका व्यवसाय दर्ता निःशुल्क गर्नुपर्ने सुझाव छ । त्यस्तै, नवीकरण गर्नु पर्ने व्यवस्था हटाउनुपर्ने जनाएको छ ।
आयोगले मुनाफाको अधिकतम प्रतिशत नतोक्न पनि सुझाव दिएको छ । एकाधिकार हुन नदिई बजार प्रतिस्पर्धात्मक वातावरण सिर्जना गरी जुनसुकै व्यवसायले बिक्री गर्ने सेवा, मुनाफाको अधिकतम प्रतिशत तोक्नु हुँदैन, आयोगले सरकारलाई दिएको सुझावमा भनिएको छ ।
आयोगले मुनाफा प्रतिशत नतोक्ने उल्लेख गरे पनि अत्यधिक मुनाफा राखेर ठगी गरेको हकमा के गर्ने भन्नेबारे बोलेको छैन । सरकारले व्यवसायीलाई कसरी नियमन गर्ने भन्ने विषयमा पनि मौन छ ।"
अन्तरदेशीय क्यूआर कारोबारबाट एक वर्षमा साढे १ अर्ब रुपैयाँ आम्दानी,"काठमाडौँ विदेशी व्यक्तिले नेपालमा क्यूआर कोडमार्फत ५ लाख २४ हजारभन्दा बढी कारोबार गरेबापत कुल १ अर्ब ५८ करोड ७ लाख रुपैयाँ आम्दानी भएको छ । नेपाल राष्ट्र बैंकले हालै जारी गरेको २०७७ देखि २०८१ सालसम्म सम्पादित प्रमुख कार्य तथा उपलब्धिहरू विषयक प्रतिवेदनअनुसार भारतको यूपीआई तथा चीनका अलिपे प्लस, युनियन पे र विच्याटमार्फत नेपालमा भएको कारोबारमा यस्तो रकम जम्मा भएको हो ।
२०८० फागुनबाट सुरु गरिएको यूपीआई अक्वायरिङ सेवा (विदेशीले नेपालमा क्यूआर प्रयोग गरी तिर्ने रकम)बाट मात्रै ५ लाख १९ हजार ३१ कारोबार भएको थियो । यसबाट करिब १ अर्ब ४९ करोड रुपैयाँ बराबर रकम प्राप्त भएको प्रतिवदेनमा उल्लेख छ।
यो नेपालको फोनपे पेमेन्ट सर्भिस लिमिटेडलाई भारतको युनिफाइड पेमेन्ट्स इन्टरफेस (यूपीआई) प्रणालीसँग आबद्ध भई गरिएको कारोबार हो ।
त्यसैगरी, २०८१ साउनदेखि अलिपे प्लस, युनियन पे र विच्याट प्रणालीमार्फत ५ हजार १ सय २९ वटा कारोबार भएकोमा यसबाट १० करोड १ लाखभन्दा धेरै विदेशी भुक्तानी स्वीकार भएका छन् । राष्ट्र बैंकले अक्वायरिङ (विदेशीले नेपालमा तिर्ने)सँगै अन्तरदेशीय इसुइङ (नेपालीले विदेशमा तिर्ने) कारोबारका लागि पनि सेवा प्रदायकहरूलाई स्वीकृति प्रदान गरेको छ ।
अन्तरदेशीय एक्वायरिङ कारोबार निरन्तर वृद्धि हुँदै आएको राष्ट्र बैंकको तथ्यांकले देखाउँछ । २०८० फागुनमा ६ हजार ८ कारोबार संख्या हुँदा १ करोड ५ लाख रुपैयाँ संकलन भएको थियो । उक्त कारोबार संख्या र रुकम अर्को महिना अर्थात् २०८० चैतमा दोब्बरले वृद्धि भएको देखिन्छ ।
चैतमा क्यूआर कोड प्रयोग गरी १३ हजार ८ सय ३१ वटा एक्वायरिङ कारोबारबापत नेपाले ३ करोड २ लाख रुपैयाँ प्राप्त गरेको थियो । २०८१ भदौयता कारोबार रकम १० करोड रुपैयाँबाट लगातार बढेर असोजमा १३ करोड, कात्तिकमा १५ करोड, मंसिरमा १९ करोड, पुसमा ३१ करोड र माघमा २६ करोड रुपैयाँ अन्तरदेशीय क्यूआर कोडमार्फत नेपालमा संकलन भएको थियो ।
राष्ट्र बैंकले २०८० फागुनबाट फोनपे र यूपीआईलाई क्यूआर कोडमार्फत अन्तरदेशीय कारोबारका लागि सहकार्य गर्न स्विकृति प्रदान गरेको थियो । क्यूआर कोडमार्फत अन्तरदेशीय पर्सन टु मर्चेन्ट (पीटुएम) कारोबारको विस्तारले विशेषत: पर्यटनसँग जोडिएका साना व्यवसायहरूलाई लाभ पुगेको राष्ट्र बैंकले जनाउँदै आएको छ ।
अन्तरदेशीय इसुइङ कारोबारमार्फत नेपालमा कार्यरत भारतीय नागरिकहरूले भारतस्थित आफ्ना खातामा डिजिटल माध्यमबाट रकम पठाउन सक्छन् । नेपालमा कार्यरत भारतीय नागरिकले विद्युतीय बैंकिङ (ईबैंकिङ), अन्तरबैंक भुक्तानी, मोबाइल बैंकिङ, क्यूआरमार्फत भारतीय बैंक तथा वित्तीय संस्थामा खोलिएको व्यक्तिगत खातामा जम्मा हुने गरी पारिश्रमिक बापतको रकम पठाउन सक्छन्, प्रतिवेदनमा भनिएको छ, राहदानी सुविधा लगायतको रकम परिवर्त्य विदेशी मुद्रा विदेशमा भुक्तानी गर्न सकिने व्यवस्था गरिएको छ ।"
साल माँस्ने प्रपञ्च बाहिरिँदा राजीनामा दिन बाध्य भए सुदूरपश्चिमका वनमन्त्री,"धनगढी वन माफियासँग मिलेमतो गरेर आर्थिक चलखेलको योजना बुन्दै गरेको विवरण सार्वजनिक भएपछि गत शनिबार सुदूरपश्चिम प्रदेश सरकारका उद्योग, पर्यटन, वन तथा वातावरणमन्त्री लक्ष्मणकिशोर चौधरी राजीनामा दिन बाध्य भए ।
कार्यविधि बनाएरै सालका रूख माँस्ने प्रपञ्च गर्दै उनले आर्थिक लेनदेनको सरसल्लाह गरिरहेको अडियो संवाद करिब एक साताअघि सार्वजनिक भएको थियो । उक्त संवादमा मन्त्री चौधरीले पूर्ववनमन्त्री एवं एमाले पोलिटब्युरो सदस्य नारदमुनि राना र केही काठ व्यापारी (जसको नाम अझै खुलेको छैन) सँग छलफल गरी योजना बनाइरहेको खुलेको थियो ।
अडियो सार्वजनिक भएलगत्तै मुख्यमन्त्री कमलबहादुर शाहले नागरिक उन्मुक्ति पार्टीबाट मन्त्री रहेका चौधरीलाई राजीनामा दिन निर्देशन दिएका थिए । मन्त्री चौधरीले समेत उक्त संवाद स्वीकार गरिसकेका छन् । तर त्यो छलफल गत भदौको भएको उनको दाबी छ ।
मन्त्री चौधरीले आफू भर्खरै मन्त्री भएको समयमा केही व्यक्ति भेट्न आएका बेला भएको कुराकानी रहेको बताउँदै आफू पार्टीभित्रको आन्तरिक गुटबन्दीको सिकार हुन पुगेको दाबी गरे । उक्त गोप्य बैठक कार्यविधि चाँडोभन्दा चाँडो तयार गर्नेगराउने सन्दर्भमा छलफल केन्द्रित छ । तर दिगो वन व्यवस्थापनसम्बन्धी कार्यविधि हो या निजी वनको सालका रूख कटानी सम्बन्धित कार्यविधि हो भन्ने अस्पष्ट छ ।
स्रोतका अनुसार मन्त्री, नेता र व्यापारीबीच भएको उक्त गोप्य योजना निजी वन क्षेत्रका सालका रूख काट्न तथा बिक्रीवितरण गर्न पाउने व्यवस्थासहितको कार्यविधि तयार गर्ने सन्दर्भको हो । उक्त संवादमा मन्त्री चौधरीलाई उत्प्रेरक एवं सहजकर्ताको भूमिकामा पूर्ववनमन्त्रीसमेत रहेका एमाले पोलिटब्युरो सदस्य नारदमुनि राना संलग्न रहेको सुनिन्छ । एमाले कैलाली जिल्ला इन्चार्जसमेत रहेका नेता रानाले पनि त्यो छलफलमा आफू संलग्न रहेको स्वीकार गरिसकेका छन् ।
रानाले मन्त्री चौधरीलाई लुम्बिनीको कार्यविधि कपी गरेर लुम्बिनीको ठाउँमा सुदूरपश्चिम राखेर रातारात कार्यविधि तयार गर्न सुझाएका मात्रै छैनन्, मन्त्री चौधरीलाई उत्प्रेरित गर्दै भनेका थिए, तपाईं र म फेरि चुनाव लड्नुपर्छ, जित्नका लागि पैसा कमाउनुपर्छ ।
मन्त्री चौधरीले पनि मुख्यमन्त्री, रेशम चौधरी (नागरिक उन्मुक्ति पार्टीका संरक्षक), रञ्जिता श्रेष्ठ चौधरी (नागरिक उन्मुक्ति अध्यक्ष) लाई पनि मिलाउनुपर्ने स्पष्ट भनेका छन् । त्यसबीचमा उनीहरूबीच ३० लाख लेनदेनको कुराकानी भइरहेको पनि सुनिन्छ ।
आरोपित एमाले नेता रानाले आर्थिक लेनदेनमा आफ्नो कुनै संलग्नता नरहेको दाबी गरे । मैले समसामयिक विषयमा कुरा गरेको हुँ, लेनदेनको कुनै कुरा भएको छैन, मंगलबार पत्रकार सम्मेलन गर्दै रानाले भने, पूर्वमन्त्री भएको नाताले मन्त्रीले मलाई तपाईंसँग कुरा गर्नु छ, चेम्बरमा आउनुस् भन्नुभएको थियो । त्यस क्रममा उहाँलाई मैले के हो सहयोग गर्नुपर्ने भनेको हुँ । मेरो नाम जोडेर अतिरञ्जित गर्न खोजिएको छ ।
के हो कार्यविधि ?
उद्योग, पर्यटन, वन तथा वातावरण मन्त्रालयले दर्ता भएका निजी वनको साल प्रजातिको रूख सदुपयोग एवं अनुगमन कार्यविधि२०८१ तयार गरेको छ । स्रोतका अनुसार त्यही कार्यविधि बनाउने क्रममा नेता, व्यापारी र मन्त्रीबीच योजना बनेको छ ।
मन्त्रालयले उक्त कार्यविधि तयार गरेर गत मंसिर ६ मा राय सुझावका लागि आन्तरिक मामिला तथा कानुन र आर्थिक मामिला मन्त्रालयमा पठाएको थियो । आन्तरिक मामिला मन्त्रालयले मंसिर २५ मा कार्यविधिमाथि सहमति प्रदान गरेको थियो ।
आर्थिक मामिला मन्त्रालयले भने पुस १८ मा सहमति प्रदान गरेको थियो । दुवै मन्त्रालयको सहमति प्राप्त भएपछि पुस २६ मा मुख्यमन्त्री तथा मन्त्रिपरिषद्को कार्यालयमा दर्ता गरिएको उद्योग मन्त्रालयका प्रवक्ता भोजराज पाठकले बताए । तर मुख्यमन्त्रीको कार्यालयले भने उक्त कार्यविधि पारित नगरी हालसम्म थन्क्याएर राखेको छ । धेरैतिरबाट ताकेता आउन थालेपछि थन्क्याएर राखेका हौं, मुख्यमन्त्री शाहले भने ।
यसअघि सामुदायिक वनले ढलापढाबाहेक साल प्रजातिका रूख काट्न नपाउने व्यवस्था थियो । तर संघीय वन मन्त्रालयले २०८० मंसिर ७ मा राजपत्रमा सूचना जारी गर्दै निजी वन क्षेत्रमा भएका साल प्रजातिका रूख कटान तथा बिक्रीवितरण गर्न पाउने व्यवस्था जारी गर्यो ।
मन्त्रालयले वन ऐन २०७६ को दफा ७७ ले दिएको अधिकार प्रयोग गरी जैविक विविधता, प्रजाति संरक्षण र वातावरण संरक्षणको प्रयोजनका लागि भन्दै उक्त सूचना जारी गरेको थियो । त्यसमा दर्ता भएको निजी वनमा लगाइएका वा हुर्काइएका साल प्रजातिका रूख कटान, उपभोग, ओसारपसार र बिक्रीवितरण गर्न पाइने उल्लेख छ । तर त्यसका लागि सम्बन्धित प्रदेश सरकारले आवश्यक अनुगमन गर्नुपर्ने भनिएको छ । त्यही अनुगमन गर्नुपर्ने भनिएको बुँदा कार्यान्वयनका लागि कार्यविधि बनाउन आर्थिक चलखेल भएको हो ।
सुदूरपश्चिम प्रदेश मन्त्रालयले प्रस्ताव गरेको कार्यविधिको व्यवस्थामा केही खुकुला प्रावधान राखिएका छन् । जसअन्तर्गत निजी वन क्षेत्रमा लगाएका सालका रूख काट्नुपरेमा सम्बन्धित स्थानीय तहमा निवेदन दिनुपर्ने र स्थानीय तहले अटेर गरे प्रदेश मन्त्रालय मातहतको सम्बन्धित जिल्लामा रहेको डिभिजन वन कार्यालयका रेन्जर तहका प्रतिनिधिले अनुमति दिन सक्ने प्रावधान राखिएको छ । राष्ट्रिय, ऐलानी, पर्ती, जग्गासँग जोडिएको जग्गाको रूख कटान गर्नुपर्ने अवस्थामा पनि सोही प्रकारको व्यवस्था छ ।
अहिले दिगो वन व्यवस्थापन, ढलापढा, सुक्खा खडा व्यवस्थापन र निजी वन व्यवस्थापनका काठ व्यापारीहरूले पहिलादेखि नै निकै चलखेल गर्दै आएका हुन्, सामुदायिक वन उपभोक्ता महासंघ कैलालीका अध्यक्ष कर्ण रावल भन्छन्, अहिले त मन्त्री नै कसरी संलग्न भइरहेका थिए भन्ने छरपस्ट भयो । ढलापढा, सुक्खा खडा तथा दिगो वन व्यवस्थापनमा त झन् करोडौंको चलखेल सुनिन्छ ।
सोही मन्त्रालयले निर्माण गरिरहेको दिगो वन व्यवस्थापनसम्बन्धी कार्यविधिमा पनि काठ व्यापारीहरूको चलखेल छ । मन्त्रालयले वन संवर्द्धन प्रणालीमा आधारित दिगो वन व्यवस्थापन कार्यविधि२०८१ मस्यौदा तयार गरेर रायपरामर्शका लागि आन्तरिक मामिला तथा कानुन मन्त्रालयमा पेस गरेको थियो । तर नमिलेको भन्दै २०८१ चैत ११ गते फिर्ता पठाइएको आन्तरिक मामिला तथा कानुन मन्त्रालयका प्रवक्ता आमोद उपाध्यायले बताए ।"
पहिलो दिन नै सिकन्दरको कमजोर व्यापार,"काठमाडौँ सलमान खान अभिनित बहुप्रतीक्षित फिल्म सिकन्दर विश्वभर प्रदर्शनमा आइसकेको छ । तर हालसम्मको संकलनअनुसार फिल्मको कमाइ उत्साहजनक छैन ।
साजिद नाडियाडवालाले निर्माण र ए आर मुरुगादास निर्देशन गरेको यो फिल्म ५०० स्क्रिनमा रिलिज गरिएको थियो ।
आइतबार मात्र २२ हजार शो पाएको थियो फिल्मले । तर फिल्मले अपेक्षाकृत कमाइ गर्न सकेन ।
फिल्म सिकन्दर ले पहिलो दिन राति १० बजेसम्म २६ करोड भारु कमाइ गर्यो । २०० करोडको बजेटमा बनेको फिल्मका लागि यो ओपनिङ कमजोर मानिएको छ ।
सलमानको अघिल्लो फिल्म टाइगर ३ (२०२३) ले पनि पहिलो दिन बजेटको २० प्रतिशत मात्र कमाउन सकेको थियो ।
यो फिल्मले पहिलो दिन ४४५० करोडको व्यापार गरेको थियो । फिल्मले ३०० करोडको लागत उठाउन असफल रह्यो ।
यही कारण, निर्माता आदित्य चोपडाले आफ्नो स्पाइ युनिभर्सको अर्को फिल्म टाइगर भिएस पठानलाई अनिश्चितकालका लागि स्थगित गरे ।
अब, सिकन्दरको कमजोर ओपनिङले निर्माता साजिद नाडियाडवाल पनि आगामी प्रोजेक्टकिक २ मा पुनर्विचार गर्छन् कि भन्ने अनुमान छ ।"
बेथानचोकका किसानलाई व्यवसाय चलाउन ५ प्रतिशत ब्याज अनुदान,"काभ्रे जिल्लाको बेथानचोक गाउँपालिकाका किसानलाई व्यवसाय सञ्चालन गर्न ५ प्रतिशत ब्याज अनुदान प्रदान गरिने भएको छ ।
कृषि व्यवसाय सञ्चालन गर्नका लागि कृषिलाई ब्याजमा अनुदान प्रदान गर्न बेथानचोक गाउँपालिका र जिल्लास्थित बिन्धबासिनी बचत तथा ऋण सहकारी संस्था लिमिटेडबीच सम्झौता भएको हो । बेथानचोक गाउँपालिका अध्यक्ष भगवान अधिकारी र बिन्धबासिनी सहकारीका अध्यक्ष शान्तकुमार श्रेष्ठले बुधबार १६ बुँदे सम्झौतापत्रमा हस्ताक्षर गरे ।
पालिकाले आव २०८१०८२ देखि पालिकाका बासिन्दालाई उद्यमशिलता विकास गरी व्यावसायिक बनाउन अधिकतम ५ वर्ष अवधिको लागि प्रतिघरधुरी अधिकतम २० लाख रूपैयाँ ऋण रकम सहुलियत व्याज अनुदान ऋण प्रदान गर्ने र बिन्धबासिनी सहकारीले सहुलियत ब्याज अनुदान ऋण लगानी गर्ने सम्झौतापत्रमा उल्लेख गरिएको छ । सम्झौता अनुसार, उक्त कार्यक्रमका लागि गाउँपालिकाले ५ प्रतिशत ब्याज अनुदान उपलब्ध गराउनेछ भने व्यवसाय गर्नेले ४ प्रतिशत ब्याज तिर्नु पर्नेछ ।
बेथानचोकलाई कृषिमा आत्मनिर्भर भएको पालिकाको रुपमा चिनिने र यहाँका अधिकांश नागरिक कृषिमा आबद्ध भएकाले कृषि प्रवर्द्धन गर्न कार्यक्रम सञ्चालन गर्न लागिएको अध्यक्ष अधिकारीले बताए । उनका अनुसार, यस कार्यक्रमले पालिकाका किसानलाई उद्यमशिलता एवं व्यावसायिक किसान बनाउन मद्दत गर्ने विश्वास लिइएको छ । बेथानचोकका उद्यमीहरुलाई व्यावसायिक कर्जा प्रदान गरिने ब्याज अनुदानसम्बन्धी कार्यविधि २०८० अनुरुप यस कार्यक्रम सञ्चालन गरिने उनले जानकारी दिए ।"
मुलुकमै उद्योग व्यवसाय गरेर कमाउन सकिने वातावरण निर्माण गर्न नाडाको आग्रह,"काठमाडौँ नाडा अटोमोवाइल्स एसोसिएसन अफ नेपालका अध्यक्ष करण चौधरीले भारतीय मालवाहक साधनहरुको नेपालमा निर्बाध प्रवेशले नेपालका मालवाहक साधनहरुको व्यवसायमा ठूलो असर परिरहेको बताएका छन् । सोमबार उद्योग, वाणिज्य तथा आपूर्तिमन्त्री दामोदर भण्डारीलाई भेटेर चौधरी नेतृत्वको टोलीले सरकारले उद्योग व्यवसायलाई हेर्ने दृष्ट्रिकोण अझै पनि सकारात्मक हुन नसकेको गुनासोसमेत गरे ।
अध्यक्ष चौधरीले देशमा नेपालकै उत्पादनले बजार पाउने वातावरण हुनु पर्ने भन्दै लुव्रिकेण्टस उद्योगका नाममा तयारी सामग्री नै नेपालमा ल्याएर बिक्री वितरण भइरहेकोले यसलाई रोक्नु पर्ने धारणा राखे ।
नेपालमै टायर उद्योगहरु खोलिए पनि त्यसका लागि स्टयानदर्डको व्यवस्था नभएको जिकिर गर्दै बुट मोडेलमा बाह्य लगानी नेपालमा ल्याउन सम्भव रहेको अध्यक्ष चौधरीको भनाइ छ । उनले सरकारले देशका उद्योगी व्यवसायीहरुको लागि आफनो देशमै उद्योग व्यवसाय गरेर आर्यआर्जन गर्न सकिने बातावरण निर्माणका लागि समेत आग्रह गर्दै नाडाको ६ बुँदे लिखित सुझावसमेत पेस गरे ।
नाडाका उपाध्यक्ष राजनबाबु श्रेष्ठले एजेन्सी दर्तासम्बन्धी ऐन अहिलेसम्म पारित नहुँदा सवारी साधन पैठारीकर्ताहरुलाई ठूलो समस्या भइरहेकोले सो ऐन छिट्टै पारित गर्नका लागि आग्रह गरे । नाडाका महासचिव सुरेन्द्रकुमार उप्रेतीले नेपालका व्याट्री उद्योगहरुको अवस्थाबारे समेत जानकारी दिनु हुँदै हाल बन्द रहेको गोरखकाली रबर उद्योगलाई हालको ठाउँबाट कुनै उपयुक्त स्थानमा स्थानान्तरण गरी सञ्चालन गर्न सकिने र त्यस ठाउँलाई सेजको रुपमा प्रयोग गर्न सकिने बताए ।
उद्योगमन्त्री भण्डारीले नेपालको उद्योग व्यवसायको स्थितिबारे बिनाजानकारी संसद्मा प्रश्न उठ्ने गरेको गुनासो गर्दै सरकारले खुल्ला बजार अर्थनीति अवलम्बन गरिरहेको बताए । खुल्ला बजार अर्थतन्त्रमा ७०० प्रतिशतसम्म पनि मुनाफा गर्न सकिने बताउँदै उद्योगमन्त्री भण्डारीले नाडाका सुझावहरु राजस्व परामर्श समितिमा समेत पठाउन आग्रह गरे । एजेन्सी दर्तासम्बन्धी नयाँ ऐन अहिलेसम्म पारित नभएको सन्दर्भमा तत्कालै सम्बन्धित मन्त्रालयबाट जानकारी लिँदै सो ऐन छिट्टै पारित गर्ने उनले सुनाए ।"
साइकलमा फलफूल बेचेर ७७ वर्षीयले गर्छन् दैनिक १५ हजारको व्यापार,"धरान उमेरले घरमा बसेर आराम गर्नुपर्ने बेला हो । तर धरान उपमहानगरपालिका९ का ७७ वर्षीय गणेशबहादुर तामाङ साइकलमा थरीथरीका फलफूल राखेर बजारका चोक गल्ली चहार्दै हिँड्छन् । उनले दुइटा डोको, ६ वटा ढाकी र ६ वटा क्यारेटमा साइकललाई ठेलाजस्तै बनाएका छन् । उनी हरेक बिहान धरान१३ स्थित कृषि उपज बजारबाट स्याउ, सुन्तला, अंगुरलगायत सिजन अनुसारका अन्य फलफूल किनेर साइकल सजाउँछन् । दिनभर धरानका चोकगल्लीमा ताजा फलफूल बेच्दै हिँड्छन् ।
उनले यसरी साइकलमा सिजन अनुसारका फलफूल बेच्दै धरानका चोकगल्ली चहार्न थालेको १५ वर्ष भइसक्यो । दैनिक १० देखि १५ हजार रुपैयाँसम्मको फलफूल बिक्री हुने गरेको उनले बताए । अझै पनि आफ्नो लागि आफैं गर्न सक्छु भन्ने आँट छ । त्यसैले अहिलेसम्म पनि आफैं मिहनेत गरिरहेको छु, तागत छउन्जेल कसैको भरोसा साहारामा बस्दिन्ँ, तामाङ भन्छन् ।
आम्दानीको अन्य बाटो नहुँदा मौसम अनुसारका फलफूल बेच्ने काममा लागेको उनले सुनाए । बजारमा राख्दा भन्दा चोक, गल्लीमा डुलाएर बेच्दा राम्रो व्यापार हुने उनको अनुभव छ । एक ठाउँ दोकान राखेर बेचेको भन्दा पनि बजारमा डुलाएर बिक्री गर्दा अलिक नाफा राम्रो हुने उनले सुनाए । बजारमा दोकान खोल्न भाडा नै महँगो । डुलाएर बेच्दा कोठाभाडा तिर्ने पैसा बच्छ, उनी भन्छन्, घाम, पानी, जाडो, गर्मी भन्नचाहिँ पाइँदैन तर एक ठाउँ राखेर भन्दा डुलाउँदा धेरै बिक्री हुन्छ ।
१५ वर्षदेखि यहीँ पेसामा रहेर परिवार धानिरहेको उनले बताए । उनको परिवारमा श्रीमती, ३ छोरा र २ छोरी छन् । अहिले सबै छोराछोरीको विवाह भएर आफैं गरी खाने भएका छन् । सबै आफ्नै काममा व्यस्त हुने भएकोले आफू पनि सकिन्जेल कमाउने गरेको उनको भनाइ छ । दिनको समयमा साइकलमा फलफूल बेच्दै हिँड्ने गरेका उनी धरान९ स्थित सब्जिमण्डी छेउमा श्रीमतीसँग बस्छन् ।
दु:खबिमार हुँदा भने छोराहरुले नै हेर्छन् । अरुबेला सबै जना आआफू गरिखान्छौं, परिवार ठूलो छ, नातानातिनी पनि भइसकेको छ, चाडपर्वमा हामी सबै जना भेला हुन्छौं, उनले मुस्कुराउँदै भने, चाडवाडमा सबै जना भेला हुँदा भने खुसी लाग्छ । काम गर्ने बानी पनि भएकोले घरमा बसिराख्न मन लाग्दैन जबसम्म गर्न सक्छु यहीँ काममा रमाउँछु ।"
कोठाभाडा र व्यवहार चलाउने पैसा पाए पुग्छ,"पाल्पा गुल्मीमा जन्मेहुर्के पनि विवाहपछि पाल्पाको तानसेन१, बराङदी खरिपानी आएँ । बराङ्दीमा श्रीमानको भागमा परेको डेढ रोपनी जग्गा थियो । तानसेन नगरपालिकाले त्यही जग्गाको बीचबाट सडक खनेपछि अहिले मेरो सानो घर पनि पहिरोको जोखिममा छ ।
घरमात्र होइन, जीवन पनि धरापमा छ । अहिले ५१ वर्षकी भएँ । कान्छी छोरीलाई साथ लाएर गुजारा चलाउन तानसेनका चोकमा तरकारी, मकै, फलफूल बेचेर १३ वर्षदेखि दुई छाकको जुगाड गरिरहेकी छु । सडक व्यापार गर्नुभन्दा अगाडि तानसेन नगरपालिकाकै टक्सारटोलमा होटल व्यवसाय गर्थें । तर, होटल पनि राम्रोसित चलेन ।
श्रीमान् बितेको ९ वर्ष भयो । होटल व्यवसाय गरेको अलिकति आम्दानी पनि श्रीमान्को उपचार गर्दागर्दै सकियो । मेरा तीन छोरीमध्ये जेठी र माहिली छोरीको विवाह भैसक्यो । कान्छी तानसेनको जनता माविमा १२ कक्षामा पढ्छिन् । सडकमै व्यापार गरेर दुई छोरीलाई कक्षा १२ सम्म पढाउन सके । माइतीको सहयोग र मेरो कमाइले जेनतेन दुई छोरीको विवाह गरिदिएँ ।
तानसेन बजारमा कोठा भाडामा लिएर बसेकी छु । यसअघि भगवतीटोल, टक्सार, लहरेपीपल, टुँडिखेल छेउमा व्यापार गररे बस्थेँ । अहिले आन्दोलन चोकमा बसेर दिनभर तरकारी, फलफूल र मकै बिक्री गरेर बेलुका कोठामा फर्किन्छु । खाना खाएर ओछ्यानमा पल्टिए पनि भोलिपल्ट बिहान फेरि त्यही काम गर्ने आतुरले हतपत निद लाग्दैन ।
तानसेन नगरपालिकाले चौपारीमा बसेर व्यापार गर्नेलाई हटाउने भनेर लखेट्छ । पहिले टुँडिखेल छेउमा बस्दा लखेट्यो । धपाउन नगर प्रहरी आउँदा मलाई घर बनाइदेऊ भन्ने गरेकी छु । मेरो जग्गामा डोजर लगाएर बाटो बनाएको रिस पोख्छु कहिलेकाहीँ ।
पछिल्लो समयमा सडकमा खुल्ला बिक्री गर्ने बढेपछि व्यापार घट्यो, तर महँगी बढेको छ । दिनमा २ हजारदेखि २ हजार ५ सयजतिको कारोबार हुन्छ । तर बचत गर्न सकेकी छैन । थोरै थोरै दिनकै सहकारीमा बचत गरिरहेकी छु । कोठाभाडा, पानी, बत्ती, खानपिन, छोरीको पढाइलगायत सबै गरेर महिनाको १५ देखि २० हजार खर्च छ । सबै कुरा किन्नु पर्छ । दिनका दिन महँगी बढेको छ । नुन, तेल, चामल, मसला, तरकारीमा पनि खर्च दैनिक महँगो भएको छ । मेरो अरु आम्दानी केही छैन ।
महिनामा यति कमाएँ भनेर हिसाब गरेर बसेकी हुन्न । मेरो खुसी भनेकै आफ्नै मिहिनेतबाट दुई छोरीलाई प्लस टूसम्म पढाएँ । उनीहरूलाई बिहेदान गरेर दिएँ । कहिलेकाहीँ धेरै कमाएँ भने बचाएको पैसा व्यापार नभएका महिनामा खर्च गर्छु । वर्षौंदेखि यस्तै सडकमा व्यापार गरेर बिताएकी छु । सम्पत्ति केही छैन । सकेँ भने कतै नयाँ घडेरी किन्ने र घर बनाउने धोको भने छ ।
गाउँको जग्गाबाट सडक लगेपछि न्यायका लागि जिल्ला प्रशासन कार्यालयमा निवेदन दिएकी थिएँ । प्रशासनले तानसेन नगरपालिकामा निवेदन दिन भनेर पठायो । नगरपालिका गएर निवेदन दिए पनि सुनुवाइ भएन । त्यसपछि तानसेन नगरपालिका विरुद्ध अदालतमा मुद्दा पनि दिएकी छु । अदालतले क्षतिपूर्ति दिन भनेको छ । तानसेन नगरपालिकाले गाउँका बासिन्दालाई सडक चाहिएर खनेको भन्ने जवाफ दिएको छ । मेरो न्यायका लागि बुटवल उच्च अदालतमा पनि मुद्दा दिएकी छु । तर खासै सुनुवाइ भएजस्तो लाग्दैन । मेरो बनेको घर सडकले धरापमा पारेको छ ।
आफ्नो भन्ने गाउँमा थोरै खरबारी छ । त्यहाँ गरेर खान पुग्दैन । आफन्त दिदीको सहयोगमा तरकारी बिक्री गर्न थालेकी हुँ । मलाई घर जाम्ला, बसुँला भन्ने पनि छैन । कोठाभाडा तिर्ने र घरखर्च चलाउने पैसा कमाउन पाए पुग्छ भन्ने पनि लाग्छ । तर कहिलेकाहीँ व्यापार नहुँदा गरिखान सकिन्न कि भनेर पीर नपर्ने होइन । कहिलेकाहीँ मनमनै कुरा गर्छु । छोरीहरूको अनुहार हेरेर खुसी हुन्छु । तीन छोरी छन् । हुन त बेलाबेला सोच्छु, श्रीमान् भएको भए दुःखसुखमा आडभरोसा हुन्थ्यो ।
प्रस्तुति : माधव अर्याल"
'यौन व्यवसाय खुला गर्नुपर्छ' भन्ने कांग्रेसका प्रमुख सचेतक घिमिरेलाई कारबाहीको माग,"काठमाडौँ कांग्रेसका प्रमुख सचेतक श्यामकुमार घिमिरेले प्रतिनिधिसभा बैठकमा 'यौन व्यवसाय खुला गर्नुपर्छ' भनेर धारणा राखेकामा पार्टीका नेताहरूले आपत्ति जनाएका छन् ।
पार्टीका पदाधिकारी र महिला नेताहरूले प्रमुख सचेतकको जिम्मेवारीमा रहेको व्यक्तिले संसद्मा बोलेको अभिव्यक्तिले पार्टीको प्रतिनिधित्व गर्ने भएकाले जथाभावी बोल्ने घिमिरेलाई कारबाही गर्न समेत माग गरेका छन्। उनको अभिव्यक्तिले पार्टीकै बद्नाम भएको उनीहरूको आरोप छ।
मंगलबार बुढानीलकण्ठस्थित सभापति शेरबहादुर देउवाको निवासमा बसेको पदाधिकारी बैठकमा संसद्मा प्रमुख सचेतक घिमिरेले दिएको अभिव्यक्तिलाई लिएर उनको चर्को आलोचनामात्रै भएन, सभापति देउवाले उनलाई झिकाएर सोधपुछ समेत गरेका छन्। पार्टीको प्रमुख सचेतकले नै त्यस्तो अभिव्यक्ति दिएपछि महिला सांसदहरूले पदाधिकारी बैठकमा पुगेर उक्त धारणा पार्टीको आधिकारिक हो कि के हो भन्दै प्रश्न उठाएका थिए ।
यदि पार्टीको आधिकारिक धारणा नभए त्यस्तो अमर्यादित अभिव्यक्ति राख्ने पदाधिकारीलाई कारबाही गर्नुपर्ने उनीहरूको माग थियो। सांसदहरू इश्वरी न्यौपाने, सीता गुरुङ लगायतले पदाधिकारी बैठकमा विशेष समय नै लिएर त्यसबारे ध्यानाकर्षण गराएपछि महामन्त्री गगन थापा, सहमहामन्त्री महालक्ष्मी उपाध्याय, प्रवक्ता प्रकाशसरण महत लगायतले प्रमुख सचेतक घिमिरेले जथाभावी बोल्दा पार्टीको छविमै असर पुगेको टिप्पणी गरेका थिए।
घिमिरेले प्रमुख सचेतकको भूमिकामा रहेर सधैँ पार्टीको हितभन्दा पनि आफ्नो स्वार्थ केन्द्रीत अभिव्यक्ति दिइरहेको नेताहरूको आरोप थियो।
बैठकमा सबैले घिमिरेको अभिव्यक्तिबारे आलोचना गर्दै पदबाटै हटाउनुपर्ने संकेत गरेपछि सभापति देउवाले घिमिरेलाई पनि बोलाउन निर्देशन दिएका थिए।
घिमिरेको तीव्र आलोचना भएपछि उपसभापति पूर्णबहादुर खड्काले भने बचाउ गरे। 'त्यो उहाँको व्यक्तिगत विचार होला, पार्टीको त्यस्तो धारणा हुने कुरै भएन,' खड्काको भनाइ उद्दृत गर्दै बैठकमा सहभागी एक नेताले भने, 'यसबारे उहाँले माफी मागेर संसद्को रेकर्डबाट हटाउनु भन्नुहुन्छ। धेरै विवाद आवश्यक छैन।'
घिमिरेले आइतबारको प्रतिनिधिसभा बैठकमा विशेष समय लिएर त्यसबारे बोलेका थिए। देशको विकासका लागि कानुनी व्यवस्था गरेर यौन व्यवसाय खुला गर्नुपर्ने उनको प्रस्ताव थियो। 'धार्मिक पर्यटकले पैसा खर्च गर्दैनन्। पैसा खर्च गर्ने भनेको मनोरञ्जन क्षेत्रमा आउने पर्यटकले नै हो, यौन व्यवसायलाई खुला गरौँ। यसबाट धेरै विदेशी पर्यटक आउँछन्। यसले मुलुकको आर्थिक संमृद्धिका लागि योगदान पुग्छ,' घिमिरेले भनेका थिए। उनले यसअघि प्रमुख सचेतक नहुँदै पनि यस्तै धारणा राखेका थिए। त्यसबेला पनि उनको अभिव्यक्ति विवादित भएको थियो।
केन्द्रीय सदस्य एवम् सांसद सीता गुरुङले महिलाहरूको आत्मसम्मानमाथि सीधा प्रहार हुने गरी पार्टीको जिम्मेवार व्यक्तिले राखेको उक्त अभिव्यक्तिले पार्टीको छवि धुमिल बनाएको बताइन्। 'हाम्रो समाजको सामाजिक संरचनामा विविधता छ। विगतमा राज्यले नै जातीय, वर्गीय र सांस्कृतिकरुपमा विभेद र उत्पाडिनमा पारेका समुदायहरू छन्। यस्तो कानुनी प्रस्ताव ल्याउनु भनेको फेरि पनि ती समुदायलाई अपहेलित गर्ने अभिप्राय हो। विगतमा एउटा समुदायलाई त्यस्तो अमर्यादित काममा लगाइएकोमा अहिलेसम्म पनि उनीहरूलाई सरकारले राज्यको मूलधारमा ल्याउन सकिरहेको छैन,' गुरुङले भनिन्, 'यस्तोमा फेरि यौन व्यवसायलाई कानूनी मान्यता नै दिएर महिलाहरूको अस्मितामाथि प्रहार गर्ने गरी सरकारी कदम चाल्ने कुरा सम्भव छैन। मुख्य सत्तारुढ दलको प्रमुख सचेतकले संसद्मै यस्तो धारणा राख्दा हामीले पनि सुसुचित हुनुपर्छ भनेर पार्टीमा पदाधिकारीहरूको ध्यानाकर्षण गराएका छौँ। जिम्मेवार पदमा बस्नेले जथाभावी बोल्नु हुँदैन।'
सांसद गुरुङले अहिले यदि कहीँ कतै त्यस्तो व्यवसायमा महिलाहरू संलग्न भएको भएपनि ती महिलाहरूलाई राज्यले अवसर दिएर उद्धार गर्नुपर्ने बताइन्।
अर्का सांसद सरिता प्रसाईले प्रमुख सचेतकले बोलेपनि उक्त विषयमा पार्टीको एजेण्डा बन्न नसक्ने बताइन्। 'उहाँले पदीय मर्यादा पालना गर्न सक्नुभएन। जथाभावी बोलेर महिलाहरूको अस्मितामाथि खेलवाड गर्न मिल्दैन,' उनले भनिन्।
पदाधिकारी अधिकांश नेताहरूले प्रमुख सचेतक घिमिरेले राखेको धारणामा फरक मत राखेपछि सभापति देउवाले बुधबारको बैठकमा आफ्नो अभिव्यक्ति फिर्ता लिएर रेकर्डबाट हटाउन माग गर्न निर्देशन दिएका छन्।
घिमिरेले अभिव्यक्ति दिएका विषयमा यसअघि नै प्रमुख प्रतिपक्षी नेकपा माओवादी केन्द्र र राष्ट्रिय प्रजातन्त्र पार्टीका सांसदहरूले संसदीय मर्यादा विपरीत भन्दै संसदीय रेर्कडबाट हटाउन माग गरिसकेका छन्।
सोमबार प्रतिनिधि सभाको बैठकमा बोल्दै माओवादी सांसद दुर्गा राइले यौन व्यवसाय खुला गर्नुपर्ने सम्बन्धी घिमिरेको भनाइ संसदीय रेकर्डबाट हटाउन माग गरेकी थिइन्। 'यस्तो बिचारले अनुशासित र मर्यादित रुपममा रहेको समाजलाई अराजकतातिर पुर्याउँछ । त्यसैले यो भनाइलाई रेकर्डबाट हटाउन माग गर्दछु उनले भनेकी थिइन् ।
यसअघि तत्कालीन कानुनमन्त्रीसमेत रहेका शेरबहादुर तामाङले संसद्मा 'बंगलादेशमा पढ्न गएका नेपाली छात्राहरूले यौन व्यवसाय गरेको' भन्नेबारे अभिव्यक्ति दिँदा उनको मन्त्री पद नै खोसिएको थियो। चर्को आलोचना भएपछि उनले पदबाट राजीनामा दिएका थिए।"
नेपाल जेसीजले बिजनेस एक्स्पो२०२५ आयोजना गर्ने,"काठमाडौँ नेपाल जेसीजले १० दिने बिजनेस एक्स्पो२०२५ गर्ने भएको छ । चितवन भरतपुरको नारायणी किनारमा चैत ७ देखि १८ गतेसम्म आयोजना हुने एक्स्पोमा विभिन्न पेसा र व्यवसायमा आबद्ध भएका युवा उद्यमीहरु सहभागी हुनेछन् ।
पर्यटन , वित्तीय लगानी, कृषि, स्टार्टअप, मार्केटिङ, साना तथा घरेलु उद्योग लगायतका विविध क्षेत्रहरुलाई प्रोत्साहनका लागि एक्स्पो आयोजना गर्न लागिएको जेसीजका कार्यकारी उपाध्यक्ष गणेश सापकोटाले बताए । उनले एक्स्पोमा २५० स्टल रहने बताए ।
एक्सपोमा पर्यटन बोर्डका प्रशिक्षकले पर्यटन व्यवसायका लागि प्रशिक्षण दिनेछन् भने युवा उद्यमी र व्यवसायीबीच छलफल समेत चलाइनेछ । एक्स्पोमा विद्यार्थीहरुका लागि प्रवेश शुल्क ६० रुपैयाँ तोकिएको छ भने अन्यलाई १०० रुपैयाँ रहेको छ ।
अभिषेक अधिकारी (प्रशिक्षार्थी )"
"१०१४ अंकले घट्यो नेप्से, कारोबार पनि घट्यो","काठमाडौँ सेयर कारोबार मापक नेप्से परिसूचक १०१४ अंकले घटेको छ । शून्य दशमलव ३७ प्रतिशतले घटेर २७०४७० विन्दुमा बन्द भएको छ ।
आज ८५ कम्पनीको सेयर मूल्य बढ्यो भने १४५ कम्पनीको घट्यो । १३ कम्पनीको मूल्य स्थिर रह्यो ।
कुल ५७ हजार ५८५ पटकको किनबेचबाट ५ अर्ब ४० करोड ८३ लाख रुपैयाँको सेयर कारोबार भएको छ । आज ९९ लाख ३५ हजार ८७२ कित्ता सेयर किनबेच भए ।
बैंकिङ, विकास बैंक, जलविद्युत्, जीवन बिमा, लघुवित्त, नीर्जिवन बिमा, अन्य र ट्रेडिङ उपसमूह घटे । म्युचअल फन्ड स्थिर रहे । फाइनान्स, होटल तथा पर्यटन, इन्भेष्टमेन्ट र उत्पादन तथा प्रशोधन मात्रै बढे ।"
बैंक तथा वित्तीय संस्थामार्फत मात्रै कारोबार गर्नुहोस् : गभर्नर अधिकारी,"काठमाडौँ नेपाल राष्ट्र बैंकका गभर्नर महाप्रसाद अधिकारीले राष्ट्र बैंकले नियमन गरेको बैंक तथा वित्तीय संस्थाबाट मात्रै कारोबार गर्न आग्रह गरेका छन् ।
काठमाडौँमा सोमबार आयोजित ग्लोबल मनी विक लाई सम्बोधन गर्दै उनले राष्ट्र बैंकबाट अनुमतिप्राप्त बैंक तथा वित्तीय संस्थाबाट बचत गर्ने बानीको विकास गर्नुपर्ने बताए ।
उनले नेपाल राष्ट्र बैंकले आफ्नो कोर म्याण्डेटका अतिरिक्त वित्तीय समावेशितालाई एउटा महत्त्वपूर्ण एजेन्डाका रूपमा लिएको बताए । उनका अनुसार राष्ट्र बैंकले सबै सर्वसाधारणको बैंकमा खाता होस् र ती खाता सक्रिय रूपमा चलुन् भन्ने मानसिकता राख्छ।
उनले केही सिक्दै गर्दा वा वित्तीय जानकारी लिँदा आम विद्यार्थीको व्यवहारमा समेत परिवर्तन आउने बताए । वित्तीय हिसाबले सचेत हुँदा आचरणमा समेत सकारात्मक परिवर्तन हुने उनले थप उल्लेख गरे ।
उनले भने, भोलिका दिनमा व्यक्तिगत रूपमा सुरक्षित बन्न सकिन्छ। स्वच्छ समाज निर्माणमा सहयोग पुग्छ। यो त्यतिमा मात्र सीमित छैन, समग्र राष्ट्रलाई समेत विद्यार्थीहरूले स्वच्छ बनाउन सघाउ पुर्याउँछन्। त्यसैले विद्यार्थी उमेरमै वित्तीय रूपमा जानकार हुनुपर्छ भन्ने सोचेर राष्ट्रले त्यससम्बन्धी शिक्षाका लागि प्रयास गर्दै आएको छ। यस शृङ्खलामा विद्यालयको पाठ्यक्रममा पनि वित्तीय साक्षरता र समावेशिता राख्न खोजेका छौँ।
गभर्नर अधिकारीले घाँटी हेरेर हाड निल्नुपर्छ भनेझैँ आफ्नो क्षमता हेरेर खर्च गर्ने परिपाटीको विकास गर्नु आवश्यक रहेको बताए । वित्तीय साक्षरता प्रवर्द्धनका लागि राष्ट्र बैंकले देशभर जागरण अभियान चलाइरहेको र यसलाई अझ व्यापक बनाउँदै लैजाने योजना रहेको उनको भनाइ छ।"
आठ महिनामा घरजग्गा कारोबारबाट २९ अर्ब राजस्व,"काठमाडौँ चालु आर्थिक वर्षको साउनदेखि फागुनसम्म घरजग्गा कारोबारबाट २८ अर्ब ८३ करोड १ लाख ९१ हजार रुपैयाँ राजस्व उठेको छ । गत आर्थिक वर्षको सोही अवधिको तुलनामा चालु आर्थिक वर्षमा ३ अर्ब ५८ करोड ४६ लाख रुपैयाँ बढी राजस्व उठेको भूमि व्यवस्थापन तथा अभिलेख विभागको तथ्यांक छ ।
गत आर्थिक वर्षको साउनदेखि फागुनसम्म २५ अर्ब २४ करोड ५५ लाख ३२ हजार रुपैयाँ राजस्व उठेको थियो । चालु आर्थिक वर्षको फागुनसम्म सबैभन्दा बढी राजस्व पुस र सबैभन्दा कम कात्तिक महिनामा उठेको छ ।
पुसमा ४ अर्ब २५ करोड २२ लाख र कात्तिकमा २ अर्ब ७० करोड ४० लाख रुपैयाँ राजस्व उठेको विभागले जनाएको छ । साउनमा ३ अर्ब ८३ करोड ५० लाख, भदौमा ३ अर्ब ९ करोड, असोजमा ३ अर्ब ८ करोड १२ लाख, मंसिरमा ३ अर्ब ८७ करोड ४८ लाख, माघमा ३ अर्ब ८७ करोड २४ लाख र फागुनमा ४ अर्ब १२ करोड रुपैयाँ राजस्व उठेको विभागको तथ्यांक छ ।
चालु आर्थिक वर्षको माघको तुलनामा फागुनमा समग्र कारोबार बढेको छ । तर वास्तविक कारोबार भने केही संख्याले घटेको छ । माघमा ४६ हजार ६९ कारोबारको लिखत पारित हुँदा फागुनमा ४६ हजार ६१ वटा मात्रै भएको विभागले जनाएको छ । समग्र कारोबार माघमा १ लाख ३२ हजार ३१ वटा हुँदा फागुनमा १ लाख ३६ हजा ४६ वटा भएको छ । माघको तुलनामा फागुनमा कित्ताकाट घटेको छ । माघमा ५० हजार ५९८ पटक कित्ताकाट हुँदा फागुनमा ४९ हजार ७५० पटक भएको विभागको तथ्यांक छ ।
घरजग्गाको मूल्य बढ्दा राजस्व बढे पनि कारोबार बढ्न नसकेको नेपाल जग्गा तथा आवास विकास संघका अध्यक्ष विदुर धमलाले बताए । राजस्व बढ्नु सरकारको विषय भयो । तर घरजग्गाको मूल्य बढेकाले कारोबार नै बढ्न सकेन, उनले भने । घरजग्गा कारोबार बढाउन नेपाल राष्ट्र बैंकले कर्जाको मासिक किस्ता आम्दानी अनुपातलाई ८० प्रतिशत जोखिम भार १२० प्रतिशतबाट सय प्रतिशत बनाउनुपर्ने र ऋणमा कर्जा र धितोको अनुपात ८० प्रतिशत कायम गर्नुपर्ने धमलाले जनाए । अब घरजग्गाको कारोबार बढाउन आवास कर्जा र घरजग्गा व्यवसायी तथा परमिट लिएर हाउजिङ र अपार्टमेन्ट बनाउने व्यवसायीले लिने कर्जाको मासिक किस्ता आम्दानी अनुपात बढाउनुबाहेकको अन्य विकल्प नभएको व्यवसायी बताउँछन् ।
चालु आर्थिक वर्षको सात महिनामा रियल इस्टेट कर्जा (व्यक्तिगत आवासीय घर कर्जासमेत) ३२ प्रतिशतले बढेको नेपाल राष्ट्र बैंकको तथ्यांक छ । गत आर्थिक वर्षको सोही अवधिमा रियल इस्टेट कर्जा (व्यक्तिगत आवासीय घर कर्जासमेत) ५२ प्रतिशतले बढेको थियो । चालु आर्थिक वर्षको सात महिनामा व्यक्तिगत आवासीय घर कर्जा (२ करोडसम्म) १२ अर्ब २८ करोड ६८ लाख रुपैयाँ प्रवाह भएको छ ।
गत आर्थिक वर्ष सोही अवधिमा ३२ अर्ब ५१ करोड ८८ लाख रुपैयाँ कर्जा प्रवाह भएको थियो । २०८० साउनमा राष्ट्र बैंकले पहिलो घर बनाउन चाहनेले अधिकतम २ करोड रुपैयाँसम्म कर्जा पाउने व्यवस्था गरेको थियो । यसअघि १ करोड ५० लाख रुपैयाँसम्म कर्जा पाउने व्यवस्था थियो ।
समग्रमा ऋण प्रवाह बढेको देखिए पनि व्यक्तिगत आवासीय घर कर्जा (२ करोडसम्म) को कर्जा प्रवाह गत वर्षको सात महिनाको तुलनामा २० अर्ब २३ करोड २० लाख रुपैयाँले घटेको छ । रियल इस्टेट कर्जा भने बढेको छ । चालु आर्थिक वर्षको सात महिनामा ८ अर्ब ७३ करोड ४६ लाख रुपैयाँ रियल इस्टेट कर्जा प्रवाह भएको राष्ट्र बैंकको तथ्यांक छ, जुन गत आर्थिक वर्षको सोही अवधिमा १ अर्ब ४५ करोड १३ लाख रुपैयाँले रियल इस्टेट कर्जा प्रवाह ऋणात्मक थियो ।"
नेपाल बिजनेस समिटमा एनसीसी र एनबीआईको सहकार्य,"काठमाडौँ नेपाल बिजनेस समिटको दोस्रो संस्करणका लागि नेपाल चेम्बर अफ कमर्स (एनसीसी) र नेपाल बिजनेस इन्स्टिच्युट (एनबीआई) ले सहकार्य गर्ने भएका छन् ।
काठमाडौंमा ७ वैशाख २०८२ सालमा आयोजना हुने उक्त समिटको आयोजकमा उद्योग, वाणिज्य तथा आपूर्ति मन्त्रालय पनि छ । एक समारोहबीच सोमबार एनसीसी र एनबीआईबीच बिजनेस समिटका लागि सम्झौता भएको हो ।
सम्मेलनमा आर्थिक, बैंकिङ, उद्योग तथा व्यावसायिक तथा अधिक सम्भावना बोकेका क्षेत्रको उदाउँदो विषयमा केन्द्रित रहेर अन्तरक्रिया रहने जनाइएको छ ।"
"ईकमर्स विधेयक पारित, अब अनलाइन व्यापार गर्दा दर्ता अनिवार्य","काठमाडौँ विद्युतीय प्लाटफर्ममार्फत वस्तु वा सेवा खरिद वा बिक्री गर्ने प्रक्रिया कानुनसम्मत बनाउन ल्याइएको विधेयक संघीय संसद्का दुवै सदनबाट पारित भएको छ । विद्युतीय प्लाटफर्ममार्फत लामो समयदेखि वस्तु वा सेवा खरिदबिक्री हुँदै आएको भए पनि हालसम्म कानुन थिएन ।
संसद्बाट पारित विद्युतीय व्यापार (ईकमर्स) विधेयकमा विद्युतीय व्यापार गर्ने प्रत्येक व्यवसायीले प्लाटफर्म स्थापना गर्नुपर्ने व्यवस्था छ । तर लघु उद्यमी र सो सरहको घरेलु उद्यमीहरूले अन्य विद्युतीय प्लाटफर्म प्रयोग गरी विद्युतीय व्यापार गर्न पाउनेछन् भन्ने व्यवस्था पनि गरिएको छ । यो प्रतिबन्धात्मक व्यवस्थाले लघु र साना उद्योगीलाई विद्युतीय व्यापार गर्न सहज हुने भएको छ ।
विद्युतीय व्यापार गर्नका लागि अब व्यक्ति, फर्म, कम्पनी वा संस्था दर्ता हुनुपर्नेछ । यस्तै, व्यवसायीले आफ्नो व्यापार वा व्यवसायका सम्बन्धमा क्रेताले चाहेको बखत सुसूचित निर्णय लिन सक्ने गरी विद्युतीय प्लाटफर्मको नाम, व्यवसायको नाम, ठेगाना, दर्ता भएको निकाय र दर्ता प्रमाणपत्र नम्बरसहित उल्लेख गर्नुपर्नेछ । पान, भ्याटका साथै इमेल र मोबाइल नम्बर पनि व्यवसायीले राख्नुपर्नेछ । ती माध्यमबाट व्यापार गर्ने वस्तु र सेवाको गुणस्तरलगायतका सम्पूर्ण विवरण खुलाउनुपर्ने व्यवस्था पनि गरिएको छ ।
विद्युतीय प्लाटफर्ममार्फत कुनै वस्तु वा सेवाको खरिद वा बिक्री गर्ने प्रक्रियालाई विद्युतीय व्यापार मानिने परिभाषा गरिएको छ । तर वस्तु तथा सेवाका बारेमा जानकारी दिन वा प्रवर्द्धन गर्न विद्युतीय प्लाटफर्म प्रयोग गरे त्यसलाई विद्युतीय व्यापार मानिने छैन । यो ऐन नेपालभर लागू हुनेछ र विद्युतीय व्यापारका माध्यमबाट नेपालमा वस्तु तथा सेवा उपलब्ध गराउने नेपालबाहिर जहाँसुकै रहे बसेको व्यक्तिका हकमा समेत लागू हुनेछ भन्ने व्यवस्था गरिएको छ ।
विधेयक राष्ट्रपतिले प्रमाणीकरण गरेको ३१ औं दिनबाट कार्यान्वयनमा जानेछ । हाल राष्ट्रिय सभाबाट पारित भए पनि आनुसांगिक व्यवस्था मिलाउनुपर्ने भएकाले प्रमाणीकरणका लागि पठाइनसकिएको राष्ट्रिय सभा सचिवालयले जानकारी दिएको छ ।
पारित विधेयकमा अनलाइनमार्फत व्यापार गर्नका लागि करार गर्नुपर्ने व्यवस्था छ । दफा १६ मा भनिएको छ, विद्युतीय प्लाटफर्मका माध्यमबाट वस्तु वा सेवा बिक्रीका लागि मध्यस्थ व्यवसायीको प्लाटफर्ममा त्यस्तो वस्तु वा सेवा उपलब्ध गराउनुअघि त्यस्तो व्यवसायीसँग लिखित वा विद्युतीय करार गर्नुपर्ने ।
विद्युतीय प्लाटफर्ममार्फत सीमाभन्दा बढी स्वदेशी उत्पादनको व्यापार गर्दा सहुलियत दिन सक्ने व्यवस्था पनि गरिएको छ । विद्युतीय प्लाटफर्ममार्फत मन्त्रालयले तोकेको सीमाभन्दा बढीको नेपालमा उत्पादित वस्तु वा सेवाको कारोबार गर्ने वा आफ्नो उत्पादन बिक्री गर्ने लघु, घरेलु तथा साना उद्योगलाई नेपाल सरकारले नेपाल राजपत्रमा सूचना प्रकाशन गरी आवश्यक छुट, सुविधा वा सहुलियत दिन सक्नेछ पारित विधेयकमा भनिएको छ ।
विद्युतीय प्लाटफर्म स्थापना नगरी विद्युतीय व्यापार गरे, सूचीकरण नगरी व्यवसाय सञ्चालन गरे, वस्तु तथा सेवासम्बन्धी विवरण नखुलाई विद्युतीय व्यापार गरे कसुर गरेको मानिने व्यवस्था गरिएको छ । यस्ता कसुर गर्नेलाई निरीक्षण अधिकृतले २० हजार रुपैयाँदेखि ५० हजार रुपैयाँसम्म जरिवाना गर्न सक्ने व्यवस्था गरिएको छ । जरिवाना न्यायसंगत नभएको लागे ७ दिनभित्र महानिर्देशकसमक्ष पुनरावेदन दिन सकिने व्यवस्था छ । उजुरीमाथि महानिर्देशकले ३५ दिनभित्र निर्णय दिनुपर्ने र उक्त निर्णय नै अन्तिम हुनेछ ।
मध्यस्थ व्यवसायी, सूचीमा आधारित विद्युतीय व्यापार गर्ने व्यवसायी, विक्रेता र ढुवानीका सम्बन्धमा ऐनमा गरिएको दायित्व पूरा नभए कैद र जरिवाना हुनेछ । ऐनले तोकेको दायित्व पूरा नगर्ने विद्युतीय व्यापार व्यवसायीलाई ५० हजारदेखि ५ लाख रुपैयाँसम्म जरिवाना र कसुर हेरी ६ महिनादेखि ३ वर्षसम्म कैद सजाय हुनेछ । यसरी चल्ने मुद्दा सरकारवादी हुने व्यवस्था गरिएको छ ।
कसैले विद्युतीय व्यापार ऐनविपरीत कार्य गरेको थाहा पाए जोसुकैले पनि उजुरी दिन पाउने व्यवस्था गरिएको छ । कसैले यस ऐनविपरीतको कामकारबाही गरेमा सो कुराको जानकारी पाउने जोसुकैले आफूसँग भएको जानकारी वा सबुत प्रमाणसहित महानिर्देशक वा निरीक्षण अधिकृतसमक्ष उजुरी दिन सक्नेछ । त्यस्तो उजुरी विद्युतीय माध्यममार्फत पनि दिन सकिनेछ पारित विधेयकमा भनिएको छ । उजुरीकर्ताको नाम गोप्य राखिने व्यवस्था गरिएको छ ।
क्रेताले बिक्रीमा राखिएको वस्तु वा सेवा खरिद गर्दाका बखत गरेको करारबमोजिम प्राप्त भए वा नभएको विषयमा जाँची यकिन गर्नुपर्ने र कुनै गुनासो भएमा यथाशीघ्र विद्युतीय माध्यमबाट समेत गुनासो गर्नुपर्ने व्यवस्था राखिएको छ ।
व्यवसायी, उद्यमी र उपभोक्ताले बलियोसँग उठाएको सामाजिक सञ्जाललाई ईकमर्सको मान्यता दिनुपर्ने, साना व्यवसायीका लागि फरक व्यवस्था, विक्रेता र मध्यस्थबीचको सम्झौता प्रक्रियामा सहजीकरणजस्ता पक्षलाई सुधार र सम्बोधन गरिएको छ । बिक्री भएको वस्तु वा सेवाको वारेन्टी वा ग्यारेन्टी दिएको भए उल्लिखित अवधिसम्म त्यस्तो वारेन्टी वा ग्यारेन्टीको सर्त पालना गर्ने वा गराउने दायित्व तोकिएको छ । बिक्रीका लागि राख्नुअघि वस्तु वा सेवा उपलब्ध गराउने विक्रेतासँग सम्झौता गर्नुपर्ने व्यवस्था छ ।
विभागले विद्युतीय व्यापार गर्ने प्लाटफर्मको अनुगमन तथा निरीक्षण गर्नेछ । विभागले विद्युतीय प्लाटफर्म वा सोसम्बन्धी व्यवस्थाको अनुगमन तथा निरीक्षण गर्दा प्रचलित कानुनबमोजिम सूचना प्रविधिसम्बन्धी विषयको नियमन गर्ने नेपाल सरकारको निकायसँग समन्वय गरी विषय विज्ञसहित सो कार्य गर्नुपर्नेछ, पारित विधेयकमा भनिएको छ । ऐन कार्यान्वयनको मापन हुनुपर्ने व्यवस्था पनि गरिएको छ ।
यो ऐन प्रारम्भ भएको पाँच वर्षभित्र र तत्पश्चात् प्रत्येक पाँच वर्ष पूरा भएको एक वर्षभित्र मन्त्रालय (उद्योग, वाणिज्य तथा आपूर्ति) ले ऐन कार्यान्वयनको मापन गर्नेछ र सोको प्रतिवेदन संघीय संसद्को दुवै सदनको सम्बन्धित समितिमा पेस गर्नुपर्नेछ, पारित विधेयकमा भनिएको छ । यसअघि विरलै मात्र ऐन कार्यान्वयन मापनको व्यवस्था हुने गरेको छ । यसमा ऐन मापन गरेको प्रतिवेदन संसद्मा पेस गर्नुपर्ने दायित्व मन्त्रालयलाई तोकिएको छ ।
नेपालमा विद्युतीय व्यापारका माध्यमबाट वस्तु तथा सेवाको खरिदबिक्री बढ्दो क्रममा रहेकाले त्यसलाई नियमनसँगै व्यवस्थित र विश्वसनीय बनाउन कानुन बनाइएको सरकारको भनाइ छ । विद्युतीय व्यापार सम्बन्धमा कानुनी अभावमा विद्युतीय माध्यमद्वारा सञ्चालन हुने व्यापार व्यवस्थापनमा कठिनाइ हुँदै आएकामा अब पार लाग्ने सरकारको तर्क छ ।"
सुनचाँदी व्यवसायलाई व्यवस्थित गर्न छुट्टै ऐनको आवश्यकता छ : अध्यक्ष दाहाल,"भजनी (कैलाली) माओवादी अध्यक्ष एवं पूर्वप्रधानमन्त्री पुष्पकमल दाहालले ठूलो परिमाणमा कारोबार भइरहेको सुनचाँदी व्यवसायलाई व्यवस्थित गर्न छुट्टै ऐन आवश्यक रहेको बताएका छन् ।
नेपाल सुनचाँदी व्यवसायी महासङ्घ कैलालीको १२औँ स्थापना दिवसको अवसरमा आज यहाँ आयोजित कार्यक्रममा अध्यक्ष दाहालले देशको अर्थतन्त्रमा व्यवसायीको भुमिका अतुलनीय रहेको बताए । व्यवसायीलाई लगानीको वातावरण सिर्जना गर्ने कार्यमा राज्य चुक्न नहुने उल्लेख गर्दै उनले भने, 'व्यावसायिक वातावरण सिर्जना हुँदा त्यसले अर्थतन्त्रलाई मात्रै नभई रोजगारी पनि सिर्जना हुन्छ ।'
देश संघीय प्रणालीमा गइससकेको अवस्थामा व्यवसायीका लागि आवश्यक कच्चापदार्थको उपलब्धता प्रदेश तहबाट हुन आवश्यक रहेको अध्यक्ष दाहालको भनाइ थियो । 'हामीले बनाएका केही ऐन कानुन संशोधन गर्नुपर्ने स्थिति आएको छ । आज कानुनी व्यवधानका कारण व्यवसायीले कच्चापदार्थ सहजरूपमा पाउन सकेका छैनन्,' उनले भने, 'प्रदेशबाट व्यवसायीलाई कम्तिमा कच्चापदार्थ उपलब्ध गराउन सक्यौँ भने पनि व्यवसायीलाई ठूलो राहत हुन्छ ।'
परम्परागत रूपमा व्यवसायलाई अगाडि बढाउन सरकारले व्यवसायीलाई प्रोत्साहन गर्नुपर्नेमा अध्यक्ष दाहालले जोड दिए । त्यसका लागि पार्टीको तर्फबाट सदनमार्फत सरकारलाई दबाब दिने उनले बताए । सुनचाँदीलाई बिलासिताको वस्तुका रूपमा कर लगाउनु गलत भएको र त्यसलाई हटाइनुपर्ने उनको भनाइ थियो ।"
छावाको उत्साहजनक व्यापार,"काठमाडौँ अभिनेता विक्की कौशलको प्रमुख भूमिका रहेको फिल्म छावा यतिबेला चर्चामा छ । तत्कालीन मराठा सम्राट छत्रपति सम्भाजी महाराजको जीवनीमा आधारित फिल्मले इतिहाससँग सम्बन्धित रोचक जानकारी प्रस्तुत गर्दछ ।
यो फिल्मले विश्वभर राम्रो व्यापार गरिरहेको छ । हालैको रिपोर्ट अनुसार, फिल्मको ११औं दिनको संकलन १५१२ करोड भारतीय रुपैयाँ छ ।
फिल्मले घरेलू बक्स अफिसमा ३४१८७ करोड भारतीय रुपैयाँ कमाइ गरेको छ । यो फिल्म ५०० करोड क्लबमा प्रवेश गर्ने सम्भावना देखिएको छ ।
छावालाई लक्ष्मण उतेकरले निर्देशन गरेका छन् । फिल्मलाई भारतको मध्यप्रदेश र गोवामा कर छुट दिइएको छ । फिल्ममा विक्की कौशल, रश्मिका मन्दाना र अक्षय खन्ना मुख्य भूमिकामा छन् ।
यो फिल्म शिवाजी सावन्तको मराठी उपन्यास छावामा आधारित छ ।
विक्कीले आफ्नो अभिनय करिअर २०१५ बाट सुरु गरेका थिए । उनको लोकप्रियता फिल्म मसानबाट चुलिएको थियो ।
उनका फिल्महरूले बक्स अफिसमा मात्र हैनन्, समीक्षात्मक हिसाबमा पनि सफलता हासिल गरिरहेका हुन्छन् ।"
यामाहा र हेल्मेट्स नेपालबीच व्यापारिक सम्झौता,"काठमाडौँ यामाहा नेपाल र हेल्मेट्स नेपालबीच व्यापारिक सम्झौता भएको छ । काठमाडौंमा हालै आयोजित एक समारोहबीच हेल्मेट्स र यामाहाबीच उक्त सम्झौता भएको हो ।
सम्झौताअनुसार यामाहा मोटरसाइकलको सोरुममा हेल्मेट्स नेपालको पनि आउटलेट रहनेछ, जहाँ हेल्मेट, सेफ्टी गियर र एसेसोरिज उपलब्ध हुनेछन् । सम्झौतापछि पहिलो चरणअन्तर्गत काठमाडौं र भक्तपुरमा रहेका यामाहाको सोरुममा हेल्मेट्स नेपालको आउटलेट रहनेछन् ।
यसैगरी नक्सालस्थित यामाहाको सोरुममा भने एक्सचेन्जको सुविधा रहने कम्पनीले जनाएको छ । यस सुविधालाई आगामी दिनमा विस्तार गर्दै लाने हेल्मेट्स नेपालका प्रबन्ध निर्देशक सजल जोशीले बताए ।"
यामाहा र हेल्मेट्स नेपालबीच व्यापारिक सम्झौता,"काठमाडौँ यामाहा नेपाल र हेल्मेट्स नेपालबीच व्यापारिक सम्झौता भएको छ ।
काठमाडौंमा हालै आयोजित एक समारोहबीच हेल्मेट्स र यामाहाबीच उक्त सम्झौता भएको हो । सम्झौताअनुसार यामाहा मोटरसाइकलको सोरुममा हेल्मेट्स नेपालको पनि आउटलेट रहनेछ, जहाँ हेल्मेट, सेफ्टी गियर र एसेसोरिज उपलब्ध हुनेछन् ।
सम्झौतापछि पहिलो चरणअन्तर्गत काठमाडौं र भक्तपुरमा रहेका यामाहाको सोरुममा हेल्मेट्स नेपालको आउटलेट रहनेछन् । यसैगरी नक्सालस्थित यामाहाको सोरुममा भने एक्चेन्चको सुविधा रहने कम्पनीले जनाएको छ ।
यस सुविधालाई आगामी दिनमा विस्तार गर्दै लाने हेल्मेट्स नेपालका प्रबन्ध निर्देशक सजल जोशीले बताए ।"
होटल व्यवसायमा अब महिला नेतृत्व,"नेपाली भान्सा वर्षौंदेखि महिलाको जिम्मामा छ । संसारको जुनसुकै कुनामा छरिएका नेपालीले चाडपर्वमा आमाले पकाएको खानाको स्वाद को सम्झना र प्रशंसा गरेकै सुनिन्छ । कृषिमा आधारित समाजमा आफ्नै खेतबारीमा उब्जनी भएको अन्न, सागपात, दूध, घिउ खाने पुरानो चलन हो ।
औषधिजन्य गुणले भरिपूर्ण बेसार, अदुवा, लसुन, ज्वानो, मेथी, दालचिनी, तेजपत्ता, धनियाँ, कालो मरीचलगायत मरमसला, तोरीको तेल राखेर स्वादिष्ट परिकार बनाउने नेपाली महिलाको पाककला स्वास्थ्यका लागि हितकर नै छ । पश्चिमा मुलुकमा रसायनको मिश्रणले बनाइने खान्कीभन्दा नेपालको सुगन्धमिश्रित फ्रेस खाना तारिफयोग्य छ ।
थकाली समुदायले विकास गरेको सन्तुलित नेपाली थकाली थाली होस् वा नेवारी समुदायको मौलिक पाककला त्यसमा महिलाले परम्परागत सीपमा भावनाको पनि मिश्रण गरेका हुन्छन् । यी परिकार अहिले जताजता नेपाली डायस्पोरा फैलिँदै छ, त्यतै पुगिसकेका छन् । तर, नेपालमा आम्दानी हुने सामान्य होटलदेखि पाँचतारे होटलसम्मको भान्सामा मिठो खाना बनाउने महिलालाई निषेध जस्तै छ ।
तिनमा कि त विदेशी सेफ छन्, नभए नेपाली पुरुष सेफ वा कुक भरिएका छन् । घरमा महिलाले बनाएको खाना मीठो हुने तर पैसा आउने होटलको भान्सामा महिलालाई किन अवसरबाट वञ्चित गरिएको हो ? घरमा आमाहजुरआमा वा श्रीमतीले पकाएको खाना मीठो हुने तर आतिथ्य सत्कारसँग जोडिएको होटल, रेस्टुरेन्ट, बार, क्याफे, ब्यांक्वेट, पार्टी प्यालेस, रिसोर्टमा तिनैलाई निषेध किन ?
सन् १७९२ बाट नेपालमा विदेशी पर्यटक प्रवेश भएको मानिन्छ । सन् १९५० जुन ३ मा फ्रान्सेली आरोही मोरिस हर्जोग र लुइस लाचेनलले अन्नपूर्ण हिमशृंखलाको सबैभन्दा अग्लो हिमाल अन्नपूर्ण प्रथम (८०९१ मिटर) आरोहण गरे । तीन वर्षपछि सन् १९५३ मे २९ का दिन न्युजिल्यान्डका अन्वेषक एडमन्ड हिलारी र नेपालका तेन्जिङ नोर्गे शेर्पाले विश्वकै अग्लो शिखर सगरमाथा चुचुरोमा पाइला राखे । त्यसपछि नेपालमा पर्यटक आगमन बढ्दै गयो । सन् १९५० मा रसियन नागरिक बोरिस लिसानेभिचले कान्तिपथस्थित अहिलेको निर्वाचन आयोग रहेको बहादुर भवनमा रोयल होटल स्थापना गरे ।
यसपछि पर्यटकलाई सेवा सत्कार गर्ने होटल खुल्दै गए । आज नेपालमा लक्जरी डिलक्सदेखि हेरिटेज, बुटिक अनि पाँचतारेसम्म २ सय १२ होटल छन् । पर्यटन विभागबाट अनुमति लिएका साधारण, डिलक्स र लक्जरी रिसोर्टमात्रै १ सय ३२ वटा पुगिसके ।
आतिथ्य सत्कारमा नेपालले ७५ वर्षको लामो अनुभव बटुलिसकेको छ । तर, महिलालाई हामीले होटलमा अझै सजिलो बनाउन सकेनौं । यसमा केन्द्रीय सरकार, प्रदेश र स्थानीय सरकारको कमजोरी देखिन्छ । भर्खरै नेपाल सरकारले होटल तथा रेस्टुरेन्टको राष्ट्रिय सर्वेक्षण गर्यो । जसअनुसार देशभर ५ खर्ब ४३ अर्ब निजी क्षेत्रले होटल, रेस्टुरेन्टलगायत पर्यटकका लागि आवास तथा भोजनसँग सम्बन्धित प्रतिष्ठानमा लगानी गरेको छ । यसमा ४४ प्रतिशत महिला लगानीकर्ता देखिन्छ भने पुरुषको हिस्सा ५६ प्रतिशत छ । के साँच्चै आतिथ्य सत्कारमा ४४ प्रतिशत महिला छन् ? यो होइन ।
सम्पत्तिको स्वामित्व महिलाको हुँदैमा महिला उद्यमी झन्डै पुरुष बराबर भन्न सकिन्न । हामीले खोजेको नेपालको पर्यटन क्षेत्रभित्र पर्यटक स्तरदेखि पाँचतारे होटलसम्म महिला सीईओ हुनुपर्यो । प्रबन्धक, सेफ, हेडमा महिलाको उपस्थिति कति छ ? पर्यटन मन्त्रालय, पर्यटन विभाग, पर्यटन बोर्ड, होटल संघ नेपाललगायतले विभिन्न पदमा महिलाको उपस्थिति बढाउन के नीति ल्याए ? होटल सञ्चालकलाई करमा के छुट दिए ? न त प्रतिनिधिसभा, न त राष्ट्रिय सभा, न त यी दुवै सभाका कुनै समितिले यो विषयलाई सम्बोधन गर्न सके ?
मेरो पुर्ख्यौली पेसा होटल व्यवसाय हो । मेरा बुवा कर्ण शाक्यको दशकौंको अनुभव नेपालको पर्यटन तथा होटल क्षेत्रमा छ । नेपालको पहिलो भ्रमण वर्ष १९९८ मा उहाँ संयोजक हुनुहुन्थ्यो । माया म्यानोर बुटिक होटलको प्रबन्ध निर्देशकका रूपमा म ८ वर्षदेखि छु । राणाकालीन हबेली र बंगलोलाई मेरा बुवाले ९ वर्षअघि बुटिक होटलका रूपमा स्थापना गर्नुभएको हो । म जस्तो लामो पारिवारिक विरासत तथा इतिहास भएको महिलाले नेतृत्व गर्दैमा नेपालको आतिथ्य क्षेत्रमा महिलाको सहभागिता वृद्धि भएको मान्न सकिँदैन ।
आज राजधानीभित्र र बाहिर दर्जनौं होटल म्यानेजमेन्ट कलेज छन् । तिनबाट सयौं विद्यार्थी हरेक वर्ष स्नातक सकेर बजारमा आइरहेका छन् । हामीले तिनलाई नेपालमै रोजगारीको अवसर सिर्जना गर्न सकिरहेका छैनौं । चार वर्षदेखि माया म्यानोरले महिलाकेन्द्रित हाटबजार सञ्चालन गरिरहेको छ । यो सानो पहलको उद्देश्य महिला उद्यमीको आत्मविश्वास वृद्धि गराउने, प्रोत्साहन गर्ने र प्रेरणा दिने हो ।
तर राज्यले सफ्टवेयरइन्फ्रास्टक्चरमा ध्यान दिएको छैन । महिलालाई जति आईटी (सूचना प्रविधि) क्षेत्रमा सजिलो छ । होटल क्षेत्रमा तुलनात्मक रूपमा गाह्रै छ । आईटीमा घरबाटै काम गर्न सकिन्छ, तर होटल क्षेत्र सातै दिन, चौबीसै घण्टा सञ्चालन भइरहने उद्योग हो । शारीरिक काम गर्नुपर्छ । आज पनि काठमाडौंलगायत मुख्य सहरमा महिलालाई राति काम गर्न चुनौती धेरै छन् । यो अवरोध घरबाटै सुरु भएको छ ।
सन् २००८ मा पाटनको रातो बंगला स्कुलबाट ए लेभल सकेर म उच्च शिक्षाका लागि अमेरिका पुगेँ । त्यहाँ १० वर्ष बसें । एमए सकें । विश्व बैंकलगायत, पूर्वाधार र ऊर्जा क्षेत्रमा काम गरें । त्यहाँ क्रेडिट स्कोर का आधारमा ऋण पाइन्छ । धितो चाहिन्न । कानुनले सजिलो बनाइदिएको छ । तर, नेपालमा ऋण लिन धितो अनिवार्य छ । फ्रेस ग्य्राजुएटले पर्यटनसँग सम्बन्धित कुनै उद्यम गर्नुपर्ने भए यहाँ उसको आइडिया नै खेर जान्छ ।
नेपालमा अब विदेशी ब्रान्डमा स्थापना हुने पाँचतारे होटलको संख्या सीमित गर्नुपर्ने देखिन्छ । किनकि विदेशी ब्रान्डको व्यवस्थापनमा सञ्चालन भएका पाँचतारे होटलले पर्यटकस्तरीय साना तथा मझौला होटलको मूल्यमा कोठा बिक्री गरिरहेका छन् । यदि उनीहरू तारे स्तरका हुन् भने मूल्यमा किन फेयरवार गरेको ? कि त उनीहरू डाइनिङ, रेस्टुरेन्ट, सर्भिसलगायत सेवासँग जोडिएको ईको प्रणालीमा कुनै न कुनै सेवाको गुणस्तरमा सम्झौता गरिरहेका छन् या अरू कुनै गडबडी छ । यसलाई पर्यटन विभागले नियमन किन नगरेको ? सरकारले अनुमति दिँदा सेवा बिक्री मूल्यको बटमलाइन किन नराखेको ?
क्षमतावान् जनशक्ति विदेश पलायन भइरहेको छ । हामी रोक्न सक्ने अवस्थामा छैनौं । किनकि उनीहरूले डिमान्ड गर्ने सेवा सुविधा फेयरवार का कारण दिलाउन सकिने अवस्था धेरै होटलको छैन । त्यसैले फाइभ स्टारले रुमरेट मा धेरै लचकता अपनाउनुभएन ।
यसले साना र मध्यमस्तरका लगानीकर्ता जोखिममा परिरहेका छन् । महिलाको नेतृत्वमा थालिएका बेकरी, रेस्टुरेन्ट, टुर, ट्राभल, होटल, होमस्टे, लज ट्रेकिङ कम्पनी, हिमाल आरोहण गराउने एक्सपिडिसन कम्पनी, टुरगाइड सबैमा असर पर्छ । यसमा ठूलो जनसंख्या आश्रित छ । नेपालमा याक एन्ड यती होटलको प्रमुख जनरल म्यानेजर (महाप्रबन्धक) मा एक जना विदेशी महिला थिइन् । उनी कार्यकाल सकिएर नेपालबाट स्वदेश फर्किइसकिन् ।
अहिले नेपालका ठूला स्टार तथा चेन होटलको नेतृत्वमा सबै पुरुष छन् । महिलालाई सहभागी गराउने हो भने सरकारले पूर्वाधार, विमानस्थल, ट्रेलमा लगानी गर्ने होइन । अब सफ्टवेयर, नीतिगत सुधारमा महिला उद्यमीका लागि बाटो फराकिलो बनाइदिनुपर्छ । भियतनाम, जापान र चीनमा हुने पर्यटकीय मेला हेर्दा त्यहाँ मिड करिअर महिलाको सहभागिता अत्यधिक छ ।
नेपालले पनि चाहेमा आजका दिन स्टार्टअपमा रहेका महिला उद्यमीलाई प्रोत्साहन गर्न सकिन्छ । मात्र खाँचो नीतिगत सहायताको देखिन्छ । यसो गर्न सके हामी पर्यटन क्षेत्रबाट धेरै राम्रो विदेशी मुद्रा आर्जन गर्न सक्नेछौं । अबको भविष्य भनेकै एसियाली बजार हो । पर्यटकको भीड यतै छ ।"
माघमा घट्यो घरजग्गा कारोबार,"काठमाडौँ चालु आर्थिक वर्षको पुसको तुलनामा माघमा घरजग्गा कारोबार, कित्ताकाट र राजस्व घटेको छ । पुसको तुलनामा माघमा कारोबार ६१, कित्ताकाट ०८ र राजस्व ८९३ प्रतिशतले घटेको भूमि व्यवस्थापन तथा अभिलेख विभागको तथ्यांक छ ।
गत मंसिरको तुलनामा पुसमा घरजग्गा कारोबार, कित्ताकाट र राजस्व बढे पनि माघमा घटेको हो । पुसको तुलनामा माघमा घरजग्गा कारोबारबाट उठ्ने राजस्व ३७ करोड ९७ लाख ४० हजार रुपैयाँले घटेको छ ।
समग्र कित्ताकाट घटेको छ । तर माघमा हुने वास्तविक कित्ताकाट बढेको छ । गत पुसमा ५० हजार ५ सय ५९ वटा कित्ताकाटको लिखत पारित हुँदा माघमा ५० हजार ५ सय ९८ पटक कित्ताकाट लिखत पारित भएको विभागले जनाएको छ ।
लिखत पारित भन्नाले सोही महिनामा मात्रै नयाँ भएको कारोबार वा कित्ताकाट बुझिन्छ । समग्र कारोबार र कित्ताकाटमा नामसारी, संशोधन, हाल साविक, जग्गा बाँडफाँटलगायत हुन्छ । कित्ताकाटको लिखत पारित बढे पनि कारोबारको लिखत पारित भने घटेको छ ।
गत पुसमा ४८ हजार १ सय ५६ वटा कारोबारको लिखत पारित हुँदा माघमा ४६ हजार ६९ वटा भएको विभागको तथ्यांक छ । पुसको तुलनामा माघमा ३७ करोड ९७ लाख ४० हजार रुपैयाँले राजस्व घटेको छ । गत पुसमा ४ अर्ब २५ करोड २२ लाख रुपैयाँ राजस्व उठाउँदा माघमा ३ अर्ब ८७ करोड २४ लाख रुपैयाँ मात्रै उठेको विभागको भनाइ छ । कात्तिकयता सिजन भए पनि कारोबार बढ्न नसकेको नेपाल घरजग्गा तथा आवास विकास महासंघका पूर्वअध्यक्ष भेषराज लोहनीले जनाए ।
गत साउनको तुलनामा भदौमा कारोबार, कित्ताकाट र राजस्व घटेको थियो । भदौ लागेयता जग्गा वर्गीकरण नगर्दा मुलुकभरका ६ सय २० पालिकामा कित्ताकाट ठप्प थियो । कित्ताकाट रोकिएपछि २०८१ भदौ २४ मा मन्त्रिपरिषद् बैठकले भूउपयोग (दोस्रो संशोधन) नियमावली, २०८१ संशोधन गरी भूउपयोग क्षेत्र वर्गीकरण नभएको स्थानीय तहमा २०८२ असार मसान्तसम्म चार किल्ला खुलाई कृषि क्षेत्र तोक्नुपर्ने व्यवस्था गरेको थियो । असोजमा कारोबार र कित्ताकाट बढे पनि राजस्व घटेको थियो । गत असोजको तुलनामा कात्तिकमा कारोबार र कित्ताकाट बढे पनि राजस्व घटेको थियो ।
सरकारले ०७९ जेठ २३ मा भूउपयोग नियमावली जारी गरेको थियो, जसअनुसार पालिकाले कृषि र गैरकृषि छुट्याइसकेपछि मात्र कित्ताकाट गर्न पाइन्थ्यो । यो नीतिका कारण सोही वर्षको साउनदेखि कित्ताकाटसँगै समग्र घरजग्गा कारोबार घट्न थालेको थियो ।
व्यवसायीले कित्ताकाट नहुँदा घरजग्गा कारोबार बढ्न नसकेको बताउँदै आएका थिए । पालिकाले कृषि र गैरकृषि छुट्याउन ढिलाइ गरेपछि २०७९ मंसिरदेखि कित्ताकाट ठप्प थियो । सरकारले नियमावली संशोधन गरेर आवासीय र व्यापारिक जग्गा ८० वर्गमिटर क्षेत्रफलसम्म कित्ताकाट गर्न पाइने व्यवस्था गरेको छ । यसअघि आवासीय जग्गा १३० वर्गमिटरभन्दा कम कित्ताकाट गर्न पाइन्थ्यो ।
प्लानिङको स्वीकृति लिएकालाई ८० वर्गमिटर र नलिएकाको हकमा १३० वर्गमिटर जग्गा कित्ताकाट गर्न पाउने व्यवस्था गरेको छ । पहिला प्लानिङको अनुमति लिने र नलिने दुवैलाई १३० वर्गमिटरभन्दा कम क्षेत्रफलमा कित्ताकाट गर्न पाइने व्यवस्था थियो ।
नेपाल राष्ट्र बैंकले ५० लाखसम्मको आवास कर्जाको हकमा मासिक किस्ता आम्दानी अनुपात ६० प्रतिशत रहनुपर्ने व्यवस्था गरेको छ । त्यसभन्दा माथिको हकमा ७० प्रतिशत रहेको भन्दै दुवैलाई ८० प्रतिशत पुर्याउनुपर्ने महासंघको माग छ । २०८० साउनमा राष्ट्र बैंकले पहिलो घर बनाउन चाहनेले अधिकतम २ करोड रुपैयाँसम्म कर्जा पाउने व्यवस्था गरेको थियो । यसअघि १ करोड ५० लाख रुपैयाँसम्म कर्जा पाउने व्यवस्था थियो ।
सामान्य घरजग्गा व्यवसायी र परमिट लिएर हाउजिङ र अपार्टमेन्ट बनाउने व्यवसायीले लिने कर्जाको मासिक किस्ता आम्दानी क्रमशः ५० र ६० प्रतिशत रहेको र यसलाई पनि ८० प्रतिशत पुर्याउनुपर्ने व्यवसायीको माग छ । अब घरजग्गाको कारोबार बढाउन आवास कर्जा र घरजग्गा व्यवसायी तथा परमिट लिएर हाउजिङ र अपार्टमेन्ट बनाउने व्यवसायीले लिने कर्जाको मासिक किस्ता आम्दानी अनुपात बढाउनुबाहेकको अन्य विकल्प नरहेको लोहनीको भनाइ छ ।"
घरजग्गा कारोबारबाट माघ महिनामा तीन अर्ब ८७ करोड राजस्व संकलन,"काठमाडौँ देशभर घरजग्गाको कारोबार सुधारोन्मुख देखिएको भए पनि गत पुसको तुलनामा माघमा भने राजस्व संकलनमा गिरावट आएको छ ।
घरजग्गा कारोबारको विवरण राख्ने भूमि व्यवस्था तथा अभिलेख विभागका अनुसार गत माघमा तीन अर्ब ८७ करोड २४ लाख ८१ हजार छ सय ४७ रुपैयाँ बराबर राजस्व संकलन भएको छ ।
पुसमा चार अर्ब २५ करोड २२ लाख २१ हजार सात सय ७९ रुपैयाँ राजस्व संकलन भएको थियो । विभागका अनुसार गत मंसिरमा तीन अर्ब ८७ करोड ४८ लाख २६ हजार नौ सय ७६ रुपैयाँ राजस्व प्राप्त भएको थियो ।
चालु आर्थिक वर्षको सात महिनाको विवरणअनुसार राजस्व संकलनमा सामान्य वृद्धि भएको छ । गत आवको सोही अवधिको तुलना चालु आवको सात महिनामा राजस्व संकलनमा झण्डै १४ प्रतिशतले वृद्धि भएको छ ।
चालु आवको माघ मसान्तसम्म कुल २४ अर्ब ७१ करोड रुपैयाँ बराबर राजस्व संकलन भएको भूमि व्यवस्था तथा अभिलेख विभागले जनाएको छ ।
गत आवको सोही अवधिमा २१ अर्ब ६५ करोड बराबर राजस्व संकलन भएको थियो । गत माघमा कुल ४६ हजार ५० हजार ६९ लिखत पारित भएको थियो भने गत पुसमा त्यो संख्या ४८ हजार एक सय ५६ थियो ।
काठमाडौं उपत्यकाभित्रका विभिन्न नौवटा मालपोत कार्यालयमध्ये सबैभन्दा बढी भूमिसुधार तथा मालपोत कार्यालय लगनखेलले राजस्व संकलन गरेको छ । सो कार्यालयले ३३ करोड ७४ लाख रुपैयाँ राजस्व संकलन गरेको विवरणमा देखिन्छ ।
यस्तै, डिल्लीबजार मालपोत कार्यालयले २६ करोड ९२ लाख, कलंकी मालपोतबाट २६ करोड एक लाख, मालपोत कार्यालय चाबहिलले २० करोड ८० लाख तथा भक्तपुर मालपोत कार्यालयले २४ करोड ४२ लाख रुपैयाँ बराबरको राजस्व संकलन गरेको विभागले जनाएको छ ।"
घरजग्गा कारोबार : गत माघमा तीन अर्ब ८७ करोड राजस्व संकलन,"काठमाडौँ देशभर घरजग्गाको कारोबार सुधारोन्मुख देखिएको भए पनि गत पुसको तुलनामा माघमा भने राजस्व सङ्कलनमा गिरावट आएको छ ।
घरजग्गा कारोबारको विवरण राख्ने भूमि व्यवस्था तथा अभिलेख विभागका अनुसार गत माघमा रु तीन अर्ब ८७ करोड २४ लाख ८१ हजार छ सय ४७ बराबर राजस्व संकलन भएको छ । गत पुसमा चार अर्ब २५ करोड २२ लाख २१ हजार सात सय ७९ राजस्व संकलन भएको थियो । विभागका अनुसार गत मङ्सिरमा तीन अर्ब ८७ करोड ४८ लाख २६ हजार नौ सय ७६ राजस्व प्राप्त भएको थियो ।
चालु आर्थिक वर्षको सात महिनाको विवरणअनुसार राजस्व संकलनमा सामान्य वृद्धि भएको छ । गत आवको सोही अवधिको तुलना चालु आवको सात महिनामा राजस्व संकलनमा झण्डै १४ प्रतिशतले वृद्धि भएको छ । चालु आवको माघ मसान्तसम्म कुल २४ अर्ब ७१ करोड बराबर राजस्व संकलन भएको भूमि व्यवस्था तथा अभिलेख विभागले जनाएको छ ।
गत आवको सोही अवधिमा २१ अर्ब ६५ करोड बराबर राजस्व संकलन भएको थियो । गत माघमा कुल ४६ हजार ५० हजार ६९ लिखत पारित भएको थियो भने गत पुसमा त्यो सङ्ख्या ४८ हजार एक सय ५६ थियो । काठमाडौँ उपत्यकाभित्रका विभिन्न नौवटा मालपोत कार्यालयमध्ये सबैभन्दा बढी भूमिसुधार तथा मालपोत कार्यालय लगनखेलले राजस्व संकलन गरेको छ । सो कार्यालयले रु ३३ करोड ७४ लाख राजस्व संकलन गरेको विवरणमा देखिन्छ ।
यस्तै, डिल्लीबजार मालपोत कार्यालयले २६ करोड ९२ लाख, कलङ्की मालपोतबाट २६ करोड एक लाख, मालपोत कार्यालय चाबहिलले २० करोड ८० लाख तथा भक्तपुर मालपोत कार्यालयले २४ करोड ४२ लाख बराबरको राजस्व संकलन गरेको विभागले जनाएको छ ।"
औचित्यहीन कार्यक्रमको व्यवसाय,"समाजमा विभिन्न प्रकृतिका पेसा तथा व्यवसायमा व्यक्ति तथा संस्था आबद्ध रहेका हुन्छन् । त्यस्ता व्यवसाय समयअनुसार फरकफरक प्रकृतिका हुन्छन् । समयको माग, भौगोलिक संरचना, हावापानी, सांस्कृतिक परिवेश, जनघनत्व, रीतिरिवाजले पनि तिनको व्यवसायमा विविधता पाइन्छ ।
कुनै समयमा अत्यन्त फस्टाएको व्यवसायको कुनै समय अस्तित्वसमेत सकिएका उदाहरण प्रशस्तै रहेका छन् । हिजो खाद्यान्न, लत्ताकपडा, जडीबुटीलगायतका सामान निर्यात गर्ने व्यापार आज हरियो धनियाँ, खुर्सानी, तरकारीसमेत आयात गर्नेमा आइरहेको छ । जसबाट बुझ्न सकिन्छ, वैदेशिक व्यापारको अवस्था हिजोको भन्दा बिलकुल फरक छ, जहाँ निर्यात हुन्थ्यो आज आयात भइरहेको छ ।
व्यवसायको प्रकृति रूपान्तरित भएको छ । यो स्वाभाविक प्रक्रिया हो । समयको विकासक्रमसँगै मानिसका इच्छा, चाहना, काम गर्ने शैली, रहनसहन, सोच, उन्नत प्रविधि, आर्थिक क्षमता आदिले उपभोग गर्ने वस्तु, प्रयोग गर्ने साधन, निर्माण गर्ने संरचनामा फरक आउनु स्वाभाविक हो । आजको व्यवसाय फरक ढंग, तौरतरिकाले पनि भिन्न छन् ।
व्यवसायमा वस्तु तथा सेवा जोडिएको हुन्छ । व्यवसाय भन्नेबित्तिकै इनपुट को प्रशोधनबाट आउटपुट निस्कन्छ । चाहे त्यो वस्तु होस्, चाहे सेवा, जहाँ उपभोक्ताले उपभोग गर्न पाउँछ । तर, इनपुटको प्रशोधनबाट आउटपुट शून्य हुने व्यवसायले पनि आजको दिनमा बजार लिने गरेको देखिन्छ । यो व्यवसायको नाम हो, कार्यक्रम गर्ने व्यवसाय ।
व्यवसायको एउटा यस्तो क्षेत्र, जुन कार्यक्रम गर्नका लागि कार्यक्रम गरिन्छ π त्यहाँ इनपुट हुन्छ, प्रशोधन गरिन्छ तर आउटपुट आउँदैन । आउटपुट नआउने कार्यक्रम कसरी सञ्चालन गरिन्छन् त ? जहाँ ठूला ओहदाका व्यक्ति, ठूलाठूला होटल, ठूला लागत, ठूला कुराका पुलिन्दा जोडिन्छ । जहाँ धेरै राम्रा र सकारात्मक कुरा गरिन्छ, ठूलो बजेट खर्च गरिन्छ, उल्लेख्य सहभागिता देखाइन्छ । कामका कुराभन्दा पनि कुराको काम गरिन्छ । कार्यक्रम भव्य र सभ्य रूपमा सम्पन्न हुन्छ । ती महँगा होटलको कार्यक्रम हलमा सबै चिज भेटिन्छ । हुने नहुने, भएका नभएका, गर्न सकिने नसकिने सबैको चर्चा, परिचर्चा गरिन्छ । कार्यक्रम सम्पन्न भएर गेटबाट बाहिरिँदै गर्दा सबै विषयवस्तु हलमै सीमित हुन्छ । बाहिर केही आउँदैन, हुँदैन र गरिँदैन पनि ।
कार्यक्रममा ठूलाठूला फ्लेक्स तथा ब्यानर प्रयोग गरिएको हुन्छ । विभिन्न स्पोन्सरहरूका विज्ञापन बजिरहेका हुन्छन् र लोगो टाँसिएका हुन्छन् । ती राखिदिएबापत कार्यक्रम आयोजकले राम्रै रकम असुल गरेको हुन्छ । स्पोन्सर गर्ने फर्म, कम्पनीहरूको विज्ञापन पनि आकर्षक नै हुन्छन् । तर त्यो विज्ञापनअनुसारको वस्तु तथा सेवा कस्तो छ ? गुणस्तरयुक्त छ, छैन, कस्तो हुनुपर्छ भन्ने विषय भने उपभोक्तालाई मात्रै थाहा हुन्छ ।
पछिल्लो समय यस्तै कार्यक्रम गर्न कार्यक्रममा आफ्ना लोगो झुन्ड्याउने होडबाजी देखिन्छ । कसले कति मोटो रकम दिन सक्छ र कति ठूलो लोगो राखिदिने भन्ने होडबाजी छ । विभिन्न नाममा बैंकिङ पार्टनर, व्यावसायिक पार्टनर, टाइटल स्पोन्सर, कोस्पोन्सर यस्तै अनेक नामका ट्याग बनाइन्छ ।
कार्यक्रम तर्जुमा गरिन्छ, कुनै निश्चित समयमा । प्रमुख अतिथि, विशेष अतिथि, सहयात्री, सहयोगी सबैको व्यवस्था गरिन्छ । उक्त समयमा सबै उपस्थित भइसकेका हुन्छन्, मात्रै उपस्थित नभएको भनेको प्रमुख अतिथि हो र कुराइन्छ घण्टौं । सबैतिर भ्याउनुपर्ने ठूला प्रमुख अतिथि ढिलो आइसिन्छ π तैपनि पञ्चेबाजाका साथ खादामालाले स्वागत गरिन्छ । लेखेर ल्याएका केही शब्द सकिनसकी वाचन गरिसिन्छ । अन्त्यमा व्यस्तता रहेकाले कार्यक्रमको सफलताको कामना गर्दै लागिसिन्छ ।
ढिलो आएपछि छिटो त जानैपर्यो ! किनकि यस्तै अर्को कार्यक्रममा अरूले घण्टौं कुरिरहेका हुन्छन् । न त आयोजकले आफ्ना कुरा सुनाउन पाउँछन् न त उसको आशा र अपेक्षा सम्बोधन गरिन्छ । तैपनि आयोजक गुणगान गाइरहन्छन् । अन्य वक्ता पनि उस्तै शैलीमा प्रमुख अतिथिको व्यस्तताको चर्चा गर्न थाल्छन् । अन्त्यमा आयोजकले कार्यक्रम भव्य र सभ्य रूपमा सम्पन्न भएको भन्दै ककटेल डिनरमा सहभागी हुन अनुरोध गर्छन् ।
अतिथिहरू ड्यासमा बसी खोक्रा भाषण दिन पाएकामा खुसी नै हुन्छन् । स्पोन्सर गर्नेहरू राम्रै काममा रकम खर्चिएकामा दंग देखिन्छन् । तारे होटलको ककटेल डिनरमा सहभागी हुन पाउनुलाई सहभागी अहोभाग्य सम्झन्छन् । यस्तो तामझामसहित कार्यक्रम सम्पन्न हुन्छ, सबै सरोकारवाला अलि ढिलो घर पुग्छन् । यस्ता कार्यक्रमको सिलसिलाले हामी, हाम्रो समाज र समग्र राज्यव्यवस्था कता पुग्ने हो ? एउटा गम्भीर प्रश्न खडा भएको छ ।
यस्ता कार्यक्रममा कामका कुरा, कमीकमजोरी, आत्मसमीक्षा, सुधार र योजनाका होइन तारिफ, चाकडी चाप्लुसी, चम्चागिरीको दृश्य साक्षात्कार गर्न पाइन्छ । यस्तै प्रकृतिको व्यवसाय फस्टाएकाले आज इमानदारिता, नैतिकता र क्षमतावान्को मूल्य हराउँदै गएको छ । जसले परिस्थितिअनुकूल सेतोलाई कालो र कालोलाई सेतो बनाउन सक्छ, झूटका पुलिन्दा बुन्न सक्छ, आदर्शका कुराले मानिसलाई जिल्याउन सक्छ, तिनै बोलवाला हुन्छन् ।
कामको सिन्को नभाँच्ने, सत्ता र शक्तिको वरिपरि घुम्नेहरू नै हाइहाइ हुन्छन् । यस्तो प्रवृत्ति जबसम्म रहन्छ, तबसम्म देशमा सकारात्मकताको खडेरी परिरहनेछ । सक्षम र योग्य व्यक्ति पाखा लागिरहनेछन् । विधि र पद्धति केवल आदर्श मात्र रहन्छ ।
आज दैनिक करिब २५ सय युवाले देश छाडिरहेका छन् । यस्तै प्रवृत्ति, राजनीतिक बेथिति र अनावश्यक ढर्राले युवामा निराशा छ । तसर्थ यस्तो परिस्थितिको क्रमभंग हुन ढिला भइसकेको छ । हरेक सचेत नागरिकले यस्ता कार्यक्रम बहिष्कार गर्न सक्नुपर्छ । स्पोन्सर गर्नेहरूले पनि आफूले खर्चिएको रकमको प्रभावकारिता रहन गयो, गएन, कार्यक्रमको आवश्यकता र औचित्यता थियो, थिएन, मूल्यांकन गर्नुपर्छ ।"
अर्गानिक वस्तुको व्यापारमा जमिरहेका अर्जुन,"जुम्ला तिला गाउँपालिका१ का अर्जुन बुढा सात वर्षपहिले घरको तीन लाख रुपैयाँले अर्गानिक उत्पादनको खरिदबिक्री सुरु गर्दा अन्योलमा थिए । बाहिरबाट आउने खाद्यान्नले अर्गानिक कृषि वस्तुको व्यवसायमा असर पुर्याउनेदेखि किसानले समेत रैथानेबाली लगाउन छडिरहेको अवस्थाले उनलाई पिरोलिरहेको थियो ।
उनले सुरुमै एक डेढ क्विन्टल घरकै उत्पादन ल्याएर पसलमा सजाउन थाले । जब उनको पसलमा ग्राहक आउन थाले, उनले अर्गानिक वस्तुमा लगानी गर्नुपर्ने निष्कर्ष निकाले ।
बुढाले गाउँगाउँ पुगेर किसानले फलाएका हरेक वस्तुको खरिद सुरु गरे । उनको अर्गानिक कृषिवस्तुप्रतिको लगाव देखेर किसानसमेत लोभिए । तपाईंहरू अर्गानिक कृषि सुरु गर्नुस्, उत्पादन बजारसम्म पुर्याउने जिम्मेवारी म लिन्छु भन्दा किसान छक्क पर्ने गरेको अनुभव अर्जुनले सुनाए ।
पहिले रैथाने कृषि उत्पादन खरिद गर्न गाउँ जानुपरे पनि अहिले अर्जुनलाई पसलमै पुर्याउन किसान आइपुग्छन् । किसानले फोन गरेर कृषि वस्तुको मूल्य बुझ्नेदेखि ल्याउनेनल्याउने यकिन गर्छन् । पहिले एक गाउँसँग मात्र परिचित थिए । अहिले सबै किसानको सम्पर्कमा छु, अर्जुनले भने । गाउँदेखि कृषि उपज संकलन गरेर सदरमुकाम खलंगामा पुर्याएर बेच्नु उनको दैनिकी हो । २०७७ सालदेखि अर्गानिक वस्तु बेचिरहेका अर्जुन अहिले अर्गानिक व्यापारीका नामले परिचित छन् ।
बाहिरबाट आउने खाद्यवस्तुका कारण किसानले रैथानेबाली लगाउन छाडिरहेका छन् । तर अर्जुनले किसानले उत्पादन गरेका वस्तु खरिद गरेर लिन थालेपछि अहिले परम्परागत बालीमा लगाव बढेको छ ।
बाहिरबाट आउने खाद्यान्नले किसानलाई सहज बनाइदिएको छ । तर पनि रैथानेबालीको संरक्षण रोकिएको छैन, उनले भने । रारालिही अर्गानिक पसल खोलका अर्जुनले मार्सीचामल, सिमी, भटमास, चिनो, कागुनो, जडिबुटी चिया, सिस्नो, टिमुर, मकै, स्याउको सुकुटी, मह, जौ, गहुँ, कोदो र फापरको पिठो सँगै दाल र ओखर बेचिरहेका छन् । लोप भएको कालो चामलसमेत उनले सुपथ मूल्यमा बेचिरहेका छन् ।
पातारासी, तातोपानी र तिलाका किसानले उत्पादन गरेको अर्गानिक वस्तु आफूले किनिरहेको उनले जनाए । जिम्बु उनी मुगुबाट ल्याइरहेका छन् । जुम्लाको अर्गानिक उत्पादन काठमाडौंका व्यापारीसम्म उनलै पुर्याउँछन् । बर्सेनि २० लाख रुपैयाँसम्मको सामान थोक मूल्यमै काठमाडौं पुर्याइरहेको अर्जुनले बताए । गत वर्ष मात्रै १४ लाख ११ हजार रुपैयाँ बराबरको मार्सी बेचेको उनको भनाइ छ । अहिले उनको पसलको वार्षिक कारोबार एक करोडसम्म पुगेको छ ।
सुरुमा घरको उत्पादन र गाउँदेखि उठाएको तीन लाख रुपैयाँले सुरु गरेको अर्गानिक व्यवसाय अहिले करोडमा पुगेको छ । २०५९ सालमा तत्कालीन माओवादी सशस्त्र युद्धमा भूमिगत भएका अर्जुन शान्ति प्रक्रियापछि स्वैच्छिक अवकाशमा निस्किएका थिए । माओवादी सेना प्रमाणीकरणमा परेका उनले पाँच लाख रुपैयाँ पाएका थिए । उनकी पत्नी मेनका पनि माओवादी सेनामा भएकाले १० लाख रुपैयाँ लिएर घर फर्किएका थिए ।
अहिले अर्जुनको व्यवसायलाई मेनकाले साथ दिइरहेकी छिन् । साथीहरूले अवकाशस्वरूप पाएको रकम जग्गामा लगानी गरे । उनले अर्गानिक वस्तुको व्यापारमा लागे । जग्गा किनेका साथीहरू अहिले कोही विदेशमा छन् । कोही ज्यालादारीमा गुजारा चलाइरहेका छन् । म अर्गानिक वस्तु बेचेर किसानको हौसला बढाउने काम गरिरहेको छु, उनले भने ।
स्थानीय उत्पादनको प्रचारप्रसार भइरहेकाले यो व्यवसाय निकै मर्यादित देखिएको अर्जुनले बताए । अर्गानिक वस्तु किन्न आउने ठूलाबडासँग भेट हुन्छ । नगद कारोबार हुने भएकाले फाइदाजनक छ, उनले भने । पहिले गाउँमै पुगेर खरिद गर्नुपर्ने बाध्यता भए पनि हाल पसलमै किसान बेच्न ल्याउने गरिरहेका छन् । व्यापारबाटै पाँच जनाको परिवारको खर्चर् धानेर २१ लाख रुपैयाँ बराबरको २३० वर्गमिटर जमिन किनेर ४० लाख रुपैयाँको घरसमेत जोडेका छन् । लेबलिङ, ग्रेडिङ र स्युचरिङ मेसिन पनि राखेका छन् ।
सुरुमा व्यवसाय गर्दा विश्वास नै लागेको थिएन, अर्जुनले भने, अहिले करोडौंमा कारोबार हुन थालेको पत्तै भएन । युद्धबाट बचेर आएकाले मिहिनेत गर्छु भन्ने त लागेको थियो, यहाँसम्म पुगिन्छ भन्ने सोचेको पनि थिइनँ ।"
सामाजिक सञ्जाल एवं सूचना प्रविधि कम्पनीले नेपालमा एक वर्षमा गरे पौने ३ अर्ब रुपैयाँको कारोबार,"काठमाडौँ विश्वका ठूला सामाजिक सञ्जाल एवं सूचना प्रविधि कम्पनीले आर्थिक वर्ष २०८०८१ नेपालमा एक वर्षमा पौने ३ अर्ब रुपैयाँ कारोबार गरेर साढे ४१ करोड कर तिरेका छन् । माइक्रोसफ्ट, गुगल, मेटा, टिकटक, एडोबी, नेटफ्लिक्स, अमेजन, एप्पलजस्ता अन्तराष्ट्रिय कम्पनीहरूले यतिका धेरै कर तिरेका हुन् ।
कर तिर्नेमध्ये एक अमेरिकी कम्पनी एक्लैले अधिकतम झन्डै १ अर्ब ३१ करोड रुपैयाँसम्म कारोबार गरेको छ । ठूला करदाता कार्यालयका अनुसार गत आर्थिक वर्षमा आन्तरिक राजस्व विभागमा दर्ता भई प्यान नम्बर लिएका १९ विदेशी कम्पनी छन् ।
नेपालमा भौतिक उपस्थित नभएका तर नेपाली उपभोक्तालाई विद्युतीय सेवा दिने गैरबासिन्दा व्यक्ति (कम्पनी) हरूले मासिक रूपमा १३ प्रतिशत भ्याट तिर्नुपर्छ । त्यस्तै, विद्युतीय सेवा कर आय वर्ष सकिएको तीन महिनाभित्र भुक्तानी गर्नुपर्छ । यस बिषयमा कान्तिपुरले तयार पारेकाे भिडियाे सामाग्री हेर्नुहाेस :"
अक्षय कुमारको स्काई फोर्सले गर्यो सुखद् व्यापार,"काठमाडौँ अक्षय कुमारका अघिल्ला फिल्महरूले लगातार घाटा व्यहोरिरहेका थिए । यसपटक उनी स्टारर फिल्मको व्यापारलाई लिएर दर्शकहरूको चासो थियो ।
उनी स्टारर फिल्म स्काई फोर्सले यतिबेला बक्स अफिसमा सुखद् व्यापार गरिरहेको छ ।
२४ जनवरीमा रिलिज गरिएको फिल्मले पहिलो दिनमा १५३० करोड रुपैयाँ कमाइ गर्यो । फिल्मले दोस्रो दिन २६३० करोड कमाइ गरेको थियो । तेस्रो दिन फिल्मले १७७८ करोड रुपैयाँ कमाएको छ । फिल्मको अहिलेसम्मको कुल आम्दानी ५९३८ करोड रुपैयाँ पुगेको छ । तीन दिनमा ५० करोडमाथिको व्यापार गर्नु भारतीय फिल्म उद्योगमा सुखद् मानिन्छ ।
फिल्मको बजेट करिब १६० करोड रुपैयाँ छ । फिल्ममा अक्षय कुमार र वीर पहाड़िया लगायत सारा अली खान र डायना पेंटीले पनि मुख्य भूमिका निर्वाह गरेका छन् ।"
विद्युतीय व्यापार विधेयक प्रतिनिधिसभाको उद्योग समितिबाट पारित,"काठमाडौँ विद्युतीय व्यापारका सम्बन्धमा व्यवस्था गर्न बनेको विधेयक प्रतिनिधिसभा अन्तर्गतको उद्योग तथा वाणिज्य र श्रम तथा उपभोक्ता हित समितिबाट पनि पारित भएको छ । राष्ट्रिय सभामा उत्पत्ति भएको यो विधेयक प्रतिनिधिसभाको समितिबाट आइतबार पारित भएको हो ।
समितिको आइतबारको बैठकले विद्युतीय व्यापार विधेयक सर्वसम्मतिले पारित गरेको हो । समिति सभापति अब्दुल खानले सबैको सर्वसम्मतिले विधेयक पास भएको घोषणा गरेका थिए । समितिबाट पारित भएको विधेयक प्रतिवेदनसहित संसद्मा पेस गरिने उनले जानकारी दिएका थिए ।
उद्योग, वाणिज्य तथा आपूर्तिमन्त्री दामोदर भण्डारीले विद्युतीय व्यापारका सम्बन्धमा व्यवस्था गर्न बनेको विधेयक महत्वपूर्ण रहेको भन्दै नयाँ विधेयक बन्नु खुसीको विषय भएको बताए । उनले नयाँ ऐन समिति र संसद्बाट पारित गराउनु भनेको समिति र सरकारको पुँजी भएको धारणा राखेका थिए ।
विगतमा धेरै ऐनहरु बनाउँदा समयसांपेक्ष भएनभएको समीक्षाका आधारमा नयाँ कानुन बनाउन आवश्यक रहेको उनको भनाइ थियो । विद्युतीय व्यापारका सम्बन्धमा व्यवस्था गर्न बनेको विधेयकले मध्यस्थकर्ता, उत्पादक र बिक्रेतालाई व्यवसायीको रुपमा व्याख्या गरेको छ ।
उद्योग समितिबाट पारित भएको विधेयकको प्रतिवेदनसहित प्रतिनिधिसभाको बैठकमा पेस गरिनेछ । त्यसपछि सदनले पारित गरेपछि सन्देशसहित राष्ट्रिय सभामा फिर्ता पठाइनेछ । यो विधेयकले अरुको उत्पादनलाई अनलाइन माध्ययमबाट व्यापार गर्ने सम्बन्धी कानुनी व्यवस्था गरेको हो ।"
"धर्मको मार्ग, व्यापारको बाटो","काठमाडौँ नेपालको पर्यटन क्षेत्रमा मुस्ताङदेखि त्रिवेणीसम्मको यात्रा एक अनुपम अनुभव हुन सक्छ । चीनसँग जोडिएको मुस्ताङदेखि भारतसँग जोडिएको त्रिवेणीसम्मको विविधता यात्रामा रुचि राख्नेका लागि आफैंमा अलौकिक अनुभवको भण्डार हो ।
मुस्ताङको प्राकृतिक, सांस्कृतिक र धार्मिक महत्त्वले पर्यटकलाई आकर्षित गर्दछ । कालीगण्डकी नदीले बगाएका शालिग्राम ढुंगा र ऐतिहासिक मध्ययुगीन सभ्यता, गुफा र गुम्बाहरू यहाँका मुख्य आकर्षण हुन् । दामोदर कुण्ड, मुक्तिनाथ मन्दिर र उपल्लो मुस्ताङका गुम्बाले हिन्दु र बौद्ध दुवै धर्मावलम्बीलाई आकर्षित गर्छन् ।
चीन सीमावर्ती लोमन्थाङ गाउँपालिकाको पश्चिममा पर्ने मुस्ताङ हिमशृंखलाअन्तर्गतका छुआमा पिक चुङ्गेन चाङ्गा र घ्युन हिमालको ग्लेसियरबाट निक्लने न्हेचुङ खोला नै कालीगण्डकी नदीको उद्गमस्थल हो । दामोदरकुण्डबाट आउने खोला घमी गाउँको पुछारको थामसुङ क्षेत्रमा मिसिएपछि खोला कालो हुन्छ अनि कालीखोला भनिन्छ । तल मुक्तिनाथबाट झर्ने झोङखोला कागबेनीमा मिसिएपछि कालीखोला अब कालीगण्डकी नदी नामबाट चिनिन्छ । कालीगण्डकी नदीको लम्बाइ ८१४ किलोमिटरमध्ये नेपालमा ६३० किमि र बाँकी भारतमा बग्छ ।
नेपालको प्रमुख हिमनदीमध्ये एक कालीगण्डकी नदी पनि एक हो । कालीगण्डकी नदी मात्र होइन, यो धार्मिक, आर्थिक, सांस्कृतिक र पर्यटकीय सभ्यता पनि हो । कालीगण्डकी नदी सभ्यता हिन्दु र बौद्ध धर्मावलम्बीहरूको साझा आस्था पनि हो । प्राचीन रेशमी उपमार्ग र साल्ट ट्रेड रुट का रूपमा परिचित कालीगण्डकी नदी भोटतिव्बतको प्रमुख व्यापारिक मार्ग पनि हो ।
यही कालीगण्डकी मार्गबाट हुने प्राचीन साल्ट ट्रेड रुट पछ्याउँदै गण्डकी प्रदेशको लाइफ लाइन मानिएको नवलपरासीको गैंडाकोटबाट ४ सय ३५ किमि लामो कालीगण्डकी करिडोर सडक कोरोला नाकामा पुगेर तिब्बतको झोङ्वा काउन्ट्री हुँदै २० किमिपर सिगात्सेबाट आएको चाइना नेसनल हाइवे २१९ सँग जोडिन्छ ।
कालीगण्डकी नदी गण्डकी प्रदेशको शिरदेखि पाउसम्मका मुस्ताङ, म्याग्दी, बागलुङ, पर्वत, स्याङ्जा, तनहुँ, पूर्वी नवलपरासीसम्म बगेको छ । कालीगण्डकी नदीको उद्गम थलो उपल्लो मुस्ताङमा रहेका प्राचीन गुफा, मध्ययुगीन बस्ती र गुम्बामा मौलाएको बौद्ध सभ्यता कालीगण्डकी नदीसँगै तल घाँसासम्म फैलिएको छ ।
माटोको सहरको उपमा पाएको मध्ययुगीन लोमन्थाङ बस्ती विश्वकै अनुपम धार्मिक एवं ऐतिहासिक सम्पदा हो । मुस्ताङका प्रायः पुराना घर माटोको छाना भएको मुन्डे छ । मुन्डे घरका छानाको डिल पानीले माटो बग्न नदिन भनी राखेको दाउराको चौघेरा मुस्ताङवासीको पहिचान र संस्कृति बनेको छ । स्थानीय भाषामा फुग् भनिने गुफा मुस्ताङका धार्मिक एवं सामाजिक आकर्षणका केन्द्र हुन् । मुस्ताङका प्रायः सबै बस्ती नजिक भीरमा मानवनिर्मित गुफा पाइन्छन् ।
मुस्ताङको उपल्लो भेग लोमन्थाङ क्षेत्रमा विभिन्न ऐतिहासिक गुम्बा रहेका छन् । बौद्धधर्म संस्कृतिमा गुम्बालाई तपो कुटी भनिन्छ । गुम्बाहरू प्रायः सबै पूर्वाभिमुख गरी बनाइएका छन् । गुम्बाका वास्तु शैलीले सबैलाई लोभ्याउँछ । गुम्बैगुम्बाको जिल्ला मुस्ताङको लोमन्थाङस्थित ज्यम्पा गुम्बा नेपालकै महत्त्वपूर्ण सांस्कृतिक सम्पदा हो ।
मुस्ताङमा अवस्थित मुक्तिनाथ मन्दिर बौद्ध तथा हिन्दुहरूको पवित्र तीर्थस्थल हो । पौराणिक स्रोतहरूका आधारमा मुक्तिनाथको प्राचीनता २००० वर्षसम्म भएको मानिन्छ । थोरङ्ला हिमालको फेदीको ३७१० मिटर अग्लो स्थानमा अवस्थित मुक्तिनाथलाई हिन्दुहरूले मुक्ति क्षेत्र र बौद्धमार्गीले तिब्बती भाषामा छुमङ ग्यात्सा अर्थात् सय पानी भनेर पुज्छन् । हिन्दुका प्रमुख धाममध्ये मुक्तिनाथ एक हो भने बौद्धमार्गीका विभिन्न तान्त्रिक स्थानमध्ये पनि मुक्तिनाथ एक हो ।
कालीगण्डकी नदी किनारामा अवस्थित भुरुङ तातोपानी अन्नपूर्ण र धौलागिरि पदयात्राको संगमस्थल तथा मुस्ताङ प्रवेश गर्ने एकमात्र भूमार्गमा पर्छ । भुरुङ तातोपानी झोलुङ्गे तरेर कालीगण्डकी नदीपारि अर्कोर् पाउद्वार तातोपानी छ । दुई किलोमिटर तल रातोपानीमा पनि तातोपानी छ । तीन वटै तातोपानीका मुहान बेनीजोमसोम सडक किनारामा अवस्थित छन् । तातोपानीमा आनन्द लिने बाह्य तथा आन्तरिक पर्यटकले पोखरी भरिभराउ हुन्छन् ।
यही बाटो हुँदै सन् १९०३ मा जापानका भिक्षु इकाई कावागुचीको तिब्बत यात्रापछि पर्यटकको आवागमन सुरु भएको र टोनी हेगनले गरेको प्रचारले व्यवस्थित रूपमा पर्यटकलाई आकर्षित गर्न सघाएका थिए । यात्रा अघि बढ्दै जाँदा म्याग्दीको बेनी बजार पुगिन्छ, जहाँ प्राचीन सहरको झल्को मिल्छ । यहाँ कालीगण्डकी र म्याग्दी नदीको संगमस्थलमा अवस्थित बेनी शिवालय मन्दिरले ऐतिहासिक महत्त्व बोकेको छ ।
बेनी एक समयमा भारतभोट व्यापार केन्द्र मात्र थिएन, समृद्ध चौबिसे राज्य पर्वतको राजधानी थियो । प्राचीन समयमा साल्ट ट्रेड रुट का रूपमा परिचित बेनी, भोटतिब्बतको सहायक व्यापारिक नाका मुस्ताङबाट तिब्बती सामान र पाल्पाबाट भारतीय सामान ल्याई विनिमय गर्ने व्यापारिक केन्द्र रहेको इतिहासका अध्येता चन्द्रप्रकाश बानियाँ बताउँछन् । गोर्खाली सेनाले १८४३ असोज १४ मा पर्वतको राजधानी कब्जा गरेपछि बेनीको राजधानी गुमेको थियो । बागलुङको कालिका मन्दिर र पर्वतको गुप्तेश्वर गुफा पनि यात्रीहरूको रोजाइमा पर्छन् ।
पोखरा त आफैंमा पर्यटनको राजधानी हो । त्यहाँ रहेका सुन्दर तालहरू, साहसिक पर्यटनका अवसर र विभिन्न मन्दिरले गर्दा पोखरामा घुम्न र हेर्न धेरै विषय छन् । पोखरा गण्डकी क्षेत्रमा रहेका पर्यटकीयस्थलमा जान वा घुमेपछि सुस्ताउन प्रमुख स्थल हो भन्दा पनि हुन्छ । पोखराले कुनै पनि उमेर समूहका पर्यटकलाई छुट्टै प्रकारको रमाइलो गर्न सधैं आकर्षित गरिरहन्छ । बन्दीपुरबाट गोरखा दरबार हेर्दै नवलपरासीको पूर्वी भागमा अवस्थित त्रिवेणीधाम पुग्दा एउटा उतारचढाव पूर्ण यात्रा शान्त वातावरणमा सकिन्छ ।
द्रव्य शाहबाट सुरु भएको नेपालको राजसंस्थाको इतिहास गोरखाबाटै सुरु भयो । गोरखा राज्यबाट राजकाज गरेका तत्कालीन राजाहरूले देशकाल सुहाउँदा बाँधेको थितिहरू अहिले पनि सुप्रसिद्ध छन् । द्रव्य शाहदेखि पृथ्वीनारायण शाहसम्मका १० पुस्ताले राजकाज सञ्चालन गरेका पुरानो राजधानी गोरखाले ऐतिहासिक जिल्लाका रूपमा महत्त्व स्थापित गरेको छ । यो ऐतिहासिक कालखण्डलाई पछ्याउँदै घुम्नुको अनुभव अतुलनीय हुन्छ ।
पुरानो राजनीतिको विरासतसँगै लिगलिगकोट, गोरखा दरबार, गोरखा संग्रहालय, गढी, किल्लासँगै पुरातात्त्विक सम्पदाको भरिपूर्णताले महत्त्व स्थापित गरेको छ । तत्कालीन मुख्तियार भीमसेन थापाले पुर्ख्यौली थलो बुंकोटघाटमा निर्माण गरेको सत्तलदेखि राणाशासनविरुद्ध पहिलो विद्रोह गर्ने लखन थापा र उनका सहयोद्धा जयहसिंह चुमी मगरको विद्रोही किल्ला परिसरसम्मका अवशेषहरूले पर्यटक लोभिन्छन् ।
२०७२ वैशाख १२ को भूकम्पले गोरखा झनै विश्वभर परिचिति बन्यो । एकनासका घर रहेको भूकम्पको केन्द्रविन्दु बारपाकले पुरानो अस्तित्व मेटाए पनि आन्तरिक पर्यटक प्रवर्द्धनमा फड्को मारेको छ । भूकम्पपछि बनेको लाप्राक एकीकृत नमुना बस्ती पुग्ने आन्तरिक पर्यटकको संख्या पनि वर्षैपिच्छे बढ्दै गएको छ । नेपालकै प्रसिद्ध मनकामना मन्दिर, मनास्लु हिमाल, अहिंसा क्षेत्रका रूपमा परिचित चुम उपत्यका, मनास्लु संरक्षण क्षेत्र जस्ता धार्मिक र पर्यटकीय दृष्टिकोणले गोरखा सुपरिचित छ । गोरखाको उत्तरी चुम उपत्यकालाई १९७७ को बुद्धजयन्ती (साका दाबा) को अवसरमा अहिंसा क्षेत्र घोषणा गरिएको थियो ।
नेपालकै प्रसिद्ध धार्मिकस्थल मनकामना मन्दिरमा वार्षिक १० लाखभन्दा बढी धार्मिक पर्यटक आउँछन् । २०७२ सालको भूकम्पपछि मनकामना मन्दिरको पुनर्निर्माण पनि भइसकेको छ । त्रिवेणीधामबाट नजिकै रहेको चितवन राष्ट्रिय निकुञ्ज, अमलटारी क्षेत्रको गैंडा हेर्ने थलो, शाश्वतधाम र मौलाकालिका मन्दिर जस्ता ठाउँले पर्यटकीय चहलपहल बढाएको छ ।
पूर्वी नवलपरासीमा भारतीय सीमा नजिकमा पर्ने त्रिवेणीधाम, महेन्द्र राजमार्गको सबैभन्दा अग्लो स्थानमा रहेको दाउन्ने पहाड, रुद्रपुरगढी, घुमाउरीघाट, अमलटारी र पिप्रहर पनि पर्यटकको बढ्दो चहलपहल भइरहने स्थल हुन् । पछिल्लो पटक यहाँको अमलटारी क्षेत्र गैंडा हेर्ने थलो भनेर चिनिन्छ । चितवनको सौराहमा कोलाहल बढ्दै गएका कारण चितवन निकुञ्ज र त्यस आसपासको मध्यवर्ती क्षेत्रका स्थलमा गैंडा, हरिण, बाघ र बँदेल अमलटारी आसपासका क्षेत्रमा केन्द्रित छन् ।
चितवन निकुञ्जको पश्चिमी सेक्टर अमलटारी क्षेत्रमा गैंडाको संख्या बाक्लिएका कारण निकुञ्जले पूर्वी क्षेत्रमा गत वर्षदेखि नै गैंडा स्थानान्तरण सुरु गरेको छ । पर्यटन व्यवसायी तथा संरक्षणकर्मी प्रेमशंकर मर्दनियाका अनुसार अमलटारी क्षेत्रबाट जंगल सफारीमा जाँदा गैंडा हेर्ने रहर पूरा हुने गरेको छ । दुम्कौलीमा चौधरी ग्रुपले सञ्चालन गरेको शाश्वतधाम नेपाली र भारतीय पर्यटकको रोजाइमा परेको छ ।
सर्वसाधारणका लागि खुला गरिएको ७ वर्षमा यहाँ ५० लाख पर्यटकको आवागमन भएको शाश्वतधामको भनाइ छ । गैंडाकोटस्थित मौलाकालिका मन्दिर पनि यहाँको अर्को प्रमुख धार्मिक पर्यटकीय गन्तव्य हो । यहाँ बर्सेनि ६ लाखभन्दा बढी श्रद्धालु आउने मौलाकालिका मन्दिरको धार्मिक सेवा समितिका पूर्वअध्यक्ष विष्णुहरि रिमालले जनाए । श्रद्धालुहरूको घुइँचोलाई दृष्टिगत गरी नेपालका पर्यटन क्षेत्रका उद्यमी चन्द्र ढकालले करिब डेढ अर्बको लगानीमा यहाँ केबलकार निर्माण गरेका छन् ।
नेपालमै धार्मिक पर्यटनका हिसाबले महत्त्वपूर्ण तीर्थस्थल त्रिवेणीधाम पनि हो । त्रिवेणीदेखि पारि चितवन निकुञ्जभित्र रहेको वाल्मीकि आश्रमसमेत यहीं रहेका कारण यसको धार्मिक महत्त्व छ । त्रिवेणीधाममा ४० भन्दा धेरै मठमन्दिर छन् । भारतको उत्तर प्रदेश र बिहार नजिक परेका कारण पर्यटक एवं तीर्थालु नेपाल घुम्न आउने पहिलो स्थान त्रिवेणीधाम बनेको छ ।
त्रिवेणीमा बर्सेनि ५ लाखभन्दा धेरै धार्मिक पर्यटक आउने गरेको त्रिवेणी गजेन्द्रमोक्ष क्षेत्र विकास समितिका कार्यकारी निर्देशक झपेन्द्रेश्वर भुसालले जनाए । नवलपरासी, तनहँ र चितवनको संगमस्थल देवघाटधाम वर्षौंअघिदेखि पर्यटकको प्राथमिकतामा छ । कालीगण्डकी र त्रिशूलीको संगमस्थल देवघाटमा ऐतिहासिक मठमन्दिर छन् । यी सबै स्थानले नेपालको बहुलतायुक्त संस्कृति, धार्मिक विविधता र प्राकृतिक सौन्दर्यलाई प्रदर्शन गर्दछन् । जसले पर्यटकलाई अविस्मरणीय अनुभव प्रदान गर्छन् ।"
सामाजिक सञ्जालबाट गरिने व्यवसाय पनि ईकमर्स कानुनको नियमनमा,"काठमाडौँ सामाजिक सञ्जालमार्फत हुने व्यापारव्यवसायलाई अन्ततः कानुनी मान्यता दिने गरी विद्युतीय व्यापारसम्बन्धी विधेयकलाई संसदीय समितिले अगाडि बढाएको छ । प्रतिनिधिसभा अन्तर्गतको उद्योग तथा वाणिज्य र श्रम तथा उपभोक्ता हित समितिले दफावार छलफलमा रहेको उक्त विधेयकमा साना तथा मझौला व्यवसायीले आफ्नै विद्युतीय प्लाटफर्म स्थापना नगरी अन्य प्लाटफर्म उपयोग गर्न पाउने बाटो पनि खुला राखेको छ ।
समितिको मंगलबारको बैठकले दफावार छलफलका क्रममा सामाजिक सञ्जालमार्फत हुने व्यापारव्यवसायलाई कानुनी मान्यताको व्यवस्था राख्ने विषयमा सहमति जुटेको हो । समितिले विधेयकको दफा ४ (१) मा संशोधन गर्दै साना उद्योगले आफ्नै विद्युतीय प्लाटफर्म स्थापना नगरी अरूले स्थापना गरेको प्लाटफर्मबाट पनि व्यवसाय गर्न सक्ने व्यवस्था थपिएको छ ।
लघु उद्यमी र सो सरहको घरेलु उद्यमीहरूले अन्य विद्युतीय प्लाटफर्म प्रयोग गरी विद्युतीय व्यापार गर्न पाउनेछन्, संशोधनमा भनिएको छ । गत वर्ष राष्ट्रिय सभामा उत्पत्ति भएर त्यहाँको विधायन व्यवस्थापन समिति हुँदै हाल प्रतिनिधिसभामा आइपुग्दा यो विधेयकलाई लिएर सांसद र सरकारबीच मुख्यतया सामाजिक सञ्जालबाट हुने व्यापारलाई सम्बोधन गर्ने कि नगर्ने भन्नेमा फरक मत देखिँदै आएको थियो ।
सामाजिक सञ्जाल मार्केटप्लेसलाई यसमा समेट्न नमिल्ने सरकारको धारणा छ । राष्ट्रिय सभाले सोही धारणा सदर गर्दै विधेयक पारित गरेको थियो । यसमा विज्ञ एवं सरोकारवालाहरूले भने असन्तुष्टि जनाएका थिए ।
सांसदहरूले मंगलबारको बैठकमा सामाजिक सञ्जाललाई स्पष्ट रूपमा उल्लेख नगरे पनि साना तथा मझौला व्यवसायीलाई सहज हुने गरी आफ्नै प्लाटफर्म स्थापना नगरी अन्य प्लाटफर्मबाट व्यवसाय गर्न पाउने विषयमा सहमति जनाएका हुन् ।
प्लाटफर्म स्थापनालाई अनिवार्य गर्दा ठूला व्यवसायीलाई त गाह्रो नहोला तर साना तथा मझौला व्यवसायीलाई मर्का पर्ने देखिएर उनीहरूले अन्य प्लाटफर्मबाट व्यवसाय गर्न पाउने व्यवस्था प्रस्ताव गरेका छौं, नेकपा एमालेका सांसद लालप्रसाद साँवा लिम्बूले भने, सामाजिक सञ्जालमा खाता खोलेर त्यो खातालाई दर्ता एवं सूचीकृत गरेर व्यवसाय सञ्चालन गर्न दिइनुपर्छ भन्ने हो ।
उद्योग, वाणिज्य तथा आपूर्ति मन्त्रालय अन्तर्गतको वाणिज्य विभागमा स्थापना हुने विद्युतीय पोर्टलमा सूचीकृत भएर सामाजिक सञ्जालबाट व्यवसाय गर्न सकिने गरी विधेयक अघि बढाइएको सांसद लिम्बूले जनाए । छलफलमा एमालेकै अमृतादेवी अग्रहरीले साना उद्योगी व्यापारीहरूको मर्म बुझेर निर्णय लिइएको धारणा राखिन् ।
डोका, नाम्लो बुन्ने, घरेलु तथा कुटिर उद्योग चलाउने र ग्रामीण इलाकाका व्यापारीले पनि विद्युतीय माध्यमबाट व्यापार गर्न पाउने गरी विधेयकमा व्यवस्था राखिनुपर्ने कांग्रेस सांसद कान्तिका सेजुवालको भनाइ छ । जुम्लाको कुनै एग्रो फार्मबाट २ सय टन स्याउ उत्पादन भयो भने उसले त्यो बेच्न प्लाटफर्म बनाउनुको साटो अर्काको प्लाटफर्म प्रयोग गर्न पाओस् र साना तथा घरेलु उद्योगीले व्यापार गर्न पाऊन् भन्ने हो, उनले भनिन् ।
यसमा कांग्रेस सांसद एवं पूर्वउद्योगमन्त्री रमेश रिजालले भने फरक मत राखे । प्लाटफर्म नबनाई र सामाजिक सञ्जालबाट व्यवसाय गर्दा उपभोक्ता ठगिने, गुणस्तरमा समस्या हुन सक्ने जोखिम रहेको उनले जनाए । यो यसरी नै पारित भयो भने म असहमति लेख्छु, उनले भने, विद्युतीय व्यापारलाई व्यवस्थित र विश्वसनीय बनाउनुपर्छ । होइन भने अहिले जसरी सामाजिक सञ्जालबाट यो किन्नुस्, यो किन्नुस् भनेर जसरी आइरहेको छ, त्यसबाट हाम्रा घरपरिवार ठगिएका छन्, त्यो जारी रहन्छ ।
ठूला व्यवसायीलाई मात्रै प्रवर्द्धन हुने र सानालाई जोगाउन नसकिने गरी कानुन तर्जुमा गर्दा त्यसले बजारमा जोखिम निम्त्याउने राष्ट्रिय स्वतन्त्र पार्टीका सांसद डोलप्रसाद अर्यालले बताए । भइरहेका प्लाफर्मबाटै सानालाई व्यवसाय गर्न दिने विषयमा धेरै बहस, छलफल गरिरहनुपर्दैन, उनले भने, हामीले साना, मझौला व्यवसायीलाई जोगाउनुपर्छ ।
एकीकृत समाजवादीका कृष्णकुमार श्रेष्ठले भने विधेयकको दफा १२ मा रहेको व्यक्तिगत सूचना गोप्य राख्नुपर्ने व्यवस्थालाई थप स्पष्ट बनाउनुपर्ने विचार राखे । प्रस्तावित विधेयकको दफा १६ (च) मा विक्रेताले कुन स्तरको गल्ती गर्दा कतिसम्म सजाय दिने भन्नेबारे थप छलफल आवश्यक रहेको विपक्षी दल माओवादी केन्द्रका सांसद रणेन्द्र बराइलीले औंल्याए ।
अनलाइनबाट मगाएको ग्यास चुलोको रेगुलेटर जोड्दा चुलो पड्किएर ज्यान जोखिममा परेको उदाहरण सुनाउँदै उनले नक्कली र ज्यानै जोखिममा पुर्याउने सामान बेच्ने व्यापारीलाई सजाय मात्रै गर्ने कि तुरुन्तै व्यवसाय बन्द गर्ने भन्नेमा उनले प्रश्न गरे ।
ईकमर्स उद्यमी, व्यवसायी तथा सरोकारवालाले यस विधेयकमाथि विभिन्न माग उठाउँदै आएका छन् । उनीहरूले ईकमर्सको वर्गीकरण हुनुपर्ने, सामाजिक सञ्जालबाट गरिने व्यवसायलाई समेटिनुपर्ने, साना भूलचुकमा समेत उद्यमीलाई जेल हाल्नेसम्मको कठोर व्यवस्था हटाउनुपर्नेलगायत सुझाव दिँदै आएका छन् । विधेयकको दफा २ मा विद्युतीय प्लाटफर्म को परिभाषामा वेबसाइट, एप्लिकेसन, सफ्टवेयरसँगै सामाजिक सञ्जाल थप्न ईकमर्स व्यवसायीले सुझाव दिए पनि यसलाई भने समेटिएको छैन ।
२०८१ जेठ १६ मा यो विधेयक उद्योग समितिमा दर्ता भएको थियो । समितिले हालसम्म यस विधेयकमाथि ११ वटा बैठक बसेको र साझा धारणाका लागि उपसमितिसमेत बनाएर छलफल गरेको थियो । सातआठ महिनादेखि एउटै विधेयकमा अड्किरहेको भन्दै सांसदहरूले अब यसलाई यथाशीघ्र पारित गर्न सभापति अब्दुल खाँसमक्ष अनुरोध गरेका थिए । आगामी बैठकमा सरकारलाई यसबारे जानकारी गराउने र अन्य विषयवस्तुमा प्रवेश गर्ने सभापति खाँले जनाए ।"
सिरुबारीबाट फैलिएको होमस्टे व्यवसाय,"स्याङ्जा स्याङ्जा सदरमुकामबाट २३ किमि दूरीमा छ सिरुबारी गाउँ । समुद्री सतहबाट १६ सय १० मिटर उचाइमा रहेको सिरुबारीलाई खासमा पूर्वबेलायती र भारतीय सैनिक बाहुल्य गाउँ भन्दा पनि फरक पर्दैन । चिटिक्क मिलेका र बाक्ला घर, विकसित सहरमै जस्ता शौचालय र खानेपानी सुविधा, ढुंगा बिछ्याएका सफा र फराकिला बाटाघाटा ।
मनै लोभ्याउने हरिया डाँडापाखा र गुरुङ संस्कृति । त्यसमाथि सामुदायिक वन, गुम्बा, संग्रहालय, धौलागिरि, अन्नपूर्ण, माछापुच्छ्रे हिमालको आकर्षक दृश्य देख्न सकिने रमणीय स्थान हो आँधीखोला१ को सिरुबारी ।
गण्डकी प्रदेशको यही सिरुबारीमा २७ वर्षअघि सामुदायिक होमस्टे (घरबास) सुरु भएको हो । स्वर्गीय रुद्रमान गुरुङले सिरुबारीमा दक्षिण एसियाकै पहिलो सामुदायिक होमस्टेको सुरुआत गर्दै ग्रामीण पर्यटनको जग बसाएका हुन् ।
रुद्रमानले भारतीय सेनाको जागिरे छँदै सिरुबारीबाट ग्रामीण पर्यटनको जग बसाउने सपना देखेका थिए । तर उनको त्यो सपना पूरा हुन भने दुई दशकभन्दा लामो समय लाग्यो । भारतीय सेनाको क्याप्टेनबाट निवृत्त उनी २०४८ मा स्याङ्जा२ बाट सांसद निर्वाचित भएपछि होमस्टेको सपना साकार पार्न लागिपरे ।
गुरुङको अगुवाइमा गाउँका ४३ मध्ये ३५ घर होमस्टेका लागि तयार पारियो र स्थानीय प्रशासनमा पर्यटन विकास व्यवस्थापन समिति सिरुबारी दर्ता गरेसँगै २०५४ कात्तिक २३ देखि भने पाहुना राख्न थालियो । पर्यटन घरको निर्माणपछि तत्कालीन प्रधानमन्त्री गिरिजाप्रसाद कोइरालाले २०५६ मा गाउँ पर्यटन महोत्सवका क्रममा होमस्टेको उद्घाटन गरेका थिए ।
होमस्टेमा पाहुनाका लागि व्यवस्थित कोठा, आरामदायी खाट वा पलङ, सेतो तन्ना, सफा सिरकडसना, ऐना, टावलका साथै सफा शौचालय र बाथरुमको व्यवस्था छ । पाहुनालाई सुरुमा पञ्चेबाजासहित माला लगाएर स्वागत गरिन्छ । लगत्तै पर्यटन घरमा परिचयात्मक कार्यक्रम गराइन्छ र बस्ने घरमा लगिन्छ ।
स्थानीय सामग्रीबाट बनेको भोजनपछि घाटु, सोरठी, सालैजो, झ्याउरे र भजन चुड्का लगायतका परम्परागत नृत्य तथा गीतसंगीतका कार्यक्रम प्रस्तुत गरिन्छ । मकै, मोही, कोदोको रोटी, स्थानीय मदिरा, गुन्द्रुक, स्थानीय करेसाबारीको तरकारी, लोकल कुखुराको मासु र ढिडो पर्यटकको स्वागतका हिस्सा हुन् ।
पछिल्लो समय सिरुबारीका होमस्टेमा तातो र चिसोपानीसहितका बाथरुमसँगै फ्रि वाईफाई, सोलार बिजुली, सीसीटीभी क्यामरा पनि थपिएका छन् । तर होमस्टेमा आबद्ध घरको संख्या भने घटेर २० मा झरेको छ । खासगरी बेलायती र भारतीय सेनामा कार्यरत सिरुबारीका स्थानीय हाल पोखरा, काठमाडौं जस्ता सहरमा बसाइँ सरेका छन् ।
२७ वर्षपहिले ४ सय रुपैयाँको एक रातको प्याकेज अहिले १४ सय रुपैयाँ पुगेको छ । तर पाहुनालाई गरिने स्वागत सत्कार, खानेकुराको स्वाद र अन्य सुविधा भने फेरिएका छैनन् ।
सिरुबारी गुरुङ बाहुल्य गाउँ भए पनि नजिकै रहेका दलित तथा अन्य समुदायका स्थानीय पनि यसमा आबद्ध छन् । होमस्टेको व्यवस्थापनमा मूलतः गुरुङ समुदायकै भूमिका रहे पनि सांस्कृतिक कार्यक्रम, कला र मनोरन्जनमा भने दलित समुदायको उपस्थिति र भूमिका सशक्त देखिन्छ । जातीय विभेद र असमानता अन्त्यका लागि समेत सिरुबारीबाट अरूले सिक्न पाएका छन् ।
सिरुबारीबाट सुरु भएको होमस्टे संस्कृति अहिले देशभर फैलिएको छ । पछिल्लो समय सिरुबारी होमस्टेको अनुसन्धान र तालिम केन्द्रका रूपमा पनि विकसित भएको छ । देशका विभिन्न स्थानबाट होमस्टे सञ्चालन तथा व्यवस्थापनसम्बन्धी विविध पक्षबारे जानकारी लिन सिरुबारी धाउनेको संख्या पनि उल्लेख्य छ ।
सरकारी तथ्यांकअनुसार हाल देशभर १२ सय सामुदायिक होमस्टे सञ्चालनमा छन् । थप ३ सय हाराहारीमा निजी होमस्टे सञ्चालनमा रहेको होमस्टे महासंघका कोषाध्यक्ष सुरज बास्तोला बताउँछन् ।
सिरुबारीसँगै लमजुङको घलेगाउँ कास्कीका ल्वाङ र कालाबाङ घरेडी, पर्वतको चित्रे, तनहुँका काउलेपानी, बन्दीपुर र तनहुँसुर तथा पूर्वी नवलपरासीका अमलटारी र पिपरहर गण्डकी प्रदेशका चल्तीका होमस्टे हुन् । यीमध्ये सिरुबारी, काउलेपानी र पिपरहर मात्र सामुदायिक अवधारणाअनुसार सञ्चालनमा रहेका होमस्टे महासंघ गण्डकीका अध्यक्ष धनीराम गुरौले बताए । अन्य होमस्टेले सामुदायिक होमस्टेको मर्म बुझेनन्, जसका कारण आफूखुसी पाहुना राख्ने, मापदण्ड पालना नगर्ने काम भइरहेको छ, उनले भने ।
गण्डकी प्रदेशका ११ जिल्लामा ३ सय ३२ सामुदायिक होमस्टे सञ्चालनमा छन् । अनौपचारिक रूपमा ६ सयभन्दा बढी होमस्टे सञ्चालनमा रहेको बास्तोलाको भनाइ छ । विभिन्न स्थानमा अझै होमस्टे खुल्ने क्रम बढ्दो छ, गुरौले भने ।
सिरुबारी होमस्टे सुरु भएको १३ वर्षपछि मात्र सरकारले २०६७ मा होमस्टे सञ्चालन कार्यविधि ल्याएको हो । कार्यविधिमा होमस्टेका लागि आवश्यक मापदण्ड तथा न्यूनतम पूर्वाधार तोकिएको छ । जसअनुसार कम्तीमा ५ वटा मौलिक घरका धनीहरूको संलग्नतामा सामुदायिक होमस्टे सञ्चालनमा ल्याउन सकिने उल्लेख छ । गण्डकी प्रदेशले भने सामुदायिक होमस्टेका लागि कम्तीमा १० घर हुनुपर्ने मापदण्ड तोकेको छ ।
आवश्यक अनुगमन तथा कारबाही नहुने र स्थानीय तहले सञ्चालन अनुमति दिने र नवीकरण गर्ने भएकाले कतिपय स्थानमा कार्यविधिअनुसार मापदण्डको पालना नभएको गुरौको भनाइ छ । स्थानीय सरकारले अनुगमन तथा कारबाहीमा बेवास्ता गरेपछि गण्डकी प्रदेशमा जिल्ला पर्यटन तथा उद्योग कार्यालयले अनुगमन थालेको छ । तर ती अनुगमन पनि व्यवहारिक र प्रभावकारी नदेखिएको उनले बताए ।
कतिपय सामुदायिक होमस्टेमा प्रदेश सरकारले प्रत्यक्ष लगानीसमेत गरेको छ । तर ती होमस्टेबाट कति स्थानीय लाभान्वित भए भन्ने तथ्यांक सरकारसँग पनि छैन ।"
"माघ १८ देखि संसद् अधिवेशन, २० विधेयक र ६ अध्यादेशको बिजिनेस","काठमाडौँ विचाराधीन अवस्थामा अलपत्र रहेका २० विधेयक र सरकारले हालै ल्याएका ६ अध्यादेशलाई टुंगो लगाउन माघ १८ देखि सुरु हुने गरी संघीय संसद्को हिउँदे अधिवेशन आह्वान गर्न सरकारले राष्ट्रपतिसमक्ष सिफारिस गरेको छ । अर्को अधिवेशनमा बजेट ल्याउनुपर्ने भएकाले सरकारको प्रिबजेट बारेसमेत यो अधिवेशनमा महत्त्वपूर्ण छलफल हुनेछ ।
सरकारले ल्याएका अध्यादेश संसद्को पहिलो बैठकमै पेस गर्नुपर्नेछ भने ६० दिनभित्र प्रतिस्थापन विधेयक पारित गरिसक्नुपर्ने कानुनी बाध्यता छ ।
संसद् अधिवेशन नबोलाई अध्यादेश ल्याएर शासन चलाउन खोजेको भन्दै सरकारको चौतर्फी आलोचना भएपछि सोमबार बसेको मन्त्रिपरिषद् बैठकले राष्ट्रपति रामचन्द्र पौडेलसमक्ष अधिवेशन आह्वानका लागि सिफारिस गर्ने निर्णय लिएको हो ।
अधिवेशन आह्वान गर्ने समय घर्कंदै गएपछि प्रधानमन्त्री केपी शर्मा ओलीले सोमबार बिहान सत्तारूढ एवं संसद्को ठूलो दल कांग्रेसका सभापति शेरबहादुर देउवासँग छलफल गरेका थिए । लगत्तै सभामुख देवराज घिमिरेसँग पनि परामर्श गरेका थिए । प्रधानमन्त्री निवास बालुवाटारमा भएका दुवै भेटमा ओलीले अधिवेशन आह्वान र संसद्को बिजनेस बारे छलफल गरेका थिए ।
संविधानको धारा ९३ मा एक अधिवेशनको समाप्ति र अर्को अधिवेशनको आह्वानबीचको समय ६ महिनाभन्दा बढी हुन नहुने उल्लेख छ । बजेट अधिवेशन गत भदौ ३१ मा अन्त्य भएको थियो । त्यसको चार महिना १८ दिनपछि सरकारले हिउँदे अधिवेशन आह्वानका लागि सिफारिस गरेको हो । छिट्टै संसद् अधिवेशन बोलाउनुको सट्टा आफ्नो सहजताका लागि सरकारले यसबीचमा ६ वटा अध्यादेश ल्याएको छ । संसदीय समितिमा दफावार छलफलमा रहेको विधेयकलाई फिर्ता लिने चिठी लेखेर सोही शीर्षकमा अध्यादेश जारीसमेत गरिएको छ ।
सुशासन प्रवर्द्धन तथा सार्वजनिक सेवा प्रवाहसम्बन्धी केही नेपाल ऐनलाई संशोधन गर्ने अध्यादेश, आर्थिक कार्यविधि तथा वित्तीय उत्तरदायित्व (पहिलो संशोधन) अध्यादेश, निजीकरण (पहिलो संशोधन) अध्यादेश, आर्थिक तथा व्यावसायिक वातावरण सुधार तथा लगानी अभिवृद्धि सम्बन्धी केही नेपाल ऐनलाई संशोधन गर्ने अध्यादेश, भूमिसम्बन्धी केही नेपाल ऐनलाई संशोधन गर्ने अध्यादेश र सहकारीसम्बन्धी केही नेपाल ऐनलाई संशोधन गर्ने अध्यादेश यसबीचमा जारी भएका छन् ।
यीमध्ये आर्थिक कार्यविधि तथा वित्तीय उत्तरदायित्व (पहिलो संशोधन) अध्यादेश यसै शीर्षकको प्रतिनिधिसभाको अर्थ समितिमा दफावार छलफलमा रहेको विधेयक फिर्ता लिएर ल्याइएको हो ।
सरकारले सामान्य कानुन पनि अध्यादेशमार्फत ल्याउनुका साथै दफावार छलफलमा रहेको विधेयक फिर्ता लिने चिठी लेखेरसमेत अध्यादेश जारी गरेपछि प्रतिपक्षी दलले संसद्को अधिवेशन बोलाउन दबाब दिँदै आएका थिए । अन्यथा विशेष अधिवेशन आह्वान गर्ने चेतावनी दिएका थिए ।
सरकार टिकाउन बहुमत छ भन्दैमा राज्यका निकायलाई आफू अनुकूल दुरुपयोग गर्ने, संसद् छल्ने र राजनीतिक निर्णय तथा कामकारबाही पूर्वाग्रही ढंगले गर्दै जाने प्रवृत्तिले अन्ततः लोकतन्त्र र विधिको शासनमाथि नै संकट ल्याउने हाम्रो ठहर छ, प्रतिपक्षी दलले संयुक्त वक्तव्य जारी गर्दै भनेका थिए, सरकार र सत्तारूढ गठबन्धनका दलको निहित स्वार्थ पूर्तिका लागि संसद् छलेर राष्ट्रको दूरगामी भविष्यमा गम्भीर असर पार्ने प्रकृतिका कानुन अध्यादेशमार्फत ल्याउने कदमको घोर भर्त्सना गर्छौं । विपक्षी दल माओवादी, रास्वपा, राप्रपा, एस, राष्ट्रिय जनमोर्चा, आजपा र नेसपा (महिन्द्रराय यादव) ले संयुक्त वक्तव्य जारी गरेका थिए ।
संसद्मा महत्त्वपूर्ण विधेयक विचाराधीन अवस्थामै अलपत्र छन् । संघीय संसद् सचिवालयका अनुसार प्रतिनिधिसभामा हाल अख्तियार दुरुपयोग अनुसन्धान आयोग (तेस्रो संशोधन) विधेयक, भ्रष्टाचार निवारण (पहिलो संशोधन) विधेयक, निर्माणमुखी सामग्री (व्यवस्थापन तथा नियमन) विधेयक, संघीय निजामती सेवाको गठन, सञ्चालन र सेवाका सर्त सम्बन्धमा व्यवस्था गर्न बनेको विधेयक विचाराधीन छन् । यी विधेयक राज्य व्यवस्था तथा सुशासन समितिमा दफावार छलफलका क्रममा छन् ।
शिक्षा, स्वास्थ्य तथा सूचना प्रविधि समितिमा विद्यालय शिक्षा विधेयक र सहिद दशरथ चन्द स्वास्थ्य विज्ञान विश्वविद्यालय विधेयक छन् भने अर्थ समितिमा धितोपत्रसम्बन्धी (पहिलो संशोधन) विधेयक, सुरक्षित कारोबार (पहिलो संशोधन) विधेयक, बैंक तथा वित्तीय संस्थासम्बन्धी (पहिलो संशोधन) विधेयक र भन्सार विधेयक विचाराधीन छन् ।
आर्थिक कार्यविधि तथा वित्तीय उत्तरदायित्व (पहिलो संशोधन) विधेयक फिर्ता लिएर सरकारले अध्यादेश ल्याएको छ । पूर्वाधार विकास समितिमा जलस्रोत विधेयक र विद्युत् विधेयक विचाराधीन छन् । कानुन, न्याय तथा मानवअधिकार समितिमा केही नेपाल ऐनलाई संशोधन गर्न बनेको विधेयक विचाराधीन छ भने उद्योग तथा वाणिज्य र श्रम तथा उपभोक्ता हित समितिमा विद्युतीय व्यापार विधेयक छलफलका क्रममा छ ।
राष्ट्रिय सभाअन्तर्गतको विधायन व्यवस्थापन समितिमा तिलगंगा नेत्र विश्वविद्यालय विधेयक, नेपाल कानुन व्यवसायी परिषद् (दोस्रो संशोधन) विधेयक, नवीकरणीय ऊर्जा तथा ऊर्जा दक्षतासम्बन्धी विधेयक र मिडिया काउन्सिल विधेयक छन् ।
हालैमात्र सरकारले पानीजहाज (सञ्चालन तथा व्यवस्थापन) विधेयक र राष्ट्रिय विधि विज्ञान प्रयोगशाला (स्थापना र सञ्चालन) विधेयक दर्ता गरेको छ ।
वर्षे अधिवेशनमा बजेट ल्याउनुपर्ने भएकाले गतवर्षदेखि हिउँदे अधिवेशनमै प्रिबजेट छलफल पनि हुने गरेको छ । संघीय संसद्का प्रवक्ता एकराम गिरीले संसद्मा विधेयक, अध्यादेश, प्रिबजेट छलफललगायत पर्याप्त बिजिनेस रहेको बताए । संसद्का दुवै सदनको बैठकका लागि सचिवालय तयारी अवस्थामा छ, उनले भने, हिउँदे अधिवेशनको मुख्य बिजिनेस भनेका विधेयक नै हुन् ।
समितिबाट केही विधेयकका प्रतिवेदन तयार भएका छन् । अर्थ समिति, राज्य व्यवस्था समितिले केही विधेयक टुंगो लगाएका छन् । राष्ट्रिय सभाको विधायन व्यवस्थापन समितले पनि दुई वटा विधेयकको प्रतिवेदन अध्यक्षलाई बुझाइसकेको गिरीले बताए । बिजिनेसका
लागि केही संवैधानिक निकायका प्रतिवेदन पनि छन्, सरकारी र गैरसरकारी बिजिनेस छन्, उनले भने, सांसदका प्रस्तावमाथि पनि छलफल हुनेछन्, सरकारले नयाँ ल्याउने विधेयकबारे पनि छलफल चल्नेछ ।
शून्य, विशेष र आकस्मिक समयमा सांसदले सरकारलाई ध्यानाकर्षण गराउने, प्रधानमन्त्री तथा मन्त्रीसँग प्रश्नोत्तर पनि संसद्को बिजिनेसकै रूपमा रहनेछ ।"
"संसद्को हिउँदे अधिवेशनको बिजनेस : २० विधेयक, ६ अध्यादेश र प्रिबजेट छलफल","काठमाडौँ सरकारले संघीय संसद्को हिउँदे अधिवेशन आह्वान गर्नका लागि राष्ट्रपतिसमक्ष सिफारिस गरेको छ । संसद् अधिवेशन नबोलाई अध्यादेश ल्याएर शासन चलाउन खोजेको भनेर चौतर्फी आलोचना भएपछि मन्त्रिपरिषद्को सोमबारको बैठकले संघीय संसद्का दुवै सदनको अधिवेशन आह्वानका लागि राष्ट्रपति रामचन्द्र पौडेलसमक्ष सिफारिस गर्ने निर्णय गरेको हो ।
मन्त्रिपरिषद्ले ११ दिनपछि माघ १८ गते दिउँसो १ बजे बस्ने गरी संघीय संसद्का दुवै सदनको अधिवेशन आह्वान गर्नका लागि राष्ट्रपति पौडेलसमक्ष सिफारिस गर्ने निर्णय गरेको खानेपानीमन्त्री प्रदीप यादवले जानकारी दिए । मन्त्रिपरिषद्को आजको बैठकले संघीय संसदका दुवै सदनको हिउँदे अधिवेशन माघ १८ गते शुक्रबार दिउँसो १ बजेका लागि आह्वानका लागि सिफारिस गरिएको छ । विधेयक अधिवेशन पनि भनिने हिउँदे अधिवेशन मन्त्रिपरिषद्ले सिफारिस गरिसकेकाले राष्ट्रपतिले आह्वान गर्नुहुनेछ, मन्त्री यादवले भने ।
मन्त्रिपरिषद् बैठकको सिफारिसमा राष्ट्रपतिले संघीय संसद्को अधिवेशन आह्वान गर्ने संविधानको धारा ९३ मा व्यवस्था छ । सोही धारामा एक अधिवेशनको समाप्ति र अर्को अधिवेशनको आह्वानबीचको समय ६ महिनाभन्दा बढी हुन नहुने उल्लेख छ । सरकारले यसपटक हिउँदे अधिवेशन ४ महिना १८ दिनपछि आह्वानका लागि सिफारिस गरेको हो । यसअघि बजेट अधिवेशन भदौ ३१ मा अन्त्य भएको थियो । गत वर्ष २०८० कात्तिक १५ मा बजेट अधिवेशन अन्त्य भएको थियो भने माघ २२ मा हिउँदे अधिवेशन आह्वान गरिएको थियो ।
सरकारले यसबीचमा ६ वटा अध्यादेश ल्याएको छ । संसदीय समितिमा विधेयक दफावार छलफलमा रहेकोलाई फिर्ता लिने चिठी लेखेर सोही शिर्षकमा अध्यादेश जारी गरिएको थियो । सरकारले सुशासन प्रवर्धन तथा सार्वजनिक सेवा प्रवाह सम्बन्धी केही नेपाल ऐनलाई संशोधन गर्ने अध्यादेश, आर्थिक कार्यविधि तथा वित्तीय उत्तरदायित्व (पहिलो संशोधन) अध्यादेश, निजीकरण (पहिलो संशोधन) अध्यादेश, आर्थिक तथा व्यावसायिक वातावरण सुधार र लगानी अभिवृद्धिसम्बन्धी केही नेपाल ऐनलाई संशोधन गर्ने अध्यादेश, भूमि सम्बन्धी केही नेपाल ऐनलाई संशोधन गर्ने अध्यादेश र सहकारीसम्बन्धी केही नेपाल ऐनलाई संशोधन गर्ने अध्यादेश गरी ६ अध्यादेश यसबीचमा जारी भएका छन् । यीमध्ये आर्थिक कार्यविधि तथा वित्तीय उत्तरदायित्व (पहिलो संशोधन) अध्यादेश यसै शीर्षकको प्रतिनिधिसभाको अर्थ समितिमा दफावार छलफलमा रहेको विधेयक फिर्ता लिएर ल्याइएको हो ।
सरकारले सामान्य कानुन पनि अध्यादेशमार्फत ल्याउने, दफावार छलफलमा रहेको विधेयक फिर्ता लिने चिठी लेखेर अध्यादेश ल्याउने लगायतका कार्य गरेपछि प्रतिपक्षी दलहरूले संसदको अधिवेशन बोलाउन दबाब दिँदै आएका थिए । सरकारले अधिवेशन आह्वान नगरे विशेष अधिवेशन आह्वान गर्ने चेतावनी पनि प्रतिपक्षी दलहरूले दिँदै आएका थिए । प्रतिपक्षी दलहरूले संयुक्त वक्तव्य जारी गर्दै भनेका थिए, सरकार टिकाउन बहुमत छ भन्दै राज्यका निकायहरूलाई आफू अनुकूल दुरूपयोग गर्ने, संसद् छल्ने र राजनीतिक निर्णय तथा कामकारबाही पूर्वाग्रही ढंगले गर्दै जाने प्रवृत्तिले अन्ततः लोकतन्त्र र विधिको शासनमाथि नै संकट ल्याउने हाम्रो ठहर छ । सरकार र सत्तारूढ गठबन्धनका दलहरूको निहित स्वार्थ पूर्तिका लागि संसद् छलेर राष्ट्रको दूरगामी भविष्यमा गम्भीर असर पार्ने प्रकृतिका कानुन अध्यादेशमार्फत ल्याउने कदमको घोर भर्त्सना गर्छौं । यसरी संसद् अधिवेशन आह्वान गर्न दबाब दिनका लागि प्रमुख प्रतिपक्षी माओवादीसहित विपक्षमा रहेका दलहरू राष्ट्रिय स्वतन्त्र पार्टी, राष्ट्रिय प्रजातन्त्र पार्टी, एकीकृत समाजवादी, राष्ट्रिय जनमोर्चा, आम जनता पार्टी र नेपाल समाजवादी पार्टी (महिन्द्रराय यादव) रहेका थिए ।
संसद् अधिवेशन आह्वान गर्ने समय घर्किँदै गएपछि प्रधानमन्त्री केपी शर्मा ओलीले सोमबार बिहान संसद्को ठूलो दल सत्तारुढ कांग्रेसका सभापति शेरबहादुर देउवासँग छलफल गरेका थिए । त्यसपछि उनले सभामुख देवराज घिमिरेसँग पनि परामर्श गरेका थिए । प्रधानमन्त्री निवास बालुवाटारमा भएका यी भेटमा ओलीले संसद् अधिवेशन आह्वान र संसद्को बिजनेसका बारेमा छलफल गरेका थिए ।
संसद्मा हाल महत्त्वपूर्ण विधेयकहरू विचाराधीन रहेका छन् । संघीय संसद सचिवालयका अनुसार प्रतिनिधिसभामा हाल अख्तियार दुरुपयोग अनुसन्धान आयोग (तेस्रो संशोधन) विधेयक, भ्रष्टाचार निवारण (पहिलो संशोधन) विधेयक, निर्माणमुखि सामग्री (व्यवस्थापन तथा नियमन) विधेयक, संघीय निजामती सेवाको गठन, सञ्चालन र सेवाका सर्त सम्बन्धमा व्यवस्था गर्न बनेको विधेयक विचाराधीन छन् । यी विधेयक राज्यव्यवस्था तथा सुशासन समितिमा दफावार छलफलका क्रममा छन् । शिक्षा, स्वास्थ्य तथा सूचना प्रविधि समितिमा विद्यालय शिक्षा विधेयक र सहिद दशरथ चन्द स्वास्थ्य विज्ञान विश्वविद्यालय विधेयक छन् भने अर्थ समितिमा धितोपत्रसम्बन्धी (पहिलो संशोधन) विधेयक, सुरक्षित कारोबार (पहिलो संशोधन) विधेयक, बैङ्क तथा वित्तीय संस्थासम्बन्धी (पहिलो संशोधन) विधेयक र भन्सार विधेयक विचाराधीन छन् । आर्थिक कार्यविधि तथा वित्तीय उत्तरदायित्व (पहिलो संशोधन) विधेयक फिर्ता लिएर सरकारले अध्यादेश ल्याएको छ । पूर्वाधार विकास समितिमा जलस्रोत विधेयक र विद्युत् विधेयक विचाराधीन छन् । कानुन, न्याय तथा मानव अधिकार समितिमा केही नेपाल ऐनलाई संशोधन गर्न बनेको विधेयक विचाराधीन छ भने उद्योग तथा वाणिज्य र श्रम तथा उपभोक्ता हित समितिमा विद्युतीय व्यापार विधेयक छलफलका क्रममा रहेको छ ।
त्यस्तै, राष्ट्रिय सभाअन्तर्गतको विधायन व्यवस्थापन समितिमा तिलगङ्गा नेत्र विश्वविद्यालय विधेयक, नेपाल कानून व्यवसायी परिषद् (दोस्रो संशोधन) विधेयक, नवीकरणीय उर्जा तथा ऊर्जा दक्षतासम्बन्धी विधेयक र मिडिया काउन्सिल विधेयक छन् । हालैमात्र सरकारले पानीजहाज (सञ्चालन तथा व्यवस्थापन) विधेयक र राष्ट्रिय विधि विज्ञान प्रयोगशाला (स्थापना र सञ्चालन) विधेयक दर्ता गरेको छ । सरकारले यसबीचमा ल्याएका अध्यादेश पनि संसदको पहिलो बैठकमा नै पेस गर्नुपर्नेछ भने ६० दिनभित्र प्रतिस्थापन विधेयक पारित गरिसक्नुपर्ने कानुनी बाध्यता छ । गत वर्षदेखि हिउँदे अधिवेशनमा नै प्रिबजेट छलफल गर्ने कार्यको पनि सुरुवात भएकाले यसपटक पनि त्यो अभ्यास कायमै रहने विश्वास गरिएको छ । प्रिबजेट छलफल पनि हिउँदे अधिवेशनमा नै गरिएमा बिजनेसको अभाव नहुने विश्वास राजनीतिक दल र संसद् सचिवालयले गरेको छ ।
संघीय संसद्का प्रवक्ता एकराम गिरीले संसद्मा पर्याप्त बिजनेस रहेको जानकारी दिए । संसदका दुवै सदनका बैठकका लागि सचिवालय तयार रहेको पनि उनले बताए । हिउँदे अधिवेशनमा बिजनेस भनेका विधेयकहरू नै हुन् । समितिहरूबाट केही विधेयकका प्रतिवेदन तयार भएका छन् । अर्थसमिति, राज्यव्यवस्था समितिले केही विधेयक टुंगो लगाएका छन् । राष्ट्रिय सभाको विधायन व्यवस्थापन समितले पनि २ वटा विधेयकको प्रतिवेदन अध्यक्षलाई बुझाइसकेको छ, गिरीले भने, संसद्को हिउँदे अधिवेशनको बिजनेसका लागि केही संवैधानिक निकायका प्रतिवेदन पनि छन् ।
सरकारी र गैरसरकारी बिजनेस छन् । सांसदका प्रस्तावमाथि पनि छलफल हुनेछन् । सरकारले नयाँ ल्याउने विधेयकबारे पनि छलफल चल्ने नै छ । शून्य, विशेष र आकस्मिक समयमा सांसदहरूले सरकारलाई ध्यानाकर्षण गराउने, प्रधानमन्त्री र मन्त्रीहरूसँग प्रश्नोत्तर पनि संसद्को बिजनेसकै रूपमा हुन्छ । हाल संसद्मा बिजनेस रहेको र आगामी दिनमा पनि आउने उनले बताए ।
मन्त्रिपरिषद्को सिफारिस राष्ट्रपति कार्यालयमा सोमबार साँझ मात्रै पुगेको थियो । उक्त सिफारिसअनुसार सम्भवतः राष्ट्रपति पौडेलले मंगलबार माघ १८ का लागि संघीय संसद्का दुवै सदनको अधिवेशन आह्वान गर्नेछन् ।"
पुसमा घरजग्गा कारोबारबाट चार अर्ब २५ करोड राजश्व संकलन,"काठमाडौँ घर जग्गाको कारोबार क्रमशः लयमा फर्किन थालेको पाइएको छ । देशभरको घर जग्गाको कारोबारको विवरण राख्ने भूमि व्यवस्था तथा अभिलेख विभागकाअनुसार गत मंसिर महिनाको तुलनामा गत पुस महिनामा राजश्व संकलनमा वृद्धि भएको छ ।
गत मंसिर महिनामा तीन अर्ब ८७ करोड ४८ लाख २६ हजार नौ सय ७६ बराबर संकलन भएकामा पुस मसान्तसम्म चार अर्ब २५ करोड २२ लाख २१ हजार सात सय ७९ राजश्व प्राप्त भएको छ ।
विभागका अनुसार सो महिनामा सेवा करबाट ३० करोड ४३ लाख ४४ हजार छ सय ६५ संकलन भएको छ । यस्तै, रजिष्ट्रेसन दस्तुरबाट दुई अर्ब ६८ करोड ७८ लाख २६ हजार एक सय ४५, पूँजीगत लाभकरबाट एक अर्ब ६० करोड ८३ लाख २८ हजार एक सय ७२ प्राप्त भएको छ ।
काठमाडौँ उपत्यका भित्रका विभिन्न नौ वटा मालपोत कार्यालयमध्ये सबैभन्दा बढी भूमिसुधार तथा मालपोत कार्यालय लगनखेलले राजश्व संकलन गरेको छ । सो कार्यालयले ४० करोड ९४ लाख ४२ हजार सात सय ३२ राजश्व संकलन गरेको छ । यसबाट ललितपुरमा घरजग्गाको कारोबारमा उल्लेख्य वृद्धि भएको सहजै अनुमान गर्न सकिन्छ ।
यस्तै, मालपोत कार्यालय गोटीखेल ललितपुरले दुई लाख ८९ हजार ८४, मालपोत कार्याल भक्तपुरले २९ करोड ७६ लाख १३ हजार दुई सय ७१, मालपोत कार्यालय डिल्लीबजारले २१ करोड ९० लाख ९९ हजार छ सय ८५ राजश्व संकलन गरेको छ ।
त्यस्तै, विभागका अनुसार, मालपोत कार्यालय चाबहिलले २२ करोड ९३ लाख ८० हजार तीन सय ६७, कलङ्की मालपोतले २१ करोड ९३ लाख ७१ हजार सात सय ९२, मालपोत कार्याल साङ्खुले १० करोड ३२ लाख ५९ हजार छ सय २२, मनमैजुले रु छ करोड ६८ लाख २९ हजार पाँच सय ६१, मालपोत कार्यालय टोखाले छ करोड ७७ लाख ३४ हजार छ सय ९७ बराबरको राजश्व संकलन गरेको छ ।
यस्तै, मालपोत कार्यालय विराटनगरले १६ करोड ११ लाख तीन हजार चार सय ८१, मालपोत कार्यालय इनरुवा सुनसरीले १० करोड ९३ लाख ७४ हजार दुई सय ५७ राजश्व संकलन गरेको छ ।
गत कात्तिकमा देशभर घर जग्गाको कारोबारबाट दुई अर्ब ७० करोड ४० लाख ४६ हजार छ सय ४५ बराबरको राजश्व संकलन भएको थियो ।"
टिकटकलाई अमेरिकी व्यवसाय बिक्री गर्न वा प्रतिबन्धित हुन अमेरिकी सरकारले दिएको अल्टिमेटम सर्वोच्च अदालतद्वारा सदर,"काठमाडौँ अमेरिकी सर्वोच्च अदालतले चिनियाँ कम्पनी बाइटडान्सलाई टिकटकको अमेरिकी सञ्चालन बिक्री गर्न वा आगामी आइतबारदेखि देशभर प्रतिबन्ध सामना गर्न सरकारले दिएको अल्टिमेटम सही भएको फैसला गरेको छ । अमेरिकी उच्च न्यायालयको यो निर्णयले अमेरिका र चीनबीचको भूराजनीतिक तनावलाई थप चर्काउने देखिएको छ ।
टिकटकको अपेक्षित प्रतिबन्धलाई लिएर अमेरिकाका दुई ठूला राजनीतिक दलबीच स्पष्ट दुई धार देखिएको छ । लामो समययता टिकटकलाई रोक्न प्रमुख भूमिका खेलेका वर्तमान राष्ट्रपति जो बाइडेन यसलाई लिएर जोखिम नलिने पक्षमा छन् । उनी प्रतिबन्ध सुरू हुने दिनको भोलिपल्ट पद छोड्दैछन् । नवनिर्वाचित राष्ट्रपति डोनाल्ड ट्रम्प भने आफ्नो अघिल्लो कार्यकालमा टिकटकसँग तिक्ततापूर्ण सम्बन्ध रहे पनि अहिले नरम देखिएका छन् र प्रतिबन्ध हुन नहुने वकालत गर्दै आएका छन् । ट्रम्पले टिकटकका प्रमुख कार्यकारी अधिकृत साउ चाउलाई आफ्नो शपथ ग्रहण समारोहमा निम्तासमेत दिइसकेका छन् । केही समययता ट्रम्प र टिकटक प्रमुखबीच उनकै निवासमा भेटघाट भइसकेको छ ।
यी सबै राजनीतिक खिचातानीले अमेरिकी न्यायालयलाई कुनै फरक परेको छैन । यसअघि अमेरिकी उच्च अदालतले पनि अमेरिकी सञ्चालन बिक्री नगरे टिकटकमाथि प्रतिबन्ध लगाउने सरकारी घोषणालाई सही ठहर्याएको थियो । अमेरिकी सर्वोच्च अदालतले आफ्नो फैसलामा राष्ट्रिय सुरक्षाको सवाल, प्रयोगकर्ताहरूमा परेको असर, भूराजनीतिक जटिलता, प्राविधिक र व्यावहारिक कठिनाइ र भविष्यमा आउनसक्ने समस्यालगायत कारणलाई आधार मान्दै सरकारको निर्णयलाई सदर गरेको हो ।
'टिकटकमार्फत अमेरिकी प्रयोगकर्ताहरूको विशाल व्यक्तिगत तथ्यांकमा चिनियाँ सरकारको पहुँच हुनसक्ने सम्भावनाले गम्भीर राष्ट्रिय सुरक्षा जोखिमको संकेत गर्छ,' फैसलामा भनिएको छ, 'यो पक्ष यस एपका प्रयोगकर्ताहरूको अभिव्यक्ति स्वतन्त्रता सिमित हुने वा नहुने भन्दा महत्वपूर्ण विषय हो ।' टिकटकको अमेरिकी सञ्चालन बिक्री अनिवार्य गर्ने कानुन राष्ट्रिय सुरक्षा हित संरक्षण गर्न आवश्यक रहेको अदालतको ठहर छ ।
टिकटकले सर्वोच्चको निर्णयप्रति आफ्नो गम्भीर असन्तुष्टि व्यक्त गर्दै प्रयोगकर्ताको डेटा सुरक्षामा आफ्नो प्रतिबद्धता पुनः दोहोर्याएको छ । कम्पनीले एक विज्ञप्तिमा ठोस डेटा सुरक्षा उपायहरू कार्यान्वयन गरिएको र चिनियाँ सरकारसँग प्रयोगकर्ताको डेटाको पहुँच कहिले पनि नदिइएको स्पष्ट पारेको छ । टिकटकका प्रमुख साउ चाउले भनेका छन्, 'सर्वोच्च अदालतको निर्णयले हाम्रो डेटा सुरक्षा अभ्यासको वास्तविक अवस्थाको प्रतिनिधित्व गर्दैन तर हामी यस निर्णयबाट अत्यन्तै निराश छौँ । हामी आफ्ना प्रयोगकर्ताका लागि सुरक्षित र भरपर्दो प्लाटफर्म उपलब्ध गराउने प्रतिवद्धतामा अडिग छौं । टिकटकलाई अमेरिकामा उपलब्ध गराउन सबै विकल्पहरूको खोजी जारी राख्नेछौँ ।'
झन्डै १७ करोड सक्रिय प्रयोगकर्तासहित टिकटक अमेरिकामा अत्यन्तै लोकप्रिय प्लाटफर्म बनेको छ । विशेषगरी युवापुस्तामाझ यसको प्रभाव उल्लेखनीय रहेको मानिन्छ । यो तथ्यलाई नवनिर्वाचित राष्ट्रपति ट्रम्पले पत्रकार सम्मेलनमै स्वीकारेका पनि गरेका थिए । स्थानीय उत्पादकहरू, साना व्यवसाय र विज्ञापनदाताहरूका लागि यो प्लाटफर्म आकर्षक माध्यम बनेको छ ।
अमेरिकामा टिकटकको भविष्य के हुने भन्ने विषयको विवाद नयाँ विषय भने होइन । चिनियाँ कम्पनी बाइटडान्सको स्वामित्वमा रहेको प्लाटफर्म भएका कारण डेटा सुरक्षा र प्रयोगकर्ताको जानकारीमा चिनियाँ सरकारको पहुँच हुनसक्ने चिन्ताले यसलाई थप जटिल बनाएको हो । संसद्देखि मिडियासम्म यो एपको चर्चा बाक्लै सुनिने गरेको छ । सन् २०२० मा तत्कालिन राष्ट्रपति ट्रम्पले टिकटकको अमेरिकी अपरेसन बिक्री गर्न दबाब दिएका थिए र त्यतिबेलै प्रतिबन्धको प्रयास गरेका थिए ।
त्यसलाई अमेरिकी अदालतले रोकेपछि आएको बाइडेन प्रशासनले पनि कडा नियमनको प्रयास जारी राख्दै २०२४ मा टिकटकसम्बन्धी एक विधेयक पारित गरेको थियो । त्यसमा बाइटडान्सलाई बिक्री गर्न वा प्रतिबन्ध स्वीकार गर्न बाध्य बनाउने प्रावधान राखिएको थियो । पहिलेझैं यसपटक पनि अमेरिकी अदालतले प्रयोगकर्ताको अभिव्यक्ति स्वतन्त्रताको पक्षमा निर्णय दिने टिकटकको अपेक्षा देखिन्थ्यो तर अमेरिकी उच्च न्यायालयको फैसलाले त्यसलाई सही ठानेन ।
विश्लेषकहरूले टिकटकको अमेरिकी अपरेसन बिक्री हुँदा यसको मूल्य ३० अर्बदेखि ५० अर्ब डलरसम्म हुनसक्ने अनुमान छ । तर, अमेरिकी कडाइका बीच चिनियाँ कानुनहरूले टिकटकका सफल एल्गोरिदमको हस्तान्तरणमा रोक लगाइदिएकाले बिक्री प्रक्रिया थप जटिल भएको छ । टिकटकले आधिकारिक रूपमै सर्वफच्चको फैसला आफू अनुकुल नभए अमेरिकामा आफ्नो व्यवसाय बन्द गर्ने घोषणा गरिसकेको छ ।
टिकटकमा निर्भर ७० लाखभन्दा बढी संख्याका साना व्यवसायहरूले सम्भावित प्रतिबन्धको असरको सामना गर्न तयारी गरिरहेका छन् । अक्सफोर्ड इकोनोमिक्सका अनुसार ४५ प्रतिशत साना र मध्यम व्यवसायहरूले टिकटकलाई आफ्नो व्यापारको लागि अत्यावश्यक मान्ने गरेका छन् । यो निर्णयले सामाजिक सञ्जाल र डेटा गोपनीयताको विषयमा व्यापक बहसलाई पनि जन्म दिएको छ । अमेरिकी सेनेटर एमी क्लोबसरले यस निर्णयले प्रविधि कम्पनीहरूको पारदर्शिता र डेटा संरक्षण कानुनहरूको आवश्यकता औंल्याएको बताइन् ।
जनवरी १९ को म्याद नजिकिँदै गर्दा आएको यो फैसलाले टिकटकको भविष्य थप अनिश्चित बनेको छ । प्रयोगकर्ता र व्यवसायीहरूले भने आगामी कदमको प्रतीक्षा गर्ने संकेत गरेका छन् । यस विषयमा चीन वा अमेरिका सरकारले भने आधिकारिक धारणा सार्वजनिक गरीसकेका छन् ।"
कृषि र औषधीय वनस्पतिको व्यवसायमा सहजीकरणको सहमति,"काठमाडौँ नेपालभारत संयुक्त व्यापार मञ्च (जेबीएफ) को दोस्रो बैठकले दुई देशबीच कृषि र औषधीय वनस्पतिसम्बद्ध व्यवसायमा सहजीकरण गर्ने सहमति गरेको छ । काठमाडौंमा सम्पन्न बैठकले शनिबार जलविद्युत्, नवीकरणीय ऊर्जा, सौर्य, वायुलगायत परियोजनामा सहकार्य गर्ने विषयमा समेत सहमति गरेको नेपाल उद्योग वाणिज्य महासंघले जारी गरेको विज्ञप्तिमा जनाइएको छ ।
स्वच्छ ऊर्जा प्रवर्द्धन, पर्यटन र कनेक्टिभिटी, सडक, रेल र हवाई सम्पर्क सुदृढ गर्दै सीमापार व्यापार सहज बनाउने, व्यापार र सीमापार लगानी, कृषि र औषधीय वनस्पति, कृषि उत्पादनको कोटा हटाई उच्च बिउ तथा प्रविधि उपलब्ध गराउने, औषधीय वनस्पतिहरूमा अनुसन्धान र व्यवसायीकरणको सहकार्य, डिजिटल प्रविधि र स्टार्टअप सहयोगलगायत विषयमा आवश्यक सहजीकरण गर्ने सहमति भएको छ, विज्ञप्तिमा भनिएको छ ।
उक्त अवसरमा दुवै देशले व्यापारमा देखिएका समस्या समाधान गर्न सहकार्य गर्ने प्रतिबद्धतासमेत जनाएका छन् । बैठकमा भएका सहमतिका विषयलाई नेपाल र भारतका वाणिज्य सचिवलाई हस्तान्तरण गरिएको छ ।
दुई देशबीचको आर्थिक र व्यावसायिक सम्बन्धलाई अझ प्रगाढ बनाउने उद्देश्यले बसेको बैठकमा नेपाल र भारतका प्रतिनिधि सहभागी थिए । भारत नेपालको सबैभन्दा ठूलो व्यापार साझेदार रहेको उल्लेख गर्दै जेबीएफको मिटिङमा भएका सहमतिलाई दुवै पक्षले कार्यान्वयनमा लैजानुपर्नेमा उद्योग, वाणिज्य तथा आपूर्तिमन्त्री दामोदर भण्डारीले जोड दिए । सोही अवसरमा भारतका वाणिज्य सचिव सुनिल बर्थवालले जेबीएफमा उठेका एजेन्डा कार्यान्वयनका लागि आफ्नो पक्षबाट पहल गर्ने प्रतिबद्धता जनाए ।
नेपाल र भारतबीच आर्थिक क्षेत्रमा अथाह सम्भावना रहेको र दुवै क्षेत्रमा देखिएका समस्या समाधानका लागि नीतिगत सुधार तथा व्यावहारिक समाधान खोजेर अघि बढ्नुपर्नेमा महासंघ अध्यक्ष चन्द्रप्रसाद ढकालले जोड दिए ।"
व्यवसाय विविधीकरण गरिएन भने निगमको अस्तित्व संकटमा पर्नसक्छ : मन्त्री भण्डारी,"काठमाडौँ उद्योग, वाणिज्य तथा आपूर्तिमन्त्री दामोदर भण्डारीले नेपाल आयल निगमको व्यवसायमा विविधीकरण हुन नसके संस्थाको अस्तित्व नै संकटमा पर्नसक्ने बताएका छन् ।
निगमको ५५ औँ वार्षिकोत्सवका अवसरमा आज आयोजित कार्यक्रममा उनले पेट्रोलियम पदार्थको आपूर्ति शृंखलामा निगमले महत्त्वपूर्ण भूमिका खेलिरहेको भए पनि यसैमा मात्र सीमित रहन नहुने बताएका हुन् ।
मन्त्री भण्डारीले ऊर्जा क्षेत्रमा नयाँ नयाँ विकल्पहरू प्रयोगमा आइरहेको अवस्थामा अब तेल मात्रै बेचेर रमाउने अवस्था नरहेकातर्फ सचेत गराए । 'अत्यावश्यक वस्तुका रूपमा रहेको पेट्रोलियम पदार्थको उपयोग र यसको व्यवसाय घट्दो अवस्थामा छ । स्वच्छ ऊर्जाका नयाँ प्रविधि र त्यसको प्रयोग बढ्दै गएसँगै निगमको व्यवसाय घट्नु स्वभाविक हो । यस्तो अवस्थामा विकल्प खोज्न नयाँ ढङ्गले सोच्नुपर्ने बेला आएको छ । तेल मात्रै बेचेर मुनाफामा रमाउने दिन धेरै रहँदैन । यसर्थ संस्थाको कार्यक्षेत्र बढाउन आवश्यक छ,' उनले भने ।
पेट्रोलियम पदार्थको भण्डारण क्षमता बढाउने, ढुवानी र वितरण प्रणालीलाई भरपर्दो तथा प्रविधिमैत्री बनाउन पनि मन्त्री भण्डारीले निगमलाई निर्देशन दिए । पेट्रोलियम पदार्थमा इथानोल मिसायर प्रयोग गर्ने, घरायसी प्रयोजनका ग्यास सिलिण्डरमा मात्रै अनुदान दिने तथा पाइपलाइनबाटै ग्यास आपूर्ति गर्ने विषयलाई सरकारले प्राथमिकतामा राखेर आवश्यक काम गरिरहेको उनको भनाइ छ । बढी जोखिममा रहेका निगमका थानकोट डिपो, त्रिभुवन अन्तर्राष्ट्रिय विमानस्थल र धनगडी विमानस्थलको डिपो सार्ने काम चाँडो गर्न पनि उहाँले निगमलाई निर्देशन दिए । यस्तै, दैलेखमा पेट्रोलियम उत्खननका लागि अध्ययन चलिरहेकामा त्यहाँ पेट्रोलियम पदार्थ रहेकाबारे सकारात्मक प्रतिवेदन आएको उद्योगमन्त्री भण्डारीले जानकारी दिए ।
कार्यक्रममा उद्योगसचिव कृष्णबहादुर राउतले पनि निगमको क्षमता विस्तार तथा व्यापार विविधीकरणमा जोड दिनुपर्ने आवश्यकता औँल्याए । भण्डारण क्षमता बढाउने, पाइपलाइन विस्तार तथा गुणस्तरीय पेट्रोलियम पदार्थको सहज उपलब्धताका लागि निगमको महत्वपूर्ण भूमिका रहने उनको भनाइ छ ।
निगमका कार्यकारी निर्देशक डा चण्डिकाप्रसाद भट्टले आगामी दिनमा नवीनतम प्रविधिको प्रयोग गर्दै निगमको प्रणालीलाई थप प्रविधियुक्त र व्यवस्थित बनाइने बताए । उनले हरित तथा स्थायी ऊर्जाका स्रोत प्रवर्द्धनमा निगमले काम गर्ने प्रतिबद्धता व्यक्त गरे । 'बिटुमिन, लुब्रिक्यान्ट्स, प्लास्टिक चिप्स, ग्रीज, ग्रानुअल्सजस्ता वस्तुको व्यापारका लागि निगमले जोड दिइरहेको छ । काठमाडौँ विश्वविद्यालयसँगको सहकार्यमा हाइड्रोजन ऊर्जाको विकास र प्रयोगका लागि काम गरिरहेका छौँ । यस्ता कार्यबाट निगमको व्यापारमा विविधीकरण आउने अपेक्षा गरेका छौँ,' कार्यकारी निर्देशक भट्टले भने ।
उनले निगमको भण्डारण क्षमता, पाइपलाइन विस्तार, डिपोहरूको आधुनिकीकरणका साथै मानव संशाधनका क्षेत्रमा विकास तथा सूचना प्रविधिको प्रयोगलाई प्राथमिकतामा राखिएको बताए ।"
मृतकका परिवार र यातायात व्यवसायीबीच सहमतिपछि सडक खुला,"दाङ बसको ठक्करबाट एक महिलाको मृत्यु भएपछि तुलसीपुरमा क्षतिपूर्तिको माग गर्दै आन्दोलनमा उत्रिएका मृतकका परिवार र यातायात व्यवसायीबीच सहमति भएको छ ।
बिमाअनुसार पाउने रकमका साथै मृतकका सन्तानलाई १२ कक्षासम्म पढाइदिने सहमति पछि बिहीबार रातिदेखि नै आन्दोलन फिर्ता भएको इलाका प्रहरी कार्यालय तुलसीपुरका प्रमुख डीएसपी अनिल ठकुरीले बताए ।
तुलसीपुर बजारबाट बसपार्कतर्फ जाँदै गरेको लुम्बिनी प्रदेश ०२००१ ख ००४४ नम्बरको बसले बुधबार ठक्कर दिँदा तुलसीपुर उपमहानगरपालिका५ सम्झना टोलकी ३९ वर्षीया तिर्सना घर्तीको मृत्यु भएको थियो ।
मृतकका आफन्त र यातायात व्यवसायीबीच बिहीबार दिनभर भएको छलफल नमिलेपछि आक्रोशित आफन्तहरुले बिहीबार अपराह्नदेखि सडकमा टायर बालेर प्रदर्शन गरेका थिए ।"
नेटवर्किङ व्यवसायलाई सजिलो हुने गरी निर्देशिका खारेज गर्न चलखेल,"काठमाडौँ एक साताअघि प्रधानमन्त्री केपी शर्मा ओलीले बाझिएकानचाहिने निर्देशिका र कार्यविधि मापदण्ड खारेज गर्न सचिवहरूलाई निर्देशन दिए । दैनिक कार्यसम्पादनमा चाहिने मात्रै राखेर अन्य खारेज गर्न उनको निर्देशन थियो । तर प्रधानमन्त्रीको उक्त निर्देशनपछि नेटवर्किङ व्यवसायी चलखेलमा लागेका छन् ।
उनीहरूले वस्तुको प्रत्यक्ष विक्रीसम्बन्धी निर्देशिका खारेज गर्न लबिइङ थालेका छन् ।
वस्तुको प्रत्यक्ष बिक्रीसम्बन्धी निर्देशिका र नियमावलीमा मुनाफा बाझिएको भन्दै आफूअनुकूल नरहेको निर्देशिका खारेज गर्न उनीहरूले लबिइङ थालेका हुन् । कांग्रेसएमालेका नेतादेखि मन्त्रीलाई समेत भेटेर उनीहरूले आफ्नो काम गराइरहेका छन् । उद्योग वाणिज्य तथा आपूर्तिमन्त्री दामोदर भण्डारीसम्मलाई भेटेर उनीहरूले चलखेल थालेको बताइएको छ ।
वस्तुको प्रत्यक्ष बिक्रीसम्बन्धी निर्देशिकामा खरिदको ४२ प्रतिशत मुनाफा लिन पाइने उल्लेख छ । नियमावलीमा बिक्रीको ४२ प्रतिशतसम्मको व्यवस्था छ । प्रधानमन्त्रीको निर्देशन आएपछि त्यही मौकामा सकेसम्म निर्देशिका खारेज गराउने, खारेज नभए बिक्रीका आधारमा मुनाफा गराउन लबिइङ सुरु भएको छ, उद्योग, वाणिज्य तथा आपूर्ति मन्त्रालयका एक अधिकारीले भने, यसका लागि राजनीतिक रूपमा पनि दबाब बढिरहेको छ । नेटवर्किङमा राजनीतिक दलका नेताहरूको पनि लगानी छ । त्यही कारण बिक्री मूल्यमा मुनाफा राख्न दबाब सिर्जना गरिएको छ ।
कालोबजारी तथा केही अन्य सामाजिक अपराध तथा सजाय ऐन २०३२ अनुसार कुनै पनि व्यवसायीले मालवस्तु र व्यापारको प्रचलनअनुसार सामान्यतया सयकडा २० प्रतिशतभन्दा बढी मुनाफा लिन पाउँदैनन् । यसभन्दा बढी मुनाफा लिए स्वतः कालोबजारी ऐन आकर्षित हुन्छ । तर नेटवर्किङ व्यवसायीले अहिले पनि ४२ प्रतिशत मुनाफा असुल्दै आएका छन् ।
सरकारले सर्वसाधारणलाई ठग्ने व्यवसायीको पक्षमा निर्णय गरेर अपराध हुने उपभोक्ता हित संरक्षण मञ्च नेपालका अध्यक्ष ज्योति बानियाँले बताए । शक्तिको दुरुपयोग गरेर सर्वसाधारण मार्ने काम गरे उनीहरू सजायको भागीदार हुने उनको भनाइ छ । अपराध गर्ने जोकोहीलाई छुट हुँदैन, ढिलोचाँडो कानुनी दायरामा आउनैपर्छ, बानियाँले भने, पहिलो कुरा ४२ प्रतिशत मुनाफा लिनु नै अपराध हो । त्यसमाथि कालोबजारी ऐन छल्नु अपराध हो । बिक्री मूल्यमा मुनाफा भए बिक्री मूल्य जति देखाए पनि हुने भयो, यसले सर्वसाधारण ठगिने क्रम बढ्छ ।
उपभोक्ता अधिकार अनुसन्धान मञ्चका अध्यक्ष माधव तिमिल्सिनाले पनि ४२ प्रतिशत मुनाफा दिएर लुट भइरहेको जनाए । यही बेला निर्देशिकामै बिक्रीको ४२ प्रतिशत मुनाफा लिने व्यवस्था गरिँदा सर्वसाधारण थप ठगिने उनको भनाइ छ । सरकार व्यवसायीको इसारामा चल्नु हुँदैन । आफैंले दिएको निर्देशन र नीति नियमको सही परिपालन नगर्ने सरकारले लबिइङ र चलखेललाई सहयोग पुग्ने गरी उपभोक्ताको हितविपरीत काम गर्नु हुँदैन, उनले भने, नेटवर्किङ व्यवसायीको पक्षमा निर्णय भए राज्यविहीनताको अनुभव हुन्छ ।
मुनाफा र निर्देशिकाबारे वाणिज्य, आपूर्ति तथा उपभोक्ता संरक्षण विभाग स्पष्ट रहेको जनाइएको छ । विभागले खरिद मूल्यको ४२ प्रतिशत मुनाफा लिन पाउने निर्देशन दिँदै आएको छ । तर विभागलाई संशोधनको दबाब उत्तिकै रहेको कर्मचारी बताउँछन् । पछिल्लो समय नवीकरण गर्दा खरिदको ४२ प्रतिशत मुनाफा भनेको छ । तर दबाब बिक्रीको छ, विभागका एक कर्मचारीले भने, तर दबाब व्यवसायीसँगै माथिल्लो निकायबाट पनि छ ।
व्यवसायीको दबाबकै कारण उद्योग, वाणिज्य तथा आपूर्ति मन्त्रालयले वस्तुको प्रत्यक्ष बिक्रीसम्बन्धी कानुन संशोधन गर्न सुझावसमेत संकलन गरेको छ । २०८१ कात्तिक ८ को सचिवस्तरको निर्णयानुसार वस्तुको प्रत्यक्ष बिक्रीसम्बन्धी कानुन (ऐन, नियम, निर्देशिका तथा निर्देशन) को समयानुकूल संशोधन गर्न भन्दै उपसचिव निमेष मिश्रको संयोजकत्वमा ५ सदस्यीय सुझाव संकलन समिति गठन भएको थियो ।
समितिले धरौटी रकम ५० लाख रुपैयाँबाट घटाएर २५ लाख रुपैयाँससम्म बनाउने सुझावसहितको प्रतिवेदन बुझाएको छ । धरौटी रकम धेरै हुँदा ठूला व्यवसायीले मात्रै व्यवसाय गर्न पाए, सानाले पाएनन्, त्यही कारण धरौटी रकम घटाउन सुझाइएको छ, एक कर्मचारीले भने, संसदीय समितिले धरौटी रकम बढाउन निर्देशन दिएकामा मन्त्रालयले गठन गरेको समितिले धरौटी रकम घटाउन सुझाव दिएको छ । व्यवसायीले २० बुँदे निर्देशन पनि खारेज गराउन लबिइङ थालेका छन् ।
२०७९ माघ २६ मा २० बुँदे निर्देशन जारी गरिएको थियो । त्यसको ११ नम्बर बुँदामा भनिएको छ, वस्तुको प्रत्यक्ष बिक्री वा नेटवर्किङ वा अन्य जुनसुकै किसिमको कार्य गर्ने कुनै पनि विदेशी कम्पनीको प्रत्यक्ष वा अप्रत्यक्ष शाखा वा सञ्चालकका रूपमा रहेर कुनै पनि कार्यजिम्मेवारी वा भूमिका निर्वाह नगर्नु हुन ।
निर्देशनले वस्तुको प्रत्यक्ष बिक्री वा नेटवर्किङमा विदेशी कम्पनीको प्रत्यक्ष वा अप्रत्यक्ष शाखा वा सञ्चालनमा पूर्ण बन्देज गर्छ । व्यवसायीले भने यही २० बुँदे निर्देशन पनि खारेज हुनुपर्ने लबिइङ गरिरहेका छन् । २० बुँदे निर्देशन वाणिज्य, आपूर्ति तथा उपभोक्ता संरक्षण विभागले गरेको निर्णय हो ।
तत्कालीन महानिर्देशक महेश भट्टराईले उक्त निर्देशन जारी गरेका थिए । अहिले निर्देशिकासँगै निर्देशन पनि खारेज गराउन खोजिएको छ, विभागका एक अधिकारीले भने । अहिले वस्तुको प्रत्यक्ष बिक्रीका नाममा करिब दुई दर्जन कम्पनीले अनुमति पाएका छन् । कतिपय पुरानै नेटवर्किङ कम्पनीका सञ्चालकले वस्तु तथा प्रत्यक्ष बिक्रीका नाममा अनुमति लिएका छन् । धेरैजसो कम्पनीले पिरामिड शैलीमा नेटवर्किङ गरिराखेका छन् । तर अनुगमन प्रभावकारी छैन ।
नेटवर्किङबाट धेरै ठगिएको जानकार बताउँछन् । विभागमा उजुरी पनि पर्ने गरेको छ । तर अनुगमन गर्नकै लागि सरकारले अधिकृत तोक्नुपर्नेमा अहिलेसम्म नतोकिएको विभागका कर्मचारी बताउँछन् । वस्तुको प्रत्यक्ष बिक्री ऐन २०७४ र वस्तुको प्रत्यक्ष बिक्री नियमावली २०७६ बन्यो । ऐनले वस्तुको प्रत्यक्ष बिक्री गर्ने व्यावसायिक क्षेत्रमा अनुगमन गर्न अधिकृत तोक्न भनेको छ । तर अहिलेसम्म तोकिएन, त्यही भएर मुद्दा चलाउन सकिएन, विभागका कर्मचारीले भने, एक साताअघि अनुगमन अधिकृत तोक्न मन्त्रालयमा फाइलसहितको अनुरोध गरेका छौं । मन्त्रालयले मन्त्रिपरिषद्बाट निर्णय गराएपछि मात्रै आधिकारिकता पाउँछ ।
मन्त्रालयको निर्देशनबिना निर्देशिका खारेज वा बिक्रीका आधारमा ४२ प्रतिशत मुनाफा दिन नसकिने वाणिज्य, आपूर्ति तथा उपभोक्ता संरक्षण विभागका महानिर्देशक राजन पौडेलले बताए । विभागले खरिदका आधारमा ४२ प्रतिशतको निर्णय गरेको छ । तालुक मन्त्रालयले निर्देशिका खारेज गरे वा बिक्रीका आधारमा मुनाफाको कुरा गरे छुट्टै कुरा हो, नभएर तत्काल खारेजको सम्भावना छैन, पौडेलले भने ।"
भिजनको राजनीति कि भ्रमको व्यापार ?,"काठमाडौँ सन् २०१६ मा प्रकाशित पंकज मिश्रको एज अफ एंगर र २०२४ मा प्रकाशित फरिद जकरियाको एज अफ रिभोलुसन्स जस्ता विश्व चर्चित पुस्तकका शीर्षकले नै समाज र राजनीति कुन दिशातर्फ उन्मुख भइरहेको छ भन्ने स्पष्ट सन्देश दिएका छन् ।
सिद्धान्त र सत्ता, भिजन र भ्रम, आशा र निराशाको असंगतिपूर्ण अन्तरसम्बन्ध र अन्तरविरोधले अलोकप्रिय र अनिश्चित हुँदै आएको राजनीति अहिले थप विवादित र निराशाजनक भएको छ । राजनीतिक अस्थिरता भएका विपन्न, द्वन्द्वग्रस्त, विकासोन्मुख देशमा मात्रै होइन, समुन्नत र समृद्ध लोकतान्त्रिक अमेरिका, युरोप, अस्ट्रेलिया, जापान, भारत जस्ता देशमा समेत सरकार, राजनीति, संस्थापन, मूलधारप्रति व्यापक असन्तुष्टि र आक्रोश बढ्दै गएको देखिन्छ ।
विश्वव्यापी रूपमा नै मूलधारका लोकतन्त्रवादी, उदारवादी, बहुलवादी, मध्यमार्गी प्रतिरक्षात्मक हुँदै गएका छन् भने उग्रराष्ट्रवादी, पपुलिस्ट, दक्षिणपन्थी, अनुदारवादी पार्टी, विचार र धार हाबी हुँदै गएको देखिन्छ । सन् २०२४ मा सम्पन्न भएका करिब ७० मध्ये अधिकांश देशमा मूलधारका पार्टी पराजित भई उग्रराष्ट्रवादी, पपुलिस्ट, अनुदारवादी, दक्षिणपन्थी, आप्रवासनविरोधी पार्टीले विजय हासिल गरेपछि अर्थपूर्ण राजनीतिक सन्देश प्रवाहित भएको छ ।
राजनीतिकनिहिलिजम कि भ्रामक भाष्य ?
अन्तर्राष्ट्रिय राजनीतिक, आर्थिक, सामाजिक लहरको प्रत्यक्ष वा परोक्ष प्रभाव नेपालमा पनि पर्दै आएको छ । बुझेर वा नबुझेर नेपाली समाज पनि पपुलिस्ट, नकारात्मक र भ्रामक भाष्यको सिकार हुँदै गएको देखिन्छ । नेपाल बन्दैन, भविष्य पनि छैन, विदेश जानुको विकल्प छैन, सबै पार्टी खराब, सबै नेता असफल, सबै सरकार भ्रष्ट, राजनीति भनेकै कुशासनको पर्याय हो भन्ने जस्ता नकारात्मक र निराशाजनक भाष्य डढेलो जस्तै फैलिँदै गएको देखिन्छ ।
भ्रमको व्यापार, निराशाको खेती र अतिरञ्जित प्रोपगाण्डाको कोलाहलले समाज नै प्रदूषित भएको छ । सम्यक, विवेकसम्मत र तथ्यपरक विचार तथा दृष्टिकोणभन्दा उग्र, अतिवादी र मनोगत भाष्य, निन्दा र भर्त्सना प्रचलित बहसमा हाबी हुँदै गएको देखिन्छ ।
राजनीतिक इतिहास, भिजन, विचार, नीति, नैतिकता, योग्यता, क्षमता, संघर्ष होइन, चर्को र गैरजिम्मेवार अभिव्यक्ति, प्रायोजित प्रोपगाण्डा, सस्तो स्टन्टबाजी र चमत्कारको भ्रम नै राजनीतिक मानक मान्न थालिएको छ । जादुगर, अवतारी र चमत्कारी बाबा जस्ता प्रतीत हुने पार्टी, प्रवृत्ति र पात्रको जनोत्तेजक तथा भावोत्तेजक अभिव्यक्तिमा जनता भ्रमित हुँदै गएको देखिन्छ ।
राजनीति भनेको भिजन हो कि भ्रम ? डेलिभरी गर्ने उत्तरदायी विधि र प्रणाली हो कि जादु वा चमत्कार गर्ने गोयबल्स शैलीको प्रोपगाण्डा ? यस्तो भ्रमित समाज र भ्रामक भाष्यको कालखण्डमा भिजनको राजनीति कि भ्रमको व्यापार भन्ने द्विविधापूर्ण प्रश्न उठ्नु अस्वाभाविक भएन ।
जब समाज भ्रमित हुन्छ र जनता निराश हुन्छन्, तब भ्रम पनि सत्य जस्तो लाग्छ र सत्य पनि भ्रम जस्तो लाग्छ । यस्तो विडम्बनापूर्ण राजनीतिक तथा सामाजिक मनोविज्ञानलाई निहिलिजम (शून्यवाद, निराशावाद) भनिन्छ । अहिले नेपाली समाज त्यस्तै राजनीतिक निहिलिजमको चरणबाट गुज्रिरहेको छ ।
सन् १९६० देखि १९१७ सम्मको अवधिलाई तत्कालीन रुसको राजनीतिक निहिलिजमको दुर्भाग्यपूर्ण कालखण्ड मानिन्छ । लेनिनको नेतृत्वमा भएको हिंसात्मक क्रान्ति र जार अलेक्जेन्डर द्वितीयको राज्य आतंक तथा आम नरसंहारको प्रतिफलस्वरूप लाखौं रसियाली जनताको ज्यान गएको थियो भने अर्थतन्त्र तहसनहस भएको थियो ।
यही कारणले रसियाली जनतामा व्यापक निराशा र शून्यवादी भावना विकसित भएको थियो । जर्मन दार्शनिक नित्से र रसियन दार्शनिक निकोले चेर्निसेभ्सकीले राजनीतिक निहिलिजमलाई सैद्धान्तिकीकरण गरेका थिए । नेपालको सन्दर्भमा केही पार्टी र नेता आत्मनिन्दाले ग्रस्त छन् भने केही आत्मप्रशंसाले मन्त्रमुग्ध छन् । यी दुवै आत्मघाती प्रवृत्ति हुन् ।
२०४६ मा बहुदलीय लोकतन्त्र तथा २०६३ मा संघीय लोकतान्त्रिक गणतन्त्र स्थापना भएपछि राजनीतिक, आर्थिक, सामाजिक, सांस्कृतिक र विकासका दृष्टिले महत्त्वपूर्ण उपलब्धि हासिल भएका छन् । तर जनताको अपेक्षाअनुसार यी उपलब्धि पर्याप्त भएनन् । त्यसैले जनतामा निराशा व्याप्त छ भने राजनीति, पार्टी र शीर्ष नेतृत्वप्रति आक्रोश र वितृष्णा छ ।
राजनीतिक, आर्थिक, सामाजिक, सांस्कृतिक समस्या नभएका होइनन्, छन् । तर ती सबै समस्याको समाधान लोकतान्त्रिक तथा वैधानिक प्रक्रियाबाटै यही संविधानको बृहत्तर परिधिबाटै गर्न सकिन्छ । यसैगरी शासकीय सुधारमार्फत भ्रष्टाचार नियन्त्रण गरी सुशासन र सेवा प्रवाहको प्रत्याभूति गर्न सकिन्छ । यो राजनीतिक पार्टी र नेतृत्वको इमानदारिता, निष्ठा र प्रतिबद्धताको प्रश्न हो ।
एजेन्डामा बहस कि अतिरञ्जित आरोपप्रत्यारोप ?
नेपाल अहिले केही गम्भीर संवैधानिक, राजनीतिक, भूराजनीतिक, आर्थिक, सामाजिक, सांस्कृतिक बहस र संक्रमणको चरणबाट गुज्रिरहेको छ । यस्ता ज्वलन्त मुद्दाको निरूपण गरी राजनीतिक स्थायित्वसहितको लोकतान्त्रिक, उदार, बहुलवादी, समुन्नत र विकसित नेपालको ठोस मार्गचित्र तय गर्ने घडी हो । त्यसैले यो घडी नेपालको इतिहासकै लागि कोसेढुंगा हो । तर यस्ता सैद्धान्तिक, वैचारिक र नीतिगत विषयमा सार्थक छलफल, बहस र विमर्श भएका छैनन् ।
सहमतिका आधारमा संविधान संशोधन गरी सम्पूर्ण नेपाली जनताले स्वामित्व ग्रहण गर्ने साझा सहमतिको दस्ताबेज कसरी बनाउने ? सन् २०२६ मा नेपाल अतिकम विकसितबाट विकासशील राष्ट्रको रूपमा स्तरोन्नति भएपछि कस्तो नीति, अर्थनीति र विकास मोडल अनुसरण गर्ने ? योग्यता, सीप र अनुभवअनुसारको स्वदेशमै पर्याप्त र मर्यादित रोजगारी कसरी सिर्जना गर्ने ? समुन्नत नेपालको मार्गचित्र कस्तो हो ? समावेशी वृद्धिमा आधारित सामाजिक न्यायसहितको अर्थतन्त्रको विकास कसरी गर्ने ? स्वतन्त्र र सन्तुलित परराष्ट्र नीति कसरी प्रत्याभूत गर्ने ? वैदेशिक लगानी कसरी आकर्षित गर्ने ? भ्रष्टाचार नियन्त्रण गरी सुशासनको प्रत्याभूति कसरी गर्ने ? धनी र गरिब जनताबीचको आर्थिक असमानता न्यूनीकरण गरी समतामूलक समाज कसरी सिर्जना गर्ने ? धार्मिक, सामाजिक, सांस्कृतिक, जातीय, भाषिक, भौगोलिक विभेदको अन्त्य गरी न्यायपूर्ण र विभेदरहित समाज कसरी सिर्जना गर्ने ? विद्यमान संरचनागत समस्यालाई कसरी संरचनागत रूपान्तरण गर्ने ?
यस्ता ज्वलन्त एजेन्डाका सूची अद्यावधिक गर्दा खण्डकाव्य नै हुन सक्छ । तर न पुराना न नयाँ कुनै पनि पार्टी र नेताहरूले यसबारेमा ठोस दृष्टिकोण, नीति र एजेन्डा सार्वजनिक गरेका छैनन् । केहीले गरेका भए पनि परम्परागत, असान्दर्भिक र कर्मकाण्डी छन् । निराशाको खेती र भ्रमको व्यापार गरेर नयाँनयाँ पपुलिस्ट पार्टी, पात्र र प्रवृत्तिहरू उदाएका छन् । तर विरोध, आक्रोश र निन्दाबाहेक उनीहरूसँग विद्यमान समस्या समाधान गर्ने कुनै भिजन र नीति छैन ।
अपवादस्वरूप कांग्रेस महामन्त्री गगन थापाले केही मौलिक राजनीतिक, आर्थिक, सामाजिक दृष्टिकोणसहितको दस्ताबेज सार्वजनिक गरेका छन् । समुन्नत नेपाल, आर्थिक विकास, सुशासन, भ्रष्टाचार नियन्त्रण, उत्तरदायी सरकार र डेलिभरी प्रमुख प्राथमिकता भएको थापाले घोषणा गरेका छन् । उनका दृष्टिकोण, एजेन्डा र प्राथमिकता उपयुक्त र पर्याप्त होलान्नहोलान्, त्यो पृथक् बहसको विषय हो । तर सैद्धान्तिकवैचारिक शून्यता भएको कालखण्डमा उनको प्रस्तावले नयाँ बहसको प्रारम्भ भने गरेको छ ।
लोकतान्त्रिक प्रणालीमा पार्टी र नेताहरूका बीचमा प्रतिस्पर्धा हुनु स्वाभाविक हो, हुन्छ । तर त्यस्तो प्रतिस्पर्धा प्रोपगाण्डा र भ्रामक भाष्य निर्माणमा होइन, देशका समस्या समाधान गर्ने भिजन, सिद्धान्त, नीति र कार्यक्रममा हुनुपर्यो ।
नागरिक अधिकार, लोकतन्त्र, विधिको शासन, सुशासन, भ्रष्टाचार नियन्त्रण जस्ता मुद्दामा हस्तक्षेपकारी भूमिका निर्वाह गर्दै आएको बौद्धिक समुदाय र नागरिक समाज विगत केही समयदेखि अर्थपूर्ण रूपमा मौन छ । बौद्धिक समुदायले पनि पपुलिस्ट र अवसरवादी राजनीतिकर्मीले जस्तै निराशाको व्यापार मात्रै गर्ने कि निकासको बारेमा बहस गर्ने ? गुण र दोषको आधारमा सत्यतथ्य बोल्ने कि नबोल्ने ? बौद्धिक समुदायले पनि सत्यतथ्य नबोले अरू कसले बोल्छ ? के बौद्धिक समुदाय पनि ट्यासिटस ट्र्याप मा फस्दै गएको हो ? बौद्धिक समुदायको यो केवल भूमिका मात्रै होइन, कर्तव्यसमेत हो । युरोप, अमेरिकाको इतिहास र बौद्धिक समुदायको सार्थक हस्तक्षेपबाट नेपालको बौद्धिक समुदायले शिक्षा लिनु आवश्यक छ ।
यद्यपि सरकार, पार्टी र नेता भनेकै भ्रष्टाचार, कुशासन, विकृति, विसंगतिको पर्याय भएको विडम्बनापूर्ण घडीमा बौद्धिक समुदायको मौनता पनि अस्वाभाविक होइन । शासकीय प्रणालीमा सुधार, सरकारले डेलिभरी गरी सुशासनको प्रत्याभूति, मूलधारका पार्टी रूपान्तरणको सम्भावना सुदूर भविष्यसम्म पनि नदेखेका कारण बौद्धिक समुदायदेखि जनस्तरसम्म व्यापक वितृष्णा सिर्जना भएको हो ।
तर बौद्धिक समुदाय, नागरिक समाज, क्रिटिकल मास जति मौन बस्छ, त्यति नै पपुलिस्ट, अतिवादी, अनुदारवादी, पुरातनवादीहरू हाबी हुँदै जानेछन् । अन्ततः लोकतन्त्र, उदारवाद, प्रगतिशील तथा रूपान्तरणकारी पार्टी, धार तथा नेतृत्व अलोकप्रिय र कमजोर बन्दै जानेछ । बौद्धिक समुदायले उक्त वास्तविकतालाई आत्मसात् गर्नु अपरिहार्य छ ।
वैकल्पिक मिडिया कि पपुलिजमको औजार ?
शीघ्र सूचना, प्रत्यक्ष संवाद र जीवन्त बहसका दृष्टिले फेसबुक, एक्स, युट्युब, इन्स्टाग्राम, टिकटक जस्ता वैकल्पिक मिडिया, डिजिटल प्लेटफर्म र सामाजिक सञ्जाल अत्यन्त लोकप्रिय, उपयोगी र प्रभावशाली माध्यम भएका छन् । सूचना प्रविधि, डिजिटल मिडिया र सामाजिक सञ्जालको विकासले सर्वसाधारण जनतामा समेत सूचना, ज्ञान र मनोरञ्जनमा पहुँच स्थापित भएको छ भने सार्वजनिक विमर्शको आयाममा मौलिक परिवर्तन आएको छ ।
नेतादेखि जनतासम्म, सरकारदेखि पार्टीसम्म, नीतिनिर्मातादेखि बौद्धिक समुदायसम्म सबैको सामाजिक सञ्जालप्रतिको आकर्षण मास हिस्टेरिया जस्तै भएको देखिन्छ । सामाजिक सञ्जालमा भाइरल हुने मनोरोगबाट समाजका सबै तह र तप्का संक्रमित भएको देखिन्छ । विचार र बहसको सञ्जालीकरणले समाज थप दिग्भ्रमित हुँदै गएको देखिन्छ ।
वैकल्पिक भाष्य निर्माण गर्ने नाममा पपुलिजम, राष्ट्रवाद, अनुदारवाद, अतिवादलाई प्रोत्साहित गरेको वैकल्पिक मिडिया तथा सामाजिक सञ्जालसम्बन्धी अध्ययनअनुसन्धान गर्ने अन्तर्राष्ट्रिय संस्थाहरूले निष्कर्ष निकालेका छन् । विशेषगरी डिजिटल प्लेटफर्म र सामाजिक सञ्जाल पपुलिस्ट, अनुदारवादी र अतिवादी प्रोपगाण्डा मेसिन भएको संज्ञा दिँदै मिसइन्फर्मेसन, डिसइन्फर्मेसन, घृणा, असहिष्णुता फैलाउने औजार भएको ठहर गरेका छन् ।
तथ्य र तथ्यांकका आधारमा सिद्धान्त, विचार, नीतिमाथि बहस र विमर्श बहस गरिँदैन, केवल मिथ्यांकका आधारमा अतिरञ्जित र अस्वस्थ आरोपप्रत्यारोप गरिन्छ । जसले चर्को स्वरमा निन्दा र भर्त्सना गर्यो, त्यही क्रान्तिकारी भन्ने भ्रामक मानक र भाष्य स्थापित हुँदै गएको देखिन्छ । सत्ताका सौदागर र निराशाका व्यापारीहरू राजनीतिक सट्टाबजारमा आश्चर्यजनक रूपमा हाबी हुँदै गइरहेका छन् ।
अतिरञ्जित, असहिष्णु र विषाक्त प्रोपगाण्डालाई लोकप्रिय भाष्यको रूपमा परिभाषित र आत्मसात् गर्ने दुर्भाग्यपूर्ण प्रवृत्ति बढ्दै गइरहेको छ । पार्टी, नेता र कार्यकर्ताहरू पनि सामाजिक सञ्जाल र डिजिटल प्लेटफर्म आधारित र केन्द्रित हुँदै गएको देखिन्छ । कतिपय पार्टीले साइबर सेना नै परिचालित गरी भ्रामक भाष्य निर्माण तथा विपक्षीमाथि आक्रमण गर्दै आइरहेका छन् ।
मूलधार, मध्यमार्ग र उदार मूल्यमान्यतामाथि आक्रमण गरी लोकप्रिय र नायक हुने पपुलिस्ट तथा स्टन्टवादी प्रवृत्ति हाबी भएको देखिन्छ । यस्तो प्रवृत्ति यति उत्कर्ष बिन्दुमा पुगेको छ कि कुनै विचार, सिद्धान्त, पार्टी वा पात्रलाई देवत्वकरण कि दानवीकरण पर्ने अतिवादी प्रवृत्ति बढ्दै गइरहेको छ । असत्य पनि हजार पटक भन्यो भने सत्यको रूपमा स्थापित गर्न सकिन्छ भन्ने प्रोपगाण्डा सिद्धान्तका प्रणेता हिटलरका प्रचारमन्त्री जोसेफ गोयबल्सका एकपछि अर्को नयाँनयाँ मानसपुत्र उदाएका छन् ।
मिडिया साक्षरता कमजोर रहेको हाम्रो जस्तो देशमा भ्रामक र मिथ्या सूचना फैलाएर समाजलाई दिग्भ्रमित पारी राजनीतिक स्वार्थ पूरा गर्ने अस्त्रका रूपमा दुरुपयोग बढ्दो छ । आर्टिफिसियल इन्टेलिजेन्स, फेक न्युज, डिप फेक, अल्गोरिदमका कारण यस्तो प्रवृत्तिलाई थप मलजल गरिरहेको छ । यस्ता घटनाक्रमको सूक्ष्म विश्लेषण गर्दा समाज तीव्र गतिमा अवाञ्छित ध्रुवीकरण र अस्वाभाविक अतिवादको दिशातर्फ उन्मुख हुँदै गएको छ । त्यसैले सामाजिक सञ्जालमार्फत सिर्जना भएको पपुलिजम र अनुदारवादको घातक लहरको नियन्त्रण नै आजको जटिल प्रश्न भएको छ ।
अमेरिकाका नवनिर्वाचित राष्ट्रपति डोनाल्ड ट्रम्पदेखि भारतका प्रधानमन्त्री नरेन्द्र मोदीसम्म, अर्जेन्टिनाका राष्ट्रपति जाभियर मिलेइदेखि फ्रान्सकी दक्षिणपन्थी पार्टीकी प्रमुख ली पेनसम्मका सबै पपुलिस्ट नेताको उदय सामाजिक सञ्जाल तथा वैकल्पिक मिडियामार्फत भएको हो । ट्रम्प, मोदी, मिलेइ, ली पेनलगायतका पपुलिस्ट नेताहरू उदारवाद, लोकतान्त्रिक संस्था, संस्थापन, मूलधारका पार्टी र सञ्चारमाध्यम, बौद्धिक समुदायमाथि आक्रमण गरेर स्थापित भएका हुन् । नेपालका पनि मूलधारका उदारवादी, बहुलवादी, मध्यमार्गी पार्टी र नेता प्रतिरक्षात्मक हुँदै गइरहेका छन् ।
अमेरिकाका रुजबेल्ट कि जर्मनीका हिटलर ?
हरेक राष्ट्रको इतिहासमा जटिल राजनीतिक, आर्थिक, सामाजिक संकट आउँछन् । दूरदर्शी र भिजनरी नेतृत्वले त्यस्तो संकटलाई पनि अवसरमा रूपान्तरण गर्छ । तर दक्षिणपन्थी, पपुलिस्ट र सत्तामुखी पार्टी र पात्रले त्यस्तो संकटलाई सत्तामा पुग्ने भर्याङका रूपमा प्रयोग गर्छ । यसबारेमा अमेरिकामा फ्रयाङ्कलिन रुजबेल्ट र जर्मनीमा एडोल्फ हिटलरको उदयको प्रसंग अत्यन्त सान्दर्भिक छ । रुजबेल्ट र हिटलरको संयोग के छ भने उनीहरू सन् १९३३ एउटै वर्षमा सत्तामा पुगेका थिए भने सन् १९४५ एकै वर्षमा उनीहरूको मृत्यु भएको थियो ।
सन् १९२९ बाट सुरु भएको ग्रेट रिसेसन (महामन्दी) का कारण मुद्रास्फीति र बेरोजगारी बढेपछि युरोपअमेरिकाका जनतामा व्यापक निराशा छाएको थियो । पहिलो विश्वयुद्धको पराजय, राजनीतिक अस्थिरता, आर्थिक संकट, बेरोजगारी र मुद्रास्फीतिको दुष्चक्रबाट गुज्रिरहेको जर्मनीका जनता सरकारप्रति असन्तुष्ट र आक्रोशित थिए ।
सन् १९३३ मा जनताको त्यही निराशाको जगमा हिटलर जर्मनीको चान्सलर हुन सफल भएका थिए । प्रथम विश्वयुद्धमा भएको पराजयको बदला लिने, उग्रराष्ट्रवाद, पपुलिजम, जर्मन सर्वोच्चतावाद जस्ता प्रोपगाण्डाका आधारमा सत्तामा पुगेका थिए । तर सत्तामा पुगेपछि आफ्नै देशका यहुदीको आमनरसंहार मात्रै गरेनन्, हिटलरको कारणले नै मानव इतिहासकै कलंक मानिने नरसंहारकारी दोस्रो विश्वयुद्ध भएको थियो । सन् १९४५ मा आत्महत्या गरेपछि सन् १९३३ देखि प्रारम्भ भएको हिटलरको त्रासदीपूर्ण १२ वर्ष लामो कालखण्डको अन्त्य भएको थियो ।
सन् १९३३ मै रुजबेल्ट अमेरिकाको राष्ट्रपति निर्वाचित भएका थिए । महामन्दीका कारण अमेरिकाका जनता पनि जर्मनीका जस्तै निराश र असन्तुष्ट थिए । तर आर्थिक संकटबाट गुज्रिरहेको अमेरिकालाई न्यु डिल नामक नयाँ आर्थिक नीतिमार्फत रुजबेल्ट पुनर्जीवन दिन सफल भए । एकातिर आर्थिक महामन्दी थियो भने अर्कोतिर विश्वयुद्ध थियो । तर रुजबेल्टको भिजन र मौलिक आर्थिक सुधारको नीतिको कारणले अर्थतन्त्रले पुनर्जीवन मात्रै पाएन, मुद्रास्फीति नियन्त्रण गरी बेरोजगारी समस्यासमेत समाधान गर्न सफल भएका थिए ।
रुजबेल्टको उक्त मौलिक आर्थिक सुधारको नीतिलाई न्यु डिल भनिन्छ । वास्तवमा समुन्नत र सुपर पावर अमेरिकाको ऐतिहासिक र बलियो आधारशिला रुजबेल्टले नै निर्माण गरेका थिए । रुजबेल्टलाई अमेरिकाको सबैभन्दा सफल र लोकप्रिय राष्ट्रपति मानिन्छ । त्यसैले अमेरिकाको इतिहासमा नै अपवादस्वरूप उनी चार पटक राष्ट्रपति भएका थिए । उनीबाहेक कोही पनि दुई कार्यकालभन्दा बढी राष्ट्रपति भएका छैनन् ।
सन् २००८ देखि सुरु भएको अमेरिकायुरोपको आर्थिक मन्दीका कारण सन् १९३० को दशकको जस्तै अमेरिकी जनतामा व्यापक निराशा र असन्तुष्टि सिर्जना भएको थियो । त्यही निराशा र असन्तुष्टिको जगमा सन् २०१६ मा पहिलो पटक र अहिले दोस्रो पटक ट्रम्प राष्ट्रपति हुन सफल भए । जसरी उग्रराष्ट्रवाद, पपुलिजम र प्रोपगाण्डाका आधारमा हिटलर उदाएका थिए, ट्रम्प पनि त्यसरी नै उदाए । तर संकटको घडीमा केवल हिटलर जस्ता तानाशाह मात्रै होइन, रुजबेल्ट जस्ता भिजनरी राजनेताको पनि उदय हुन्छ ।
निष्कर्ष
प्रचलित समकालीन भाष्य जस्तो राजनीति भनेको जादु, चमत्कार वा अवतार होइन, भिजन र डेलिभरी हो । आजको आवश्यकता पनि यही हो र समाधान पनि यही हो । तर पार्टी र नेतृत्व केवल इतिहास र अतीतमुखी होइन, भविष्य र जनतामुखी हुनुपर्छ । समस्या र उत्तेजनामुखी होइन, समाधानमुखी हुनुपर्छ । विद्यमान निराशाको भाष्यलाई आशामा परिणत गर्नुपर्छ र जनचाहनाअनुसार डेलिभरी गरी आशालाई विश्वासमा रूपान्तरण गर्नुपर्छ । होइन भने पार्टी र नेतृत्वबारे मात्रै होइन, लोकतन्त्र र संविधानकै भविष्यमाथिसमेत गम्भीर प्रश्नचिह्न खडा हुनेछ ।
तर जनताले पनि पपुलिस्ट भाष्य र अतिरञ्जित प्रोपगाण्डाका आधारमा होइन, इतिहास, सिद्धान्त, भिजन, नीति र कार्यक्रमका आधारमा कुनै पार्टी वा नेतृत्वबारे दृष्टिकोण बनाउनुपर्छ । रवि लामिछाने र रास्वपाको भाष्य के थियो ? तर वास्तविकता के रहेछ ? बहुचर्चित र बहुविवादास्पद सहकारी प्रकरणबाट घामजत्तिकै छर्लंग भएको छ । यस्तो कटु वास्तविकताबाट शिक्षा लिएर जनताले पनि आवेश र प्रतिक्रियाका आधारमा होइन, विवेकसम्मत रूपमा निर्णय गर्नुपर्छ । अहिले नेपाललाई हिटलर र ट्रम्प होइन, रुजबेल्ट आवश्यक छ । त्यसैले जनताले पनि हिटलर र ट्रम्पहरूलाई होइन, रुजबेल्टहरूलाई समर्थन गर्नुपर्छ ।"
"बक्यौता फर्छ्योट, उधारो व्यापार नियमन र सरकारी वित्त सुधार गर्न आयोगको सुझाव","काठमाडौँ शिथिल अर्थतन्त्र सुधारका लागि सुझाव दिने जिम्मेवारी पाएको उच्चस्तरीय आर्थिक सुधार सुझाव आयोगले बुधबार उपप्रधानमन्त्री एवं अर्थमन्त्री विष्णुप्रसाद पौडेलसमक्ष आफ्नो प्रारम्भिक प्रतिवेदन बुझाएको छ । गत असोजमा पूर्वअर्थ सचिव रामेश्वर खनालको अध्यक्षतामा गठित उच्चस्तरीय सुधार आयोगले शिथिल अर्थतन्त्रलाई थप चलायमान र सुदृढ बनाउन विभिन्न सुझाएको हो ।
लामो समयदेखि अर्थतन्त्र चलायमान बन्न नसकेकाले निजी क्षेत्र सुस्ताएको अवस्था छ । यस्तो बेला एकातिर सरकारी वित्त (राजस्व संकलन, पुँजीगत खर्च, वैदेशिक सहायता तथा अनुदान आदि) पनि कमजोर छ भने अर्कोतिर सरकारले ब्याज अनुदान, बिमा शुल्क अनुदान, निर्माण व्यवसायी लगायतको अनिवार्य दायित्व पनि भुक्तानी दिन सकेको छैन ।
अर्थतन्त्र शिथिल रहेका बेला सरकारले खर्च बढाएर अर्थतन्त्र चलायमान बनाउन र निजी क्षेत्रलाई थप लगानी विस्तारका लागि प्रोत्साहन गर्नुपर्नेमा त्यसो हुन नसकेको प्रतिवेदनले औंल्याएको छ । आयोगका अध्यक्ष खनालले अर्थमन्त्री पौडेललाई बुझाएको प्रतिवेदनलाई अन्तरिम भनिएको छ ।
यो प्रारम्भिक प्रतिवेदन भएकाले धेरै कुरा समेटिएका छैनन्, यद्यपि शिथिल अर्थतन्त्रलाई तत्काल कसरी चलायमान बनाउने भन्नेबारे विभिन्न सुझाव यहाँ समेटिएको छ, आयोगका एक सदस्यले भने, अहिलेको प्रमुख समस्या निजी क्षेत्रसँगै समाजकै आत्मबल बढाउनु हो । सबैतिर निराशा छ, त्यसलाई चिर्न जरुरी छ । प्रतिवेदनले ती समस्या सम्बोधन गर्नेछ ।
प्रतिवेदनमा अर्थतन्त्रलाई थप चलायमान र सुदृढ बनाउने गरी तत्काल गर्नुपर्ने विषय उल्लेख गरिएको अर्थ मन्त्रालयले जनाएको छ । यसमा नेपालको कर प्रशासनलाई चुस्त र दुरुस्त बनाउनुपर्ने र त्यसका लागि दोहोरो कर प्रणाली हटाउनुपर्ने, कर प्रशासनका झन्झट कम गर्नुपर्ने सुझाव पनि आगोगको छ ।
आयोगले उधारो व्यापार नियमनका लागि उधारो व्यापारसम्बन्धी कानुन निर्माण गर्नुपर्ने सुझाव दिएको छ । पछिल्ला वर्षमा आपूर्तिकर्ताबाट व्यापारिक घरानाले उधारोमा सामान लिने तर समयमा पैसा भुक्तानी नदिने प्रवृत्ति झांगिएको छ । यसले पनि व्यापारमा समस्या ल्याएको देखिएकाले उधारो व्यापारलाई नियमन गर्न जरुरी देखिन्छ, आयोगका एक सदस्यले भने । यस्तो समस्या समाधानका लागि आयोगले उधारो व्यापारसम्बन्धी कानुन को मस्यौदा नै तयार पारेको स्रोतले जानकारी दएको छ ।
कम्पनी दर्ता प्रक्रियालाई सहज र एकलद्वारको बनाउने, दायित्व र अन्य बक्यौता रकम भुक्तानी दिने, वित्तीय क्षेत्रका वास्तविक समस्याग्रस्त ऋणीहरूलाई सहजीकरण गर्ने, व्यापारिक उधारो नियमन गर्न कानुन निर्माण गर्नेलगायत रहेको अर्थ मन्त्रालयले बताएको छ ।
प्रतिवेदनमा समस्याग्रस्त सहकारीबाट देखिएको समस्या सम्बोधन गर्ने, चालु आर्थिक वर्षको बाँकी अवधिमा पुँजीगत खर्च वृद्धि गर्ने, जाजरकोट भूकम्पलगायत विपदजन्य घटनाबाट क्षति पुगेको भौतिक पूर्वाधारको पुनर्निर्माणको काममा तीव्रता दिने, सरकारले जग्गा प्राप्तिको कारबाही चलाएको वा प्रक्रिया टुंगो लागेका जग्गाको मुआब्जा वितरणमा तीव्रता दिने तथा मार्गबाट आउने भारतीय पर्यटकलाई थप सहजीकरण गर्ने विषयमा सुझाइएको छ ।
पछिल्ला महिनामा भारतबाट धेरैभन्दा धेरै पर्यटक नेपाल आउने गरेका छन् । छिमेकी राष्ट्र, खुला सिमाना, भिसा नचाहिनेलगायत कारण भारतीय पर्यटकलाई प्रोत्साहन गर्न सके धेरै पर्यटक भित्र्याउन सकिने निष्कर्ष आयोगको छ ।
चालु आर्थिक वर्ष नयाँ ठेक्का नलगाई निर्माण सम्पन्न कामहरूको भुक्तानीलाई प्राथमिकता दिने, बहुवर्षीय ठेक्का लागेर सिर्जित दायित्व पूरा गरेर बजेट उपलब्ध हुन सक्ने भए मात्र नयाँ आयोजना आउने वर्षको बजेटमा राख्न सुझाइएको छ । सरकारले विभिन्न क्षेत्रमा प्रदान गरेको अनुदानले उत्पादन र रोजगारीमा पारेको प्रभावका आधारमा स्रोतको उपलब्धतालाई दृष्टिगत गर्न र सहुलियतपूर्ण कर्जाका लागि ब्याज अनुदान कार्यक्रममा पुनरावलोकन गर्न पनि सुझाइएको छ ।
स्वास्थ्य बिमाको प्रिमियम बढाउने, कोभिडअगाडि राम्रो अवस्थामा रहेको व्यवसाय अहिले समस्यामा रहेको तर पछि सुधार हुने अवस्था रहेमा विषय हेरीकन एक वर्षसम्म कर्जा पुनर्तालिकीकरण गर्न अवसर दिने, घरजग्गाको बजार शिथिल रहेको र बैंकहरूको गैरबैंकिङ सम्पत्ति बढ्दै गएको सन्दर्भमा सार्वजनिक निजी साझेदारीमा सम्पत्ति व्यवस्थापन कम्पनी स्थापना गर्न आवश्यक कानुन जारी गर्न आयोगको सुझाव छ ।
प्रतिवेदनमा सहकारी क्षेत्रमा देखिएका समस्या समाधान गर्न बचत तथा ऋण सहकारी संस्थाहरूको कार्यक्षेत्र एक स्थानीय तहको भौगोलिक क्षेत्रभन्दा बढी हुन नदिने गरी कानुनी व्यवस्था गर्ने, सहकारी संस्थाले कम्पनीलाई वा कुनै संगठित संस्थालाई सदस्य बनाउन निषेध गर्ने, प्राकृतिक व्यक्ति मात्र सदस्य हुन पाउने व्यवस्था गर्ने, बचत तथा ऋण सहकारी संस्थाहरूमा वित्तीय संस्थामा जस्तै एकल कर्जा सीमाको कानुनी व्यवस्था गर्ने, तत्कालका लागि एकै व्यक्तिलाई एउटा वा एकभन्दा बढी तमसुकबाट हुने कुल ऋण लगानी संस्थाको कुल सेयर पुँजीको १० प्रतिशतभन्दा बढी हुन नदिने व्यवस्था गर्नेलगायत सुझाव दिइएको छ ।
आयोगले चालु आर्थिक वर्षको बाँकी अवधिमा पुँजीगत खर्च वृद्धि गर्न १० करोडभन्दा बढी रकम विनियोजन भएका सबै आयोजनाको नियमित अनुगमन र स्थलगत रूपमा समस्याको समाधान गर्ने अधिकारसम्पन्न टोली परिचालन गर्नुपर्नेलगायत सुझाव दिएको छ ।"
सामाजिक सञ्जालबाट गरिने व्यापारलाई ईकमर्स कानुनमा समावेश गर्ने कि नगर्ने भन्नेमा संसद् र सरकारबीच अझै मतभेद,"काठमाडौँ संसद्को राष्ट्रिय सभाबाट पारित भएर प्रतिनिधि सभाका विभिन्न समितिमा छलफलका क्रममा रहेको ईकमर्ससम्बन्धी विधेयकमा सामाजिक सञ्जालबाट हुने व्यापारलाई सम्बोधन गर्ने कि नगर्ने भन्नेमा सांसद र सरकारबीच फरक मत देखिएको छ ।
सामाजिक सञ्जाल व्यापार गर्ने थलो नभएको र व्यक्तिव्यक्तिबीच हुने खरिदबिक्रीलाई ईकमर्स मान्न नहुने सरकारका प्रतिनिधिको तर्क छ भने सांसदहरूले यी विषयलाई कानुनले नसमेट्दा त्यस्ता व्यवसाय अवैध हुने धारणा राखेका छन् ।
मंगलबार उद्योग तथा वाणिज्य र श्रम तथा उपभोक्ता हित समितिको बैठकमा सो विधेयक मस्यौदा गर्ने विभिन्न मन्त्रालयका सचिव, सहसचिवहरूले सामाजिक सञ्जाल मार्केटप्लेसलाई यसमा समेट्न असहज हुने धारणा राखेका थिए । सांसदहरूले भने युग सुहाउँदो र समयसापेक्ष कानुन आवश्यक रहेको भन्दै अहिले प्रयोगमा रहेका सामाजिक सञ्जाल मार्केटप्लेसलाई समावेश गर्नुपर्ने विचार राखे ।
उद्योग, वाणिज्य तथा आपूर्ति मन्त्रालयका सचिव गोविन्दबहादुर कार्कीले सामाजिक सञ्जालमार्फत हुने व्यापारमा विक्रेता र खरिदकर्ताको पहिचान तथा वस्तुको गुणस्तर सुनिश्चित गर्न समस्या हुने भएकाले यसलाई विधेयकमा मान्यता दिन नसकिने बताएका थिए । उनले अनलाइन माध्यमबाट व्यवसाय गर्न चाहने जो कोहीले प्लाटफर्म निर्माण गरेर व्यवसाय दर्ता गर्नुपर्ने प्रावधानले व्यापारलाई कानुनी दायरामा ल्याउने धारणा राखे ।
विद्युतीय व्यापारलाई विश्वनीय बनाउनुपर्ने भएकाले अहिले जसरी सामाजिक सञ्जालबाट वस्तुको किनबेच हुन्छ, त्यहाँ हुने ठगी र बदमासीलाई कानुनको दायरामा ल्याउन नसकिने भएकाले ती प्लाटफर्मबाट हुने व्यापारलाई यो विधेयकले हालसम्म मान्यता दिएको छैन, सचिव कार्कीले भने, सामाजिक सञ्जालबाट वस्तु तथा सेवाको विज्ञापन गर्न सकिन्छ तर यो नै खरिदबिक्री गर्ने माध्यम हुनु हुँदैन । तर आफ्नै प्लाटफर्म स्थापना गर्न नसक्ने सानातिना व्यवसायीहरूले वाणिज्य विभागमा स्थापना भएको विद्युतीय पोर्टलमा सूचीकृत भएर सामाजिक सञ्जालबाट व्यवासाय गर्न सक्छन् कि भनेर हामीले सूचना प्रविधि विभागसँग प्राविधिक पक्षमा बुझ्न सक्छौं ।
राष्ट्रिय स्वतन्त्र पार्टीका सांसद गणेश पराजुलीले सामाजिक सञ्जालका मार्केटप्लेसलाई विधेयकमा समेट्नुपर्ने तर्क गरे । उनले यस्ता माध्यमलाई कानुनबाहिर राख्नु अनुचित हुने बताए । युगले पछ्याइरहेको, उपयोग गरिरहेका प्लाटफर्मलाई नजरअन्दाज गरियो भने उनीहरूलाई सम्बोधन गर्न हामीले फेरि अर्को कानुन बनाउन सक्दैनौं, उनले भने, एक व्यक्तीबाट अर्को व्यक्तीबीच अनलाइनमार्फत खरिदबिक्रि हुने हाम्रोबजारजस्ता सीटुसी मार्केटप्लेस छन् । यस्ता मार्केटप्लेसलाई पनि कानुनले सम्बोधन गरेर वैध गराइदिनुपर्छ ।
नेकपा एमालेका सांसद हेमराज राईले फेसबुकजस्ता सामाजिक सञ्जालभित्र मार्केटप्लेस पनि रहेको र त्यहाँ प्रयोगकर्ताहरूबीच वस्तु तथा सामान खरिदबिक्री भइरहेको सन्दर्भमा यस्तो व्यापारलाई कानुनी मान्यता दिनुपर्ने बताए । फेसबुकभित्र पनि मार्केटप्लेस हुन्छ भन्ने मलाई थाहा थिएन तर यसबारे थाहा पाएपछि र त्यहाँ व्यक्तिव्यक्तिबीच खरिदबिक्री हुने कुरा बुझेपछि यसलाई कानुनमा समेट्दा उचित हुन्छ भन्ने लाग्यो, राईले भने ।
त्यस्तै, कानुन, न्याय तथा संसदीय मामिला मन्त्रालयका सहसचिव हुमबहादुर केसीले सामाजिक सञ्जालबाट हुने बिक्री, भुक्तानी र बिल बिजक जारी गर्न सम्भव भएमा यस प्रकारको व्यवसायलाई विधेयकमा समावेश गर्न कुनै समस्या नरहेको औंल्याए । सञ्चार तथा सूचना प्रविधि मन्त्रालयका सहसचिव अनिलकुमार दत्तले चाहिँ विदेशी सामाजिक सञ्जालहरूलाई नियमन गर्न चुनौती रहेको उल्लेख गर्दै यसमा थप स्पष्ट भएर अघि बढ्नुपर्ने राय दिए ।
नेपालमा बनेका सामाजिक सञ्जाललाई त सजिलै नियमन गर्न सकिन्छ तर विदेशका प्लाटफर्महरू दर्ता गराउनै हामीलाई असहज भइरहेको अवस्था छ, सहसचिव दत्तले भने, मेटा, भाइबरजस्ता प्लाटफर्म आन्तरिक राजश्व विभागको प्रणालीमा दर्ता भएर कर तिरिरहेका छन् । टिकटकले पनि साइबर ब्युरोलाई आफ्नो एउटा इन्टरफेसमा पहुँच दिएको छ । राजश्व विभागसँग छलफल गरेर उहाँहरूको सिस्टम बुझेर मार्केटप्लेसमार्फत हुने व्यवसायलाई यस विधेयकमा समावेश गर्ने विषयमा स्पष्टता ल्याउन सकिन्छ ।
उद्योगमन्त्री दामोदर भण्डारीले विधेयक पारित गर्न लामो समय लागेको भन्दै समितिको बैठकमा कटाक्ष गरेका थिए । उनले ८१० महिनादेखि एउटै समितिमा एउटै विधेयकमा छलफल भइरहँदा पनि निष्कर्षमा पुर्याउन नसकेको बताए । कुनै पनि विधेयक समितिसम्म आइपुग्दा धेरै प्रक्रिया पूरा गरिएको हुन्छ, मन्त्रालयले मस्यौदा थालनी गरेर अन्तरमन्त्रालयको रायपछि क्याबिनेटमा पुग्छ, क्याबिनेटमा पनि समितिमा छलफल भएपछि बल्ल संसद्को समितिमा पुगेको हुन्छ, उनले भने, यत्रो चरण पार गरेर समितिमा आएको विधेयकलाई ८ १० महिनासम्म समितिमा छलफलकै विषयमा राख्दा कार्यान्वयमा कहिले जान्छ ?
सरकारले काम गरेन भन्ने प्रश्न उठाइरहँदा संसदीय समितिहरूले पनि हामीले के गर्यौं भन्ने विषयमा पनि समीक्षा गर्नुपर्ने मन्त्री भण्डारीले बताए । विद्युतीय व्यापारका सम्बन्धमा व्यवस्था गर्न बनेको विधेयक, २०८० माथि दफावार छलफल गर्न बोलाइएको बैठकमा उनले यो विधेयकलाई छिटो पारित गर्न आग्रह गरे । मन्त्रालयले गरेको प्रस्ताव जस्ताको त्यस्तै पारित गरौं भनेको होइन तर पारित त गर्नुपर्छ, उनले थपे, अब यो अनन्तकालसम्म छलफलमै राख्ने कि टुंगोमा पुर्याउने ?
मन्त्री भण्डारीको टिप्पणीप्रति रास्वपाका सांसद पराजुलीले आपत्ति जनाएका थिए । समितिले सरकारलाई निर्देशन दिनुपर्नेमा मन्त्रीले समितिको कामकारबाहीमा औंला उठाउनु जायज नभएको उनको टिप्पणी थियो । विधेयक दिन नसक्नु सरकारको कमजोरी हो, समितिमा कानुन पठाउन नसक्नु सरकारकै कमजोरी हो, पराजुलीले भने, समितिले आफ्नो काम गरिरहेको हुँदा मन्त्रीले यस्तो धारणा राख्नु र समितिप्रति प्रयोग गरेको भाषामा मेरो आपत्ती छ ।
समितिका सभापतिसमेत रहेका जनमत पार्टीका सांसद अब्दुल खानले एउटा विधेयक पारित गर्न ढिलाइ भए पनि सरकारले अरू विधेयक ल्याउन सक्ने प्रतिक्रिया दिए । मन्त्रालयले आधा दर्जन विधेयक ल्याउनसक्छ, उनले भने, छिटोभन्दा छिटो पारित गर्न र निष्कर्ष निकाल्न सकिन्छ । उनले विद्युतीय व्यापारसम्बन्धी विधेयक पारित गर्न ढिलाइ भएको स्वीकार्दै कानुन दिगो र समयसापेक्ष हुनुपर्ने भएकाले समय लागेको धारणा राखे । यसलाई छिटो टुंग्याउने योजना बनेको भए पनि २६ पुससम्म निरन्तर बैठक गरिने उनले स्पष्ट पारे ।"
नेपाल राष्ट्रिय व्यवसायी महासंघको तेस्रो राष्ट्रिय अधिवेशन पुस २० मा,"काठमाडौँ नेपाल राष्ट्रिय व्यवसायी महासंघको ७ औँ साधारणसभा तथा तेस्रो राष्ट्रिय अधिवेशन यही पुस २० गते आयोजना हुने भएको छ । अधिवेशनको पूर्वसन्ध्यामा काठमाडौंमा आयोजित पत्रकार सम्मेलनमा महासंघका अध्यक्ष कुमार कार्कीले अधिवेशन तथा साधारणसभाबारे जानकारी दिए ।
महासंघकाअनुसार अधिवक्ता अर्जुन अर्यालको संयोजकत्वमा पाँच सदस्यीय निर्वाचन समिति गठन गरिएको छ । निर्वाचन समितिले अन्तिम मतदाता नामावली प्रकाशन गरिसकेको छ ।
अध्यक्ष कार्कीले साना तथा मझौला उद्योगी व्यवसायीहरुलाई स्थानीय सरकारको सिफारिस बिना धितो सहुलियत ब्याजदरमा २५ लाख रूपैयाँसम्मको ऋण उपलब्ध गराउनुपर्ने धारणा राखे । 'व्यवसायीले अनुदानमा नभइ सहुलियत दरमा ऋणमा पाउनुपर्छ,' उनले भने । उनले व्यवसाय दर्ता प्रणाली एकद्वार प्रणालीबाट हुनु पर्ने, भन्सारदर समयसापेक्ष पनि परिमार्जन गरिनुपर्नेमा जोड दिए ।
सहरी क्षेत्रमा उद्योग व्यापार व्यवसाय गर्नेका लागि राज्यले वैज्ञानिक घरभाडा कर लागू गर्नुपर्ने, खाता विवरणहरुको आधारमा कर कार्यालयबाट कर चुक्ता प्रमाण पत्र प्रदान गरे पश्चात पुनरावलोकन हुनु नहुने, स्थायी लेखा नम्बरमार्फत गरिने कारोबारको सिमा रु ५० लाखबाट वढाएर रु दुई करोड बनाउनु पर्ने भनाइ राखे ।"
"सामान्य अंकले बढ्यो नेप्से, ५ अर्ब ३२ करोड रुपैयाँको काराेबार","काठमाडौँ सेयर कारोबार मापक नेप्से परिसूचक ४१९ अंकले बढेको छ । नेप्से शून्य दशमलव १५ प्रतिशतले बढेर २६३०७१ विन्दुमा बन्द भएको छ ।
कुल ७० कम्पनीको सेयर मूल्य बढ्यो भने १६३ कम्पनीको घट्यो । यस्तै ९ कम्पनीको मूल्य स्थिर रह्यो । आज ६१ हजार ८३९ पटकको सेयर किनबेचबाट ५ अर्ब ३२ करोड ९२ लाख रुपैयाँको सेयर कारोबार भएको छ ।
कुल २ करोड ९ लाख ७८ हजार ९७९ कित्ता सेयर किनबेच भए । कुल १३ उपसमूहमध्ये चार वटा उपसमूह मात्रै बढ्यो । बाँकी उपसमूहहरु घटे ।
बढ्ने उपसमूहहरुमा बैकिङ, इन्भेष्टमेन्ट, लघुवित्त र व्यापार उपसमूह बढे । घट्ने उपसमूहहरुमा विकास बैंक, होटल तथा पर्यटन, हाइड्रोपावर, निर्जीवन बिमालगायत रहे ।"
तरकारी व्यवसायमा युवा दम्पती,"काभ्रे पौरख गरे पाखो बारीबाटै राम्रो आम्दानी गर्न सकिन्छ भन्ने उदाहरणीय जोडी बनेका छन्, काभ्रेको भुम्लु गाउँपालिका९, ज्याम्दी झगडे गाउँका एक दम्पती ३२ वर्षीया शान्ति ठकुरी र ३४ वर्षीय हरिकुमार ठकुरी । बाँझो पाखोलाई खनजोत गरी तरकारी खेतीबाटै मनग्गे आम्दानी गरिरहेका छन् ।
३५ रोपनीको पाखोमा लगाइएको गोलभेंडा यतिबेला लटरम्म फलेका छन् । साउनमा लगाइएको गोलभेंडा यतिबेला ठकुरी दम्पतीलाई टिप्न भ्याइनभ्याइ छ ।
एक्लैले गोलभेंडा टिप्न नभ्याउने भएपछि दैनिक ७८ जना खेताला लगाएका छन् । टिपेर डोकामा चाङ लगाएर बारीमा राखिएका गोलभेंडा हरिले घरमा ल्याएर ग्रेडिङ गरेपछि साँझ बिक्रीका लागि काठमाडौंस्थित कालीमाटी लिएर जान्छन् ।
अहिले बजारमा गोलभेंडाको मूल्य राम्रो भएकाले यस पटक धेरै नाफा निकाल्न सकिने शान्तिको आशा छ । उनका अनुसार दसैंको समयमा राम्रो मूल्य पाएकाले फाइदा पनि राम्रै भएको थियो ।
त्यतिबेला प्रतिक्रेट ३ हजारदेखि २८ सय रुपैयाँसम्ममा बिक्री गरेका थियौं, उनले भनिन्, त्यस पटक १२०१३० क्रेट गोलभेंडा बिक्री गर्दा ३४ लाख रुपैयाँ आम्दानी भएको थियो । गोलभेंडाको मूल्य सधैं एकैनास हुँदैन, अहिले मूल्य अलि घटेको छ, १५ सय रुपैयाँसम्ममा बिक्री गरिरहेका छौं ।
उनका अनुसार यस वर्ष गोलभेंडाबाट कुल २० देखि २२ लाख रुपैयाँ आम्दानी हुने अनुमान गरेका छौं । जसबाट लगानी कटाएर १६ देखि १८ लाख नाफा हुने दम्पतीको अनुमान छ ।
पहिले यो पाखामा एक बाली मकै हुनुबाहेक बाँझै हुन्थ्यो, शान्तिले भनिन्, बारी बाँझै राख्नुभन्दा गोलभेंडा लगाउँदा राम्र्रै होला भनेर व्यावसायिक रूपमै लगाउन सुरु गरियो । उनका अनुसार, गोलभेंडा खेती पनि दुई किसिमले गर्ने गरिन्छ । एक थरी टनेलमा सिँचाइको प्रयोग गरेर गरिन्छ, उनले भनिन्, अर्को थरी टनेल र सिँचाइबिना गोलभेंडा लगाइन्छ, यस ठाउँमा सिँचाइको समस्या भएकाले हामीले टनेल र सिँचाइबिना आकाशे पानीका भरमा गोलभेंडा खेती गरेका छौं ।
शान्तिका अनुसार टनेलमा लगाइएको गोलभेंडा घामपानीबाट जोगिने भएकाले अलि लामो समयसम्म रहन्छ । यहाँ लगाइएको गोलभेंडा ठूलो पानी पर्यो भने जोगाउन गाह्रो हुन्छ । तर टनेलमा लगाइने गोलभेंडालाई जति यसमा धेरै मिहिनेत गर्न नपर्ने उनले बताइन् । यो दम्पतीले ८ वर्षयता व्यावसायिक रूपमा गोलभेंडा खेती सुरु गरेका हुन् । गोलभेंडा बिक्री गर्न हरि आफैं काठमाडौंको कालीमाटीसम्म पुग्ने गर्छन् ।
२०७२ मा आएको भूकम्पले उनीहरूको जीवनमा नयाँ मोड आयो । भूकम्प अघिसम्म ठकुरी दम्पती विदेश जाने सोचमा थिए । नेपालमा राम्रो केही गर्न सकिएन भनेर मलेसिया जाने तयारीमा थिएँ, हरिले भने, काठमाडौंको ठमेलमा खाद्यान्न पसल गरेर बसेका थियौं, पसलमा लगानी गरेको साता दिनमै भिसा लाग्यो, पसलको लगानीको चिन्ताले विदेश जाने योजना रद्द गरे, व्यापार पनि ठीकै हुँदै थियो, केही समयपछि भूकम्प आयो, काठमाडौंमा बस्न सक्ने स्थिति नभएपछि गाउँ फर्कियौं ।
शान्तिले भने दुबई जाने तयारी गरेकी थिइन् । भूकम्पपछि दुवै गाउँ फर्किए । गाउँमा कृषि गर्दा राम्रो हुन्छ कि भन्ने सोचले पहिले कुखुरापालन गरेको उनले बताइन् । कुखुरापालनपछि गोलभेंडा खेती गर्ने कि भन्ने पनि सोच बनायौं, उनले भनिन्, यहाँ सिँचाइको निकै समस्या छ ।
तैपनि उनीहरू कृषि कर्ममै रमाइरहेका छन् । भन्छन्, विदेशमा गर्ने दुःख यहीँ नेपालमा नै गर्यो भने राम्रो आम्दानी गर्न सकिने रहेछ, गोलभेंडाको राम्रो भाउ आएका बेलामा वार्षिक १७१८ लाख रुपैयाँ नाफा सकिन्छ, ठीकै भएका बेलामा पनि १०१२ लाख रुपैयाँ नाफा हुन्छ ।"
अवैध हुन्डी कारोबारमा संलग्न ४ जना पक्राउ,"काठमाडौँ अवैध हुन्डी कारोबारमा संलग्न चार जनालाई प्रहरीले पक्राउ गरेको छ । प्रहरी वृत्त गौशालाबाट खटिएको टोलीले काठमाडौं महानगरपालिका ९ एयरपोर्ट शम्भुमार्गस्थित सडक खण्डमा कारबाट ६८ लाख रुपैयाँ नगद र रकम उल्लेख गरिएका विभिन्न बैंकका ५ थान चेकसहित उनीहरूलाई पक्राउ गरेको जिल्ला प्रहरी परिसर काठमाडौंका सूचना अधिकारी प्रहरी उपरीक्षक नवराज अधिकारीले जानकारी दिए ।
प्रक्राउ पर्नेहरूमा काठमाडौं दोभान पुलका ४६ वर्षीय राजकुमार साहली, नयाँ बानेश्वरका १८ वर्षीय अवध सिंह, झापा मेचीनगरका २७ वर्षिय युवराज सुवेदी र अर्जुनधाराका ३२ वर्षीय प्रवेशकुमार पौडेल रहेका छन् ।
अवैध रूपमा हुन्डी कारोबार भइरहेको भन्ने सूचनाका आधारमा प्रहरी वृत्त गौशालाबाट खटिगएको प्रहरी टोलीले शंका लागि सोही स्थानमा रोकिराखेको प्रदेश ३०१०२२ च १९७२ नम्बरको सेतो रङको हुन्डाई कम्पनीको क्रेटा कारलाई जाँच गर्ने क्रममा सो नगद, विभिन्न बैंकका चेक र पाँच थान मोबाइल सामग्री फेला पारेको थियो ।
पक्राउ परेका व्यक्तिहरूलाई मुलुकी अपराध संहिता २०७४ को संशोधित १२५(क) बमोजीम हुन्डीसम्बन्धी कारोबार गर्न नहुने कसुरमा कारबाही प्रक्रिया अगाडि बढाइनेछ ।"
घरजग्गा कारोबारबाट मंसिरमा मात्रै पौने ४ अर्ब राजस्व उठ्यो,"काठमाडौँ घरजग्गा कारोबारबाट मंसिर मात्रै ३ अर्ब ८७ करोड ४८ लाख रुपैयाँ राजस्व उठेको छ । जुन चालु आर्थिक वर्षयताकै उच्च हो ।
यसअघि साउनमा ३ अर्ब ८३ करोड ५० करोड रुपैयाँ राजस्व उठाएको भूमि व्यवस्थापन तथा अभिलेख विभागको तथ्यांक छ । भदौमा ३ अर्ब ९ करोड, असोजमा ३ अर्ब ८ करोड र कात्तिकमा २ अर्ब ७० करोड रुपैयाँ राजस्व उठेको थियो ।
भदौ लागेयता जग्गा वर्गीकरण नगर्दा मुलुकभरका ६ सय २० पालिकामा कित्ताकाट ठप्प थियो । कित्ताकाट रोकिएपछि भदौ २४ मा मन्त्रिपरिषद् बैठकले भूउपयोग (दोस्रो संशोधन) नियमावली, ०८१ संशोधन गरी भूउपयोग क्षेत्र वर्गीकरण नभएको स्थानीय तहमा ०८२ असार मसान्तसम्म चार किल्ला खुलाई कृषि क्षेत्र तोक्नुपर्ने व्यवस्था गरेको थियो ।
त्यसयता असोजमा घरजग्गा कारोबार र कित्ताकाट बढे पनि राजस्व नबढेको विभागले जनाएको थियो । कात्तिकमा समेत कारोबार र कित्ताकाट बढे पनि राजस्व अझै बढेको छैन । तर मंसिरमा घरजग्गा कारोबार र कित्ताकाटसँगै राजस्व पनि बढेको विभागले जनाएको छ ।"
कारोबारका आधारमा आय विवरण बुझाउने म्यादको सूचनाविरुद्ध अन्तरिम आदेश,"काठमाडौँ कारोबारका आधारमा तोकेको आय विवरण दाखिला गर्ने म्याद थपसम्बन्धी आन्तरिक राजस्व विभागको गत असोजको निर्णय तत्काल कार्यान्वयन नगर्न उच्च अदालत पाटनले आदेश जारी गरेको छ ।
सोमबार न्यायाधीश हेमन्त रावलको एकल इजलासले आय विवरण दाखिला गर्ने आन्तरिक राजस्व विभागको गत असोजको सूचना कार्यान्वयन नगर्न प्रधानमन्त्रीको कार्यालय, अर्थ मन्त्रालय, राजस्व अनुसन्धान विभागलगायत निकायलाई आदेश दिएको हो ।
तर, करदाताले म्याद थप गर्नै नपाउने भने होइन । अदालतको आदेशले आन्तरिक राजस्व विभागले गत असोजमा जारी गरेको कारोबारका आधारमा म्याद थप गर्न पाउने निर्णय मात्र कार्यान्वयन नगर्न भनेको हो ।
आयकर ऐनको दफा ९६ मा प्रत्येक व्यक्तिले आय वर्ष समाप्त भएको तीन महिनाभित्र सो वर्षको आय विवरण विभागले तोकेको स्थानमा दाखिला गर्नुपर्ने व्यवस्था छ । सोही ऐनको दफा ९८ मा दफा ९६ बमोजिम आय विवरण दाखिला गर्नुपर्ने व्यक्तिको आग्रहमा विभागले एकैपटक वा पटकपटक गरी बढीमा तीन महिनासम्म म्याद थप गर्न सक्ने व्यवस्था छ । यो व्यवस्था अनुसार करदाताको आग्रहमा म्याद थप गर्न अदालतको आदेशले रोकेको छैन । यही ऐनको सोही दफामाथि टेकेर आन्तरिक राजस्व विभागले पुस मसान्तमा कम्प्युटर प्रणालीमा बढी भार पर्ने भन्दै म्याद थपको निर्णय गरेको थियो ।
आन्तरिक राजस्व विभागले गत असोज ४ को निर्णयअनुसार सोही महिनाको ७ मा आय विवरण दाखिलाको नयाँ सूचना निकालेको थियो । जसअनुसार वार्षिक एक करोडसम्म कारोबार गर्ने एकलौटी फर्म र शून्य कारोबार भएका निकायहरूको सम्बन्धमा आय विवरण दाखिला गर्ने म्याद थप नहुने व्यवस्था छ । तर, वार्षिक २५ करोडसम्म कारोबार भएका निकाय र अन्य करदाताहरूका सम्बन्धमा मंसिर मसान्तसम्म मात्र म्याद थप हुनेछ । यस्तै, वार्षिक २५ करोडभन्दा बढीको कारोबार गर्ने करदाताहरूको सम्बन्धमा पुस २० गतेसम्म मात्र म्याद थप हुने सूचना विभागले जारी गरेको थियो । सोही सूचनाअनुसार म्याद थपको निर्णयविरुद्ध अदालतमा रिट परेको थियो ।
म्याद थप गर्ने विभागको निर्णय र सोका आधारमा जारी सूचनाविरुद्ध अन्तरिम आदेश माग गर्दै अधिवक्ता सृजना अधिकारीले उच्च अदालत पाटनमा रिट दायर गरेकी थिइन् । रिटको मागबमोजिम तत्काल अन्तरिम आदेश दिन भने अदालतले इन्कार गरेको छ । अन्तरिम आदेश दिनुपर्नेनपर्ने सम्बन्धमा छलफल गर्न अदालतले यो मुद्दाको पेसी आउँदो पुस १ मा तोक्न आदेश दिएको छ ।
यसमा के कसो भएको हो ? रिट निवेदन मागबमोजिमको आदेश किन जारी हुनु नपर्ने हो ? आदेश जारी हुनु नपर्ने कुनै आधार, कारण र प्रमाण भए, सोसमेत साथै राखी सूचना म्याद पाएको मितिले १५ दिनभित्र उच्च सरकारी वकिलको कार्यालय पाटनमार्फत लिखित जवाफ पेस गर्नु भनी यो आदेश र निवेदनको प्रतिलिपिसहित विपक्षीका नाममा म्याद सूचना जारी गरी लिखित जवाफ पेश गर्नु, आदेशमा भनिएको छ, छलफलका लागि तोकिएको सो मितिसम्म विपक्षी आन्तरिक राजस्व विभागबाट प्रकाशित मिति ०८१ असोज ७ को सूचना तत्काल कार्यान्वयन नगर्नुनगराउनु भनी विपक्षीका नाममा अल्पकालीन अन्तरिम आदेश जारी गरिदिएको छ ।"
अस्ट्रेलियाद्वारा नयाँ दक्ष व्यवसाय सूची सार्वजनिक,"अस्ट्रेलिया अस्ट्रेलियाले देशमा आवश्यक जनशक्तिको आधारमा आगामी वर्षका लागि दक्ष व्यवसायको नयाँ सूची सार्वजनिक गरेको छ । सार्वजनिक सूचीमा कुक, एकाउन्टेन्ट, सेफलगायतका धेरै दक्ष कामदारलाई सूचीमा अटाइएको छ ।
अस्ट्रेलियाले आफूलाई चाहिएको जनशक्तिका आधारमा हरेक वर्ष यो सूची सार्वजनिक गर्ने गरेको छ । सूचीमा रहेका व्यवसायमा दक्ष र अस्ट्रेलियाका अध्यागमन नियम तथा कानुनअनुसार योग्यता पुगेका व्यक्तिले अनसोर (स्वदेश) तथा अफसोर (विदेश) बाटैसमेत आवेदन दिन पाउने प्रावधान छ ।
सरकारले मंगलबार सार्वजनिक गरेको यस सूचीमा ४ सय ५६ कामलाई समावेश गरेको छ । सार्वजनिक नयाँ सूचीले अस्ट्रेलियाको रोजगार क्षेत्रमा देखिएको कामदार अभावलाई धेरै हदसम्म परिपूर्ति गर्ने जनाइएको छ । नयाँ सूचीमा आबद्ध कामदार सूचीले अस्ट्रेलियाको अर्थतन्त्रमा महत्त्वपूर्ण योगदान पुर्याउने उल्लेख गरिएको छ ।
सार्वजनिक सूचीमा निर्माण, स्वास्थ्य तथा शिक्षा, इन्जिनियरका साथै सिकर्मीसमेतलाई समेटिएको छ । यस सूचीमा नेपालीले अध्ययन तथा दक्षता राख्ने विषयहरू नर्सिङ, इन्जिनियरिङ, कुक, सेफ, बेकरी, एकाउन्टिङलगायतका विभिन्न पेशालाई पनि समेटिएको छ । सूचीमा बाख्रापालक, सुँगुर पालक, फूल फूलाउने माली, कुखुरा कृषक, भिडियो निर्माता, टेलिभिजन, रेडियो तथा छापा पत्रकार, वेब डिजाइनर, शिक्षक, फामार्सिस्ट डेन्टिस्ट, चिकित्सकलगायतलाई समेटिएको छ । यस क्षेत्रका जानकारका अनुसार सरकारको अध्यागमन कानुनअनुसार योग्यता पुगेको खण्डमा नेपालबाटै समेत आवेदन दिन सकिन्छ ।
यो सूची यहाँको सरकारी निकायले कामदारका क्षेत्रमा काम गरिरहेका विज्ञसँगको छलफलपछि सार्वजनिक गर्ने गरेको छ । अस्ट्रेलियाका अध्यागमन मन्त्री टोनी बर्कले सरकार अहिले देखिएको दक्ष कामदार अभावलाई परिपूर्ति गर्न लागिपरेको बताएका छन् । बिजनेस काउन्सिल अफ अस्ट्रेलियाले सरकारले सार्वजनिक गरेको नयाँ सूचीले यहाँ देखिएको कामदार अभावलाई पूर्ति गर्न सहयोग गर्ने बताएको छ । अस्ट्रेलियास्थित कानुन व्यवसायी सञ्जीव पाण्डेले यो सूची हरेक वर्ष सार्वजनिक गर्ने गरेको र यस वर्षको सूचीमा पनि गत वर्षको तुलनामा खासै परिवर्तन नभएको बताए ।
यसैबीच अस्ट्रेलियाले मोबिलिटी अरेन्जमेन्ट फर ट्यालेन्टेड अर्ली प्रोफेसनल स्किम (मेट्स) कार्यक्रमअन्तर्गत भारतबाट वार्षिक ३ हजार कामदार भित्र्याउने भएको छ । अध्यागनमन विभागका अनुसार यस कार्यक्रमअन्तर्गत निश्चित क्षेत्रमा दक्ष भारतीय कामदारले अवसर पाउनेछन् ।
४०३भिसा सबक्लासअन्तर्गत दिइने यस भिसामा आउने कामदारले २ वर्षसम्म अस्ट्रेलियामा सम्बन्धित क्षेत्रमा काम गर्न पाउनेछन् । यस कार्यक्रम आउने योग्य भारतीय कामदारले दर्ता गरिसकेपछि यहाँस्थित सरकारले आधिकारिक रूपमा निमन्त्रणा गरेपछि मात्र भिसाको आवेदन दिन पाउनेछन् । यस कार्यक्रमअन्तर्गत नवीकरणीय ऊर्जा, माइनिङ, सूचना तथा सञ्चार, आर्टिफिसियल टेक्नोलोजी, इन्जिनियरिङलगायतका विषय समेटिएका छन् ।"
नेपालचीन बिजनेस समिट : चीनबाट भैरहवा र पोखरा सिधा उडान गर्न प्रस्ताव,"बेइजिङ नेपाल उद्योग वाणिज्य महासंघको पहलमा चीनमा दोस्रो पटक आयोजित नेपालचीन बिजनेस समिट मा पोखरा र भैरहवा विमानस्थल सञ्चालनको मुद्दा उठाइएको छ ।
महासंघका अध्यक्ष चन्द्रप्रसाद ढकालले नेपाल र चीन दुवैको प्राथमिकतामा परेको कनेक्टिभीको योजना साकार पार्न नेपालबाट उक्त दुई विमानस्थलमा सिधा उडान गर्न दुवै देशका सरकारी तथा निजी क्षेत्रका अधिकारीको ध्यानाकर्षण गराएका छन् ।
चिनियाँ विमान कम्पनीहरूको सिधा उडानले पर्यटक आगवनमा वृद्धि र जनस्तरको सम्बन्ध विस्तार भई आर्थिक क्रियाकलाप बढ्ने र त्यसले नेपालमा प्रत्यक्ष लाभ पुग्ने ढकालको भनाइ छ ।
दुई विमानस्थलमा चीनबाट सिधा हवाई उडानका लागि दुवै देशका सरकार र निजी क्षेत्रले सक्रियतापूर्वक पहल गरिदिन विशेष अनुरोध गर्दछु, नेपाल उद्योग वाणिज्य महासंघ, चाइना काउन्सिल फर प्रोमोसन अफ इन्टरनेसनल ट्रेड (सीसीपीआईटी) र चीनस्थित नेपाली दूतावासले संयुक्त रूपमा आयोजना गरेको समिटमा ढकालले भने, नेपाल चिनियाँ पर्यटकका लागि आकर्षक गन्तव्य हो । दुई अन्तर्राष्ट्रिय विमानस्थलमा हुने सिधा उडानले चिनियाँ पर्यटकलाई पनि सुविधा हुनेछ । त्यसकारण चीन सरकारले यो विषयलाई प्राथमिकतामा राख्न आग्रह गर्दछु ।
समिटमा ढकालले यो एक वर्षको अवधिमा व्यावसायिक वातावरण बनाउन नेपालमा भएको पहलबारे चिनियाँ निजी क्षेत्रका अधिकारीलाई जानकारी गराएका थिए । महासंघको आग्रहमा सरकारले लगानीसम्बन्धी आठवटा कानुन संशोधन गरेको छ । द्विपक्षीय लगानी सम्झौताको खाका पनि तयार भएको छ, उनले भने ।
नेपालको पहिलो फटक त्रेडिट रेटिङ भएको र उक्त रेटिङ दक्षिण एसियामा भारतपछि सबैभन्दा राम्रो आएको बताए । यसले लगानीकर्ता ढुक्क भएर लगानी गर्ने वातावरण तयार भएको छ । नेपाल उद्योग वाणिज्य महासंघमा रहेको एफडीआई सहायता कक्षले निरन्तर लगानीकर्तालाई सघाउने प्रतिबद्धता पनि जनाउँछु, उनले भने ।
कार्यक्रममा सहभागी प्रधानमन्त्री केपी शर्मा ओलीको नेपालमा नीतिगत र व्यवहारगत सुधार गर्ने प्रतिबद्धता जनाउँदै लगानी विस्तार र व्यापार सहजीकरणका लागि आग्रह गरे । नेपालमा लगानीको वातावरण सुधार हुँदै गएको उनको दाबी छ । नेपालमा धेरै क्षेत्र अझै पनि लगानीका लागि आकर्षक रहेकाले लगानीका लागि प्रधानमन्त्री ओलीले आग्रह गरे । नेपाल र चीनको परम्परागत सम्बन्ध रहेको र दुई देशको आपसी सम्बन्धले आर्थिक विकास सम्भव भएको उनले बताए ।
कुनै पनि मुलुकको सरकार र निजी क्षेत्रको सहकार्यलाई प्राथमिकता दिइएको र सोहीअनुसार व्यावसायिक वातावरण बनाउँदै लगिएको प्रधानमन्त्री ओलीको दाबी छ । निजी क्षेत्र अर्थतन्त्रको मेरुदण्ड भएको र स्वदेशी एवं विदेशी लगानीको संरक्षणमा सरकार सधैं तत्पर रहेको उनले बताए ।
चीन नेपालमा सबैभन्दा धेरै लगानी गर्ने मुलुक रहेको र व्यापारमा दोस्रो ठूलो मुलुक भए पनि दुई देशबीचको व्यापार घाटा चिन्ताको विषय रहेको उनले जनाए । नेपालका कृषिजन्य उत्पादनहरूको चीनमा बजार रहेकाले व्यापार सहजीकरणका लागि प्रयत्न गर्नुपर्ने उनको भनाइ छ ।
सीसीपीआईटीको मुख्यालय बेइजिङमा बुधबार आयोजित समिटलाई सम्बोधन गर्दै चिनियाँ वाणिज्य उपमन्त्री लिङ जीले चीन र नेपालबीचको सम्बन्ध निकै पुरानो रहेको एवं आर्थिक गतिविधि पनि बढिरहेको बताए । नेपालमा चिनियाँ व्यवसायीले लगानी बढाइरहेको र आगामी दिनमा पनि लगानी विस्तार हुने उनले बताए ।
चीन नेपालको दोस्रो ठूलो व्यापारिक साझेदार रहेको र चीनको बाटो भएर अन्य मुलुकमा पनि व्यापार बढाउन पारवहन सहजीकरण गरिने उपमन्त्री जीको भनाइ छ । चीनले यही डिसेम्बरबाट अतिकम विकसित मुलुकका उत्पादनलाई दिएको भन्साररहित सुविधाले नेपाल लाभान्वित हुने उनले जनाए ।
यो समिटको दोस्रो संस्करण हो । महासंघ र सीसीपीआईटीले २०२३ सेप्टेम्बरमा पनि यस्तै सम्मेलन आयोजना गरेको थियो । महासंघ पुरानो साझेदार संस्था रहेको र समिट द्विपक्षीय व्यापार अभिवृद्धिमा महत्त्वपूर्ण हुने सीसीपीआईटीका उपाध्यक्ष झाङ साओगाङले बताए ।
सीसीपीआईटीले नेपालमा लगानी बढाउन र नेपालका उत्पादन आयात गर्न सहयोग गर्ने उनको भनाइ छ । महासंघ र सीसीपीआईटीको सहकार्यमा आगामी दिनमा आर्थिक साझेदारीका विविध कार्यक्रम सञ्चालन गरिने पनि उनले जनाए ।
नेपालमा चिनियाँ लगानी भित्र्याउन बोर्डले सहजीकरण गर्ने लगानी बोर्ड नेपालका प्रमुख कार्यकारी अधिकृत सुशील ज्ञवालीले बताए । नेपालमा जलविद्युत्, पर्यटन पूर्वाधार, उत्पादनमूलक क्षेत्र तथा सेवा क्षेत्रमा रहेका सम्भावनाबारे महासंघको वैदेशिक लगानी एवं अन्तर्राष्ट्रिय सम्बन्ध फोरमका सभापति मनोज पौडेलले उल्लेख गरे ।
नेपालमा प्राकृतिक स्रोतसँगै युवा जनशक्ति पनि नेपालको तुलनात्मक लाभ रहेको उनको भनाइ छ । समिटमा १२० जना चिनियाँ व्यवसायीहरूको सहभागिता थियो । नेपालका तर्फबाट महासंघ, नेपाल उद्योग परिसंघ, नेपाल चेम्बर अफ कमर्ससहित करिब ५० जना उद्यमी व्यवसायीले समिटमा सहभागिता जनाएका थिए ।
उक्त समिटभन्दा पहिले बिजनेस टु बिजनेस बैठक पनि राखिएको थियो । महासंघले पछिल्लो डेढ वर्षमा देशबाहिर आयोजना गरेको यो चौथो समिट हो । यसअघि बेइजिङ, नयाँदिल्ली र दुबईमा महासंघका साझेदार संस्था सीसीपीआईटी, कन्फेडेरेसन अफ इन्डियन इन्डस्ट्री र दुबई चेम्बर्ससँगको सहकार्यमा सम्मेलन आयोजना गरिएको थियो ।"
बैंकले ऋण उपलब्ध नगराउँदा वैदेशिक रोजगारीमा जानेहरू मिटरब्याजीको 'ट्र्याप'मा परे : श्रममन्त्री भण्डारी,"काठमाडौँ श्रम, रोजगार तथा सामाजिक सुरक्षामन्त्री शरतसिंह भण्डारीले वैदेशिक रोजगारीमा जाने श्रमिकहरु मिटरब्याजीहरुको ट्र्यापमा पर्ने गरेको बताएका छन् ।
मंगलबार सातौँ सामाजिक सुरक्षा दिवसका अवसरमा काठमाडौंमा आयोजित समारोहलाई सम्बोधन गर्दै उनले वैदेशिक रोजगारीमा जाने श्रमिकहरुलाई बैंकहरुले ऋण नदिँदा उनीहरु डेब्ट ट्र्यापमा पर्ने गरेको उल्लेख गरे ।
उनले वेदैशिक रोजगारीमा गएका श्रमिकहरु ऋणको भारमा पर्ने र बाकसमा फकिर्नुपर्ने गम्भिर स्थिति सिर्जना भएको भन्दै वर्तमान सरकार यसका लागि काम गरिरहेको दाबी गरे ।
श्रम बजारमा वर्षेनी पाँच लाख श्रमिकहरु आउने गरेको भएपनि एक लाखलाई मात्र रोजगारी दिनसक्ने अवस्था रहेको उनले बताए ।
वैदेशिक रोजगारीमा गएका श्रमिकहरु दुई वटा ट्र्यापमा पर्ने गर्नुभएको छ । एउटा, डेब्ट ट्र्याप । यो भनेको मिटरब्याजको जुन कुराहरु उठिरहेका छन् । उनीहरु मिटरब्याजीहरुको ट्र्यापमा परेका छन् । अर्को, डेथ ट्र्याप । हाम्रा श्रमिकहरु त्यहाँ रोजगार गर्नको लागि गएका हुन् उनीहरु लडाईँ लड्न गएका होइनन् । लड्न गएका भए त्यहाँ वीरगति प्राप्त गरे भन्ने कुरा हुन्थ्यो । वैदेशिक रोजगारीमा गएका श्रमिकहरु बाकसमा किन फर्किरहेका छन् ? यो एउटा अहं प्रश्न हो । जसको समाधान गर्नुपर्ने आजको आवश्यकता हो' श्रममन्त्री भण्डारीले भने ।
उनले सरकारले मौद्रिक नीतिमा वैदेशिक रोजगारीमा जान श्रमिकहरुलाई बिना धितो ऋण दिने नीति लिएको जानकारी दिए ।"
कानुन पर्खिरहेको मोटरबोट व्यवसाय,"काठमाडौँ मुलुकको पर्यटन क्षेत्रमा पछिल्लो समय थपिएको नयाँ प्रडक्ट हो, मोटरबोट टुरिजम । पूर्वदेखि पश्चिमसम्मका विभिन्न नदी र जलाशयमा यतिबेला करिब एक सय २० मोटरबोट सञ्चालनमा छन् । यी मोटरबोटहरुले स्थानीय तहमा पर्यटकीय तथा आर्थिक गतिविधि मात्रै बढाएका छैनन्, स्थानीय तहको राजस्वको गतिलो माध्यम पनि बनेका छन् । साथै, मोटरबोटप्रतिको आकर्षणले ती क्षेत्रमा पर्यटनको नयाँ सम्भावना पनि बढेको छ ।
अधिकांश स्थानमा मनोरञ्जनका लागि सञ्चालनमा ल्याइएका यी मोटरबोट केही स्थानमा भने यात्रु ओसारपसार र सामान ढुवानीमा पनि प्रयोग भइरहेका छन् । सरोकारवालाका अनुसार मोटरबोट सञ्चालनबाट विभिन्न स्थानीय तहले वार्षिक औसतमा न्यूनतम १० लाखदेखि झण्डै एक करोड रुपैंयासम्म राजस्व संकलन गरिरहेका छन् । त्यतिमात्रै होइन, यसबाट हजारौँको सङ्ख्यामा प्रत्यक्ष र अप्रत्यक्ष रोजगारी पनि सिर्जना भइरहेको जानकारहरू बताउँछन् ।
पर्यटन क्षेत्रलाई चलायमान बनाउन र आर्थिक गतिविधि बढाउन महत्वपूर्ण भूमिका खेलेको मोटरबोट व्यवसाय भने आफैँ कानुनको पर्खाइमा छ । स्पष्ट कानुन नहुँदा यसको दर्तादेखि सञ्चालन र व्यवस्थापनमा चुनौती थपिएको छ । नेपालमा मोटरबोट उत्पादन र सञ्चालनमा क्रियाशील बोटेबोरा कम्पनीका अध्यक्ष विष्णु ढकाल स्पष्ट कानुन नहुँदा व्यवसाय सञ्चालनमा कठिनाइ भएको बताउँछन् । कानुनको अभावमा यसको सञ्चालन, नियमन, व्यवस्थापनदेखि अन्तर्राष्ट्रियस्तरमा मान्यता प्राप्त हुन नसकेको उनको भनाइ छ ।
ढकालको बोटेबोरा कम्पनीले मुलुकका विभिन्न स्थानमा मोटरबोट सञ्चालन गर्दै आएको छ भने उहाँकै कम्पनी नेपाल सीप एण्ड बोट बिल्डिङले मोटरबोट उत्पादन गर्दै आएको छ । 'हाल विभिन्न स्थानमा मोटरबोट सञ्चालन त भइरहेका छन्, तर स्पष्ट कानुन भने छैन, जसका कारण व्यवसाय सञ्चालन, राजस्व संकलन र व्यवस्थापनलगायतमा एकरुपता कायम हुन सकेको छैन,' उनले भने ।
ढकालका शब्दमा कानुन नबन्दा प्रमुख पर्यटकीय गन्तव्यहरु पोखराको फेवा र मुगुको रारालगायतका तालमा क्रुजसमेत सञ्चालन गरी पर्यटकीय आकर्षण बढाउन सकिएको छैन । कानुन भयो भने विभिन्न जलाशय तथा नदीलाई पर्यटकीय गन्तव्यका रुपमा विकास गर्न सकिन्छ ।
कानुनको पर्खाइ
प्रधानमन्त्री केपी शर्मा ओलीको अग्रसरतामा २०७५ फागुन २ गते ललितपुरको एकान्तकुनामा पानीजहाज कार्यालय स्थापना भएको थियो । यसको उद्देश्य नेपालका साथै समुन्द्रमा नेपाली ध्वजावाहक पानीजहाज सञ्चालन गर्नु थियो तर ऐन निर्माणमा भएको ढिलाइले पनि कार्यालयले अपेक्षाकृत रुपमा काम गर्न सकेको छैन । नयाँ ऐन बन्न नसक्दा सञ्चालन भइरहेका जल यातायातको दर्ता तथा नियमनमा समस्या भइरहेको सो कार्यालयका सूचना अधिकारी राजन प्रधानको भनाइ छ ।
हाल नेपालमा पानीजहाजसम्बन्धी ५४ वर्षअघिको ऐन कार्यान्वयनमा छ । तत्कालीन समयमा पानीजहाज दर्ता ऐन, २०२७, नेपाल पानीजहाज (प्रमाणपत्र, रोजनामचा), २०२७, नेपालको व्यापारिक पानीजहाजको झण्डासम्बन्धी ऐन, २०२७ र नेपाली पानीजहाज दर्ता नियमावली, २०२८ बनेका थिए । तर ती कानुन अहिले समयसापेक्ष नभएकाले पर्याप्त छैनन् ।
बोटेबोरा कम्पनीका सञ्चालक ढकाल आफू यो क्षेत्रको विकास, नियमन र व्यवस्थापनका लागि जतिसक्दो छिटो ऐन निर्माण हुनुपर्ने बताउँछन् । 'यो पर्यटकीय र आर्थिक दृष्टिले निकै सम्भावना भएको क्षेत्र हो, सरकारले यस क्षेत्रलाई नियमन र व्यवस्थापनका लागि जतिसक्दो छिटो कानुन बनाउँछ, त्यति नै छिटो यसको विकास र विस्तार गर्न सकिन्छ, यसबाट लाभ लिन सकिन्छ ।'
पानीजहाज कार्यालयका सूचना अधिकारी प्रधानका अनुसार हाल भौतिक पूर्वाधार तथा यातायात र कानुन तथा संसदीय मामिला तथा अर्थ मन्त्रालय लगायतबाट स्वीकृत भई संसदमा पस हुने तयारीमा छ । 'तत्कालीन प्रधानमन्त्री पुष्पकमल दाहाल प्रचण्ड नेतृत्वको सरकारले विधेयकको मस्यौदालाई मन्त्रिपरिषद्बाट समेत पारित गरिसकेको छ, संसदको आगामी अधिवेशनमा सम्भवतः पेस हुनेछ,' उनले भने । उनका अनुसार ऐन निर्माणपछि विदेशी लगानीका विषयदेखि हाल सञ्चालनमा भइरहेका मोटरबोट नियमन गर्न सहज हुनेछ ।
चितवनको नारायणी नदीमा मोटरबोट व्यवसाय सञ्चालन गरिरहेका रङमहल रिभर ल्याण्ड प्रालिका अध्यक्ष आशीष मल्ल पनि ऐन नबन्दा सञ्चालन र नियमनमा समस्या भइरहेको बताउँछन् । उनका अनुसार मोटरबोटको बिमालगायतको पनि समस्या छ । 'कानुन नहुँदा एक प्रकारकाले असुरक्षित रुपमा व्यवसाय सञ्चालन भइरहेको जस्तो छ, कानुन बन्यो भने धेरै समस्या सम्बोधन हुन्छ, साथै यस व्यवसायबाट पर्यटन क्षेत्रको विकासमा सहयोग पुग्नुका साथै सरकारको राजस्वमा पनि थप योगदान हुने देखिन्छ,' उनले भने ।
अहिले पनि सम्भावना भएको भनिएको चितवन राष्ट्रिय निकुञ्जको मध्यवर्ती क्षेत्रमा पनि मोटरबोट सञ्चालन गरी पर्यटकीय गतिविधि बढाउन पाइएको छैन । उक्त क्षेत्रमा २०५४ सालमा मध्यवर्ती क्षेत्रमा मोटरबोट सञ्चालनका प्रारम्भिक वातावरणीय मूल्याङ्कन (आइई) गर्नुपर्ने आवश्यकता औँल्याइएको थियो । त्यसका लागि तत्कालीन जलस्रोत मन्त्रालय, गृह मन्त्रालय, वन मन्त्रालय, भौतिक पूर्वाधार तथा यातायात मन्त्रालय र पर्यटन मन्त्रालयबाट पनि सहमति आइसकेको थियो ।
आर्थिक वर्ष ०७९८० मा राष्ट्रिय निकुञ्ज तथा वन्यजन्तु विभागले चितवन राष्ट्रिय निकुञ्जलाई निकुञ्जको मध्यवर्ती क्षेत्रमा डुङ्गा चलाउने विषयमा जानकारी मागेको थियो । निकुञ्जले अमलटारीलाई पत्राचार गर्दै डुङ्गा चलाउँदा केही समस्या हुन्छ वा हुँदैन भन्ने विषयमा राय लिएको थियो । अमलटारीले केही समस्या छैन भनेर राय पनि दिएको थियो । त्यति हुँदा पनि विभागले भने नियमावली नभएको बाहनामा सञ्चालनको अनुमति नै दिएको छैन ।
हाल सञ्चालनमा भइरहेका मोटरबोटहरुले कम्पनी रजिस्टार कार्यालयमा दर्ता तथा पर्यटन विभागबाट साहसिक खेलको अनुमति लिएका छन् । कानुन नहुँदा दुर्घटना बिमा भएको व्यवस्था भए पनि मोटरबोट र इञ्जिनको बिमा हुन सकेको छैन । त्यति मात्रै होइन, यसका लागि आवश्यक जनशक्तिका लागि तालिम दिन संस्था स्थापनाका लागि कानुन जरुरी छ ।
कानुन अभावमा प्रारम्भिक वातावरणीय मूल्याङ्कन (आइई) पनि समस्या छ । जस्तै कुनै स्थानमा एउटा कम्पनीले आइई गरेर सेवा सञ्चालन गरिरहेको छ भने अर्को कम्पनी आउँदा फेरि आइई गर्नुपर्ने अवस्था छ । उदाहरणका लागि, नारायणगढस्थित नारायणी नदीमा १३ वटा कम्पनीले छुट्टाछुट्टै आइई गर्नुपर्ने अवस्था रहेको व्यवसायी बताउँछन् ।
सहमति कार्यान्वयनका लागि ऐन जरुरी
तत्कालीन प्रधानमन्त्री प्रचण्डको भारत भ्रमणका क्रममा नेपालभारत पारवहन सन्धि १९९९ संशोधनसहित नवीकरण भएपछि नेपालबाट समुन्द्रससम्म पानीजहाज सञ्चालनको बोटो खुलेको थियो । यसबाट नेपाललाई भारत र तेस्रो देशसम्मको व्यापारका लागि जलमार्ग प्रयोग गर्न सक्ने गरी सुविधा उपलब्ध भएको थियो ।
आवश्यक कानुनहरूको अभावले जल यातायातको सञ्चालन हुन सकेको छैन । उक्त सहमति कार्यान्वयन भए नेपालको दासढुङगासम्म साना आकारका पानीजहाज ल्याउन सकिने देखिन्छ । त्यति मात्रै होइन, कानुन बनेपछि निकुञ्ज मध्यवर्ती क्षेत्रमा पनि मोटरबोट चलाउने बाटो खुल्ने जानकार बताउँछन् ।
नाविक किताब (सिमेन बुक) को आवश्यकता
हाल ठूलो संख्यामा नेपालीहरु समुन्द्रमा चल्ने जहाजमा काम गरिरहेका छन् । ती जहाजमा काम गर्नका लागि नाविक किताब (सिमेन बुक) आवश्यक पर्छ । तर कानुन नबन्दा नेपालबाट हालसम्म सिमेन बुक जारी भएको छैन । पानीजहाज ऐनको मस्यौदामा नाविक किताबको व्यवस्था गरिएको छ । साथै अन्तर्राष्ट्रिय नाविक किताब प्राप्तहरुलाई पनि नेपालमा मान्यता दिन सकिने व्यवस्था मस्यौदाले गरेको छ ।
नेपालको परराष्ट्र मन्त्रालयले यसअघि नौ सय वटा नाविक किताबका लागि बोलपत्र आह्वान नै गरे पनि कानुन नहुँदा त्यो कार्यान्वयनमा आएन । जसरी राहदानीले अन्तर्राष्ट्रिय स्तरमा मान्यता प्राप्त गर्छ, नाविक किताबले पनि सोही प्रकारको मान्यता पाउँछ । हाल नेपालीहरु भारत, पानामा, थाइल्याण्डलगायतका मुलुकमा पुगेर तालिम लिने र यसप्रकारको लाइसेन्स लिँदै आएका छन् । विकसित देशमा अध्यागमनमा राहदानी र नाविक किताब लिनका लागि प्रवेश छुट्टै हुन्छ । सिमेन बुक धारकले सोही आधारमा प्रवेशाज्ञा पाउँछन् ।
विमान सञ्चालनका लागि अन्तर्राष्ट्रियस्तरमा इन्टरनेशनल सिभिल एभिएसन अर्गनाइजेसन (आइकाओ) भए जस्तै जल यातायातका लागि इन्टरनेशनल मरिटाइम अर्गनाइजेसन (आइएमओ) छ । नेपालले जलयातायात सञ्चालनका लागि यसको सदस्य लिन जरुरी हुन्छ । कानुन निर्माणपछि यसको सदस्यता लिन, समुन्द्रमा पानीजहाज चलाउन र यसको नियमन र अनुगमनका लागि बाटो खुल्छ ।
जनशक्ति उत्पादन
मोटरबोट सञ्चालनमा आकर्षण बढ्दै गएपछि पछिल्लो समय विभिन्न स्थानीय तहले पनि आफनो क्षेत्राधिकारमा पर्ने नदी र जलाशयमा मोटरबोट सञ्चालनका लागि चासो देखाएका छन् । तर कानुन नहुँदा जनशक्ति उत्पादन गर्न सकिएको छैन । पछिल्लो बनेको पानीजहाज ऐनको मस्यौदाले यो विषयलाई भने समेटेको छ ।
यो ऐन पारित भएमा त्यस्ता तालिम केन्द्रमा हस्पिटालिटीदेखि, गोताखोर, फायर, फुड एण्ड हाइजिन, रेस्क्युलगायतमा तालिम दिन सकिन्छ । हाल यसप्रकारका जनशक्ति उत्पादनका लागि तालिम लिन विदेशमा जानुपर्ने अवस्था छ । त्यति मात्रै होइन, यहाँ तालिम लिने व्यक्तिले समुन्द्री जहाजमा काम गर्नका लागि पनि लाइसेन्स प्राप्त गर्ने भएकाले वैदेशिक रोजगारीका लागि नयाँ विकल्प खुल्नेछ ।
क्षेत्राधिकारमा समस्या
मुलुक संघीय संरचनामा गइसकेको अवस्थामा केन्द्र, प्रदेश र स्थानीय तहका आफनै क्षेत्राधिकार छन् । त्यसबाहेक, वन तथा निकुञ्जका पनि आफनै समस्या छन् । ती सबै समस्या समाधानका लागि एकद्वार प्रणाली आवश्यक हुन्छ । यसलाई पनि कानुनले सम्बोधन गर्नुपर्ने अवस्था छ । यसरी सडक निर्माण भएपछि गाडी सहजै गुडाउन सकिन्छ त्यसरी नै जलमार्गमा कसैको क्षेत्राधिकार नभई सञ्चालन गर्न पाउनुपर्छ । यहाँ त पानीमा पनि वडा तहसम्मको अधिकारले सञ्चालनमा समस्या भइरहेको छ ।
उदाहरणका लागि, नेपालमा विद्युत् उत्पादनका लागि बाँध बनाएर जम्मा गरिने पानीमाथिको अधिकार कस्को हो भन्ने प्रश्न छ । नेपालले गरेको अन्तर्राष्ट्रिय सन्धिमा बाँधमा भएको पानीमा स्थानीयको अधिकार हुन्छ । तर विद्युत् उत्पादक कम्पनीले आफ्नो क्षेत्राधिकारमा पर्छ भन्छ । यस्तो अवस्थामा पानीको उपयोग गर्नबाट स्थानीय बञ्चित भएको अवस्था छ । यदि कानुनले नै त्यो पानीमा स्थानीयको अधिकार हुन्छ भन्ने हो भने त्यहाँ मोटरबोट सञ्चालन गरी आर्थिक लाभ लिन सकिन्छ ।
उत्पादनभन्दा आयात सस्तो
हाल नेपालमा बोट उत्पादन गर्ने दुई कम्पनी सञ्चालनमा छन् । त्यसमध्येको नेपाल सीप एण्ड बोट बिल्डिङले हालसम्म १ सय ८ वटा बोट उत्पादन गरिसकेको छ । कम्पनीका सञ्चालक विष्णु ढकाल नेपालमै बोट उत्पादनका लागि उद्योगमैत्री कानुन नभएको बताउँछन् । उनका अनुसार हाल विदेशबाट बोट आयात गर्नुभन्दा स्वदेश उत्पादन गर्नु महँगो पर्ने गरेको छ । 'मोटरबोट निर्माणका लागि सामानहरु विदेशबाट आयात गर्नुपर्छ, जुन अत्यधिक महँगो छ, तयारी अवस्थाका मोटरबोट आयात गर्दा ५ प्रतिशत मात्रै भन्सार लाग्छ भने मोटरबोट निर्माणका लागि सामान आयात गर्दा १५ देखि ३० प्रतिशतसम्म भन्सार कर बुझाउनुपर्छ,' उनल भने ।
यदि स्वदेशी उत्पादनलाई प्रवद्र्धन गर्ने हो भने करका दरमा पुनरावलोकन आवश्यक भएको ढकालको सुझाव छ । उनका अनुसार हाल २० लाखमा उत्पादन भइरहेका बोट करको दरमा पुनरावलोकन गर्ने हो भने १६ देखि १७ लाखमै उत्पादन गर्न सकिन्छ । सरकारले करका दर सस्तो बनाएर यसबाट हुने अन्य आम्दानीमा जोड दिनुपर्ने उनको भनाइ छ । 'मोटरबोटका सामान आयात गर्दा महँगो शुल्क लगाउनुको साटो स्वदेशमै हुने उत्पादनलाई जोड दिएर यसबाट हुने रोजगारी सिर्जना, आर्थिक गतिविधि चलायमान बनाउनेतर्फ ध्यान दिनु जरुरी छ, सरकारले यस विषयमा सोच्नु आवश्यक हुन्छ,' उनले भने ।
कहाँकहाँ भए सम्भाव्यता अध्ययन ?
पानीजहाज कार्यालयले यसअघि नेपालका नदीहरुमा जलयान सञ्चालनका लागि सम्भाव्यता अध्ययन गरेको थियो । जसमा कर्णाली नदीमा खक्रौलाखिमडीमा १ सय १५ किलोमिटर, कालीगण्डकी नदीको राम्दीदेवघाटमा ९५ किलोमिटर, कोशीको अरुण नदीअन्तर्गतको चतरातुम्लिङटारमा ७५ किलोमिटरमा जलयान सञ्चालन गर्न सकिने भनिएको छ । साथै, अध्ययनले नारायणी नदीमा देवघाटगण्डक क्षेत्रको ८५ किलोमिटर, राप्ती नदीको सिक्टाभालुवाङको एक सय दुई किलोमिटर दूरीमा जलयान सञ्चालन गर्न सकिने भनेको छ ।
अध्ययनले कर्णाली, नारायणी, कालीगण्डकी र कोसी नदीमा १ सय टनसम्म क्षमताका जलयान सञ्चालन गर्न सकिने देखाएको छ । सम्भाव्यता अध्ययनका क्रममा नदीको हरेक एक सय मिटरको दूरीमा लग्जिटयुडनल र क्रस सेक्सन सर्भे गरी गहिराइ मापन गरिएको कार्यालयको भनाइ छ । कार्यालयले ती क्षेत्रमा जल यातायात सञ्चालनअघि नदीमा डिग्रेडिङ, च्यानलिङ र स्पर निर्माणलगायतका काम गरी जलमार्गलाई सञ्चालनयोग्य र सुरक्षित बनाउन पनि सुझाव दिएको छ ।"
स्थानीय तह उपनिर्वाचन : अधुरा काम पुरा गर्न आईतीको उम्मेदवारी,"महोत्तरी मनोनयनको दिन मात्रै अस्पताल बाट घर फर्किएकी आईतीलाई यतिबेला जनता भेट्न भ्याईनभ्याइ छ । रामगोपालपुर२ का अध्यक्ष मुकेश कुमार यादव (आईतीका श्रीमान) गत भाद्र ८ गते दुर्घटनामा परि मृत्यु भएपछि उनी श्रीमानको मृत्युको शोकमा थिईन् ।
छोराको मृत्युको शोकले कमजोर बन्दै गएकी आईतीकी सासु (मुकेशकी आमा) समुन्द्री देवीको कार्तिक २७ गते मृत्यु भएपछि थप शोकमा परि आईती अचेत अवस्थामा ढलिन् ।
स्थानीयका अनुसार गत स्थानीय तहको निर्वाचनमा नेकपा माओवादी केन्द्रबाट वडाध्यक्षमा निर्वाचित भएका मुकेशले राम्रो काम गरेर जनताको मन समेत जितेका थिए । तर अचानक उनको मृत्यु भएपछि अहिले उम्मेदवारको रुपमा आईतीले खडा भएकी छन् ।
श्रीमानको मृत्यु दुर्घटनाबाट नभई हत्या भएको आईतीको आरोप छ । उनले न्यायका लागि सम्बन्धित ठाउँमा उजुरी समेत दिएकी छिन् । तर श्रीमानको मृत्युको शोकमा परेको तीन महिना नबित्दै आएको उपनिर्वाचनमा पार्टीले आईतीलाई अध्यक्षको टिकट दिएको छ ।
मैले श्रीमानको अधुरा काम पुरा गर्न उम्मेदवारी दिएको हुँ आईतीले भनिन्, जनताले शक्ति दिनुभएको छ म उहाँहरुको विश्वास मर्न दिने छैन । वडामा आफ्नो श्रीमानले राम्रा काम गर्ने सोच सँगै सुरु गरेका अधुरा काम पुरा गर्नु आफ्नो पहिलो प्राथामिकता भएको उनले बताईन् ।
श्रीमान मुकेशको हत्या गरिएको दाबी गर्दै उनले आफूले न्यायका लागि लड्ने र वडाबासी जनतालाई पनि अन्यायमा पर्न नदिने बताईन् । उनले निर्वाचनमा होमीपछि २१ बुँदे घोषण पत्र समेत सार्वजनिक गरेकी छिन् ।
उनले भ्रष्टाचार, बेथिति अन्त्य गर्दै सुशासन समृद्धि,विकास र न्याय, शिक्षा स्वास्थ्य क्षेत्रमा सुधार गर्न पहल गर्ने महिलालाई संविधान प्रदत अधिकार दिलाउने जस्ता २१ बुँदालाई घोषणा पत्रमा समेटेकी छिन् ।
उनीसँगै रामगोपालपुर२ को अध्यक्षका लागि अहिले मैदानमा २० जना उम्मेदवार छन् । ८ पार्टीका उम्मेदवार र १२ स्वतन्त्र उम्मेदवारमा उनी मात्रै महिला उम्मेदवार हुन् ।
माओवादी केन्द्रबाट आईती,नेपाली कांग्रेसबाट मोहम्मद जनिफ,जनता समाजवादी पार्टिबाट मोहम्मद नजामुदिन खान, नेकपा एमालेबाट सकिवुल खाँ, जनमत पार्टिबाट ललिन्द्र कुमार साह,राष्ट्रिय जनता पार्टी नेपालबाट राजेश कुमार यादव, राष्ट्रिय प्रजातन्त्र पार्टिबाट मोहम्मद मनान खाँ,राष्ट्रिय स्वतन्त्र पार्टीबाट खुरसैद खाँ र स्वतन्त्रहरुबाट अशोक कुमार यादव, गंगा प्रसाद यादव,धिरेन्द्र प्रसाद यादव,नजामुदिन खाँ,बिबलेन्द्र कुमार यादव,मुकेश्वर ठाकुर,मोहम्मद अरमान रजा खाँ,मोहम्मद ईमामुदिन खाँ,राकेश कुमार यादव,राजदेव यादव, राम औतार यादव र विजय कुमार सिंह उम्मेदवार छन् ।
महोत्तरीमा एउटै वडामा मात्रै उप निर्वाचन भईरहेकाले सबै पार्टीको ध्यान रामगोपालपुर२ मै केन्द्रित छ । तर आईती भने जनताले नै निर्वाचनमा आउ भनेकाले आफू जित्ने दाबी गर्छिन् ।जनताको मनोभावना बुझेर आईतीलाई पार्टीले अघि बढाएको माओवादी केन्द्रका महोत्तरी इन्चार्ज राजु खड्काले बताए । अन्य पार्टीका उम्मेदवार पनि आफू जित्नेमा ढुक्क छन् । एमाले उम्मेदवार सकिवुल खाँले पार्टीले आफूलाई विश्वास गरेको र पार्टीलाई जनताले विश्वास गरिरहेको अवस्था उक्त वडामा रहेकाले निर्वाचन जित्ने दाबटी गरे ।
मंसिर १६ गते हुने स्थानीय तह उपनिर्वाचनमा महोत्तरीको रामगोपालपुर२ मा १ मतदानस्थल र २ मतदान केन्द्र तोकिएको जिल्ला निर्वाचन कार्यालय महोत्तरीले जनाएको छ । नेपाल राष्ट्रिय जनता आधारभूत विद्यालयमा मतदान स्थल राखिएको र अन्य तयरीका काम भईरहेको मुख्य निर्वाचन अधिकृत राजकुमार कोइरालले जानकारी दिए ।
१ हजार २ सय १ पुरुष र ९ सय ४० महिला गरि कुल २ हजार १ सय ४१ जना मतदाता उक्त वडामा रहेका जिल्ला निर्वाचन अधिकृत रन्जीता झाले जानकारी दिईन् ।"
हलेसी तुवाचुङ नगरपालिकामा व्यवसाय गर्नेलाई ब्याज अनुदान कार्यक्रम,"खोटाङ हलेसी तुवाचुङ नगरपालिकाले बैंक तथा वित्तीय संस्थाबाट ऋण लिएर व्यवसाय सञ्चालन गर्ने र गर्न चाहनेलाई ब्याज अनुदान कार्यक्रम लागू गरेको छ । लगानी अभावमा व्यवसाय गर्न नपाएका र ऋण लिएर ब्याज तिर्न नसक्नेहरूलाई ब्याज अनुदान कार्यक्रम लागू गरेको हो ।
नगरक्षेत्रभित्रका व्यवसायीहरूले कृषि, पशुपालन, लघुउद्यम, होमस्टे, दुनाटपरी, पुष्प खेती, मौरीपालन, फलफूल खेती, फलफूल प्रशोधन केन्द्र, दूधडेरी सञ्चालन लगायतका क्षेत्रमा लगानी गर्न ऋण लिएका र ऋण लिएर व्यवसाय गर्न चाहनेलाई ब्याज अनुदान दिने व्यवस्था गरिएको नगरप्रमुख विमला राईले बताइन् । जसले बैंकबाट ऋण लिएर कृषि, पर्यटन व्यवसाय सञ्चालन गर्नु भएको छ अथवा ऋण लिएर व्यवसाय सञ्चालन गर्न चाहनु भएको छ उहााहरूको ब्याज अनुदानको व्यवस्था गरिएको छ, राईले भनिन्, पैसै नभएर व्यवसाय गर्न बाधा नपुगोस् भनेर यो कार्यक्रम लागू गरिएको हो ।
यस्तो व्यवसाय सञ्चालन गर्ने र गर्न चाहनेका लागि नगरकार्यपालिकाको बैठकबाट कार्यविधि पारित गरेरै तीन वर्षसम्म ब्याज अनुदानको व्यवस्था गरिएको राईले सुनाइन् । यसअन्तरगत पाँच लाख रूपैयाँसम्मको ब्याज दिने व्यवस्था मिलाइएको उनले बताइन् । यो कार्यक्रम अन्तरगत महिला, एकल महिला, दलित र वैदेशिक रोजगारीबाट फर्किएका नगरवासीलाई पहिलो प्राथमिकतामा राखिएको राईले जनाइन् ।
व्यवसाय सञ्चालन गर्न चाहने तथा गरिरहेका नगरवासीले बैंक तथा वित्तीय संस्थाको प्रक्रिया पूरा गरेर ब्याज अनुदानका लागि नगरपालिकामा आउन आह्वान गरिएको समेत राईले सुनाइन् ।
ब्याज अनुदान लिएर व्यवसाय सञ्चालन गरेनगरेकोबारे नगरपालिकाले अनुगमन गर्ने उक्त नगरपालिकाका प्रवक्ता तथा उक्त नगरपालिका वडा नं ७ महादेवस्थानका वडाध्यक्ष कमल गिरीले बताए । धेरैले अनुदान लिन मात्रै व्यवसाय सञ्चालन गरेजस्तो गर्ने चलन छ, गिरीले भने,तर नगरपालिकामा संझाता गरेदेखि नै नियमित अनुगमन हुन्छ, यसका लागि छुट्टै समिति पनि बनाएको छ ।"
सिजनमै बढ्न सकेन घरजग्गा कारोबार,"काठमाडौँ गत असोजको तुलनामा कात्तिकमा संख्याका आधारमा घरजग्गा कारोबार बढे पनि राजस्व घटेको छ । घरजग्गा व्यापारको सिजन कात्तिकदेखि सुरु भए पनि कारोबार बढ्न नसकेको व्यवसायी बताउँछन् । गत असोजमा ३१ हजार ४ सय १४ वटा कित्ताकाटको लिखत पारित हुँदा कात्तिकमा ३२ हजार १ सय ६० पटक कित्ताकाट लिखत पारित भएको भूमि व्यवस्थापन तथा अभिलेख विभागले जनाएको छ ।
कित्ताकाटसँगै कारोबारको लिखत पारित पनि बढेको छ । गत असोजमा ३० हजार ५ सय २७ वटा कारोबारको लिखत पारित हुँदा कात्तिकमा ३३ हजार ५ सय १४ वटा भएको विभागको तथ्यांक छ । कारोबार र कित्ताकाट बढे पनि राजस्व भने असोजको तुलनामा कात्तिकमा १२२४ प्रतिशतले घटेको छ । गत असोजमा ३ अर्ब ८१ करोड रुपैयाँ राजस्व उठाउँदा कात्तिकमा २ अर्ब ७० करोड रुपैयाँ मात्रै उठेको विभागको भनाइ छ ।
गत साउनको तुलनामा भदौमा कारोबार, कित्ताकाट र राजस्व घटेको थियो । भदौ लागेयता जग्गा वर्गीकरण नगर्दा मुलुकभरका ६ सय २० पालिकामा कित्ताकाट ठप्प थियो । कित्ताकाट रोकिएपछि भदौ २४ मा मन्त्रिपरिषद् बैठकले भूउपयोग (दोस्रो संशोधन) नियमावली, ०८१ संशोधन गरी भूउपयोग क्षेत्र वर्गीकरण नभएको स्थानीय तहमा ०८२ असार मसान्तसम्म चार किल्ला खुलाई कृषि क्षेत्र तोक्नुपर्ने व्यवस्था गरेको थियो । असोजमा कारोबार र कित्ताकाट बढे पनि राजस्व नबढेको विभागको तथ्यांकले देखाउँछ । असोजको तुलनामा कारोबार र कित्ताकाट बढे पनि राजस्व अझै बढेको छैन ।
सिजनमा समेत घरजग्गा कारोबार बढ्न नसकेको नेपाल घरजग्गा व्यवसायी महासंघका अध्यक्ष भेषराज लोहनीले स्विकारे । कात्तिकदेखि जेठसम्म घरजग्गा कारोबारको सिजन हो । तर कात्तिकमा पनि बढेन, उनले भने, गत वर्षको ४ महिनाको तुलनामा भने सुधारोन्मुख देखिएको छ । लिखत पारित भन्नाले सोही महिनामा मात्रै नयाँ भएको कारोबार वा कित्ताकाट बुझिन्छ । समग्र कारोबार र कित्ताकाटमा नामसारी, संशोधन, हाल साविक, जग्गा बाँडफाँटलगायत हुन्छ । यसरी हेर्दा कित्ताकाट र कारोबारको लिखत पारित बढेको विभागको तथ्यांक छ ।
सरकारले ०७९ जेठ २३ मा भूउपयोग नियमावली जारी गरेको थियो, जसअनुसार पालिकाले कृषि र गैरकृषि छुट्याइसकेपछि मात्र कित्ताकाट गर्न पाइन्थ्यो । यो नीतिका कारण सोही वर्षको साउनदेखि कित्ताकाटसँगै समग्र घरजग्गा कारोबार घट्न थालेको थियो । व्यवसायीले कित्ताकाट नहुँदा घरजग्गा कारोबार बढ्न नसकेको बताउँदै आएका थिए ।
पालिकाले कृषि र गैरकृषि छुट्याउन ढिलाइ गरेपछि ०७९ मंसिरदेखि कित्ताकाट ठप्प थियो । सरकारले नियमावली संशोधन गरेर आवासीय र व्यापारिक जग्गा ८० वर्गमिटर क्षेत्रफलसम्म कित्ताकाट गर्न पाइने व्यवस्था गरेको छ । यसअघि आवासीय जग्गा १३० वर्गमिटरभन्दा कम कित्ताकाट गर्न पाइन्थ्यो । प्लानिङको स्वीकृति लिएकालाई ८० वर्गमिटर र नलिएकाको हकमा १३० वर्गमिटर जग्गा कित्ताकाट गर्न पाउने व्यवस्था गरेको छ । पहिला प्लानिङको अनुमति लिने र नलिने दुवैलाई १३० वर्गमिटरभन्दा कम क्षेत्रफलमा कित्ताकाट गर्न पाइने व्यवस्था थियो ।
नेपाल राष्ट्र बैंकले ५० लाखसम्मको आवास कर्जाको हकमा मासिक किस्ता आम्दानी अनुपात ६० प्रतिशत छ । त्यसभन्दा माथिको हकमा ७० प्रतिशत रहेको भन्दै दुवैलाई ८० प्रतिशत पुर्याउनुपर्ने महासंघको माग छ । ०८० साउनमा राष्ट्र बैंकले पहिलो घर बनाउन चाहनेले अधिकतम २ करोड रुपैयाँसम्म कर्जा पाउने व्यवस्था गरेको थियो । यसअघि १ करोड ५० लाख रुपैयाँसम्म कर्जा पाउने व्यवस्था थियो ।
सामान्य घरजग्गा व्यवसायी र परमिट लिएर हाउजिङ र अपार्टमेन्ट बनाउने व्यवसायीले लिने कर्जाको मासिक किस्ता आम्दानी क्रमशः ५० र ६० प्रतिशत रहेको र यसलाई पनि ८० प्रतिशत पुर्याउनुपर्ने लोहनीले बताए । अब घरजग्गाको कारोबार बढाउन आवास कर्जा र घरजग्गा व्यवसायी तथा परमिट लिएर हाउजिङ र अपार्टमेन्ट बनाउने व्यवसायीले लिने कर्जाको मासिक किस्ता आम्दानी अनुपात बढाउनुबाहेकको अन्य विकल्प नरहेको लोहनीको भनाइ छ । बैंकहरूले कर्जा प्रवाह गर्दा सरकारी र बजार मूल्यांकनको औसत निकालेर दिने भन्दै उनले मासिक किस्ता आम्दानी अनुपात बढाउनुपर्ने उनको तर्क छ ।
सरकारी मूल्यांकनका अधारमा ऋण प्रवाह हुन्छ, राष्ट्र बैंकले अहिले ५० प्रतिशत ६० प्रतिशत व्यवस्था गरेको छ भने त्यसको ३५ देखि ४० प्रतिशत मात्रै कर्जा प्रवाह हुन्छ, लोहनीले भने, त्यसैले मासिक किस्ता आम्दानी अनुपात ८० प्रतिशत पुर्याउनुपर्छ । ८० पुर्यायो भने कम्तीमा ५० प्रतिशत ऋण प्रवाह होला कि ? राष्ट्र बैंकले मासिक किस्ता आम्दानी अनुपात कि बजार मूल्यांकनका आधारमा ५० प्रतिशत ऋण प्रवाह गर्ने व्यवस्था मिलाउनुपर्ने उनले जनाए ।"
महिनामै नेपाली फिल्मको व्यापार ६० करोड,"काठमाडौँ पूर्णबहादुरको सारंगी प्रदर्शनको पहिलो दिन कात्तिक १५ को पहिलो शो नै हेर्न पुगेका थिए, यसका प्रमुख कलाकार विजय बराल । तर हल लगभग खालीजस्तै थियो । हलमा निकै कम शो पाएको आफ्नो फिल्ममा दर्शक पनि नदेखेपछि बराल निराश बने । सँगै फिल्म हेर्न गएकी बराल पत्नी प्रमिला खनालले ढाडस दिँदै भनेकी थिइन्, फिल्म राम्रो बनेको छ, भोलिबाट दर्शक आउलान्, चिन्ता नलिऊ ।
तर दोस्रो दिनदेखि झन् दुई ठूला हिन्दी फिल्म सिंघम अगेन र भुलभुलैया ३ पनि लाग्ने भएपछि पूर्णबहादुरको सारंगी को मौजुदा शोज पनि कटौतीमा पर्ने जोखिम थियो । शुक्रबार पनि सन्तोषजनक व्यापार नभएपछि निर्माताले समेत आशा मारिसकेका थिए । तर, अचानक एक दर्शक पूर्णबहादुरको सारंगी हेरेपछि भक्कानिएर रोएको भिडियो टिकटकमा आयो । छोटो समयमै उक्त भिडियो भाइरल बनेपछि भने दर्शकमा फिल्मप्रति उत्सुकता जाग्यो, बिस्तारै देशभरका सबै शोज भरिँदै गए । प्रदर्शनीको तेस्रो दिनदेखि उक्त फिल्मले आफ्ना शोज मात्रै बढाएन, दुई ठूला हिन्दी फिल्मलाई पनि बढारिदियो ।
प्रदर्शनको १० औं दिनमा पूर्णबहादुरको सारंगी ले देशभर प्राप्त ४ सय ६५ शोज नै हाउसफुल सहित एकैदिनमा झन्डै ३ करोड ९० लाखको कीर्तिमानी व्यापार गर्यो । निर्माता विनोद पौडेलले पूर्णबहादुरको सारंगी ले बिहीबारसम्म १५ दिनमा २७ करोडको व्यापार गरेको बताएका छन् । चलचित्र विकास बोर्डको बक्सअफिस प्रणाली सेन्ट्रल सिनेमा म्यानेजमेन्ट सिस्टम (सीसीएमसी) का अनुसार पनि उक्त फिल्मले गत आइतबारसम्म ११ दिनमै ५ लाख २० हजार टिकट बिक्री गरेको थियो ।
त्यसैगरी दसैंमा रिलिज भएका दुई फिल्म छक्कापञ्जा ५ र १२ गाउँ ले पनि आइतबार ३९ दिनसम्म बक्सअफिसबाट क्रमशः ५ लाख १९ हजार र ६ लाख ९१ हजार टिकट बेच्न सफल भएका थिए । हलको टिकट मूल्य औसत ३ सय रुपैयाँ राख्ने हो भने पनि पूर्णबहादुरको सारंगी १३ दिनमै २० करोड ग्रस कलेक्सन को नजिक पुगेको हो । जसको आक्रामक व्यापार देशभित्र मात्रै सीमित छैन, अस्ट्रेलिया, अमेरिका, बेलायत, क्यानडा, न्युजिल्यान्डलगायत देशका बक्सअफिसमा समेत सनसनी मच्चाइरहेको छ । निर्माताका दाबीलाई मान्ने हो भने देश बाहिर नै पूर्णबहादुरको सारंगी ले २० करोडमाथिको व्यापार गरिसकेको छ । दुई साता बितिसक्दा पनि यो फिल्म हेर्ने दर्शकको लर्को घटेको छैन ।
दसैं र तिहारको एक महिनाभित्र ५ नेपाली फिल्म र ७ विदेशी फिल्म प्रदर्शनमा आए । जसमा छक्कापञ्जा ५, १२ गाउँ र पूर्णबहादुरको सारंगी सुपरहिट भइसकेका छन् भने हलले शोज कटौती गरिदिएको झोंकमा दुई सातामा नै हलबाट उतारिएको बेहुली फ्रम मेघौली र दुई ठूला फिल्मको चेपुवामा परेको ज्वाइँसाब ले समेत लगानी सुरक्षित गरे । सीसीएमसीको तथ्यांकअनुसार, एक महिनामै ५ नेपाली फिल्मले देशभरबाट झन्डै १९ लाख टिकट बिक्री गरे । जबकि यही अवधिमा रिलिज भएका ७ विदेशी फिल्मले मात्र ३ लाखको टिकट कटाउन सके ।
वर्षभरमा जनसंख्याको ३ प्रतिशतले पनि स्वदेशी फिल्म नहेर्ने आँकडालाई तोड्दै यस पटक दसैंतिहारको बिदामा यी फिल्म हेर्न त्यसको दोब्बर बढी दर्शक हलमा आएको चलचित्र विकास बोर्डको बक्सअफिस तथ्यांकले देखाएको छ । देशभरका हलको रियल टाइम बक्सअफिस को तथ्यांक संकलन गर्ने सीसीएमसीले एक महिनामा मात्र पाँच स्वदेशी फिल्मले ६० करोड रुपैयाँ हाराहारीको व्यापार गरिसकेका छन् । हाम्रा स्वदेशी फिल्मले यस्तो छलाङ मार्लान् भन्ने विश्वास नै थिएन, अभिनेता बरालले भने, यसरी चल्नु जादुमयी नै हो । उनी विभिन्न विधाका स्वदेशी फिल्मलाई दर्शकले रुचाइदिएको बताउँछन् । भन्छन्, दर्शकले फिल्ममा आफूलाई रिलेट गरे भने कसैको केही नलाग्दो रहेछ ।
सबैभन्दा धेरै हल भएको मल्टिप्लेक्स च्यानल क्यूएफएक्सका महाप्रबन्धक तृप्ति गिरीका अनुसार पनि दसैंको दाँजोमा तिहारमा प्रदर्शनमा आएका नेपाली फिल्मले व्यावसायिक हिसाबले उच्च रेकर्ड बनाएको छ । पूर्णबहादुरको सारंगी ले जसरी दर्शकलाई हलसम्म तान्यो, यसअघि विदेशी फिल्मले पनि यस्तो रेकर्ड कायम नगरेको हलवालाहरू बताउँछन् ।
अहिले पूर्णबहादुरको सारंगीको २३ दिनपछिका शोजसमेत हाउसफुल देखिन्छन् । यस्तो अवस्था त कहिल्यै देखिएकै थिएन, उनले भनिन् । दसैं र तिहारमा प्रदर्शनमा आएका नेपाली फिल्महरूले क्यूएफएक्सकै इतिहासमा पनि विदेशी फिल्मले भन्दा माथिको व्यापार गरेको देखाउँछ ।
पूर्णबहादुरको सारंगी को कथामा दर्शकले आफूलाई अनुभूत गर्न पाएकै कारण पनि दर्शकको उछाल देखिएको तृप्ति बताउँछिन् । घरघरको कथाजस्तै भएको छ, यो फिल्म । त्यसैले एकले अर्कालाई हेर्न सल्लाह दिइरहेका छन्, उनले भनिन् । वर्ड अफ माउथ पब्लिसिटी कै कारण यो फिल्ममा दर्शक उर्लिएको उनी बताउँछिन् । अहिले यो फिल्म हेर्न परिवारपरिवार नै हल आइरहेका छन् । क्यूएफएक्सको इतिहासमै सबैभन्दा धेरै दर्शक संख्या यो दसैंमा देखिएको थियो । त्यही संख्यालाई तिहारमा रिलिज भएको फिल्मले उछिनिसकेको उनी दाबी गर्छिन् ।
जनस्तरमा प्रचार
आफ्नो फिल्म वर्ड अफ माउथ ले चलेको अभिनेता बराल पनि स्विकार्छन् । हलमा धुरुधुरु रोएको भिडियो फिल्म निर्माण टिमबाटै सार्वजनिक गरिएको थियो । भिडियो टिकटकमा भाइरल भएपछि फिल्मले चर्चा पायो । त्यसपछि आम दर्शकका लागि उक्त फिल्म नहेरी नहुने जस्तो बनिदियो । दर्शकको मौखिक प्रचारका कारण फिल्मको व्यापारले जादुमयी हिसाबले उचाइ लिएको बताउँछन्, बराल । मेरा लागि त जादु नै भयो । यो फिल्मले हाम्रो नेपाली फिल्मले पनि करोडौं व्यापार गर्न सक्छ भन्ने देखाइदियो । कथा भन्ने शैली निर्माण गर्न सक्यौं भने नेपाली फिल्मले विदेशी फिल्मलाई विस्थापित गर्न सकिन्छ भन्ने पनि देखाइदियो, उनी भन्छन् ।
नेपाली फिल्मले पछिल्लो महिनादेखि गरेको आक्रामक व्यापारले निर्देशक निश्चल बस्नेत पनि चकित बनेका छन् । सुरुवाती दिनमा खासै हल्लासमेत नभएको पूर्णबहादुरको सारंगी जस्ता फिल्मले दर्शकको सकारात्मक प्रचारबाटै यो उपलब्धि पाएको निश्चलको दाबी छ । माउथ पब्लिसिटी सही तरिकाले भयो भने त्यसले गजबको नतिजा देखाउँछ भन्ने त बारम्बार प्रमाणित भइरहेकै कुरा हो । तर, पूर्णबहादुरको सारंगी ले चाहिँ विशेष तवरले नै दर्शकलाई हलसम्म तानिरहेको छ, बस्नेतले भने, यसले नेपाली फिल्मलाई दर्शकले हेर्ने दृष्टिकोण राम्रो रहेछ भन्ने देखाउँछ । दसैंयता फिल्मको मनोरञ्जनात्मक पाटोदेखि विषयवस्तुकै हिसाबले दर्शकले स्वदेशी फिल्मको प्रचार गरिदिए । यदि माउथ पब्लिसिटी नै ठूलो प्रचार माध्यम हो भने अबका फिल्मलाई अझ बढी दर्शकमाझ पुर्याउन सक्नुपर्छ होला । उनीहरूको प्रतिक्रियाले दर्शक हलमा तानिने भए, निश्चलले भने । उनी दर्शकले अनुभव गर्ने मात्रै नभई त्यसमा कलाकारकै प्रस्तुति पनि दमदार हुनुपर्ने दाबी गर्छन् ।
घटस्थापनाको दिनदेखि प्रदर्शनमा आएको बेहुली फ्रम मेघौली पनि दर्शकबीच पुग्न केही दिन नै लागेको थियो । निश्चलको त्यसअघिको फिल्म दिमाग खराब कै हकमा पनि त्यस्तै भयो । नेपाली फिल्मले दसैंयता ८०९० करोडकै व्यापार गरिरहेको छ । त्यसैले यस्तो अवस्थामा हलवाला, फिल्मकर्मी सबै मिलेर लाग्नुपर्छ, निश्चलले भने ।
फिल्म वितरक प्रचण्डमान श्रेष्ठ दसैं र तिहारमा नेपाली फिल्मले व्यापक दर्शक पाएको बताउँछन् । कमेडी फिल्मको वर्चस्व भइरहँदा एक्सन फिल्म १२ गाउँ पनि दर्शकले हेरिदिए । अहिले पूर्णबहादुरको सारंगी मा भुइँमान्छेको कथा भेटे । त्यसले दर्शकलाई घत लाग्यो, वर्ड अफ माउथ नै बलियो भइदियो, प्रचण्डमानको बुझाइ छ । पछिल्लो समय नेपाली फिल्मको प्रचारका लागि सामाजिक सञ्जाल महत्त्वपूर्ण प्लेटफर्म बन्दै आएको उनी बताउँछन् । पहिला यही शैलीमा फिल्मको प्रचार पुग्थेन । दर्पण छाया को समयमा फिल्मको माउथ पब्लिसिटी पुग्न ३४ हप्ता लाग्थ्यो । तर, अहिले सामाजिक सञ्जालमार्फत तुरुन्तै दर्शकमाझ पुग्छ, उनले भने ।
एक दशकयता नेपाली फिल्मले घरेलु बक्सअफिसमा आफूलाई बलियो सावित गर्दै आएको वितरक श्रेष्ठ दाबी गर्छन् । उनका अनुसार कबड्डी ४ चल्दा त्यो वर्ष सबैभन्दा धेरै व्यापार गर्ने फिल्म बन्यो । छक्कापञ्जा ३ ले पनि प्रदर्शनमा आएको वर्ष सबैभन्दा धेरै कमाउने रेकर्ड बनायो । पछिल्लो समय भने विदेशी फिल्मसँग पनि स्वदेशी फिल्मले प्रतिस्पर्धा गर्ने आँट देखाएका छन् ।
अर्का अभिनेता दीपकराज गिरी पनि नेपाली दर्शकको फिल्म हेर्ने संस्कृति बढ्दै गएको तर्क गर्छन् । फिल्मको बजार फिल्म हेर्ने संस्कृतिमा भर पर्छ । कुनै पनि देशमा फिल्म हेर्ने बानी कस्तो छ ? उनीहरूले फिल्मलाई कति मन पराउँछन् ? जीवनसँग फिल्म कति जोडिएको छ भन्ने कुराले फिल्म हेर्ने संस्कृतिलाई बढाउँछ, दीपकले तर्क गरे ।
दीपक राजेश हमालको समयमा नेपालीहरूको फिल्म हेर्ने संस्कृति निकै बलियो रहेको मान्छन् । राजेश हमालको युगपछि फिल्म हेर्ने संस्कृति अवरुद्ध भयो । त्यसपछि फरक शैलीका, नयाँ सोच बोकेका फिल्मकर्मीहरू आए । लुट, कबड्डी र छक्कापञ्जा सिरिजले घरेलु दर्शकमा नेपाली फिल्म हेर्ने संस्कृति फर्काइदियो, अभिनेता गिरी थप्छन्, व्यापारको पाटो मात्रै हेर्ने हो भने यी फिल्महरूले दर्शकमा फिल्म हेर्ने बानी बिग्रन दिएन ।
व्यावसायिक रूपले निकै सफल मानिएका र दर्शकले रुचाइदिएका ती फिल्महरूले बसालिदिएको बानीले गर्दा नै यो वर्ष बोक्सीको घर देखि नेपाली फिल्म ब्लकबस्टर बने । नेपाली फिल्मको उत्साहप्रद व्यापारले महँगोमा विदेशी फिल्म किनेर यहाँ प्रदर्शन गर्ने वितरकलाई समेत हच्काएको गिरीको बुझाइ छ । अब भारतका महँगा फिल्महरू नेपालमा ल्याउने कि नल्याउने भन्नेमा यहाँका वितरक पनि अन्योलमा परेका छन्, गिरीले थपे, एक थरी नेपाली फिल्मकर्मी हिन्दी फिल्मले नेपाली बिगार्यो भन्थे, यस्तै हुने हो भने हिन्दी फिल्मलाई नेपाली फिल्मसँग प्रतिस्पर्धा गर्न गाह्रो हुन्छ । घरेलु फिल्मको स्वाद चाखिसकेका दर्शकका लागि बाहिरी फिल्मले खासै असर नपार्ने गिरीको भनाइ छ ।"
औद्योगिक व्यवसाय विकास प्रतिष्ठानले मनायो २८औँ वार्षिकोत्सव,"काठमाडौँ औद्योगिक व्यवसाय विकास प्रतिष्ठानका कार्यकारी निर्देशक इ उमेशकुमार गुप्ताले उद्योग, वाणिज्य तथा आपूर्ति मन्त्रालयले तोकेका कार्यक्रम सम्पन्न गर्न प्रतिष्ठान तत्पर रहेको बताएका छन् । प्रतिष्ठानले शुक्रबार २८औँ वार्षिकोत्सव कार्यक्रममा गुप्ताले यस्तो बताएका हुन् ।
पछिल्लो समय प्रतिष्ठानले स्टार्टअप उद्यम कर्जा सञ्चालन कार्यक्रम कार्यान्वयन गर्दै आएको छ। आर्थिक वर्ष २०८०८१ मा स्टार्टअप उद्यम कर्जा कार्यक्रमअन्तर्गत १८३ जना सिफारिस भएकामा १६५ ले कर्जा पाइसकेका छन् ।
चालु आर्थिक वर्षका लागि स्टार्टअप उद्यम कर्जा कार्यक्रमका लागि सरकारले १ अर्ब रुपैयाँ विनियोजना गरेको छ । प्रतिष्ठानमा स्टार्टअप कर्जाका लागि ५,१५८ वटा परियोजना प्रस्ताव परेका छन् । उक्त प्रस्ताव मुल्यांकनका क्रममा रहेको समेत गुप्ताले बताए ।
प्रतिष्ठानमा उद्यम संवर्धन केन्द्र स्थापना भएको छ । केन्द्रले नयाँ सोच भएका व्यक्तिहरूलाई उद्यमी बन्नका लागि विभिन्न किसिमका मेन्टरिङ कार्यक्रम गर्ने प्रतिष्ठानले जनाएको छ ।"
व्यापारको नयाँ तरिका : कोदोको बिस्कुट,"बागलुङ युवाहरू काम खोज्दै विदेशिएका छन् । कतिपय युवाले यहाँ केही पनि हुँदैन भन्दै लाखौं ऋण खोजेर अमेरिका, युरोपलगायतको बाटो ताकेका छन् । यहाँका एक युवा भने गाउँमा पुगेर अर्गानिक र रैथाने उत्पादनबाट बजार खोजिरहेका छन् ।
काठेखोला गाउँपालिका८ का ३४ वर्षीय चानसिंह श्रीश रैथाने बाली कोदोलाई आफ्नो रोजाइमा पारेर व्यावसायिक बनिरहेका छन् । उनले विदेशको सोच त त्यागेका छन् नै, गाउँका १० जनालाई पनि रोजगारी दिन सफल भएका छन् । देशभर खाद्यान्न बाली उत्पादन घटेको छ । कोदोको उत्पादन त झन् न्यून पुग्दै थियो । कैयौं किसानले कोदो मासेर अन्य खेती रोज्थे । कतिपयले कोदोबारी बाँझै छाडेका छन् । तर श्रीश कोदोबाटै भविष्य खोज्न लागेका हुन् । सुरुवातमै उनले कोदोबाटै आफ्नो पहिचान बनाएका छन् । अहिले बजारमा पाइने कोदोको बिस्कुट उनकै उत्पादन हो ।
श्रीशले कोदोको बिस्कुट बनाएपछि धेरैले मीठो मानेर खान्छन् । स्वास्थ्यका दृष्टिले कोदो महत्त्वपूर्ण छ भन्ने स्वास्थ्यकर्मीको भनाइलाई उनले व्यवहारमा उतारेका छन् । अहिले त श्रीशको उद्योगमा सहजै बिक्री हुने भएपछि अघिल्लो वर्षसम्म बाँझै छाडेका किसानले पनि खेतबारीमा कोदो रोपेर फलाएका छन् । गाजा बेकरी तथा बिस्कुट उद्योगमार्फत श्रीशले एक करोडभन्दा बढी लगानी गरेर कोदोको बिस्कुट उत्पादन गरेका हुन् । सुरुवाती उत्पादनका बेला उनले प्रदेश सरकारको १० लाख अनुदान र बैंकबाट १० लाख ऋण लिएर काम थालेका थिए । त्यति बेला बाँसको ढुंग्रोले बेलेर बिस्कुटको आकार दिएका थिए । आधुनिक ओभन, बिस्कुट बनाउने स्वचालित मेसिन र प्याकिङ र लेबल लगाउने गरी तीन अत्याधुनिक मेसिन ल्याएर चालु वर्षको साउनदेखि भने उनी व्यावसायिक बनेका छन् ।
काठमाडौंमा होटल चलाएका श्रीश कोरोना संक्रमणपछि गाउँ फर्केका थिए । गाउँ आएलगत्तै उनले कोदोको बिस्कुट बनाउने योजना बुने । त्यो योजना गत वर्ष पूरा भयो । तर उनको योजना हाते उद्योगमा थियो । बजारमा कोदोको बिस्कुटले स्थान पाउन थालेपछि भने उनले स्वचालित मेसिन भित्र्याएको बताए ।
चार्टर्ड एकाउन्टेन्ट बन्ने चाहनाले काठमाडौंस्थित शंकरदेव क्याम्पस पढ्न गएका श्रीश अध्ययनकै क्रममा भारतको पन्जाबस्थित एक बिस्कुट उद्योग अवलोकन गर्न पुगेका थिए । उक्त उद्योगको सहजै उत्पादन र बजारीकरण देखेर उनले यो सोच बनाएको बताए । सहजै उत्पादन भएको देखे पनि लगानीको समस्या त थियो, उनले भने, गाउँमा उद्योग चलाउने भएपछि अर्गानिक बनाउने चाहनाले कोदोमा मेरो रोजाइ बन्यो । उद्योगको रूप दिन पनि उनलाई चार वर्ष लाग्यो । गत माघबाट उत्पादन थालेका श्रीशले सात महिनापछि आधुनिक मेसिन भित्र्याउन सफल भएका छन् ।
सुरुमा बिस्कुटको आकार दिन सयौं पटक पिठो बेलेको श्रीश सम्झिन्छन् । सुरुवातमा बनाएको बिस्कुट धेरै त फाल्नुपर्यो । राम्रो बन्दै गएपछि उनले गाउँघरमा बाँडे । त्यसपछि गाउँमै हुने कार्यक्रमका सहभागीलाई दिए । सोचेजस्तो आकार नआउन्जेल बेच्न पनि मन लागेन, उनले भने, बजारमा लैजान सक्ने भएपछि मात्र मूल्य राखेर पठाएको हुँ । धेरैको चासो र सुझावपछि मात्र उनको बिस्कुटले बजार पाएको छ ।
नेपालमै पहिलो पटक रैथाने स्वादमा आएको उनको दाबी छ । उपभोक्ताले पनि मीठो मानिदिएपछि अहिले बागलुङ, पर्वत, म्याग्दी र पोखराका पसल तथा डिपार्टमेन्ट स्टोरमा पनि यो बिस्कुट राखिएको छ । काठमाडौं र पूर्वी नेपालका सहरमा पनि बिस्कुट पुग्न थालेको छ । विदेश जानेले पनि कोसेलीका रूपमा लैजान थालेको उनले बताए । अहिले त माग धेरै छ, बजारमा पुर्याउनै सकेको छैन, उनले भने, अबदेखि कोदोको नियमित आपूर्ति गर्ने र नियमित बिस्कुट बजार पठाउने काममा खटिँदै छु । ग्रामीण क्षेत्रमा भएकाले समयमा बजार पठाउने काममा केही कमी छ । उनको उद्योगबाट सदरमुकाम आउन झन्डै दुई घण्टा कच्ची सडकको यात्रा गर्नुपर्छ ।
सुरुमा बाँसको ढुंग्रो र बेलनाले आकार दिएको बिस्कुट उद्योगमा अहिले आधुनिक रोलर भित्रिएकाले सहजै बन्छ । क्षमताअनुसारको उत्पादन गरे दैनिक चार हजार प्याकेटसम्म उत्पादन हुने गरेको हो । अहिले उनले फापरको पनि बिस्कुट बनाउन थालेका छन् । तर त्यसको ब्रान्ड र लेबल नभएकाले स्थानीय रूपमा खानका लागि मात्र प्रयोग गरेको श्रीशले बताए । उनले स्थानीय उत्पादनले माग पुर्याउन नसकेपछि ढोरपाटन, पर्वतसहित छिमेकी जिल्लामा कोदो अर्डर गराउन थालेका छन् ।
कोदो प्रतिकेजी ८५ र गहुँ २ सय ५० देखि ३ सय रुपैयाँसम्ममा खरिद गरेर उठाएपछि रैथाने बाली संरक्षणमा स्थानीयले चासो राखेका छन् । तरकारी खेती मात्र गरेर कोदो छाडेका थियौं, भाइले उद्योग खोलेपछि कोदो पनि लगाउन थाल्यौं, स्थानीय लालमाया पुनले भनिन्, यो नेपालकै नमुना उत्पादन भएको छ ।
कोदोको महत्त्व बुझेर किसानले उत्पादन बढाएमा कमाइ पनि हुने, उद्योग पनि चल्ने उनले बताइन् । ताराखोलाका किसानले त उत्पादन बढाएका छन् । चालु वर्षदेखि जिल्लामा कोदोको उत्पादन बढ्ने देखिएको कृषि ज्ञान केन्द्र बागलुङका सूचना अधिकारी कुमार पुनले जनाए । यो उद्योगले युवालाई रोजगारी पनि दिएको छ । अहिले यहाँका १० जना युवा उद्योगमा रोजगार बनेका छन् । स्थानीय धनकुमारी पुन उद्योगको प्राविधिक बनेकी छन् ।
कृषि ज्ञान केन्द्रको तथ्यांकमा बागलुङमा १८ हजार ५६ हेक्टर क्षेत्रफलमा कोदो खेती हुँदै आएको छ । हरेक वर्ष २३ हजार ४ सय ५६ मेट्रिक टन कोदो उत्पादन हुने गरेको छ । चालु वर्षदेखि किसानले बढाएर लगाएकाले त्यसको तथ्यांक निकाल्न बाँकी रहेको पुनले बताए । देशका हरेक नागरिकसम्म कोदोको बिस्कुट पुर्याउने श्रीशको लक्ष्य छ ।"
तिहारको सिजनल व्यापारमा व्यवसायी,"काठमाडौँ अरू बेला असनस्थित रियान स्टोरमा भाँडाकुँडाका सामग्री किन्न पाइन्थ्यो । तर तिहारको समयमा उक्त स्टोरमा भाँडाकुँडाबाहेक भाइमसलासमेत किन्न सकिन्छ । सिजनको व्यापारले पसलमा चहलपहल हुने भएकाले हरेक वर्ष तिहारमा भाइमसला बिक्री गर्ने गरेको स्टोरका सञ्चालक रोजन तुलाधर सुनाउँछन् ।
हरेक वर्षको सिजनमा भाइमसला बिक्रीका लागि राख्ने गरेका छौं, उनले भने, अहिले दैनिक १५ हजार रुपैयाँको कारोबार भइरहेको छ । नियमित हुने व्यापारभन्दा तिहारमा भाइमसलाको बिक्रीले पसलमा चहलपहल बढ्दा आनन्द आउने उनले बताए । पसल र कर्मचारीको खर्चलाई धान्न दैनिक छ हजार रुपैयाँ बराबरको कारोबार गर्नुपर्ने भएकाले वैकल्पिक व्यापारका रूपमा सिजनको व्यापारलाई लिने गरेको उनको भनाइ छ ।
सानाठूला भाइमसलाको प्याकेट हाम्रोमा नौ किसिमको छ, रोजन भन्छन्, यसको ५० देखि ७ सय ५० रुपैयाँसम्म पर्छ । गत वर्षभन्दा २५ प्रतिशतले मूल्य बढेकाले अहिले किन्ने ग्राहक घटे पनि लक्ष्मीपूजादेखि ग्राहकहरूको चहलपहल बढ्ने उनले बताए । तिहारमा विशेष लक्ष्मी पूजाको दिनदेखि भाइटीकाको बिहानसम्मलाई व्यापारीहरू राम्रो व्यापार हुने दिन मान्छन् । तर असन र इन्द्रचोकका खुद्रा व्यापारी भने दसैं सकिएलगत्तै तिहारको व्यापारमा जुट्छन् ।
तिहारमा भाइमसला, झिलिमिली बत्ती, मखमली फूललगायतको राम्रो व्यापार हुन्छ । यसले गर्दा असन र इन्द्रचोकका व्यापारीहरू अन्य समयमा बिक्री गर्दै आएको सामानमा भन्दा तिहारलक्षित सामग्री बिक्री गर्नमा नै रमाउँछन् । धेरै नाफा नहुने भए पनि पसलको खर्च धान्नलाई छोटो समयका लागि वैकल्पिक व्यापारका रूपमा तिहारमा चाहिने सामानको व्यापार गर्ने गरेको उनीहरूको भनाइ छ ।
असनमै उत्तमकाजी तुलाधरले पनि तिहारमा रमाइलो र थोरै रुपैयाँ आउने भए पनि आसमा भाइमसला बिक्री गर्दै आएका छन् । तिहारमा मुख्य पाँच दिनको व्यापार हो । हामीले आइतबारदेखि भाइमसला बिक्री गर्न सुरु गरेका हौं, उनले भने, अहिलेसम्म राम्रो बिक्री भएको छैन । अझै समय भएकाले राम्रो हुन्छ भन्ने आशा गरौं । उनको पसलमा २५० रुपैयाँसम्मका भिन्न प्याकेटका भाइमसला छन् । प्रतिप्याकेट ५० रुपैयाँसम्म नाफा राख्न सकिने भएकाले तिहारमा भाइमसला बिक्री गर्ने गरेको उनले बताए ।
काठमाडौंको असन र इन्द्रचोक सधैं भीडभाड हुने ठाउँ हो । तर चाडबाडको समयमा त्यो भीड अझ बाक्लिन्छ । चाडबाडमा आवश्यक पर्ने सामान एकै स्थानमा पाइने भएकाले उपभोक्ताको रोजाइमा असन र इन्द्रचोक बजार पर्ने गर्छ । यस्तैमा आफ्ना तीन जना भाइका लागि भाइमसला किन्दै गरेकी जुनु तामाङले चाडबाडमा सधैं असनबाट सामान किन्ने गरेको बताइन् । उनको तीन जना भाइ छन् । बबर महलदेखि असनमा तिहारको सामान खरिद गर्न आएको उनले जनाइन् ।
मैले तीन वटा ५ सय ५० रुपैयाँ जाने भाइमसला किनें, उनले भनिन्, रमाइलोका लागि किनमेल गर्न असन आउने गर्छु । अहिले किनेको भाइमसलाको प्याकेटमा पचास रुपैयाँ बढेको उनले सुनाइन् । यसैगरी सोह्रखुट्टेकी सावित्री श्रेष्ठले पाँच जना दाजुभाइका लागि भाइमसला किन्न पसलमा सामान हेर्दै थिइन् । उनले भने गतवर्षभन्दा भाइमसलामा सय रुपैयाँसम्म बढेको सुनाइन् । भन्छिन्, पाँच सय रुपैयाँमा लगेको सामानमा सय रुपैयाँ बढेछ । अब नकिनी हुँदैन । महँगो भए पनि तिहार मनाउनैपर्यो ।
तिहारमा दिदीबहिनीले भाइटीकाको दिन ढाका टोपी लगाएर टीका मनाउने भएकाले ढाकाको राम्रो व्यापार हुने व्यापारी कविता तिम्सिना हुमागाईंले जनाइन् । उनले इन्द्रचोकमा संस्कृति हस्तकला राष्ट्रिय दौरा सुरुवाल पसल सञ्चालन गर्दै आएकी छन् । तिहारकै लागि भनेर उनले एक लाख पचास हजार रुपैयाँका ढाकाका टोपी पसलमा राखेकी छन् । अहिले दिनमा ढाकाका १५० थान टोपी बिक्री गरिरहेका छौं, उनले भनिन्, गत वर्ष दिनमा दुई सय थानसम्म टोपी बिक्री गर्थ्यौं । उनको पसलमा ७० देखि ३५० रुपैयाँसम्मका विभिन्न गुणस्तरका ढाका टोपी छन् । यसमा हातले बुनेको एक हजारदेखि १५ सय रुपैयाँसम्म पर्ने उनले सुनाइन् ।
उनको पसलबाट पुल्चोककी स्पन्दन विष्टले आफ्ना दाजुका लागि एक थान ढाकाको टोपी किनिन् । भन्छिन्, मैले ३५० रुपैयाँ पर्ने टोपी लिएँ । तिहारमा चाहिने भएकाले यहाँ आएका बेला मनपरेर किनें । यसैगरी असनकी सीता श्रेष्ठले हातमै मखमलीको माला बोकेर बिक्री गरिरहेकी थिइन् । भक्तपुरका किसानबाट प्रतिगोटा २२ रुपैयाँमा मखमलीको माला लिएर ३५ रुपैयाँमा बिक्री गरिरहेको उनको भनाइ छ । यसमा उनले ग्राहकलाई आकर्षित गर्न सय रुपैयाँमा तीन वटा माला बिक्री गरिरहेकी छन् ।
भन्छिन्, गत चार दिनदेखि बिक्री गर्दै आएकी छु । घरमा त्यतिकै बस्नुभन्दा चाडबाडमा खर्च चलाउनलाई यसरी माला बिक्री गर्छु । दिनमा १५ सयदेखि २ हजार रुपैयाँसम्म बिक्री हुने उनले सुनाइन् । तिहारको सिजनल व्यापारबाट भारतीयहरूसमेत आकर्षित छन् । भारत, विहारका गुन्देल साहले तिहारका लागि रङ र पूजाका सामग्री बिक्री गर्दै आएका छन् । उनी १५ वर्षदेखि नेपालमै बसेर मोबाइल रिपेयरिङको काम गर्दै आएका छन् । तर तिहार जस्ता चाडबाडमा भने उनी रङरोगन र पूजाका सामग्री बिक्री गर्छन् । भन्छन्, सिजनको व्यापार हो । १० दिनको व्यापारमा ४० हजार रुपैयाँ नाफा बस्छ ।
तिहारका लागि भनेर उनले रङ र पूजा सामग्रीमा दुई लाख ५० हजार रुपैयाँ लगानी गरेका छन् । उनले २० देखि ६ सय रुपैयाँका सामान बिक्री गरिरहेका छन् । दिनमा २५ हजारदेखि ३० हजार रुपैयाँसम्म बिक्री हुन्छ । यहाँको भाडा ६० हजार छ, उनले भने, सबै कटाएर ४० हजार नाफा बस्छ । १० दिनमा त्यत्रो नाफा बस्ने भएकाले मैले हरेक सिजनमा पसलअगाडि सामान राखेर बिक्री गर्छु ।"
फोन पोइन्ट्ससँग ईसेवाको कारोबार सहकार्य,"काठमाडौँ डिजिटल कारोबारलाई सहज गर्दै प्रयोगकर्ताको अनुभवलाई थप गुणस्तरीय बनाउने लक्ष्यका साथ ईसेवाले फोन पोइन्टस्सँग सहकार्य गरेको छ ।
यसअनुसार प्रयोगकर्तालाई दिइने लोयल्टी पोइन्ट्सलाई एकीकृत गर्ने विकल्प दिइएको छ । उक्त सहकार्यपछि एकीकृत गरिएका लोयल्टी पोइन्ट्स प्रयोग गरी विभिन्न अफर हेर्न, संकलन र उपभोग गर्ने प्रक्रियालाई सरल बनाउने ईसेवाले जनाएको छ । फोन पोइन्ट्स एकीकृत लोयल्टी व्यवस्थापक प्लेटफर्म हो । यसद्वारा व्यवसायहरूले आफ्ना प्रयोगकर्तालाई विविध पोइन्ट र अफर प्रदान गर्दै अद्भुत व्यावसायिक अनुभव प्रदान गर्ने जनाइएको छ ।"
औद्योगिक धरातल बलियो बनाउँदै व्यापार प्रोत्साहन,"काठमाडौँ नेपालको अर्थतन्त्र बलियो बनाउन उद्योग क्षेत्रका आधार बलियो बनाउँदै व्यापारिक क्षेत्रको पनि विस्तार गर्नुपर्नेमा विज्ञहरूले जोड दिएका छन् । उद्योग र व्यापार क्षेत्रलाई एकअर्काबाट अलग गर्न नसकिने भएकाले सबैभन्दा पहिले औद्योगिक क्षेत्रका आधार बलियो बनाउनुपर्ने र यसका लागि राज्यले विशेष कार्यक्रम नै ल्याउनुपर्ने उनीहरूको भनाइ छ ।
कान्तिपुर मिडिया ग्रुपले चितवनमा आयोजना गरेको चितवन चिन्तन को पहिलो सत्र अर्थतन्त्रको आधार : उद्योग कि व्यापार मा संघीय सरकारले कानुन नबनाउँदा प्रदेशमा कर उठाउन समस्या भएको वाग्मती प्रदेशका आर्थिक मामिला तथा योजनामन्त्री कुन्दनराज काफ्लेले बताए । कृषिमा मात्र कर उठाउन दिइएको उनको भनाइ छ । सम्पूर्ण रूपमा कर उठाउने अधिकार कृषि क्षेत्रमा दिइएको छ, उनले भने, कृषिमा अहिले के कर उठाउने ? जनता नै मारमा परेका छन्, त्यसैले किसानको घरघरमा गएर कर उठाउने अवस्था छैन ।
अहिले केही कठिनाइ भए पनि भोलिका दिनमा यो क्षेत्रको सम्भावना प्रचूर रहेको काफ्लेले जनाए । अन्य प्रदेशको तुलनामा वाग्मती पुँजीगत खर्चमा अघि रहेको उनको दाबी छ । गत आर्थिक वर्षमा यो प्रदेशले ७२ प्रतिशत पुँजीगत खर्च गरेको छ, उनले भने, प्रदेशका गौरवका आयोजनामा अनुगमन गरेर खर्च के कसरी भइरहेको छ हेर्ने गरेका छौं, जसले गर्दा पनि विकास खर्च राम्रै छ ।
नेपालले तुलनात्मक लाभका वस्तु पहिचान गरी तिनको उत्पादनमा प्राथमिकता दिनुपर्ने नेपाल राष्ट्र बैंककी कायममुकायम गभर्नर नीलम ढुंगानाले बताइन् । उत्पादन, उद्योग र व्यापारलाई सँगसँगै अघि बढाउनुपर्नेमा उनको जोड छ । समग्र अर्थतन्त्रको विकास र विस्तारका लागि सरकारले उत्पादन, उद्योग, व्यापारलगायत अर्थतन्त्रका सबै विधालाई सुधार गरेर अघि बढाउनुपर्ने उनको भनाइ छ । सरकारको आर्थिक सल्लाहकारका रूपमा नेपाल राष्ट्र बैंकले पनि प्रिबजेट मार्फत सरकारलाई विभिन्न सुझाव दिँदै आएको पनि उनले जनाइन् ।
प्रिबजेट सुझावका लागि राष्ट्र बैंकले हरेक प्रदेशमा स्थलगत रूपमा सुझाव संकलन गरेर त्यसलाई एकीकृत गरेर सरकारसमक्ष पेस गर्दै आएको छ, ढुंगानाले भनिन्, तीमध्ये धेरै सुझाव कार्यान्वयन पनि भएका छन् । अर्थतन्त्रको विस्तारका लागि लगानी आवश्यक रहेको र त्यसका लागि राज्यले लगानीमैत्री वातावरण बनाउनुपर्ने उनको भनाइ छ । स्वदेशी लगानीकर्तालाई थप लगानी विस्तार र विदेशी लगानीकर्तालाई नेपालमा लगानी गर्न प्रोत्साहन गर्न राज्यले धेरै काम गर्नुपर्ने उनले बताइन् । यस प्रक्रियामा राष्ट्र बैंकले आफ्ना तर्फबाट सबै प्रकारका सहयोग गर्न तयार रहेको उनले जनाइन् ।
नेपालमा प्रत्यक्ष वैदेशिक लगानी (एफडीआई) भित्र्याउन राज्यको नीति र प्रतिबद्धता स्पष्ट हुनुपर्नेमा नेपाल उद्योग वाणिज्य महासंघका कार्यवाहक अध्यक्ष अञ्जन श्रेष्ठले जोड दिए । एफडीआईको कुरा गर्दा जहाँ सहज छ त्यहाँ लगानी जान्छ । यस विषयमा राज्यले विचार गर्नुपर्छ, उनले भने, किनभने लगानीकर्ताले त्यस राज्यको लगानी नीति र लगानीमैत्री वातावरण हेर्ने हो । यसकारण जुन मुलुकमा सजिलो छ, त्यो विदेशी लगानी पनि त्यही मुलुकमा लगानी गर्न चाहन्छ ।
नेपालको नीतिहरू स्पष्ट नरहेको र नेतृत्व परिवर्तन भइरहने कारणले नेपालमा लगानी भित्र्याउन सजिलो नभएको श्रेष्ठले बताए । यसका लागि सरकारले पछिल्लो समय लगानी भित्र्याउन प्रयास गरे पनि नतिजा शून्य रहेको उनको भनाइ छ । सरकारले आन्तरिक उत्पादन बढाउनेभन्दा पनि आन्तरिक ऋण लिएर गर्जो टार्ने काम गरेको श्रेष्ठले जनाए । राज्यले पछिल्लो पटक आन्तरिक उत्पादनभन्दा पनि आन्तरिक ऋण लिएर गर्जो टार्ने काम गर्यो, उनले भने, सरकारले ६ प्रतिशतको अपेक्षा गरेर आर्थिक वृद्धिदरको लक्ष्य लिएको छ । तर सरकारको तयारी पुगेको छैन । सरकारको हरेक वर्ष चालु खर्च वृद्धि भएर जानु र पुँजीगत खर्च घट्दै जानुले समस्या ल्याइरहेको उनले बताए ।
हाम्रा प्रतिबद्धता स्पष्ट छैनन् । लगानी सम्मेलन हुने बेला हामीले सरकारका सचिवहरूसँग घनीभूत भएर कुनकुन ऐन संशोधन गर्ने भनेर छलफल गर्यौं, उनी भन्छन्, हामीले सिफारिस गर्यौं त्यसमा दुईचार कुरा काटिए भन्ने बेला सरकारले निजी क्षेत्रसँग एउटा प्रतिबद्धता गर्छ, भएको समझदारी बिगार्न जाँदा के हुन जान्छ ? त्यसले लगानी ल्याउन राज्यको प्रतिबद्धता स्पष्ट हुनुपर्छ ।
कृषिलाई औद्योगिकीकरण नगरेसम्म आर्थिक समृद्धि सम्भव नरहेको चितवन उद्योग संघका निवर्तमान अध्यक्ष त्रिलोचन कँडेलले बताए । राज्यका कृषि नीति व्यावहारिक नरहेकाले पनि कृषिलाई औद्योगिकीकरण गर्न नसकिने उनको भनाइ छ । राज्यका कृषि नीति व्यावहारिक नभएको र प्रविधिमैत्री नीति आवश्यक रहेको उनले जनाए । कृषिमा दिइने अनुदानसमेत वैज्ञानिक नरहेको उनले बताए । हाम्रोमा कृषिमा दिइने अनुदान वैज्ञानिक छैन, अनुदान लिनेको तथ्यांक छैन, उनले भने, ऋणमा आधारित अनुदान दिएर कहिले प्रगति हुने ? सरकारले उत्पादनमा आधारित अनुदानको व्यवस्था कहिले गर्ने ?
भारतमा आफ्नो उत्पादन सीमापारि लगेर बेच्छ भने भाडामा शतप्रतिशत अनुदान दिइने गरेको समेत कँडेलले सुनाए । आधिकारिक बजारीकरणका लागि राज्यको स्रोत र व्यवस्थापन नरहेको समेत उनले जनाए । सरकारले कृषिमा अनुदान भनेर ऋण दिए पनि पहुँच भएकाले मात्रै पाउने गरेको उनले सुनाए । पहुँच भएकाले मात्रै अनुदान पाउँछ, जसको पहुँच छैन, उसले पाउँदैन, उनले भने, जसले ५ करोड ऋण लिन्छ, कृषिमा ५० लाख नै खर्च गर्दैन । अनि उत्पादन कहाँबाट बढ्छ ?
चितवन अन्डा, मासु, चल्ला र दानामा आत्मनिर्भर रहेको कँडेलको भनाइ छ । पोल्ट्री फार्मले नै ५० प्रतिशत रासायनिक मललाई समेत विस्थापित गरेको उनको दाबी छ । पोल्ट्री हुँदैनथ्यो भने ५० प्रतिशत कृषि उत्पादनमा रासायनिक मलको हाहाकार हुन्थ्यो, उनले भने, पोल्ट्री फार्मबाट मल निस्किएका कारण रासायनिक मलको हाहाकार भएको छैन । अन्डा, मासु, चल्ला र दाना उत्पादनमा संसारको उत्कृष्ट प्रविधि रहेको उनले सुनाए । सरकारले उत्पादन बढाउने भने पनि नीतिगत रूपमा सम्बोधन नगरेको उनको गुनासो छ ।"
उद्यमलाई व्यवसायसँग जोड्न सक्नुपर्छ,"काठमाडौँ चितवनको समृद्धिका लागि यस क्षेत्रको उद्यम र सेवालाई व्यवसायसँग जोड्नु पर्ने चितवन गोलाघाट पर्यटन विकास समितिका अध्यक्ष विशाल कुमालले बताएका छन् ।
कान्तिपुर मिडिया ग्रुपले बिहीबार चितवनमा आयोजना गरेको चितवन चिन्तन कार्यक्रमको अन्तिम सत्र पर्यटनको मार्गः समृद्धिको चित्र मा बोल्दै कुमालले व्यवसायिक रुपमा सफल भएपछि मात्र पर्यटनको विस्तार हुने बताएका हुन् ।
यस क्षेत्रका संस्कृति, सम्पदा, परम्परालगायतको सम्भावना धेरै रहेपनि पूर्णरुपमा व्यवसायसँग जोडिन नसक्दा समस्या देखिएको उनले बताए । चितवनमा कुमाल, थारुलगायत विभिन्न समुदायबाट होमस्टेहरू सञ्चालन भएका छन्, उनले भने, तर तिनीहरुले अट्याच बाथरुथ जोड्न नसकेकै कारण प्रभावकारी देखिएको छैन । अब उनीहरूलाई अट्याच बाथरुथ निर्माणका लागि सीप, स्रोत र साधनको उपलब्धता गराउन सक्नुपर्ने उनले बताए ।"
"चितवनको प्रगतिका आधार : कृषि, व्यवसाय र पूर्वाधार","भरतपुरको चिकित्सा तथा व्यापार क्षेत्रको प्रगति र राप्ती नदी किनारको सौराहादेखि पश्चिम चितवनको मेघौलीसम्मका नयाँ तथा पुराना होटलबाट सिर्जित अवसरले पछिल्लो समय चितवनलाई बस्न, घुम्न वा लगानी गर्न आकर्षक स्थलको रूपमा विकास गरेको छ ।
तर देशका अन्य स्थानमा जस्तै चितवनको जनसंख्याको अधिकांश हिस्सा कृषिमा आश्रित छ । त्यसैले कृषि क्षेत्रको प्रगतिबिना चितवनको समावेशी प्रगति हुन सक्दैन ।
उत्तरी चितवनको पहाडी भेगमा सुक्खा माटोले गर्दा वर्षमा एक पटक मात्र खेती हुने ठाउँ प्रशस्त छन् । यी क्षेत्रमा कृषिमा आश्रित नागरिक न्यून आयमा बाँचिरहेका छन् । घरमूली महिला छिन् भने त त्यस्तो परिवारमा वैदेशिक आयको सम्भावना पनि कम छ । चितवनको दक्षिणी भेग तुलनात्मक रूपमा बढी रसिला छन् तर पानीको बहाव नियन्त्रण हुन नसक्दा अतिवृष्टिका बेला डुबान र अनावृष्टिमा सुक्खाको समस्यामा पर्ने गर्छन् ।
कृषि क्षेत्रको प्रगतिका लागि समयमै उन्नत बीउबिजन, मलको उपलब्धता, पूर्वी चितवन र माडी क्षेत्रका सानाठूला खोलाका साथै नारायणी नदीको तटबन्धन अहिलेको प्रमुख आवश्यकता हो । त्यसबाहेक पिठुवा र खगेरी जस्ता पुराना सिँचाइ आयोजनामा आवधिक मर्मतसम्भार अत्यावश्यक छ । कृषकको अर्को समस्या बजारको अनिश्चितता हो । बेलाबेलामा तरकारी, दूध फाल्नुपर्ने अवस्थाले नगदेबालीमा गरिएको आम्दानीको प्रतिफल अनिश्चित बनेको छ । निजी क्षेत्रले अहिले केही ठूला चिस्यान केन्द्र तथा भण्डार प्रस्ताव गरेका छन् । किसानको आय बढाउन अन्तरसिजन भण्डारण क्षमता निर्माण गर्न सरकारले पनि निजी क्षेत्रसँग मिलेर वा सार्वजनिक क्षेत्रले मात्र लगानीको आवश्यक छ ।
पूर्वी चितवनका पहाडदेखि माडीको निकुञ्जभित्र बसोबास गरिरहेकालाई हेर्दा पूर्वी चितवनको गरिबी समुदायसापेक्ष देखिन्छ । केही समुदाय अरूभन्दा विपन्न छन् । साथै जो जति विपन्न छ, त्यति नै ऊसँग कम सीप छ र कृषिमा आधारित छ । यसैले पनि कृषिको विकास चितवनको गरिबी निवारणको दीर्घकालीन रणनीतिको एक प्रमुख भाग त हो नै, यो सामाजिक सुरक्षा कार्यक्रम पनि हो । पैसा बाँड्नुभन्दा पैसा कमाउने दीर्घकालीन उपाय सिकाउनु नै गरिबी उन्मूलनको सर्वाधिक प्रभावकारी रणनीति हो ।
विपन्न वर्गलाई साना तथा सुक्खा जग्गालाई उपयुक्त हुने पानी बचाउने (वाटर सेभिङ) प्रविधि, सिँचाइ र बेलैमा कृषि उत्पादनका लागि चाहिने आवश्यक कच्चा पदार्थहरू (मल, बीउ आदि) आवश्यक छ । यसले कृषि उत्पादकत्व वृद्धिमार्फत आम्दानी बढाउँछ । कृषिका कच्चा पदार्थहरूको सामयिक उपलब्धताको प्रत्याभूति सरकारले गर्न नसकेको स्थितिमा त्यसको आयातनिर्यातमा निजी क्षेत्रलाई ल्याउनुपर्छ भन्ने नीति २०३० सालयता मुलुकले अवलम्बन गरेको थियो । त्यसलाई अझै प्रभावकारी बनाउनुपर्छ ।
कृषिसँगै जोडिएर आउने अर्को नमीठो तथ्य चितवनमा व्याप्त भूमिहीनता पनि हो । पूर्वी चितवनमा मात्र कम्तीमा पाँच हजार भूमिहीन परिवार बस्छन् । सालघारी, सिम्रेनी, गैरीगाउँ जस्ता बस्ती र माडी जस्ता ठाउँमा यो समस्या टड्कारो देखिन्छ । कृषि उत्पादकत्व बढाउँदै गर्दा भूमिहीनको समस्या पनि समाधान गर्नुपर्छ ।
यिनै भूमिहीनहरू जंगलमा घाँस काट्न जाँदा वा निउरो टिप्दै गर्दा बाघको आक्रमणमा पर्ने गर्छन् भने यिनले दुःख गरेर रोपेको गहुँलगायत अन्न धेरैजसो जंगल नजिकका खेतमा हुने भएकाले जंगली जनावरले खाइदिन्छन् । निकुञ्जसँग धेरैजसो द्वन्द्व पनि यिनै विपन्नको पर्छ । चितवनको वन देशका लागि धन होला, तर जंगल छेउमै बस्ने अधिकांश विपन्न जनताका लागि यो फगत दायित्व भएको छ ।
वनजंगलको फाइदाको यो असमान वितरणले पनि चितवनको गरिबी घटाउनभन्दा बढाउन सहयोग गरेको छ । कृषि र वन विकासको कुरा गर्दा भूमिहीन किसानलाई प्राथमिकतामा राखेर सोच्नुपर्ने हुन्छ ।
केही वर्षयता चितवनको पश्चिम भागमा भएका परिवर्तन आश्चर्यजनक नै छन् । विलासी रिसोर्ट तथा होटल राप्ती खोला किनारमा छरिएका छन् र तिनले विलुप्त भएको टाइगर टप्सको रिक्ततालाई भरेका मात्र छैनन्, नयाँ रोजगारी पनि सिर्जना गरेका छन् । पहिलेको एक्लो महेन्द्र चिकित्सालयको ठाउँमा सयौं अस्पताल तथा क्लिनिक खुलेका छन् । विशिष्टीकृत सेवा दिने बीपी कोइराला क्यान्सर अस्पताल पनि भरतपुरमा नै छ ।
नयाँ डिपार्टमेन्टल स्टोर र रेस्टुराँहरूले मानिसको सपिङ तथा आनीबानीमा आमूल परिवर्तन ल्याएका छन् । रामपुर क्याम्पसको ठाउँमा अहिले विश्वविद्यालय छ । नारायणीमा तटबन्धको काम धमाधम भएको छ भने यो नदीमा सिग्नेचर ब्रिज निर्माणाधीन छ । बुटवलतर्फको सडक विस्तार भइरहेको छ भने नारायणघाटमुग्लिन सडकको स्तरोन्नति सकिसकेको छ ।
पश्चिम चितवनको विकासअनुसार जति समग्र चितवनको व्यापार व्यवसायको आकार बढ्नुपर्ने थियो, त्यति बढेको भने छैन । एक त, उत्तरतिरका गोर्खा, लमजुङ, तनहुँ, धादिङ जस्ता जिल्लामा साना सहरहरू बन्दै गएका छन्, जसका कारण उपभोग्य सामानका लागि उनीहरू पहिलेझैं ठोरी वा चितवन झर्नुपर्दैन ।
दोस्रो, चितवनको खुद जनसंख्या आन्तरिक आप्रवासनले बढे पनि यहाँका धेरै बासिन्दा अस्ट्रेलिया, अमेरिकालगायत मुलुकमा बस्न गएका छन् । सम्पन्न चितवनेहरू विदेश वा काठमाडौंमा सर्दै गर्दा तुलनात्मक रूपमा विपन्न व्यक्तिहरू चितवनमा सर्ने स्थिति बन्दा समग्र खपत खासै नबढ्ने हुनाले अर्थतन्त्रले यथोचित गति लिन सक्दैन ।
तेस्रो, पश्चिम चम्पारण र गोरखपुर जस्ता भारतका जिल्लासँग नजिक भए पनि दक्षिणतिरको सम्पर्क प्रत्यक्ष र भरपर्दो नभएकाले चितवनले अन्य सीमावर्ती जिल्लाले जस्तो क्रसबोर्डर व्यापारको फाइदा लिन सकेको छैन ।
व्यवसायको क्षेत्रमा चितवनको अबको भविष्य मुख्य गरी सडक यातायातको पूर्वाधार निर्माणको गतिमा भर पर्छ । चितवनमा सडक यातायातमा अब तीन महत्त्वपूर्ण काम बाँकी छन् ।
एक, चितवनलाई उत्तरसँग जोड्न भरपर्दो बाटो निर्माण । यो अहिलेसम्म नारायणगढमुग्लिन सडकले गरी आएको भए पनि यहाँ निरन्तर अवरोध आइराख्ने गरेकाले यसको विकल्प सोच्नुपर्ने छ । भरतपुरबाट जुटपानी हुँदै शक्तिखोरमझिमटार सुरुङबाट पृथ्वी राजमार्गमा निस्कने सडक यसको महत्त्वपूर्ण विकल्प हो । यस सडकले औद्योगिक तथा आवागमन सहज बनाउनेछ ।
पृथ्वी राजमार्ग स्तरोन्नति सकिएपछि यो सुरुङमार्फत पूर्वी र पश्चिमी दुवै चितवनबाट पोखरा र काठमाडौं दुई घण्टाभित्र पुग्न सकिन्छ । चितवनमा धेरै बसोबास रहेका गोरखा, धादिङ, लमजुङ, तनहुँ, कास्की, बागलुङ र पर्वत घर भएकाहरूले यो बाटो धेरै प्रयोग गर्नेछन् । अर्कोतिर शक्तिखोर औद्योगिक क्षेत्र र अहिले धेरै उद्योग स्थापना भइरहेको उत्तरी खैरहनी, कालिका, राप्ती तथा रत्ननगर नगरपालिकाका क्षेत्रलाई पनि यो सडकले उत्तरी बजारसम्मको पहुँच सहज बनाउँछ ।
अर्को विकल्प चेपाङ मार्ग हो, जसले पूर्वी चितवन र मलेखु जोड्दै रसुवागढीसम्मको दूरी छोट्याउने लक्ष्य राखिएको छ । चेपाङ मार्गले पछाडि परेका राप्ती नगरपालिकाका विभिन्न वडालाई राष्ट्रिय मूल प्रवाहसँग पनि जोड्छ । त्यसैले यसको व्यावसायिक मात्र नभई सामाजिक पक्ष पनि त्यत्तिकै महत्त्वपूर्ण छ ।
दुई, चितवनलाई पूर्वसँग जोड्ने भरपर्दो विकल्प । यसको प्रमुख एक माध्यम पूर्वपश्चिम राजमार्ग नै हो । तर पथलैयानारायणगढ खण्डको निर्माणमा अविश्वसनीय ढिलाइले चितवनलाई अपुरणीय क्षति पुर्याइरहेको छ । वास्तवमा अहिले नै काँकडभिट्टादेखि दाङसम्म यो सडकका विभिन्न खण्डको विस्तार विभिन्न चरणमा अघि बढेका छन् ।
तर सबैभन्दा धेरै गाडी गुड्ने भनिएको खण्ड पथलैयानारायणगढलाई अगाडि बढाउने काम प्राथमिकतामा राखिएको छैन । पूर्वतिर जोड्न सरकारले प्रस्ताव गरेको अर्को महत्त्वपूर्ण सडक चितवनदेखि थाहा नगरपालिका हुँदै काठमाडौं पुग्ने द्रुतमार्ग हो । अघिल्लो लगानी सम्मेलनमा पनि यो आयोजना सरकारले प्रस्ताव गरेको थियो । मुलुकमा द्रुतमार्गको युग अघि बढेसँगै यो सडक सबैभन्दा प्राथमिकतामा पर्ने विश्वास गर्न सकिन्छ ।
तीन, चितवनलाई दक्षिणसँग जोड्ने भरपर्दो विकल्प । लामो समयदेखि उत्तरी चितवन र दक्षिण चितवन (माडी) राम्रोसँग एकापसमा जोडिएका थिएनन् । मुख्यगरी निकुञ्ज कटेर जाने सडकको व्यवस्थापन सहज बनेन । जसरी पूर्वी र पश्चिमी भाग जोड्दा बरन्डाभारको जंगल काटेर सडक बनाउन खासै कुनै विवाद भएन, त्यस्तै सहजता निकुञ्ज कटेर माडी जाने कुरालाई लिएर भएन । नतिजास्वरूप माडी तुलनात्मक रूपमा पछाडि पर्यो । जबकि २०२० सालसम्म पनि विहारका महत्त्वपूर्ण बजारहरू बेतिया, नरकटियागन्जसँग नजिक रहेको माडीको भविष्य राम्रो मानिन्थ्यो ।
माडीदेखि ठोरीको सडक र माडीदेखि भरतपुरको सडक नजोडिँदा चितवन तराईका केही त्यस्ता जिल्लाहरूमध्ये एक भएको छ, जसको भारतीय बजारसँग सिधा र छोटो सम्पर्क छैन । यी तीन सम्पर्क सहज बनाउने सडकहरूको विकासले चितवनलाई देशभित्रदेखि देशबाहिरसम्म आवागमनको हिसाबले सहज बनाउने देखिन्छ । यी पूर्वाधारले चितवनको व्यवसायलाई अघि बढाउनेछन् र यसको स्पिलओभर प्रभाव कृषकहरूलाई पनि पर्नेछ ।
चितवनमा अहिले कृषि उत्पादकत्व वृद्धि, व्यवसाय विस्तारका लागि आवश्यकताअनुसार नियामकीय हस्तक्षेप र सडक पूर्वाधारमा व्यापक लगानी जरुरी छ । यो बाटोबाट नै समावेशी र समन्यायिक विकास अघि बढाउन सकिन्छ ।"
बिजनेस साइकल को भुमरीमा अर्थतन्त्र,"नेपालको अर्थतन्त्र चलायमान नभएको धेरै भइसक्यो । भोक मृत्यु अर्थात् स्टारभेसन डेथ त्यति धेरै सुनिएको छैन । तर अनियन्त्रित मूल्यवृद्धि, बेरोजगारी र आम्दानीमा फराकिलो असमानताले गरिबीको चाप बढ्दै गएकाले जनजीवन कष्टकर हुँदै छ ।
बृहत्तर आर्थिक परिसूचक हामीलाई झुक्याउने प्रकारका छन् । उच्च बेरोजगारी, आकाशिएको मूल्य, निम्न आय, बढ्दो ऋण, हतोत्साही बनाउने पुँजीगत खर्च, वैदेशिक रोजगारीका लागि उत्पादनशील श्रम शक्तिबाट करिबकरिब रित्तिएको मुलुकमा उच्च वृद्धि समुन्नत नेपालको नारा एउटा मिथक बनेको छ । त्यस्तै, लगानीको अवस्थाले चिन्ता बढाएको छ । उत्पादन हुन नसकेका कारण लाजलाग्दो निर्यात र अत्यधिक र महँगो आयात हामीले भोगिरहेका छौं ।
माथि उल्लिखित व्यवधान हाम्रो अर्थतन्त्रको एउटा पाटो हो भने वैदेशिक संस्थालाई समेत झुक्याउने अर्को पाटो हामीले केही समयदेखि अनुभव गर्दै आएका छौं । त्यो भनेको खर्च हुन नसकेर देखिएको चालु खाता बचत, ओइरिएको रेमिट्यान्स, बैंकिङ क्षेत्रमा वृद्धि हुँदै गएको तरलता र त्यस्तै महत्त्वपूर्ण अन्य परिसूचक हुन् । बैंकिङ प्रणालीमा थुप्रिएको तरलताको अवस्थालाई हामी लिक्युडिटी ट्र्याप भन्छौं । यस्तो अवस्था त्यसबेला जन्मन्छ, जब प्रचुर मात्रामा तरलता हुँदाहुँदै पनि उपभोक्ताको विश्वासमा खाडल बढेर लगानीको अभावमा रोजगारी सिर्जनामा व्यवधान आउँछ ।
अर्थतन्त्रको रोग
घट्दै गएको आर्थिक वृद्धिदर र न्यूनतम बिन्दुमा रहेको उपभोक्ता खर्च तथा भूराजनीतिक तनाव र वातावरणीय परिवर्तनसमेत थुप्रिएर अनुभव गरिएका आर्थिक गतिरोधले मन्दीको दबाबलाई देखाउँछ ? कि, ऋणको माग बढ्न नसकेका बेला बैंकिङ क्षेत्रमा थुप्रिएको अधिक तरलताले लिक्युडिटी ट्र्याप को अवस्था बुझाउँछ ?
एकातिर बैंक आफैं पनि मुलुकको आर्थिक शिथिलता र आन्तरिक तथा बाह्य असुरक्षाको त्रासमा परेकाले ऋण प्रवाह गर्न आनेकाने गरेको देखिन्छ । अर्कोतिर सरकारले सार्वजनिकनिजीसाझेदारी कार्यक्रमसहित निजी क्षेत्रलाई प्रोत्साहित गर्ने नीति ल्याउन नसकेकाले लगानीकर्ताबीच ऋणको माग वृद्धि हुन सकेको छैन । यी सबै कारण हुन्, जसले नेपालमा अहिले दुईवटा सोचाइको धार चर्चामा छ । एकथरी भन्छन्, अर्थतन्त्रको सामान्य गतिविधि मन्द भयो, यसले आशा गर्न सकिने न्यूनतम गतिसमेत लिन सकेन, त्यसैले आर्थिक गतिविधि सुस्त छ । अर्काथरी भन्छन्, बढ्दो बेरोजगारी, निम्न उपभोक्ता खर्च र घटेको औद्योगिक उत्पादनका कारण मुलुक आर्थिक मन्दी (रिसेसन) तिर गइराखेको छ । यो शंका र माथि उल्लिखित वास्तविक आर्थिक परिसूचक त मेल खान्छ तर मन्दी घोषित हुन केही महिनासम्म आर्थिक गतिविधिमा सुस्तता आउनुका साथै कुल गार्हस्थ्य उत्पादन (जीडीपी) मा दुई चौथाइ समयभन्दा पनि बढी नकारात्मक वृद्धि हुनुपर्छ ।
नेपालको अर्थतन्त्र कुन रोगले ग्रसित छ त ? के यो न्यून आर्थिक वृद्धिमा सीमित छ, अथवा रिसेसनको स्थितिमा गुज्रिरहेको छ ? नेपालमा अहिले आर्थिक गतिविधि सुस्त छ । पूर्ण क्षमतामा उत्पादन हुन सकेको छैन । न्यूनतम आवश्यकताअनुरूप पनि रोजगारी उपलब्ध हुन सकेको छैन । फलस्वरूप पुँजीको अभावले उपभोक्ताले नाटकीय ढंगबाट खर्च घटाउनुपरेको देखिन्छ । यस्तो सुस्तीमा उपभोक्ता र व्यापारिक विश्वासमा गिरावट र अन्तर्राष्ट्रिय व्यापारमा देखिने मन्दी पनि रहेका छन् । ऐतिहासिक अर्थ राख्ने दुई ठूला राजनीतिक दल मिलेर झन्डै दुई तिहाइको सरकार बनेका बेला अहिले हामीले सोचेभन्दा धीमा किसिमले अर्थतन्त्र चलेको छ, तर चलायमान छैन ।
सुस्तता, घटेको विश्वास, बेरोजगारी, आंशिक क्षमतामा चलेको अर्थतन्त्र, टिठलाग्दो उपभोक्ता खर्चको प्रवृत्ति हेर्दा स्ट्यागफ्लेसन को अवस्था त देखिन्छ । तर, मुद्रास्फीतिलाई पनि सँगसँगै मूल्यांकन गर्नुपर्ने हुनाले वर्तमान स्थितिलाई स्ट्यागफ्लेसन नै भन्न गाह्रो छ । किनभने अहिले वार्षिक बिन्दुगत आधारमा उपभोक्ता मूल्य सूचकांकमा आधारित मुद्रास्फीति हेर्दा यो ३८५ प्रतिशतमा रहेको देखिन्छ । हामीले रिसेसन भन्यौं भने अर्को महत्त्वपूर्ण स्थितिलाई सम्झनुपर्छ । मुलुकको समष्टिगत स्वास्थ्यको जानकारी लिन जीडीपी प्रमुख मापदण्ड हो तर हामीले त्यत्तिकै महत्त्वपूर्ण अन्य परिसूचकमा पनि ध्यानमा राख्नुपर्छ ।
जस्तैः रोजगारी दर, उपभोक्ताको विश्वास र औद्योगिक उत्पादन । जीडीपी वृद्धि अझ पनि नकारात्मक नभएको तर अन्य महत्त्वपूर्ण परिसूचक रिसेसन को ट्याग लगाउन पर्याप्त भएकाले हाम्रो अर्थतन्त्रको वर्तमान स्वास्थ्यलाई स्ट्यागफ्लेसन तथा रिसेसन मध्ये कुन रोग लागेको छ भन्ने निर्क्योल गर्नुपर्ने हुन्छ । राजनीतिक अस्थिरता तथा जटिल आर्थिक हाँकले जनजीवन अस्तव्यस्त भएका बेला सरकारको जवाफदेहिता तथा जिम्मेवारी महत्त्वपूर्ण हुन्छ । यसमा सरकारको भूमिका देखिएन भने हाल विकसित आर्थिक परिसूचकका आधारमा प्राविधिक किसिमले नभए पनि मुलुकले छिट्टै आर्थिक मन्दीको बाटो समात्ने देखिन्छ । हामी फुर्कने होइन, गम्भीर हुनुपर्ने बेला आइसकेको छ ।
वार्षिक रूपमा नेपाल राष्ट्र बैंकसँग गत वर्ष वृद्धि भएको २७२ प्रतिशतको वैदेशिक पुँजी रिजर्भ देखिन्छ । वैदेशिक श्रमिकबाट भएको रेमिट्यान्स आप्रवाह २१२ प्रतिशत वृद्धि भएर १२ खर्ब २० अर्ब ५६ करोड पुग्न गयो । हाल आर्थिक वर्ष २०८१८२ को दुई महिनाको तथ्यांक पनि राम्रै छ । जसअनुसार विप्रेषण आप्रवाह १५२ प्रतिशतले वृद्धि भई २६३ अर्ब १४ करोड पुगिसकेको छ । विदेशी विनिमय सञ्चिति २०८१ भदौ मसान्तमा ५५ प्रतिशतले वृद्धि भई २१५२ अर्ब ५३ करोड पुगेको छ । वैदेशिक मुद्राको यस्तो उच्च सञ्चितिले मुलुकमा लगानीको सम्भावना नभएको संकेत गर्छ । यो भन्नुको अर्थ अर्थतन्त्र कि त यथास्थितिमा छ, वा ओरालो लाग्ने प्रवृत्तिमा छ । वैदेशिक पुँजीको सञ्चिति बढ्दै जानुले आन्तरिक माग घटेर लगानी गतिविधि मन्द भएको देखाउँछ । त्यसैले पनि हामी एकतर्फी परिसूचकको आधारमा मात्तिन हुन्न भन्नुपरेको हो ।
एउटा परिसूचक वैदेशिक पुँजीको संकलन उत्पादनशील क्षेत्रमा भइरहेको छैन । यसलाई कसरी उपयोग बढाएर अर्थतन्त्र चलायमान गर्न सकिन्छ भनेर छलफल गर्नु जरुरी छ । सञ्चिति बढ्नु राम्रो कुरा हो तर यसको पुनरुपयोग प्रभावकारी हुन नसकेकाले स्थानीयस्तरमा आर्थिक वृद्धि हुन सकेको छैन । बैंकले ऋणीको मागमा व्यवहार्य अर्थात् उपयुक्त परियोजना नदेखेकाले जोखिम हुन सक्ने कारण ऋण उपलब्ध नगराएका हुन् । ऋणको माग नभएर बैंकिङ क्षेत्रमा सञ्चिति बढ्दै गएको छ । अर्कातिर नाटकीय ढंगले न्यून ब्याज कायम भएर पनि ऋणको माग नबढ्नु भनेको ऋणीलाई अर्थतन्त्रका सम्भावनामा विश्वास नभएकाले हो । रोजगारीको सिर्जना नहुनु र निर्यात घट्नुले थप आर्थिक संकुचनको अवस्था संकेत गर्छ । यसले ऋण लिने र दिने प्रक्रियामा व्यवधान ल्याइरहेको देखिन्छ ।
अब के गर्ने त ?
दीर्घकालीन पूर्वाधार परियोजनामा निष्क्रिय रहेको सञ्चितिको लगानी गर्दा आर्थिक गतिविधि बढेर रोजगारी सिर्जना हुन सक्छ । यसबाट तत्काल तरलताको उपयोग हुने र भविष्यमा आर्थिक स्थायित्व कायम हुन मद्दत पनि मिल्न सक्छ । आयातित वस्तु र आन्तरिक उपभोगमा मात्र भर नपरेर अर्थतन्त्र कमजोर नबनाउने हो भने वैदेशिक पुँजीको सदुपयोग निर्यातमुखी अर्थात् आयात प्रतिस्थापन उद्योगलाई प्रोत्साहन र अनुदान दिएर उद्योगको प्रतिस्पर्धात्मक धार बढाउँदै जानु उचित हुन्छ ।
सार्वभौम सम्पत्ति कोष (सोभरेन वेल्थ फन्ड) भनेको लगानीमार्फत प्रतिफल हासिल गर्न आफूसँग भएको सञ्चितिको व्यवस्थापनका लागि सरकारबाट सञ्चालित लगानी कोष हो । स्टक, बन्ड, घरजग्गा जस्ता विविध क्षेत्रमा लगानी गरेर राष्ट्रिय सम्पत्ति निर्माण गर्न सकिन्छ । राम्रो प्रतिफल दिने गरेको क्षेत्रमा सोभरेन फन्डलाई वैदेशिक स्टकमा लगानी गर्न सकिन्छ । जगेर्ना हुने प्रतिफलबाट भविष्यमा आइपर्ने आर्थिक आवश्यकता पूरा गर्ने कुरालाई निश्चितता दिन सक्नुपर्छ ।
वित्तीय समावेशीकरणअनुरूप साना तथा मझौला उद्योगको वित्तीय माग पूरा गर्ने गरी ऋणमा उनीहरूको पहुँच बढाएर उद्यमशीलता विकास गर्न सके पारम्परिक महँगो स्रोतबाट ऋण नलिनुपर्ने वातावरण सिर्जना हुन्छ । सरकारले गर्ने सहयोगको निरन्तरताका लागि राम्रो सर्तमा बाह्य अथवा आन्तरिक ऋणको पुनःसंरचना गरेर यसको भार न्यूनीकरण गर्न सके बाँकी स्रोतलाई अन्य उत्पादनशील क्षेत्रमा लगानी गर्ने बाटो खुल्न सक्छ । हाम्रोजस्तो अस्थिर अर्थराजनीतिक माहोल भएको मुलुकमा विभिन्न परिदृश्यमा भोग्न सक्ने सम्भावित जोखिमको तनाव परीक्षण (स्ट्रेस टेस्ट) लाई नियमित गर्न सके आकस्मिक वित्तीय संकटबाट पक्कै पनि जोगाउन सकिन्छ । यस्ता कार्य लहडमा कहिलेकाहीं हुने गर्छन् तर नियमितता कायम गरिएको देखिएको छैन । सरकारले उच्च प्राथमिकताका नयाँ परियोजनामा पुँजीगत अथवा लगानीको क्षेत्र पहिचान गरिदिएमा लगानीकर्ताले तिनीहरूको सम्भावनाको अध्ययन गर्न पाउनेछन् । यो पक्षमा नेपाल लगानी बोर्डको काम नपुग रहेको छ । राष्ट्रिय गौरवका परियोजना त्यही उद्देश्यअन्तर्गत आयो, तर निजी क्षेत्रको संलग्नता र प्रावधान गरिएका सहुलियत कमजोर रह्यो ।
अन्त्यमा, व्यापार चक्र (बिजनेस साइकल) का चार तह हुन्छन् विस्तार (एक्स्पान्सन), जब आर्थिक विकास भएर कुल गार्हस्थ्य आम्दानी बढ्छ । शिखर (पिक), जब विकास उच्च बिन्दुमा हुन्छ । संकुचन (कन्ट्र्याक्सन), जब जीडीपी घटेको हुन्छ । र, कुण्ड अर्थात् टर्फ, जब आर्थिक गतिविधि तल पुग्छ । हामी सायद अहिले कुण्डमा छौं । किनभने यो अवस्थामा अर्थतन्त्रमा रिकभरी अघि आपूर्ति र माग न्यून बिन्दुमा झरेको हुन्छ । कार्यान्वयन हुन सक्ने नीति सार्वजनिक गर्न अब ढिलो भइसकेन र ?"
अर्थ मन्त्रालय व्यावसायिक र औद्योगिक वातावरण सिर्जनामा केन्द्रित हुने,"काठमाडौँ अर्थ मन्त्रालय अब व्यावसायिक र औद्योगिक वातावरण सिर्जनामा केन्द्रित हुने भएको छ । अर्थ मन्त्रालयमा बसेको उच्च व्यवस्थापन समूहको आइतबारको बैठकमा उपप्रधानमन्त्री एवं अर्थमन्त्री विष्णुप्रसाद पौडेलले थप पूँजी परिचालन र लगानी वृद्धिका लागि अर्थ मन्त्रालय व्यावसायिक र औद्योगिक वातावरण सहज बनाउन केन्द्रित हुने निष्कर्ष निकालिएको हो ।
अर्थमन्त्री पौडेलले राजस्व संकलन र पूँजीगत खर्चका लागि अझ बढी सामर्थ्य लगाउन निर्देशन दिए ।
राजस्व सचिव दिनेशकुमार घिमिरेले मुलुकमा थप व्यावसायिक र औद्योगिक वातावरण बने राजस्वमा समेत सकारात्मक प्रभाव पर्ने बताएका थिए ।
बैठकमा बजेट महाशाखा प्रमुख श्रीकृष्ण नेपालले बाढी पहिरोबाट पुगेको क्षतिको पुनर्निर्माणका लागि स्रोत व्यवस्थापनमा समस्या नभएको जानकारी गराएका छन् ।"
"उत्तरी नाकाको सास्ती, व्यापार ठप्प, राजस्व संकलन शून्य","काठमाडौँ बाढीपहिरोका कारण तातोपानी र रसुवा नाका जोड्ने सडक क्षतिग्रत भएपछि उत्तरका दुई स्थलमार्गबाट हुँदै आएको चीनसँगको व्यापार तीन सातादेखि ठप्प छ । दसैं, तिहार र छठ पर्वमा बिक्री गर्ने उद्देश्यले झिकाइएका व्यापारिक मालवस्तु चीनको सडक र गोदाममा थन्किएका छन् ।
सरकारले चालु वर्षमा रसुवाबाट ३० अर्ब ९ करोड र तातोपानीबाट २२ अर्ब गरी ५० अर्बभन्दा बढी राजस्व संकलन गर्ने लक्ष्य राखेको दुवै नाका अहिले सुनसान छन् । भूकम्पपछि लगातार चार वर्ष पूर्ण रूपमा बन्द भएको तातोपानी नाकाबाट हुने व्यापार दुई वर्षयताबाट बढ्दै गएको थियो । तर अहिले बाढीले फेरि व्यापार बन्द भएको छ । रसुवा नाकाको चीनको केरुङतर्फ करिब २४ किमि दूरी सडक मान्छे हिँड्नसमेत नहुने गरी क्षतिविक्षत भएकाले यातायात सञ्चालन हुने समय अनिश्चित बनेको छ । स्थानीय तह र व्यवसायीहरूसँगको समन्वयमा तातोपानी नाका खुलाउन प्रयास गरिरहेको सडक डिभिजन कार्यालय चरिकोटले जनाएको छ ।
दुवै नाकामा यातायात सञ्चालन ठप्प हुँदा नेपाली व्यवसायीले आयात गरेको दसैंतिहार लक्षित सयौं कन्टेनर फलफूल तथा मसलाजन्य सामग्री बाटैमा कुहिन थालेको छ । यसबाट नेपाली व्यवसायीले करोडौं रुपैयाँ घाटा बेहोर्नुपरेको छ । तयारी पोसाकलगायतका व्यापारिक वस्तु चीनको गोदाम र सडकमा राखिएका छन् ।
फलफूल र दसैंतिहार लक्षित सामान तत्कालै ल्याउन नसके व्यवसायी ठूलो मारमा पर्ने सिन्धुपाल्चोक उद्योग वाणिज्य संघका अध्यक्ष बुद्धराज बस्नेतले बताउँछन् । तिहारका लागि झिकाइएका झिलिमिली बत्तीका सामान र फलफूलको बिक्री मुख्य समस्या भएको सिन्धुपाल्चोक उद्योग वाणिज्य संघका अध्यक्ष बस्नेतले जनाए । फलफूल र अन्य व्यापारिक सामान दुवै नाकामा झन्डै ७ सय कन्टेनर रहेको उनको भनाइ छ । मध्यमस्तरका नेपालीले प्रयोग गर्दै आएका तयारी पोसाक प्रायः चिनियाँ ब्रान्डका छन् । बजारमा प्रायः सामान चीनबाट आयात भएका छन् ।
स्याउ, लसुन, ओखर, किबी, आँप, ड्रागन फुडलगायतका फलफूल तथा मसलाजन्य खाद्यवस्तु कामै नलाग्ने गरी सडेको गुनासो व्यवसायीबाट आएको तातोपानी भन्सार अधिकृत तथा सूचना अधिकारी सूर्य काफ्लेले बताए । लक्ष्यअनुसार दैनिक सरदर १ अर्ब ८० करोड राजस्व संकलन गर्नुपर्ने भन्सार सुनसान जस्तै भएको छ । तयारी पोसाकलगायतका व्यापारिक वस्तु तिहारअघि नेपाल ल्याउन असम्भव जस्तै भएको छ, उनले भने । त्यस्ता सामान बोकाएर ल्याउन पनि असम्भव भएको व्यवसायीको भनाइ छ । केरुङमा गोदाम गरिएका र कन्टेनरमा लोड गरिएको फलफूल कुहिएको गन्ध बाहिरै आउन थालेपछि केही व्यवसायीले तातोपानी नाका छिटो खुल्ने आशामा कन्टेनर खासातर्फ फर्काउन लागेका छन् ।
तातोपानीतर्फको सडक अस्थायी रूपमा भए पनि साताभित्रै खुलाउने प्रयास भइरहेको डिभिजन कार्यालय चरिकोटका प्रमुख अमृतकुमार श्रेष्ठले बताए । लार्चास्थित भोटेकोशीमा ह्युमपाइप राखेर यातायात सञ्चालन गरिएको छ । अहिले मुख्य समस्या कोदारी र लिपिङ खोलाको पहिरो भएको छ । सडक डिभिजनले कोदारीको पहिरो पन्छाएर आजभोलि नै यातायात सञ्चालन गराउने गरी काम गरिरहेको श्रेष्ठले जानकारी दिए । उक्त स्थानमा एस्क्काभेटर र डोजर लगाएर केही दिनदेखि काम भइरहेको छ ।
तातोपानी मितेरी पुलबाट करिब १ किमि काठमाडौंतर्फको लिपिङ खोलामा भने मोटरेबल पुल नै बगाएकाले अस्थायी रूपमा सडक खेलाउन प्रयास भइरहेको डिभिजन प्रमुख श्रेष्ठको भनाइ छ । लिपिङ खोलामा ह्युमपाइप राखेर भए पनि यातायात सञ्चालन गर्न अवरोध गरेका स्थानीयको दुई वटा घर पनि डोजेर लगाएर भत्काइएको छ । उक्त घरका कारण खोलाबाट यातायात सञ्चालन गर्न कठिन देखिएको छ । स्थानीय तह र व्यवसायीको पहलमा व्यक्तिको घर भत्काएर सडक खुलाउने प्रयास भएको भोटेकोशी गाउँपालिका२ का वडाध्यक्ष कुमार श्रेष्ठ बताउँछन् ।
कुहिन थाल्यो फलफूल
फलफूल लोड गरेर केरुङ भन्सार क्लियर गरेको कन्टेनरबाट स्याउ कुहिएर पानी चुहिन थालेको आयातकर्ता राजेश भण्डारीले बताए । फलफूलका केही कन्टेनर सामान कोल्डस्टोरमा राखेपछि केही भने सडकमा अलपत्र छन् । केरुङमा कोल्डटोरको क्षमता कम भएकाले सबै सामान अटाउने अवस्था नभएको व्यवसायीको भनाइ छ । आफ्नो झन्डै तीन हजार कार्टुन स्याउ लोड गरेर रसुवातर्फको केरुङ सडकमा अलपत्र अवस्थामा रहेको भण्डारीले जनाए ।
चीनको केरुङ नाकाको भन्सार क्लियर गरिसकेका कन्टेनरका वस्तु कोल्डस्टोरमा राख्ने वा कतै लैजाने गर्न मिल्दैन । केरुङरसुवागढी सडक क्षतविक्षत भएकाले आफ्नो सामान काठमाडौं ल्याउने सम्भावना छैन, व्यवसायी भन्छन् । दसैंअगावै तातोपानी सीमामा ल्याइसकिएको स्याउलगायतका कुहिने वस्तु बोकाएरै भए पनि भन्सार यार्डसम्म ल्याएको तातोपानी भन्सारका सूचना अधिकारी काफ्लेले जानकारी दिए । स्याउलगायत कुहिने सामान बोक्न अहिले तातोपानी सीमामा सयौं जना भरिया लागिरहेका छन् ।
केरुङ सडक खुल्ने अनिश्चित
चीनतर्फको सडक खुल्ने समय यकिन गर्न नसकिने रसुवाका प्रमुख जिल्ला अधिकारी अर्जुन पौडेल बताउँछन् । चिनियाँ अधिकारीहरूलाई उद्धृत गर्दै उनले दिएको जानकारीअनुसार तिहारअघि केरुङ सडक खुल्ने सम्भावना छैन । उताबाट १५२० दिनमा सडक खुलाउने खबर आएको छ । तर क्षतिको विवरण सुन्दा छिट्टै खुल्ने कुरा पत्याउन कठिन भएको छ, उनले भने ।
रसुवा जोड्ने चीनतर्फको सडक मान्छेसमेत हिँड्न नमिल्ने गरी क्षति भएको पौडेलले जनाए । कतिपय स्थानमा डोरी लगाएर सडक पार गर्नुपर्ने अवस्था छ । गत असोज २१ देखि भन्सारको राजस्व संकलन ठप्प छ । बाढीपहिरोअघि नै आएका कन्टेनरका सामान भन्सार पास भएर काठमाडौं आइसकेको रसुवा भन्सार अधिकृत तथा सूचना अधिकारी रवीन्द्र प्याकुरेलले बताए । अब सडक सञ्चालन नभई व्यापार सुरु गर्ने अवस्था छैन,उनले भने ।"
जुम्लामा १६ करोड बढीको भेडा र खसीको कारोबार,"जुम्ला यस वर्षको दसैँमा यहाँ १६ करोड रुपैयाँ बढीको भेडा र खसीको कारोबार भएको छ । सदरमुकाम खलङ्गा बजारमा मात्रै १६ करोड ३२ लाख ३१ हजार रुपैयाँ मूल्य बराबरको भेडा र खसी किनबेच भएको चन्दननाथ नगरपालिका पशुपक्षी शाखा प्रमुख बीरबहादुर रावलले जानकारी दिए ।
यहाँका भेडापालक किसान र अन्य जिल्लाबाट ल्याइएका गरी सात हजार नौ सय २८ भेडा र खसी किनबेच भएका हुन् ।
चन्दननाथ नगरपालिका पशुपक्षी शाखा प्रमुख रावलले भने, 'रु १५ करोड २३ लाख २३ हजारका भेडा, रु ७७ लाख ९२ हजारका खसी र रु ३१ लाख १६ हजारका राँगा भैसी खरिद बिक्री भएका छन् ।' स्थानीय भेडाको अधिकतम मूल्य २८ हजार रुपैयाँ, न्यूनतम १० हजार रुपैयाँ भएकामा औसत मूल्य १९ हजार तोकिएको थियो ।
जुम्ली खसीको अधितम मूल्य २४ हजार रुपैयाँ र न्यूनतम मूल्य आठ हजार रुपैयाँ भएकामा औसत मूल्य १६ हजार रुपैयाँ निर्धारण गरिएको थियो । अधिकतम् मूल्य ५० हजार रुपैयाँ र न्यूनतम मुल्य २६ हजार रुपैयाँमा किनबेच भइरहेका राँगाभैँसीको औसत मूल्य ३८ हजार रुपैयाँ निर्धारण गरी कारोबार मूल्याङ्कन गरिएको चन्दननाथ नगरपालिका पशुपंक्षी शाखा प्रमुख रावलको भनाइ छ ।
विसं २०६८ देखि तिब्बतबाट भेडा च्याङ्ग्रा ल्याउन छाडेपछि जुम्ली भेडा र खसी मात्रै बिक्रीवितरण हुने गरेको छ । पशु अस्पताल तथा पशु सेवा कार्यालयका अनुसार जुम्लामा ८८ हजार भेडा छन् ।
स्थानीय तहको केन्द्रहरुमा पनि भेडा र खसीको कारोबार हुने गरेको छ । कनकासुन्दरी गाउँपालिकाको गोठीज्यूला, सिंजा गाउँपालिकाको नराकोट, हिमा गाउँपालिकाको जुगाड र बागबजार, तिला गाउँपालिकाको रारालिही, तातोपानी गाउँपालिकाको लिताकोट, पातारासी गाउँपालिकाको लासी बजार र उर्थुचौतारा, गुठीचौरी गाउँपालिकाको मणिसाँघु लगायतका बजारमा समेत भेडा र खसीको कारोबार हुने गरेको पशु सेवा कार्यालय जुम्लाले जनाएको छ ।"
"व्यापारी भन्छन्, 'सोचेजस्तो छैन व्यापार'","काठमाडौँ 'रोजी रोजी र छानी छानी, आउनुहोस् आधा छुटमा सामान लैजानुहोस्' न्युरोडका फेन्सी व्यापारी आरब रेग्मीले ग्राहकलाई यसैगरी लोभ्याइरहेका छन् । तर ग्राहकको संख्या भने पातलो छ ।
दसैँ र तिहार जस्ता चाडपर्वमा राम्रो व्यापार गर्ने व्यापारीको लक्ष्य हुन्छ । तर यसपटक भने राम्रो व्यापार नभएको उनको अनुभव छ । उनी भन्छन्, 'दुईचार रुपैयाँ कमै नाफा खाएर सामान कटाउने योजना हो । तर यसपाली व्यापार कम छ ।'
पर्वको मुखैमा प्राकृतिक विपद्को असर बजारमा देखिएको उनको भनाइ छ । यद्यपि फुलपाती सुरु भएपछि व्यापार बढ्छ की भन्ने उनको झिनो आशा छ । दसैँमा किनमेलका लागि न्युरोडमा भेटिएकी नुवाकोटकी सुनिता छिनाललाई आफ्नो भन्दा छोराछोरीको खुसी महत्वपूर्ण लाग्छ ।
चिसो मौसम सुरु भएकाले दसैँमा छुटको मौका छोपेर बालबच्चाका लागि लुगाफाटा किन्ने गर्छिन् । 'आफ्नो भन्दा छोराछोरीलाई दसैँमा खुसी पार्न पाए हुन्थ्यो भन्ने लाग्छ', उनले भनिन् ।
ठमेलमा किनमेल गर्न पुगेका गोपाल बुढाथोकीले यसपालि मुल घर सर्लाही नजाने योजना बनाएका छन् । बाढीपहिरोका कारण बाटो राम्रो नभएकाले आफू घर नजाने उनले बताए ।
'काठमाडौँमा जे जति परिवारका सदस्य छन्, सबै मिलेर यतै दसैँ मनाउने सोचमा छौँ', उनले भने, 'किनमेल पनि भर्खरै सुरू हुँदैछ ।' उनले जाडोको लुगा भने दशैंको पर्व छोपेर खरिद गर्ने गरेको बताए । पर्वमा भारी छुट पाउने हुँदा उनलाई आवश्यक सामग्री किन मनपर्ने सुनाए ।
काभ्रेपलाञ्चोककी रोशनी तामाङले यो दसैँमा किनमेलमा खासै जोड नदिएको बताए । ठमेल कालापत्थरमा जाडोमा लगाउने ज्याकेट खरिद गर्न आएकी उनले सामान्य खर्चमा दसैँ टार्ने योजना रहेको सुनाए। गाँउ बाढीका कारण तहसनहस भएपछि उनलाई यसपालीको दसैँ मनाउने जाँगर चलेको छैन । दसैँ पनि काठमाडौँमै मनाउने योजना रहेको बताए। 'आफन्ती सबै दुःखमा छन्, दसैँ मनाउनु कसरी ?', उनले भने ।
भृकुटीमण्डका व्यापारी जीवन राईले विगतको तुलनामा व्यापार आधा घटेको बताए। कोभिडको बेलामा जुन खाले आर्थिक मर्का परेको थियो त्यस्तै, असर बजारमा फेरि देखा परेको उनको अनुभव छ । 'मान्छेहरुको चहलपहल त छ, तर व्यापार सोचे जस्तो छैन', उनले भने ।"
विद्युत् व्यापारमा नयाँ कोसेढुंगा,"अब नेपालमा उत्पादित विद्युत्ले छिमेकी बंगलादेशलाई पनि उज्यालो बनाउने भएको छ । यसअघि नेपालले भारतसँग विद्युत् खरिदबिक्री गर्दै आएको थियो । बिहीबार नेपालभारतबंगलादेशबीच विद्युत् व्यापार सम्झौता भएपछि नेपालको बिजुलीले भारत छिचोलेर तेस्रो देश पुग्ने मार्गप्रशस्त भएको हो । नेपालसँग विद्युत्को अथाह सम्भावना र बंगलादेशमा अथाह माग रहेकाले पनि यो सम्झौता दक्षिण एसियाको सहकार्य र समृद्धिका लागि नयाँ कोसेढुंगा हो ।
यही अनुभव प्रयोग गरेर अन्य मुलुकलाई पनि विद्युत् बिक्री गर्ने सम्भावनाको ढोका खुलेको छ । त्यसैले तत्कालका लागि विद्युत् निर्यातबाट नेपालले प्राप्त गर्ने आम्दानीको सकारात्मक पक्ष छँदै छ, त्यसभन्दा बढीचाहिँ यस सम्झौताको कार्यान्वयन सुरु भएसँगै प्रवाह हुने सन्देश बृहत् हुनेछ । मुख्यतः यसले निर्यातका सम्भावनालाई लिएर नेपालको आत्मविश्वास बढाउन सहयोग गर्नेछ ।
विद्युत् खरिदबिक्री गर्न नेपाल र बंगलादेशको अग्रसरतालाई भारतको पनि सहयोग र समन्वय उत्तिकै महत्त्वपूर्ण छ । किनकि भारत र नेपालबीच यसै पनि विद्युत् आयात निर्यात हुँदै आएको छ भने नेपालको बिजुली बंगलादेशसम्म पुर्याउन भारतीय भूमि र संयन्त्रको प्रयोग अनिवार्य छ । त्यसैले बिहीबार भारतसहितको त्रिपक्षीय सम्झौतापत्रमा नेपाल विद्युत् प्राधिकरणका कार्यकारी निर्देशक कुलमान घिसिङ, भारतको एनटीपीसी विद्युत् व्यापार निगम (एनभीभीएन) का प्रमुख कार्यकारी अधिकृत (सीईओ) रेणु नाराङ र बंगलादेश पावर डेभलपमेन्ट बोर्ड (बीपीडीबी) का अध्यक्ष मोहमद रिजाउल करिमले हस्ताक्षर गरेका हुन् ।
हुन त गत साउन १३ मै यो सम्झौता हुने भनिएको थियो । तर, बंगलादेशमा भएको राजनीतिक परिवर्तनपछि सम्झौता अन्योलमा परेको थियो । तर, बंगलादेशको नयाँ सरकारले पनि नेपालसँग विद्युत् खरिद गर्ने प्रक्रियालाई प्राथमिकता दिएपछि बिहीबार सम्झौता भएको हो । अब नेपालले बंगलादेशलाई ४० मेगावाट विद्युत् निर्यात गर्नेछ । वर्षायामका पाँच महिना अर्थात् हरेक वर्ष १५ जुनदेखि १५ नोभेम्बरसम्म विद्युत् बिक्री गर्ने समझदारी छ । जसअनुसार ५ महिनामा १ लाख ४४ हजार मेगावाट आवर बिजुली निर्यात हुनेछ ।
गत आर्थिक वर्षमा नेपालले १५ खर्ब ९२ अर्ब ९८ करोड बराबरको वस्तु आयात गर्दा केवल १ खर्ब ५२ अर्ब ३८ करोडको वस्तु मात्रै निर्यात गर्न सकेको थियो । अधिकांश देशसँग नेपालले व्यापार घाटा बेहोरेको छ । बंगलादेशसँग पनि नेपालले व्यापार घाटा बेहोर्दै आएको छ । गत आर्थिक वर्षमा नेपालले ४ अर्ब २२ करोड ५६ लाख २ हजार रुपैयाँ बराबरको वस्तु आयात गर्दा केवल ५५ करोड ४६ लाख ६८ हजार रुपैयाँ बराबरको वस्तु मात्रै निर्यात गर्न सकेको छ । यसै आर्थिक वर्षको साउन र भदौमा मात्रै पनि ७१ करोड २४ लाख ४६ हजारको वस्तु आयात गर्दा केवल ९ करोड ५६ लाखको वस्तु मात्रै निर्यात गर्न सकेको छ । बिहीबारको सम्झौताले बंगलादेश वा समग्र वैदेशिक घाटालाई सन्तुलनमा ल्याउन नसके पनि सकारात्मक योगदान दिनेछ । किनिक बंगलादेशलाई नेपालले प्रतियुनिट ६४० अमेरिकी सेन्टका दरले विद्युत् बेच्नेछ । जसबाट ५ महिनामा करिब १ अर्ब नेपाली रुपैयाँ बराबरको अमेरिकी डलर आम्दानी हुनेछ । यसबाट वैदेशिक व्यापार घाटालाई घटाउनेतर्फ महत्त्वपूर्ण यात्रा सुरु हुनेछ ।
नेपालको विद्युत् बंगलादेशलाई बेच्ने यस सम्झौतामा भारतीय पक्षको सहयोग पनि प्रशंसनीय छ । यस प्रक्रियाको सफलताले दक्षिण एसियाली देशहरूबीचको सहकार्य र विश्वासलाई अझ बलियो बनाउन भूमिका खेल्नेछ । किनकि समृद्ध छिमेकीले मात्रै समृद्ध क्षेत्र बनाउन सक्छन् । समृद्धिका लागि हुने यस्तै सहकार्यले क्षेत्रीय समस्या पनि न्यूनीकरण हुँदै जान्छन् । सामूहिक हितको पैरवी पनि बलियो बन्दै जान्छ । अर्कोतिर, यस्ता सहकार्यले गतिशील व्यापारको प्रणाली पनि बलियो बनाउँछ । त्यसैले यतिबेला नेपालले बंगलादेशलाई विद्युत् बेच्ने भनेर गरेको सम्झौताको हिसाब बिजुलीको युनिट र आम्दानीको डलरमा मात्रै सीमित छैन, नेपालको आत्मविश्वास, क्षेत्रीय सहकार्य र विश्वास प्रवर्द्धनमा यो सम्झौता अमूल्य छ । यो यात्राको कोसेढुंगा अहिले स्थापना भएको छ ।"
कित्ताकाट रोकिँदा घट्यो घरजग्गा कारोबार,"काठमाडौँ चालु आर्थिक वर्षको साउनको तुलनामा भदौमा घरजग्गा कारोबार, कित्ताकाट र राजस्व घटेको छ । कित्ताकाट लिखत पारित ८१४३ प्रतिशतले घटेको भूमि व्यवस्थापन तथा विभागले जनाएको छ । भदौ लागेयता जग्गा वर्गीकरण नगर्दा मुलुकभरका ६ सय २० पालिकामा कित्ताकाट ठप्प थियो ।
लगत्तै भदौ २४ मा मन्त्रिपरिषद् बैठकले भूउपयोग (दोस्रो संशोधन) नियमावली, ०८१ संशोधन गरी भूउपयोग क्षेत्र वर्गीकरण नभएको स्थानीय तहमा ०८२ असार मसान्तसम्म चार किल्ला खुलाई कृषि क्षेत्र तोक्नुपर्ने व्यवस्था गरेको छ ।
मुलुकभरका १ सय ३३ पालिकाले मात्रै जग्गा वर्गीकरण गरेको भूमि व्यवस्था, सहकारी तथा गरिबी निवारण मन्त्रालयले बताए । जग्गा वर्गीकरण नगरेका पालिकामा कित्ताकाट रोकिएकाले कित्ताकाट संख्या घटेको व्यवसायी जनाउँछन् । साउनमा ४१ हजार ६८४ वटा कित्ताकाटको लिखत पारित हुँदा भदौमा ७ हजार ७३८ मात्रै भएको छ । यस्तै कारोबार पनि २५१७ प्रतिशतले घटेको विभागको भनाइ छ ।
साउनमा ४३ हजार ८३५ कारोबारको लिखत पारित हुँदा भदौमा ३२ हजार ७९८ वटा मात्रै भएको छ । कुल कारोबार पनि घटेको छ । साउनमा १ लाख २७ हजार २०६ वटा कारोबार हुँदा भदौमा १ लाख १५ हजार ६४२ वटा भएको विभागको तथ्यांक छ । राजस्व पनि १९४२ प्रतिशतले घटेको छ । साउनमा ३ अर्ब ८३ करोड ५० लाख रुपैयाँ राजस्व उठाउँदा भदौमा ३ अर्ब ९ करोड २ लाख रुपैयाँ मात्रै उठेको विभागले जनाएको छ ।
व्यवसायीले घरजग्गा कारोबारका लागि असार र साउनलाई अफसिजन बताए पनि गत साउनमा घरजग्गा कारोबार, कित्ताकाट र राजस्व बढेको थियो । गत आर्थिक वर्षको साउनको तुलनामा यो वर्षको साउनमा राजस्व ३१७७ प्रतिशत र कित्ताकाटको लिखत पारित २४७३ प्रतिशतले बढेको थियो । लिखत पारित भन्नाले सोही महिनामा मात्रै नयाँ भएको कारोबार वा कित्ताकाट बुझिन्छ । समग्र कारोबार र कित्ताकाटमा नामसारी, संशोधन, हाल साविक, जग्गा बाँडफाँटलगायत हुन्छ । यसरी हेर्दा कित्ताकाट र कारोबारको लिखत पारित बढेको विभागको तथ्यांक छ ।
गत आर्थिक वर्षको भदौको तुलनामा चालु आर्थिक वर्षको भदौमा कित्ताकाटको लिखत पारित र कारोबारको लिखत पारित पनि घटेको छ । राजस्व भने १४५ प्रतिशतले बढेको विभागको तथ्यांक छ । कित्ताकाटको लिखत ७८१८ प्रतिशतले घटेको छ भने कारोबारको लिखत पारित ८ प्रतिशतले घटेको छ । सरकारले ०७९ जेठ २३ मा भूउपयोग नियमावली जारी गरेको थियो, जसअनुसार पालिकाले कृषि र गैरकृषि छुट्याइसकेपछि मात्र कित्ताकाट गर्न पाइन्थ्यो । यो नीतिका कारण सोही वर्षको साउनदेखि कित्ताकाटसँगै समग्र घरजग्गा कारोबार घट्न थालेको थियो । व्यवसायीले कित्ताकाट नहुँदा घरजग्गा कारोबार बढ्न नसकेको बताउँदै आएका थिए ।
पालिकाले कृषि र गैरकृषि छुट्याउन ढिलाइ गरेपछि ०७९ मंसिरदेखि कित्ताकाट ठप्प थियो । सरकारले नियमावली संशोधन गरेर आवासीय र व्यापारिक जग्गा ८० वर्गमिटर क्षेत्रफलसम्म कित्ताकाट गर्न पाइने व्यवस्था गरेको छ । यसअघि आवासीय जग्गा १३० वर्गमिटरभन्दा कम कित्ताकाट गर्न पाइन्थ्यो । प्लानिङको स्वीकृति लिएकालाई ८० वर्गमिटर र नलिएकाको हकमा १३० वर्गमिटर जग्गा कित्ताकाट गर्न पाउने व्यवस्था गरेको छ । पहिला प्लानिङको अनुमति लिने र नलिने दुवैलाई १३० वर्गमिटरभन्दा कम क्षेत्रफलमा कित्ताकाट गर्न पाइने व्यवस्था थियो ।
नेपाल राष्ट्र बैंकले ५० लाखसम्मको आवास कर्जाको हकमा मासिक किस्ता आम्दानी अनुपात ६० प्रतिशत छ । त्यसभन्दा माथिको हकमा ७० प्रतिशत रहेको भन्दै दुवैलाई ८० प्रतिशत पुर्याउनुपर्ने महासंघको माग छ । ०८० साउनमा राष्ट्र बैंकले पहिलो घर बनाउन चाहनेले अधिकतम २ करोड रुपैयाँसम्म कर्जा पाउने व्यवस्था गरेको थियो । यसअघि १ करोड ५० लाख रुपैयाँसम्म कर्जा पाउने व्यवस्था थियो ।
सामान्य घरजग्गा व्यवसायी र प्रोजेक्टमा आधारित व्यवसायीले लिने कर्जाको मासिक किस्ता आम्दानी क्रमशः ५० र ६० प्रतिशत रहेको र यसलाई पनि ८० प्रतिशत पुर्याउनुपर्ने लोहनीले बताए । यसो गर्दा घरजग्गा कारोबार बढेसँगै समग्र अर्थतन्त्रमै प्रभाव पर्ने उनको भनाइ छ ।"
"सहकारीगोरखा मिडिया कारोबार : ऋणको प्रक्रिया पूरा गरिएन, शेयर हस्तान्तरणको कागजातमै प्रश्न","काठमाडौँ सहकारी छानबिन विशेष समितिले सहकारीबाट गैरकानुनी रुपमा गोरखा मिडियामा रकम प्रवाह भइराख्दा नियामक निकायहरू बेखबर बनेको निष्कर्ष निकालेको छ ।
समितिको प्रतिवेदन अनुसार सहकारी मात्र होइन कम्पनीकै कागजातहरू पनि कृतिम तरिकाले तयार गर्ने गरेको उल्लेख छ । 'सहकारीमात्र होइन कम्पनीकै कागजातहरू कसरी तयार गरिन्थेगरिन्छन् भन्ने एउटा चित्र छर्लङ्ग हुन आउँछ । बैङ्कले छाप लगाएको भौचर हुने तर रकम नजाने कसरी हुन्छ ?'
गोरखा मिडियाको शेयर हस्तान्तरणबारे समितिको प्रतिवेदनको अंश यस्तो छ :
सहकारी कानूनअनुसार सहकारी संस्थाले कारोबार, व्यवसाय र उद्योग वा परियोजना सञ्चालन गर्न चाहेमा संस्थाको उद्देश्य र कार्यक्षेत्रसँग सम्बन्धित रही छुट्टै संस्था दर्ता नगरी कानून बमोजिम इजाजतपत्र वा अनुमितपत्र लिनु पर्ने भएमा सो समेत लिई रजिष्ट्रारलाई जानकारी गराई सहकारी नाममा ब्राण्डिङ्ग गर्ने गरी त्यस्तो कारोबार, व्यवसाय र उद्योग वा परियोजना सञ्चालन गर्न सक्ने गरी प्रबन्ध गरेबाहेक कुनै कम्पनी वा निजी फर्ममा लगानी गर्न वा सापटी दिने कुराको परिकल्पना छैन । तर पोखराको सूर्यदर्शन र बुटवलको सुप्रिम लगायतका सहकारी संस्थाहरूबाट गोरखा मिडिया नेटवर्क प्रालि मा नियमितजसो रकम प्रवाह भइरह्यो तर कानून विपरीतको त्यो कार्य कसैले थाहा पाएनन् ।
अरू त बेखबर रहे, रहे। गोरखा मिडिया नेटवर्क प्रा लि कै सञ्चालकहरूले सोधपुछको क्रममा आफूहरूलाई समेत उक्त रकम सहकारीबाट प्रवाह भएको कुरा आफूहरूलाई थाहा नभएको बताए। कम्पनीको शेयर स्वामित्व सहितका सञ्चालकहरूले कम्पनीमा आएको रकमका सम्बन्धमा के दायित्व रहन्छ भन्ने सम्बन्धमा प्रचलित कानूनी व्यवस्थाकै आधारमा व्याख्या होला । सोधपुछका क्रममा सञ्चालक मध्ये पैतिस प्रतिशत स्वामित्व रहेका छबिलाल जोशीले आफू गोरखा मिडिया नेटवर्क प्रा लि को दैनिक कार्य सञ्चालनमा नरहेकाले आर्थिक मामलामा जानकारी नरहेको बताउनु भयो । त्यसैगरी, पन्ध्र प्रतिशत शेयर स्वामित्व रहेको रबी लामिछानेले कम्पनीमा आएको सम्पूर्ण रकमको जिम्मेवारी कार्यकारी अध्यक्ष गितेन्द्रबाबु (जीबी) राईले लिएको र उक्त जिम्मेवारी कम्पनीको लेखापरीक्षण प्रतिवेदन र व्यवस्थापन पत्रमा जी वी राईले गरेको प्रमाणीकरणले पनि पुष्टि हुने कुरा सोधपुछमा समितिलाई बताउनु भएको थियो । समितिले सहकारी र कम्पनीका लेखापरीक्षकहरूसँग गरेको थप छलफलले पनि तत्कालीन अवस्थामा गोर्खा मिडियामा प्रवाह भएको रकम उक्त कम्पनीको बैङ्क स्टेटमेण्ट मार्फत प्रत्यक्ष सहकारीबाट आएको नदेखिने र अध्यक्ष राईले सबै रकम आफ्नो जिम्मेवारीमा रहेको लिखित प्रतिवद्धता व्यक्त गरिसकेपछि सोहीअनुसार लेखापरीक्षण प्रतिवेदन तयार पारिएको जानकारी गराउनु भयो ।
गोरखा मिडिया नेटवर्क प्रा लि कै तत्कालीन सञ्चालकद्वय छबिलाल जोशी र रबी लामिछानेले उक्त कम्पनीको शेयर किने र बेचेवापतको पूरा रकम समेत बैङ्कमा दाखिला गरेको देखिँदैन । समिति समक्षको सोधपुछको क्रममा रवि लामिछाने जीले आफूले "" "" का रूपमा पन्ध्र प्रतिशत शेयर लिएको र उक्त कुरा पहिले पनि सार्वजनिक गरिसकेको बताउनु भयो । साथै कम्पनीको स्वामित्व हस्तातरण ( ) को व्यवस्थापन गर्ने जिम्मा पनि कार्यकारी अध्यक्षलाई नै दिएको समेत बताउनु भएको थियो । निजहरूकै जवाफलाई आधार मान्ने हो भने रकम जम्मा गरेको भौचर पेश गरी बैकिङ्ग कारोबार गरेको देखाई पछि रकम नलिई नदिई शेयर किनबेच भएको भन्ने देखिन्छ । यसबाट सहकारीमात्र होइन कम्पनीकै कागजातहरू कसरी तयार गरिन्थेगरिन्छन् भन्ने एउटा चित्र छर्लङ्ग हुन आउँछ । बैङ्कले छाप लगाएको भौचर हुने तर रकम नजाने कसरी हुन्छ ?
सहकारीहरू सूर्यदर्शन, पोखरा, सुप्रिम, बुटवल, स्वर्णलक्ष्मी, काठमाडौं, सहारा चितवन, चितवन र सानोपाइला, वीरगञ्ज सेमतबाट गोरखा मिडिया नेटवर्क प्रा लि मा प्रवाह भएको रकम प्रवाह भएको तथ्य स्पष्ट छ । ऋणको कुनै पनि प्रक्रिया पूरा नगरी, कुनै ऋणमागको फारम वा धितो नराखी सहकारीहरूबाट ठूलो रकम प्रवाह भएको छ । तर कम्पनीका दुवैजना सञ्चालक मात्र होइन, सहकारीकै सञ्चालक समितिका अध्यक्ष लगायत अन्य सञ्चालकहरूले पनि यती ठूलो रकम सहकारीबाट कम्पनी मा प्रवाह भएको आफूलाई जानकारी नभएको कुरा यस समितिलाई बताउनु भयो कम्पनी र सहकारी कानूनले परिकल्पना गरेको सुशासन यहीं हो त ? प्रश्न अहं छ । यसले सहकारी क्षेत्रमात्र हैन हाम्रो समग्र बैंकिङ प्रणाली भित्रको पारदर्सीता नै प्रश्नको घेरामा परेको देखिन्छ ।"
जनकपुर व्यापार संघको अध्यक्षमा भण्डारी निर्वाचित,"जनकपुर जनकपुर उद्योग, वाणिज्य संघको अध्यक्षमा सुरेन्द्र भण्डारी निर्वाचित भएका छन् । उनले १ हजार ६ सय ४४ सय मत ल्याई विजयी भएका हुन् । उनी एमाले समर्थित हुन् ।
भण्डारीले कांग्रेस समर्थित अध्यक्षका उम्मेदवार मनिषरमण साहलाई पराजित गरेका छन् । साहले १ हजार ५ सय ७२ मत ल्याए । साह, जनकपुर उद्योग, वाणिज्य संघका वरिष्ठ उपाध्यक्ष थिए ।
यसअघिको चुनावमा वरिष्ठ उपाध्यक्षमा साहले भण्डारीलाई पराजित गरेको थिए । यस्तै, अध्यक्ष पदका अर्का उम्मेदवार जितेन्द्रप्रसाद साहले २ सय ८८ मत ल्याएका छन् । अध्यक्ष पदमा ६४ मत भने बदर भएका छन् ।
जनकपुर व्यापार संघको नयाँ नेतृत्वका लागि शनिबार अबेरसम्म मतदान भएको थियो । मतगणना आइतबार विहानदेखि थालिएको हो । शनिबार अबेर साँझसम्म भएको मतदानमा ३ हजार ५ सय ७२ मत खसेको थियो । जनकपुर उद्योग, वाणिज्य संघका ४ हजार ६५ मतदाता छन् ।
निर्वाचन समितिका अनुसार पहिलो चरणमा अध्यक्ष, वरिष्ठ उपाध्यक्ष र महिला उपाध्यक्षको मतगणना गरिएको छ । दोस्रो चरणमा महासचिव, सचिव, कोषाध्यक्ष र सदस्यको मतगणना हुनेछ ।"
जनकपुर व्यापार संघले नयाँ नेतृत्व छान्दै,"जनकपुर जनकपुर उद्योग वाणिज्य संघको नयाँ नेतृत्व चयनका लागि शनिबार मतदान हुँदैछ । संघको जनकपुरस्थित कार्यालयमा बिहान ८ बजेदेखि मतदान सुरु भएको मतदान प्रमुख ललित साहले जानकारी दिए ।
जनकपुर उद्योग वाणिज्य संघको नयाँ नेतृत्वका लागि ३ जना उम्मेदवार अध्यक्षमा भिडेका छन् । संघका वरिष्ठ उपाध्यक्ष मनिष रमण साह, सुरेन्द्र भण्डारी र जितेन्द्र प्रसाद साहले अध्यक्षमा उम्मेदवारी दिएका छन् । अध्यक्षका यी तीनैजना उम्मेदवारले शुक्रबार अपरान्ह जनकपुरमा शक्ति प्रदर्शन गरेका थिए ।
यस्तै, व्यापार संघको चुनावले वरिष्ठ उपाध्यक्ष, महिला उपाध्यक्ष, महासचिव, सचिव, कोषाध्यक्ष र ६ जना सदस्यलाई निर्वाचित गराउने छ । व्यापारीहरुको चुनावमा सुरक्षा व्यवस्था कडा पारिएको छ ।"
क्रिप्टो कारोबारमा संलग्न दुई युवक पक्राउ,"काठमाडौँ अवैध क्रिप्टो कारोबारसम्बन्धी गतिविधिमा संलग्न भएको आरोपमा प्रहरीले दुई जनालाई पक्राउ गरेको छ ।
नेपाल प्रहरीको केन्द्रीय अनुसन्धान ब्यूरो (सीआईबी)ले अभौतिक मुद्रा (क्रिप्टो)को कारोबार गर्ने स्टारबोइ सोलुसनका सञ्चालकहरू गैडाकोट नवलपरासी घर भइ हाल ठमेल बस्ने २२ वर्षीय प्रज्ञान रिमाल र बागलुङ घर भइ मनमैजु बस्ने २० वर्षीय आयुष शर्मालाई पक्राउ गरेको हो ।
उनीहरूलाई काठमाडौं जिल्ला अदालतमा पेस गरी ७ दिनको म्याद थप गरेर अनुसन्धान अघि बढाइएको सीआईबी प्रवक्ता प्रहरी उपरीक्षक होबिन्द्र बोगटीले जानकारी दिए । उनीहरूको साथबाट केही थान मोबाइल र ल्यापटप समेत बरामद भएको प्रहरीले जनाएको छ ।"
मेलम्ची आयोजना : नेपाली निर्माण व्यवसायीको करोडौं भुक्तानी रोकिएको रोकियै,"काठमाडौँ सुरुङ निर्माणमा संलग्न इटालियन ठेकेदार कम्पनी (सीएमसी) ले मेलम्ची खानेपानी आयोजनासँगको सम्झौता तोडेको ६ वर्ष बितेपनि स्थानीय सप्लायर्स र कामदारहरूले पाउनुपर्ने २७ करोडभन्दा बढी रकम भुक्तानी पाउन सकेका छैनन् । उक्त रकम नपाउँदा बैंकले घरखेत लिलामी गर्ने तयारी गरिरहेकाले आफूहरू अब सडकमा पुग्ने अवस्था आएको स्थानीय व्यवसायीको गुनासो छ ।
खानेपानी आयोजना, खानेपानी मन्त्रालय र प्रधानमन्त्रीलाई समेत पटकपटक अनुरोध गरे पनि आफ्ना कुरा लामो समयदेखि सुनुवाइ नभएको व्यवसायीले बताए ।
इटालियन कम्पनीले सन् २०१८ मा मेलम्चीको इन्टेक र बाँध बनाउने ठेक्का एकतर्फी रूपमा तोडेको थियो । निर्माणका क्रममा स्थानीय व्यवसायीसँग गरिएको सम्झौताबमोजिम खरिद गरेको निर्माण सामग्री र ढुवानी सेवाबापतको रकम बाँकी नै छोडी इटालियन कम्पनी यहाँबाट फर्केको थियो । यसको मारमा अहिले नेपाली व्यवसायी परेका छन् । निजी लगानीकर्ताले अर्को निजी लगानीकर्तासँग गरेको सम्झौताको जिम्मेवार सरकार हुने कि नहुने भन्ने विवादका कारण भुक्तानीमा समस्या आएको हो । मन्त्रिपरिषद्ले गरेको निर्णयमा अर्थ मन्त्रालयले घुमाउरो हिसाबले असहमति जनाएपछि भुक्तानीको समस्या झन् जटिल बनेको छ ।
इटालियन कम्पनीबाट भुक्तानी लिने समयमा मिलान गर्नेगरी मन्त्रिपरिषद्ले गत जेठमा नेपाली व्यवसायीलाई रकम भुक्तानी दिने निर्णय गरे पनि कार्यान्वयन भएको छैन । बैंकमा धितो राखेको सम्पत्ति लिलाम हुने अवस्थामा पुगेपछि स्थानीय साना व्यवसायी आफूहरू गर या मरको अवस्थामा पुगेको बताउँछन् । सुरुङ बनाउने क्रममा निर्माण सामग्री सप्लायर्स र विभिन्न काममा संलग्न नेपाली कामदारहरूले रकम नपाएको गुनासो गरेपछि सरकारद्वारा गठित समितिले कुल रकमको निश्चित प्रतिशत भुक्तानी दिन सुझाव दिएको थियो । सुझावका आधारमा मन्त्रिपरिषद्ले गरेको निर्णय पनि कार्यान्वयन नभएपछि साना व्यवसायीले बैंकबाट ऋण लिएर गरेको करोडौं लगानी डुब्ने अवस्थामा पुगेको हो ।
बैंकको व्याज र साँवा तिर्न नसक्दा सबै सम्पत्ति लिलाम हुने बाहेक अरु उपाय नभएको व्यवसायीको भनाइ छ । सप्लायर्समध्येका उत्सव निर्माण सेवाका प्रोपाइटर उत्तरकुमार श्रेष्ठले आफूले लिनुपर्ने चार करोड भुक्तानी ६ वर्षसम्म रोकिँदा बैंकले सम्पत्ति लिलाम गर्ने अवस्थामा पुगेको उनले बताए । श्रेष्ठलाई सरकारले कम्तीमा १ करोड ३४ लाख रुपैयाँ उपलब्ध गराउनुपर्ने सुझाव दिएको छ । सरकारको सबै संयन्त्रमा हारगुहार गर्दागर्दै वर्षौं बित्यो, उनले भने, हुँदैन र मिल्दैन कसैले भन्दैन तर मन्त्रिपरिषद्को निर्णयसमेत कार्यान्वयन भएन ।
श्रेष्ठजस्तै निर्माण सामग्री र ढुवानी सेवा उपलब्ध गराउने ११ वटा कम्पनीले रकम पाएका छैनन् । एउटै कम्पनीले ६ करोड रुपैयाँसम्म भुक्तानी पाउनुपर्ने देखिएको छ । मेलम्चीको मुहानसम्म पुगेका तत्कालीन प्रधानमन्त्री पुष्पकमल दाहाललाई गत माघ १ गते स्थानीयले आफूहरूले रकम पाउनुपर्ने भन्दै गुनासो पोखेका थिए । स्थानीयले मेलम्चीको पानी काठमाडौं लैजान नदिने अडान राखेपछि प्रधानमन्त्री दाहालले मन्त्रिपरिषद्बाटै निर्णय गरेर समस्या समाधान गर्ने आश्वासन दिएका थिए । उनले वचन दिएको ५ महिनापछि मन्त्रिपरिषद्ले गत जेठमा रकम उपलब्ध गराउने निर्णय गरेको थियो । तर उक्त निर्णय कार्यान्वयनमा आउनै सकेन ।
स्थानीय कम्पनीले भुक्तानी नपाएपछि त्यसका सयौं कामदारले वर्षौंदेखि ज्याला पाएका छैनन् । पाल्चोकी माइ रोडाढुंगा उद्योगका सञ्चालक सन्दीप अग्रवाल निर्माण सामग्री सप्लाइ गरेबापतको करिब ३० लाख भ्याट रकमसमेत आफूले सरकारलाई तिरिसकेको बताउँछन् । आफूले २ करोड २६ लाख रुपैयाँ पाउनुपर्ने हिसाब रहेको उनले बताए । सरकारको कर बुझाइसक्यौं तर बिक्री रमको भुक्तानी पाएका छैनौं, उनले भने, यति ठूलो रकमको व्याज भुक्तानी गर्दागर्दै व्यवसायी सडकमा पुग्ने अवस्था बनेको छ । योजना आयोगका तत्कालीन सदस्य दिलबहादुर गुरुङको संयोजकत्वमा गठित राष्ट्रिय विकास समस्या समाधान समितिले सरकारले नै स्थानीयलाई निश्चित प्रतिशत रकम भुक्तानी दिनुपर्ने राय २०७८ वैशाख २७ गते दिएको थियो ।
गुरुङ समितिले कुल रकमको निश्चित प्रतिशत हुन आउने ५० प्रतिशत अर्थात् ११ करोड ६६ लाख ५५ हजार रुपैयाँ मन्त्रिपरिषद्बाट पारित गरेर राहत स्वरूप नेपाली व्यवसायीलाई भुक्तानी गर्न सकिने सुझाव दिएको थियो । ठेक्का तोडेपछि इटालियन कम्पनीले स्थानीय सप्लायर्सहरूको २७ करोडभन्दा बढी रकम भुक्तानी दिनुपर्ने स्विकार्दै आफ्नै वेबसाइटमा विवरण राखेको थियो । उसले स्वीकारेको विवरण २७ करोड हो भने नेपाली व्यवसायीले ३० करोडभन्दा बढी रकम इटालियन कम्पनीबाट लिनुपर्ने बताउँदै आएका छन् । सरकारले बेलाबेलामा गठन गरेका सुझाव समितिले इटालियन कम्पनीले सकारेको रकममध्येबाट कम्तीमा ५० प्रतिशत सरकारले नेपाली व्यवसायीलाई दिन सुझाव दिएको छ ।
मेलम्ची निर्माणको जिम्मेवारी पाएको खानेपानी मन्त्रालयले पूर्वनायव महान्यायाधिवक्ता चेतनाथ घिमिरेको संयोजनमा गठित सुझाव समितिले पनि गुरुङ समितिले दिएको सुझावका आधारमा उक्त रकम मन्त्रिपरिषद्बाट पारित गरेर भुक्तानी दिन सकिने बताएको थियो । इटालियनले छाडेपछि तत्कालीन सरकारले ठेक्का तोडेको निर्णय गरेर चीनको सिनो हाइड्रोलाई सुरुङको थप काम गर्ने सम्झौता गरेको थियो । सिनोले सुरुङको अधिकांश काम सकेपछि २०७७ चैतमा मेलम्चीको पानी सोही सुरुङ भएर परीक्षणका रूपमा काठमाडौं ल्याएको हो । मेलम्चीको पानी उपत्यकावासीले पिउन थालेको चार वर्ष बित्नै लाग्दा पनि स्थानीयको करोडौं भुक्तानी पाउन सकेका छैनन् ।
कानुनी अड्चनले रकम भुक्तानीमा समस्या
मन्त्रिपरिषद्ले भुक्तानी दिन गरेको निर्णय कार्यान्वयनका लागि अर्थ मन्त्रालयले सहमति नदिंदा अहिले स्थानीय रकम पाउनबाटै वञ्चित भएका छन् । प्राइभेट टू प्राइभेट सम्झौताको रकम सरकारले दिने कानुन नभएको जनाउँदै अर्थ मन्त्रालयले सहमति नदिंदा स्थानीय आफ्नो रकम पाउनबाट वञ्चित भएका हुन् ।
खानेपानी मन्त्रालयले मन्त्रिपरिषद्को निर्णय अनुसार रकम भुक्तानी दिन सहमति मागेकामा अर्थले गत भदौ १८ मा जवाफ लेख्दै उक्त जानकारी दिएको हो । इटालियन ठेकेदार कम्पनी र नेपाली निर्माण व्यवसायीबीच भएको सम्झौताअनुसारको रकम कुन कानुनअन्तर्गत दिन मिल्छ भन्दै अर्थले खानेपानीलाई प्रश्न गरेको छ । पत्रमा भनिएको छ, प्राइभेट टू प्राइभेट सम्झौताको रकम नेपाल सरकारले बजेट निकासा गरी वा सापटी दिइ भुक्तानी गर्न मिल्ने कानुनी व्यवस्था छैन ।
अर्थले भुक्तानी दिने हो भने कानुन सम्मत तरिकाले दिन भनेको छ । खानपानी मन्त्रालयलाई नै कानुनसम्मत बाटो खोज्न अर्थले सुझाएको छ । अर्थले २०७९ भदौ २ मा दिएको राय ख्याल गर्न सम्झाएको पनि छ । त्यतिबेला पनि अर्थले असहमति जनाएको थियो । खानेपानी मन्त्रालयका प्रवक्ता तथा सहसचिव रमाकान्त दुवाडीले अर्थको पत्रको अध्ययन भइरहेको बताए । भुक्तानी कानुनसम्मत हुनुपर्ने सुझाव आएको छ । तर, तत्काल उक्त शीर्षकमा भुक्तानी दिने रकम छैन, उनले भने । मन्त्रालयले यस सम्बन्धमा समाधान खोजिरहेको प्रवक्ता दुवाडीले जानकारी दिए । खानेपानी मन्त्रालयले गत असार २१ मा अर्थलाई पत्र लेखेर सहमति मागेको थियो ।
स्थानीय व्यवसायीले भने इटालिय कम्पनीले पाउने भुक्तानी र धरौटीबापतको रकमबाट कटौती गरेर भए पनि आफ्नो रकम दिन अनुरोध गरेका छन् । मन्त्रिपरिषद्ले पनि अहिले सरकारी कोषबाट भुक्तानी दिएर इटालियसँग हिसाब मिलाउँदा नेपाली व्यवसायीले पाएको रकम सरकारी खातामा राख्न सकिने निर्णय गरेको थियो ।"
कवाड व्यवसायमा तोडफोड गरिएको भन्दै प्रधानमन्त्री ओलीलाई ध्यानाकर्षण,"काठमाडौँ कवाड व्यवसायी समाज नेपालले कवाड व्यवसायमा तोडफोड गरिएको भन्दै प्रधानमन्त्री केपी शर्मालाई ध्यानाकर्षण गराएको छ ।
कवाड समाजले काठमाडौं महानगरपालिकाका विभिन्न वडा कार्यालयहरूले कवाड गोदाममा तोडफोड गरेको भन्दै प्रधानमन्त्री शर्मालाई ध्यानाकर्षण गराएको हो । वातावरण फोहोर गरेको, आगलागीका घटनार चोरी बढाएको आरोप महानगरले लगाएको भन्दै कवाड समाजले ध्यानाकर्षण गरेको हो ।
महानगरका वडाहरूले कवाड व्यवसायीको सामान जफत गरेको छ । व्यवसायीलाई अभद्र व्यवहार गरेको छ, समाजद्वारा जारी विज्ञप्तिमाल भनिएको छ, कवाड व्यवसायको दर्ता नवीकरण नगरेको र अन्य निकायमा पनि प्यान तथा भ्याट दर्ता गर्न रोक लगाएको छ ।
कवाड समाजले प्रचलित कानुनको व्यवस्थाअनुसार व्यवसाय सञ्चालन गर्न पाउनुपर्ने र महानगरको उक्त गतिविधि रोक्न माग समेत गरेको छ ।"
गण्डकीमा व्यवसाय नवीकरणमा सास्ती,"बागलुङ यहाँको लक्ष्मीनारायण राइसमील उद्योग नवीकरण गर्न आएका संचालक गंगाधर सापकोटाले पटकपटक पर्यटन तथा उद्योग कार्यालय धाउन बाध्य भए । आफ्नै संस्था नवीकरणमा उनले भोगेको सास्ती कुनै कर्मचारीले अप्ठ्यारो पारिदिएर होइन । उनको नवीकरण एक वर्ष ढिला भएको थियो ।
गण्डकी प्रदेशको उद्योग मन्त्रालयले एक वर्ष काटेका कुनैपनि उद्योग तथा व्यवसाय नवीकरण नगर्न दिएको आदेशले सापकोटाले सास्ती खेपे ।
उनीमात्र हैन, कञ्चन कृषि तथा पशुपन्छी फर्मका संचालक कृष्ण शाहीले त पटक पटक धाएर पनि नवीकरण गर्न नपाएपछि फर्म नै बन्द गराए । सदरमुकामदेखि १ सय २० किमि पश्चिमको निसीखोलाबाट आउनुपर्दा उनले सास्ती भोगे । मन्त्रालयले कहिले नवीकरण नगर्न निर्देशन दिने, कहिले असार समान्तमा छोटो समय दिएर नवीकरण गर्न पत्राचार गर्ने गर्दा धेरै व्यवसायीले दुःख र खर्च धेरै गर्न बाध्य भएको गुनासो गरेका छन् ।
नवीकरण नभएर लामो समय जरिवाना बढ्दै जाने समस्याले कतिपयले फर्म बन्द गरेर नयाँ खोलेका छन् भने कतिपयले व्यवसाय छाडेर विदेश पलायन भएका छन् । नवीकरण नभएर दुःख पाएका कतिपय व्यवसायीको नाम र फोन नम्बर टिपेर नवीकरण खुल्दा बोलाएको कार्यालयका अधिकृत बिष्णुनाथ शर्माले बताए ।
कतिपयलाई मन्त्रालयले नवीकरण खुलायो आउनु भनेर बोलायौं, शर्माले भने, कतिपयले समय पाएनन्, कसैको फोन नलाग्दा असार मसान्तमा आउनै भ्याएनन् । कतिपयले नवीकरण नभएकोले व्यवसाय छडेर वैदेशिक रोजगारीमा गइसकेको समेत उनले बताए ।
गत आर्थिक वर्ष मात्र जिल्लाका १ सय ५५ वटा साना उद्योग र व्यवसाय बन्द भएको कार्यालयको तथ्यांक छ । कार्यालयका नासु नारायण प्रसाद रिजालले दिएको जानकारी अनुसार ६७ साना उद्योग र ८८ वटा व्यवसाय बन्द भएका हुन् । तीमध्ये अधिकांश समयमा नवीकरण गर्न नसकेर पटकपटक कार्यालय धाएका छन् भने कतिपय वैदेशिक रोजगारीमा हिँडेकाहरु छन् ।
सोही समयमा ४६ साना उद्योग र १ सय ४ व्यवसाय दर्ता भएको उनले बताए । हाल कार्यालयमा ३ सय १८ उद्योग र ४ सय ७२ व्यवसाय दर्ता गरेर संचालनमा छन् । आर्थिक वर्ष २०७९०८० मा १ सय १४ साना उद्योग र व्यवसाय बन्द भएको रेकर्ड छ ।
व्यवसायको मन्दीको कारण अन्यौलमा परेका बेला नवीकरणमा भएको कडाइ र पटक पटकको नीतिगत सास्तीले व्यवसायी पलायन भएको उद्योग बाणिज्य संघका अध्यक्ष नरेश कंडेल बताउँछन् ।
हामीले कतिपठाउँमा दर्ता गर्ने, कति ठाउँमा कर तिर्ने,' कंडेलले भने, नवीकरण पनि आप्नो समय हुँदा गर्न पाइएन । असार मसान्तको अन्तिम साता नवीकरण गर्न बोलाउँदा धेरै छुट्ने र जरिवाना लाग्ने गरेको उनले बताए ।
व्यवसाय बन्द हुनुमा ठूलो समस्या त आर्थिक मन्दी हो भन्छन् व्यवसायी । त्यसबाहेक नीतिगत अन्यौताले व्यवसायीले थप मार खेपेका छन् । व्यवसायी पलायन बनाउनै खोजेझै नीतिगत अप्ठ्यारा ल्याएर हतोत्साही बनाउने काम भएको कंडेलले टिप्पणी गरे । स्थानीय तह, उद्योग, कर कार्यालय र अन्तशुल्क समेतमा दर्ता गर्दा व्यवसायी मारमा परेको उनको टिप्पणी छ ।
व्यवसाय दर्ता गर्दा १ लाख देखि १० लाख लगानीको बराबर शुल्क लाग्ने, कर चुक्तामा झन्झट व्यहोर्नुपर्ने, स्थानीय तहमापनि दर्ता गरेर दोहोरो कर तिर्नुपर्ने जस्ता झन्झट परेको पनि व्यवसायीले गुनासो गरेका छन् ।
बैंकले ऋण दिंदा स्थानीय तहमा दर्ता गर्न भन्ने गरेको छ । स्थानीयमा दर्ता गर्दा सरकारी कार्यालयहरुको सहकार्यकालागि उद्योगमा दर्ता गर्नुपर्ने व्यवस्था छ । अनुगमन समितिले स्थानीयमा दर्ता नगरे जरिवाना गराएको समेत व्यवसायीले गुनासो गरे । त्यस बाहेक मदिराजन्य बस्तुको बिक्री भए अन्तशुल्क समेत तिर्नुपर्छ । सार्वजनिक कार्यक्रम गरेरपनि नाफाको कारोवार झैँ कर तिर्नु परेको व्यवसायी गुनासो गर्छन् ।
नीतिगत झन्झटकै कारण जिल्लामा स्थापना भएका दुइ दर्जनबढी होमस्टे मध्ये ५ वटाले मात्र नवीकरण गरेका हुन् । गलकोट नगरपालिका२ को तोरीखोला, वडा नं ५ को दरमखानी होमस्टे नवीकरण भएका हुन् । बागलुङ नगरपालिका १० को अतिथिसत्कार होमस्टे, ढोरपाटन नगरपालिका ८ को नमूना सेरावाङ र वडा नं ८ कै शान्तिनगर होमस्टे मात्रै नवीकरण भएका हुन् । चारवर्ष अघि प्रदेश सरकारको १०१० लाख अनुदान लगेका होमस्टेले पनि नवीकरण नगरेका हुन् । पछिल्लो समय उद्योग र व्वबसायिक फर्म बन्द हुँदा सयौं रोजगारी समेत गुमेको छ ।"
डेनमार्कसँग व्यापार गर्ने र लगानी ल्याउने चुनौती छ : प्रस्तावित राजदूत तुलाधर,"काठमाडौँ डेनमार्कका लागि आवासीय र अन्य ७ राष्ट्रका लागि गैरअवासीय राजदूतमा प्रस्तावित सुम्निमा तुलाधरले ती मुलुकसँग नेपालको व्यापार र नेपालमा लगानी ल्याउने चुनौती रहेकी बताएकी छन् । संसदीय सुनुवाइका क्रममा उनले भौगोलिक अवस्थितिका कारणले पनि ती मुलुकहरूबाट नेपालसँग व्यापारको चुनौती रहेको बताएकी हुन् ।
संघीय संसद्को संसदीय सुनुवाइ समितिको आइतबारको बैठकमा तुलाधरले सांसदहरूका जिज्ञासाको जवाफमा डेनमार्क लगायतका मुलुकको नेपालसँग व्यापार धेरै कम रहेको र त्यहाँबाट नेपालमा लगानी न्यून रहेको बताइन् । उनले भनिन्, 'सांसदहरूले चुनौतीका विषयमा जिज्ञासा राख्नुभयो । उनीहरूको नेपालमा ट्रेड र इन्भेस्टमेन्टको चुनौती छ । अरु देशहरूसँग जसरी गरिन्छ उनीहरूसँग गाह्रो छ ।'
प्रस्तावित राजदूत तुलाधरले बालबालिकाको सरोकारका लागि स्थापित संस्था सिविन नेपालका सबै जिम्मेवारीबाट राजदूतमा सिफारिस हुनु पहिल्यै राजीनामा गरिसकेको जानकारी दिइन् । सांसदहरूले उक्त संस्थासँग अहिलेको आबद्धताबारे प्रश्न गरेका थिए ।
रास्वपाका सांसद डीपी अर्यालले उक्त संस्थाको कार्यकारी भूमिकाबाट राजीनामा दिएनदिएकोबारे प्रश्न गरेका थिए । त्यस्तै उनले राजदूत भएर गएपछि मुलुकको लागि भन्दा पनि उक्त संस्थाको लागि काम हुने हो कि भन्ने चिन्ता रहेको बताएका थिए ।
'नेपालका राजदूतहरूको कार्यकाल कति समय हुन्छ भन्ने यकीन हुन्न । राजदूतको कार्यकाल देशका लागि भन्दा पनि आफू कार्यकारी भएको संगठनको हितका लागि भूमिका खेल्दा देशका लागि नहुने हो कि भन्ने चिन्ता लागेको छ,' उनले भनेका थिए । जवाफमा तुलाधरले उक्त संस्थाको सबै जिम्मेवारीबाट राजीनामा गरिसकेको बताएकी थिइन् ।
सरकारले स्रोत साधन उपलब्ध गराएमा डेनमार्क मात्रै नभई आफू गैरआवासीय राजदूतका रूपमा नियुक्त देशहरूमा पनि नेपालको प्रचार प्रसार गर्ने र पर्यटन प्रवर्धनका लागि भूमिका खेल्ने तुलाधरको भनाइ थियो ।
नेपालको परराष्ट्र नीति, पञ्चशीलको सिद्धान्तको बारेमा आफूमा राम्रो ज्ञान रहेको उल्लेख गर्दै प्रस्तावित राजदूत तुलाधरले सांसदहरूले सोधेका प्रश्नको जवाफमा भनिन्, 'म देशको कानुन, नियमअनुसार नै चल्नेछु । म जुन संस्थामा संलग्न थिए त्यो संस्थाबाट राजदूत सिफारिस हुनु अघि नै सबै पदबाट राजीनामा दिइसकेको छु । विगत ३७ वर्षदेखि विद्यार्थी आन्दोलनदेखि महिला आयोगको स्थापनालगायतका आन्दोलनमा संलग्न छु । देशको कानुनअनुसार बनेका संघसंस्थाहरूमा काम गरेका हौं । राज्यको नजरमा नपरेकाहरूका पक्षमा काम गरेका थियौं ।' उनलाई सिविनमा संलग्नताबारे सांसदहरूले प्रश्न गरेका थिए ।"
दैनिक ५ करोडको व्यापार गुमाउँदै निगम,"काठमाडौँ दुईवटा वाइडबडी र एउटा न्यारोबडी ग्राउन्डेड हुँदा नेपाल वायुसेवा निगमले दैनिक कम्तीमा पाँच करोड रुपैयाँ बराबरको व्यापार गुमाउन थालेको छ । निगमसँग अन्तर्राष्ट्रिय उडानका लागि चारवटा विमान रहेकामा वाइडबडी अन्नपूर्ण विस्तृत मर्मत (सीचेक) का लागि दुई महिनादेखि इटालीको नेपल्समा छ ।
अर्को वाइडबडी मकालु पनि सीचेक मा पठाउनुपर्ने भएकाले बुधबार रातिदेखि नियमित उडानमा छैन । न्यारोबडी सगरमाथा ले हाइड्रोलिक प्रणालीमा समस्या भएर शनिबार रातिदेखि नै उडान भर्न सकेको छैन ।
निगमको मार्केटिङ विभागका अनुसार एउटा न्यारोबडीले दिनमा करिब एक करोड र दुईवटा वाइडबडीले चार करोडको कारोबार गर्दै आएका थिए । तीन वटा विमान ग्राउन्डेड भएपछि सबैभन्दा नाफा हुने जापानको नारिता रुटमा मात्रै सातामा १८ करोडको नोक्सानी हुने भएको छ । यस रुटमा निगमको वाइडबडीले कार्गोबाट पनि मनग्य आम्दानी गर्दै आएको छ । एउटा उडानमा कार्गोबाट हुने न्यूनतम १०२० लाखलाई समेत हिसाब गर्दा नारिता उडान बन्दका कारण निगमले सातामा १९ करोडसम्मको आम्दानी गुमाउँछ, मार्केटिङ विभागका ती अधिकारीले भने ।
काठमाडौंनारिताकाठमाडौं रुटमा निगमले सातामा तीन वटा उडान गर्दै आएको थियो । यस रुटमा एकतर्फी भाडा १ लाख २० हजार रुपैयाँ छ । चाडपर्व नजिकिँदै गर्दा निगमले एकतर्फी २ सय ५० यात्रु उडाउँदा पनि ३ करोडसम्मको व्यापार हुन्छ । चाडपर्व नजिकिँदै गर्दा २ सय ७४ सिटको एउटा वाइडबडीमा दुईतर्फी ५ सय यात्रु हुन्छन्, निगमका एक वरिष्ठ निर्देशकले भने, यो हिसाबअनुसार सातामा तीन उडान बन्द हुँदा यात्रुबाट आउने १८ करोड हाराहारी रकम गुम्छ ।
निगमको उडान रद्द भएपछि त्रिभुवन अन्तर्राष्ट्रिय विमानस्थलमा अलपत्र यात्रु । तस्बिर : हेमन्त श्रेष्ठकान्तिपुर
निगमले वाइडबडी अन्नपूर्ण सीचेकका लागि असार ९ मा नेपल्स पठाएको थियो । विमान मर्मतमा संलग्न एमआरओ (एजेन्ट) कम्पनीले ३० दिनमै जहाजको सीचेक सकेर फर्काउने सम्झौतापत्रमा उल्लेख छ । तर उक्त वाइडबडी कहिले फिर्ता आउँछ भन्ने अझै निश्चित नभएको निगमका एक इन्जिनियरले बताए । उनका अनुसार एलसीमार्फत मर्मतको पहिलो किस्ता पठाउन निगमले ढिलाइ गरेका कारण वाइडबडी अन्नपूर्ण ३७ दिनसम्म एमआरओको पार्किङमै थन्किएको थियो ।
अर्को वाइडबडी मकालु पनि सीचेक कै लागि बुधबार राति दुबई हुँदै इटाली पठाइएको छ । यस विमानको सिचेक साउन ९ मै गर्नुपर्ने थियो । प्रधानमन्त्री कार्यालयको निर्देशनपछि नागरिक उड्डयन प्राधिकरणको नियमनकारी निकाय फलाइट सेफ्टी स्ट्यान्डडर््स विभागले वाइडबडी मकालु लाई व्यावसायिक उडानका लागि ३ सय घन्टा समय थपिदिएको थियो । थपिएको समयमा त्यसले जापानको नारिता रुटमा मात्रै उडान गरेको थियो । पछिल्ला दिन जापानका लागि हुने दुई वटा उडान गाभ्ने गरिएको थियो । सम्झौताअनुसार वाइडबडी मकालुलाई एमआरओ कम्पनीले ३० दिनमै फिर्ता पठाउनुपर्ने छ ।
न्यारोबडी सगरमाथा ले हाइड्रोलिक प्रणालीमा समस्या आएका कारण शनिबार मध्यरातिदेखि उडान भरेको छैन । त्यसलाई मर्मतपछि मंगलबार हङकङ उडानका लागि राखिएको थियो तर मर्मतमा लापरबाही गरेको खुलेपछि उडान रद्द गरियो । अब अन्तर्राष्ट्रिय उडानमा निगमको न्यारोबडी लुम्बिनी मात्र छ । नारिता, क्वालालम्पुर, बैंकक, हङकङ, बैंग्लुरु, मुम्बई, दिल्ली, दोहा, दुबई र दमाममा हुने उडान त्यही न्यारोबडीबाट गराउनुपर्ने बाध्यता छ ।
जगेडा जहाज नहुँदा कतिपय उडान रद्द गर्नुपर्ने अवस्था आएको छ । विमानस्थलस्थित निगमको कार्यालयका अनुसार बुधबार राति १०ः२५ को काठमाडौंदमाम उडान रद्द भएको छ । यो उडान रद्द हुँदा दुवैतर्फ ३ सय यात्रु अलपत्र परेका छन् । आजको दमाम उडानलाई बिहीबार बिहान १०ः३० का लागि सारिएको छ, मार्केटिङ विभागका अधिकारीले भने, काठमाडौं र दमाममा रोकिएका यात्रुलाई होटलमा राख्ने व्यवस्था गरिएको छ । विमानस्थल आइनसकेकालाई फोन गरेर भोलि बोलाएका छौं ।"
"७९८८ अंकले घट्यो नेप्से, १९ अर्ब ७४ करोड रूपैयाँकाे काराेबार","काठमाडौँ सेयर कारोबार मापक नेप्से परिसूचक ७९८८ अंकले घटेको छ । आइतबार २ दशमलव ६८ प्रतिशतले घटेर नेप्से २८९४५७ विन्दुमा बन्द भएको छ । ५९ कम्पनीको मूल्य बढ्दा १८५ कम्पनीको मूल्य घटेको छ ।
साताको पहिलो दिन २ लाख १८ हजार ५७८ पटक सेयर किनबेच हुँदा १९ अर्ब ७४ करोड ५ लाख रूपैयाँ बराबरको सेयर कारोबार भएको छ । आइतबार कुल ४ करोड २६ लाख ८६ हजार ८४० कित्ता सेयर किनबेच भए ।
कुल १३ उपसमुहमध्ये लघुवित्त उपसमुह मात्रै बढ्यो । लघुवित्त उपसमुह ५८४० अंकले बढ्यो । घट्ने उपसमुहहरुमा जीवन बिमा ३६९४१ अंकले अघि रह्यो । निर्जीवन बिमा ३२८९६, होटल तथा पर्यटन १७७५० , विकास बैंक १४५१७ र फाइनान्स १३९३३ अंकले घट्यो ।
कारोबार रकमको आधारमा अपि पावर कम्पनी, हिमालयन रिइन्स्योरन्स, साइन रेसुंगा विकास बैंक अघि रहे । अपि पावर कम्पनीको ८४ करोड ६८ लाख रुपैयाँ सेयर कारोबार भएको छ । हिमालयन रिइन्स्योरन्सको ७३ करोड ४३ लाख रुपैयाँ र साइन रेसुंगा विकास बैंकको ५१ करोड ९६ लाख रुपैयाँको सेयर कारोबार भएको छ ।"
