शीर्षक,विवरण
"शिक्षामा निजी क्षेत्रलाई नियमन गर्ने हो, बन्देज गर्नुहुँदैन : शिक्षामन्त्री पन्त","काठमाडौँ शिक्षा, विज्ञान तथा प्रविधिमन्त्री रघुजी पन्तले विद्यालयदेखि उच्च शिक्षासम्म निजी क्षेत्रले लगानी गर्न पाउने वातावरण हुनुपर्ने बताए। उनले खुला समाजमा शिक्षामा लगानी गर्न पाउने व्यवस्था पनि खुला हुनुपर्ने जनाए।
नेपाली कांग्रेसको शिक्षा विभागले सोमबार काठमाडौँमा आयोजना गरेको उच्च शिक्षाका आयाम विषयक नीति बहसमा उनले निजी लगानीमा सञ्चालित शिक्षण संस्थालाई नियमन गर्दै लगानी गर्ने व्यवस्था भने खुला नै राख्नु पर्ने बताए।
अन्तर्राष्ट्रिय अभ्यास पनि त्यही रहेको शिक्षामन्त्री पन्तको भनाई थियो । विद्यालयदेखि उच्च शिक्षासम्म निजी लगानी खुला गर्नुपर्छ, उनले भने, निजी क्षेत्रलाई नियमन गदै लगानी गर्ने वातावरण बनाउनुपर्छ।
नेपाली युवा विद्यार्थीलाई स्वदेशमै कसरी टिकाउने भन्ने अहिलेको मुख्य चुनौती रहेको उनले बताए । विश्वस्तरमा प्रतिस्पर्धी विद्यार्थी तयार पार्न शिक्षण संस्थाले ध्यान दिनुपर्ने उनले जनाए । विदेशी विश्वविद्यालयसँग सहकार्य गरेर नेपालमै उच्चशिक्षाका कार्यक्रम सञ्चालन गर्ने विषयमा सुझाव दिन उनले प्राज्ञहरूलाई आग्रह गरे ।
उनले विश्वविद्यालयमा आफूले हस्तक्षेप नगर्ने भन्दै प्राज्ञिक स्वायत्तता कायम राखिने प्रतिबद्धता समेत जनाए । म शिक्षा क्षेत्रका विषयमा मन्त्री भएर आएपछि बुझ्दै छु ।, यस्तै गर्नु पर्छ भन्ने कुनै योजना बनाई सकेको छैन । अध्ययनका क्रममा नै छु, मन्त्री पन्तले भने, म विश्वविद्यालयमा हस्तक्षेप चाहिँ गर्दिन ।, प्राज्ञिक स्वायत्तता हुनुपर्छ भन्ने पक्षमा छु ।
विश्वविद्यालय बनाउन र सुधार गर्न उपकुलपति लगायत पदाधिकारीले ध्यान दिनुपर्ने उनले जनाए । विश्वविद्यालयमा सरकारले नियमन भने गर्ने उनले बताए । पश्चिममा विश्वविद्यालय खोलेर पूर्वमा सम्बन्धन बाँड्ने काम चाहिँ गर्नु हुदैंन, शिक्षामन्त्री पन्तले भने ।
उनले मुलुकका लागि कम्तीमा १०१५ वर्षका लागि काम लाग्ने खालेको शिक्षा नीति आवश्यक रहेको उनले औँल्याए । अहिलेको शिक्षा नीति, ऐन नियमसँग बाझिएको छ ।, कांग्रेस, एमाले, माओवादी र अन्य पार्टीमा शिक्षा विभाग बसेर कस्तो शिक्षा नीति बनाउनुपर्छ ।, साझा धारणा बनाएर सुझाव दिनुस्, उनले भने ।"
शिक्षा विधेयकबारे एमाले सांसद थापाले माग गरे शिक्षामन्त्रीको धारणा,"काठमाडौँ नेकपा (एमाले) का सांसद सूर्यबहादुर थापा क्षेत्रीले शिक्षा विधेयकबारे शिक्षा, विज्ञान तथा प्रविधिमन्त्री रघुजी पन्तको जवाफ माग गरेका छन् ।
प्रतिनिधिसभाको सोमबारको बैठकमा बोल्दै शिक्षा विधेयकमा शिक्षामन्त्री पन्तको धारणा माग गरेका हुन् । उनले संसद र देशलाई शिक्षा विधेयक यही अधिवेशनबाट टुंग्याउन तत्पर छौं भन्ने कुरा शिक्षामन्त्रीले जानकारी दिनुपर्ने बताए ।
उनले शिक्षकको आइतबारको आन्दोलनमा भएको घटनाप्रति दुःख व्यक्त गर्दै राष्ट्रसेवकमाथि यस्तो व्यवहार गरिनु उचित नभएको बताए ।
उनले भने, 'शिक्षक आन्दोलनमा हिजो भएको घटनाप्रति दुःख व्यक्त गर्न चाहन्छु, यस्तो हुनु नपर्ने हो। प्रहरी पनि राष्ट्रसेवक हुन्, शिक्षक पनि राष्ट्रसेवक हुन्। राष्ट्रसेवकमाथि आन्दोलनका नाममा गरिने व्यवहार होस् या जेसुकै होस्, यस्तो गर्नु दुःखद हो। यस्तो गर्नु उचित होइन।'
उनले शिक्षकहरूलाई समेत संयमित भएर आन्दोलनका कार्यक्रमहरू अगाडि बढाउन आग्रह गरे ।"
शिक्षा र स्वास्थ्यबीचको तादात्म्यले मात्रै समृद्ध समाज निर्माण हुन्छ : शिक्षामन्त्री भट्टराई,"काठमाडौँ शिक्षा, विज्ञान तथा प्रविविधमन्त्री विद्या भट्टराईले शिक्षा र स्वास्थ्यबीचको तादात्म्यले मात्रै समृद्ध समाजको निर्माण गर्न सकिने बताएकी छन् । राष्ट्रिय योग दिवसको अवसरमा काठमडौंमा आयोजित कार्यक्रमलाई सम्बोधन गर्दै उनले शिक्षालाई योगसँग नजोडिकन समाजलाई समृद्ध बनाउन नसकिने बताएकी हुन् ।
शिक्षामन्त्री भट्टराईले योगलाई कक्षा कोठा र विद्यार्थीको जीवनसँग जोड्न बाँकी रहेको र आगामी शैक्षिकसत्रदेखि योगलाई विद्यार्थीको जीवनसँग जोड्ने प्रतिबद्धता जनाएकी थिइन् ।
योगलाई कक्षा कोठा र विद्यार्थीको जीवनसँग जोड्न बाँकी छ । अब हामी संकल्प गरौँ, योगलाई विद्यार्थीको जीवनसँग जोडौँ । हरेक विद्यालयको अभ्याससँग जोडौँ । हाम्रा विद्यार्थीका क्रियाकलापसँग जोडौँ । जसले गर्दा हामीले संस्थागत विद्यालय अर्थात समृद्ध भएका विद्यालय मात्र होइन, सार्वजनिक विद्यालयमा पढ्ने विपन्न विद्यार्थी, जसको मनोविज्ञान र मनोबललाई बढाउन पनि योग र ध्यानले प्रश्रय गरोस्,' मन्त्री भट्टराईले भनिन्, 'आउने शैक्षिक सत्रबाट हाम्रा अभ्यास सुरु गर्नुपर्छ । त्यस काममा लाग्नुपर्छ । त्यसप्रति प्रतिबद्ध भएर शिक्षा, विज्ञान तथा प्रविधि मन्त्रालय लाग्नेछ ।'
शिक्षा र स्वास्थ्यलाई एकसाथ जोडेर लैजानुपर्ने मन्त्री भट्टराईको भनाइ थियो । 'शिक्षा र स्वास्थ्य आजको महत्वपूर्ण विषय हो । यो राज्यका लागि पनि सुदृढ गर्नुपर्ने विषय छ । शिक्षा र स्वास्थ्यबीचको तादात्म्यले मात्रै हामीले समृद्ध समाजको निर्माण गर्नसक्छौँ । शिक्षासँग योग नजोडिकन हामीले समाजलाई समृद्ध बनाउन सक्दैनौँ, उनले भनिन् ।"
शिक्षा ऐन बनेपछि शैक्षिक समस्या समाधान हुँदै जानेछन् : अध्यक्ष दाहाल,"काठमाडौँ राष्ट्रियसभा अध्यक्ष नारायणप्रसाद दाहालले शिक्षासम्बन्धी ऐन बनेपछि शैक्षिक क्षेत्रमा देखिएका समस्या तथा विकृति समाधान हुने बताएका छन् ।
शङ्खरापुर नगरपालिका६ स्थित भाग्योदय माध्यमिक विद्यालयको ७५औँ वार्षिकोत्सवलाई सम्बोधन गर्दै उनले शैक्षिक क्षेत्रका समस्या अन्त्य गर्न राजनीतिक दलले विशेष भूमिका खेल्नुपर्ने बताए ।
'शिक्षा क्षेत्रमा देखिएका विकृति विभिन्न कोणबाट आएका छन्,' अध्यक्ष दाहालले भने, 'यस्ता समस्या समाधान गर्न राजनीतिक दल वा विचारबाट भन्दा माथि उठेर सबै एकजुट भएर समन्वय गर्नु जरुरी छ ।' आफू छोटो समय शिक्षकका रुपमा काम गरेको स्मरण गर्दै उनले नेपालको राजनीतिक, सामाजिक परिवर्तन तथा शैक्षिक उन्नयनमा शिक्षकको भूमिका महत्त्वपूर्ण रहेको बताए ।
शिक्षण पेसालाई अपमानित गर्ने खराब संस्कृतिको विकास हुन थालेकामा चिन्ता व्यक्त गर्दै अध्यक्ष दाहालले सबै मिलेर शिक्षणलाई सम्मानित पेसाको रुपमा विकास गर्नुपर्नेमा जोड दिए ।
नेपाली जनताको त्याग र बलिदानबाट देशमा सङ्घीय लोकतान्त्रिक गणतन्त्रको स्थापना भई नयाँ संविधान कार्यान्वयनका क्रममा रहेको भन्दै उनले संविधानको प्रभावकारी कार्यान्वयन गर्नुपर्ने जिम्मेवारी सबैले इमान्दारिपूर्वक पूरा गर्नुपर्ने बताए ।
साँखु क्षेत्रको विकासका साथै विद्यालयको भौतिक पूर्वाधार विकास तथा गुणस्तरीय शिक्षाका लागि आफूले गर्न सक्ने सहयोगसहित आवश्यक पहल गर्ने प्रतिबद्धता गर्दै अध्यक्ष दाहालले सबैको एकताबद्ध साथ आवश्यक रहेको बताए ।
'शैक्षिक गुणस्तर कायम गर्नु शिक्षक, अभिभावक, विद्यार्थी सबैको जिम्मेवारी हो,' उनले भने, 'यहाँको भौतिक पूर्वाधार विकासका लागि नगरपालिकासँगको सहकार्यमा मैले गर्न सक्ने सहयोग र पहलका लागि प्रतिबद्धता व्यक्त गर्दछु ।'"
विद्यालय शिक्षा विधेयक छिट्टै पारित गर्छौं : शिक्षामन्त्री,"काठमाडौँ शिक्षा, विज्ञान तथा प्रविधिमन्त्री विद्या भट्टराईले सरकार विद्यालय शिक्षा ऐनलाई छिटो पारित गर्नेगरी अघि बढिरहेको बताएकी छन्।
आईतबार राष्ट्रिय शिक्षा दिवस मुल समारोह समितिले काठमाडौंमा आयोजना गरेको कार्यक्रमलाई सम्बोधन गर्दै उनले यस्तो बताएकी हुन् । उनले शिक्षकलाई मासिक रुपमा पारिश्रमीक प्रदान गर्न पनि सबै स्थानीय तहलाई अनुरोध गरिसकेको जानकारी दिइन् ।
हामी विद्यालय शिक्षा ऐनलाई छिटो पारित गर्नेगरी अघि बढिरहेका छौँ । यसैगरी शिक्षकलाई मासिक रुपमा पारिश्रमीक प्रदान गर्न पनि सबै स्थानीय तहलाई आजको दिनमा हार्दिक अनुरोध गर्न चाहन्छौँ' उनले भनिन् ।
मन्त्री भट्टराईले विद्यालय पाठ्यक्रम सुधारको योजना बनाइरहेको पनि जानकारी दिइन् । शिक्षालाई मानव पुँजी निर्माण गर्ने मात्रै नभइ सामाजिक विकासको आयामका रुपमा बुझ्नुपर्ने पनि उनको धारणा थियो ।"
शिक्षामा राजनीतिक हस्तक्षेप रोक्न दलहरूको प्रतिबद्धता चाहिन्छ : शिक्षामन्त्री भट्टराई,"काठमाडौँ शिक्षा, विज्ञान तथा प्रविधिमन्त्री विद्या भट्टराईले त्रिभुवन विश्वविद्यालयलगायत शिक्षा क्षेत्रमा हुने गरेको राजनीतिक हस्तक्षेप रोक्न राजनीतिक दलहरूको प्रतिबद्धता चाहिने बताएकी छिन् । बुधबार शिक्षा मन्त्रालयमा सञ्चारकर्मीहरूसँग छलफल गर्दै शिक्षा क्षेत्रमा देखिएको राजनीतिक समस्याको समाधान राजनीतिक दलहरूबाटै खोजिनुपर्ने बताइन् ।
त्यसका लागि शिक्षा मन्त्रालयले पहलसमेत थालेको उनको भनाइ छ । कांग्रेस, एमाले, माओवादी, समाजवादी, रास्वपाका महामन्त्रीहरू डाकेर छलफल गरेको थिएँ, उनले भनिन्, कार्यव्यस्तताले कांग्रेस, माओवादीका महासचिव आउन सक्नु भएन । खासै निर्ष्कष निस्किएको छैन ।
शिक्षामन्त्री भट्टराईले त्रिविमा देखिएको समस्या पुनः राजनीतिक दलहरूसँग संवाद गर्ने समेत बताइन् । मन्त्रालयले सिधै विश्वविद्यालयमा धेरै प्रवेश मिल्दैन । राजनीतिक हस्तक्षेपका विषयमा मन्त्रालय मात्र हाबी भए समाधानभन्दा पनि टसल हुन्छ, उनले भनिन् ।
प्रधानमन्त्री र गृहमन्त्रीसँग समन्वय नभएर भन्दा पनि सार्वजनिक निकायमा सार्वजनिक रूपमै आफूहरूले सुरक्षा व्यवस्था गर्न माग गरेको उनले प्रस्ट पारिन् । राजनीतक दलहरुको प्रतिबद्धता नआएसम्म शिक्षा क्षेत्रको हस्तक्षेप अन्त्य गर्न नसकिनेसमेत शिक्षा मन्त्री भट्टराईले बताइन् । छलफलमा उनले आफ्नो डेढ महिने कार्यकालका काम र भावी योजनाहरूबारे चर्चा गरेकी थिइन् ।
विद्यालय शिक्षा विधेयकमाथि शिक्षा तथा स्वास्थ्य समिति छलफल अघि बढाइएको, उच्च शिक्षासम्बन्धी एकीकृत छाता विधेयक र प्राविधिक शिक्षासम्बन्धी विधेयक अघि बढाउने गृहकार्य भइरहेको उनले जानकारी दिइन् । प्राविधिक शिक्षासम्बन्धी विधेयक अर्थ मन्त्रालय पुगेको छ । उच्चशिक्षा विधेयक पनि ल्याउने तयारीमा छौं, उनले भनिन् ।
ख्वप: विश्वविद्यालय सञ्चालन विधेयक संसदमा दर्ता गरेपछि उच्चशिक्षासम्बन्धी विधेयक अघि बढ्ने उनको भनाइ छ । विश्वविद्यालयका छुट्टाछुट्टं विधेयक र उच्चशिक्षाको एकीकृत विधेयक एकैचोटि अघि बढाउन सैद्धान्तिक रूपमा नमिल्दो रहेछ, उनले भनिन्, ख्वप: विश्वविद्यालयको विधेयक आएपछि उच्चशिक्षाको एकीकृत विधेयक पनि आउँछ ।
शिक्षा मन्त्रालयले राष्ट्रिय विधि विज्ञान प्रयोगशाला, रासायनिक पदार्थ, राष्ट्रिय योग्यता प्रारूप, व्यवहारिक विज्ञान प्रविधि तथा नवप्रवर्तन र विज्ञान प्रविधि तथा नवप्रवर्तन सम्बन्धमा व्यवस्था गर्न बनेको विधेयक पनि अघि बढ्ने प्रक्रियामा रहेको भट्टराईले जानकारी दिइन् ।
तिलगंगा नेत्र विश्वविद्यालय, सहिद दशरथचन्द चिकित्सा विश्वविद्यालय सञ्चालन विधेयक संसद्मा दर्ता भइसकेको उनले बताइन् । शिक्षामन्त्रीले २०७५ मा जारी अनिवार्य तथा निःशुल्क शिक्षा ऐन कार्यान्वयन गर्ने आफ्नो प्राथमिकता रहेकोमा जोड दिइन् । त्यसका लागि मन्त्रालयले कार्ययोजना जारी गरेको उनको भनाइ थियो । सबैको रायसुझावबाट कार्ययोजनालाई अन्तिम रूप दिएर कार्यान्वयनमा लैजाउने भट्टराईले बताइन् ।"
चिकित्सा शिक्षा आयोगका परीक्षामा सहभागी हुन नसकेकाको शुल्क फिर्ता हुन्छ : शिक्षामन्त्री भट्टराई,"काठमाडौँ विज्ञान, प्रविधि तथा शिक्षामन्त्री विद्या भट्टराईले चिकित्सा शिक्षा आयोगका विभिन्न प्रवेश परीक्षामा सहभागी हुन नपाएका विद्यार्थीहरूको शुल्क फिर्ता हुने जानकारी गराएकी छन् ।
बुधबार सामाजिक सञ्जाल फेसबुकमा स्ट्याटस मार्फत मन्त्री भट्टराईले कक्षा १२ को नतिजा नआउँदै प्रवेश परीक्षाका लागि फारम भरेका तर नतिजामा नन ग्रेड (अनुत्तीर्ण)मा परेका विद्यार्थीहरूको शुल्क फिर्ता गर्ने बताएकी हुन् ।
उनले भनेकी छन्, 'चिकित्सा शिक्षा आयोगका विभिन्न प्रवेश परीक्षामा कक्षा १२ को नतिजा प्रकाशन नहुँदै फारम भरेका र नतिजामा नन ग्रेडमा परेका विद्यार्थीले फारम भर्दा तिरेको शुल्क आयोगबाट फिर्ता दिइने कुरा जानकारी गराउँदछु ।'"
शिक्षामा दलीय राजनीतिकरण अन्त्य गरेरै छोड्छु : शिक्षामन्त्री श्रेष्ठ,"काठमाडौँ शिक्षा,विज्ञान तथा प्रविधिमन्त्री सुमना श्रेष्ठले शिक्षामा दलीय राजनीतिककरण अन्त्य गरेरै छोड्ने बताएकी छन् । मंगलबार शिक्षा मन्त्रालय सम्हालेको एक सय दिन पुगेको अवसरमा पत्रकार सम्मेलन गर्द उनले यस्तो बताएकी हुन् । उनले शिक्षामा दलीय राजनीतिकरण अन्त्य गर्ने कार्यको थलनी भएको बताइन् ।
उनले शिक्षकले कुनैपनि राजनीतिक दलको सदस्यता लिन नपाउने र राजनीति गर्न नपाउने एजेण्डा लागू गरेर छोड्ने बताइन् ।
उनले शिक्षामा दलीय राजनीतिकरण हुन नहुने अन्तिम साससम्म नछोड्ने एजेन्डा भएको बताइन् । उनले यो क्षेत्रमा अहिलेसम्म भएको कार्यप्रगति चित्तबुझ्दो नभए पनि सुरुआत भएको उल्लेख गरिन् । उनले सरकारले मात्रै गर्ने भन्दा पनि सबैको सहयोगको आवश्यकता रहेको बताइन् । उनले सबैको साथ सहयोग भए मात्रै यो एजेन्डाले सार्थकता पाउनसक्ने बताइन् ।
उनले शिक्षामा दलीय राजनीतिकरण रहेसम्म समाज, शिक्षक र विद्यार्थीहरुको शिक्षण पेसामा मर्का पुर्याइरहने बताइन् । उनले मन्त्रालयले निर्वाचन आयोगसँग दलमा आवद्ध शिक्षकहरुको तथ्यांक माग गरेपनि प्राप्त नभएको बताइन् । उनले अहिलेसम्म ८२५ जना शिक्षकहरूले राजनीतिक दलको सदस्यता त्याग गरेको दाबी गर्नुभयो
उनले सय दिनको उपलब्धीमा ४५ जना शिक्षकविरूद्ध उजुरी परेको , ४१ जना शिक्षकसँग स्पष्टीकरण सोधिएको र ४ जनाले सफाइ पाएको उल्लेख गरिन् ।
उनले शिक्षा विधेयक कहिलेसम्म आउँछ भन्ने आफूलाई यकिन भएको बताइन् । उनले शिक्षा विधेयक व्यवस्थापिकाको समितिमा छलफलमा रहेको भन्दै आफूसँग यो मितिसम्म आउँछ भन्ने थाहा नभएको बताइन् । उनले सरकारले मौखिक र लिखित रुपमा चाँडै ल्याउन आग्रह गरिसकेको बताइन् ।
उनले भनिन्, धेरैले शिक्षा विधेयक कहिले आउँछ भनेर सोध्नु हुन्छ । हामी कार्यपालिकामा छौं । विधेयक व्यवस्थापिकामा छ । कहिले आउँछ भनेर मौखिक र लिखित रुपमा चाँडै ल्याउन आग्रह गरिसकेका छौं । समितिले हरेक प्रदेशमा गएर छलफल गर्ने कुरा भएको थियो । समितिले त्यो काम गरिरहेको छ भन्ने लाग्छ । तर विधेयक अहिले आउँछ भन्ने प्रश्न सोधिन्छ । त्यो चाँही आई डन्ट नो त्यो मेरो हातमा छैन ।'
उनले उच्च शिक्षामा उच्च पदाधिकारी नियुक्तिको लागि कार्यविधि तथा मापदण्ड बनाएर काम गरिरहेको बताइन् । उनले सिटिभिटीको उपाध्यक्षको लागि समिति बनि सकेको बताइन् । उनले त्रिभुवन विश्वविद्यालयको सेवा आयोगको सदस्य र भिषीहरुको नियुक्तिमा काम गरेको दाबी गरिन् ।
उनले सरकारले शिक्षाका उच्च अधिकारी नियुक्ति गर्दा राजनीतिक भागबँडा भन्दा पनि योग्यता, उपयुक्तता हेरेर गर्न थालिएको बताइन् । उनले शिक्षा क्षेत्रमा राजनीतिक भागबन्डाको आधारमा नभइ मेरिडको आधारमा पठाउने पद्धति विकास गरिएको दाबी गरिन् । सरकारले शिक्षक मिलान दरबन्दीको लागि अध्ययन सुरु गरेको जानकारी दिइन् ।
उनले भनिन्, 'उच्च शिक्षामा नियुक्तिको लागि कार्यविधि तथा मापदण्ड बनाएर काम गरिरहेका छौं । सिटिभिटीको उपाध्यक्षको लागि समिति बनिसक्यो । त्रिभुवन विश्वविद्यालयको सेवा आयोगको सदस्य र भिषीहरुको नियुक्तिमा काम गरौं । यसमा दुई वटा कार्यविधि नै बन्छ । एउटा योग्यता हेर्ने,उपयुक्तता हेरिन्छ । त्यही अनुसार समिति बनाएर नियुक्तिहरु गरिरहेका छौं । शिक्षा क्षेत्रमा राजनीतिक भागबन्डाको आधारमा नभई मेरिडको आधारमा पठाउँदा रिजल्ड के आउँछ भनेर देख्न थालिएको छ । पूर्वाअञ्चल विश्वविद्यालयमा १६ वटा फरक कार्यविधिमा काम गरिरहनुभएको छ ।'
उनले शिक्षक मिलान दरबन्दीको लागि अध्ययन सुरु गरिरहेको बताइन् । उनले भनिन्, 'मल्टिपल डेटाबेस छ । एकरुपता छैन । शिक्षकको आइडी पनि छैन । शिक्षामा दलीय राजनीतिकरण हुनुहुँदैन भनेर अन्तिम साससम्म नछाड्ने एजेण्डा हो । तर अहिलेसम्म भएको यो विषयको कार्यप्रगति चित्तबुझ्दो छैन । तर यो शुरुवात हो । यो गर्नुपर्ने काममा छ । यो काम गर्नको लागि सबैले सहयोग गर्नु भयो भने चाँडै हुन्छ । यो सरकारको मात्रै हो भन्यो भने ग्राहो हुन्छ । त्यसले समाज,शिक्षक र विद्यार्थीहरुको शिक्षण पेशामा मर्का पुर्याइरहेको हुन्छ । मन्त्रालयले निर्वाचन आयोगसँग तथ्यांक पनि मागेका छौं ।
उनले मुलुकको क्षिक्षा क्षेत्र सुधारको लागि विभिन्न समयमा भएका अनियमितामा आयोगहरुले गरेको प्रतिवेदन खोल्ने र अनुसन्धान प्रक्रियाको थालनी भएको बताइन् । उनले उच्च शिक्षा क्षेत्रमा सुधार गर्न वार्षिक कार्यतालिका अनुसार काम गर्ने व्यवस्था गर्न लागिएको बताइन् ।"
विद्यालय शिक्षा विधेयकलाई प्राथमिकता दिन शिक्षामन्त्री श्रेष्ठको आग्रह,"काठमाडौँ शिक्षामन्त्री सुमना श्रेष्ठले विद्यालय शिक्षा विधेयकलाई प्राथमिकता दिन प्रतिनिधिसभाको शिक्षा, स्वास्थ्य तथा सूचना प्रविधि समितिलाई आग्रह गरेकी छिन् । समितिका सभापतिलाई पत्राचार गर्दै विद्यालय शिक्षा विधेयकलाई पहिलो प्राथमिकता दिई छलफल अगाडि बढाइदिन उनले अनुरोध गरेकी हुन् ।
विधेयक समितिमा विचराधिन छ । उक्त विधेयकले विद्यालय शिक्षा, पाठ्यक्रम, परीक्षासहित मुलुकको शिक्षा प्रणालीलाई अझ व्यवस्थित, प्रभावकारी, गुणस्तरीय बनाउने विषयसँग सम्बन्धित रहेको प्राथमिकता कायम गर्नुपर्ने शिक्षामन्त्री श्रेष्ठले औंल्याएकी छन् ।
अभिभावक, शिक्षक, कर्मचारी विद्यार्थी तथा स्थानीय तहसहित धेरै सरोकारवालासँग विधेयक सम्बन्धित रहेकाले चाँडो टुंगो लगाइदिनु हुन अनुरोध गरिएको छ । गत भदौ २७ गते उक्त विधेयक प्रतिनिधिसभामा दर्ता भएको थियो । संविधानले व्यवस्था गरेको अनिवार्य तथा निःशुल्क शिक्षाको कार्यान्वयन, निजी विद्यालयको गुठीकरण गर्दै गैरनाफामूलक बनाउने प्रावधान, माध्यमिक तहसम्म स्थानीय तहको एकल अधिकार र शिक्षक व्यवस्थापनका पेचिला मुद्दा छन् ।"
इसीडी शिक्षा सुधार गर्ने शिक्षामन्त्री श्रेष्ठको प्रतिबद्धता,"काठमाडौँ शिक्षामन्त्री सुमना श्रेष्ठले प्रारम्भिक शिक्षा तथा बालविकास (इसीडी) शिक्षा सुधार गर्ने प्रतिबद्धता जनाएकी छन् ।
शिक्षामन्त्रीको लिखित प्रतिबद्धता पछि ११ देखि माइतीघर मण्डलामा उभिएर धर्ना दिँदै आएका समाजवादी विद्यार्थी युनियनका अध्यक्ष नेत्र चापागाईंले आइतबारदेखि दबाव तथा विरोधका कार्यक्रम स्थगित गरेका छन् ।
चापागाईं इसीडी शिक्षा सुधारको माग राख्दै जेठ २ गते देखि दैनिक ८ घण्टाका माइतीघरमा उभिँदै आएका थिए । शिक्षामन्त्री श्रेष्ठले चापागाईंले उठाएका मागहरु सम्बोधन गर्न प्राथमिकता दिने घोषणा गरेकी छन् ।
बालबालिकाले पाउने दिवा खाजाको रकम वृद्धि गर्न पहल गर्ने उनको प्रतिबद्धता छ । विद्यार्थीलाई दैनिक खाजा खर्च १५ रुपैयाँ पर्याप्त नरहेकोमा हामी सहमत छौँ । तर नेपालको आर्थिक अवस्थाका कारण अनिवार्य दायित्व समेत पूरा गर्न सम्झौता गर्नु पर्ने अवस्थामा एकै शीर्षकमा तीन गुना भन्दा बृद्धि हुने थप व्ययभार एकैपटक थप्न सम्भव नहुने देखियो । यसकारण सर्वप्रथम कुपोषणले ग्रसित बनाएका कर्णाली प्रदेशमा भने कम्तिमा २०२५ सम्म प्रति विद्यार्थी लक्षित दिवा खाजाको कार्यक्रमका लागि पहल सुरू गरिसकेका छौँ, उनले सामाजिक सञ्जालमा लेखेकी छन् ।
दिवा खाजाकै लागि मेघा किचन तथा स्थानीय अनाजहरूको प्रयोग जस्ता कार्यक्रमलाई बजेटमार्फत लागू गराएर कम खर्चमै पनि ताजा, पोषिलो र गुणस्तरीय खाजा खुवाउने तथा अन्य स्रोतहरूको खोजी गर्न मन्त्रालयले नीति तथा कार्यक्रम र बजेटमा योजना प्रस्ताव गरेको उनको भनाइ छ । आउँदो आर्थिक वर्षबाटै केही स्थानमा पाइलट प्रोजेक्टको रुपमा उक्त कार्यक्रम लागु हुने जनाइएको छ ।
इसीडी शिक्षकलाई योगदानमा आधारित सामाजिक सुरक्षा प्रणालीको दायरामा ल्याइने शिक्षामन्त्री श्रेष्ठले बताएकी छन् । चापागाईंले न्युनतम पारिश्रमिकमा काम गरिरहेका इसीडी शिक्षकको पारिश्रमिक वृद्धि गर्नुपर्ने माग गरेका थिए ।
इसीडी शिक्षकको न्युनतम पारिश्रमिकको सुनिश्चितताका लागि अन्तरसरकारी पहल गरिनेछ । यसले सबै अस्थायी, करार शिक्षकलाई मात्र होइन, हाम्रा इसीडी शिक्षक समेत समेट्नेछ । साथै, अब आउने बजेट वक्तव्य र बजेटमा इसीडी शिक्षकलाई केन्द्रीत गहन प्रशिक्षण सम्बन्धी नयाँ कार्यक्रम समेत प्रस्ताव गरेका छौँ, उनले लेखेकी छन् ।
इसीडी शिक्षामा एकरुपता ल्याउन मन्त्रालयले अध्ययन गरिरहेको उनको भनाइ छ । निजीमा ३ वर्षे र सरकारी विद्यालयमा एकवर्षे पूर्वप्राथमिक शिक्षाको कार्यक्रम सञ्चालन हुँदै आएको छ । त्यसमा एकरुपता ल्याउनुपर्ने चापागाईंले औंल्याएका थिए ।
अध्ययनबाट आउने सुझावका आधारमा इसीडीलाई संस्थागत र सार्वजनिक दुवैतिर समान वर्षको बनाउने व्यवस्था गरिने उनले घोषणा गरेकी छन् । शिक्षामन्त्री श्रेष्ठले आन्दोलन गरेर इसीडी शिक्षा सुधारको बहसमा मुलधारमा ल्याएको भन्दै अभियन्ता चापागाईंलाई धन्यवाद समेत दिएकी छिन् ।"
१० दिनदेखि माइतीघरमा उभिएका चापागाईं भन्छन् 'इसीडी शिक्षा सुधारमा शिक्षामन्त्रीले बेवास्ता गर्नुभयो',"काठमाडौँ प्रारम्भिक बालविकास शिक्षा (इसीडी) सुधारको माग राख्दै १० दिनदेखि माइतीघर मण्डलामा उभिएका समाजवादी विद्यार्थी युनियनका अध्यक्ष नेत्र चापागाईंले इसीडी शिक्षा सुधारको मागमा शिक्षामन्त्री सुमना श्रेष्ठले बेवास्ता गरेको आरोप लगाएका छन् ।
शुक्रबार शिक्षामन्त्री सुमना श्रेष्ठलाई खुलापत्र लेख्दै आन्दोलनरत चापागाईंले आफ्नो आन्दोलन र मागहरुबारे ध्यानाकर्षण गराएका हुन् । उनले जेठ २ गतेदेखि दैनिक ८ घण्टा काठमाडौंको माइतीघर मण्डलामा उभिएर सरकारलाई दबाव दिइराखेका छन् । बिहान १० बजेदेखि ५ बजेसम्म उभिएर बिरोध गरिरहेका उनलाई पाँचौँ दिन शिक्षामन्त्री सुमन श्रेष्ठ स्वयम् माइतीघर पुगेकी थिइन् ।
भेट्न आएपनि त्यसपछि मागमा वेवास्ता गरेको चापागाईंले लेखेको पत्रमा उल्लेख छ । उनका मागमा अन्य राजनीतिक दल सम्बद्ध विद्यार्थी संघसंगठनले पनि ऐक्ववद्दता जनाउँदै आएका छन् ।
चापागाईंले सरकार सामु ६ बुदें माग समेत अघि सारेका छन् । इसीडीका बालबालिकालाई दिने दिबा खाजाको रकम वृद्धि गर्नुपर्ने, इसीडी शिक्षकको शैक्षिक योग्यता र मासिक पारिश्रमिक वृद्धि गर्नुपर्ने, सामुदायिक र निजी विद्यालयमा सञ्चालित इसीडी कक्षाका एकरुपता कायम गर्नुपर्ने, इसीडी शिक्षकको दरबन्दी कायम गरिनुपर्ने लगायतका माग अघि सारिएको छ । चापागाईंले सरकारले माग पुरा नगरेसम्म दैनिक माईतीघरमा ८ घण्टासम्म उभिएर दबावमूलक कार्यक्रम जारी राख्ने बताए ।
चापागाईंले शिक्षामन्त्री श्रेष्ठलाई लेखेको पत्र
माननीय मन्त्री ज्यु, नमस्कार !
माइतीघर सडकबाट यहाँको कुशलताको कामना गर्दछु। यो सडक पेटीमा उभिनु अघि २०८१ बैशाख २८ गते मैले तपाईंको नाममा  शिक्षाको समस्याहरू राखेर पहिलो खुला पत्र लेखेको थिएँ। त्यसपश्चात जेठ २ गते देखि  अभियान घोषणा गरि उभिरहेको छु। समाधान सहित तपाईंको जवाफको आशामा उभिएको पाचौं(५) दिनमा तपाईं मलाई भेट्न सडकमै आउनुभयो र छिट्टै वार्तामा बोलाउँछु भनेर जानुभयो तर आज दशौं(१०) दिनसम्म केही खबर आएन।
यो मुद्दा आज हाम्रो मात्र नभई सबै नेपालीको साझा मुद्दाको रुपमा स्थापित हुँदै गएकोमा हामी अत्यन्त खुशी छौं। आज देशका प्रत्येक सरकारी विद्यालयहरुमा यहि मुद्दालाई लिएर  शिक्षकशिक्षिकाहरु उभिरहेका छन्। नेपाल बालविकास केन्द्रीय संघर्ष समितिले यस  अभियानको पूर्ण सफलताको कामना सहित जेठ ६ गते ऐक्यवद्धता विज्ञप्ति निकालेसंगै यो मुद्दा प्रत्येक विद्यालयमा छलफलको विषय बनिरहेको छ। हिजो मात्र देशमा क्रियाशिल विभिन्न १३ विद्यार्थी संघसंगठनहरुले माईतिघरको सडक बाटै ऐक्यवद्धता व्यक्त गरेका छन्। यसरी  अभियान दिन प्रति दिन सबैको चासो र बहसको विषय बनिरहेको छ।
यो अभियान तपाईंको विरुद्धको नभएको कुरा मैले यस अघि नै बताईसकेको छु। यो अभियान तपाई जस्ता नयाँ मन्त्रीलाई सघाउने वैकल्पिक तरिका पनि हो भन्ने हामीलाई लागेको थियो। तर ध्वंसात्मक तरिका नअपनाएसम्म वा मान्छे नढलेसम्म गम्भीरतापूर्वक नलिने परम्पराकै निरन्तरता तपाईले पनि पछ्याउनु भयो। व्याप्त असंख्य समस्याहरु मध्ये एउटा महत्त्वपूर्ण तर धेरैको ध्यान नगएको विषयप्रति ध्यानाकर्षण गराउन यो अभियानले महत्त्वपूर्ण भूमिका खेलेको विषयमा कसैको संदेह रहेन। तथापि यतिका दिन बित्दा पनि तपाईको मन्त्रालयबाट अभियानप्रति गरिएको बेवास्ताले अन्तत्वगोत्वा तपाईं र सरकारकै साख गिराउनेछ। तसर्थ म माननीयज्युलाई अभियान र यसले उठाएका विषयप्रति गम्भीर भई अविलम्ब संबोधन गर्नुहुन पुन: अनुरोध गर्दछु।
तपाईंको प्रतीक्षामा
नेत्र चापागाईं
अध्यक्ष
नेपाल समाजवादी विद्यार्थी युनियन
११ जेठ २०८१"
कञ्चनपुरका शिक्षा इकाई प्रमुख कलौनी र शिक्षा अधिकृत तिरुवा मन्त्रालयको छानबिनमा तानिए,"काठमाडौँ शिक्षा मन्त्रालयका उपसचिव तथा कञ्चनपुर जिल्लामा जिल्ला शिक्षा विकास तथा समन्वय इकाईका प्रमुख दीपकराज कलौनी र शिक्षा अधिकृत रुपराम तिरुवालाई छानबिनका लागि मन्त्रालयमा तानिएको छ।
शिक्षक सेवा आयोगको जाँच उत्तीर्ण गरेर पदस्थापन हुनुपर्ने विद्यालयमा हाजिर गर्न नपाएपछि कञ्चनपुरका दुई शिक्षक लामो समय समस्यामा परेका थिए। उनीहरुलाई विद्यालयमा हाजिर गराउन इकाइ प्रमुखको रुपमा कलौनीले जिम्मेवार भूमिका नखेलेको आरोप लागेको थियो। शिक्षकहरुले प्रमुख कलौनी र अधिकृत तिरुवा गैरजिम्मेवार रहेको अनियमितता भएको आशंका गरेका थिए।
शिक्षा मन्त्रालयमा समेत यस विषयमा गुनासो प्राप्त भएपछि यथाशीघ्र ती शिक्षकहरुलाई हाजिर गर्ने वातावरण बनाउन मन्त्रालयले ताकेता गरेको थियो । मन्त्रालयको बारम्बारको ताकेतापछि ढिलो गरि शिक्षकहरुलाई फरकफरक विद्यालयमा हाजिर गराइएको थियो।
तर यो प्रकरण र अन्य गुनासोमा समेत छानबिन गर्नुपर्ने भएकाले इकाइ प्रमुख कलौनी र अधिकृत तिरुवालाई मन्त्रालयले सरुवा गरेको छ।"
"निःशुल्क शिक्षा, शुल्क निर्धारण र छात्रवृत्तिको व्यवस्था गर्न शिक्षामन्त्रीको सर्कुलर","काठमाडौँ शिक्षा, विज्ञान तथा प्रविधिमन्त्री सुमना श्रेष्ठले सार्वजनिक विद्यालयहरूमा निःशुल्क शिक्षाको प्रबन्ध तथा निजी विद्यालयमा शुल्क निर्धारण र छात्रवृत्ति वितरणको व्यवस्था गर्न स्थानीय तहलाई बुधबार सर्कुलर गरेकी छिन् ।
नयाँ शैक्षिकसत्र थालनी हुन तीन साता मात्रै बाँकी रहँदा शिक्षा मन्त्रालयले मन्त्रिस्तरीय निर्णय गर्दै ७ सय ५३ वटै स्थानीय तहलाई माध्यमिक तहसम्म निःशुल्क शिक्षा, निजीमा तोकिएको शुल्क र छात्रवृत्ति वितरणको व्यवस्था कार्यान्वयन गर्न भनेको हो । मन्त्रालयको निर्णय संघीय मामिला तथा सामान्य प्रशासन मन्त्रालय हुँदै सबै स्थानीय तहमा पठाइने शिक्षा सचिव सुरेश अधिकारीले जनाए । संविधान र अनिवार्य तथा निःशुल्क शिक्षा ऐन २०७५ मा माध्यमिक तह (कक्षा १२) सम्मको शिक्षा निःशुल्क हुने व्यवस्था गरिएको छ ।
शिक्षा मन्त्रालयले त्यसैका आधारमा सार्वजनिक विद्यालयमा विद्यार्थी भर्ना, मासिक, परीक्षा र पाठ्यपुस्तक वापत कुनै पनि निःशुल्क नलिन सर्कुलर गरेको हो । सार्वजनिक विद्यालयहरूले राज्यले दिने पर्याप्त अनुदानको अभावमा विद्यार्थी अभिभावकसँग विभिन्न शीर्षकमा शुल्क लिँदै आएका छन् । तर मन्त्री श्रेष्ठले निःशुल्क शिक्षा, शुल्क निर्धारण र छात्रवृत्ति वितरणको सम्बन्धमा स्थानीय तहहरूलाई १० बुँदे परिपत्र गरेकी हुन् ।
त्यसमा निजी विद्यालयले स्थानीय तहबाट तोकिएको शुल्क मात्रै लिन पाउने जनाइएको छ । शुल्क निर्धारण गर्न स्थानीय तहहरूलाई आग्रह गरिएको हो । संविधानले माध्यमिक तहसम्मको शिक्षाको अधिकार स्थानीय तहमा दिएको छ । प्रदेश सरकार, स्थानीय सरकार, सार्वजनिक र निजी विद्यालयका प्रतिनिधिहरूसँग छलफल गरेपछि शिक्षा मन्त्रालयले निर्णय लिएको र सर्कुलर गरेको सचिव अधिकारीले बताए । स्थानीय तहबाट स्वीकृत कानुन, मापदण्ड, निर्देशिका र कार्यविधिअनुसार शुल्क निर्धारण गर्न सक्ने भनिएको छ ।
त्यस्तै, निजी तथा गुठीअन्तर्गत सञ्चालित विद्यालयमा भर्ना हुने विद्यार्थीलाई कम्तीमा १० प्रतिशत छात्रवृत्ति उपलब्ध गराउने व्यवस्था कार्यान्वयन गराउन स्मरण गराइएको छ । ऐनमा यस्ता विद्यालयमा प्रारम्भिक बालविकासदेखि कक्षा १२ सम्म भर्ना हुने विद्यार्थीमध्ये कम्तीमा १० प्रतिशतलाई निःशुल्क शिक्षा प्रदान गर्नुपर्ने उल्लेख छ । ५ देखि ८ सयसम्म विद्यार्थी भर्ना हुने विद्यालयले १२ प्रतिशत र ८ सयभन्दा बढी विद्यार्थी भर्ना हुने निजी विद्यालयले कम्तीमा १५ प्रतिशत विद्यार्थीलाई निःशुल्क छात्रवृत्तिको व्यवस्था गर्नुपर्ने उल्लेख छ ।
काठमाडौं, ललितपुरलगायतले छात्रवृत्ति वितरणको प्रावधान कार्यान्वयन थाले पनि अधिकांश स्थानीय तहमा यसको कार्यान्वयन भएको छैन । विगतमा शिक्षा मन्त्रालयले पनि शुल्क निर्धारण र छात्रवृत्ति वितरणको व्यवस्था गर्न सकेको थिएन । काठमाडौं महानगरले भने गत वर्षदेखि परीक्षा नै सञ्चालन गरेर मेरिटका आधारमा छात्रवृत्ति उपलब्ध गराउँदै आएको छ । छात्रवृत्ति वितरणका लागि ऐनमा आरक्षणसम्बन्धी व्यवस्था पनि गरिएको छ ।
कतिपय स्थानीय तहले छात्रवृत्तिसम्बन्धी कार्यविधि पनि जारी गरेका छन् । स्थानीय तहका अध्यक्ष वा प्रमुखको अध्यक्षतामा छात्रवृत्ति व्यवस्थापन समिति गठन र अनिवार्य तथा निःशुल्क शिक्षासम्बन्धी नियमावलीमा तोकिएबमोजिम प्रक्रिया पूरा गरेर छात्रवृत्तिको व्यवस्था गराउन स्मरण गराइएको छ । जसमा विशेष व्यवस्था तथा अवसर प्राप्त गर्ने बालबालिकाको पहिचान, छनोट तथा वितरणको उचित व्यवस्था र त्यसको अनुगमनसमेत गर्न आग्रह गरिएको छ । विद्यालयबाट प्रदान गर्ने छात्रवृत्ति र स्थानीय तहबाट तोकिएको शुल्कको विवरण सम्बन्धित नगरपालिका, गाउँपालिका र जिल्ला समन्वय समितिबाट अनुमोदन गर्ने व्यवस्था मिलाउन पनि अपिल गरिएको छ । तोकिएको शुल्कको विवरण र छात्रवृत्तिसम्बन्धी व्यवस्थाको विवरण सार्वजनिक गर्नसमेत आग्रह गरिएको छ ।
निजी विद्यालयले शिक्षा ऐनअनुसार भर्ना, मासिक, वार्षिक, परीक्षा, कम्प्युटर, स्थानान्तरण प्रमाणपत्र, विशेष प्रशिक्षण, परिवहन र भोजनबाहेकका शुल्क लिन नपाउने पनि शिक्षा मन्त्रालयले जनाएको छ । संस्थागत विद्यालय शुल्क मापदण्ड निर्देशिकाअनुसार शुल्कको अधिकतम सीमा कायम गरी तोकिएबमोजिम मात्र शुल्क निर्धारण गर्न भनिएको छ । निर्देशिकामा विद्यालय वर्गीकरण गरी भिन्दाभिन्दै शुल्क तोक्न सकिने व्यवस्था छ ।
निजी विद्यालयभित्रै वा तोकिएको पसलबाट मात्र पाठ्यपुस्तक, पोसाकलगायतका शैक्षिक सामग्री खरिद गर्न पाउने व्यवस्था नगर्न सचेत गराएको छ । कतिपय विद्यालयले आफैंले महँगोमा यस्ता सामग्री बिक्री गर्ने वा तोकिएको पसलबाट मात्रै किन्न पाउने भनेर विद्यार्थीअभिभावकलाई बाध्य पार्दै आएको गुनासो छ । यी विषयमा पनि सहजीकरण गर्न स्थानीय तहलाई शिक्षामन्त्री श्रेष्ठले आग्रह गरेकी छन् ।"
"११ स्थानीय तहले ल्याए बजेट : निःशुल्क शिक्षा, स्वास्थ्यदेखि कृषि रोजगारीसम्म","सिन्धुपाल्चोक जिल्लाको सुनकोसी गाउँपालिकाबाहेकका स्थानीय तहले आर्थिक वर्ष २०८२०८३ का लागि महत्त्वाकाङ्क्षी नीति तथा कार्यक्रम प्रस्तुत गर्दै आफ्नो गाउँदेखि नगरसभा सकेका छन् । निःशुल्क शिक्षा, स्वास्थ्य, रोजगारीदेखि कृषि, पर्यटनमा महत्त्वाकाङ्क्षी योजनालाई स्थानीय सरकारले प्राथमिकता दिएको देखिन्छ ।
आगामी आर्थिक वर्षको योजना कार्यान्वयनका लागि ६० करोड ३३ लाख ८४ हजार ४ सय ८३ रुपैयाँको बजेट ल्याएको बाह्रबिसे नगरले १७औँ नगरसभा सकेको छ । निःशुल्क शिक्षा र मनसुनजन्य विपद् न्यूनीकरणका लागि काम गर्ने लक्ष्य लिएको यस नगरले निःशुल्क शिक्षाका लागि चार करोड बजेट राखेको बाह्रबिसे नगरका मेयर बालकृष्ण बस्नेतले बताए ।
सामुदायिक विद्यालयप्रति आकर्षण बढाउन मन्टेश्वरी शिक्षकको तलब र भत्ता वृद्धि गरेर मासिक २० हजार पुर्याइएको छ, आठ कक्षासम्म दिवा खाजा, कक्षा १२ सम्म निःशुल्क शिक्षाका लागि गत आवहरूमा झैँ बजेटलाई निरन्तरता दिएको छ, मेयर बस्नेतले भने । मौसमजन्य घटनाबाट घरबास गुमाएका पीडितका लागि एक करोड ५० लाख बजेट विनियोजन गरिएको उनको भनाइ छ ।
त्रिपुरासुन्दरी गाउँपालिकाले १८औँ गाउँसभाबाट ४७ करोड बजेटसहित यसअघिको निःशुल्क शिक्षा, आठसम्म दिवा खाजा, आमा बचाऊ अभियान, खानेपानीको मुहान परीक्षणसहित नयाँ कार्य योजना अघि सारेको गाउँपालिका अध्यक्ष भक्तध्वज बोहोराले बताए । कृषि, शिक्षालाई प्राथमिकतामा राखेका छौँ, स्नातक पासका लागि रोजगारी सिर्जना गर्ने र उज्यालो त्रिपुरा अभियानमा सडक बत्तीलाई २०२० लाख, मुटु रोगीलाई निःशुल्क औषधि, ४० प्रतिशत गाउँपालिकाले व्यहोर्ने गरी स्वास्थ्य बिमा जस्ता कार्यक्रम छन्, उनले भने । बाझो जग्गामा लगाउनेलाई प्रति रोपनी प्रोत्साहन अनुदान, कृषि बजारीकरण, चिस्यान केन्द्र गाउँपालिकाको लक्ष्य छन् ।
जुगल गाउँपालिकाका अध्यक्ष रेशम स्याङ्बोका अनुसार आगामी नीति तथा कार्यक्रममा निःशुल्क शिक्षा, गुणस्तरीयतासहित पूर्वाधार निर्माणलाई जोड दिइएको छ । आफ्नो नेतृत्वमा हालै गरिएको एक शैक्षिक खोज अभियानले केही विकट गाउँहरूमा अझै पनि धेरै बालबालिका विद्यालयको पहुँचबाहिर रहेको देखिएको र त्यसलाई जोड दिएको उनले बताए ।
जंगलको बीचमा रहेको जुगल गाउँपालिकाको माथिल्लो तिलुमाराङ गाउँबस्तीमा २० परिवार बसोबास गर्छन् । यहाँबाट विद्यालय रहेको सञ्चगाउँ आइपुग्न चार घण्टा जंगलको बाटो हिँड्नुपर्ने बाध्यता, बाघ भालुको त्रास र भाषिक अवरोधले बालबालिकाहरू विद्यालयबाट टाढा छन् । कतिपयले त नेपाली भाषा नै बुझ्दैनन्, त्यसैले गाउँपालिका कार्यालयले विशेष पहल गर्दै यहाँका १७ बालबालिकालाई चनौटेस्थित रत्नराज्य माविमा भर्ना गराएको छ, शिक्षादेखि बसोबास र खानपानसम्मको सम्पूर्ण खर्च पालिकाले व्यहोर्दै आएको छ, उनले भने । वर्षमा एक चोटि अभिभावकलाई चनौटे बोलाउने व्यवस्था मिलाएका उनले जनाए ।
चौतारा साँगाचोकगढी नगरले १ अर्ब १६ करोड रुपैयाँभन्दा बढीको बजेट प्रस्ताव गर्दै १८औँ नगरसभाबाट आगामी वर्षको नीति सार्वजनिक गरेको उपप्रमुख सीता थापाले बताइन् । शिक्षा, युवा तथा खेलकुदलाई पहिलो प्राथमिकता दिँदै ६ करोड रुपैयाँ विनियोजन गर्ने प्रस्ताव गरिएको छ । उता मेलम्ची बाढीमा चपेटामा परेको मेलम्ची नगरले १ अर्ब ५३ करोड ९ लाख रुपैयाँको बजेट विनियोजन गर्दै पूर्वाधार विकासलाई प्राथमिकता दिएको छ । सडक निर्माण, ढल निकास प्रणाली, खानेपानी परियोजना र सार्वजनिक भवनजस्ता कामलाई विशेष प्राथमिकता दिइएको मेलम्ची नगरका मेयर आइतमान तामाङको भनाइ छ ।
उता महत्त्वाकाङ्क्षी योजना बोकेको हेलम्बु, पाँचपोखरी थाङपाल, लिसंखुपाखर र इन्द्रावती गाउँपालिकाले पर्यटकीय गुरुयोजनादेखि कृषि परियोजना र उत्पादन प्रोत्साहनलाई जोड दिएका छन् । सम्भवतः विश्वकै दोस्रो ग्रेट ट्रेल बनाइरहेको ह्योल्मोभूमि हेलम्बुले हिमालयन गुरु रेन्पोछे ग्रेट ट्रेल, मोडल विद्यालयलाई मुख्य लक्ष्य बनाएको छ । पर्यटकीय दृष्टिकोणले हेलम्बुको विभिन्न स्थान जोड्ने पदमार्ग, हेलम्बु भेम्थाङमा बेसक्याम्प, ट्रेनिङ सेन्टर बनाउने लक्ष्य हेलम्बुको छ ।
इन्द्रावतीले गुणस्तरीय पूर्वाधार, उत्पादकत्वमा सुधार, सुमधुर बजारीकरणदेखि सबै सेवाको गुणस्तर बढाउँदै स्थानीय उत्पादनमा वृद्धिको लक्ष्य राखेको छ । भने भोटेकोशी गाउँपालिकाले १६औँ गाउँसभाबाट मुख्य एजेन्डा निःशुल्क शिक्षा, दिवा खाजा, पर्यटकीय क्षेत्रको उन्नति र पूर्वाधार निर्माणलाई बनाएको छ ।
सुनकोशीको स्थगित
मंगलबार तीन नगर र अधिकांश गाउँपालिकाले गाउँसभा बसेर आगामी आर्थिक वर्षको कार्यक्रम योजना प्रस्तुत गरेका छन् । तर, सुनकोशी गाउँपालिकाले भने गाउँसभामा गणपूरक संख्या अपुग भएपछि छैटौँ गाउँसभा स्थगित गरेको जनाएको छ । गाउँपालिका अध्यक्ष टपिन्द्र तिमिल्सिनाले सबैको सहमति र छलफलमा असार २९ गते गाउँसभा हुने निर्धारण गरिएको बताए ।"
"उच्च शिक्षामा मानवीय स्वास्थ्यको अवधारणा, सम्भावना र चुनौती","स्वास्थ्यको समग्र धारणा भनेको शरीर मात्र होइन, मानिसको मन, समाज र संस्कृति सबैको अन्तर्सम्बन्धित अवस्था हो। यदि हामी स्वास्थ्य सुधार गर्न चाहन्छौं भने, सामाजिक न्याय, सांस्कृतिक संवेदनशीलता र भावनात्मक सन्तुलन सबै पक्षलाई ध्यान दिनुपर्छ।
यसकारण स्वास्थ्य नीति, सेवा वा शैक्षिक पाठ्यक्रम बनाउँदा यी सबै आयामहरूलाई समेटेको अवस्थामा मात्र प्रभावकारी र न्यायोचित स्वास्थ्य प्रणाली सम्भव हुन्छ।
विगत केही दशकदेखि विश्वभर मानवीय चिकित्सा वा स्वास्थ्यको अवधारणा विस्तार हुँदै आएको छ। यसको मुख्य उद्देश्य स्वास्थ्य शिक्षालाई अझ मानवीय, संवेदनशील र समग्र दृष्टिकोणबाट हेर्ने अभ्यास विकसित गर्नु हो। नेपालजस्तो सांस्कृतिक रूपमा विविध, असमानता र जनस्वास्थ्य चुनौतीहरूले भरिएको देशमा यो अवधारणा अझ सान्दर्भिक देखिन्छ।
मानवीय स्वास्थ्य शिक्षा भन्नाले स्वास्थ्य, बिरामी अनुभव, स्वास्थ्य प्रणाली, जीवन र मृत्युका आयामहरूलाई साहित्य, कला, दर्शन, इतिहास, समाजशास्त्र, मानव व्यवहार र संस्कृतिको माध्यमबाट बुझ्ने र सिकाउने अभ्यासलाई जनाउँछ। यसले विज्ञान र प्रविधिमा केन्द्रित परम्परागत जैविकचिकित्सकीय दृष्टिकोणमा मानवीय संवेदना, आलोचनात्मक सोच, र नैतिक विवेक थप्छ।
नेपालमा यसको प्रारम्भिक प्रयोग
पाटन स्वास्थ्य विज्ञान प्रतिष्ठानमा तत्कालीन उपकुलपति राजेशनाथ गोंगलको निर्देशन र अगुवाईमा यो अवधारणालाई सन् २०१८ देखि स्नातक तह चिकित्सा शास्त्रका विद्यार्थीहरूका लागि लागू गर्यो भने सन् २०२१ देखि प्रतिष्ठानको स्नातक नर्सिङमा समेत यो अवधारणा अनुसार शिक्षण सिकाईको विस्तार गरिएको छ।
जीवन, भोगाई, बुढोपन, अपाङ्गतासँग जुधिरहेको व्यक्ति तथा परिवार, स्वास्थ्यकर्मीसँग बिरामी र उनीहरूको परिवारले राख्ने अपेक्षा तथा जीवनको अन्तिम घडीमा जुधिरहेका व्यक्तिहरूका सपना र स्वस्थ्यकर्मीका जिम्मेवारीहरूको मानवीय स्वास्थ्य शिक्षाका मुख्य विषयवस्तुहरू हुन्। यो विधा सबै व्यक्तिहरूलाई उत्तिकै महत्त्वपूर्ण भएपनि स्वास्थ्यकर्मीहरूको लागि अतिनै आवश्यक हो ।
यसको अध्ययनको विधि सहभागितामुलक हुन्छ। जहाँ जीवन र जगत्का विभिन्न परिस्थितिलाई अनुभव आदानप्रदान, स्वचिन्तन वा कृतिम अवस्था सिर्जना गरी त्यसको माध्यमबाट विद्यार्थीहरूलाई बिरामी, उसको आफन्तसँग कसरी बोल्ने र व्यवहार गर्ने, समाजमा बिरामीलाई हेर्ने दृष्टिकोण, सामाजिक वास्तविकता र मानव अधिकार सम्बन्धी आयामहरू तथा व्यक्तिको आत्मसम्मानको बारेमा छलफल र बहस गर्दै व्यक्तिगत तथा सामाजिक जीवनमा मान्छेले निभाउनुपर्ने पर्ने भूमिका सिकाउने गरिएको छ।
यसको सिकाईको क्रममा विद्यार्थीहरूलाई विभिन्न साहित्य, कला, अभिनय एव अन्तरक्रिया गराइन्छ। आफैँ अपाङ्गता भएको अभिनय गरी व्यस्त सडकमा निस्केका विद्यार्थीप्रति समाजबाट पाउने प्रतिक्रियाले उनीहरूको जीवन शिक्षा पाउँछन्।
आफ्नो एक घन्टाको भोगाईसँग अपांगता भएका व्यक्ति तथा परिवारले भोग्नुपरेको सामाजिक बहिस्करण, आर्थिक समस्या, कठोर शव्द आफैँलाई पर्दा कस्तो हुन्छ भन्ने बारेमा आत्मबोध गराउनु यो विधाको महत्त्वपूर्ण पक्ष हो। त्यसका साथै विद्यार्थीहरूलाई समाजमा भए गरेका अमानवीय गतिविधिहरूको निराकरण गर्ने सम्बन्धमा छलफल गराइन्छ।
आज सम्मको हाम्रो अनुभवले देखाएको छ कि विद्यार्थीहरू केवल औषधि वा रोगको उपचार केन्द्रित अध्ययनमा सीमित रहन्छन् भने उनीहरूले बिरामीको भावना, पृष्ठभूमि, वा सांस्कृतिक संवेदनशीलतालाई पर्याप्त रूपमा बुझ्दैनन्। तर जब उनीहरू कविता, कथा, नाटक, कला, वा व्यक्तिगत अनुभवहरूमार्फत सिक्छन्, उनीहरूको दृष्टिकोण फराकिलो हुन्छ, र उनीहरू अझ जिम्मेवार र समानुभूति सम्पन्न स्वास्थ्य पेशाकर्मी बन्छन्।
मेडिसिन तथा नर्सिङका विद्यार्थीहरूले लेखेका रिप्लेक्सन, सामुहिक छलफल, आत्मसमीक्षाले यो विषयको महत्वलाई थप बलियो बनाएको छ । नयाँ शैक्षिकसत्र देखि जनस्वास्थको स्नातकोत्तर तहमा पनि यसको अभ्यास थालनी गर्दै छौ किनभने स्वास्थ्य सेवा केवल औषधि वा अस्पतालमा सिमित छैन; यो समुदाय, विश्वास, संस्कार, र सामाजिक व्यवहारसँग गाँसिएको विषय हो।
उदाहरणका लागि, महामारीका बेला समुदायको विश्वास, संचारको शैली, वा सामाजिक दूरीबारेको बुझाइ कस्तो थियो? यही प्रश्नहरूको जवाफ मानवीय स्वास्थ्यबाट आउन सक्छ। जनस्वास्थ्यका विद्यार्थीहरूले यदि सृजनात्मक लेखन, वास्तविक घटना, कला वा चित्रमार्फत स्वास्थ्य असमानता, लैङ्गिक विभेद, वा विकृति बुझ्ने मौका पाउँछन् ।
अवसरहरू
नेपालजस्तो सामाजिक विविधता भएको देशमा चिकित्सक वा स्वास्थ्यकर्मीले केवल शारीरिक रोगको उपचार मात्र होइन, बिरामीको जीवन अनुभव, आर्थिक अवस्था, सामाजिक अवस्थिति, र मानसिक पाटोलाई पनि बुझ्न आवश्यक हुन्छ। मानवीय स्वास्थ्य मार्फत विद्यार्थीहरू कथा लेखन, आत्मकथा अध्ययन, बिरामीको कलाआधारित अभिव्यक्ति। जस्तै: पिडाको चित्रण वा नाटकको माध्यमबाट बिरामीको अनुभूति प्रत्यक्ष रूपमा अनुभव गर्न थाल्छन्।
यस्ता अभ्यासहरूले स्वास्थाकर्मीमा समानुभूति, सुन्ने सीप, र संचार गर्ने शैलीमा सकारात्मक परिवर्तन ल्याउँछ। यसबाट प्रभाबित स्वास्थ्यकर्मीले सेवाग्राहीलाई केवल संख्या होइन, समवेदना भएको आफूजस्तै मान्छेको रूपमा हेर्ने अभ्यास गर्छन्, जसले सेवा गुणवत्तामा सुधार ल्याउँछ।
नेपालका विभिन्न समुदायहरूमा स्वास्थ्यसम्बन्धी विश्वास र व्यवहार संस्कार, धर्म, मिथक र मौखिक इतिहाससँग गहिरो रूपमा गाँसिएको हुन्छ। उदाहरणका लागि, सुत्केरीको बेला गरिने परम्परागत प्रथा, रोगबारेको जनविश्वास (जस्तै: कुपोषणलाई कसैको आखा लागेको मान्ने), वा विभिन्न समुदायमा हुने परम्परागत उपचार पद्धतिलाई बुझ्न पनि प्रभावकारी माध्यम हुन सक्छ।
जस्तो स्थानीय कला, गीत, कथा वा लोक नाटक जस्ता सांस्कृतिक अभिव्यक्तिहरू स्वास्थ्य शिक्षाको सन्देश प्रवाह गर्ने सशक्त माध्यम पनि बन्न सक्छन्। यो विधिको शिक्षण प्रक्रिया स्वयं समुदायले पनि सहज स्वीकार गर्ने हुँदा विद्यार्थीहरूमा संस्कृतिप्रतिको आदर, संवाद सीप र विश्वास निर्माणको क्षमता विकास हुन्छ।
नेपालका चिकित्सा र अन्य स्वास्थ्य विषयका शिक्षण संस्थाहरूमा आजसम्म मुख्य रूपमा विज्ञान केन्द्रित शिक्षा हुँदै आएको छ। तर बहुआयामिक स्वास्थ्य समस्याहरू (जस्तै: मानसिक स्वास्थ्य, लैङ्गिक हिंसा, वृद्ध स्वास्थ्य, आपतकालीन मानसिक आघात) लाई बुझ्न एकल विषय पर्याप्त हुँदैन। त्यस्तो अवस्थामा मानवीय स्वास्थ्यको समावेशले भविष्यका स्वस्थकर्मीहरूलाई आलोचनात्मक सोच, नैतिक निर्णय क्षमता, र व्यापक दृष्टिकोणले युक्त बनाउँछ, जसले अन्ततः नीति निर्माण र व्यवहारगत हस्तक्षेपमा समेत योगदान पुर्याउँछ।
अर्को तर्फ, कला मानिसको अनुभूति र विचारको गहिरो अभिव्यक्तिको माध्यम हो। बिरामी, अपांगता भएका व्यक्ति, वृद्ध वा मानसिक स्वास्थ्यका अनुभवहरूलाई कथा, कविता, चित्रकला, चलचित्र, वा रंगमञ्चमार्फत प्रस्तुत गर्दा त्यो सन्देश बढी सजीव र प्रभावशाली हुन्छ।
नेपालमा अझै पनि मानसिक रोग, अपांगता वा वृद्धावस्थालाई पूर्वजन्मको पापको रूपमा हेर्ने प्रवृत्ति छ। तर यदि विद्यार्थीहरूले तयार पारेका यस्ता विषय केन्द्रित कला प्रदर्शनी वा डकुमेन्ट्रीले स्थानीय समुदायमा समस्याप्रति संवेदना र सामाजिक न्यायको दृष्टिकोण विकास हुन्छ। यस प्रकारले कला र चिकित्सा बीचको सम्बन्धले सार्वजनिक संवाद बढाउने, कलङ्क हटाउने र नीति निर्माणका लागि नयाँ सन्दर्भ सिर्जना गर्ने काम गर्न सक्छ।
चुनौतीहरू
नेपालको चिकित्सा र अन्य स्वास्थ्य शिक्षा प्रणाली अझै पनि रटन्ते ज्ञान, निश्चित पाठ्यक्रम र परीक्षामुखी मूल्याङ्कनमा आधारित छ। यसले विद्यार्थीलाई सिर्जनात्मक रूपमा सोच्न, प्रश्न गर्न वा बहुआयामिक दृष्टिकोणबाट समस्या बुझ्न प्रोत्साहित गर्दैन। मानवीय स्वास्थ्य जस्तो अन्तर्विषयगत सिप वा क्षमता बिकासले सहानुभूति, नैतिक सोच, र सामाजिक सन्दर्भप्रति उत्तरदायी बनाउँछ, जुन वर्तमान संरचना र त्यहाँका सहकर्मीहरूबाट असहयोग हुन् सक्ने चुनौती सधैँ रहछ।
शिक्षकहरू पनि पाठ्यक्रमको बोझ, समयको अभाव, र विद्यार्थीको परीक्षाकेन्द्रित मानसिकताका कारण यस्तो विषयप्रति उत्साहित हुँदैनन्। उदाहरणका लागि, कुनै औषधि वा परिक्षण पद्दतीको बारेमा पढ्न, उक्त औषधि वा परिक्षण पद्दतीको प्रयोग गर्ने विधि जान्नु मात्र ठुलो कुरा होइन। बरु बिरामीको डर, पीडा वा सामाजिक अवस्था बुझ्ने क्षमता त्यो जत्तिकै महत्त्वपूर्ण हुन्छ । जुनकुरा शिक्षालाई पूर्ण बनाउन थप महत्त्वपूर्ण हुनेछ ।
प्रयाप्त मानवीय स्वास्थ्य सिकाउने प्रशिक्षित जनशक्ति, नेपाली भाषामा पाठ्यसामग्री, र यस सम्बन्धि अध्ययनको अभाव पनि चुनौती छ। अधिकांश सामग्री पश्चिमी सन्दर्भमा आधारित छन्, जुन नेपाली सामाजिक संरचना वा सांस्कृतिक संवेदनशीलतासँग त्यति मेल खाँदैनन्। उदाहरणस्वरूप, जातीय भेदभाव, लैङ्गिक हिंसा, गरिबी, वा जड सामाजिक विश्वासहरूले नेपाली बिरामीको अनुभवलाई आकार दिन्छन्।
यस्ता विशिष्ट सामाजिक सन्दर्भबिना सिर्जना गरिएको पाठ्यक्रम विद्यार्थीलाई सतही समझ मात्र दिन्छ। त्यस्तै, नेपाली शिक्षण संस्थाहरूमा साहित्य, दृश्यकला, संगीत वा कथाशिल्पमार्फत सिकाउने अभ्यास पनि कमजोर छ। यस्तो विषय पढाउन साहित्यकार, नाटककार वा मानवशास्त्रीसँग सहकार्य गर्नुपर्छ तर यो प्रवृत्ति अझै विकसित भएको छैन।
अर्को तर्फ, स्वास्थ्य शिक्षा प्रणालीमा एउटा बलियो धारणा रहँदै आएको छ गम्भीर कुरा भनेको एनाटोमी, फिजियोलोगी, फार्माकोलोगी, सर्जरी जस्ता विषय पो पढ्नुपर्छ, बाँकी कुरा त त्यसै सिकिन्छ । त्यहीभएर मानवीय स्वास्थ्यलाई अझै पनि धेरैले भावनात्मक, गैरप्राविधिक, वा अनुत्पादक विषय भन्ने गर्छन्।
कतिपय शिक्षक पनि यस्तो सिकाइले विद्यार्थीको समय खेर गइ पढ्ने पर्ने हार्ड साईन्सका विषयमा पर्याप्त ध्यान दिन नसक्दा विद्यार्थीहरू आन्तरिक वा बाह्य परीक्षामा बिगार्ने पो हुन् कि भन्ने चिन्ता लिएको देखिन्छ। तर यथार्थ के हो भने, स्वास्थ पेशा एक सामाजिक, नैतिक र सांस्कृतिक अभ्यास पनि हो, जसमा अर्काको पीडा बुझ्न सक्ने क्षमता अत्यन्त महत्त्वपूर्ण हुन्छ।
उदाहरणस्वरूप, एक जनाको आत्मकथा सुन्दा विद्यार्थीले मानसिक स्वास्थ्यको गहिराइ बुझ्न सक्छ, जुन पुस्तकका ठेलीमा नसमेटिएको हुन सक्छ। यस्ता कुरा वा घटनाले ब्यक्तिको व्यवहारमा गहिरो प्रभाव पार्छन्।
शिक्षाको चर्चा गरिरहँदा, शिक्षा प्रणालीको मूल तत्त्व हो मूल्याङ्कन। अहिलेको स्वास्थ शिक्षा परीक्षा प्रणालीले बहुउत्तर प्रश्न, पूर्व निर्धारित अभ्यास विधिबाट लिइने व्यवहारिक परीक्षा वा सिद्धान्तिक परीक्षाको आधारमा विद्यार्थीको सिकाई मापन गर्छ। तर मानवीय स्वास्थ्यले सिकाउने कुराहरू सुनुवाइ गर्ने सीप, मानवता, नैतिकता, र दृष्टिकोणमा आएको परिपक्वता यी कुनै पनि सामान्य मापन प्रणालीले समात्न सक्दैन।
त्यसैले यसको लागि वैकल्पिक मूल्याङ्कन विधि विकास गर्नुपर्छ। जस्तैः प्रतिबिम्बात्मक भोगाईको डायरी जीवन कथात्मक निबन्ध; कला वा दृश्य प्रस्तुति; समूह वा व्यक्तिगत प्रतिक्रियामा आधारित मूल्याङ्कनलाई आधार मान्नु पर्ने हुन्छ । तर बिडम्बना, स्वास्थ केन्द्रित शिक्षालयहरूले सजिलै मापन गर्न सकिने, विषयहरू मात्र सिकाउने हो भने अबको शिक्षा अपुरो अधुरो हुने छ जहाँ मानवीय स्वास्थ्य जस्ता संवेदनशील तर अमूर्त विषयले ठाउँ पाउन सक्दैन।
निष्कर्षमा,
नेपालमा मानवीय स्वास्थ्यको प्रयोग अझै प्रारम्भिक चरणमा भए पनि यसको सम्भावना व्यापक छ, विशेष गरी जब हामी विद्यार्थीहरूलाई स्वास्थ्यको बहुआयामिक र मानवीय पक्षबारे गहिरो अनुभूति गराउन यो सिकाई निक्कै प्रभावकारी हुन्छ । यो सिकाई बिधिले शैक्षिक ज्ञान र सिप बिकासका अलावा स्वास्थ्य प्रणालीको मानवीयकरण, सेवाको पहुँच र स्वीकार्यतालाई समेत परिवर्तन गर्न सक्छन्।
नेपालमा स्वास्थ्य शिक्षाको भावी रुपान्तरणका लागि मानवीय स्वास्थ्य एक महत्त्वपूर्ण आधार बन्न सक्छ। हामीले विज्ञानसँगै मानवता सिकाउनुपर्छ ताकि हाम्रो स्वास्थ्य प्रणालीले केवल रोग होइन, मानिसलाई पनि उपचार गरोस्। प्रतिष्ठान ले देखाएको मार्गदर्शन अन्य स्वास्थ्य संस्थाहरूका लागि पनि प्रेरणा बन्न सक्छ। अब समय आएको छ सार्वजनिक स्वास्थ्य शिक्षामा पनि हामी मानवीय स्वास्थ्यलाई औपचारिक रूपमा स्थान दिऊँ, ताकि भावनात्मक बुद्धिमत्ता, सामाजिक न्याय र सांस्कृतिक सुसंवेदनशीलता भएका स्वास्थ्यकर्मीहरू उत्पादन गर्न सकियोस्।
पाटन स्वास्थ्य विज्ञान प्रतिष्ठानमा तत्कालीन उपकुलपति राजेशनाथ गोंगलको निर्देशन र अगुवाईमा सुरु भएको मानवीयता सहितको स्वास्थ्य सेवा, बिरामी र उनका परिवारको आत्मसम्मानलाई ध्यान दिनुपर्ने शिक्षा नेपालका अन्य प्रतिष्ठान र विश्वविद्यालयमा लागू गर्न ढिलो गर्नुहुँदैन।"
"ऐनविपरीत विनियम, निर्देशिका जारी गरेर त्रिविमा अनियमितता : संसदीय समिति","काठमाडौँ संसदीय समितिले मुलुककै जेठो र ठूलो प्राज्ञिक संस्था त्रिभुवन विश्वविद्यालय आफैंले ऐन, नियमविपरीत आफूखुसी दर्जनौं विनियम, कार्यविधि, निर्देशिका जारी गरेर अनियमितता गर्दै आएको निष्कर्ष निकालेको छ ।
राष्ट्रिय सभाको सार्वजनिक नीति तथा प्रत्यायोजित विधायन समितिले त्रिवि ऐन २०४९ कार्यान्वयनसम्बन्धी अवस्था अध्ययन गरेको थियो । त्रिवि पदाधिकारीले अख्तियार दुरुपयोग गर्दै मनोमानी रूपमा कार्यकारी परिषद्बाट कार्यविधि, विनियम, कार्य प्रणाली जारी गरी अनियमितता र विधिको शासनमा अवरोधसमेत पुर्याएको संसदीय समितिको अध्ययन प्रतिवेदनको निष्कर्ष छ ।
समिति सभापति मायाप्रसाद शर्माले अध्यक्ष नारायणप्रसाद दाहाललाई बुझाएको प्रतिवेदनमा त्रिविका प्रत्यायोजित विधायनहरू अधिकार प्राप्त निकायबाट जारी नगरिएकाले निष्क्रिय गरी ती विषय ऐन र नियमावलीहरूमा समावेश गर्नुपर्ने सुझावसमेत दिएको छ ।
उनले मूल कानुनभन्दा बाहिर गएर त्रिविले मनोमानी रूपमा नियम, निर्देशिका जारी गरेको पाइएको बताए । जारी भएका नियम, निर्देशिका त्रिविको ऐन, कानुन अनुकूल देखिएनन् । मनपरी गरेको पाइयो । पदाधिकारी, प्राध्यापक, कर्मचारीको सेवासुविधासमेत बढाएर आफैं तोक्ने गरिएको रहेछ, उनले भने ।
संविधानअनुसार ऐन र ऐनअनुसार नियमकानुन बनाउन त्रिविलाई सुझाव दिएको उनले बताए । शर्माले छलफलका लागि प्रतिवेदन राष्ट्रिय सभामा पेस गरिएको बताए । २०४९ सालमा जारी ऐन पुरानो भएकाले पनि कार्यान्वयनमा चुनौती देखिएको उनले जनाए । छलफलपछि सरकार र त्रिविलाई सुधारका लागि सभाले निर्देशन गर्ने उनले जनाए ।
त्रिवि ऐनले कार्यकारी परिषद्लाई प्रत्यायोजित विधायन पारित गर्ने अधिकार दिएको छैन । २०७० यता ३५ वटा विनियम, १९ वटा कार्य प्रणाली, १७ वटा निर्देशिका र १६ वटा कार्यविधि कार्यकारी परिषद्बाट जारी गरिएको समितिले औंल्याएको छ । कार्यकारी परिषद्बाट पारित यस्ता विनियम त्रिवि सभाबाट पारित गरी लागू गर्नुपर्ने भए पनि त्यसको पालनासमेत त्रिविले नगरेको जनाइएको छ । पदाधिकारीको पारिश्रमिक, सेवा सर्त तथा सुविधाहरूसमेत विनियम बनाएर आफैं तोक्ने कार्य कानुनसम्मत नदेखिएको प्रतिवेदनमा औंल्याइएको छ ।
आफ्नो पारिश्रमिक, सेवा सर्त, सुविधा आफैं तोकी विनियम बनाउनु विधिसम्मत नभएकाले यस्ता विषय नियममा नै उल्लेख गर्नुपर्नेछ, प्रतिवेदनमा भनिएको छ । विश्वविद्यालयलाई आर्थिक भार पर्ने कर्मचारी कल्याण, औषधि उपचार, कर्मचारी सापटीजस्ता कोषहरू विनियम बनाई स्थापना गरिएको छ ।
ऐन, नियममा उल्लेख नभएका यस्ता विषयहरू ऐनमा नै व्यवस्था गर्नुपर्ने औंल्याइएको छ । ऐनको उद्देश्य कार्यान्वयनका लागि नियमहरूमा स्पष्ट प्रावधानहरू व्यवस्था नगरी विनियमहरू जारी गरिएको समितिले जनाएको छ ।
त्रिविको ऐनबाहेक शिक्षक, कर्मचारी सेवा नियम २०५०, संगठन र शैक्षिक प्रशासन नियम २०५०, आर्थिक व्यवस्थापन तथा खरिद नियम २०५०, विकेन्द्रीकरण नियम २०५५ र स्वायत्ततासम्बन्धी नियम २०६२ क्रियाशील छन् ।
यसबाहेक कार्यपरिषद्ले शिक्षक कर्मचारी सेवासम्बन्धी नियम कार्यान्वयनका लागि ५ वटा विनियम, संगठन तथा शैक्षिक प्रशासनसम्बन्धी नियमअन्तर्गत २७ वटा विनियम जारी गरेको छ । नियममा नै स्पष्ट प्रावधानहरू राख्नुपर्नेमा तोकिएबमोजिम मात्र राखेर प्रत्यायोजित अधिकार पुनः प्रत्योजित गरिएको प्रतिवेदनले औंल्याएको छ ।
प्रचलनमा रहेका विनियम, कार्यविधि, निर्देशिकाहरूले कानुन तर्जुमाको सिद्धान्तलाई समेत बेवास्ता गरेको समितिको ठहर छ । यस्ता विधायनहरू राजपत्रमा प्रकाशित गरी कानुन मन्त्रालयमा दर्ता गराउनुपर्ने व्यवस्था त्रिविले कार्यान्वयन नगरेको प्रतिवेदनमा उल्लेख छ । प्रक्रिया पूरा नगरेका विधायनहरू एक वर्षभित्र स्वतः खारेज हुने विधायन ऐन २०८१ को व्यवस्था समितिले स्मरण गराउँदा शिक्षा, विज्ञान तथा प्रविधि मन्त्रालयको ध्यानाकर्षण गराइएको छ ।
समितिले त्रिवि ऐन ३१ वर्ष पुरानो रहेको र नयाँ संविधानसँग तालमेल नमिलेका नयाँ ऐन ल्याउन पनि सुझाव दिएको छ । त्रिवि ऐन २०७७ सालसम्म संशोधन गरिएको भए पनि त्रिविका समस्या ऐन संशोधन गरेर मात्र हल गर्न सम्भव छैन, प्रतिवेदनमा भनिएको छ, नयाँ संविधान जारी भइसकेको अवस्थामा संविधानबमोजिम त्रिविको संरचना पुनर्गठन गर्न आवश्यक देखिएकाले नयाँ ऐन ल्याउन आवश्यक देखिएको छ ।
सरकारले २०७२ देखि नै विश्वविद्यालय सञ्चालनसम्बन्धी एकीकृत छाता ऐन जारी गर्ने घोषणा गरे पनि विधेयक संसद्मा दर्ता हुन सकेको छैन । शिक्षा मन्त्रालयले तयार पारेको उच्च शिक्षासम्बन्धी विधेयकको मस्यौदा मन्त्रिपरिषद्सम्म पुगेर फिर्ता आउने गरेको छ । संसदीय समितिले विश्वविद्यालयसम्बन्धी ऐन निर्माणको प्रक्रिया अघि बढाउन सरकारलाई सुझाव दिएको छ ।
विश्वविद्यालयसम्बन्धी ऐन बनाउँदा उपकुलपतिलगायत पदाधिकारी पद रिक्त हुनुभन्दा ३ महिनाअघि नै पदपूर्ति गर्नुपर्ने व्यवस्था गर्न सिफारिस गरेको छ । त्रिविमा १५ चैतदेखि उपकुलपति रिक्त भए पनि सरकारले नियुक्ति गर्न सकेको छैन ।
उपकुलपतिलगायत पदाधिकारी रिक्त भएको ३ महिनाभित्र नियुक्त गर्नुपर्ने ऐनमा व्यवस्था भए पनि त्यसको कार्यान्वयन हुन सकेको छैन । संसदीय अध्ययन समितिले नियुक्त हुने पदाधिकारीलाई कार्य सहजताका लागि तीन महिना पहिले नै अनिवार्य रूपमा पदपूर्ति गर्ने कानुनी व्यवस्था गर्न सुझाव दिएको हो ।
त्रिविका उपकुलपति खड्ग केसीले सैद्धान्तिक रूपमा राष्ट्रिय सभाको प्रतिवेदनमा सहमत रहेको बताए । यसअघिका पदाधिकारीले दर्जनौं कार्यविधि, विनियम, निर्देशिका जारी गरेकाले त्यसबारे त्रिविलाई समेत थाहा नहुने अवस्था रहेको उनले टिप्पणी गरे । यी दर्जनौं दस्तावेज खोजी गर्न छुट्टै आयोग गठन गर्नुपर्ने अवस्था छ । ऐनसँग नमिल्ने, बाझिएका, दोहोरिएका नियम एकीकृत गर्ने प्रयासमा छौं ।
विश्वविद्यालयलाई आर्थिक भार पर्ने कतिपय कार्यविधि खारेजयोग्य रहेको केसीले औंल्याए । उनले भने, बेतलबी बिदा जोडेर पेन्सन खाने कार्यविधि भर्खरै खारेज गर्यौं, विश्वविद्यालय सुधार र ऐन नियमसँग मिल्ने प्रगतिशील नियम बनाउन प्रतिबद्ध छौं ।"
पूर्वप्राथमिक शिक्षाको अवधि संकुचनले पार्ने प्रभाव,"शैक्षिक वृत्तमा विद्यालय शिक्षासम्बन्धी कानुनलाई संशोधन र एकीकरण गर्न बनेको विधेयक, २०८० लाई निकै चासोका साथ हेरिएको छ । मुलुकमा गणतान्त्रिक व्यवस्था र संघीयताको कार्यान्वयनपछि धेरै कानुन नयाँ बनाइए । पाँच दशकपछि बनेको शिक्षा ऐनलाई टाल्दै टाल्दै काम चलाइयो ।
हुन त यस बीचमा शिक्षा सरोकारवालाको माग, पहल र दबाबका कारण पटकपटक शिक्षासम्बन्धी विधेयकका मस्यौदा तयार गरिए । तर संसद्सम्म पुग्न सकेन । यस पटक यसले पार पाउने कुरा लगभग निश्चित छ । संसदीय समितिमा रहेको यसको मस्यौदालाई लिएर रस्साकसी चलिरहेको छ । थपघट र जोडघटाउको राजनीति जारी छ । नेपाल शिक्षक महासंघसँगको सम्झौताअनुसार यही असार १५ भित्र प्रतिनिधिसभाबाट विधेयक पारित गरिने भनिएको छ । यदि पारित भयो भने शिक्षा क्षेत्रमा ठूलो उपलब्धि हात परेको मानिनेछ ।
विद्यालय शिक्षा विधेयकका नामबाट चर्चा पाएको यो विधेयकमा प्रारम्भिक बाल विकास दुई वर्षको हुने भन्ने बुँदाले नयाँ तरंग सिर्जना हुन पुगेको छ । कक्षा १ मा भर्ना हुनुअघि दुई वर्षको प्रारम्भिक बाल विकासको अनुभव हुनुपर्ने व्यवस्थालाई यसमा उल्लेख गरिएको छ । कक्षा १ मा भर्ना हुनुअघि दुई वर्षको प्रारम्भिक बाल विकासको अनुभव बालबालिकाका लागि पुग्दैन, पर्याप्त हुँदै होइन । जुन व्यवस्था गर्न खोजिएको छ सो पूर्णतया गलत सावित हुनेछ ।
सरकारले कक्षा १ मा भर्ना हुनुअघि एक वर्षको प्रारम्भिक बाल विकासको नीति ल्याएको थियो । पछि दुई वर्षको बनाइयो । जबकि सरकारीस्तरबाट सुरु हुनुपूर्व नै निजीस्तरबाट सञ्चालित संस्थाहरूले तीन वा चार वर्षको अभ्यास गर्दै आएका थिए । अहिले पनि सोही अभ्यास गरिँदै आएको छ । तीन वा चार वर्षको अभ्यास गरिरहँदा त्यसले बालबालिकामा कुनै असर पारेको छैन । सरकारी अनुसन्धानले पुष्टि गरेको पनि छैन । तसर्थ हचुवाका भरमा नयाँ नीतिलाई विधेयकमा समावेश गरिएको छ ।
विदेशमा बालबालिका कक्षा १ मा भर्ना हुनुअघि तीन वा चार वर्षको पूर्वप्राथमिक तहमा भर्ना हुने अभ्यास नौलो होइन । विश्वका थुप्रै मुलुकमा यस्तो अभ्यास भइरहेको छ । विकसित मुलुकमा पनि यस्तै अभ्यास भइरहेका छन् । त्यहाँका बालबालिकाले कक्षा १ मा भर्ना हुनुअघि तीन वा चार वर्षको पूर्वप्राथमिक तहको अनुभव लिएका कारण चौतर्फी विकासबाट पछाडि परेका छैनन् । उनीहरूको सोच र दृष्टिकोण हामीभन्दा निकै अग्रगामी छ । उनीहरू कक्षा १ मा भर्ना हुनुअघि दुई वर्षको मात्र पूर्वप्राथमिक शिक्षाको अनुभव लिएर आज यो अवस्थामा पुगेका होइनन् भन्ने कुरा बुझ्नु जरुरी छ ।
फोरबेलले सन् १८३७ मा पूर्वप्राथमिक विद्यालय (प्रिस्कुल) को स्थापना गरेका थिए । प्रिस्कुललाई किन्डरगार्टेन वा गार्टेन अफ चिल्ड्रेन भन्न थालियो । बच्चाहरूको बगैंचालाई जर्मनी भाषामा यसो भनियो । सन् १९०७ मा डा मारिया मन्टेश्वरीले मन्टेश्वरी प्रिस्कुल थालिन् । मन्टेश्वरीचाहिँ प्रिस्कुलको विधि हो । पूर्वप्राथमिक वा मन्टेश्वरी दुवैको सोच बालबालिकामा सामाजिक, बौद्धिक तथा मानसिक विकास तलबाटै हुनुपर्छ भन्ने नै हो ।
औद्योगिकीकरणसँगै महिला रोजगारीको अवधारणा पनि अगाडि आउन थाल्यो । धमाधम महिला रोजगार हुन थाले । महिला जागिरे भएपछि बच्चाको रेखदेख तथा विभिन्न विकासका लागि पूर्वप्राथमिक विद्यालयमा भर्ना गर्न थालियो । पूर्वप्राथमिक विद्यालय सेवाका रूपमा अगाडि बढ्न थाल्यो ।
महिला पनि जागिरे हुने भएपछि पूर्वप्राथमिक सेवाको आवश्यकता बढ्न थाल्यो । यो सेवाको विस्तार हुन थाल्यो । नेपालमा पनि यो सेवाले प्रवेश पायो । मन्टेश्वरी पद्धति नेपालमा २००५ सालमा भित्रिएको हो । तत्कालीन राणा शासकले नै यो पद्धतिलाई भित्र्याएका थिए । यसबाट पूर्वप्राथमिक (प्रिस्कुल) आवश्यक छ भन्नेमा राणा शासकले पनि स्वीकार गरेको पुष्टि हुन्छ ।
शिक्षा विधेयकमार्फत बालबालिकालाई ४ र ५ वर्षमा प्रारम्भिक बाल शिक्षा प्रदान गर्ने तथा त्यसपछि कक्षा १ मा भर्ना गर्ने नीति अवलम्बन गर्न खोजिएको छ । सरकारले सञ्चालन गरेका प्रारम्भिक बाल विकासका साथै निजीस्तरबाट सञ्चालित संस्थामा पनि सोही अवधारणा लागू गर्ने नीति लिइएको देखिन्छ ।
सरकारले बजेट लगायतका कारण धान्न नसक्दा दुई वर्षमा खुम्च्याउन खोजेको प्रस्ट हुन्छ । तर यसमा राज्यले सक्दैन भने निजीलाई पनि अङ्कुश लगाउनु गलत हुन्छ । बालबालिकालाई धेरै भार भयो, मानसिकतामा असर पर्यो, जबरजस्ती पाठ्यपुस्तक लादियो जस्ता तर्कले काम गरेको थाहा हुन्छ । यी तर्क सरासर गलत हुन् । केहीले गलत अभ्यास र प्रयोग गरेको भरमा सबैलाई एउटै आँखाबाट हेर्नु उपयुक्त हुँदैन ।
अहिलेको र ५० वर्षअघिको समाज वा सामाजिक संरचना फरक भइसकेको छ । सोच फरक छ । शैली फरक छ । त्यो बेला संयुक्त परिवार हुन्थे । बालबालिकालाई बाजेबज्यै, काकाकाकी, ठूलोबुवा, ठूलीआमा वा एकै घरका सदस्यहरूले हेरचाह गरिदिन्थे । अब संयुक्त परिवार कमै देख्न पाइन्छ । रोजगारी लगायतका कारण परिवार एकल हुँदै छ । शिशुलाई हेरिदिने, स्याहार गर्ने वा रेखदेख गर्ने मानिस घरमा हुन छाडे । त्यसमाथि पूर्वप्राथमिक उमेर पुग्दा बच्चाको विभिन्न विकासका लागि सहजीकरण गरिदिने तालिम प्राप्त व्यक्ति घरमा हुने सम्भावना रहँदैन ।
तालिम प्राप्त नभएका व्यक्तिले त्यो उमेरका बालबालिकालाई जथाभाबी सिकाउने गर्दा बच्चाको हुनुपर्ने विकास नहुन सक्छ । विधेयकमा प्रस्ताव गरिएको जस्तो बालबालिका चार वर्षको हुँदा पूर्वप्राथमिक शिक्षा प्रदान गर्ने कुराले कुनै पनि महिलालाई रोजगारीका लागि निरुत्साही गर्न खोजेको ठहर्छ ।
अहिले पतिपत्नी दुवै रोजगार नहुँदा जीविकोपार्जन गर्न कठिन हुने अवस्था भइसकेको छ । महिला काममा जानुपरेमा बच्चा चार वर्षको हुँदासम्म कसले हेरिदिन्छ ? स्याहारसुसार कसले गरिदिन्छ ? अर्थात् कामकाजी महिला बच्चा चार वर्षको नहुन्जेलसम्म काममा नफर्क भन्न खोजिएको बुझिन्छ । सुत्केरी बिदासहित त्यति लामो बिदा पाउन सक्छन् त महिलाले ? पक्कै पनि सक्दैनन् । कि रोजगारी छाड्नुपर्छ कि स्याहार गर्ने व्यक्ति घरमा राख्नुपर्ने हुन्छ । यो अव्यावहारिक पाटो हेरिएको छैन । कसैको लहडमा यो नीति ल्याउन खोजिएको देखिन्छ ।
बालबालिकाको भाषिक, बौद्धिक, सामाजिक, मानसिक, संवेगात्मक आदिको विकास शिशु अवस्थादेखि सुरु हुन्छ । बच्चा पाँच वर्षको पुग्दा यी विकास लगभग भइसकेको हुन्छ । तसर्थ बालबालिका चार वा पाँच वर्षमा पुग्दा पूर्वप्राथमिक तहमा भर्ना हुनु भनेको निकै ढिला भइसकेको हुन्छ । हामीले कोभिड१९ का बेलामा देखिसक्यौं । भोगिसक्यौं । त्यो बेलामा घरमा बसेका बच्चालाई अहिले हामी कोभिड ब्याच भन्छौं । तिनले प्रिस्कुल वा किन्डरगार्टेन पढ्ने अवसर पाएका थिएनन् ।
त्यो बेलाका बच्चा अहिले कक्षा १, २ वा ३ मा छन् । तिनलाई सिकाइमा निकै कठिन भएको छ । उनीहरूले त्यो बेला न साथीभाइ पाए न त सिक्ने अवसर पाए । त्यसले गर्दा तिनीहरू निकै कठिनाइका साथ पढिरहेका छन् । यो त प्रमाणित भएकै कुरा हो । प्रिस्कुलको अनुभव नहुँदा बालबालिकाले कक्षा १ को वर्तमान पाठ्यक्रम धान्न नसक्ने अवस्था हुन्छ । प्रिस्कुल दुई वर्षको मात्र बनाउने हो भने कक्षा १ देखि नै पाठ्यक्रममा कटौती गर्नुपर्ने हुन्छ । अर्थात् थोरै सजिलो बनाइदिनुपर्ने हुन्छ । कखग वा एबीसीडी राम्रोसँग नसिक्दै कक्षा १ मा भर्ना गर्ने हो त ? यो गम्भीर प्रश्न हो ।
सुरुको कम्तीमा तीन वर्ष जग हो । यो समय बालबालिकाका लागि महत्त्वपूर्ण हुन्छ । विद्यालय भनेको कखग वा एबीसीडी सिक्ने ठाउँ मात्र होइन । औपचारिक पढाइ लेखाइअघिका सीप सिक्ने, भाषाको विकास गर्ने, अन्तरक्रियाको विकास गर्ने, भावना व्यक्त गर्न सिक्ने, तालिका प्रयोग गर्न सक्ने, होइन भन्न र सुन्न सिक्ने जस्ता कुरा हुनुपर्छ । त्यो भनेको दुई वर्षले मात्र पुग्दैन । यी सिक्न बच्चा तयार हुनुपर्छ । दुई वर्षमा तयार हुन्छ त ? घरमा तालिम नपाएकाले यी कुरा व्यवस्थित रूपमा सिकाउन पनि सक्दैनन् । चार वर्षमा सिक्नुपर्ने कुरा दुई वर्षमा सिक्दा त भार हुन्छ ।
पाठ्यभार भयो भने त भार नगर भनेर पो सिकाउनुपर्छ । कसैले दुई वर्षको बच्चालाई पढायो र गलत अभ्यास गर्यो भन्दैमा बच्चालाई सिक्ने अधिकार खोस्नु भएन । त्यस्ता संस्था सञ्चालनको अनुमति लिएको हुनुपर्छ, त्यहाँ तालिम प्राप्त जनशक्ति कार्यरत हुनुपर्छ । यसको अनुगमन गरिनुपर्छ । जसले गलत गरेका छन् उनीहरूलाई कारबाही गर्नुपर्छ वा सही तरिका सिकाइदिनुपर्छ । पाठ्यभार बढी भयो, पढाउने काम गरियो भन्ने नकारात्मक भाष्य सिर्जना गर्न खोजिएको मात्र छ ।
बालबालिकालाई चार वर्ष नहुन्जेलसम्म घरमै राख्ने र मोबाइल फोनको लत बसाल्ने नीति सबैभन्दा खतरनाक हुनेछ । स्क्रिनको खराब लत लागेको बालबालिकालाई सम्हाल्न सक्ने अवस्था रहँदैन । यसबारेमा गम्भीर भएर सोच्नुपर्छ । बालबालिकालाई घरमा मोबाइल फोनको लत बसाल्दिनुभन्दा तालिम प्राप्त व्यक्तिको जिम्मामा दिनु उपयुक्त हुन्छ ।
विकसित मुलुकमा शिशु आमाको पेटमा हुँदा नै अभिभावकलाई सिकाउने गरिन्छ । हामीकहाँ अभिभावकलाई सिकाइँदैन र सिकाउन जिम्मेवार संस्थामा लैजान पनि रोक लगाइँदै छ । तसर्थ शिक्षा ऐनमा बाल अधिकारमाथि नै प्रतिबन्ध लगाउने र सिकाइ तथा विकासलाई रोक्न खोज्ने व्यवस्था समावेश गर्नु हुँदैन । यस मामिलामा समयमा नै गम्भीर भएर सोचौं ।"
शिक्षा र स्वास्थ्यलाई प्राथमिकतामा राख्दै धमाधम नगरसभा,"रौतहट आगामी आर्थिक वर्ष २०८२८३ का लागि रौतहटका विभिन्न पालिकाहरूले शिक्षा र स्वास्थ्यलाई प्राथमिकतामा राख्दै धमाधम नगरसभा गरिरहेका छन् । कृषि, पर्यटन, खानेपानी तथा भौतिक पूर्वाधारलाई समेत प्राथमिकतामा राखी पालिकाहरूले आर्थिक वर्षको बजेट नगरसभामा प्रस्तुत गरेका छन् ।
आइतबारसम्म जिल्लाका ८ वटा पालिकाले नगरसभा सम्पन्न गरिसकेका छन् । शिक्षा र स्वास्थ्यलाई पहिलो प्राथमिकतामा राखेर ती पालिकाहरूले बजेट पेस गरेका हुन् । पर्यटन, उद्योग व्यापार, गरिबी न्यूनीकरण, खानेपानी, सडकलगायत विकास निर्माण र युवालाई रोजगार दिने गरी समृद्ध नगरको दिगो तथा परिणाममुखी बजेट प्रस्तुत गरिएको नगरप्रमुखहरूले दाबी गरेका छन् ।
कृषि उत्पादनमा आत्मनिर्भरता, शैक्षिक सुधार र गरिबी न्यूनीकरणका लागि सीपमूलक तालिमलगायतका योजनाहरू पनि नगरसभामा प्रस्तुत गरिएको गरुडा नगरपालिकाका नगरप्रमुख कन्थमणि जैसवालले जानकारी दिए । हामीले मुख्यतः शिक्षा र स्वास्थ्यलाई प्राथमिकतामा राखेका छौँ, उनले भने, बजेट त पेस भयो, अब कार्यान्वयनमा चुनौती छ । हामी शिक्षा र स्वास्थ्यमा अलि पछि छौँ । गरुडा नगरपालिकाले शिक्षा र स्वास्थ्यमा जोड दिँदै ६९ करोडको बजेट पेस गरेको छ ।
त्यस्तै, गढीमाई नगरपालिकाले पनि शिक्षा, कृषि, स्वास्थ्य, पर्यटन, उद्योग व्यापार, गरिबी न्यूनीकरण, खानेपानी, सडकलगायत विकास निर्माण र युवालाई रोजगारी दिने गरी समृद्ध नगरको दिगो तथा परिणाममुखी बजेट नगरसभामा प्रस्तुत गरेको नगरप्रमुख श्याम यादवले बताए । यस नगरपालिकाले ६७ करोडको बजेट पेस गरेको छ ।
ईशनाथ नगरपालिकाले ४९ करोड ६४ लाख ५२ हजार, माधवनारायणले ५३ करोड, राजदेवीले ५६ लाख ८५ हजार र बौधीमाईले ४४ करोडको बजेट नगरसभामा प्रस्तुत गरेका छन् । सबै पालिकाले शिक्षा, स्वास्थ्य र विकास निर्माणलाई प्राथमिकतामा राखेको जनाएका छन् ।
रौतहटमा १६ नगरपालिका र २ गाउँपालिका रहेका छन् । तीमध्ये आइतबारसम्म ८ वटा पालिकाले नगरसभा सम्पन्न गरिसकेका छन् । नेपाली कांग्रेसका सांसद देवप्रसाद तिमल्सिनाले नगरसभामा शिक्षा र स्वास्थ्यलाई प्राथमिकता दिइएकोमा सन्तोष व्यक्त गर्दै अब कार्यान्वयनमा जोड दिनुपर्ने बताएका छन् ।
चालु आर्थिक वर्षको योजना तर्जुमाका लागि हरेक वर्ष असार १० गतेभित्र सबै स्थानीय तहले नगरसभा सम्पन्न गरिसक्नुपर्ने कानुनी व्यवस्था छ । नगरसभामार्फत चालु आर्थिक वर्ष २०८२८३ का लागि स्थानीय तहले बजेट ल्याउनुपर्ने संवैधानिक व्यवस्था रहेको छ ।
सभा सम्पन्न गरेर प्रस्तुत बजेट असार मसान्तभित्र बहुमत सदस्यबाट पारित गरिनु पर्छ । सभा सम्पन्न नभए कोष तथा लेखा नियन्त्रण कार्यालयले बजेट निकासा गर्न सक्दैन, जसले विकास निर्माणका काम प्रभावित पार्छ । कर्मचारीहरूले तलबसमेत पाउँदैनन् ।
नगरसभाअघि राजस्व परामर्श समितिको बैठक बसेर छलफल हुनुपर्छ, त्यसपछि कार्यक्रम तर्जुमा समितिको निर्णयअनुसार नीति तथा कार्यक्रम पारित गराउनुपर्छ ।"
"मान, पदवीका लागि विनियोजन गरिएको बजेट कटौती गरी शिक्षा र स्वास्थ्यमा खर्च गरौं","काठमाडौँ सांसदहरूले नागरिकलाई सहजै आधारभूत सेवा उपलब्ध गराउन नीतिगत र संरचनागत सुधार गर्न सरकारको ध्यानाकर्षण गराएका छन्। प्रतिनिधिसभाको शनिबारको बैठकमा विनियोजन विधेयक, २०८२ अन्तर्गत विभिन्न मन्त्रालयका विनियोजन शीर्षकमाथि खर्च कटौतीको प्रस्ताव राख्दै उनले सेवा प्रवाहमा सहजीकरण गरी सामाजिक न्यायको प्रत्याभूति गराउन आग्रह गरेका हुन्।
खर्च कटौतीको प्रस्ताव राख्दै नेपाल कम्युनिष्ट पार्टी (माओवादी केन्द्र) का सांसद अमनलाल मोदीले निजामती कर्मचारीको सरुवा र बढुवालाई पारदर्शी बनाउन र वैदेशिक रोजगारीमा ठगिएका तथा अलपत्र परेका नागरिकका समस्या सम्बोधन गर्न सुझाव दिए। माओवादी केन्द्रका सांसद माधव सापकोटाले आगामी आवमा डेडिकेटेड र ट्रङ्कलाइनको बक्यौता उठाउने योजना के छ? भनी प्रश्न गरे।
सांसद रणेन्द्र बरालीले दलित समुदायको सशक्तीकरणका योजना बजेटमा कटौती गरिएको भन्दै असहमति जनाए। माओवादी केन्द्रकै सांसद ज्ञानु बस्नेत सुवेदीले आमनागरिकलाई स्वास्थ्य, शिक्षालगायत आधारभूत सुविधा सुनिश्चित गर्न सो क्षेत्रको बजेट गुणात्मक रुपमा बढाउन सुझाव दिइन्।
सांसद उर्मिला माझीले बजेटले आमनागरिकमा आशा देखाउन नसकेको, आवश्यकताको वर्गीकरण र जनताको माग सम्बोधन नगरेको बताइन्। सांसद हितबहादुर तामाङले बजेट वक्तव्यमा विद्यालय शिक्षालाई अन्तर्राष्ट्रिय स्तरको बनाउने कुनै योजना नरहेको बताए।
सांसद नारायणी शर्माले रोजगारी सिर्जना, बसाइँसराइ रोकथाम र वैदेशिक पलायनता कम गर्ने कार्यक्रम विनियोजन विधेयकमा नसमेटिनु विडम्बना भएको बताइन्। सांसद दुर्गा राईले चालु आवको बजेटमा समेटिएका राष्ट्रिय महत्त्वका विषय आगामी आवको बजेटमा हटाइएकामा आपत्ति जनाइन् ।
राष्ट्रिय जनमोर्चाका सांसद चित्रबहादुर केसीले मान, पदवी, विभूषण निर्माणमा विनियोजन गरिएको आठ करोड रुपैयाँ कटौती गरेर स्वास्थ्य र शिक्षा क्षेत्रमा खर्च गर्न सुझाव दिएका छन्। नेपाल कम्युनिष्ट पार्टी (एकीकृत समाजवादी) का सांसद अम्मरबहादुर थापाले शिक्षा क्षेत्रमा कुल बजेटको २० प्रतिशत रकम विनियोजन गर्नुपर्नेमा जोड दिएका छन्।
नेपाल मजदूर किसान पार्टीका सांसद प्रेम सुवालले नेपालको खुला सीमालाई नियमित गरी अतिक्रमित भूमि फिर्ता ल्याउन, युवालाई स्वदेशमै रोजगारी दिलाउन तथा सेवा प्रवाहमा सहजीकरण गर्न सरकारलाई सुझाव दिए । स्वतन्त्र सांसद डा अमरेशकुमार सिंहले स्वास्थ्य क्षेत्रका दरबन्दी बढाउन, आर्थिक कूटनीति प्रवर्द्धन र सेवा प्रवाहमा सुधार गर्न आग्रह गरेका छन्।
आम जनता पार्टीका सांसद प्रभु साहले राज्यका निकायमा सबै नागरिकको समान पहुँच कायम गरिनुपर्नेमा जोड दिँदै निजामती सेवाका कार्यालय सहयोगी, सवारी चालक, भान्छे, सफाइकर्मी लगायत तल्ला तहका कर्मचारीलाई स्थायी प्रक्रियामा लैजानुपर्ने बताए ।"
योग अब वैदिक संस्कृति र समुदायको मात्रै विषय रहेन : शिक्षामन्त्री पन्त,"काठमाडौँ शिक्षा, विज्ञान तथा प्रविधिमन्त्री रघुजी पन्तले योग अब वैदिक संस्कृति र समुदायको मात्रै विषय नरहेको बताएका छन् ।
शनिबार ललितपुरमा११औं विश्व योग दिवसको अवसरमा आयोजित कार्यक्रमलाई सम्बोधन गर्दै उनले यस्तो बताए । अब योग संसारको साझा जीवन पद्धतिको रुपमा अगाडि बढेको बताए ।
उनले योग र ध्यानले मानिसलाई आफूभित्र हेर्न, आफ्नो मनस्थिति छाम्न र आफ्नो चिन्तनको लागि प्रेरित गर्ने जिकिर गरे । योग र ध्यानलाई र वैदिक साहित्य, चिन्तन र वाङमयमा रहेको गहिराईलाई र त्यसभित्र लुकेका विभिन्न पक्षलाई देशको महत्त्वपूर्ण सांस्कृतिक सम्पदा र बौद्धिक सम्पत्तिको रुपमा अघि बढाउनुपर्ने बताए ।
मन्त्री पन्तले भने, विश्व योग दिवसले के देखाउँछ भने योग अब खालि वैदिक संस्कृतिको, वैदिक समुदायको मात्रै विषय रहेन । अब योग संसारको साझा जीवन पद्धतिको रुपमा अगाडि बढेको छ । योगले मानिसलाई, ध्यानले मानिसलाई आफूभित्र हेर्नका लागि, आफ्नो मनस्थिति छाम्न, आफ्नो चिन्तनको लागि व्यतित गर्दछ । ध्यान र योगले मन र चित्त शुद्ध हुन्छ । योग र ध्यानलाई र वैदिक साहित्य, चिन्तन र वाङमयमा रहेको गहिराईलाई र त्यसभित्र लुकेका विभिन्न पक्षलाई हामीले हाम्रो देशको महत्वपूर्ण सांस्कृतिक सम्पदाको रुपमा बौद्धिक सम्पदाको रुपमा अघि बढाउनुपर्छ ।
नेपाल योग, ध्यान र चिन्तनको आदि भूमि रहेको बताए । आज शान्तिको बढी खाँचो रहेको र पूर्खाहरुले पृथ्वीमा मात्रै नभइ अन्तरिक्षमा पनि शान्ति हुनुपर्छ भनेको जिकिर गरे ।"
सार्क विकास कोष र सेभ द चिल्ड्रेनले आधारभूत शिक्षाको प्रवर्द्धन गर्ने,"काठमाडौँ सार्क विकास कोष (एसडीएफ) ले सेभ द चिल्ड्रेनसँगको सहकार्यमा 'गुणस्तरीय समावेशी प्रारम्भिक बाल विकास तथा आधारभूत शिक्षाको लागि साझेदारी' नामक क्षेत्रीय परियोजना सुरु गरेको छ । सार्क विकास कोष र सेभ द चिल्ड्रेनको संयुक्त लगानी रहेको तीन वर्षे परियोजनाको कूल लागत ४७९ मिलियन अमेरिकी डलर रहेको छ ।
परियोजनाले नेपाल र भुटानका सरकार, स्थानीय समुदाय, शिक्षक, प्रारम्भिक बाल विकास तथा आधारभूत शिक्षा सहजकर्ता, र ३ देखि १२ वर्ष उमेर समूहका बालबालिकासँग सहकार्य गर्दै गुणस्तरीय, समावेशी प्रारम्भिक बाल विकास र आधारभूत शिक्षाको प्रवर्द्धन गर्नेछ ।
सार्कका महासचिव महामहिम मोहम्मद गोलाम सर्वारले परियोजनाले भुटान र नेपालको राष्ट्रिय प्राथमिकताहरू कार्यान्वयन गर्न सहयोग गर्नुका साथै शिक्षामा समान पहुँचको प्रवर्द्धन र मानव विकासमार्फत सार्कको गरिबी निवारण कार्य योजनामा पनि योगदान पुर्याउने बताए । परियोजनाले समुदायस्तरमा साझा चुनौती सामना गरिरहेका र उस्तै मनोभावना बोकेका अन्य सार्क सदस्य राष्ट्रहरूमा पनि यस्तै किसिमका पहलहरू सुरु गर्न प्ररित गर्ने उनको भनाइ छ ।
नेपालमा परियोजना मधेश प्रदेशमा कार्यान्वयन गरिनेछ, जहाँ प्रारम्भिक बाल विकासका सूचकहरू अत्यन्त कमजोर छन्। हालै गरिएको एक अध्ययनले पूर्वाधार, सिकाइ सामग्री, हेरचाहकर्तामा चेतना, र अपांगता समावेशीतामा गहिरो खाडल रहेको देखाएको छ विशेष गरी महोत्तरी र सर्लाही जिल्लामा, जहाँ ५३ प्रतिशत भन्दा बढी जनसंख्या निरक्षर छन् ।
सेभ द चिल्ड्रेन नेपाल र भुटानकी राष्ट्रिय निर्देशक तारा क्षेत्रीले समावेशी शिक्षाका लागि तत्काल कदम चाल्नु पर्ने आवश्यकता औंल्याइन् ।परियोजना क्रियाकलापहरु समावेशी प्रारम्भिक बाल शिक्षा सुधारमा केन्द्रित रहनेछन् । परियोजना अन्तर्गत कक्षाकोठा निर्माण तथा जीर्णोद्धार, सुरक्षित एवं पहुँचयोग्य सिकाइ वातावरण निर्माणका लागि खानेपानी, सरसफाइ र स्वच्छता पूर्वाधारहरुको स्तरोन्नति, घरायसी पुस्तकालयको माध्यमबाट घरमै प्रारम्भिक साक्षरता प्रवद्र्धन गर्न उमेरउपयुक्त समावेशी शैक्षिक सामाग्रीहरुको व्यवस्था समावेश छन् ।"
प्रविधिमैत्री शिक्षाका लागि तीनै तहका सरकार लाग्नुपर्छ : राज्यमन्त्री खड्का,"डडेल्धुरा सुदूरपश्चिम प्रदेशकी सामाजिक विकास राज्यमन्त्री सरस्वती खड्काले शिक्षालाई प्रविधिमैत्री बनाउन संघ, प्रदेश र स्थानीय तहका सरकार एकजुट भएर काम गर्नुपर्ने बताएकी छन् ।
बिहीबार डडेल्धुराको अमरगढी नगरपालिका२ मा अवस्थित बैजनाथ माध्यमिक विद्यालयमा आयोजित प्रदेश स्तरीय विज्ञानगणित शैक्षिक प्रदर्शनी उदघाटन गर्दै उनले प्रविधिको युगसँग कदम मिलाएर हिँड्न शिक्षामा प्रविधिको प्रयोग अत्यावश्यक भएको बताइन् । उनले यसका लागि तीनै तहको नीतिगत प्राथमिकता हुन जरुरी रहेको बताइन् ।
उनले सरकारी विद्यालयहरूले सीमित स्रोतसाधनमा पनि यस्ता प्रदर्शनी आयोजना गर्नु प्रेरणादायी भएको भन्दै विद्यार्थीको प्रस्तुति देखेर आफू अचम्मित भएको बताइन् । विज्ञान र प्रविधिमा सोच बनाइरहेका बालबालिकाको पहिचान गरी सरकारले प्रोत्साहन गर्नुपर्छ, उनले भनिन्, सुदूरपश्चिममै आविष्कार केन्द्र स्थापना गर्नु अबको आवश्यकता हो ।
राज्यमन्त्री खड्काले शिक्षा र स्वास्थ्यलाई प्रदेश सरकारले प्राथमिकतामा राखेको भन्दै सुदूरपश्चिमका सबै जिल्लामा पूर्वाधार र गुणस्तर सुधारका कार्यक्रम अघि बढाइएको बताइन् । साथै, उनले वितरणमुखी बजेट प्रणाली विद्यार्थीको आवश्यकता र मनोभावनाअनुसार पुनःसंरचना गर्नुपर्ने आवश्यकतामा पनि जोड दिइन् ।
शिक्षा विकास निर्देशनालय डोटीको आयोजनामा र बैजनाथ मावि मौरडाको व्यवस्थापनमा सम्पन्न सो प्रदर्शनीमा सुदूरपश्चिम प्रदेशका पाँच जिल्लाका ६ विद्यालय सहभागी थिए । डडेल्धुराको बैजनाथ मावि मौरडा, बाजुराको भानोदय मावि नौविस, दार्चुलाको मालिकार्जुन मावि धाप, कैलालीको सत्यवती एकेडेमी र कञ्चनपुरको महेन्द्रनगर मावि तथा लक्ष्मी माविले प्रदर्शनीमा भाग लिएका थिए ।
विद्यार्थीहरूले विज्ञान र गणितलाई दैनिक जीवनसँग जोडेर बनाएका मोडेल र प्रयोगशाला प्रस्तुति प्रदर्शनीमा प्रस्तुत गरेका थिए । विभिन्न वैज्ञानिक प्रविधि, डिजिटल गणनाको सरल विधि, ऊर्जा संरक्षण, पर्यावरणीय चेतना, मापन विधिहरू, स्थानीय स्रोतको उपयोग र गणितीय सूत्रको व्यावहारिक प्रयोगलगायतका विषयमा विद्यार्थीले आफ्ना आविष्कारात्मक प्रदर्शन गरेका थिए ।
कार्यक्रममा शिक्षा विकास निर्देशनालयका महानिर्देशक दुर्गादत्त विष्टले यस्ता प्रदर्शनीले विद्यार्थीको आत्मविश्वास बढाउनुका साथै नवप्रतिभा उजागर गर्ने बताए । शिक्षालाई केवल किताबी ज्ञानमै सीमित राख्नु भएन, उनले भने, प्रयोगात्मक बनाउने दिशामा यस्तै प्रयासले सघाउ पुर्याउँछन् ।
बैजनाथ माविका प्रधानाध्यापक मोहनसिंह धामीले विद्यार्थीको प्रतिभा, सोच र अनुसन्धान क्षमताको विकासका लागि यस्ता प्रदर्शनीले महत्त्वपूर्ण भूमिका खेल्ने बताए । उनले शिक्षालाई जीवित बनाउने यस्ता कार्यक्रमले विद्यार्थीलाई व्यावहारिक ज्ञान र जीवनोपयोगी सीप सिकाउने धारणा पनि व्यक्त गरे ।
उत्कृष्ट प्रदर्शनी गर्ने विद्यालय र विद्यार्थीहरूलाई प्रमाणपत्र, ट्रफी र नगद पुरस्कार प्रदान गरिएको थियो । विज्ञान प्रदर्शनीतर्फ डडेल्धुराको बैजनाथ मावि प्रथम, कञ्चनपुरको महेन्द्रनगर मावि द्वितीय र कैलालीको सत्यवती एकेडेमी तृतीय भएका थिए । गणित प्रदर्शनीतर्फ कञ्चनपुरको लक्ष्मी मावि प्रथम, डडेल्धुराको बैजनाथ मावि द्वितीय र सत्यवती एकेडेमी तृतीय भएका छन् ।"
सार्वजनिक शिक्षा सुधारका लागि जुम्लामा ६ बुँदे घोषणापत्र जारी,"जुम्ला जुम्लामा सार्वजनिक शिक्षा सधारका लागि ६ बुँदे घोषणापत्र २०८२ जारी गरिएको छ ।
सामाजिक विकास कार्यालय जुम्लाको आयोजना, चन्दननाथ नगरपालिका, पेश नेपाल, प्लान नेपाल र किर्डाक नेपालको सहयोग तथा समन्वय र नेपाल पत्रकार महासंघ शाखा जुम्लाको सहजीकरणमा आयोजित सार्वजनिक शिक्षा सुधारका लागि जिल्लास्तरमा सुरु भएको एकदिने बृहत् बहस र अन्तर्क्रिया कार्यक्रमले ६ बुँदे घोषणापत्र जारी गरेको हो ।
पछिल्लो समयमा शिक्षामा देखिएको समस्या सुधारका लागि बहस तथा अन्तरक्रिया कार्यक्रमको आयोजना गरिएको थियो । घोषणापत्रमा पाठ्यक्रमले निर्धारण गरेका परियोजना कार्य र प्रयोगात्मक कार्य सञ्चालन गर्न सहयोग पुग्ने गरी पालिकाले विद्यालयलाई एकमुष्ट अनुदान उपलब्ध गराउनुपर्नेमा जोड दिइएको छ ।
कुनै पनि शिक्षक एउटा विद्यालयमा ५ वर्षभन्दा बढी बस्न नपाउने, शिक्षक सरुवालाई व्यवस्थित, पारदर्शी र अनुमानयोग्य बनाउनुपर्ने, गुणस्तरीय शिक्षा प्रदान गर्न विद्यालय र पालिकाबीचको सहकार्यमा उपयुक्त वातावरण सुनिश्चित गर्नुपर्नेसमेत घोषणापत्रमा उल्लेख छ ।
आर्थिक वर्ष २०८२।०८३ का लागि आठै स्थानीय तहले शिक्षा क्षेत्रमा विशेष प्राथमिकता दिनुपर्ने, सबै सामुदायिक विद्यालयमा आवश्यकता र औचित्यका आधारमा मैत्रीपूर्ण धारा, शौचालय, कक्षाकोठा लगायतका पूर्वाधार निर्माण गर्नुपर्ने पनि घोषणापत्रमा समेटिएको सामाजिक विकास कार्यालय जुम्लाका प्रमुख टोपबहादुर बुढाले जानकारी दिए । हरेक पालिकामा सार्वजनिक शिक्षा सुधारका लागि बहस गर्नुपर्ने र शिक्षा क्षेत्रका सफल कार्य र चुनौतीका विषयमा अभिलेख तयार पार्नुपर्ने पनि घोषणा पत्रमा समावेश गरिएको उनको भनाइ छ ।
कार्यक्रममा शिक्षा क्षेत्रमा अपेक्षित बजेट विनियोजन र नीति निर्माण हुन नसक्दा समस्या देखिरहेको समेत निष्कर्ष निकालिएको थियो । अन्तरक्रियामा संघीयतामा शिक्षा प्राथमिकता कि उपेक्षा र सार्वजनिक शिक्षाका प्रयास र चुनौतीका विषयमा बहससमेत गरिएको थियो ।
कार्यक्रममा जिल्लाको आठ वटै स्थानीय तहका प्रमुखह, शिक्षा शाखाका प्रमुख, शिक्षासँग सरोकार राख्ने निकाय र सरोकारवालाको उपस्थिति रहेको थियो ।"
"मधेशको बजेट : कुन मन्त्रालयमा कति ? शिक्षामा बढ्यो, श्रममा घट्यो","जनकपुरधाम मधेश प्रदेशको अर्थमन्त्री सुनीलकुमार यादवले मधेश प्रदेशसभामा अगामी आर्थिक वर्षको बजेट प्रस्तुत गरेको छ । आइतबार साँझ मन्त्री यादवले आर्थिक वर्ष २०८२०८३ बजेट प्रस्तुत गरेका छन् ।
मन्त्री यादवले प्रस्तुत गरेको अगामी वर्षको बजेटमा शिक्षा तथा संस्कृति मन्त्रालयमा बजेट थपिएको छ भने श्रम तथा यातायात मन्त्रालयको बजेट कटौती गरेका छन् । श्रम तथा यातायात मन्त्रालयतर्फ अगामी आर्थिक वर्षमा ५७ करोड १४ लाख ५० हजार विनियोजन गरिएको छ । चालु ८३ करोड ४१ लाख ४८ हजार बजेट रहेको छ ।
शिक्षा तथा संस्कृति मन्त्रालयतर्फ अगामी आर्थिक वर्षको लागि ३ अर्ब ५७ करोड ६६ हजार विनियोजन गरिएको छ भने चालु आर्थिक वर्षमा यस मन्त्रालयका लागि ३ अर्ब ४३ करोड १० लाख ४ सय ४० रुपैयाँ बजेट रहेको छ । गृह तथा सञ्चार मन्त्रालयतर्फ ६४ करोड ८९ लाख ९७ हजार, भूमि व्यवस्था तथा कृषि सहकारी मन्त्रालयतर्फ २ अर्ब ८३ करोड, वन तथा वातावण २ अर्ब ३७ करोड ५६ लाख ३८ हजार, उर्जा सिँचाइ तथा खानेपानी मन्त्रालयमा ४ अर्ब ४१ करोड ९९ लाख ९९ हजार विनयोजन गरिएको छ ।
भौतिक पूर्वाधार मन्त्रालयतर्फ १५ अर्ब ८८ करोड ७१ लाख ८५ हजार, खेलकुद तथा समाज कल्याण मन्त्रालयतर्फ १ अर्ब ६८ करोड ७३ लाख र स्वास्थ्य तथा जनसंख्या मन्त्रालयतर्फ ६ अर्ब ४५ करोड ६१ लाख विनियोजन गरिएको छ ।"
प्राविधिक तथा व्यावसायिक शिक्षामा कानुनी सुधारको खाँचो,"काठमाडौँ शिक्षासम्बन्धी संवैधानिक व्यवस्थाका प्रावधान प्रत्याभूत गर्न विद्यालय शिक्षासम्बन्धी कानुनलाई संशोधन र एकीकरण गर्न प्रस्तावित विद्यालय शिक्षा विधेयक अहिले छलफलको अवस्थामा छ । विधेयकमा विद्यालय शिक्षामा साधारण शिक्षा, प्राविधिक तथा व्यावसायिक शिक्षा र परम्परागत शिक्षाका धारहरू उल्लेख गरिएको छ ।
तर विधेयकमा हाल प्राविधिक तथा व्यावसायिक शिक्षा धारको व्यवस्थापनमा रहेको प्राविधिक शिक्षा तथा व्यावसायिक तालिम परिषद् (सीटीईभीटी) ऐन र परिषद्का कार्यसँगको सम्बन्धमा कहीँकतै उल्लेख गरिएको छैन । प्राविधिक र व्यावसायीक धारको शिक्षाको प्रभावकारिताका लागि फरक विशेषज्ञ निकाय आवश्यक हुन्छ । शिक्षाका यी धारको प्रकृति, उद्देश्य र सञ्चालन पद्धति फरक छ ।
विश्वका सफल शिक्षा प्रणालीका अभ्यास हेर्दा यी फरक धारका शिक्षालाई छुट्टाछुट्टै व्यवस्थापनअन्तर्गत सञ्चालन गरेको पाइन्छ । गुणस्तरीय र उद्देश्यअनुरूप शिक्षा प्रदान गर्न शिक्षाका फरक धारलाई फरक नीति, कानुन, नेतृत्व र पूर्वाधार आवश्यक हुन्छ । तसर्थ विद्यालय शिक्षा विधेयकसँगै प्राविधिक तथा व्यावसायिक शिक्षासम्बन्धी विधेयकलाई प्रक्रियामा लैजान सीटीईभीटी ऐनको संशोधन र एकीकरण जरुरी छ ।
प्राविधिक तथा व्यावसायिक शिक्षा त्यस्तो प्रकारको शिक्षा हो, जसले व्यक्तिलाई विशेष सीप, ज्ञान र व्यावहारिक दक्षता प्रदान गर्दछ । यस प्रकारको शिक्षा विशेष गरी कुनै पेसा, व्यवसाय वा प्रविधिमा आधारित सीपमूलक र उद्योगसँगको सम्बन्धमा केन्द्रित हुन्छ । यस धारको शिक्षा सञ्चालनलाई फरक प्राविधिक पूर्वाधार आवश्यक हुन्छ । विद्यार्थीको सीप र दक्षताको मूल्यांकन गर्न प्रयोगशालासहित उद्योग तथा कलकारखानासँग सहकार्य जरुरी हुन्छ । तसर्थ प्राविधिक तथा व्यावसायिक शिक्षा सञ्चालन गर्नका लागि सामान्य शैक्षिक संस्थाभन्दा फरक र विशिष्ट पूर्वाधार आवश्यक पर्दछ । नेपालमा प्राविधिक तथा व्यावसायिक शिक्षाको प्रवर्द्धन तथा व्यवस्थापन सीटीईभीटीमार्फत हुँदै आएको छ ।
प्रस्तावित विद्यालय शिक्षा विधेयकमा माध्यमिक तहमा साधारण शिक्षा, प्राविधिक तथा व्यावसायिक शिक्षा र परम्परागत शिक्षा धार रहने उल्लेख छ । प्राविधिक तथा व्यावसायिक शिक्षाको धारलाई राष्ट्रिय संरचनाको अंग बनाइनु गौरवको कुरा हो । तर, यस धारको शिक्षा व्यवस्थापनमा राज्यद्वारा नै स्थापित तीन दशक बढी अनुभव रहेको सीटीईभीटीको भूमिका विधेयकमा प्रस्ट नपारिँदा कार्यक्रममा दोहोरो संरचना र मान्यताले निरन्तरता पाई अन्योल सिर्जना हुने देखिन्छ ।
विधेयकले विद्यालय स्थापनाको अधिकार स्थानीय तहलाई दिएको छ । स्थानीय तहले राष्ट्रिय मापदण्डको अधीनमा रही विद्यालय स्थापना, सञ्चालन, कक्षा थप, स्थानान्तरण, गाभ्ने, तह घटाउने, नाम परिवर्तन गर्ने र अनुमति रद्द गर्ने निर्णय गर्न सक्छन् । निजी विद्यालय स्थापनासमेतको अनुमति स्थानीय तहलाई दिने व्यवस्था छ । यस्ता विद्यालय मुनाफा नलिने उद्देश्य राखी स्थानीय तहमा नै दर्ता भई सञ्चालन हुनुपर्ने व्यवस्था गरिएको छ । यसले सीटीईभीटीमाथि नीतिगत, प्रशासनिक र कार्यान्वयन तहमा बहुआयामिक दबाब सिर्जना गर्ने निश्चित छ । परिषद्ले हालसम्म शिक्षालय स्थापना, कार्यक्रम सञ्चालन, कार्यक्रम थप, स्थानान्तरण, नाम परिवर्तन, स्वामित्व हस्तान्तरण तथा अनुमति रद्दजस्ता प्रमुख निर्णय केन्द्रीय स्तरबाट गर्दै आएको छ ।
यद्यपि, विधेयकमा विशेष प्रकृतिका विद्यालयलाई केन्द्र वा प्रदेश सरकारले खोल्न पाउने प्रावधान राखिएको छ । प्राविधिक तथा व्यावसायिक शिक्षालयलाई विशेष प्रकृतिका रूपमा वर्गीकरण गर्न सकिएमा प्राविधिक तथा व्यावसायिक शिक्षालाई पुनः केन्द्र वा प्रदेश मातहत राख्न सकिन्छ । तर यसका लागि सीटीईभीटीले आफ्नो भूमिकालाई पुनः परिभाषित गर्दै समन्वयकारी संस्थाका रूपमा स्थानीय तह र त्यहाँ अवस्थित रोजगारदाता, उद्योग व्यवसाय तथा कलकारखानासँगको नवीन सहकार्य मोडेल तयार गर्न भने जरुरी छ । केन्द्रले नीति निर्माण गर्ने र त्यसको कार्यान्वयनमा स्थानीय तहलाई निर्णायक बनाउँदै जाने हो भने सीटीईभीटीको साख, प्रभाव र उपस्थिति ७ सय ५३ वटै पालिकामा पुर्याउन सकिन्छ ।
प्रस्तावित विद्यालय शिक्षा विधेयकमा कक्षा ८ सम्मको शिक्षा आधारभूत तथा ९ देखि १२ सम्मको शिक्षा माध्यमिक शिक्षामा राखिएको छ । कक्षा ८ को स्थानीय तहले र कक्षा १२ को अन्तिम परीक्षा राष्ट्रिय परीक्षा बोर्डले सञ्चालन गर्ने उल्लेख छ । जसले कक्षा १० मा हुँदै आएको ९० वर्ष पुरानो एसईई प्रणालीलाई यस विधेयकमार्फत प्रतिस्थापन गरिएको छ ।
हाल सीटीईभीटीअन्तर्गत सञ्चालित प्रिडिप्लोमा र डिप्लोमा तहका कार्यक्रमहरूमा भर्नाका लागि एसईईलाई आधार मानिन्छ । एसईई नहुने सन्दर्भमा विद्यार्थीलाई कक्षा ८ पछि नै प्राविधिक धारतर्फ मोड्ने रणनीतिमा प्रस्तावित विधेयकमा नै स्पष्ट व्यवस्था हुन आवश्यक छ । आधारभूत शिक्षासँगै सीपमूलक शिक्षा, कक्षा ९ पछि प्रिडिप्लोमा र १० पछि डिप्लोमा तहका कार्यक्रममा प्रवेश योग्यताको प्रावधान राखी विद्यार्थीलाई प्राविधिक धारमा जाने मार्ग खुला गर्न उपयुक्त हुन्छ ।
विधेयकमा प्रस्तावित विद्यालय स्थापनाका राष्ट्रिय मापदण्डहरूले अब कुनै पनि विद्यालय स्थापना वा सञ्चालनका लागि विद्यालयकै नाममा वा भोगचलनको अधिकार प्राप्त जग्गा अनिवार्य गरिएको छ । साथै बालमैत्री, वातावरणमैत्री र अपांगमैत्री भवन, सिकाइ केन्द्रित शिक्षण सामग्री, पुस्तकालय, विज्ञान प्रयोगशाला, कम्प्युटर ल्याब, कक्षागत तथा विषयगत योग्य शिक्षक, परामर्श सेवा, प्रार्थनास्थल र खेलमैदानजस्ता पूर्वाधार पनि विद्यालय स्थापनामा अनिवार्य गरिएको छ ।
यी मापदण्डले सीटीईभीटीअन्तर्गत स्थापना भएका वा हुने क्रममा रहेका शिक्षालयमा प्रत्यक्ष असर पर्ने देखिन्छ । सर्वप्रथम त शिक्षालयकै नाममा वा भोगचलनको अधिकार प्राप्त जग्गासहित भौतिक पूर्वाधारको माग सीटीईभीटीअन्तर्गत सञ्चालित धेरै प्राविधिक शिक्षालयका लागि चुनौती बन्ने देखिन्छ । प्राविधिक शिक्षालयमा शिक्षालयकै नाममा आवश्यक जग्गा, भवन, प्रयोगशाला वा अपांगमैत्री पूर्वाधारको अभाव आमसमस्या नै छ ।
राष्ट्रिय व्यावसायिक योग्यताको कार्यान्वयनमा प्राविधिक तथा व्यावसायिक शिक्षा र साधारण शिक्षाको धार एकअर्काका परिपूरक हुन् । तसर्थ यी दुवै धारको शिक्षा व्यवस्थापनमा नीति निर्माणमा स्पष्टता, प्रभावकारिता र कार्यान्वयनमा एकरूपता साथ दोहोरो संरचनाको अन्त्य गर्न जरुरी छ । जसका लागि प्रस्तावित विधेयकमा नै प्राविधिक तथा व्यावसायिक शिक्षाको नेतृत्व र व्यवस्थापनको जिम्मेवारी परिषद्मा रहने गरी सीटीईभीटी ऐनसमेत यथाशीघ्र संशोधन र एकीकरण गर्न यथोचित र आवश्यक देखिन्छ ।"
शिक्षकहरूसँगको ९ बुँदे सहमति साउनदेखि लागू हुन्छ : शिक्षामन्त्री,"काठमाडौँ शिक्षा, विज्ञान तथा प्रविधिमन्त्री रघुजी पन्तले विद्यालय शिक्षासम्बन्धी कानुनलाई संशोधन र एकीकरण गर्न बनेको विधेयक२०८० आगामी असार १५ गतेसम्ममा सङ्घीय संसद्, प्रतिनिधिसभाबाट पास हुने दाबी गरेका छन् ।
प्रारम्भिक बालविकासका लागि सङ्घीय सांसदहरुको सहकार्य र समन्वय समूहले आज आयोजना गरेको प्रारम्भिक बालविकाससम्बन्धी परामर्श कार्यक्रममा उनले विधेयक पारित गर्न तीव्रताका साथ काम गरिरहेको उल्लेख गरे । 'शिक्षा विधेयकमा सबैका जायज माग सम्बोधन हुन्छन्, सोहीअनुसार काम भइरहेको छ, आगामी असार १५ सम्म प्रतिनिधिसभाबाट विधेयक पारित हुन्छ,' उनले भने । उनले विधेयकमा शिक्षकका माग सम्बोधन गर्न दरबन्दी मिलान र विद्यालय गाभ्ने विषयमा मन्त्रालयले काम गरिरहेको पनि जानकारी दिए ।
सरकार र शिक्षकबीचमा विगतमा भएका सहमतिलाई पनि सम्भव भएसम्म विधेयकमा समावेश गर्ने उनको भनाइ छ । शिक्षामन्त्री पन्तले भने, 'समय सापेक्ष कानुन संशोधन गर्दै जाने हो, युगको आवश्यकताअनुसार सम्बोधन गर्दै जानुपर्छ ।' संविधानको मर्म र अर्थतन्त्रले धान्न सक्ने माग सम्बोधन हुने उनको भनाइ छ ।
'जुन दिन शिक्षकहरुसँग सम्झौता भएको थियो, मैले त्यही दिन सार्वजनिक रुपमा नौ बुँदे सहमति नगद हो भनेको थिएँ, उक्त सहमति आगामी साउनदेखि लागू हुन्छ,' शिक्षामन्त्री पन्तले भने, 'उहाँहरुका जायज माग सम्बोधन हुन्छ ।' मुलुकको शिक्षा प्रणालीलाई सुधार गर्ने विषयमा उपयुक्त, वैज्ञानिक र आर्थिक रुपमा धान्न सक्ने सुझावलाई सरकारले ग्रहण गर्ने उनले बताए ।
'प्रारम्भिक बाल विकासलाई शिक्षा प्रणालीभित्र कसरी समावेश गर्ने र सम्रग बालबालिकाको विकासलाई कसरी नीतिगत रुपमा समावेश गर्नेभन्ने कुरामा हामी पहिला प्रष्ट हुनुपर्छ,' उनले भने ।"
विद्यालय भवन निर्माणमा भ्रष्टाचार आरोपमा शिक्षा अधिकारीसहित ९ विरुद्ध मुद्दा,"खोटाङ अख्तियार दुरुपयोग अनुसन्धान आयोगले जिल्ला शिक्षा कार्यालय खोटाङका तत्कालीन जिल्ला शिक्षा अधिकारी ज्ञानमणि नेपालसहित ९ जनाविरुद्ध भ्रष्टाचार मुद्दा दायर गरेको छ । दिप्रुङ चुइचुम्मा गाउँपालिका७ टेम्मास्थित कृष्ण माविको भवन निर्माणमा अनियमितता गरेको आरोपमा शुक्रबार मुद्दा दायर गरेको हो ।
उक्त विद्यालय भवनमा बदनियतपूर्ण तरिकाले २५ लाख ५० हजार रूपैयाँ अनियमितता गरेको आरोपमा विशेष अदालतमा आरोपपत्र दायर गरिएको अख्तियारका प्रवक्ता राजेन्द्रकुमार पौडेलले जनाएका छन् । विज्ञप्तिमा तत्कालीन शिक्षा अधिकारी नेपाल, जिल्ला शिक्षा कार्यालय खोटाङका तत्कालीन इन्जिनियर बृधन यादव, सबइन्जिनियर शिवराज भट्टराई, लेखा अधिकृत भुवनप्रसाद आचार्य र लेखापाल सुरेशकुमार श्रेष्ठमाथि मुद्दा दायर गरिएको उल्लेख छ ।
त्यस्तै कृष्ण माविका तत्कालीन प्रधानाध्यापक खेमराज मगर, भवन निर्माणताका विद्यालय व्यवस्थापन समितिको अध्यक्षता गरेका टीकाराम राई, हरिनारायण राई र भवन निर्माण गर्ने जयप्रसाद राईविरुद्ध मुद्दा दायर भएको हो । प्रतिवादीहरू विरुद्ध जनही २५ लाख ५० हजार रूपैयाँ बिगो दाबी गरिएको छ ।
कृष्ण माविको चारकोठे पक्की भवन निर्माणका लागि तत्कालीन जिल्ला शिक्षा कार्यालयको २४ लाख अनुदान र जनसहभागिताबाट २१ लाख १० हजार ८९२ गरी ४५ लाख १० हजार ८९२ रूपैयाँमा सम्झौता भएको थियो ।"
तिलागुफाको शिक्षा सुधारका लागि सरोकारवालाबीच छलफल,"कालिकोट यहाँको तिलागुफा नगरपालिकाको शिक्षा सुधारका लागि सरोकारवालाबीच छलफल भएको छ । शिक्षक विद्यार्थी अनियमितता, हिउँदयाममा विद्यार्थी ट्युसन पढ्न जिल्ला छाड्ने प्रवृत्ति, शिक्षक विद्यार्थी अनुपात र विद्यालय मर्च लगायतका विषयमा भएको छलफल भएको नगर शिक्षा समिति पअध्यक्ष तथा नगर प्रमुख शंकर उपाध्यायले बताए ।
'नगरको शिक्षा सुधार्न शिक्षकहरुकै हात हुन्छ,' छलफलका विषयवस्तु प्रस्तुत गर्दै उनले भने तपाईंहरूका रचनात्मक सुझाव सल्लाहअनुसार शिक्षा क्षेत्रको आगामी योजना बनाउन सहयोग पुग्नेछ ।' उनले पालिकामा आवश्यकताभन्दा पनि लहड र रहरले सञ्चालन गरिएका विद्यालय समस्याका रुपमा रहेको बताए । विद्यालय शिक्षा सुधार्न शिक्षक प्रतिबद्ध हुनुपर्ने महादेव माविका प्राचार्य नरदीप शाहीले बताए ।
सरोकारवालाले शिक्षा सुधार्न दरबन्दी मिलान र विद्यालय मर्चलाई मुख्य विषय बनाउँदै स्थलगत अनुगमनसहित सुझाव दिन नगर उपप्रमुख महेन्द्रबहादुर शाहीको संयोजकत्वमा वडाध्यक्ष, शिक्षक महासंघसहित शिक्षकका पेसागत संघ संगठनका प्रतिनिधि रहेको उच्चस्तरीय समिति गठन गरिएको छ । शिक्षक दरबन्दी मिलान र विद्यालय मर्च प्रमुख समस्या छ । शिक्षा युवा तथा खेलकुद शाखाका स्रोत व्यक्ति नवीन हमालले भने सबै वडाका वडाध्यक्ष, शिक्षक प्रतिनिधि रहेको समितिले तथ्यांकका आधारमा प्रतिवेदन तयार गरेर नगरसभामा पेस गरेपछि कार्यान्वयन गरिनेछ ।
१० वटा माविसहित ३६ वटा विद्यालय रहेको तिलागुफामा विद्यार्थी अनुपातमा शिक्षक धेरै भए पनि नगर अनुदानबाट समेत शिक्षक भर्ना गरिएको छ । यहाँका केही विद्यालय माविमा विषयगत शिक्षक छैनन् । शिक्षक भएका विद्यालयले पनि दसैंपछि १० कक्षाका विद्यार्थी विद्यालय टिकाउन नसक्ने अवस्था रहेको कालिका मावि राचुलीका शिक्षक दुर्गाप्रसाद कोइरालाले बताए । केही विद्यालयमा विषयगत शिक्षक नहुँदा विद्यार्थी ट्युसन पढ्न जिल्ला बाहिर जानु स्वाभाविकै हो । उनले भने, 'दरबन्दी भएका विद्यालयमा पनि विद्यार्थी नबस्ने समस्या छ, यसले अभिभावकको लाखौं रकम खर्च हुने गरेको छ ।'
तिलागुफा नगरपालिकाका ३६ मध्ये १४ विद्यालयमा विद्यार्थी नै ५० भन्दा कम छन् । त्यहाँ शिक्षक दरबन्दी भने बढी छ । ५० भन्दा कम विद्यार्थी भएका विद्यालय वडा नं १ मा २ वटा छन् भने बाल विकास शिक्षकसहित ९ जना शिक्षक दरबन्दी छ । त्यस्तै, वडा नं ५ का २ विद्यालयमा ६ जना, वडा नं ६ का २ विद्यालयमा ६, वडा नं ७ का २ विद्यालयमा ८, वडा नं ८ को १ विद्यालयमा ४ जना शिक्षक दरबन्दी छ ।
त्यस्तै, वडा नं ९ का २ विद्यालयमा ८, वडा नं १० को १ विद्यालयमा २ र वडा नं ११ का २ विद्यालयमा ७ जना शिक्षक दरबन्दी रहेको शिक्षा शाखाले जनाएको छ ।
नगरका सबै सामुदायिक विद्यालयको शैक्षिक गुणस्तर सुधार्न, दरबन्दी मिलान गर्न, खर्च कटौती गर्न र शिक्षामा अभिभावकको अपनत्व बढाउन समितिले काम गर्ने नगर उपप्रमुख शाहीले प्रतिबद्धता गरे । 'शिक्षामा कसैले पनि राजनीति गर्नु हुँदैन,' उनले भने, 'भावी पुस्ताको भविष्य सुधार्न निर्मम भएर तेरोमेरो नभनेर सामूहिक निर्णय गर्नु पर्छ ।'
शैक्षिक सरोकारवालाको बैठकले प्रत्येक विद्यालयका प्रधानाध्यापकले हरेक दिन शिक्षक हाजिरी नगरपालिका पठाउने, वैशाखमा विद्यालय नचलेको दिनको हाजिरी रेकर्ड अपडेट गरी पठाउन पनि विद्यालयलाई अनुरोध गर्ने निर्णय गरेको छ ।"
छोरी शिक्षा बिमा पुन: सुरु गर्न पूर्वमुख्यमन्त्रीको आग्रह,"काठमाडौँ छोरी शिक्षा बिमा पुन: सुरु गर्न मधेश प्रदेशका पूर्वमुख्यमन्त्री लालबाबु राउतले आग्रह गरेका छन् । बिहीबार प्रदेशसभा बैठकमा सम्बोधन गर्दै उनले विगतको सरकारले सञ्चालन गरेको महत्वपूर्ण योजनाहरुलाई निरन्तरता दिनुपर्ने बताए ।
हुनेखानेका लागि धेरै ठूलो महत्व नहोला, ठूलो अमाउन्ट नहोला । तर त्यो व्यक्तिका बारेमा सोच्नुस्, जो गरिब छन्, दलित छन्, विपन्न छन्, उनले भने, जसको छोरी जन्मिनेबित्तिकै तीन लाख पाउँछ । त्यसले समाजिक न्यायका लागि, सामाजिक सुधारका लागि, परिवर्तनका लागि महत्तवपूर्ण कदम हुनेछ ।
विगतको सरकारले धेरै मेहनत र लगानी गरेर योजना सुरुवात गरेको हुनाले निरन्तरता दिनुपर्ने उनको भनाइ थियो । महत्तवपूर्ण तथा विपन्नसँग जोडिएको योजनामा हृयान्डसम अमाउन्ड राखेर योजनाको निरन्तरता दिनुपर्ने उनले सुझाव दिए ।
तत्कालीन मुख्यमन्त्री राउतले छोरी शिक्षा बिमा सुरु गरे पनि कोरोना महामारीपछि उक्त कार्यक्रम रोकिएको छ । यस कार्यक्रमको तत्कालीन राष्ट्रपति विद्यादेवी भण्डारीले शुभारम्भ गरेकी थिइन् ।"
मुलुक विकासमा पहिलो सर्त नै शिक्षा,"काठमाडौँ कुनै पनि मुलुकको विकासका लागि पहिलो सर्त शिक्षा हो । जबसम्म गुणस्तरीय शिक्षाको पहुँचमा सबै नागरिकको पहुँच पुग्दैन तबसम्म उक्त मुलुकले विकासको गति लिन सक्दैन भनिन्छ । त्यसैले विश्वव्यापी रुपमा उक्त मुलुकको वार्षिक बजेटको कम्तीमा २० प्रतिशत रकम विनियोजन गर्नुपर्छ भनिन्छ । राजनीतिक दलले सार्वजनिक गरेको राजनीतिक घोषणापत्रमा पनि यसलाई प्राथमिकतामा साथ उल्लेख गरेको पाइन्छ । तर कार्यान्वयनमा भने कुनै पनि राजनीतिक दलले सक्रियता देखिन्न ।
सरकारले ल्याएको आगामी आर्थिक वर्ष २०८२८३ को बजेटमा पनि विगतको समस्या दोहोरिएको छ । नेपालको बजेट इतिहासमा एमाले नेता सुरेन्द्र पाण्डे अर्थमन्त्री भएको समयमा आर्थिक वर्ष २०६७६८ शिक्षामा कुल बजेटको १७११ प्रतिशत रकम छुट्याउनुभएको थियो । त्यसयता निरन्तर ओरालो लागेको शिक्षा क्षेत्रको बजेटमा यसपटक पनि बढ्न सकेन । आगामी आवमा चालु आवको भन्दा पनि प्रतिशतका हिसाबले कम बजेट विनियोजन गरिएको छ । चालु आवमा १०९४ प्रतिशत बजेट विनियोजन भएकामा आगामी आवमा १०७५ प्रतिशत मात्रै शिक्षामा बजेट विनियोजन गरिएको छ । यद्यपि अन्य मन्त्रालयको तुलनामा शिक्षाले पाएको बजेट सबैभन्दा बढी हो ।
शिक्षा मात्रै होइन कुनै पनि क्षेत्रमा पर्याप्त बजेट विनियोजनका लागि स्रोतको आवश्यकता हुन्छ । स्रोत अभावमा सरकारले मितव्ययी ढंगले बजेट विनियोजन गरेको बुझ्न सकिन्छ । तर शिक्षा क्षेत्रलाई अन्य क्षेत्रको तुलनामा बढी प्राथमिकता दिनुपर्ने थियो । किनभने शिक्षामा पर्याप्त लगानी हुन नसक्नुको अर्थ हामीले भविष्य निर्माणमा गम्भीर छैनौं भन्ने बुझ्न सकिन्छ ।
विगत केही दशकमा संघीयता कार्यान्वयन, विद्यालय क्षेत्र सुधार कार्यक्रम, शिक्षा ऐन संशोधन, तथा ससर्त अनुदान प्रणालीजस्ता नीति तथा कार्यक्रम लागू भए पनि शिक्षाको पहुँच, गुणस्तर, समानता र समावेशिताको सन्दर्भमा अपेक्षित सुधार हासिल हुन सकेको छैन । गत बिहीबार उपप्रधान तथा अर्थमन्त्री विष्णुप्रसाद पौडेलले सार्वजनिक गर्नुभएको आर्थिक वर्ष २०८२८३ को बजेट पनि अघिल्ला वर्षहरू जस्तै शिक्षा क्षेत्रको चुनौती र सम्भावनाको मिश्रण बनेको देखिन्छ ।
यद्यपि शिक्षामा बजेटको हिस्सा कम देखिए पनि केही नीति र कार्यक्रमहरूले शिक्षाको गुणात्मक सुधारतर्फ आशा जगाएका छन् । जस्तै, १०० वटा विद्यालयमा शैक्षिक नतिजामा आधारित प्रोत्साहन कार्यक्रम लागू गर्ने निर्णयले प्रतिस्पर्धात्मक भावना, पारदर्शिता र विद्यालय व्यवस्थापनमा सुधार ल्याउने अपेक्षा गर्न सकिन्छ । यद्यपि प्रतिविद्यालय २५ लाखको अनुदान सीमित छ भन्ने स्पष्ट छ । यसको दीर्घकालीन प्रभावकारीताका लागि बजेट वृद्धिसँगै सशक्त अनुगमन र मूल्यांकन प्रणाली पनि आवश्यक हुन्छ । त्यस्तै विद्यालयहरूको पुनःनक्सांकन गर्ने, शिक्षक दरबन्दीको पुनरावलोकन गर्ने, तथा विद्यालय गाभ्ने जस्ता कार्यहरू स्रोत साधनको अधिकतम उपयोगका दृष्टिले व्यवहारिक देखिन्छन् । तर, यस्ता योजना कार्यान्वयन गर्दा समुदायको भावना, विद्यार्थीको पहुँच र समावेशी शिक्षाको मापदण्डलाई ध्यान दिनु आवश्यक हुन्छ ।
गुणस्तरीय शिक्षाका लागि विषयगत विशेषज्ञ शिक्षकहरूको अभाव समाधान गर्न विश्वविद्यालयसँग सहकार्य गरी शिक्षक बैंक बनाउने र स्नातक पास युवालाई स्वयंसेवक शिक्षकको रूपमा परिचालन गर्ने योजना अत्यन्त दूरदर्शी देखिन्छ । गणित, विज्ञान र अंग्रेजी विषयमा देखिएको शिक्षक अभावलाई सम्बोधन गर्न यो कार्यक्रम प्रभावकारी सावित हुन सक्छ । त्यस्तै, भर्चुअल शिक्षण प्रणाली अवलम्बन गर्ने निर्णय पनि समयसापेक्ष र प्रविधिमैत्री शिक्षाको दिशातर्फ एक सकारात्मक पहल हो भन्ने ठानेको छु । तर, यसका लागि आवश्यक पूर्वाधार, डिजिटल सामग्री र शिक्षकहरूको प्रविधिमा दक्षता नहुनु एक गम्भीर चुनौती देखिन्छ । डिजिटल पहुँच, विद्युत् सुविधा, इन्टरनेट जडान, र तालिम प्राप्त शिक्षकबिनाको प्रविधि उपयोग केवल नारामै सीमित बन्न जोखिम रहन्छ ।
दिवाखाजा कार्यक्रमअन्तर्गत २८ लाख विद्यार्थी लाभान्वित हुने तथा विद्यालयमा १३ लाख छात्रालाई स्यानिटरी प्याड निःशुल्क वितरण गरिने योजना अत्यन्त स्वागतयोग्य छ । यसले विद्यालयमा नियमित उपस्थिति, विशेषगरी बालबालिका र छात्रा शिक्षामा उल्लेखनीय सुधार ल्याउने अपेक्षा गर्न सकिन्छ । यस्ता सामाजिक कार्यक्रमले शिक्षामा पहुँच बढाउनुका साथै बालबालिका र अभिभावकबीच शिक्षाप्रतिको रुचि पनि बढाउने काम गर्छन् । प्रारम्भिक बालविकास सहयोगी र विद्यालय कर्मचारीको पारिश्रमिकमा वृद्धि गर्नु, तिनको मनोबल वृद्धिमा सघाउ पुर्याउने सकारात्मक प्रयास हो, जसले सेवा स्थायीत्व, गुणस्तर र पेशागत उत्तरदायित्वमा समेत योगदान पुर्याउनेछ ।
तर, यस्ता राम्रा योजनाहरूको छेउमा गम्भीर चुनौतीहरू पनि विद्यमान छन् । सरकारको तर्कअनुसार स्रोतको अभावले गर्दा शिक्षा क्षेत्रमा र्पााप्त बजेट विनियोजन हुन सकेको छैन । तर वास्तवमा शिक्षामा लगानी गर्नु भनेको खर्च होइन, मानव पुँजी निर्माणमा लगानी हो, जसले दीर्घकालीन रूपमा आर्थिक उत्पादनशीलता, सामाजिक स्थायीत्व र आत्मनिर्भरता बढाउँछ ।
शिक्षामा लगानी नगर्नु भनेको मुलुकको भविष्यप्रति गम्भीर नहुनु हो । शिक्षकहरूको क्षमता अभिवृद्धि, पाठ्यक्रम आधारित तालिम, प्रविधिमैत्री सिकाइको तयारी जस्ता पक्षमा बजेटमा अपेक्षित ध्यान नदिइनु नै कमजोरी हो । नयाँ नीति र योजनाहरू ल्याइनु सकारात्मक हो, तर कार्यान्वयन तहमा कमजोर समन्वय, प्राविधिक दक्षता, र अनुगमन अभावले गर्दा ती योजनाहरू निष्प्रभावी हुने जोखिम रहन्छ ।
संघीयता कार्यान्वयनअन्तर्गत माध्यमिक शिक्षा परीक्षाको व्यवस्थापन प्रदेशमार्फत गर्ने नीति र ससर्त अनुदानलाई वित्तीय समानीकरणमा रूपान्तरण गर्ने निर्णय संघीय शिक्षा प्रशासनलाई सुदृढ बनाउने दिशामा महत्त्वपूर्ण कदम हुनसक्छ । तर प्रदेश र स्थानीय तहको संस्थागत क्षमता अझै कमजोर अवस्थामा छ, जसका कारण नीति कार्यान्वयन चुनौतीपूर्ण बन्न सक्छ ।
उच्च शिक्षाको सन्दर्भमा पनि बजेटले केही दीर्घकालीन सुधारका प्रयासहरू गरेको देखिन्छ । जस्तै, उच्च शिक्षाका लागि छात्रवृत्तिलाई गरिब, जेहेन्दार र दुर्गम क्षेत्रका विद्यार्थीहरूलाई लक्षित गर्ने तथा विदेश जाने प्रवृत्तिमा रोक्ने नीति राम्रो सुरुवात हो । विश्वविद्यालयमा विदेशी विद्यार्थी भर्ना गर्न आकर्षक भिसा नीति अवलम्बन गर्नु पनि अन्तर्राष्ट्रियकरणको दृष्टिकोणले महत्त्वपूर्ण हुन सक्छ ।
प्राविधिक तथा व्यावसायिक शिक्षातर्फ सरकारको दृष्टिकोण आशाजनक छ । आगामी वर्ष २६ हजार ९ सय युवालाई छ महिनाभन्दा बढी अवधिको तालिम दिने योजना, प्रत्येक प्रदेशमा नमुना प्राविधिक शिक्षालय स्थापना गर्ने तथा विद्यालयमा प्राविधिक धार अध्ययन गरिरहेका विद्यार्थीहरूलाई ती शिक्षालयका स्रोत उपयोग गर्न दिने नीति रोजगारमूलक शिक्षा र आत्मनिर्भर जनशक्ति उत्पादनतर्फका रणनीतिक कदम हुन् ।
समग्रमा हेर्दा २०८२८३ को शिक्षा बजेटले शिक्षा क्षेत्रको गुणात्मक र समावेशी सुधारतर्फ केही महत्त्वपूर्ण प्रयासहरू गरेको देखिन्छ । यद्यपि बजेटको कुल आकार शिक्षाको महत्वलाई प्रतिबिम्बित गर्ने स्तरमा छैन । सरकारले शिक्षामा नीति त ल्याएको छ, तर त्यसको कार्यान्वयन, अनुगमन र स्रोत व्यवस्थापन सशक्त बनाउन नसकेसम्म ती नीति अमूर्त नारामा सीमित हुने खतरा कायमै रहनेछ ।
शिक्षा कुनै खर्च होइन, भविष्यको लगानी हो । शिक्षा बजेटको बढोत्तरी मात्र होइन, त्यसको उपयोग प्रभावकारी रूपमा सुनिश्चित गर्नु आवश्यक छ । समावेशी, गुणस्तरीय, प्रविधिमैत्री र उत्तरदायी शिक्षा प्रणाली निर्माण गर्न अब नीति, व्यवहार र स्रोत व्यवस्थापनबीच समन्वय कायम गर्न जरुरी भइसकेको छ । नेपालले समृद्ध राष्ट्र बन्ने सपना देखेको हो भने शिक्षा क्षेत्रलाई पहिलो प्राथमिकतामा राखेर काम गर्न सक्नुपर्छ ।
पाण्डे नेपाल शैक्षिक परामर्श संघ नेपालका पूर्वअध्यक्ष हुन् ।"
त्रिविमा नेविसंघको तोडफोड : १ हप्तापछि पनि शिक्षा मन्त्रालय भन्छ अध्ययन हुँदैछ,"काठमाडौँ त्रिभुवन विश्वविद्यालयमा तोडफोड भएको एक सातापछि विज्ञप्ति जारी गर्दै शिक्षा मन्त्रालयले शिक्षामन्त्री रघुजी पन्त गृह प्रशासनको उच्च तहसँग परामर्शमा रहेको जनाएको छ । गत बुधबार सत्तारुढ नेविसंघबाट निर्वाचित स्ववियु अध्यक्षलगायतका पदाधिकारीले उपकुलपति खड्ग केसीको कार्यकक्षमा तोडफोड गरी क्षति पुर्याएका थिए ।
त्रिवि कार्यकारी परिषद्ले दोषीलाई कारबाही गर्न प्रहरी वृत्त कीर्तिपुरमा उजुरी दिए पनि प्रहरीले अनुसन्धान प्रक्रिया अघि बढाएको छैन । प्रहरीले सार्वजनिक सम्पत्ति तोडफोड जस्तो आपराधिक घटनाको अनुसन्धान र कारबाही गर्न किटानी जाहेरी आवश्यक पर्ने भन्दै पन्छिँदै आएको छ ।
शिक्षा मन्त्रालयका प्रवक्ता शिवकुमार सापकोटाले विज्ञप्ति जारी गरेर सहकुलपति तथा शिक्षामन्त्रीले घटना सूक्ष्म अध्ययन गरिरहेको जनाएका छन् । मन्त्रीज्यू यस्तो अनुशासनहीन र गैरकानुनी कार्यमा संलग्न जोसुकै भए पनि गम्भीर अनुसन्धानबाट पहिचान गरी तिनलाई कानुनी कारबाहीको दायरामा ल्याउन गृह प्रशासनको उच्च तहसँग परामर्श गर्दै सम्बन्धित पदाधिकारीलाई आवश्यक अनुरोध गर्नु भएको छ, विज्ञप्तिमा भनिएको छ ।
दोषी नेविसंघ कार्यकर्ताको गृहमन्त्री रमेश लेखकदेखि कांग्रेस सभपाति शेरबहादुर देउवाको संरक्षणमा रहेकाले कारबाहीको आशंका गरिएको छ । शिक्षा मन्त्रालयले भविष्यमा कुनै पनि विश्वविद्यालय तथा शैक्षिक संस्थामा यस्ता अप्रिय घटना हुन नदिने गरी सम्बन्धित पक्षबाट स्वतःस्फूर्त रूपमा सावधानीपूर्ण प्रत्यन गर्न पनि आग्रह गरेको छ । तोडफोडको घटनाप्रति ध्यानार्कषण भएको जनाउँदै मन्त्रालयले विश्वविद्यालयमा हिंसात्मक, गैरकानुनी र शैक्षिक क्यालेन्डरलाई बाधा पुर्याउने कार्य निन्दनीय र भर्त्सनायोग्य रहेको जनाएको छ ।"
राप्रपाको आन्दोलनले पढाइ प्रभावित भएको भन्दै विद्यालयले लेख्यो प्रजिअलाई पत्र,"काठमाडौँ राप्रपाको आन्दोलनले विद्यालयको पठपाठन प्रभावित भएको भन्दै सिफलस्थित श्री बाल व्यवसायी केन्द्र माध्यामिक विद्यालयले प्रमुख जिल्ला अधिकारीलाई पत्र लेखेको छ ।
मंगलबार विद्यालयले प्रजिअलाई लेखेको पत्रमा राष्ट्रिय प्रजातन्त्र पार्टीले जेठ १५ गतेदेखि सुरु गरेको आन्दोलनका कारण पढाइ प्रभावित भएको उल्लेख छ ।
पत्रमा विद्यालय अगाडिको सिफल चौरमा नारा, जुलुस र चर्को आवाजमा साउन्ड आउने गरी विभिन्न गतिविधि भएकाले आन्दोलनको स्थान परिवर्तन गरी विधार्थीहरुले शान्तपूर्व अध्ययन गर्न पाउने बाल अधिकारलाई मनन गरिदिनुहुन अनुरोध गरिएको छ ।
विद्यालयले यो पत्रको बोधार्थ गृह मन्त्रालय र महानगरपालिकाको शिक्षा विभागमा पनि पठाएको छ ।"
शिक्षाविद्को चिन्ता : उच्च शिक्षाको गुणस्तर खस्कँदा समाज विकासमा अवरोध,"बझाङ 'शिक्षामा नवप्रवर्तन : अवस्था, अवसर र चुनौतीको खोजी' विषयमा भएको दुईदिने राष्ट्रिय सम्मेलन बझाङमा सम्पन्न भएको छ । जयपृथ्वी बहुमखी क्याम्पसको आयोजनामा भएको सम्मलेनमा विभिन्न विश्वविद्यालयका प्राज्ञ, अनुसन्धाता, विद्यार्थी, जनप्रतिनिधि तथा विभिन्न विषयका विज्ञ सहभागी थिए ।
सम्मलेनमा भाषा, साहित्य, कला, पत्रकारिता, कृषि, विज्ञान, इन्जिनियरिङ लगायतका विषयमा कार्यपत्र प्रस्तुति, प्यानल छलफल, अन्तरक्रिया र बहस भएका थिए । बझाङमा यस्तो खालको सम्मेलन पहिलोपटक भएको हो । विज्ञहरुले उच्च शिक्षाको गुणस्तर खस्कँदै जाँदा समाज विकासको गतिमा अवरोध पुग्न थालेको चिन्ता व्यक्त गरेका छन् ।
शिक्षाविद् डा लवदेव अवस्थीले ज्ञानको खडेरी पर्दा देश सकिने चेतावनी दिँदै विश्वविद्यालयले स्थानीय माटो सुहाउँदो ज्ञानको खेती गर्नुपर्ने बताएका छन् । उनले विश्वविद्यालयले उत्पादन गरेको ज्ञान समाजका लागि उपयोगी हुनुपर्ने भनाइ राखे ।
उच्च शिक्षामा सहकार्यको शक्ति' शीर्षकको सत्रमा बोल्दै उनले भने, सरकार, समुदाय र निजी क्षेत्रलाई आवश्यक पर्ने ज्ञानको उत्पादन गर्ने वातावरण नबनेसम्म देशको विकास सम्भव छैन ।' आफूले उत्पादन गरेको ज्ञानको खपतपछि मात्रै विश्वविद्यालय दिगो रुपमा सञ्चालन हुन सक्ने र समाजको विकासले पनि गति लिन सक्ने उनको भनाइ थियो ।
सुदूरपश्चिम विश्वविद्यालयका उपकुलपति प्राडा हेमराज पन्तले विश्वविद्यालयहरु कक्षाकोठाबाट बाहिर निस्किनुपर्ने बताए । उच्च शिक्षामा निष्ठा र शैक्षिक संस्कृतिको विकास' सत्रमा बोल्दै उनले प्राज्ञिक अनुसन्धान पैसामुखी हुँदै गइरहेकामा चिन्ता व्यक्त गरे । अनुसन्धानबाट प्राप्त ज्ञान आफैमा सम्पत्ति हो । मैले उत्पादन गरेको ज्ञान मलाई नभए मेरो अर्को पुस्तालाई काम लाग्छ । आज नभए भोलि उपयोग हुन्छ भन्ने सोचको विकास गर्न जरुरी छ ।' पन्तले अनुसन्धाताहरुले प्रकृति र समाजमा भइरहेका गतिविधिको सूक्ष्म अनुसन्धानबाट नवप्रर्वतनको खोजी गर्नुपर्ने बताए ।
सरकार र शैक्षिक संस्थाको सशक्तीकरणमा सहकार्य' शीर्षकको अर्को सत्रमा बोल्दै जयपृथ्वी नगरपालिकाका मेयर चेतराज बजालले स्थानीय तहमा नवीन प्रविधि, ज्ञान र चेतनाको आवश्यकता रहेको बताउँदै यसको उत्पादनमा स्थानिीय सरकार र विश्वविद्यालयबीच सहकार्य हुनुपर्नेमा जोड दिए । विश्वविद्यालयले मौलिक ज्ञानको खोजी र आधुनिकीकरण गर्न अनुसन्धान र त्यसको कार्यान्वयन सरकारमार्फत संस्कृतिको विकास गर्न जरुरी छ,' उनले भने, सरकारलाई परेको ज्ञानको खाँचो विश्वविद्यालयले पूर्ति गर्ने र प्राज्ञिक अनुसन्धानमा सरकारले सहयोग गर्ने वातावरण निर्माणमा ढिलाइ भइसकेको छ ।'
मष्टा गाउँपालिका अध्यक्ष ज्ञानबहादुर बोहराले उच्च शिक्षा अध्ययन हुने शैक्षिक संस्था र सरकारको सहकार्यबिना विकासले आधुनिक युगको आवश्यकता सम्बोधन गर्न नसक्ने भन्दै सहकार्यका लागि तयार रहेको बताए ।
विश्वविद्यालय अनुदान आयोग र बझाङका स्थानीय तहसँगको सहकार्यमा जयपृथ्वी बहुमुखी क्याम्पसले आयोजना गरेको राष्ट्रिय सम्मेलनमा अमेरिका र भारतका विश्वविद्यालयका प्राज्ञहरुको पनि सहभागिता रहेको थियो । अमेरिकाको म्यासाच्युसेट्स विश्वविद्यालयका वैज्ञानिक डा विष्णु जोशीले कृत्रिम बौद्धिकता र प्राकृतिक बुद्धिमताको विषेशता, अवसर, जोखिम र आगामी बाटो' विषयमा कार्यपत्र प्रस्तुत गरे । एआईको विकासले वर्तमान विश्व परिवेशलाई नयाँ युगमा प्रवेश गराउन लागेको उल्लेख गर्दै उनले एआईलाई मानवताका मूल्य सिकाउनुपर्ने चुनौती मानवसामु खडा भएको बताए ।
उच्च शिक्षाको गुणस्तर खस्किँदै जाँदा यसको सोझो असर समाजको विकास, समृद्धि तथा रुपान्तरणका क्षेत्रमा परिरहेकाले गहन छलफल र बहस हुन नसकेको सर्न्दभमा सम्मेलनको गरिएको आयोजक जयपृथ्वी क्याम्पस अनुसन्धान व्यवस्थापन इकाइका अध्यक्ष लालबहादुर बोहराले जानकारी दिए । सम्मलेनमा तीन सयभन्दा बढीको सहभागिता थियो ।"
शिक्षामा बजेट झन्झन् घट्दो,"काठमाडौँ सार्वजनिक शिक्षामा लगानी बढाउन सरकार अनुदार देखिएको छ । शिक्षामा राज्यको लगानी कुल बजेटको २० प्रतिशत पुर्याउने प्रतिबद्धतासहित निर्वाचन जितेर आएका राजनीतिक दलहरू सत्तामा पुग्दा बजेट भने ११ प्रतिशत हाराहारीभन्दा वृद्धि हुन सकेको छैन ।
अर्थमन्त्री विष्णु पौडेलले बिहीबार ल्याएको बजेटमा शिक्षा क्षेत्रमा २ खर्ब ११ अर्ब १७ करोड विनियोजन गरिएको छ । यो कुल बजेटको १०७५ प्रतिशत मात्रै हो । चालु आर्थिक वर्षमा शिक्षामा १०९५ प्रतिशत बजेट छुट्याइएको थियो । विद्यालय शिक्षा ऐन जारी हुने प्रक्रियामा रहेकाले सार्वजनिक शिक्षा सुधार गर्न राज्यको दायित्व थप गर्नुपर्ने मागविपरीत यसपालि बजेटमा झनै गिरावाट आएको देखिन्छ । आव ०८००८१ मा शिक्षामा ११२७ प्रतिशत बजेट विनियोजन भएको थियो ।
काठमाडौं विश्वविद्यालय स्कुल अफ एजुकेसनका डिन बालचन्द्र लुइँटेलले सार्वजनिक शिक्षा सुधारका लागि सरकारले बजेटमा स्पष्ट खाका ल्याउन नसकेको बताए । परम्परागत हिसाबकै बजेट आयो । सिकाइ सुधार गर्नेमा बजेट देखिँदैन । गुणस्तर शिक्षक उत्पादनमा अनुदार देखिन्छ, उनले भने, सार्वजनिक शिक्षा सुधार गर्ने खाका पनि सरकारले ल्याउन सकेन । विद्यालय शिक्षा ऐनको मस्यौदाले पनि लगानी मागेको छ । सरकारको प्रतिबद्धता देखिएन । फड्को मार्ने बजेट देखिएन ।
अर्थमन्त्री पौडेलले केही नयाँ, अधिकांश पुराना र केही पहिला नै घोषणा भए पनि पूरा हुन नसकेका कार्यक्रमसहित बजेट वक्तव्य प्रस्तुत गरे । १ सय सामुदायिक विद्यालयमा शैक्षिक नतिजामा आधारित प्रोत्साहन कार्यक्रम सञ्चालन गरिने उनले बताए । कार्यक्रमअनुसार प्रत्येक जिल्लामा कम्तीमा एक विद्यालय पर्ने गरी प्रतिविद्यालय २५ लाख उपलब्ध गराइनेछ । ती विद्यालयले अन्य विद्यालयको नतिजा सुधारका लागि सहयोग गर्ने व्यवस्था मिलाइनेछ । नमुना विद्यालय कार्यक्रम सोही मोडलमा सञ्चालन थियो । देशभर ४ सय २२ वटा नमुना विद्यालय घोषणा गरिएको छ । निर्माणाधीन नमुना विद्यालयको निर्माण पूरा गर्ने उनले जनाए ।
सामुदायिक विद्यालय समायोजन गर्ने र शिक्षक दरबन्दी पुनरावलोकन गर्ने विगतकै कार्यक्रमलाई निरन्तता दिइएको छ । बजेटमा अंग्रेजी, विज्ञान र गणित विषयका शिक्षक अभाव हुन नदिन विश्वविद्यालयसँगको सहकार्यमा शिक्षक बैंक स्थापना गरिने, स्नातक तह उत्तीर्ण विद्यार्थीलाई स्वयंसेवक शिक्षकको भूमिकामा परिचालन गरिने उल्लेख छ ।
एसईई सञ्चालन तथा व्यवस्थापन प्रदेश तहबाट गर्ने प्रबन्ध मिलाइने अर्थमन्त्री पौडेलले बताए । संसद्को शिक्षा समितिमा विचराधीन विद्यालय शिक्षा विधेयकको उपसमितिमा सांसदहरूबीच एसईई परीक्षा सञ्चालन गर्नेमा सहमति जुटेको छ । विद्यालय तहको अन्तिम परीक्षा कक्षा १२ मा सञ्चालन गर्नेमा सांसदहरू एकमत देखिएका छन् ।
कक्षा ५ सम्मका विद्यार्थीलाई उपलब्ध गराइने दिवा खाजा र छात्रालाई निःशुल्क सेनेटरी प्याड वितरण कार्यक्रमलाई बजेटमा निरन्तरता दिएको छ । २८ लाख बालबालिकाको खाजाका लागि १० अर्ब १९ करोड र १३ लाख छात्रालाई निःशुल्क प्याड वितरण गर्न १ अर्ब २९ करोड विनियोजन गरिएको छ । लक्षित समुदाय र विकट हिमाली जिल्लाका विद्यार्थीलाई प्रदान गरिँदै आएको छात्रवृत्ति निरन्तरता दिइने बजेटमा उल्लेख छ । मुसहर, डोम, चमार समुदायका विद्यार्थीलाई चिकित्सातर्फको उच्च शिक्षामा उत्प्रेरणा छात्रवृत्ति प्रदान गरिने कार्यक्रम कायमै छ । छात्रवृत्तिका लागि २ अर्ब ४४ करोड विनियोजन गरिएको पौडेलले बताए ।
सामुदायिक विद्यालयमा कार्यरत प्रारम्भिक बालविकास सहयोगी कार्यकर्ता (ईसीडी शिक्षक) र विद्यालय कर्मचारीको पारिश्रमिकबापत १० अर्ब १६ करोड विनियोजन गरिएको छ । विद्यालय शिक्षामा भर्चुअल शिक्षण प्रणालीलाई उपयोग गरिने उनले घोषणा गरे । शिक्षा मन्त्रालयले कोभिड महामारीदेखि नै सिकाइ चौतारी नामक पोर्टल सञ्चालन गर्दै आएको छ ।
अपांगता भएका विद्यार्थीलाई आधारभूत तहको शिक्षा पूरा गर्न छात्रावासको प्रबन्ध मिलाउने बजेटमा उल्लेख छ । राष्ट्रिय नियमन मापदण्ड तयार गरी निजी विद्यालयको प्रभावकारी अनुगमन गरिने अर्थमन्त्री पौडेलले बताए । राष्ट्रपति शैक्षिक सुधार कार्यक्रमलाई परिमार्जन गरी सरकारले राष्ट्रिय शैक्षिक सुधार कार्यक्रम सञ्चालन गर्ने भएको छ । शिक्षाको कार्यक्रम स्थानीय तहमा पुगे पनि केन्द्रबाट यस्ता प्रकृतिको कार्यक्रम सञ्चालन गर्दै पहुँचका आधारमा बजेट बाँड्ने गरिएको भन्दै आलोचना हुँदै आएको छ । कार्यक्रमका लागि २ अर्ब ७२ करोड विनियोजन गरिएको छ । उक्त कार्यक्रमअन्तर्गत तराई मधेसमा १ हजार ५ सय, पहाडमा १ हजार, हिमालमा ५ सयभन्दा बढी विद्यार्थी भएका विद्यालयको भौतिक पूर्वाधार निर्माण गरिने बजेटमा उल्लेख छ ।
उच्च शिक्षासम्बन्धी छाता ऐन निर्माण गरी विश्वविद्यालय सञ्चालनमा एकरूपता कायम गरिने विषयले यसपालि पनि निरन्तरता पाएको छ । अध्ययनका लागि मुलुकबाहिर जाने प्रवृत्ति कमी ल्याउन र रोजगार बजारअनुसारको जनशक्ति विकास गर्न जोड दिइनेछ । विश्वविद्यालयका विभाग एवं संकायहरू पुनर्संरचना गरिनेछ, बजेटमा भनिएको छ ।
मदन भण्डारी विज्ञान तथा प्रविधि, विदुषी योगमाया हिमालयन आयुर्वेद विश्वविद्यालयको भौतिक पूर्वाधार निर्माण र सहिद दशरथचन्द्र स्वास्थ्य विज्ञान विश्वविद्यालय सञ्चालनमा ल्याउने बजेटमा उल्लेख छ । बर्दिबास, बुटबल, सुर्खेत र डडेल्धुरामा मेडिकल कलेजको पूर्वाधार निर्माण गर्न ५६ करोड विनियोजन गरिएको छ । सार्वजनिक निकायमा इन्टर्न परिचालन गरिने नीति तथा कार्यक्रमा उल्लेखित विषयले बजेटमा पनि प्राथमिकता पाएको छ । उद्यमशीलतामैत्री शिक्षालाई प्रोत्साहन गर्न हप्तामा २० घण्टा कामको न्यूनतम ज्यालासहित कमाउँदै पढ्दै कार्यक्रम सञ्चालन गरिनेछ, पौडेलले भने ।"
शिक्षाको बजेट झन्झन् घट्दो,"काठमाडौँ सार्वजनिक शिक्षामा लगानी बढाउन सरकार अनुदार देखिएको छ । शिक्षामा राज्यको लगानी कुल बजेटको २० प्रतिशत पुर्याउने प्रतिबद्धतासहित निर्वाचन जितेर आएका राजनीतिक दलहरु सत्तामा पुग्दा बजेट भने ११ प्रतिशत हाराहारीभन्दा वृद्धि हुन सकेको छैन ।
अर्थमन्त्री विष्णु पौडेलले बिहीबार ल्याएको बजेटमा शिक्षा क्षेत्रमा २ खर्ब ११ अर्ब १७ करोड विनियोजन गरिएको छ । यो कुल बजेटको १०७५ प्रतिशत मात्रै हो । चालु आर्थिक वर्षमा शिक्षामा १०९५ प्रतिशत बजेट छुट्याइएको थियो । विद्यालय शिक्षा ऐन जारी हुने प्रक्रियामा रहेकाले सार्वजनिक शिक्षा सुधार गर्न राज्यको दायित्व थप गर्नुपर्ने मागविपरीत यसपालि बजेटमा झनै गिरावाट आएको देखिन्छ । आव ०८००८१ मा शिक्षामा ११२७ प्रतिशत बजेट विनियोजन भएको थियो ।
शिक्षामा बजेट
काठमाडौं विश्वविद्यालय स्कुल अफ एजुकेसनका डिन बालचन्द्र लुइँटेलले सार्वजनिक शिक्षा सुधारका लागि सरकारले बजेटमा स्पष्ट खाका ल्याउन नसकेको बताए । परम्परागत हिसाबकै बजेट आयो । सिकाइ सुधार गर्नेमा बजेट देखिँदैन । गुणस्तर शिक्षक उत्पादनमा अनुदार देखिन्छ, उनले भने, सार्वजनिक शिक्षा सुधार गर्ने खाका पनि सरकारले ल्याउन सकेन । विद्यालय शिक्षा ऐनको मस्यौदाले पनि लगानी मागेको छ । सरकारको प्रतिबद्धता देखिएन । फड्को मार्ने बजेट देखिएन ।
अर्थमन्त्री पौडेलले केही नयाँ, अधिकांश पुराना र केही पहिला नै घोषणा भए पनि पूरा हुन नसकेका कार्यक्रमसहित बजेट वक्तव्य प्रस्तुत गरे । १ सय सामुदायिक विद्यालयमा शैक्षिक नतिजामा आधारित प्रोत्साहन कार्यक्रम सञ्चालन गरिने उनले बताए । कार्यक्रमअनुसार प्रत्येक जिल्लामा कम्तीमा एक विद्यालय पर्ने गरी प्रतिविद्यालय २५ लाख उपलब्ध गराइनेछ । ती विद्यालयले अन्य विद्यालयको नतिजा सुधारका लागि सहयोग गर्ने व्यवस्था मिलाइनेछ । नमुना विद्यालय कार्यक्रम सोही मोडलमा सञ्चालन थियो । देशभर ४ सय २२ वटा नमुना विद्यालय घोषणा गरिएको छ । निर्माणाधीन नमुना विद्यालयको निर्माण पूरा गर्ने उनले जनाए ।
सामुदायिक विद्यालय समायोजन गर्ने र शिक्षक दरबन्दी पुनरावलोकन गर्ने विगतकै कार्यक्रमलाई निरन्तता दिइएको छ । सामुदायिक र संस्थागत विद्यालयका सफल व्यवस्थापन अभ्यासलाई अन्य सामुदायिक विद्यालयको गुणस्तर सुधारका लागि सदुपयोग गरिने बजेटमा उल्लेख छ । सरकारले प्रस्तुत गरेको नीति तथा कार्यक्रममा निजी विद्यालयसँगको सहकार्यमा सामुदायिक विद्यालय सुधार गर्ने घोषणा गरेपछि त्यसको आलोचना भएको थियो । सरकारले भाषा फेरेर बजेटमा पनि उक्त बुँदा समेटेको र निजी मात्र राम्रा छन् भन्ने भाष्य स्थापना गर्न लागेको डिन लुइँटेलले बताए ।
बजेटमा अंग्रेजी, विज्ञान र गणित विषयका शिक्षक अभाव हुन नदिन विश्वविद्यालयसँगको सहकार्यमा शिक्षक बैंक स्थापना गरिने, स्नातक तह उत्तीर्ण विद्यार्थीलाई स्वयंसेवक शिक्षकको भूमिकामा परिचालन गरिने उल्लेख छ । शिक्षक बैंक स्थापनाको अभ्यास स्थानीय तहले गर्दै आएका छन् । स्वयंसेवक शिक्षक पुरानै कार्यक्रम भए पनि कार्यान्वयन हुन सकेको छैन ।
एसईई सञ्चालन तथा व्यवस्थापन प्रदेश तहबाट गर्ने प्रबन्ध मिलाइने अर्थमन्त्री पौडेलले बताए । संसद्को शिक्षा समितिमा विचराधीन विद्यालय शिक्षा विधेयकको उपसमितिमा सांसदहरुबीच एसईई परीक्षा सञ्चालन गर्नेमा सहमति जुटेको छ । विद्यालय तहको अन्तिम परीक्षा कक्षा १२ मा सञ्चालन गर्नेमा सांसदहरु एकमत देखिएका छन् ।
कक्षा ५ सम्मका विद्यार्थीलाई उपलब्ध गराइने दिवा खाजा र छात्रालाई निःशुल्क सेनेटरी प्याड वितरण कार्यक्रमलाई बजेटमा निरन्तरता दिएको छ । २८ लाख बालबालिकाको खाजाका लागि १० अर्ब १९ करोड र १३ लाख छात्रालाई निःशुल्क प्याड वितरण गर्न १ अर्ब २९ करोड विनियोजन गरिएको छ । लक्षित समुदाय र विकट हिमाली जिल्लाका विद्यार्थीलाई प्रदान गरिँदै आएको छात्रवृत्ति निरन्तरता दिइने बजेटमा उल्लेख छ । मुसहर, डोम, चमार समुदायका विद्यार्थीलाई चिकित्सातर्फको उच्च शिक्षामा उत्प्रेरणा छात्रवृत्ति प्रदान गरिने कार्यक्रम कायमै छ । छात्रवृत्तिका लागि २ अर्ब ४४ करोड विनियोजन गरिएको पौडेलले बताए ।
सामुदायिक विद्यालयमा कार्यरत प्रारम्भिक बालविकास सहयोगी कार्यकर्ता (ईसीडी शिक्षक) र विद्यालय कर्मचारीको पारिश्रमिकबापत १० अर्ब १६ करोड विनियोजन गरिएको छ । विद्यालय शिक्षामा भर्चुअल शिक्षण प्रणालीलाई उपयोग गरिने उनले घोषणा गरे । शिक्षा मन्त्रालयले कोभिड महामारीदेखि नै सिकाइ चौतारी नामक पोर्टल सञ्चालन गर्दै आएको छ ।
अपांगता भएका विद्यार्थीलाई आधारभूत तहको शिक्षा पूरा गर्न छात्रावासको प्रबन्ध मिलाउने बजेटमा उल्लेख छ । राष्ट्रिय नियमन मापदण्ड तयार गरी निजी विद्यालयको प्रभावकारी अनुगमन गरिने अर्थमन्त्री पौडेलले बताए । राष्ट्रपति शैक्षिक सुधार कार्यक्रमलाई परिमार्जन गरी सरकारले राष्ट्रिय शैक्षिक सुधार कार्यक्रम सञ्चालन गर्ने भएको छ । शिक्षाको कार्यक्रम स्थानीय तहमा पुगे पनि केन्द्रबाट यस्ता प्रकृतिको कार्यक्रम सञ्चालन गर्दै पहुँचका आधारमा बजेट बाँड्ने गरिएको भन्दै आलोचना हुँदै आएको छ । कार्यक्रमका लागि २ अर्ब ७२ करोड विनियोजन गरिएको छ । उक्त कार्यक्रमअन्तर्गत तराई मधेसमा १ हजार ५ सय, पहाडमा १ हजार, हिमालमा ५ सयभन्दा बढी विद्यार्थी भएका विद्यालयको भौतिक पूर्वाधार निर्माण गरिने बजेटमा उल्लेख छ ।
उच्च शिक्षातर्फको बजेटमा पनि खासै नवीनता देखिँदैन । उच्च शिक्षासम्बन्धी छाता ऐन निर्माण गरी विश्वविद्यालय सञ्चालनमा एकरूपता कायम गरिने विषयले यसपालि पनि निरन्तरता पाएको छ । अध्ययनका लागि मुलुकबाहिर जाने प्रवृत्ति कमी ल्याउन र रोजगार बजारअनुसारको जनशक्ति विकास गर्न जोड दिइनेछ । विश्वविद्यालयका विभाग एवं संकायहरु पुनर्संरचना गरिनेछ, बजेटमा भनिएको छ ।
विश्वविद्यालय अनुदान आयोगको पुनर्संरचना गरी उच्च शिक्षाको नियमकारी निकाय बनाउने पनि विगतकै सरकारका कार्यक्रम हो । विद्यार्थी संख्या, शैक्षिक गुणस्तर, पूर्वाधारको आवश्यकताका आधारमा मात्र विश्वविद्यालयलाई अनुदान उपलब्ध गराउने बजेटमा उल्लेख छ । शैक्षिक सत्रअगावै शैक्षिक क्यालेन्डर प्रकाशित गर्ने, कार्यान्वयनको अनुगमन गर्ने र पालना नगर्ने विश्वविद्यालयको अनुदान रोक्ने व्यवस्था गर्ने अर्थमन्त्री पौडेलले बताए । त्रिभुवन विश्वविद्यालयलगायत विश्वविद्यालयले क्यालेन्डर लागू गरिसकेका छन् ।
मदन भण्डारी विज्ञान तथा प्रविधि, विदुषी योगमाया हिमालयन आयुर्वेद विश्वविद्यालयको भौतिक पूर्वाधार निर्माण र सहिद दशरथचन्द्र स्वास्थ्य विज्ञान विश्वविद्यालय सञ्चालनमा ल्याउने बजेटमा उल्लेख छ । विश्वविद्यालयमा विदेशी विद्यार्थी आकर्षित गर्नर्र् नीति अघि सारिएको छ । उच्चस्तरीय आर्थिक सुधार सुझाव आयोगको सिफारिसबमोजिम मेडिकल शिक्षामा प्रदान गरिँदै आएको छात्रवृत्तिलाई गरिब, जेहेनदार, अति दुर्गम क्षेत्रका विद्यार्थी लक्षित बनाइने बजेटमा समावेश छ । अहिले यसबाहेक पनि मेरिटका आधारमा विद्यार्थीले छात्रवृत्ति पाउँदै आएका छन् ।
बर्दिबास, बुटबल, सुर्खेत र डडेल्धुरामा मेडिकल कलेजको पूर्वाधार निर्माण गर्न ५६ करोड विनियोजन गरिएको छ । सरकारले दशकअघि प्रत्येक प्रदेशमा सरकारी मेडिकल कलेज स्थापना गर्ने घोषणा गरे पनि न्यून बजेटका कारण योजना पूरा हुन सकेको छैन । चिकित्साशास्त्र, इन्जिनियरिङ, सूचना प्रविधि, नर्सिङलगायतका प्राविधिक विषयमा जनशक्तिको अभाव हुन नदिन विद्यामान मापदण्ड पुनरावलोकन गरी अध्ययन कोटा वृद्धि गरिने बजेटमा उल्लेख छ । प्रधानमन्त्री केपी शर्मा ओलीले निजी मेडिकल कलेज सञ्चालकसँग सिट वृद्धि गर्ने सहमति गरेका थिए । मापदण्डका आधारमा स्वचालित प्रक्रियाबाट हुने सिट निर्धारणमा सरकार र प्रधानमन्त्री तहबाट हस्तक्षेप हुने गरेको भन्दै आलोचना हुँदै आएको छ ।
उच्च शिक्षा अध्ययन गर्न नसकेका करिब २७ हजार युवालाई छोटो अवधिको तालिम दिने र प्रत्येक प्रदेशमा नुमना प्राविधिक शिक्षालय सञ्चालन गर्ने घोषणा बजेटमार्फत गरिएको छ । सेवाको प्रकृतिका आधारमा सार्वजनिक निकायमा इन्टर्न परिचालन गरिने नीति तथा कार्यक्रमा उल्लेखित विषयले बजेटमा पनि प्राथमिकता पाएको छ । उद्यमशीलतामैत्री शिक्षालाई प्रोत्साहन गर्न हप्तामा २० घण्टा कामको न्यूनतम ज्यालासहित कमाउँदै पढ्दै कार्यक्रम सञ्चालन गरिनेछ, अर्थमन्त्री पौडेलले भने ।
बजेटका मुख्य विषय"
चिकित्सा शिक्षामा विद्यार्थी सिट संख्या बढाइने,"काठमाडौँ सरकारले चिकित्सा शास्त्रलगायत इजिन्यिरिङ, सूचना प्रविधि र नर्सिङमा भर्ना हुने विद्यार्थीको सिट संख्या वृद्धि गर्ने जनाएको छ । बिहीबार संसद्मा आगामी आर्थिक वर्षको बजेट प्रस्तुत गर्दै अर्थमन्त्री विष्णु पौडेलले यी क्षेत्रमा विद्यार्थीको सिट संख्या बढाइने बताएका हुन् ।
चिकित्सा, इन्जिनियरिङ, नर्सिङ, सूचना प्रविधिलगायतका विषयमा जनशक्ति अभाव हुन नदिन विद्यमान मापदण्ड पुनरावलकोन गरी अध्ययन कोटा वृद्धि गरिनेछ, अर्थमन्त्री पौडेलले भने । उच्चस्तरीय आर्थिक सुधार कार्यदलको सुधारअनुसार मेडिकल शिक्षामा प्रदान गरिँदै आएको छात्रवृत्तिलाई गरिब जेहेन्दार, अति दुर्गम क्षेत्रका विद्यार्थी लक्षित बनाइने बजेटमा उल्लेख छ ।
बर्दिबास, बुटवल, सुर्खेत, डडेलधुरामा निर्माणधीन र प्रस्तावित मेडिकल कलेजको पूर्वाधार अघि बढाउन ५६ करोड विनियोजन गरिएको छ । मदन भण्डारी प्राविधिक, योगमाया आयुर्वेदिक विश्वविद्यालयको र पूर्वाधार निर्माण गरिने र सहिद दशरशचन्द्र चिकित्सा विश्वविद्यालय सञ्चालन गरिने सरकारले घोषणा गरेको छ ।"
"उच्च शिक्षा बहसमा पूर्व उपकुलपतिहरूले भने, हचुवामा विश्वविद्यालय खोल्न रोक्नुपर्छ","काठमाडौँ सत्तारुढ नेपाली कांग्रेसको शिक्षा विभागले गरेको उच्च शिक्षाका आयाम विषयक नीति बहसमा त्रिभुवन विश्वविद्यालयका पूर्व उपकुलपति लगायत विज्ञहरूले सरकारसँग उच्च शिक्षाको स्पष्ट खाका चाहिने बताएका छन् ।
सोमबार काठमाडौँमा आयोजित बहसमा पूर्व उपकुलपति केदारभक्त माथेमाले सरकारले उच्च शिक्षा हचुवाको भरमा चलेको बताए । योजना र आवश्यकता बिनै विश्वविद्यालयहरूको संख्या थपिँदै गएको उनको भनाइ थियो।
कहाँ, कति वटा, कस्तो विश्वविद्यालय स्थापना गर्ने पूर्व तयारी हुनुपर्छ, माथेमाले भने, अहिले त राजनीतिक लबिङको आधारमा विश्वविद्यालय खुल्न थाले। राजनीतिक भनसुनकै भरमा विश्वविद्यालय स्थापना हुनु लोकतन्त्रका लागि खतरा हुने समेत उनले औँल्याए ।
पूर्व प्रधानमन्त्री शेरबहादुर देउवा र शिक्षामन्त्री रघुजी पन्त सहभागी कार्यक्रममा उनले विश्वविद्यालयलाई बोर्ड अफ ट्रस्टी मोडलबाट सञ्चालन गर्न र त्रिभुवन विश्वविद्यालयलाई पुनः संरचना गर्न सुझाव समेत दिए ।
२०४९ सालमा म उपकुलपति हुँदा त्रिविको ऐन बनेको हो । त्यति बेला बोर्ड अफ ट्रस्टी मोडल राख्न ध्यान पुगेन । अहिले पनि त्यही ऐनले चलेको छ । अब बोर्ड अफ ट्रस्टी मोडलमा लैजानुपर्छ, उनले भने, त्रिवि धेरै ठुलो भयो । यसलाई कोल्टे फेर्न पनि १० औँ वर्ष लाग्ने जस्तो भत्ता भयो । पुनर्संरचना गरेर लैजानुपर्छ ।
विश्वविद्यालयलाई सरकार र राजनीतिबाट टाढा राख्न ट्रस्टीमा जानुपर्ने उनले तर्क गरे । राजनीतिको गोलमालबाट विश्वविद्यालय टाढा हुनुपर्छ । सरकार र पार्टीको हस्तक्षेप हुनु हुन्न । विश्वविद्यालय त प्राज्ञहरूको गणतन्त्र हो, उनले भने ।
विश्वविद्यालयको स्वामित्व विश्वविद्यालयकै प्राज्ञमा भए मात्रै सुधार र गुणस्तरीय शिक्षा सम्भव रहेको उनले सुनाए । सरकारको काम विश्वविद्यालयमा लगानी मात्र गर्ने हो । त्यसलाई सञ्चालन गर्ने प्राज्ञहरूले नै हो, माथेमाले भने । विश्वविद्यालयले सम्बन्धन बाँड्ने प्रणाली पनि घातक रहेको टिप्पणी गरे । त्यसलाई रोक्नुपर्ने उनको सुझाव थियो ।
सुदूरपश्चिम विश्वविद्यालयका पूर्व उपकुलपति अम्बराज जोशीले स्वायत्तता भने पनि सरकारले हस्तक्षेप गर्ने गरेको गुनासो गरे । विश्वविद्यालयमाथि नियमन पनि कमजोर छ ।, सरकारबाट हस्तक्षेप रोकिनुपर्छ, उनले भने । सरकारको मात्रै भर पर्ने भन्दा पनि विश्वविद्यालयले लगानी जुटाउने तर्फ पनि ध्यान दिनुपर्ने जोशीले बताए ।
आर्थिक रूपमा बलिया मुलुकका विश्वविद्यालयले आफैँ कमाएका छन् ।, कमजोर आर्थिक अवस्था भएका मुलुकले उच्चशिक्षामा रकम गुमाएका छन्, उनले भने । नेपाल जस्ता आर्थिक अवस्था कमजोर भएका मुलुकबाट उच्चशिक्षाका लागि विद्यार्थी बाहिर जाँदा रकम गुमाएको उनले बताए । नेपालका विश्वविद्यालयले शिक्षक, पाठ्यक्रम, पठन शैली, मुल्याङकन प्रणाली, शैक्षिक क्यालेन्डर, विद्यार्थी छनोट, डिग्री प्रदानको परिपार्टीका विषयमा पुनर्विचार गर्नुपर्ने उनको सुझाव छ ।
त्यस्तै त्रिविका पूर्व उपकुलपति तीर्थ खनियाँले शिक्षा नीति अनुसार सरकार अघि नबढेको टिप्पणी गरे । २०७६ सालको शिक्षा नीति कार्यान्वयन नभएको उनको भनाई थियो । शिक्षा नीतिमा जथाभाबी विश्वविद्यालय स्थापना नगर्ने भनेपछि स्थापना भइरहेको उनले बताए ।
हचुवामा विश्वविद्यालय खुलेका छन् ।विदेशी विश्वविद्यालयका सम्बन्धनमा निर्देशिकाका भरमा ३० वर्षदेखि कलेज चलेका छन् । अहिले सम्म ऐन पनि बन्न सकेको छैन, उनले भने । राजनीतिक नेतृत्वले नै मनोमानी गरेर उच्चशिक्षा र विश्वविद्यालय बिगारेको उनले आरोप लगाए ।
राष्ट्रिय योजना आयोगका सदस्य आरपी विच्छाले सम्बन्धन बाँड्न र उपकुलपति लगायत पदाधिकारी बन्नका लागि मात्रै विश्वविद्यालय स्थापना हुने गरेको दाबी गरे । यस्तो प्रवृत्ति रोकिनुपर्ने उनको सुझाव छ । नीति बहस कार्यक्रममा उच्च शिक्षाको अवस्थाबारे शिक्षाविद्हरूले कार्यपत्र प्रस्तुत गरेका थिए । विज्ञको सुझाव समेटेर काँग्रेसले शिक्षा नीति तय गर्ने विभाग प्रमुख नैनसिंह महरले बताए।"
विद्यालय शिक्षा ऐन कार्यान्वयनका लागि पर्याप्त बजेट विनियोजन गर्न माग,"काठमाडौँ नेपाल विद्यार्थी संघ (नेविसंघ)ले विद्यालय शिक्षा ऐन कार्यान्वयनका लागि पर्याप्त बजेट विनियोजन गर्न माग गरेको छ।
नेविसंघले शिक्षा क्षेत्रका समस्याप्रति संवेदनशील भएर समाधानको प्रष्ट योजनासहित कुल बजेटको न्यूनतम २० प्रतिशत रकम शिक्षा क्षेत्रमा विनियोजन गर्न सरकारको ध्यानाकर्षण गराएको हो।
सोमबार नेविसंघका केन्द्रीय अध्यक्ष दुजाङ शेर्पा नेतृत्वको टोलीले उपप्रधान एवं अर्थमन्त्री विष्णु पौडेललाई ध्यानाकर्षण पत्र बुझाउँदै यस्तो माग गरेको हो। अर्थमन्त्री पौडेललाई २५ बुँदे ध्यानाकर्षण पत्र बुझाएको नेविसंघले विद्यार्थीमैत्री विद्यालय शिक्षा ऐन यसै आर्थिक वर्षदेखि प्रभावकारी रूपमा लागू हुनेगरी आवश्यक विनियोजन गर्न समेत माग गरेको छ।
महँगी नियन्त्रणको नीति लागू गर्नुपर्ने, विद्यार्थीहरूको जनजीवनसँग प्रत्यक्ष सरोकार राख्ने बस्तुहरूमा सहुलियत प्रदान गर्ने नीति ल्याउनुपर्ने लगायतका विषयमा ध्यानाकर्षण गराएको नेविसंघका प्रवक्ता सुरज सेजुवालले जानकारी दिए।
त्यस्तै, नेविसंघले वैदेशिक रोजगारका लागि जानुपर्ने अवस्थाको अन्त्य गर्न ४० वर्ष उमेर समूहका युवा लक्षित अनिवार्य प्राविधिक तालिम सम्बन्धी नीति तर्जुमा गर्दै देशभित्रै रोजगारीको अवसर सिर्जना गर्न सरकारको ध्यानाकर्षण गराएको छ ।"
नेपाललाई शिक्षाको हब बनाउनुपर्छ : सभापति देउवा,"काठमाडौँ नेपाली कांग्रेसका सभापति शेरबहादुर देउवाले नेपाललाई शिक्षाको हब बनाउनुपर्ने बताएका छन् । सोमबार काठमाडौँमा पार्टीको शिक्षा विभागले आयोजना गरेको कार्यक्रमलाई सम्बोधन गर्दै उनले नेपालमा राम्रो शिक्षा नभएको भन्दै अभिभावकले विदेश पढ्न आफ्ना सन्तानहरू पठाउने गरेको भन्दै नेपालमै उच्च शिक्षा दिन सक्ने वातावरण बनाउन आग्रह गरे ।
उनले नेपालमै राम्रो शिक्षा दिन सके विदेशी विद्यार्थी समेत नेपाल पढ्न आउने बताए । उनले अहिलेको समयमा शिक्षा महत्त्वपूर्ण रहेको र शिक्षालाई प्राथमिकता दिनुपर्ने बताए ।
सभापति देउवाले भने, नेपालमा राम्रो एजुकेसन छैन भन्ने हिसाबले होला, कतिपय आमा बुबाले छोराछोरी विदेश पढ्न पठाउँछन् । त्यस कारण नेपालमै राम्रो एजुकेसन दिने स्कुलदेखि लिएर युनिभर्सिटीसम्म हामीले बनाउन सक्यो भने हाम्रो देशको विद्यार्थी विदेश जानबाट रोकिन्छन् । हाम्रो देश सुन्दर छ । हावापानी सबैले । विदेशी पनि नेपालमा विद्यार्थी आउन सक्छन् । त्यसको लागि नेपाल शिक्षाको हब बन्न सक्छ । त्यस्तो किसिमको शिक्षा नेपालमा हामीले दिन सक्यौँ भने, त्यस्तो एजुकेसन दिन सक्यो भने नेपालमा विदेशी विद्यार्थी नेपाल आउन सक्छन् । नेपाल नै शिक्षाको हब बन्न सक्छ । अहिलेको बेला शिक्षा नै महत्त्वपूर्ण कुरा हो । शिक्षालाई प्राथमिकता दिनुपर्छ ।
सभापति देउवाले शिक्षा नेपालको लागि महत्त्वपूर्ण रहेको बताए । नेपालमा विदेशी विद्यार्थी आउने किसिमको आकर्षित वातावरण बनाउनुपर्नेमा जोड दिए ।"
विद्यालय शिक्षाको गुणस्तरमाथि ठाडो प्रहार,"काठमाडौँ कान्तिपुरमा प्रकाशित एसईई नहुने गरी नयाँ कानुनको तयारी शीर्षक समाचारले धेरैलाई झस्काएको छ । किनभने झन्डै एक महिना लामो आन्दोलनपछि सरकार र शिक्षक महासंघबीच भएको सहमति अनुसार धेरैजसो मागको सम्बोधन भएको थियो ।
विद्यालय तह कक्षा १२ सम्म रहेको बहानामा कक्षा १० को एसईई परीक्षा राष्ट्रियस्तरमा सञ्चालन नगर्ने, जिल्ला शिक्षा कार्यालय नरहने गरी सहमति गरेको समाचारले राम्रो सन्देश दिएको छैन । अतः नतिजा कम ल्याउने विद्यालय र शिक्षकमाथि अनुगमन गरी सुधार्नुपर्छ । शिक्षकलाई राजनीतिक अनुयायी नगराई विद्यालयमै खटाइनुपर्छ । नतिजा उच्च प्रतिशतयुक्त नभई गुणस्तरयुक्त हुनुपर्छ । ईसीडी कक्षा सबै खालका विद्यालयमा अनिवार्य गरिनुपर्छ ।
गंगाराज अर्याल, पाणिनि८, अर्घाखाँची"
विद्यालय शिक्षा विधेयकमाथिको छलफल एक सातालाई स्थगित,"काठमाडौँ शिक्षा, विज्ञान तथा प्रविधिमन्त्री रघुजी पन्तले समय मागेपछि विद्यालय शिक्षा विधेयकमाथिको छलफल शिक्षा, स्वास्थ्य तथा सूचना प्रविधि समितिले एक साताका लागि स्थगित गरेको छ ।
आइतबार उपसमितिले तयार पारेको प्रतिवेदनमाथि छलफलका क्रममा शिक्षामन्त्री पन्तले शिक्षकसँग अनौपचारिक वार्ता भइरहेको बताएका थिए । शिक्षकसँग वार्ता गरी उनीहरुको मागलाई विधेयकमा समावेश गर्न उनले ७ दिनको समय माग गरे । समितिले सरकारले माग गरेको समय दिने निर्णय गरेको सभापति अम्मरबहादुर थापाले जनाए । उपसमितिले तयार पारेको प्रतिवेदनप्रति नेपाल शिक्षक महासंघले असन्तुष्टि जनाएको छ । विगतमा भएका सहमति विधेयकले सम्बोधन गर्नुपर्ने महासंघको माग छ ।
शिक्षामन्त्री पन्तले यसअघिका सरकारले सहमति गरेका विषयमा शिक्षकहरुसँग अनौपचारिक वार्ता जारी रहेको बताए । यो सरकार पुराना सहमति पनि कार्यान्वयन गर्नुपर्ने बाध्यतात्मक अवस्था छ । अहिलेको सरकारले मन्त्रिपरिषद्बाट ९ बुँदे निर्णय विधेयकमा समावेश गर्न म प्रतिबद्ध छु ।, यसअघिका सहमतिमा छलफल गरेमा मात्र टुंगोमा पुग्न सकिन्छ, उनले भने ।
सरकारले शिक्षकसँग २०७५, २०७८ र २०८० मा सहमति गरेका थिए । ती सहमति पालना गर्न अहिलेको सरकार बाध्य नहुने मन्त्री पन्तले स्पष्ट पारे । उपसमितिले सहमति गरेका विषयमा पनि शिक्षा मन्त्रालयको असहमति रहेको भन्दै उनले विधेयकमाथि प्रस्तावनाबाटै दफाबार छलफल गर्नुपर्ने बताएका थिए । अर्थतन्त्रले धान्न सक्ने विषय मात्र विधेयकमा राख्न सकिन्छ, उनले भने, आर्थिक भार पर्ने विषय अर्थ मन्त्रालयको पतिनिधि राखेर माग टुंगो लगाउनुपर्छ ।
छलफलमा उपसमितिले टुंगो लगाउन नसकेका निजी विद्यालय र प्रारम्भिक बालविकास कक्षा इसीडी सञ्चालनको विषय एजेन्डा भए पनि शिक्षामन्त्री पन्तले यसमा आफ्नो धारणा राखेनन् । सांसदहरुले यी सहित शिक्षकसँगको सहमति कार्यान्वयनका विषयमा सरकारको धारणा माग गर्दै आएका छन् । सभापति थापालगायत अधिकांश सांसदले सहमति हुन नसकेको विषयमा पहिले सहमति कायम गरेर टुंगो लगाउनु पर्ने बताएका छन् भने शिक्षामन्त्रीसहित एमाले निकट सांसदहरुले प्रस्तावनादेखि नै दफाबार छलफल गर्नुपर्ने बताएका छन् ।
उपसमितिले टुंगो लगाएका विषयमा पनि पुनः दफाबार छलफल गर्ने हो भने वर्षदिन समय लाग्ने सभापति थापाले बताए । असार १५ गतेभित्र विधेयक प्रतिनिधि सभामा पेस गर्छौं भनेर शिक्षकहरुलाई आश्वसन दिएका छौं । त्यो बेलासम्म विधेयक टुंगो लाग्न नसके सरकारविरुद्ध भइरहेको आन्दोलन संसद् विरुद्ध हुनसक्छ, उनले भने ।
कांग्रेस, एमाले सचेतक सहित थापाले असार १५ गतेभित्र विधेयक पेश गर्ने प्रतिवद्दता शिक्षकहरुसँग गरेका थिए । सरकारले विद्यालय शिक्षा विधेयक पारित गर्दा आर्थिक भार कति थेग्नसक्छ स्पष्ट भएर आउन उनले शिक्षामन्त्रीलाई रुलिङसमेत गरे । शिक्षा लथालिंग र भताभुंग पारेका छौं । नियमन हुन सकेको छैन । अहिलेसम्म भोटको राजनीतिक मात्र भयो, उनले भने, अब सरकारले सार्वजनिक शिक्षा सुधार गर्न कति लगानी गर्न सक्छ स्पष्ट भन्नुपर्छ । खुट्टा तान्नु हुँदैन । कस्तो शिक्षा ऐन बनाउने हो । सरकारले संसद्लाई भन्नुपर्छ ।
शिक्षा सुधार गर्ने हो भने थप लगानी आवश्यक पर्ने भन्दै उनले त्यसको खाका ल्याउन मन्त्रालयलाई आग्रह गरे । सरकार अहिले जस्तो छ त्यस्तै चल्छ भन्ने जस्तो देखियो । सुधार गर्ने हो भने अहिलेका व्यवस्थाहरु परिवर्तन हुनु नै पर्छ । ऐनको जसअपजस सरकारले नै पाउने हो, थापाले भने ।
निजी विद्यालय र ईसीडी कक्षा सञ्चालनका विषयमा सांसदहरुले भने फरकफरक धारणा राखें । केही सांसदहरुले निजी विद्यालयलाई निश्चित वर्ष तोकेर गैरनाफामूलक मोडलमा गुठीमा लैजानुपर्ने बताए । केही सांसदहरुले भने गुठीमा लैजान नमिल्ने तर्क गरे । ईसीडीलाई विद्यालय संरचनाभित्र राख्ने, त्यहाँ पढाउने शिक्षकलाई अन्य शिक्षकजस्तै मान्यता दिने र २ वर्षको बनाउनेमा पनि सांसदहरुको भिन्नभिन्न धारणा थियो ।"
विद्यालय शिक्षा विधेयक टुंग्याउन सांसदले खोजे सरकारको प्रतिबद्धता,"काठमाडौँ प्रतिनिधिसभाको शिक्षा, स्वास्थ्य तथा सूचना प्रविधि समितिका सदस्यहरूले विद्यालय शिक्षा विधेयकका विषयमा सरकारको धारणा माग गरेका छन् । सरकारले नेपाल शिक्षक महासंघसँग गरेका सहमति कार्यान्वयन, विद्यालय शिक्षामा राज्यले गर्न सक्ने लगानी, निजी विद्यालय र प्रारम्भिक बालविकास (ईसीडी) सञ्चालनको ढाँचाका विषयमा सांसदले धारणा माग गरेका हुन् ।
विद्यालय शिक्षा विधेयकका सम्बन्धमा उपसमितिले दिएको प्रतिवेदनमाथि बुधबार समितिको छलफलमा कांग्रेस सांसद धनराज गुरुङले शिक्षकसँग भएका सहमति के कति सम्बोधन गर्नुपर्ने हो भन्ने विषयमा शिक्षा मन्त्रालयले स्पष्ट पार्नुपर्ने बताए । शिक्षा मन्त्रालयको धारणाबिना विधेयकमाथि दफाबार छलफल गर्नुको औचित्य नहुने गुरुङले उल्लेख गरे ।
सरकार र शिक्षकबीच भएको सहमतिबाट उपसमितिको प्रतिवेदन विचलित भयो भन्ने गुनासो आएको छ । हुबहु नभए पनि सरकारले गरेका सहमति सम्बोधन गरिनुपर्छ, उनले भने, शिक्षकसँग संवाद गरेर शिक्षा मन्त्रालयले चित्त बुझाउनुपर्छ । समितिमा दफाबार छलफल गर्नुअघि नै सरोकारवाला पक्षसँग बसेर के कति कुरा सम्बोधन गर्ने निष्कर्षमा पुग्नुपर्छ ।
पूर्वशिक्षामन्त्री समेत रहेकी सांसद विद्या भट्टराईले उपसमितिको प्रतिवेदनका कतिपय विषय अस्पष्ट रहेको औंल्याइन् । निजी विद्यालय र ईसीडी सञ्चालनका विषयमा सरकार र सांसद स्पष्ट भएर त्यहीअनुसार विधेयकमा व्यवस्था गर्नुपर्ने उनको भनाइ थियो । उपसमितिले यी दुई विषय टुंगो लगाउन सकेको छैन । भट्टराई शिक्षामन्त्री हुँदा भएको छलफलमा ईसीडीलाई विद्यालय संरचनाभित्र राख्ने र दुई वर्षको बनाउने विषयमा सहमति जुटेको थियो । तर उनले शिक्षामन्त्रीबाट राजीनामा दिएपछि ईसीडीका विषयमा भएको सहमति उल्टिएको थियो ।
ईसीडीलाई विद्यालय संरचनाभित्र राख्ने सहमतिबाट शिक्षा मन्त्रालय पछाडि हटेपछि यो विषय पेचिलो बन्दै गएको छ । विद्यालय संरचनामा राख्दा शिक्षकको दायित्व थपिएर खर्च बढ्ने भन्दै शिक्षा मन्त्रालयले असहमति जनाएको छ । ईसीडीलाई दुई वर्षको बनाउँदा सामुदायिक र निजी विद्यालयमा समान व्यवस्था गरिनुपर्ने भट्टराईको भनाइ छ । अहिले ईसीडी १ वर्षे हुने व्यवस्था अनिवार्य तथा निःशुल्क शिक्षा ऐनमा छ । तर यो कुरा निजी विद्यालयका हकमा कहिल्यै कार्यान्वयन भएन । अब कार्यान्वयन हुने गरी ऐन बनाउनुपर्छ, उनले थपिन्, २ वर्षे ईसीडी बनाउने कि नबनाउने ? ईसीडी शिक्षकलाई शिक्षकका रूपमा मान्ने कि नमान्ने ? अहिल्यै स्पष्ट हुनुपर्छ ।
सामुदायिक विद्यालयमा १ वर्षे र निजीमा ४ वर्षसम्म ईसीडी कक्षाको पठनपाठन हुँदै आएको छ । सरकारले ईसीडीमा कार्यरतलाई शिक्षकभन्दा पनि बालविकास सहयोगी कार्यकर्ताको मान्यता दिएको छ ।
राष्ट्रिय परीक्षा बोर्ड र शैक्षिक गुणस्तर परीक्षण प्राधिकरण स्वायत्तता बनाउने, शिक्षकलाई राजनीतिक दलमा आबद्ध हुन नदिने, निजी विद्यालयमा १० प्रतिशत छात्रवृत्ति लागू गर्ने, शिक्षककर्मचारीको मागको सम्बोधन गर्ने विषयमा स्पष्ट भएर मात्र दफाबार छलफल थालिनुपर्नेमा भट्टराईले जोड दिइन् । शिक्षक राजनीतिक दलमा आबद्ध नहुने भनियो । शिक्षक संगठन हुने कि नहुने ? शिक्षककर्मचारीको माग सम्बोधन गर्ने विषयमा पनि प्रतिवेदन स्पष्ट छैन । निजीले दिने १० प्रतिशत छात्रवृत्तिको कार्यान्वयन स्थानीय तहले गर्नुपर्छ, उनले भनिन् ।
सांसद रेखा शर्माले उपसमितिले टुंगो लगाउन बाँकी रहेका विषयमा स्पष्ट भएपछि मात्रै समितिले विधेयक टुंगोमा पुर्याउन सकिने बताइन् । शिक्षकसँग गरेको सहमति विधेयकमा समावेश गर्ने कि नगर्ने हो ? शिक्षा मन्त्रालयले यसको खाका बनाओस्, उनले भनिन् । उपसमितिमा सहमति कायम भएका कतिपय विषय सरकारको प्रतिबद्धता अभावले उल्टिएको उनले औंल्याइन् । विधेयकले सामुदायिक विद्यालय सुधार, विद्यार्थी, अभिभावकलाई मुख्य ध्यान दिनुपर्ने सांसद शर्माले बताइन् ।
पूर्वशिक्षामन्त्री समेत रहेकी सांसद सुमना श्रेष्ठले पनि निजी विद्यालय, ईसीडी र शिक्षकसँगका सहमतिका विषयमा शिक्षा मन्त्रालयले स्पष्ट पार्नुपर्ने बताइन् । आन्दोलनको दबाबमा ऐन बन्दैन । सडक प्रदर्शनले मुद्दा मात्र स्थापित हुने हो, शिक्षक आन्दोलततर्फ संकेत गर्दै उनले भनिन्, समयसीमा तोकेर विधेयक पारित गर्नु हुँदैन । दबाबमा काम हुँदैन । मिहिन ढंगले छलफल गरेर मात्र निष्कर्षमा पुग्नुपर्छ ।
निजी विद्यालय सञ्चालनका विषयमा गलत भाष्य बनाइएको भन्दै श्रेष्ठले असन्तुष्टि जनाइन् । निजी विद्यालयलाई निषेध गरौं भनेको होइन, शिक्षाबाट मुनाफा कमाउन हुँदैन मात्र भनिएको हो, उनले भनिन्, निजीलाई राष्ट्रियकरण गर्न खोजेको भए पो राज्यले धान्छ, धान्दैन भन्ने कुरा हुन्छ । निजी स्कुललाई गैरनाफामूलक बनाउन राज्यको ६ खर्ब चाहिँदैन ।
सांसद डिगबहादुर लिम्बूले सरकारले शिक्षामा कति लगानी गर्न सक्छ भन्नेमा स्पष्ट धारणा आउनुपर्ने बताए । शिक्षकसँग भएको सहमति कसरी कार्यान्वयन गर्ने हो, सरकारले स्पष्ट भनिदिनुपर्छ । विधेयकमाथि छलफल हुँदा सरकार तयारी गरेर आउनुपर्छ, उनले भने, सरकार पानीमाथिको उभानो बन्ने, दोष सांसदलाई लगाउने गर्न मिल्दैन ।"
विद्यालय शिक्षा विधेयक टुंग्याउन सांसदले खोजे सरकारको प्रतिबद्धता,"काठमाडौँ विद्यालय शिक्षा विधेयकका सम्बन्धमा उपसमितिले दिएको प्रतिवेदनमाथि बुधबार समितिमा छलफल गर्दै सांसदहरूले सरकारको स्पष्ट धारणा माग गरेका छन् । सरकारले नेपाल शिक्षक महासंघसँग गरेका सहमति कार्यान्वयन, विद्यालय शिक्षामा राज्यले गर्न सक्ने लगानी, निजी विद्यालय र प्रारम्भिक बालविकास (ईसीडी) सञ्चालनको मोडालिटीका विषयमा सांसदले सरकारका स्पष्ट दृष्टिकोण चाहिने बताए ।
शिक्षामन्त्री रघुजी पन्तले कतिपय विषय राजनीतिक नेतृत्वको तहबाट पनि सहमति खोज्नु पर्ने भएकाले दफाबार छलफल गर्दै जाँदा टुंगोमा पुगिने जनाए । सांसदहरुले भने सहमति जुटेपछि मात्र विधेयक टुंगोमा पुर्याउने गरी समितिमा छलफल थाल्न उपयुक्त हुने धारणा राखे ।
कांग्रेस सांसद धनराज गुरुङले उपसमितिको प्रतिवेदन शिक्षकसँग गरिएको सहमतिबाट विचलित भएको गुनासो आएको बताए । शिक्षकसँग भएका सहमति के कति सम्बोधन गर्नुपर्ने हो शिक्षा मन्त्रालयले स्पष्ट पार्नुपर्ने उनले जनाए । शिक्षा मन्त्रालयको धारणाबिना विधेयकमाथि दफाबार छलफल गर्नुको औचित्य नहुने गुरुङले औंल्याए । सरकार र शिक्षकबीच भएको सहमतिबाट विचलित भयो भन्ने गुनासो आएको छ । हुबहु नभए पनि सरकारले गरेका सहमति सम्बोधन गरिनुपर्छ, उनले भने, शिक्षकसँग संवाद गरेर शिक्षा मन्त्रालयले चित्त बुझाउनुपर्छ । समितिमा दफाबार छलफल गर्नुअघि नै सरोकारवाला पक्षसँग बसेर के कति कुरा सम्बोधन गर्ने निर्ष्कषमा पुग्नुपर्छ । उपसमितिले समितिमा बुझाएको प्रतिवेदनप्रति शिक्षक महासंघले असन्तुष्टि जनाउँदै आन्दोलनको चेतावनी दिएको छ ।
सांसद विद्या भट्टराईले उपसमितिको प्रतिवेदनका कतिपय विषय अस्पष्ट रहेको औंल्याउँदै स्पष्ट पार्नुपर्ने बताइन् । निजी विद्यालय र ईसीडी सञ्चालनका विषयमा सरकार र सांसदहरू स्पष्ट भएर त्यहीअनुसार विधेयकमा व्यवस्था गर्नुपर्ने उनको भनाइ थियो । उपसमितिले यी दुई विषय टुंगो लगाउन सकेको छैन । भट्टराई शिक्षामन्त्री हुँदा भएको छलफलमा ईसीडीलाई विद्यालय संरचनाभित्र राख्ने र दुई वर्षको बनाउने विषयमा सहमति जुटेको थियो । तर उनले शिक्षामन्त्रीबाट राजीनामा दिएपछि ईसीडीका विषयमा भएको सहमति उल्टिएको थियो ।
ईसीडीलाई विद्यालय संरचनाभित्र राख्ने सहमतिबाट शिक्षा मन्त्रालय पछि हटेपछि विषय पेचिलो बन्दै गएको छ । विद्यालय संरचनामा राख्दा शिक्षकको दायित्व थपिएर खर्च बढ्ने भन्दै शिक्षा मन्त्रालयले असहमति जनाएको छ । ईसीडीलाई दुई वर्षको बनाउँदा सामुदायिक र निजी विद्यालयमा समान व्यवस्था गरिनुपर्ने भट्टराईले बताइन् । अहिले ईसीडी १ वर्षे हुने कुरा अनिवार्य तथा निःशुल्क शिक्षा ऐनमा व्यवस्था छ । तर यो कुरा निजी विद्यालयका हकमा कहिल्यै कार्यान्वयन भएन । अब ऐन बन्दा कार्यान्वयन हुने गरी बनाउनुपर्छ, उनले थपिन, २ वर्षे ईसीडी बनाउने कि नबनाउने ?, ईसीडी शिक्षकलाई शिक्षकका रुपमा मान्ने कि नमान्ने ?, अहिल्यै स्पष्ट हुनुपर्छ ।
सामुदायिक विद्यालयमा १ वर्षे र निजीमा ४ वर्षसम्म ईसीडी कक्षाको पठनपाठन हुँदै आएको छ । सरकारले ईसीडीमा शिक्षकभन्दा पनि बालबिकास सहयोगी कार्यकर्ताको मान्यता दिएको छ ।
राष्ट्रिय परीक्षा बोर्ड र शैक्षिक गुणस्तर परीक्षण प्राधिकरण स्वायत्तत बनाउने, शिक्षकलाई राजनीतिक दलमा आबद्ध हुन नदिने, निजी विद्यालयमा १० प्रतिशत छात्रवृत्ति लागु, शिक्षककर्मचारीको मागको सम्बोधनका बिषयमा स्पष्ट भएर मात्र दफाबार छलफल थालिनुपर्ने भट्टराईले जनाईन । शिक्षक राजनीतिक दलमा आबद्ध नहुने भनियो । शिक्षक संगठन हुने कि नहुने ? शिक्षककर्मचारीको मागको सम्बोधन गर्ने विषयमा पनि प्रतिवेदन स्पष्ट छैन । निजीले दिने १० प्रतिशत छात्रवृत्तिको कार्यान्वयन स्थानीय तहले गर्नुपर्छ, उनले भनिन् ।
तस्बिरहरू : रासस
सांसद रेखा शर्माले उपसमितिले टुंगो लगाउन बाँकी रहेका विषयमा स्पष्ट भएपछि मात्रै समितिले विधेयक टुंगोमा पुर्याउन सकिने बताइन् । शिक्षकसँग गरेको सहमति विधेयकमा समावेश गर्ने कि नगर्ने हो । शिक्षा मन्त्रालयले यसको खाका बनाओस्, उनले भनिन । ईसीडीलगायत उपसमितिमा सहमति कायम भएका विषय पनि सरकारको प्रतिबद्धता अभावले उल्टिएको उनले औंल्याइन् । विधेयकले सामुदायिक विद्यालय सुधार, विद्यार्थी, अभिभावकलाई मुख्य ध्यान दिनुपर्ने उनको भनाइ थियो । सांसद सुमना श्रेष्ठले निजी विद्यालय, ईसीडी र शिक्षकसँगका सहमतिका विषयमा शिक्षा मन्त्रालयले स्पष्ट पार्नुपर्ने बताइन् ।
आन्दोलनको दबाबमा ऐन बन्दैन । सडक प्रर्दशनले मुद्दा मात्र स्थापित हुने हो, शिक्षक आन्दोलनतर्फ संकेत गर्दै उनले भनिन्, समयसीमा तोकेर विधेयक पारित गर्नु हुँदैन । दबाबमा काम हुँदैन । मिहीन ढंगले छलफल गरेर मात्र निर्ष्कषमा पुग्नुपर्छ । ईसीडीका विषयमा भएको सहमति र निजी विद्यालय सञ्चालनका विषयमा गलत भाष्य बनाइएको भन्दै श्रेष्ठले असन्तुष्टि जनाइन् । निजी विद्यालयलाई निषेध गरौं भनेको होइन । शिक्षाबाट मुनाफा कमाउन हुँदैन मात्र भनिएको हो, उनले भनिन्, निजीलाई राष्ट्रियकरण गर्न खोजेको भए पो राज्यले धान्छ, धान्दैन भन्ने कुरा हुन्छ । निजी स्कुललाई गैरनाफामूलक बनाउन राज्यको ६ खर्ब चाहिँदैन ।
सांसद डिगबहादुर लिम्बूले सरकारले शिक्षामा कति लगानी गर्न सक्छ स्पष्ट भएर आउनुपर्ने बताए । शिक्षकसँग भएको सहमति कसरी कार्यान्वयन गर्ने हो । सरकारले स्पष्ट भनिदिनुपर्छ । विधेयकमाथि छलफल हुँदा सरकार पूर्ण तयारी गरेर आउनुपर्छ, उनले भने, सरकार पानीमाथिको उभानो बन्ने दोष सांसदलाई लगाउने गर्न मिल्दैन । शिक्षक, कर्मचारीलगायतको समस्या एकमुष्ट सम्बोधन गर्न नसके पनि किस्ताकिस्तामा गर्न सकिने उनले औंल्याए । समितिमा आइतबारदेखि दफाबार छलफल गर्ने गरी सैद्धान्तिक छलफल सकिएको थियो ।"
विद्यालय शिक्षा विधेयक शिक्षक विरोधी रहेको शिक्षक महासंघको आरोप,"काठमाडौँ शिक्षा, स्वास्थ्य तथा सूचना प्रविधि समिति अन्तर्गतको उपसमितिबाट पारित विद्यालय शिक्षा विधेयकका व्यवस्थाहरू शिक्षक विरोधी रहेको नेपाल शिक्षक महासंघले जनाएको छ।
सांसद छविलाल विश्वकर्मा संयोजकत्वमा रहेको उपसमितिले विधेयकमाथि दफावार छलफल गरी आइतबार समितिमा प्रतिवेदन बुझाएको थियो। प्रतिवेदनमा उल्लेख गरिएका विषयहरू मूल विधेयकभन्दा पनि अनुदार र शिक्षककर्मचारी विरोधी रहेको महासंघका अध्यक्ष लक्ष्मीकिशोर सुवेदीले जनाएका छन्। सरकारसँग महासंघले २०७५, २०७८ र २०८० मा गरेको सहमतिअनुसार विधेयक नआएको उनको भनाइ छ।
अध्यक्ष सुवेदीले सामाजिक सञ्जालमार्फत असन्तुष्टि जनाउँदै लेखेका छन्, 'विधेयकको प्रतिवेदन थुप्रै सवालमा अहिले दर्ता भएको विधेयकभन्दा पनि अनुदार र शिक्षककर्मचारी विरोधी भएको देखियो। सबै सहमति लत्त्याइयो। भरखरै भएको २०८१०८२ को आन्दोलनलाई पनि बिर्सिएको देखियो। अब झन् दह्रो लडाइँ लड्नुको विकल्प छैन।'
ती सहमतिअनुसार विद्यालय शिक्षा विधेयक जारी गर्न माग राख्दै महासंघले चैत २० गतेदेखि काठमाडौँमा २९ दिनसम्म सडक आन्दोलन गरेको थियो।
विधेयकले अस्थायी प्रकृतिका राहत, साबिक उमावि, अस्थायीकरार, सिकाइ अनुदान, प्राविधिक धार, विशेष शिक्षा लगायतका शिक्षकलाई पनि सहमति अनुसार न्याय नदिएको अध्यक्ष सुवेदीले बताएका छन्। उपसमितिको प्रतिवेदनमा यस्ता शिक्षकलाई ६० प्रतिशत सिटमा सीमित प्रतिस्पर्धा गर्ने व्यवस्था गरिएको उल्लेख गर्दै सुवेदीले लेखेका छन्, 'आवधिक बढुवाको प्रबन्ध पनि चन्द्रमामा दिएको घडेरीजस्तै हुने भयो। सरुवा झन् शिक्षक मारा भयो। अस्थायी अवधि गणनाको समस्या पनि सम्बोधन भएन। विभागीय कारबाही जस्ताको तस्तै रह्यो। बाल कक्षा शिक्षक र विद्यालय कर्मचारीको समस्या पनि सम्बोधन हुन सकेन। सबैलाई अन्याय गर्न खोजियो।'
विधेयकले शिक्षकको आवधिक बढुवा १० वर्षमा गर्ने, शिक्षक सरुवा २, ५ र ७ वर्षमा हुने, विद्यालय कर्मचारीलाई न्यूनतम पारिश्रमिक दिने लगायतका सहमति उल्लेख भए पनि प्रारम्भिक बाल विकास कक्षा (इसीडी) लाई दुई वर्षे बनाउने र विद्यालय संरचनामा राख्ने विषयमा भने सहमति जुट्न सकेको छैन।"
विद्यालय शिक्षा विधेयक : दुइटा विषय थाती राखेर संसदीय उपसमितिले बुझायो प्रतिवेदन,"काठमाडौँ दुइटा विवादित विषय थाती राखेर संसदीय उपसमितिले प्रतिनिधि सभाको शिक्षा, स्वास्थ्य तथा प्रविधि समितिलाई प्रतिवेदन बुझाएको छ । आइतबार एमाले सांसद छविलाल विश्वकर्मा संयोजक रहेको उपसमितिले समितिलाई प्रतिवेदन बुझाएको हो ।
संयोजक विश्वकर्माले समिति सभापति अम्मरबहादुर थापालाई प्रतिवेदन बुझाएका हुन् । निजी स्कुल र प्रारम्भिक बालविकास कक्षा (ईसीडी) सञ्चालनका विषयमा भने उपसमितिमा सहमति जुट्न सकेन । यी विषय अब समितिमै छलफल हुने पनि संयोजक विश्वकर्माले बताए ।
एसईई परीक्षा नहुने, जिल्ला शिक्षा कार्यालय नरहने, आन्तरिक प्रतिस्पर्धाबाट ६० र खुलाबाट ४० प्रतिशत शिक्षक नियुक्त गर्ने, प्रधानाध्यापक प्रदेशबाट प्रतिस्पर्धामा नियुक्त हुने र निजी विद्यालयलाई छात्रवृत्तिमा नियमन गर्ने सहमति भएको छ । त्यस्तै शिक्षकको सरुवा ५ देखि ७ वर्षमा मात्र हुने, हरेक प्रदेशमा २ विशिष्ट श्रेणीको शिक्षक रहने, विद्यालय कर्मचारीको दरबन्दी कायम गर्ने र शिक्षकको आवधिक बढुवा सुनिश्चित गर्ने टुंगो लागेको छ ।
विद्यालय शिक्षा विधेयक छिटोछरितो टुंगो लगाउन भन्दै समितिले ८ चैतमा सांसद छविलाल विश्वकर्माको संयोजकत्वमा दफावार छलफल गर्न ११ सदस्यीय उपसमिति गठन गरेको थियो । उपसमितिले १८ चैतदेखि दफावार छलफल थालेको थियो ।
विधेयकमा निजी विद्यालयलाई कम्पनी मोडलमा अहिलेको अवस्थामै सञ्चालन हुन दिनुपर्ने उल्लेख छ । विधेयकका संशोधनकर्ता सत्तारूढ र प्रतिस्पर्धी सांसदले भने निश्चित अवधि तोकेर गैरनाफामूलक मोडल (गुठी) मा लैजानुपर्ने बताउँदै आएका छन् । यस विषयमा सरकारको स्पष्ट धारणा नआएको र कति वर्षभित्र गुठीमा लैजाने भन्नेमा पनि सांसदबीच मतान्तर देखिएकाले सहमति जुट्न नसकेको छलफलमा सहभागी सांसद बताउँछन् ।"
मोबाइलको बत्ती बालेर विद्यालय शिक्षा विधेयकमाथि उपसमितिमा छलफल,"काठमाडौँ अघोषित लोडसेडिङका कारण शिक्षा, स्वास्थ्य तथा सूचना प्रविधि समितिको उपसमिति बैठक मोबाइलको बत्ती बालेर सञ्चालन गरिएको छ ।
देशको मुख्य प्रशासनिक अड्डा रहेको सिंहदरबारमै शुक्रबार बिजुली आउनेजाने समस्या कारण विद्यालय शिक्षा विधेयकमाथिको उपसमितिको छलफल मोबाइल बत्ती बालेर सञ्चालन गरिएको हो । बैठकमा सहभागी रास्वपा सांसद सुमना श्रेष्ठको सचिवालयले 'फोनको बत्तीमा शिक्षाको उपसमिति अहिले !' भनेर फेसबुकमा पोस्ट गरेको छ ।
काठमाडौं उपत्यकासहित देशका विभिन्न भागमा बिहीबारदेखि नै बिजुली घरीघरी आउने जाने भइरहेको छ । अघोषित लोडसेडिङका कारण आजित नागरिकले प्रधानमन्त्री केपी शर्मा ओली, ऊर्जामन्त्री दीपक खड्का, नेपाल विद्युत् प्राधिकरणका कार्यकारी निर्देशक हितेन्द्रदेव शाक्यको चर्को आलोचना गरिरहेका छन् ।"
प्राविधिक शिक्षा सुधारको मार्ग,"मुलुकमा आवश्यक आधारभूत, मध्यमस्तरीय तथा उच्चस्तरीय प्राविधिक जनशक्ति उत्पादन गर्न प्राविधिक शिक्षा तथा व्यावसायिक तालिम परिषद् (सीटीईभीटी) को स्थापना भएको हो । यसले प्राविधिक शिक्षा र व्यावसायिक तालिमका क्षेत्रमा नीति निर्माण, प्रावधिक एवं व्यावसायिक शिक्षा र तालिमको व्यवस्था, पाठ्यक्रम विकास, संस्था सम्बन्धन, अनुगमन र परीक्षा सञ्चालन, सीपको स्तर निर्धारण र प्रमाणीकरणजस्ता मुख्य कार्य गरिरहेको छ ।
२०४५ सालमा स्थापित परिषद्को मुख्य उद्देश्य मुलुकमा दक्ष र योग्य प्राविधिक जनशक्ति उत्पादन गर्दै रोजगार, स्वरोजगार र उद्यमशीलता विकासको अवसर सिर्जना गर्नु पनि हो । हाल सीटीईभीटीका देशभर ६६ आंगिक, ५५ साझेदारी, ४ सय २२ निजी र ६ सय ३९ सामुदायिक विद्यालयमा प्राविधिक शिक्षा सञ्चालन गर्ने शिक्षालय गरी १ हजार १ सय ८२ वटा शिक्षालय रहेका छन् ।
यी शिक्षालयमा प्राविधिक एसईई (प्रिडिप्लोमा) तथा डिप्लोमा तहका स्वास्थ्य, इन्जिनियरिङ, एग्रिकल्चर, हस्पिटालिटीलगायतका संकायका विविध कार्यक्रम सञ्चालनमा छन् । यी कार्यक्रम रोजगारमूखी, प्राविधिक दक्षता र व्यावसायिक सीपको विकासमा केन्द्रित छन्, जसले राष्ट्रिय र अन्तर्राष्ट्रिय रोजगारीका लागि योग्य आधारभूत तथा मध्यमस्तरीय प्राविधिक जनशक्ति उत्पादन गर्न मद्दत पुर्याउँछन् ।
सीटीईभीटीले नेपालभर सञ्चालन गरेका प्राविधिक शिक्षा तथा व्यावसायिक तालिम (टीभीईटी) कार्यक्रमका प्रिडिप्लोमा तथा डिप्लोमा तहमा विगत शैक्षिक वर्षदेखि नै भर्ना क्षमताअनुसार विद्यार्थीको भर्ना नभएको देखिन्छ, जसले उपलब्ध सिटहरूको प्रभावकारी उपयोगमा चुनौती उत्पन्न गरेको छ ।
सीटीईभीटीका विभिन्न डिप्लोमा र प्रिडिप्लोमा तहका सञ्चालित कार्यक्रममा भर्ना क्षमताअनुसार भर्ना अवस्था नहुनु तथा उपलब्ध सिट खाली रहेको तथ्य तालिकाबाटै छर्लङ्ग हुन्छ । यस सन्दर्भमा परिषद्को वैशाख २६ मा बसेको २०७ औं बैठकले प्रशिक्षार्थी भर्ना प्रक्रियाका लागि परीक्षाको ढाँचा परिवर्तन गर्न स्वीकृति प्रदान गरेपश्चात् प्रिडिप्लोमा र डिप्लोमा तथा प्रमाणपत्र तहमा प्रशिक्षार्थी छनोट, छात्रवृत्ति वितरण तथा भर्नासम्बन्धी निर्देशिका, २०८२ जारी भएको छ ।
एसईईमा आवेदकले प्राप्त गरेको स्तरीकृत अंकमा सामुदायिक विद्यालयबाट उत्तीर्ण गरेको भए थप एक अंक र संस्थागत विद्यालयबाट उत्तीर्ण गरेको भए ०८५ अंक थप गरी योग्यताक्रम निर्धारण गर्ने व्यवस्था गरिएको छ । एसईईको जीपीएका आधारमा योग्यताक्रम निर्धारण गर्दा भर्ना प्रक्रियामा पनि सुधार देखिनेछ ।
जीपीएका आधारमा भर्ना गर्दा ग्रामीण, आर्थिक रूपमा कमजोर र सीमित शैक्षिक पहुँच भएका विद्यार्थीले पनि सहजै प्राविधिक शिक्षामा पहुँच पाउन सम्भव हुनेछ । प्रवेश परीक्षाको झन्झट हट्दा प्राविधिक शिक्षामा समावेशिता बढ्ने र सबै क्षेत्रका विद्यार्थीलाई समान अवसर प्राप्त हुनेछ ।
जीपीए आधारित भर्नाले विद्यार्थीको शैक्षिक उपलब्धिको सम्मान गर्ने र उनीहरूले आफ्नो एसईई परिणामका आधारमा भर्ना पाउँदा आत्मविश्वास बढ्नेछ । आफूलाई योग्य महसुस गर्न सक्ने छन् । यसो गर्दा भर्ना प्रक्रिया पूर्वानुमानित र पारदर्शीसमेत बन्नेछ । विद्यार्थीलाई प्राविधिक शिक्षामा प्रवेश गर्न थप प्रोत्साहन मिल्ने र प्रवेश परीक्षाको तनाव, तयारी र अन्योललाई यसले हटाउनाले उनीहरूको आत्मविश्वास पनि वृद्धि हुनेछ ।
प्रवेश परीक्षा हटाउँदा विद्यार्थी र अभिभावकलाई ठूलो आर्थिक र समयको बचत हुनेछ । परीक्षा तयारीका लागि कोचिङ तथा ट्युसन शुल्क, यात्रा खर्चजस्ता थुप्रै आर्थिक भारबाट छुटकारा मिल्नेछ । जसले आर्थिक रूपले कमजोर विद्यार्थी, अभिभावक र परिवारलाई ठूलो राहत मिल्नुका साथै कार्यालय तथा शिक्षालयलाई समेत परीक्षा आयोजना, मूल्यांकन र व्यवस्थापनका लागि लाग्ने समय, आर्थिक भार तथा अतिरिक्त खर्च घट्नेछ ।
भर्ना क्षमताअनुसार भर्ना हुने गरी आवेदन नपरेको अवस्थामा पनि प्रवेश परीक्षा सञ्चालन गरिरहेको र दूरदराजबाट घण्टौंको यात्रा तय गरेर प्रवेश परीक्षा केन्द्रमा पुग्नुपर्ने बाध्यता रहेका कारण अनावश्यक मानसिक तनाव सिर्जना हुने भएकाले यस्ता असान्दर्भिक प्रावधान हटाइएमा प्रवेश योग्यता पुगेका विद्यार्थीमा मानसिक तनाव कम हुनेछ ।
यद्यपि, क्षमताभन्दा बढी आवेदन पर्दै आएको एक मात्र कार्यक्रम प्रमाण पत्र तह नर्सिङमा समेत प्रवेश परीक्षाका नाममा गरिने अनावश्यक हल्ला र गुनासोबाट मुक्त रहन योग्यता क्रममा आधारित भर्ना प्रक्रियाले राम्रो शैक्षिक पृष्ठभूमि भएका, मेधावी र सक्षम विद्यार्थी छनोट गर्न सहयोग पुर्याउनुका साथै विद्यार्थी स्वयंलाई भर्ना हुन पाउने वा नपाउने निश्चितता प्रदान गर्ने हुँदा ढुक्क र तनावमुक्त बनाउनेछ ।
जीपीएमा आधारित भर्ना प्रक्रियाले यसको पारदर्शिता र निष्पक्षता कायम राख्न मद्दत पुर्याउनेछ । कुनै प्रकारको राजनीतिक दबाब, अनुचित आर्थिक प्रभाव, भनसुन वा अन्य भेदभावबाट मुक्त हुन सहज बनाउनेछ । यसले विद्यार्थी र अभिभावकलाई नतिजामा विश्वस्त तुल्याउनुका साथै संस्थाप्रतिको भरोसा पनि बढाउनेछ । व्यवस्थापनलाई विद्यार्थी छनोट गर्दा स्पष्ट मापदण्ड हुने, जसले प्रक्रियागत त्रुटि र अन्योललाई न्यून गर्नेछ ।
साथै सम्पूर्ण भर्ना प्रक्रिया डिजिटल गर्न सक्दा प्रशासनिक काममा समेत सुधार आउनेछ । नतिजा छिटो प्रकाशन गर्न र विद्यार्थीको भर्ना प्रक्रियामा तीव्रता ल्याउन पनि यसले मद्दत पुर्याउनेछ । यसले व्यवस्थापन र प्रशिक्षककर्मचारीलाई गुणस्तरीय शिक्षण, पाठ्यक्रम विकास, अनुसन्धान र विद्यार्थीको क्षमता विकासमा बढी समय दिन सक्छन् । यसले जनशक्तिको उत्पादकत्व बढाउन पनि मद्दत पुर्याउनेछ । जीपीएका आधारमा भर्ना गर्दा विद्यार्थीको एसईईको योग्यताको कदर हुने र उनीहरूलाई
आफ्नो शैक्षिक उपलब्धिप्रति गर्व महसुस हुनेछ । उनीहरू आफ्नो मिहिनेत र सीपको वास्तविक मूल्यांकन भएकाले भविष्यमा थप कडा परिश्रम गर्न प्रेरित हुनेछन् । विद्यार्थीले कक्षा १० मा मात्र नभई, कक्षा ८ र ९ मा पनि आफ्नो शैक्षिक प्रदर्शनमा ध्यान दिन प्रेरणा पाउनेछन् ।
यसका अतिरिक्त एसईईको नतिजा सुधारका लागि विद्यालय पनि थप जिम्मेवार बन्न बाध्य हुनेछन् । विद्यालयले गुणस्तरीय शिक्षण, समयमै परीक्षा तयारी, विद्यार्थीका लागि अतिरिक्त कक्षा, मार्गदर्शन र परामर्श सेवाजस्ता कार्यक्रम सञ्चालन गर्न प्रोत्साहन पाउनेछन् । यसले समग्र शिक्षा प्रणालीमै सुधार ल्याउन मद्दत पुर्याउनेछ ।
जीपीएमा आधारित भर्ना प्रक्रियाले समाजमा सीपयुक्त जनशक्ति उत्पादनमा भूमिका निर्वाह गर्नुका साथै नेपालको प्राविधिक शिक्षा प्रणालीलाई समावेशी, पारदर्शी र सुलभ बनाउने दिशामा महत्त्वपूर्ण कदम साबित हुन सक्छ । विद्यार्थीलाई प्राविधिक शिक्षाबाट प्राप्त सीपले प्रत्यक्ष रोजगार, स्वरोजगार तथा उद्यमशीलता विकासमा कसरी सहयोग पुर्याउँछ भन्ने स्पष्ट जानकारी दिन र आफ्ना कार्यक्रमलाई बजारको माग र प्रविधिको विकाससँग आएका परिवर्तनसँग समायोजन गर्दै समयसापेक्ष बनाउन भने साँच्चै जरुरी छ ।"
बिदामा पनि पठनपाठन गर्न शिक्षा मन्त्रालयको अनुरोध,"काठमाडौँ शिक्षा, विज्ञान तथा प्रविधि मन्त्रालयले विद्यालयको अनुकूलताअनुसार हिउँदे अथवा वर्षे बिदाको अवधिमा पनि पठनपाठन गर्न सामुदायिक विद्यालयलाई अनुरोध गरेको छ ।
मन्त्रालयले विज्ञप्ति जारी गर्दै विस २०८१ चैत महिनामा सञ्चालन गरिएको शिक्षक तथा कर्मचारीको काठमाडौँ केन्द्रित आन्दोलनका कारण सामुदायिक विद्यालयका विद्यार्थी भर्ना एवं पठनपाठनलगायत कार्यमा पर्न गएकाले यस्तो अनुरोध गरेको जनाएको छ ।
मन्त्रालयले महासङ्घको प्रतिबद्धतासमेतका आधारमा आवश्यक व्ययस्था मिलाउन सम्पूर्ण सामुदायिक विद्यालयलाई अनुरोध गरेको उल्लेख गरेको छ ।
'पेसागत आन्दोलनका कार्यक्रममा शिक्षक तथा कर्मचारीको सहभागिताका कारण विद्यालयमा अनुपस्थितिलगायतका सवालको व्यवस्थापन गर्दै शिक्षकको मनोबल उच्च राख्दै विद्यालयको प्रशासकीय प्रबन्ध मिलाउन वाञ्छनीय भएकाले यस्तो आग्रह गरिएको हो,' विज्ञप्तिमा उल्लेख छ ।
यस्तै, शिक्षक र कर्मचारीहरू हाल विद्यालय फर्केर आफ्नो पेसागत दैनिकी सञ्चालन गरिरहेको सन्दर्भमा सबैको निरन्तर सक्रियता, उत्प्रेरित कार्यसम्पादन तथा विद्यार्थीको सिकाइ उपलब्धिमा विशेष सुधार ल्याउन शिक्षकको अठोटलाई प्रवर्द्धन गर्ने उद्देश्यले विशिष्ट प्रकारको समन्वय, सहकार्य र सहजीकरणको भूमिका निर्बाह गरिदिन सबै स्थानीय तह, विद्यालय तथा सरोकार भएकालाई मन्त्रालयले विशेष अनुरोधसमेत गरेको छ ।"
भुइँमान्छेका दु:ख महँगीको मार अनि स्वास्थ्य र शिक्षाको चिन्ता,"भैरहवा भुइँ तहका नागरिकका सुखदुःख के हुन् ? उनीहरूले अहिले भोगिरहेको अप्ठ्यारो के हो ? अनि उनीहरूका सुख र सपना के हुन् ? यही बुझ्न हामीले सय दिनअघि घरखर्च स्तम्भ सुरु गरेका थियौं । हरेक दिन हामीले भुइँ तहका नागरिकका कथा उनीहरूकै भाषा र शैलीमा प्रकाशित गरेका थियौं ।
पूर्वको ताप्लेजुङदेखि सुदूरपश्चिमको डडेलधुरासम्मका ५७ जिल्लाका विभिन्न जात, धर्म, वर्ण र आर्थिक पृष्ठभूमिका सय नागरिकले हामीसँग बाँडेका सुखदुःख र संघर्षलाई हामीले विश्लेषण गरेर भुइँ तहका नागरिकको जीवनको आयाम बुझाउने प्रयास गरेका छौं ।
चर्को धुपमा सडक छेउमा बसेर मकै पोल्नेदेखि, भतभती पोल्ने पिच सडकमा कुल्फीदेखि सातु सर्वत बेच्नेसम्म, डोको नाम्लो बुनेर बेच्दै गुजारा चलाउनेदेखि अटो रिक्सा चलाउनेसम्म, भरियादेखि ज्यामीसम्म र परम्परागत पेसा धानिरहेकाहरूको घरखर्चको कथा हामीले यसबीचमा प्रकाशित गर्यौं । हर दिन संघर्षको जीवन बाँचिरहेका भुइँ तहका नागरिकलाई नुनतेलको जोहो कसरी गर्ने भन्नेदेखि बालबच्चाको स्कुलको खर्च कसरी धान्ने र औषधोपचार कसरी गर्ने भन्ने चिन्ताले सबैभन्दा धेरै सताएको पाइयो ।
जिन्दगी पनि च्यातिएका जुत्ताचप्पलजस्तै टालटुल गरेर चलाइरहेको बताउने बाँके कोहलपुर ११ की दीपा सार्कीदेखि बिरामी श्रीमानको उपचार खर्च जुटाउन रातोदिन काम गरिरहेकी गोरखा नगरपालिका७ की मीनमाया कुमालसम्मका रहरहरू अत्यावश्यक घरखर्च जुटाउँदैको संघर्षमा बितिरहेको देखिन्छ । धेरैजसो भुइँ तहका नागरिकले जति दुःख गर्दा पनि सामान्य रहर पनि पूरा गर्न नसकेको दुःखेसो मात्रै सुनाएनन्, भविष्यप्रतिको अत्यास पनि व्यक्त गरे ।
छोराछोरीको पढाइखर्च जुटाउनकै लागि कडा मिहिनेत र संघर्ष गरिरहेका पात्रहरूको घरखर्चको दुःख पनि उस्तै छ । तर यस्ता पात्रहरू भोलि छोराछोरीले राम्रो गर्लान् र सुखको जीवन जिउन पाइएला भन्ने आशामा बाँचिरहेजस्तो देखिन्छ । वीरगन्ज२३ का विजयप्रसाद कोइरी दमकी रोगी आमा र मुटुरोगी पत्नीको उपचार खर्चका अलावा चार छोराछोरीको लालनपालन र पढाइखर्च जुटाउन ठेलामा तरकारी बेचिरहेका छन् । उनको एउटै सपना छ, हेल्थ असिस्टेन्ट पढीरहेकी जेठी छोरीको पढाइ टुंग्याउने ।
विजयको जस्तै कथा छ, मोरङको विराटनगर६ का राजकुमार महतोको पनि । फरक यत्ति हो, विजय ठेलामा तरकारी बेच्छन्, राजकुमार ठेलामा चनाको सातु ।
विजयको जस्तै चिन्ता छ, सातु बेचेर ९ जनाको परिवारको घरखर्च धानिरहेका राजकुमारको पनि । किनकि, २ महिनाअघि प्यारालाइसिस भएका बाबुको उपचार खर्च उनका लागि सबैभन्दा खर्चिलो विषय भएको छ । विजयजस्तै उनी सारा घरखर्च धानेर ७ कक्षामा पढ्ने छोरा र १ कक्षामा पढ्ने छोरीको पढाइखर्च जुटाइरहेका छन् । छोराछोरीलाई भनेजस्तो पढाउन सके जीवनका दुःख घट्थ्यो कि भन्ने आशाले उनी चर्को घाममा पनि पसिना बगाइरहेका छन् ।
यस स्तम्भमा ७३ वर्षीय चन्द्रबहादुर श्रेष्ठदेखि ८३ वर्षका चेतनाथ ढकालसम्मका ज्येष्ठ नागरिकले भोगिरहेको घरखर्चको संघर्षदेखि जीवनप्रतिको बुझाइ समेटिएका छन् । विविध कारणले परिवारबाट अलग्गिएका र एक्लै जीवन बाँचिरहेकाहरूको संघर्षको कथा झनै गहिरो देखिन्छ । यस्ता पात्रहरू बुढ्यौलीसँग र महँगो बन्दै गएको घरखर्चसँग पौंठे खेलिरहेको भेटियो । धादिङमा जन्मेहुर्केका चेतनाथ काठमाडौंका सडकमा १२ वर्षदेखि पानी र अन्य खिच्रीमिच्री बेचेर आफ्नो पेट पालिरहेका छन् । भन्छन्, म त डाँडामाथिको घामजस्तै भइसकेँ । अब त्यस्ता केही सपना छैनन् । यत्ति हो कसैसँग हात थापेर खान नपरोस् । कसैबाट यो बुढेसकालमा अपमानित हुन नपरोस् ।
सन्तान नभएका गोरखा बुङकोटका ७३ वर्षीय चन्द्रबहादुर श्रेष्ठ बुढेसकालको दुःखसँग संघर्ष गरिरहेका प्रतिनिधि पात्र हुन् । बुढ्यौलीसँगै दुवै आँखा नदेख्ने भएपछि उनको जीवनमा थप दुःख थपिएको छ । वृद्धभत्ताको आशमा महिना बिताउने र त्यही रकमले नुनतेलको जोहो गर्ने उनी आफूलाई मृत्यु कुरेर बसिरहेको पात्रजस्तो ठान्छन् । भन्छन्, पकाएर खाने जाँगर पनि हराएपछि अहिले त जीवनदेखि नै दिक्क लाग्न थालेको छ । तर के गर्नु ? मर्न काल आउँदैन, त्यसैले जे जस्तो भए पनि सन्तोष नमानी भएन ।
यस स्तम्भमा हामीले ११ जना एकल महिलाको घर चलाउँदाको संघर्ष र उनीहरूको साहसको कथा पनि समेट्यौं । बिहेको एकाध वर्षमै श्रीमान् गुमाएकादेखि बुढेसकालमा पति वियोग खेपेका महिलाले गरिरहेको संघर्ष सुन्दा नेपाली समाजको अनुहार छर्लंग हुन्छ । बाराको कलैया उपमहानगरपालिकाकी ६५ वर्षीया सन्जु देवी १७ वर्षदेखि पतिको यादमा ३ सन्तान हुर्काउन अनवरत संघर्षमा छिन् । छाप्रोको चिया पसलमा उनी चिया उमालेर बढ्दो महँगीसँग जुधिरहेकी छन् र आफ्नो जीवनकालमा पूरा हुन नसक्ने घरसपना जनतसाथ हुर्काइरहेकी छन् । भन्छिन्, जीवन नै घरबारविहीन भएर बितेकाले होला मलाई आफ्नै घर भई दिए हुन्थ्यो जस्तो लाग्छ । दुई धुर जग्गामा भए पनि आफ्नै सानो पक्की घर होस् । जहाँ म शान्तपूर्वक बस्न सकुँ । म त सपना र बिपना पनि आफ्नै पक्की घरमा सुतेको मात्र देख्छु । अब कति नै बाँचिएला र ! यो जुनीमा आफ्नै घर बनाउने सपना पूरा हुने छाँटकाँट छैन ।
१० वर्षअघि श्रीमान् गुमाएको पीडा मनमा खिपेर बुढेसकालका दिन बाँचिरहेकी गोरखा घैरुङकी ८० वर्षीया भुन्टिमाया बसेल अनेकन् दुःखसँग जुधिरहेकी छन् । भन्छिन्, घर बनाउँदा, बुढाको किरिया र उपचार गर्दा लागेको ऋण तिर्न पाए आनन्दले मर्न हुन्थ्यो जस्तो लाग्छ ।
स्तम्भमा ३८ महिला र ६२ पुरुषले आफ्नो घरखर्च धान्दाका संघर्षकथा सुनाए । यस्तो संघर्षमा गरिखाने मान्छेले कसरी दुःख र सास्ती भोगिरहेका छन् भन्ने मात्रै प्रस्ट हुँदैन, उनीहरूका सपना र रहरहरू के रहेछन् भनेर पनि थाहा हुन्छ । स्तम्भमा ३८ दलित, ११ एकल महिलाको घरखर्चको संघर्ष अन्यको भन्दा पेचिलो देखिन्छ । उनीहरूको कथाबाट थाहा हुन्छ, भुइँ तहका नागरिकको दुःख, संघर्ष र सपनाको आफ्नै लय छ । जसबारे सिंगो सरकार बेखबरजस्तो प्रतीत हुन्छ ।
हेटौंडा बस्ने रामचन्द्र राममोक्ष ४६ वर्षदेखि सडक छेउमा बसेर जुत्ताचप्पल सिलाइरहेका छन् । तर उनी आफ्नै उध्रिएको रहर र सपना पूरा गर्न सकिरहेका छैनन् । तीन छोरीको बिहेवारी सकेको वर्षौं भइसक्दा पनि उनी बिहेको कर्जा तिर्न सकिरहेका छैनन् । भन्छन्, घरखर्च, ऋण र ब्याजको बोझले नयाँ लुगा नकिनेको तीन वर्षजति भयो । पुरानै बाक्ला लुगाले यस वर्षको जाडो कट्यो ।
बर्दियाको गुलरिया८ का ४५ वर्षीय इन्ताज अलि मनिहार २० वर्षदेखि टाँगा चलाइरहेका छन् । टाँगाको टकटक सुन्नेहरूका निम्ति कर्णप्रिय भए पनि उनको जीवनमा दुःखका धुन वर्षौंदेखि उस्तै कर्कश छ । जति दुःख गरे पनि परिवारलाई खुसी राख्न नसकेको चिन्ताले उनलाई खाइरहेको छ । भन्छन्, ईदको दिन पनि यात्रु कुरेरै बित्यो । महान् पर्वमा पनि बालबच्चालाई लत्ताकपडा र राम्रो खाना खुवाउन सकिनँ । वर्षौर्संम्म निरन्तर दुःख गर्दा पनि सोचेजस्तो नभएका कारण उनी हिजोआज भाग्यलाई नै दोष दिन्छन् । भन्छन्, सानो हुँदा ठूलो भएर धेरै कमाउँला र सुखसाथ बाँचौंला भन्ठान्थेँ । त्यो सपना पनि कहिल्यै साकार भएन । सायद मेरो भाग्यमै यस्तो रहेछ ।
घरखर्च नै धान्न अप्ठ्यारोमा परेका धेरै पात्र ससाना रहर पनि पूरा गर्न नसकेर आफैं दिक्क देखिन्छन् । सुर्खेत, वीरेन्द्रनगर बस्ने ३१ वर्षीया शोभना परियार कोठाभाडा तिर्ने पैसा नभएकाले ६ जनाको परिवार एउटै कोठामा खुम्चिएर बस्नुपर्दाको दुःख सुनाउँदै भन्छिन्, सधैं मासु खाने र कपडा किन्ने रहर मार्नुपर्छ । तीन वर्षदेखि सडक किनारमा मकै पोलेर बेचिरहेकी उनी र गाडी चलाउने श्रीमानको कमाइ दाल, तरकारी, नुन र तेल किन्दैमा ठिक्क हुने बताउँदै भन्छिन्, कमाइ नभएका बेला भान्छा रित्तै हुन्छ ।
निरन्तर कर्म गरिरहेकाहरू पनि ससाना रहर पूरा गर्न संघर्ष गर्नुपर्ने परिस्थिति कस्तो हुन्छ भनेर पनि घरखर्च स्तम्भमा समेटिएका पात्रहरूले बताएका छन् । चार वर्षदेखि रूपन्देहीको बुटवलबेलहिया सडकको पडसरीमा उखुको रस बेचिरहेका ३३ वर्षीय विष्णुनाथ यादव हरेक महिना छोराको विद्यालयको मासिक ५ हजार शुल्क र मासिक ३ हजार कोठाभाडाको जोहो र नुनतेलको खर्च पुर्याउने चिन्ताले सताइराख्ने बताउँछन् । कमाएको सबै घरखर्चमा जाने भएकाले उनी बेलाबखत ससाना रहर पनि मार्न बाध्य हुन्छन् । भन्छन्, मासु खान त मन लाग्छ तर पैसाले पुग्दैन ।
लुम्बिनीका ७२ वर्षीय गुने थारुले तिलौराकोट (प्राचीन कपिलवस्तु) को चौर वरपर सरसफाइको काम गर्न थालेको १३ वर्ष भयो । मनकारी दाताहरूले दिने दानबाट गुजारा चलाइरहेका उनले पैसाको अभावमा चार वर्षदेखि नयाँ कपडा नकिनेको बताए । भन्छन्, नयाँ जुत्ता नलगाएको ६ वर्ष भयो । कहिलेकाहीँ त मलाई लाग्छ, भगवान्ले नै मेरो छाक जुटाइदिइरहेका छन् ।
सारङ्गी रेटेर घरखर्च जुटाइरहेका भोजपुरको अरुण गाउँपालिका६, जरायोटारका ६१ वर्षीय बमबहादुर गन्धर्व हुन् कि, डाला, दौरा, पेटारी, चङेली र बेना (हाते पंखा) बुनेर बिक्री गर्दै आएका रौतहटको बृन्दावन७ स्थित डोमबस्तीका २५ वर्षीय दिनेश मलिक हुन् । सबैसँग परम्परागत पेसा र सीप छ तर त्यसबाट बढ्दो महँगीसँग जुध्ने आम्दानी नहुँदाको चिन्ता छ । ४५ वर्षदेखि सारंगी रेटिरहेका बमबहादुर आफ्नै जीवनको दुःखदेखि आत्तिएका देखिन्छन् । भन्छन्, बिरामी परिहाले उपचारखर्च गर्न २४ हजार चाहिएला भनेर बचत गरेको छु । तर गम्भीर रोग लाग्यो भने थला पर्नेबाहेक उपाय छैन ।
परम्परागत पेसा गरिरहेका, खेतीपाती वा पशुपालनमा निर्भर रहेका वा ज्यालादारीमा निर्भर भएकाहरूभन्दा ससानो भए पनि उद्यम गर्नेहरू जीवनप्रति बढी आशावादी देखिन्छन् । उद्यममा लागेकाहरूले आफ्ना ससाना रहर भए पनि पूरा गर्न सकेको, घरखर्च सजिलैसँग धान्न सकेको बताउँछन् ।
१७ वर्ष प्रहरीमा काम गरेर अवकाशको जीवनमा ईरिक्सा चलाउन थालेका रूपन्देहीका चामु थारु हुन् कि दाङको गढवा बजारमा सानो चिया नास्ता पसल चलाएर परिवारको गर्जो धानिरहेकी मानमती चौधरी हुन्, पठाओ चलाएर दुई छोराछोरीको पढाइ खर्च र सारा घरखर्च जुटाइरहेकी एकल महिला शान्ति मगरको संघर्ष होस् कि सिलाइकटाइको काम गर्ने तनहुँ व्यासकी विष्णुमाया आले हुन् । सबैले इलम गर्दाको संघर्ष र त्यसबाट खान लाउनको दुःख नभएको कथा साटेका छन् ।
ईरिक्सा चलाएर दिनको दुई हजार कमाउने चामुको कुरा होस् कि सिलाइकटाइ गरेकै भरमा छोराको स्कुल खर्च र दुई कोठाको मासिक १२ हजार भाडा तिर्न र भान्साको १० हजार खर्च धानिरहेकी तनहुँ व्यासकी विष्णुमायाको कथा होस् वा चिया खाजा बेचेरै महिनाको १० देखि १५ हजार बचत गर्ने दाङ गढवाकी मानमती चौधरीको कथा । उद्यम र सीप भएकाहरूसँग अभावको सानोतिनो कथा भए पनि घरखर्चको सधैंको पिरलो कम भएको देखियो ।
भुइँमान्छेहरूका जीवनका दुःख रहर पूरा गर्न नसकेको वा मिठो मसिनो खान नपाएको वा कतै घुम्न जान नपाएका जस्ता विषयमा छैनन् । बरु उनीहरूमा औषधो उपचारको खर्च कसरी जुटाउने भन्नेदेखि छोराछोरीको पढाइखर्च र बिहेवारी कसरी गर्ने भन्ने चिन्ता गाढा देखिन्छ । ओत लाग्ने आफ्नै घर नभएको पिरलोले केहीलाई सताएको देखिए पनि उनीहरू यो जुनीमा आफ्नै घरमा बस्ने सपना पूरा हुन्न भनेर मेख मारेर बसेको भेटियो । बढ्दो महँगी, सर्वसुलभ शिक्षा र स्वास्थ्यको अभावले गरिखाने वर्गलाई सबैभन्दा धेरै पिरलो थपेको देखियो ।
तथ्यांकमा सहभागीहरू
घरखर्च स्तम्भमा ६२ जना पुरुष, ३८ जना महिला सहभागी थिए । सहभागी महिलामध्ये ११ जना एकल महिला थिए भने सहभागीमध्ये ४ जना अपांगता भएका थिए । जनजाति समुदायका २९ जना, क्षेत्रीब्राह्मण समुदायका २५ जना, दलित समुदायका २०, मधेसी समुदायका २२ र मुस्लिम समुदायका ४ जना थिए ।
घरखर्च स्तम्भमा समेटिएका सय जनामध्ये यकिन आय नभएका ९ जना बाहेक न्यूनतम मासिक ५ देखि १० हजारदेखि अधिकतम् ६० हजार कमाइ भएकासम्म थिए । जसमध्ये ७६ जना त २० हजारभन्दा कम आए भएका छन् । २० हजारभन्दा कम आय भएका र डेरामा बस्नेहरूलाई घरखर्च धान्न धौधौ भएको देखियो भने २० हजारभन्दा कम आए भए पनि आफ्नै घरबारी भएकाहरूलाई घरखर्चको चिन्ता तुलनात्मक रूपमा कम देखियो ।
खेतीपाती वा परम्परागत पेसाव्यवसायमा रहेकाहरूले भन्दा उद्यमशील काममा लागेकाहरूले तुलनात्मक रूपमा राम्रो कमाइ गरेको देखियो । त्यस्तै श्रीमान् श्रीमती दुवै पेसामा जोडिएकाहरूको आय राम्रो देखियो भने एकल महिला, अपांगता भएका र छोराछोरीबाट परित्यक्त ज्येष्ठ नागरिकलाई घरखर्च धान्न गाह्रो भएको र रहरहरू मारेर बस्नुपर्ने अवस्था देखियो ।
घर खर्च स्तम्भमा प्रकाशित सबै सामग्री तलको लिंकमा
:
संयोजक : दीपेन्द्र बडुवाल"
पढाइ खर्च जुटाउन चटपटे र पानीपुरी बेच्छु,"अर्घाखाँची पाँच कक्षामा पढ्दै थिएँ, त्यही बेला बुवाको मृत्यु भयो । सन्धिखर्क बजारमा चटपटे बेचेर भए पनि बुवाले मलाई र भाइबहिनीलाई पढाउनुभएको थियो । त्यही व्यापारले घरखर्च जुटेको थियो । बुवा गुमाएपछि पढाइ र घरखर्च ठप्प भयो । जेठो छोरो भएकाले जिम्मेवारी मेरै काँधमाथि आयो । के गर्ने, कसो गर्ने भएपछि पढाइ छाड्ने निधो गरेँ । त्यतिन्जेल बुवाले गरेको पेसाबारे जानकार थिएँ ।
विकल्प नभएपछि मैले पनि बुवाले गुडाउने ठेला लिएर सन्धिखर्क बजारमा चटपटे बिक्री गर्न सुरु गरेँ । बुवा बितेको जानकारी धेरैलाई थियो । त्यसैले भर्खरको कलिलो केटो देखेर धेरैले ठेलामा आएर चटपेटे, पानीपुरी किनिदिएर सघाए । त्यसपछि खर्च जुट्ने आशा जाग्यो । बजारका चोकमा ठेला गुडाउँदै चटपटे र पानीपुरी बेच्न थालेको १० वर्ष भयो । अहिले म २२ वर्षको भएँ ।
बुवा गुमाउनु परेकाले पढ्ने इच्छा हुँदा हुँदै पनि बीचमै पढाइ छाड्नुपर्ने बाध्यता आइलाग्यो । त्यसपछि मैले पढ्न नपाए पनि भाइबहिनीलाई पढाउनुपर्छ भन्ने मनमा लाग्यो । उनीहरूलाई पढाएँ । अहिले दिदी पवित्रा पाणिनि बहुमुखी क्याम्पसमा स्नातक पढ्दै हुनुहुन्छ । भाइ अर्जुन १२ कक्षा पढिरहेको छ । यही व्यापार गरेर सदरमुकाम नजिकै हटारीमा घडेरी किनेर दुई तले घर बनाएको छु । आमासहित हामी त्यहीँ बस्छौं । आमाले खाना पकाउनेदेखि घरायसी काम गर्नुहुन्छ । भाइबहिनीलाई पिरचिन्ता नमानी राम्रोसँग पढ्न सुझाव दिइरहन्छु । भाइबहिनीले पढेर केही गरुन् र उच्च तहमा पुगेको देख्न चाहन्छु ।
सदरमुकामको मुख्य चोक शान्ति बगैंचा मान्छेको आउजाउ, भेटघाट र गफ गर्ने स्थल हो । यही चोकको छेउमा ठेला अड्याएर पानीपुरी, चटपटे र चाट राखेर बिक्री गर्छु । नेतादेखि व्यापारी, महिला र बालबालिका झुम्मिन्छन् । सदरमुकामका कामकाजी पनि चटपटे, पानीपुरी र चाट खान आउँछन् । बसपार्कबाट छुटेका बस १० मिनेट यहाँ रोकिन्छन् । बसबाट ओर्लेर यात्रु ठेलासम्म आउँछन् । दैनिक एक सय जनाभन्दा बढी ग्राहक मेरो ठेलामा आउँछन् । बजार र गाउँकाले धेरै रुचाउँछन् ।
बजार र गाउँमा हुने विवाह, पूजापाठमा खानाका परिकारमा पानीपुरी र चटपटे राख्छन् । म त्यहाँ पुग्छु । मिठो मान्दै खान्छन् । यही व्यापारबाट दिनमा १५ सयदेखि ३ हजार रुपैयाँसम्म बचत गरिरहेको छु । विवाह र पूजापाठमा जाँदा पारिश्रमिक लिने गरेको छु । सबै सामान सम्बन्धित व्यक्तिको हुन्छ, मैले पानीपुरी र चटपटे बनाएबापत दिनको ८ देखि १० हजार रुपैयाँ लिन्छु । मलाई यही पेसा नै राम्रो लागेको छ । यही काम नै गर्छु, म विदेश जान्नँ । आफ्नै देशमा बसेर काम र व्यवसाय गर्ने हो । मैले अब केही समयभित्र व्यवसाय गरेर केही युवालाई रोजगारी दिने लक्ष्य लिएको छु ।
प्रस्तुति : वीरेन्द्र केसी"
शिक्षा र उद्योगलाई जोड्न परिसंघ र नेपाल विश्वविद्यालयबीच समझदारी,"काठमाडौँ शिक्षा र उद्योगलाई जोड्ने मुख्य उद्देश्यसहित दुई पक्षीय हितमा सहकार्य गर्न नेपाल उद्योग परिसंघ र नेपाल विश्वविद्यालयबीच समझदारीपत्रमा हस्ताक्षर भएको छ । परिसंघमा बुधबार आयोजित समझदारीपत्र हस्ताक्षर कार्यक्रममा नेपाल विश्वविद्यालयका तर्फबाट रजिस्टार सूर्यराज आचार्य र परिसंघका तर्फबाट महानिर्देशक घनश्याम ओझाले हस्ताक्षर गरे ।
उक्त अवसरमा परिसंघका अध्यक्ष राजेशकुमार अग्रवालले सीपयुक्त जनशक्ति उत्पादन अहिलेको आवश्यकता रहेको बताए । शैक्षिक योग्यता हुने तर सीपयुक्त सिकाइ बढाउन आवश्यक रहेकाले नयाँ अवधारणामा स्थापित नेपाल विश्वविद्यालयले सीपयुक्त जनशक्ति उत्पादनमा योगदान गर्ने उनको विश्वास छ ।
नेपाल विश्वविद्यालयमा अध्ययनरत विद्यार्थीलाई उद्योगसँग जोड्न परिसंघले काम गर्ने उनको प्रतिबद्धतासमेत छ । विश्वविद्यालयका विद्यार्थीलाई प्रयोगात्मक सिकाइका लागि उद्योगहरूमा इन्टर्नसिप गराउन परिसंघले सहयोग गर्नुपर्ने नेपाल विश्वविद्यालयका कुलपति बिन्दु लोहनीले बताए । सीपयुक्त, उद्यमशीलता, नवीनतासँगै विद्यार्थीमा असल भावना विकास गराउने गरी कार्यक्रम ल्याइने विश्वविद्यालयका उपकुलपति अर्जुन कार्कीले जनाए ।"
नेपालको शिक्षण प्रणाली परम्परागत छ : रीति महर्जन,"काठमाडौँ उच्च शिक्षाका लागि विदेश जानूलाई खासै समस्याको विषय मान्दिनन्, युनाइटेड एकेडेमीको कक्षा ११ मा साइन्स अध्ययन गर्दै आएकी छात्रा रीति महर्जन । 'निर्भिक नारी'को दोस्रो सत्र किशोरावस्थाका कुरामा बोल्दै आफ्नो सपना पूरा गर्नका लागि विदेश जानु समस्याको विषय नभएको महर्जनले बताइन् ।
नेपालको शिक्षण प्रणाली परम्परागत छ । हामीकहाँ सबै पाठ कण्ठ गराएर नै पढाउने गरिन्छ, मैले पनि त्यसरी मेमोराइजेसन गरेर नै १० पास गरेको हो । पाठहरु पनि पूराना नै छन्, महर्जनले भनिन्, 'अतिरिक्त क्रियाकलापमा ध्यान दिएको जस्तो छैन । पढाई र त्यसमा पनि सन्तुलन मिलाइएको छैन ।'
युनाइटेड एकेडेमीको कक्षा ११ मा साइन्स अध्ययन गर्दै आएकी उनले साथीसँग मिलेर बुक क्लब खोलेकी छन् । किताब पढ्न रुचाउने उनले आफूले पढ्दै आएका किताबमाथि समीक्षा र विचारहरु समेट्न यस्तो क्लब खोलेकी हुन् ।
यो क्लब मेरो ह्रदयको एकदम नजिक छ । किनभने यो नेपाली मात्रै होइन विदेशी पाठकका लागि पनि सेफ स्पेस बनेको छ जहाँ उनीहरुले आफूलाई मनपर्ने किताबको समीक्षा र विचार लेख्न पाउँछन्, महर्जनले भनिन् । साइन्सकी विद्यार्थी उनलाई कहिलेकाहीँ बुबाले सोध्ने गर्नुहुन्छ तिमीलाई कसरी कला साहित्यमा रुचि भयो ? उनी आफूले साइन्स अध्ययनसँगै कलाका विषय पनि सम्हाल्न सक्ने धारणा राख्छिन् । संगीत, लेखन र फेसनमा रुचि राख्ने उनी महिला सशक्तीकरण केन्द्रित म्यागाजिनमा रिल्स क्रियटर र ब्लग लेखकका रुपमा काम गर्छिन् ।
उनी एआई सकरात्मकका साथै नकरात्मक पक्ष रहेको विचार राख्छिन् । एआईले गर्दा नयाँ विषयबारे जानकारी लिन पाए पनि यसले मानवीय सिर्जनाहरुलाई खुम्च्याएको बताउँछिन् । लेखकका हिसाबले एआई प्रयोग गर्दा मलाई गलत अनुभव पनि हुन्छ । हो, एआईले धेरै सहयोग गरेको छ । म एआईको सहयोगमा लेख्ने पनि गर्छु । सानोबेलाको तुलनामा यसले गर्दा मेरो सोच्ने क्षमता कम बनाएको छ । यसले मेरो सोच्नेदेखि सिर्जनशील स्वभावमा असर पारेको छ, महर्जनले भनिन्, 'यसको प्रयोगमा डिपसिक भिडियो पनि बनाइरहेका छन् । सायद हामीले यसबारे बोल्नुपर्छ । त्यसैले भविष्यमा हामीलाई मानवका सिर्जनाहरु चाहिन्छ ।'
महिलालाई अझै पनि करिअरभन्दा पनि बिहेका लागि प्रश्नहरु मात्रै गरिने पनि उनको विश्लेषण छ । सम्पत्तिमाथिको अधिकारमाथि बोल्दै रीतिले प्रश्न गरिन् 'इज्जत बचाउने केटीले, सम्पत्तिचाहिँ केटालाई । लैङ्गिक भूमिकामा विषयमा बोल्दै महिलालाई अहिले पनि भान्सामै सिमित गराइएको पनि उनको धारणा छ ।
आमालाई प्रश्न गर्छु म, हामी केटीहरुको जीवन यस्तै हो भन्नुहुन्छ आमा । सायद यो विषयलाई पनि सामान्यीकरण गरिएको छ, उनले भनिन् । नेवारी समुदायमा अझै पनि महिलाहरु पछाडि नै रहेको उनले सुनाइन् ।"
शिक्षा अधिकृतको निधनमा लेकम गाउँपालिकामा शोक बिदा,"दार्चुला लेकम गाउँपालिकामा कार्यरत शिक्षा अधिकृतको दुर्घटनामा मृत्यु भएपछि मंगलबार गाउँपालिकामा शोक बिदा दिइएको छ ।
सोमबार शैक्षिक कार्यक्रम सकाएर घर फर्कने क्रममा मोटरसाइकल दुर्घटनामा सख्त घाइते भएका शिक्षा अधिकृत केशवराज ओझाको उपचारका क्रममा मृत्यु भएको थियो ।
गाउँपालिकाका शिक्षा युवा तथा खेलकुद शाखा प्रमुखसमेत रहेका ओझाको मृत्युपछि गाउँपालिका अन्तर्गतका सम्पूर्ण सरकारी कार्यालयहरुमा शोक बिदा दिने निर्णय भएको गाउँपालिकाका निमित्त प्रमुख प्रशासकीय अधिकृत अम्बादत्त जोशीले बताए ।
सोमबार लेकम गाउँपालिका५ चौपातामा शैक्षिक कार्यक्रम सकेर घर फर्किने क्रममा लेकम गाउँपालिका४ स्थित गोदालीमा माथिबाट खसेको ढुंगा पिठ्युमा लागेर गम्भीर घाइते अधिकृत ओझाको उपचारका क्रममा मृत्यु भएको हो ।
लेकम गाउँपालिका४ का स्थानीय समेत रहेका शिक्षा अधिकृत ओझा चौपाताबाट घर फर्किने क्रममा दुर्घटनामा परेका हुन् । घटनास्थलबाट उपचारका लागि गोकुलेश्वर अस्पताल पुर्याउँदा डाक्टरले मृत घोषणा गरेका थिए । शिक्षा अधिकृत ओझाको मृत्युले लेकम गाउँपालिकाको शिक्षा क्षेत्रमा ठूलो क्षति पुगेको गाउँपालिकाका अध्यक्ष रामदत्त जोशीले बताए ।"
दुर्घटनामा परी लेकम गाउँपालिकाका शिक्षा अधिकृतको मृत्यु,"दार्चुला लेकम गाउँपालिकाको रिठाचौपाताबाट घर फर्कने क्रममा माथिबाट खसेको ढुंगा लागेर सख्त घाइते भएका लेकम गाउँपालिकाका शिक्षा शाखा प्रमुख केशवराज ओझाको मृत्यु भएको छ ।
गाउँपालिकाको शैक्षिक कार्यक्रम सकाएर मोटरसाइकलमा घर फर्कने क्रममा सोमबार बेलुकातिर लेकम गाउँपालिका४ गोदालीमा दुर्घटनामा परी उनी सख्त घाइते भएको प्रहरीले जनाएको छ ।
इलाका प्रहरी कार्यालय रिठाचौपातका अनुसार गोदालीमा माथिबाट खसेको ढुंगा लागेर गाउँपालिकाको शिक्षा युवा तथा खेलकुद शाखा प्रमुख रहेका ओझाको पिँठ्युमा चोट लागेको थियो । सख्त घाइते अवस्थामा उनलाई स्थानीय स्वास्थ्य चौकीमा प्राथमिक उपचारपछि गोकुलेश्वर अस्पताल लगिएको हो ।
उपचारका लागि गोकुलेश्वर अस्पताल पुर्याउँदा डाक्टरले ओझालाई मृत घोषणा गरेको लेकम गाउँपालिका अध्यक्ष रामदत्त जोशीले बताए ।"
एनओसी नलिई अध्ययनका लागि भारत जाने विद्यार्थीको यकिन तथ्यांक छैन : शिक्षामन्त्री,"काठमाडौँ शिक्षा, विज्ञान तथा प्रविधिमन्त्री रघुजी पन्तले भारतको ओडिसास्थित कलिंग इन्स्टिच्युट अफ इन्डस्ट्रियल टेक्नोलोजी (किट) विश्वविद्यालयमा अध्ययनरत दुई नेपाली विद्यार्थीको मृत्युको घटनाबारे सत्यतथ्य पत्ता लगाउन मन्त्रालयले काम गरिरहेको जानकारी दिएका छन् ।
प्रतिनिधिसभाअन्तर्गत शिक्षा, स्वास्थ्य तथा सूचना प्रविधि समितिको सोमबारको बैठकमा मन्त्री पन्तले नेपाल बाहिर अध्ययनका लागि जाने विद्यार्थीले एनओसी लिएर जाने गरे पनि भारतसँगको खुला सीमाका कारण एनओसी नलिई जाने गरेको बताए । उनले कति विद्यार्थी उक्त ओडिसाको किट विश्वविद्यालयमा अध्ययनरत छन् भन्ने यकिन तथ्यांक मन्त्रालयसँग नभएको पनि बताए ।
विद्यार्थी अध्ययनरत शैक्षिक संस्थाले दिएको तथ्यांकलाई नै आधिकारिक मान्नुपर्ने अवस्था भएको मन्त्री पन्तको भनाइ थियो । यो घटना हुनासाथ मैले मन्त्रालयमा सम्बन्धित अधिकारीलाई तत्काल परराष्ट्रसँग समन्वय गरेर यसबारेमा के भएको हो डिटेल बुझ्न भनेको छु । त्यसबारेमा हाम्रो मन्त्रालयले आवश्यक कोअर्डिनेसन पनि गरेको छ । कति गएका छन् भनेर देवेन्द्र पौडेलले तथ्यांक उठाउनुभएको छ, त्यो तथ्यांक हामीसँग यकिन रुपमा छैन । केहीले एनओसी लिएर गएका छन् तर सबैले एनओसी लिएर गएका छैनन्,' पन्तले भने, 'त्यसैले एनओसी लिएर गएकाको तथ्यांक हामीसँग छ तर भारत जानका लागि बोर्डर खुला छ । धेरै धेरै विद्यार्थीहरू एनओसी नलिई भारतमा पढ्न जाने गरेको पाइन्छ । त्यसैले यकिन तथ्यांक नभएकाले सम्बन्धित शिक्षा संस्थाकै तथ्यांकलाई आधिकारिक मान्नु पर्ने अवस्था छ ।'
मन्त्री पन्तले उक्त विश्वविद्यालय वा अन्य शिक्षण संस्थामा नेपालका कुनकुन एजेन्सीले विद्यार्थी पठाउँछन् भन्ने पत्ता लगाउन निर्देशन दिएको पनि जानकारी दिए ।"
"विद्यालय शिक्षा विधेयक उपसमितिमा टुंगियो, १० दिनमा प्रतिवेदन बुझाउने","काठमाडौँ विद्यालय शिक्षा विधेयक २०८० माथि प्रतिनिधिसभाको शिक्षा, स्वास्थ्य तथा सूचना प्रविधि समितिअन्तर्गत गठित उपसमितिले दफाबार छलफल सकेको छ । उपसमितिलाई प्रतिवेदन लेखनका लागि सोमबार १० दिनको समय थप गरिएको समिति सभापति अम्मरबहादुर थापाले जनाए ।
समिति बैठकमा उपसमिति संयोजक छविलाल विश्वकर्माले दफाबार छलफलबाट साझा निर्ष्कषमा पुगेको बताए । दफाबार छलफल सकिएकाले प्रतिवेदन तयारीका लागि १० दिनको समय थप गरिदिन संयोजक विश्वकर्माले प्रस्ताव गरेका थिए । सबै विषय सहमतिमा नै टुंगिएको छ । प्रतिवेदन लेखन १० दिनअगावै टुंगो लगाउन पनि सकिन्छ, उनले भने । उपसमितिको प्रस्तावमा समितिले समय थप गर्ने निर्णय गरेको हो ।
समितिले विद्यालय विधेयक छिटो छरितो टुंगो लगाउन भन्दै गत चैत ८ गते उपसमिति गठन गरेको थियो । उपसमितिले १८ गतेदेखि दफाबार छलफल थालेको थियो । दफाबार छलफल थालेको ३५ दिनभित्र प्रतिवेदन बुझाउन उपसमितिलाई समयसीमा तोकिएको थियो । ३० दिनमा ३९ वटा बैठक बसी उपसमितिले विधेयकमाथिको दफाबार छलफल सकेको विश्वकर्माले जनाए । १५ परिच्छेद रहेको विधेयकका १६३ वटै दफामा सहमतिको आधारमा निर्ष्कषमा पुगेको उपसमितिले जनाएको छ । २०८० भदौमा प्रतिनिधिसभामा दर्ता भएको विधेयकमा १६१ जना सांसदले १ हजार ७ सय ५८ बुँदा संशोधन दर्ता गराएका थिए ।
विधेयकमा निजी विद्यालयलाई गुठीमा लैजाने कि विद्यमान कम्पनी मोडलमा नै सञ्चालन गर्ने, सामुदायिक विद्यालयका शिक्षक व्यवस्थापन तथा उनीहरूको पेशागत सेवा सुविधाको विषय, के कति राहत शिक्षकलाई आन्तरिक प्रतिस्पर्धाबाट स्थायीको व्यवस्था गर्ने, प्रारम्भिक बालबिकास कक्षा कति बर्ष कायम गर्ने र त्यहाँ कार्यरत शिक्षकका सेवासुविधा लगायत विषय पेचिला छन् । एसईई परीक्षा सञ्चालन गर्ने वा नगर्ने, सामुदायिक विद्यालयमा प्रधानाध्यापक चयन, नियुक्ति के कसरी गर्ने, जिल्लास्थित शिक्षा विकास तथा समन्वय इकाई र केन्द्रको शिक्षा तथा मानवस्रोत विकास केन्द्र कायम राख्नेनराख्ने विषयमा पनि धेरैको चासो रहेको छ ।
उपसमितिले दफाबार छलफलबाट यी बिषयमा सहमति कायम भएको जनाए पनि सार्वजनिक गरेको छैन । सांसदहरूले निजी विद्यालयलाई निश्चित वर्ष तोकेर गुठीमा लैजाने, शिक्षकको १२ वर्षमा आवाधिक बढुवा गर्ने, ५० प्रतिशत राहत शिक्षकलाई आन्तरिक प्रतिस्पर्धाबाट स्थायी गर्ने, बालविकास कक्षा २ वर्षको हुने र यो विद्यालय संरचना भित्रै रहने व्यवस्था गर्नेमा सहमति जुटेको जनाएका छन् ।
त्यस्तै एसईई परीक्षा सञ्चालन नगर्ने, प्रदेश शिक्षक सेवा आयोगबाट प्रअको चयन र नियुक्ति गर्ने व्यवस्था गर्ने, शिक्षा समन्वय इकाई नरहने, मानवस्रोत विकास केन्द्र अहिलेको स्वरुपमा नरहने लगायतको बिषयमा सहमति गरेको उपसमितिका सांसदहरूको भनाइ छ । उपसमितिमा सांसदहरू डिगबहादुर लिम्बू, देवेन्द्र पौडेल, महेन्द्रराय यादव, रामप्रकाश चौधरी, रेखा शर्मा, विनिताकुमारी सिंह, बिना जैस्वाल, सरिता भुसाल र सुमना श्रेष्ठ सदस्य थिए ।
नेपाल शिक्षक महासंघले विद्यालय शिक्षा ऐन जारी गर्नुपर्ने माग राख्दै २९ दिनसम्म सडक प्रर्दशन गरेपछि चालु अधिवेशनबाटै पारित गर्ने प्रतिबद्धता जनाइएको छ । समिति सभापति थापा, कांग्रेस सचेतक श्यामकुमार घिमिरे र एमाले सचेतक महेश बर्तौलाले असार १५ भित्रै विधेयक प्रतिनिधिसभाबाट पारित गर्ने प्रतिबद्धता जनाएका छन । उनीहरूको प्रतिबद्धतासहित मन्त्रिपरिष्दबाट शिक्षकका वृत्ति विकास सम्बन्धी केहि माग सम्बोधन भएपछि आन्दोलन स्थगित गरिएको थियो ।"
विश्व चुनौती सामना गर्न सक्ने योग्य शिक्षा नयाँ पुस्तालाई दिनुपर्छ : नेता महर,"काठमाडौँ कांग्रेसका केन्द्रीय सदस्य तथा शिक्षा विभागका प्रमुख नैनसिंह महरले नयाँ पुस्तालाई जलवायु परिवर्तनको विश्व चुनौतिसँग जुध्न सक्ने सक्षम बनाउन पाठ्यक्रममै यस सम्बन्धी शिक्षा समावेश गरिनुपर्ने माग गरेका छन् ।
उनले पछिल्लो पटक जैविक विविधता, जलवायु परिवर्तन र प्रदूषणकको समस्या विश्व चुनौतीका रुपमा देखा परेको भन्दै युवा जनशक्तिले त्यसको सामना गरेर अघि बढ्न सक्नुपर्ने बताएका छन् ।
विश्वले यी तीन विषयलाई महासंकटका रुपमा लिइरहेको छ । यी तीन वियको सन्तुलनमा ध्यान नदिए भोलि विश्वले महासंकट बेहोर्नुपर्ने हुनसक्छ, महरले राष्ट्रिय युवा परिषद्ले आयोजना गरेको 'युथ भिजन २०३५ मा युवा सरोकार विषय छलफलमा भने ।
जनसंख्या वृद्धि र औद्योगिक विकासले जलवायु परिवर्तनको असर देखा परिरहेको भन्दै उनले जमिन, वायु, जललगायत सबै क्षेत्र प्रदूषित भइरहेको बताए । नेपाल मात्र होइन, विश्व नै संकटमा धकेलिएको छ । यस्ता चुनौतीको सामना गरेर अघि बढ्नका लागि युवाहरुलाई शिक्षा दिँदा पनि त्यसैको आधारमा हुनु पर्छ । उनले सर्टिफिकेट धितो राखेर ऋण पाउने सरकारी नीतिको कार्यान्वयन नहुँदा र युवा स्वरोजगार कार्यक्रमले प्रभावकारी काम नगर्दा युवाहरुको पलायन बढेको बताए ।
नेपालले निर्माण गर्न लागेको युथ भिजन २०३५ ले प्राकृतिक संकटसँग जुध्न प्रस्ट खाका कोर्नुपर्ने उनले बताए ।"
बजेट अधिवेशनबाटै विद्यालय शिक्षा विधेयक पारित गरिने,"काठमाडौँ सरकारले चालु बजेट अधिवेशनबाटै संसद्मा विचाराधीन विद्यालय शिक्षा विधेयक पारित गरिने जनाएको छ ।
संघीय संसद्को संयुक्त बैठकमा आर्थि कवर्ष २०८२०८३ को सरकारको नीति तथा कार्यक्रम प्रस्तुत गर्दै राष्ट्रपति रामचन्द्र पौडेलले विद्यालय शिक्षा विधेयक चालु अधिवेशनबाटै पारित गरिने बताए । विद्यालय शिक्षा सुधारका लागि कानुनी, नीतिगत र संस्थागत सुधार गरिनेछ । विद्यालय शिक्षासम्बन्धी कानुनलाई संशोधन र एकीकरण गर्न बनेको विधेयकलाई यसै अधिवेशनबाट पारित गरिनेछ, उनले भने ।
शिक्षालाई सर्वसुभल, गुणस्तरीय र जीवनउपयोगी बनाउने नीति तथा कार्यक्रममा उल्लेख छ । विद्यालय शिक्षाको शासकीय सुधारको दीर्घकालीन मार्गचित्र तयार गरी पुनसंरचना गरिनेछ । २०८४ भित्र सबै बालबालिकाले आधारभूत शिक्षा पाउने व्यवस्था गरिनेछ, नीति तथा कार्यक्रममा भनिएको छ ।
राष्ट्रपति शैक्षिक सुधार कार्यक्रमलाई परिमार्जित गरिने राष्ट्रिय शैक्षिक सुधार कार्यक्रमका रुपमा सञ्चालन गर्ने घोषणा गरिएको छ ।"
"शिक्षा र स्वास्थ्य रुग्ण, देश पनि रुग्ण","१५ गते कान्तिपुरमा विद्यार्थी परीक्षा र बिरामी उपचारको प्रतीक्षामा भन्ने समाचार पढियो । संसारमा नजर डुलाएर हेर्नुस् । विकसित देशले शिक्षा र स्वास्थ्य दुरुस्त गरेर नै विकसित भएका छन् ।
ती सबै देशहरूमा शिक्षक र डाक्टर नै सबैभन्दा बढी प्रतिष्ठित हुन्छन् । जुन देशमा शिक्षा र स्वास्थ्य रुग्ण हुन्छ, ती देश पनि रुग्ण नै छन्, रहनेछन् । हाम्रो देशमा डाक्टरले अलि प्रतिष्ठा प्राप्त गरे पनि शिक्षक त एक निरीह प्राणी नै बनाइएका छन् । नेताको भत्ता बढेको बढ्यै हुन्छ । शिक्षकका मागका लागि बजेट छैन रे । बिचौलिया र भ्रष्टाचारीका लागि सबै थोक छन् । गरिबको गुजारा गर्नका लागि पनि पैसा छैन । माफियाहरूको सबै ठाउँमा रजगज छ तर जुन आवासीय चिकित्सक कमाएर दिन्छन्, उनैको गुजाराका लागि सिट र विद्यार्थीबाट असुल्ने ब्ल्याकमेलिङको खेल हुन्छ । विडम्बना छ । यो देश यस मानसिकताले कहिले पनि उँभो नलाग्ने निश्चित छ । यस्तो मानसिकताको पृष्ठपोषक स्वयं प्रधानमन्त्री बनेका छन् । शिक्षक र चिकित्सकका माग बिल्कुल जायज छन् । उनका माग अविलम्ब पूरा हुनुपर्छ । डा शिवशंकर यादव, छपकैया, वीरगन्ज"
असार १५ भित्र विद्यालय शिक्षा विधेयक पारित गरिने,"काठमाडौँ सत्तारुढ कांग्रेसएमालेको संसदीय दल र शिक्षा, स्वास्थ्य तथा सूचना प्रविधि समितिले विद्यालय शिक्षा विधेयक असार १५ गतेभित्र पारित गर्ने प्रतिबद्दता जनाएका छन् ।
२९ देखि आन्दोलनरत नेपाल शिक्षक महासंघसँगको वार्तामा समिति सभापति अम्मरबहादुर थापा, कांग्रेस सचेतक श्यामकुमार घिमिरे, एमाले सचेतक महेश बर्तौलाले चालु अधिवेशनको असार १५ गतेभित्र प्रतिनिधिसभाबाट उक्त विधेयक पारित गराउन प्रयास गर्ने प्रतिबद्धता जनाएका हुन् ।
विधेयक समिति अन्तर्गतको उपसमितिमा दफाबार छलफलको चरणमा रहेको छ । चैत ८ गते उपसमिति गठन भएको थियो । उपसमितिलाई वैशाख २३ गतेभित्र प्रतिवेदन पेस गर्न समितिले समयसिमा तोकेको छ ।"
ब्रिटिस काउन्सिलद्वारा नेपालमा अन्तर्देशीय शिक्षासम्बन्धी अनुसन्धान सार्वजनिक,"काठमाडौँ ब्रिटिस काउन्सिलले नेपालमा अन्तर्देशीय शिक्षा (ट्रान्सनेसनल एजुकेसनटीएनई) को वर्तमान अवस्था र भविष्यका सम्भावनाबारे एक अनुसन्धान प्रतिवेदन सार्वजनिक गरेको छ । यो प्रतिवेदनमा विद्यार्थी र शैक्षिक संस्थालाई प्राप्त अवसर र उनीहरूले भोगेका चुनौतीहरूका बारेमा प्रकाश पारिएको काउन्सिलले जनाएको छ ।
यो प्रतिवेदन ब्रिटिस काउन्सिलले काठमाडौंमा आयोजना गरेको एक कार्यक्रममा सार्वजनिक गरेको हो । कार्यक्रममा नीति निर्माता, शैक्षिक संस्थानका उच्च प्रतिनिधि, शिक्षा क्षेत्रका सरोकारवाला, शिक्षक तथा अन्तर्राष्ट्रिय शिक्षा विज्ञहरूबीच अन्तर्देशीय शिक्षाका विषयमा छलफल भएको थियो ।
कार्यक्रममा काउन्सिल नेपालका कन्ट्री डाइरेक्टर रुस्तम मोदीले नेपालको उच्चशिक्षाको भविष्य निर्माणमा अन्तर्देशीय शिक्षाले महत्त्वपूर्ण भूमिका निर्वाह गर्न सक्ने बताए ।"
शिक्षक महासंघसँगको वार्ता सकारात्मक रुपमा अघि बढेको छ : शिक्षामन्त्री पन्त,"काठमाडौँ शिक्षा, विज्ञान तथा प्रविधिमन्त्री रघुजी पन्तले शिक्षक महासङ्घसँग जारी वार्ता सकारात्मक दिशामा अघि बढेको बताएका छन्। शिक्षकसँगको वार्ता सम्भव भएसम्म छिटो टुङ्गो लगाउन लागिएको पनि उनको भनाइ छ।
वार्तामा शिक्षक पनि सकारात्मक रुपमा प्रस्तुत भएको उनले बताए। शिक्षामन्त्री रघुजी पन्त र महासङ्घका पदाधिकारीबीचको वार्ता मङ्गलबार राति ८ बजेदेखि साढे १० बजेसम्म चलेको थियो ।
वार्तामा उपप्रधान एवं अर्थमन्त्री विष्णुप्रसाद पौडेल र गृहमन्त्री रमेश लेखक पनि सहभागी थिए। साथै महासङ्घका तर्फबाट अध्यक्ष लक्ष्मीकिशोर सुवेदी नेतृत्वमा शिक्षकहरूको टोली वार्तामा सहभागी भएको जनाइएको छ । सरकार र आन्दोलनरत शिक्षक महासङ्घबीच सोमबार भएको वार्ता सकारात्मक रुपमा अघि बढेकामा आज पुनः वार्ता भएको हो ।
शिक्षक सङ्घ सङ्गठनहरूले विभिन्न माग राखी गत चैत २० गतेदेखि आन्दोलन गरिरहेका छन् । जसका कारण देशभरका सामुदायिक विद्यालयमा शैक्षिक सत्र २०८२ को सुरुदेखि नै पठनपाठन प्रभावित भएको छ ।"
शिक्षा मन्त्रालयमा शिक्षक महासंघसँग वार्ता सुरु,"काठमाडौँ आन्दोलतरत शिक्षक महासंघका प्रतिनिधि शिक्षा मन्त्रालय पुगेपछि शिक्षामन्त्री रघुजी पन्तसँग मंगलबार साँझ वार्ता सुरु भएको छ । आन्तरिक बैठक र छलफलका कारण महासंघका पदाधिकारी ढिला गरि मन्त्रालय पुगेका थिए । शिक्षक प्रतिनिधि आएपछि वार्ता सुरु भएको शिक्षा मन्त्रालयका एक अधिकारीले बताए ।
सडक प्रदर्शन सकेपछि शिक्षक महासंघको केन्द्रीय नेतृत्व छलफलमा जुटेको थियो । सोमबार साँझ पनि मन्त्रालयमा छलफल भएको थियो । छलफल सकारात्मक भएको दुवै पक्षले बताएका छन् । सोमबार रातिसम्म भएको छलफल सकारात्मक उन्मुख रहेकाले निर्णायक वार्ता हुन सक्ने अनुमान गरिएको छ । महासंघको तर्फबाट अध्यक्ष लक्ष्मीकिशोर सुवेदी, सहअध्यक्ष नानुमाया पराजुली, महासचिव तुलाबहादुर थापालगायत वार्तामा सहभागी छन् ।
शिक्षामन्त्री पन्त, सचिव दिपक काफ्ले सहभागी बैठकमा वार्ताको औपचारिक नेतृत्व भने शिक्षा तथा मानवस्रोत विकास केन्द्रका महानिर्देशक कृष्णप्रसाद काप्रीले गरेका छन् । शिक्षकका मागहरुको सम्बोधन र आन्दोलन टुंगो लगाउने विषयमा शिक्षकहरुसँग छलफल केन्द्रीत रहेका मन्त्रालयले जनाएको छ । मन्त्रिपरिषद्बाट आंशिक मागहरु पुरा गर्ने, विद्यालय शिक्षा विधेयक पारित हुने विश्वासिलो वातावरण बनाउने र आन्दोलन स्थगित गर्ने विषयमा छलफलकेन्द्रित रहेको छ । पूर्वशिक्षामन्त्री विद्या भट्टराईले मन्त्रिपरिषद्बाट निर्णय गर्न सकिने भनि प्रस्ताब गरेको ७ बुँदेमा अन्य केही माग थपेर पारित गर्न शिक्षकहरुले माग राखेका छन् । मन्त्रिपरिषद्बाट निर्णय गराउने विषय टुंगो लगाएर सहमतिको प्रक्रिया अघि बढाउने जनाइएको छ ।
मन्त्रिपरिषद्बाट आंशिक माग पूरा भए शैक्षिक हडताल सहितको आन्दोलनको स्वरुप फेर्न सकिने पदाधिकारीहरुको भनाइ छ ।"
शिक्षामन्त्री र आन्दोलनरत शिक्षकबीच आज वार्ता हुँदै,"काठमाडौँ शिक्षामन्त्री रघुजी पन्त र २८ दिनदेखि आन्दोलनरत नेपाल शिक्षक महासंघका प्रतिनिधिबीच आज वार्ता हुने भएको छ ।
सोमबार रातिसम्म भएको छलफल सकारात्मक उन्मुख रहेकाले निर्णायक वार्ता हुन सक्ने बताइएको छ । शिक्षा मन्त्रालयका प्रवक्ता शिवकुमार सापकोटाले छलफलमा बस्ने भनिए पनि समय यकिन नभएको जनाए । शिक्षकहरु प्रदर्शन सकेर बैठकमा जुटेका छन् । शिक्षकका माग सम्बोधन र आन्दोलन टुंगो लगाउने विषयमा शिक्षकहरूसँग छलफल केन्द्रित रहेको सापकोटाले बताए । महासंघका सहअध्यक्ष नानुमाया पराजुलीले बैठकपछि शिक्षा मन्त्रालय जाने समय यकिन हुने बताइन् ।
सोमबार सत्तारुढ कांग्रेस, एमालेका नेताहरुले शिक्षक महासंघका पदाधिकारीसँग छलफल गरेका थिए । छलफल सकारात्मक भएको नेताहरुको प्रतिक्रिया छ । छलफलपछि शिक्षामन्त्री पन्त र शिक्षकहरु पुनः छुट्टै छलफलमा जुटेका थिए ।
मन्त्रिपरिषद्बाट आंशिक माग पूरा गर्ने, विद्यालय शिक्षा विधेयक पारित हुने विश्वासिलो वातावरण बनाउने र आन्दोलन स्थगित गर्ने विषयमा छलफल केन्द्रित रहेको छ ।
पूर्व शिक्षामन्त्री विद्या भट्टराईले मन्त्रिपरिषद्बाट निर्णय गर्न सकिने भनी प्रस्ताव गरेको ७ बुँदेमा अन्य केही माग थपेर पारित गर्न शिक्षकहरुले माग राखेका छन् । मन्त्रिपरिषद्बाट आंशिक माग पूरा भए शैक्षिक हडताल सहितको आन्दोलनको स्वरुप फेर्न सकिने पदाधिकारीहरुको भनाइ छ ।"
आवासीय चिकित्सकको बौद्धिक श्रम शोषण स्वीकार्य छैन : स्वास्थ्य शिक्षाका विज्ञ,"काठमाडौँ आवासीय शिक्षकले पाउनुपर्ने निर्वाह भत्तामा कुनै शर्त लागू नहुने र आवासीय चिकित्सकहरुको बौद्धिक श्रम शोषण मान्य नुहने स्वास्थ्य शिक्षा क्षेत्रका विज्ञहरुले बताएका छन् ।
चिकित्सा शिक्षाका विज्ञहरु केदारभक्त माथेमा, प्राडा सुरेश राज शर्मा, प्राडा अर्जुन कार्की, प्राडा मदनप्रसाद उपाध्याय, प्राडा जगदीशप्रसाद अग्रवाल, डा गुणराज लोहनीले संयुक्त विज्ञप्ति जारी गर्दै आवासीय चिकित्सकलाई निःशर्त सरकारले तोकेको निर्वाह भत्ता उपलब्ध गराउनुपर्ने औंल्याएका छन् ।
सरकारले तोकेको मासिक साढे ४८ हजार निर्वाह भत्ता निजी मेडिकल कलेजका विद्यार्थीले पनि पाउनुपर्ने माग राख्दै एक महिनादेखि आवासीय चिकित्सकहरु आन्दोलनमा छन् । उनीहरुको आन्दोलनमा नेपाल चिकित्सक संघले समेत साथ दिएपछि अस्पतालहरुमा स्वास्थ्य सेवा प्रभावित बनेको छ । निजी मेडिकल कलेज सञ्चालकहरुले भने सरकारले तोकेको निर्वाह भत्ता दिन नसक्ने बताउँदै आएका छन् ।
चिकित्सा शिक्षाका विज्ञहरुले निजी मेडिकल कलेज सञ्चालकहरुलाई समेत भत्ता उपलब्ध गराउन सुझाव दिएका छन् । निजी मेडिकल कलेजहरु नाफा आर्जन गर्ने अभिलासाभन्दा माथि उठेर आवासीय चिकित्सकलाई निर्वाह भत्ता दिने विश्वव्यापी प्रचलनलाई स्वीकार गरेर विद्यमान संकटको अन्त्य तर्फ लाग्नु श्रेयकर हुनेछ । चिकित्सकहरुको बौद्धिक श्रम शोषण कुनै पनि दृष्टिकोणले स्वीकार्य हुन सक्दैन, संयुक्त विज्ञप्तिमा भनिएको छ ।
सरकारले निजी मेडिकल कलेजले भत्ता दिन नसक्ने भनेपछि स्नातक तहको सिट र शुल्क वृद्धि गर्न निजी मेडिकल कलेजको मागअनुसार कार्यदल गठन गरेको छ । शिक्षाविद्हरुले भने यसमा आपत्ति जनाएका छन् । स्नातक तहको सिट र शुल्क छुट्टै विषय भएको र आवासीय चिकित्सको निर्वाह भत्तासँग जोड्ने शर्त राख्नु उपर्युक्त नहुने हाम्रो धारणा छ, ७ जना शिक्षाविद्द्वारा जारी विज्ञप्तिमा भनिएको छ । चिकित्सक आन्दोलनको अन्त्यको लागि सकारात्मक भूमिका खेल्न पनि उनीहरुले सरोकारवालालाई अपिल गरेका छन् ।"
बौद्ध शिक्षा संसारभर फैलाउनुपर्नेमा प्रधानमन्त्रीको जोड,"लुम्बिनी प्रधानमन्त्री केपी शर्मा ओलीले द्वन्द्व र द्वेष बढेको वर्तमान परिस्थितिमा महात्मा बुद्धद्वारा प्रतिपादित शान्तिको मार्गमा हिँड्न सबैलाई प्रेरित गर्नुपर्नेमा जोड दिएका छन् ।
उनले बुद्धले देखाउनुभएको अहिंसा र शान्तिको मार्गलाई संसारभर फैलाउने बेला आएको बताए।
बुद्ध जन्मस्थल लुम्बिनीमा आजदेखि सुरु भएको चौथो एसियाली बौद्ध सांस्कृतिक महोत्सवको उद्घाटन गर्दै प्रधानमन्त्री ओलीले यस किसिमका कार्यक्रमहरूले लुम्बिनीलाई अन्तर्राष्ट्रिय बौद्ध दर्शन र शिक्षाको अझ ठूलो केन्द्रबिन्दु बनाउन सहयोग गर्ने विश्वास व्यक्त गरे ।
प्रधानमन्त्री ओलीले भने, 'दुनियाँमा युद्धका बादलहरू मडारिरहेको अवस्थामा युद्ध गर्नका लागि, सैन्य शक्तिलाई परिचालन गर्नका लागि जल, स्थल र आकाश सबै ठाउँबाट आक्रमण गर्न सकिने अत्याधुनिक हतियार निर्माण भएका छन्। यो विश्व शान्तिका लागि चुनौती बनेको छ,' उनले थपे, 'संसारमा खतरनाक हतियारहरूको निर्माण भइरहेको छ, युद्ध र हिंसाबाट शान्ति स्थापना हुन सक्दैन।'
प्रधानमन्त्री ओलीले बौद्ध धर्म, कला, साहित्य, इतिहास, अनुसन्धान र अन्तर्संवादका माध्यमबाट एसियाली बौद्ध संस्कृति र सम्पदाको प्रवर्द्धन गरी विश्व शान्ति स्थापनामा महोत्सवबाट सकारात्मक सन्देश प्रवाह हुने विश्वास व्यक्त गरे।
उनले लुम्बिनीमा बुद्धका विचारहरूका बारेमा शिक्षा ग्रहण गर्ने, प्रवचन दिने, मन्थन गर्ने र ध्यान विपश्यना गर्नेजस्ता कार्यक्रमका लागि उपयुक्त स्थानको व्यवस्था गर्न संस्कृति, पर्यटन तथा नागरिक उड्डयनमन्त्रीको ध्यानाकर्षण गराए ।
बौद्ध संस्कृति, चिनियाँ संस्कृति, कला, परम्परागत बौद्ध चिकित्सा तथा बौद्ध शिक्षामा केन्द्रित रहेर ४० वटा कार्यपत्र महोत्सवमा प्रस्तुत गरिने जनाइएको छ।
महोत्सवमा संस्कृति, पर्यटन तथा नागरिक उड्डयनमन्त्री बद्री पाण्डे, लुम्बिनी प्रदेशका मुख्यमन्त्री चेतनारायण आचार्य लगायत विशिष्ट व्यक्तिहरूको उपस्थिति थियो। महोत्सवमा ४० देशका प्रतिनिधिहरू सहभागी छन्। महोत्सव लुम्बिनी विकास कोषका उपाध्यक्ष ल्यारक्याल लामाको अध्यक्षतामा आयोजना भएको हो।
यो महोत्सव बौद्ध दर्शन र संस्कृतिको प्रवर्द्धन गरी विश्व शान्ति र सद्भाव अभिवृद्धि गर्ने उद्देश्यले लुम्बिनी विकास कोष, सारिपुत्र फाउण्डेशन नेपाल र चिनियाँ संस्कृति प्रवर्द्धन समाजले आयोजना गरेको हो।"
शिक्षामन्त्री र आन्दोलित शिक्षकहरु वार्तामा,"काठमाडौँ आन्दोलित शिक्षकहरुका माग सम्बोधनका लागि शिक्षामन्त्री रघुजी पन्त शनिबार बिहान शिक्षक महासंघका अध्यक्ष तथा अन्य पदाधिकारीसँग वार्तामा रहेका छन् ।
शिक्षा मन्त्रालयमा शिक्षा सचिव दीपक काफ्ले, नेपाल शिक्षक महासंघका अध्यक्ष लक्ष्मीकिशोर सुवेदी, शिक्षक महासंघकी सहअध्यक्ष तथा आन्दोलनकी संयोजक नानुमाया पराजुली र महासचिव तुलाबहादुर थापा शिक्षामन्त्रीसँग छलफलमा व्यस्त छन् ।
शिक्षकहरुको आन्दोलन र उनीहरुका माग सम्बोधनका लागि छलफल जारी रहेको शिक्षामन्त्रीको सचिवालयले जानकारी दिएको छ ।
शुक्रबार शिक्षामन्त्रीले बोलाएको बैठकमा प्राविधिक कारण देखाउँदै महासंघ बैठकमा सहभागी भएन । शिक्षा मन्त्रालयले अर्को विज्ञप्ति जारी गर्दै शनिबार बिहानका लागि वार्तामा उपस्थित हुन शिक्षक महासंघका अध्यक्ष तथा अन्य पदाधिकारीलाई आह्वान गरेको थियो । सरकारले यसअघि पनि वार्ताका लागि पटकपटक शिक्षकलाई आह्वान गरेको थियो ।
उता महासंघले चैत २० गतेदेखि जारी शिक्षकहरुको आन्दोलनलाई आज पनि निरन्तरता दिने बताएको छ ।"
"शिक्षामन्त्रीले वार्तामा बोलाए, शिक्षक प्रतिनिधि बधाई दिन पुगे","काठमाडौँ शिक्षक आन्दोलनको नेतृत्व गरेको नेपाल शिक्षक महासंघका प्रतिनिधि संवादका लागि शिक्षामन्त्रीलाई भेट्न सिंहदरबार पुगेका छन् ।
शिक्षा, विज्ञान तथा प्रविधिमन्त्रीका रूपमा नवनियुक्त रघुजी पन्तलाई शुभकामना र बधाई दिनुका साथै संवाद गर्न गएको महासंघका अध्यक्ष लक्ष्मीकिशोर सुवेदीले बताए । वार्ता समिति संयोजक तथा महासंघकी सहअध्यक्ष नानुमाया पराजुलीसहित महासंघका पदाधिकारी मन्त्री पन्तलाई भेट्न पुगेका हुन् । उनीहरूले अहिले नै वार्ताका लागि नभई शुभकामना दिन मात्रै गएको बताए ।
शिक्षामन्त्री पन्तले दिउँसो शिक्षकहरूसँग संवाद गरी समाधान खोज्न तत्पर रहेको जनाउँदै वार्ताका लागि आह्वान गरेका थिए । मन्त्रालयले विद्यालय शिक्षासम्बन्धी कानुनलाई संशोधन तथा एकीकरण गर्न बनेको विधेयक, २०८० चाँडै पारित होस् भन्ने मागसहित भइरहेको आन्दोलनप्रति गम्भीर ध्यानाकर्षण भएको जनाएको छ ।
मन्त्री पन्तले शुक्रबार जारी गरेको प्रेस विज्ञप्तिमा प्रतिनिधिसभामा छलफलको प्रक्रियामा रहेको विद्यालय शिक्षा विधेयकलाई समयमै पारित गर्ने वातावरण बनाउन सरकार प्रयत्नशील रहेको उल्लेख गरेका छन् ।
२४ दिनदेखि आन्दोलनरत शिक्षकलाई सरकारले चौथोपटक वार्ताका लागि बोलाएको हो । यसअघि अनौपचारिक वार्ता भइरहे पनि कुनै निष्कर्ष आउन सकेको थिएन ।
बिहीबार मात्रै सर्वोच्च अदालतले तीन दिनभित्र शिक्षकका माग पूरा गरी पठनपाठनको वातावरण बनाउन सरकारका नाममा अन्तरिम आदेश जारी गरेको थियो ।"
शिक्षामन्त्रीले आन्दाेलनरत शिक्षक महासंघलाई वार्तामा बोलाए,"काठमाडौँ शिक्षा, विज्ञान तथा प्रविधि मन्त्रालयले शिक्षकहरूसँग संवाद गरी समाधान खोज्न तत्पर रहेको जनाउँदै वार्ताका लागि नेपाल शिक्षक महासंघलाई औपचारिक आह्वान गरेको छ। मन्त्रालयले विद्यालय शिक्षासम्बन्धी कानुनलाई संशोधन तथा एकीकरण गर्न बनेको विधेयक, २०८० चाँडै पारित होस् भन्ने मागसहित भइरहेको आन्दोलनप्रति गम्भीर ध्यानाकर्षण भएको जनाएको छ।
शिक्षामन्त्री रघुजी पन्तले शुक्रबार जारी गरेको प्रेस विज्ञप्तिमा प्रतिनिधिसभामा छलफलको प्रक्रियामा रहेको विद्यालय शिक्षा विधेयकलाई समयमै पारित गर्ने वातावरण बनाउन सरकार प्रयत्नशील रहेको उल्लेख गरेका छन्।
'शिक्षक प्रतिनिधिहरूसँगको यथोचित छलफल र परामर्शबाट विधेयकको मस्यौदा तयार गरिएकोले विद्यालय शिक्षा विधेयक चाँडै जारी होस् भन्ने शिक्षक तथा कर्मचारीको चासो र अपेक्षा रहनु स्वाभाविक हो,' विज्ञप्तिमा भनिएको छ ।
शिक्षामन्त्री पन्तले विगतमा झैँ शिक्षकहरूसँग निरन्तर संवाद तथा छलफल गर्दै सामूहिक रूपमा समाधान खोज्न सरकार तयार रहेको स्पष्ट पारेका छन्। साथै, संविधान र कानुनी प्रक्रियाअनुसार विधेयक संसद्मा पेस हुने, छलफल र स्वीकृतिको प्रक्रिया तय भइसकेको उल्लेख गर्दै उनले नेपाल शिक्षक महासंघ राष्ट्रिय समितिलाई वार्तामा आउन सरकारको तर्फबाट आह्वान गरेका छन्।
२४ दिनदेखि आन्दोलनरत शिक्षकलाई सरकारले चौथोपटक वार्ताका लागि बोलाएको हो ।
बिहीबार सर्वोच्च अदालतले तीन दिनभित्र शिक्षकका माग पूरा गरी पठनपाठनको वातावरण बनाउन सरकारका नाममा अन्तरिम आदेश जारी गरेको थियो ।"
नवनियुक्त शिक्षामन्त्रीद्वारा पदबहाली,"काठमाडौँ नवनियुक्त शिक्षा, विज्ञान तथा प्रविधिमन्त्री रघुजी पन्तले पदबहाली गरेका छन् । राष्ट्रपति भवन शीतल निवासमा शपथपछि उनले सिंहदरबार पुगेर पदबहाली गरेका हुन् ।
सो क्रममा उनले वार्ताका माध्यामबाट आन्दोलनरत शिक्षकको माग सम्बोधन गरिने बताए । आफूले भर्खर मात्र मन्त्रालयको जिम्मेवारी लिएको जनाउँदै उनले शिक्षा क्षेत्रकाबारेमा जानकारी लिएर अघि बढ्ने स्पष्ट पारे ।
तत्कालीन शिक्षामन्त्री विद्या भट्टराईले राजीनामा दिएपछि एमालेका स्थायी कमिटी सदस्य पन्त शिक्षामन्त्रीमा नियुक्त भएका हुन् । राष्ट्रपति रामचन्द्र पौडेलले प्रधानमन्त्री केपी शर्मा ओलीको सिफरिसमा बुधबार पन्तलाई शिक्षामन्त्रीमा नियुक्त गरेका थिए ।"
शिक्षामन्त्री पन्तले लिए शपथ,"काठमाडौँ नवनियुक्त शिक्षा, विज्ञान तथा प्रविधिमन्त्री रघुजी पन्तले शपथ लिएका छन् । राष्ट्रपति रामचन्द्र पौडेलले राष्ट्रपति भवन शीतलनिवासमा बिहीबार मन्त्री पन्तलाई पद तथा गोपनीयताको शपथ गराएका हुन् ।
प्रधानमन्त्रीको सिफारिसमा राष्ट्रपति पौडेलले बुधबार पन्तलाई शिक्षामन्त्रीमा नियुक्त गरेका थिए ।
एमालेबाटै शिक्षामन्त्री बनेकी विद्या भट्टराईले प्रधानमन्त्री केपी शर्मा ओलीको असहयोग र उपेक्षाका कारण सोमबार राजीनामा दिएपछि पद रिक्त थियो । शैक्षिक हडतालसहित चर्कंदो शिक्षक आन्दोलन, विद्यालय शिक्षा विधेयकमाथि संसदीय समितिमा पेचिलो बन्दै गएको दफावार छलफल, प्रधानमन्त्रीको असहयोगका कारण शिक्षामन्त्री भट्टराई र त्रिभुवन विश्वविद्यालयका उपकुलपति केशरजंग बरालको बर्हिगमनलगायत चुनौतीपूर्ण परिस्थितिमा शिक्षा मन्त्रालयको जिम्मेवारी पन्तले पाएका छन् । शिक्षक आन्दोलनको समाधान खोज्दै शैक्षिक गतिविधि पूर्ववत् सञ्चालन गर्नु नवनियुक्त शिक्षामन्त्री पन्तको अहिलेको प्रमुख दायित्व रहेको छ ।
तत्कालीन शिक्षामन्त्री भट्टराईले शिक्षकको माग सम्बोधनका लागि मन्त्रिपरिषद्मा ७ बुँदे प्रस्ताव लगेकी थिइन् । त्यसमा प्रधानमन्त्री ओली र अर्थमन्त्री विष्णु पौडेल सकारात्मक नहुँदा उनले राजीनामा दिएको शिक्षा मन्त्रालयका अधिकारीहरू बताउँछन् ।
नवनियुक्त शिक्षामन्त्री पन्तसँग २०६१ सालमा श्रम तथा यातायात व्यवस्थामन्त्री बनेको अनुभव छ । उनी २०५१ सालका प्रधानमन्त्री मनमोहन अधिकारी र २०६६ सालका प्रधानमन्त्री माधवकुमार नेपालका प्रेस सल्लाहकार थिए । अहिले एमाले स्थायी कमिटी सदस्यसमेत रहेका ६७ वर्षीय पन्त समानुपातिक प्रणालीबाट निर्वाचित प्रतिनिधिसभा सदस्य हुन् ।"
शिक्षामन्त्रीमा पन्त नियुक्त,"काठमाडौँ एमाले सांसद रघुजी पन्त शिक्षा, विज्ञान तथा प्रविधिमन्त्रीमा बुधबार नियुक्त भएका छन् । कांग्रेस सांसद ऊर्जा, जलस्रोत तथा सिँचाइ राज्यमन्त्री पूर्णबहादुर (कान्छाराम) तामाङ भने बुधबारै बर्खास्त भएका छन् ।
प्रधानमन्त्रीको सिफारिसमा राष्ट्रपति रामचन्द्र पौडेलले पन्तलाई शिक्षामन्त्रीमा नियुक्त गरेका हुन् । शिक्षामन्त्री पन्तको शपथ र पदभार ग्रहण बिहीबार हुनेछ ।
एमालेबाटै शिक्षामन्त्री बनेकी विद्या भट्टराईले प्रधानमन्त्री केपी शर्मा ओलीको असहयोग र उपेक्षाका कारण सोमबार राजीनामा दिएपछि पद रिक्त थियो ।
शैक्षिक हडतालसहित चर्कंदो शिक्षक आन्दोलन, विद्यालय शिक्षा विधेयकमाथि संसदीय समितिमा पेचिलो बन्दै गएको दफावार छलफल, प्रधानमन्त्रीको असहयोगका कारण शिक्षामन्त्री भट्टराई र त्रिभुवन विश्वविद्यालयका उपकुलपति केशरजंग बरालको बर्हिगमनलगायत चुनौतीपूर्ण परिस्थितिमा शिक्षा मन्त्रालयको जिम्मेवारी पन्तले पाएका छन् । शिक्षक आन्दोलनको समाधान खोज्दै शैक्षिक गतिविधि पूर्ववत् सञ्चालन गर्नु नवनियुक्त शिक्षामन्त्री पन्तको अहिलेको प्रमुख दायित्व रहेको छ ।
तत्कालीन शिक्षामन्त्री भट्टराईले शिक्षकको माग सम्बोधनका लागि मन्त्रिपरिषद्मा ७ बुँदे प्रस्ताव लगेकी थिइन् । त्यसमा प्रधानमन्त्री ओली र अर्थमन्त्री विष्णु पौडेल सकारात्मक नहुँदा उनले राजीनामा दिएको शिक्षा मन्त्रालयका अधिकारीहरू बताउँछन् ।
शिक्षक आन्दोलनकै कारण वैशाख पहिलो साता सुरु हुनुपर्ने बालबालिकाको विद्यालय भर्ना र पाठ्यपुस्तक वितरण अवरुद्ध छ । भर्ना रोकिँदा १५ वैशाखमा सुरु हुनुपर्ने पठनपाठन अनिश्चित छ ।
एसईई सकिएको एक महिना बित्न लाग्दा उत्तरपुस्तिका परीक्षण सुरु भएको छैन । बिहीबार सुरु हुनुपर्ने कक्षा १२ को परीक्षा शिक्षक आन्दोलनकै कारण १० दिन पछाडि सारिएको छ । आन्दोलनरत शिक्षक विद्यालय नफर्केसम्म यी शैक्षिक गतिविधि पूर्ववत् सञ्चालन हुन सक्ने अवस्था छैन । शिक्षामन्त्री पन्तले पदभार ग्रहणसँगै शिक्षकसँग वार्तासंवाद गरेर समाधान खोज्नुपर्ने शिक्षा मन्त्रालयका अधिकारीहरू बताउँछन् ।
अर्कातर्फ विद्यालय शिक्षा विधेयक प्रतिनिधिसभाको शिक्षा, स्वास्थ्य तथा सूचना प्रविधि समितिअन्तर्गत उपसमितिमा दफावार छलफलको चरणमा छ । शिक्षकहरूले विधेयक संसद्बाट पारित भएपछि मात्र आन्दोलनबाट कक्षाकोठामा फर्कने बताउँदै आएका छन् ।
सुझबुझपूर्ण ढंगबाट विद्यालय शिक्षा विधेयक टुंगो लगाउने चुनौती शिक्षामन्त्री पन्तलाई छ । विद्यालय शिक्षामा स्थानीय तहको क्षेत्राधिकार, निजी विद्यालय र शिक्षकको व्यवस्थापनलगायत पेचिला विषय विधेयकमा टुंगो लगाउनुपर्नेछ ।
त्रिभुवन विश्वविद्यालय एक सातादेखि निमित्त उपकुलपतिको भरमा छ । उपकुलपति नियुक्ति प्रक्रिया तत्काल अघि बढाउने दायित्व पनि शिक्षामन्त्री पन्तसामु आइपुगेको छ ।
नवनियुक्त शिक्षामन्त्री पन्तसँग २०६१ सालमा श्रम तथा यातायात व्यवस्थामन्त्री बनेको अनुभव छ । उनी २०५१ सालका प्रधानमन्त्री मनमोहन अधिकारी र २०६६ सालका प्रधानमन्त्री माधवकुमार नेपालका प्रेस सल्लाहकार थिए । अहिले एमाले स्थायी कमिटी सदस्यसमेत रहेका ६७ वर्षीय पन्त समानुपातिक प्रणालीबाट निर्वाचित प्रतिनिधिसभा सदस्य हुन् ।"
नवनियुक्त शिक्षामन्त्रीले कसरी गर्लान् शिक्षक आन्दोलनको सम्बोधन ?,"काठमाडौँ २२ दिनदेखि शिक्षकहरु सडक आन्दोलनमा छन् । विद्यालय भर्ना, पठनपाठन, परीक्षा र उत्तरपुस्तिका परीक्षण लगायत शैक्षिक गतिविधि ठप्प छ । संसदीय समितिमा जारी विद्यालय शिक्षा विधेयकमाथिको दफावार छलफल जारी छ, जुन पेचिलो बन्दै जाने निश्चित छ । त्रिभुवन विश्वविद्यालय एक सातायता निमित्त कुलपतिको काँधमा छ । यही बेला ६७ वर्षीय एमालेका समानुपातिक सांसद रघुजी पन्तको काँधमा शिक्षा मन्त्रीको जिम्मेवारी आइपरेको छ ।
अक्सर संसद्मा खरो बोल्ने र तिखो टिप्पणी गर्ने पन्तले शिक्षा क्षेत्रमा एकैचोटी देखापरेको यो संकट टार्लान् कि समस्यालाई बल्झाइराख्लान हेर्न बाँकी छ । किनकी उनी समस्याको चुलीमा एकैचोटी शिक्षामन्त्रीको रुपमा बस्न आइपुगेका छन् । त्यसैले उनको कामको समीक्षा गर्न लामो समय पर्खिन सकिने अवस्था छैन ।पञ्चायतकालीन समयमा वामपन्थी धारको पत्रकारितामा सक्रिय पन्त यस्तो बेला शिक्षामन्त्री भएका छन्, उनको सामुन्नेमै समस्याको चाङ लागेको छ । अनि यो समस्याको केन्द्रमा शिक्षा मन्त्रालय मात्रै नभएर संसद्, अर्थमन्त्रालयदेखि प्रधानमन्त्री कार्यालयसम्म जोडिएको छ । अब मन्त्री पन्तले यी निकायहरुसँग कसरी समन्वय गर्छन् र निष्कर्षमा पुग्छन् त्यो हेर्ने यात्रा अब सुरु भएको छ ।
प्रधानमन्त्री केपी शर्मा ओलीको सिफारिसमा उनलाई आजै राष्ट्रपति रामचन्द्र पौडेलले शिक्षामन्त्रीमा नियुक्त गरेका हुन् । उनको सपथ ग्रहण र पदभार ग्रहण भने बिहीबार हुने जनाइएको छ । प्रधानमन्त्रीसँग बढ्दो दुरी र असहमतिकाबीच सोमबार शिक्षामन्त्री विद्या भट्टराईले राजीनामा दिएको पृष्ठभूमिमा पन्त मन्त्री बनेका हुन् । प्रतिनिधि सभाको राज्य व्यवस्था तथा सुशासन समितिका सदस्य समेत रहेको पन्त सोमबार मात्रै आफ्नो अभिव्यक्तिका कारण चर्चा र आलोचनामा तानिएका थिए । उनले राज्यव्यवस्था समितीमा विधेयकमाथि हुने दफावार छलफलमा रिपोर्टिङ गर्न आउने पत्रकारहरुलाई प्रतिबन्ध लगाउने अभिव्यक्ति दिएका थिए । त्यसो त तिखो अभिव्यक्तिका कारण उनी बारम्बार चर्चामा आइरहन्छन् ।
२०३२ सालदेखि पत्रकारिता सँगसँगै राजनीतिमा पनि रहेका पन्त २०५१ र २०५६ सालमा ललितपुर क्षेत्र नम्बर ३ बाट प्रतिनिधि सभामा निर्वाचित भएर सांसद बनेका थिए । २०५२ सालमा तत्कालीन प्रधानमन्त्री मनमोहन अधिकारीको प्रेस सल्लाहकार नियुक्त भएका उनी २०५४ देखि २०६५ सम्म एमाले केन्द्रीय सदस्य थिए । २०६१ सालमा भने उनी श्रम तथा यातायात व्यवस्था मन्त्री भएका थिए ।
हाल एमालेको स्थायी कमिटी सदस्य रहेका उनी एमालेको दसौं महाधिवेशनबाट स्थायी कमिटी सदस्यमा चयन भएका थिए । लामो राजनीतिक यात्राका कारण उनको व्यक्तित्वको आफ्नै लय त बनेको छ तर यो लयले यसपाला समस्याको निकास निकाल्न सक्छ कि सक्दैन भन्ने कुरा भने उनले कति समन्वयकारी भूमिका खेल्छन् भन्नेमै भर पर्नेछ ।
एक समय एमाले सांस्कृतिक, जल तथा उर्जा, प्रचार, कानुन, सामाजिक सेवा विभागको प्रमुख भएर काम गरेका पन्त पार्टीभित्र भने लेखपढमा रुचि राख्ने बौद्धिक व्यक्तिका रुपमा चिनिन्छन् । पत्रकारितामा सक्रिय रहँदा उनले बुधबार, छलफल साप्ताहिक, नवयुग मासिक लगायत पत्रपत्रिकामा सम्पादकीय समूहमा रहेर काम गरे ।
२०६६ सालमा माधव नेपाल प्रधानमन्त्री हुँदा उनी राजनीतिक सल्लाहकार रहेका थिए । सधैं नेपाल खेमामा रहेका उनी नेकपा विभाजन पछि भने एमाले अध्यक्ष केपी शर्मा ओली समूहमा पुगे । २०७८ मा ओलीले संसद् विघटन गर्दा पन्तलगायत एमाले नेता विपक्षमा उभिएका थिए । सर्वोच्च अदालतको आदेशपछि ओली सरकार ढल्यो । एमालेमाओवादी मिलाएर गठन गरिएको नेकपा विभाजित बन्यो । माधव नेपाल लगायतका नेताहरु एमालेबाट अलग भएपनि पन्त लगायत नेताहरु भने एमालेमा नै रहेका थिए । संसद् विघटनको बेलामा ओली विरुद्ध रहेपनि पछि एमालेमै फर्केको भन्दै १० जना नेताहरुलाई १० भाई को रुपमा पनि चित्रित गरिन्छ ।
शिक्षकको समस्या समाधान गर्न प्रधानमन्त्री ओली र अर्थमन्त्री विष्णु पौडेलले असहयोग गरेको भन्दै शिक्षामन्त्री भट्टराईले राजनीनामा दिएको ताजा पृष्ठभूमिमा उनको भूमिका कस्तो रहन्छ भन्नेमा सबैको चासो देखिन्छ । अर्कोतर्फ विद्यालय शिक्षा विधेयक संसद्को शिक्षा, स्वास्थ्य समितिमा दफाबार छलफलको चरणमा छ । शिक्षकहरुले विद्यालय शिक्षा ऐन संसद्बाट पारित भएपछि मात्र आन्दोलनबाट पूर्णरुपमा कक्षाकोठामा फर्कने बताउँदै आएका छन् ।
विद्यालय शिक्षामा स्थानीय तहको क्षेत्राधिकार, निजी विद्यालय र शिक्षकको व्यवस्थापनलगायत पेचिला विषय विधेयकमा टुंगो लगाउनु त्यति सजिलो भने छैन । अब सुझबुझपूर्ण ढंगबाट विद्यालय शिक्षा विधेयक टुंगो लगाउन उनले के कति भूमिका खेल्न सक्छन् भन्नेमात्रै नभएर तत्काल शिक्षकहरुको आन्दोलनलाई कसरी निष्कर्षमा पुर्याएर सन्निकट १२ कक्षाको परीक्षा सञ्चालन गर्छन् भन्नेजस्ता गम्भीर कामहरु तत्काल उनको अघि छन् ।"
शिक्षामन्त्रीमा एमाले सांसद पन्त नियुक्त,"काठमाडौँ शिक्षा, विज्ञान तथा प्रविधिमन्त्रीमा एमाले सांसद रघुजी पन्त नियुक्त भएका छन् । प्रधानमन्त्री केपी शर्मा ओलीको सिफारिसमा राष्ट्रपति रामचन्द्र पौडेलले बुधबार पन्तलाई शिक्षामन्त्रीमा नियुक्त गरेका हुन् । शिक्षामन्त्री विद्या भट्टराईले सोमबार पदबाट राजीनामा दिएपछि रिक्त रहेको पदमा पन्तलाई नियुक्त गरिएको हो ।
राष्ट्रपति कार्यालयका सहायक प्रवक्ता बसन्तप्रसाद पन्थीले राष्ट्रपति रामचन्द्र पौडेलले २०८१ असार ३१ गते गठित मौजुदा मन्त्रिपरिषद्मा नेपालको संविधानको धारा ७६ को उपधारा (९) बमोजिम प्रधानमन्त्री केपी शर्मा ओलीको सिफारिसमा नियुक्ति, हेरफेर र कार्यविभाजन गरी मन्त्रिपरिषद् गठन गरेको विज्ञप्तिमार्फत जानकारी गराएका छन् ।
नवनियुक्त मन्त्री पन्तको बिहीबार अपराह्न ४ बजे पद तथा गोपनियताको शपथग्रहण कार्यक्रम हुने राष्ट्रपति कार्यालयले जनाएको छ ।
बुधबार नै प्रधानमन्त्री ओलीले ऊर्जा, जलस्रोत तथा सिँचाइ राज्यमन्त्री पूर्णबहादुर (कान्छाराम) तामाङलाई बर्खास्त गरेका छन् । आफूविरुद्ध अभिव्यक्ति दिएको भन्दै ओलीले राज्यमन्त्री तामाङलाई बर्खास्त गरेका हुन् ।"
शिक्षामन्त्रीमा रघुजी पन्त सिफारिस,"काठमाडौँ प्रधानमन्त्री केपी शर्मा ओलीले शिक्षामन्त्रीमा रघुजी पन्तलाई नियुक्ति गर्न राष्ट्रपतिलाई सिफारिस गरेका छन् ।
सिफारिस पत्र राष्ट्रपति रामचन्द्र पौडेललाई बुझाएको प्रधानमन्त्रीको सचिवालयले जनाएको छ ।
शिक्षामन्त्री विद्या भट्टराईले सोमबार पदबाट राजीनामा दिएपछि रिक्त रहेको पदका लागि पन्तलाई सिफारिस गरिएको हो ।"
शिक्षा विधेयक यथाशीघ्र पारित गर्न माओवादीको माग,"काठमाडौँ माओवादी केन्द्रले विद्यालय शिक्षा विधेयक यथाशीघ्र पारित गरेर शिक्षकका जायज माग पूरा गर्न सरकारको ध्यानाकर्षण गराएको छ ।
पार्टी मुख्यालय पेरिसडाँडामा बुधबार आयोजित पत्रकार सम्मेलनमा उपाध्यक्ष एवं प्रवक्ता अग्निप्रसाद सापकोटाले आसन्न संसद् अधिवेशनको प्रारम्भमा शिक्षा ऐन पारित गरेर आन्दोलनरत शिक्षकलाई विद्यालयमा फर्काउने वातावरण बनाउन माग गरे ।
माओवादीले लघुवित्त पीडित, सहकारी पीडित, कर्मचारी, चिकित्सकलगायत आन्दोलनरत पक्षसँग तत्काल वार्ता गरी जायज माग पूरा गर्न सरकारको ध्यानाकर्षण गराएको छ । वर्तमान सरकारको ध्यान सुशासन, भ्रष्टाचार नियन्त्रण र जनभावना सम्बोधन गर्नेतर्फ लक्षित गर्न माओवादीले सरकारसँग आग्रह गरेको छ ।"
शिक्षा विधेयकलाई प्राथमिकताका साथ पारित गर्नुपर्ने संसद्को दायित्व : सभामुख घिमिरे,"काठमाडौँ सभामुख देवराज घिमिरेले विद्यालय शिक्षा विधेयकलाई प्राथमिकताका साथ पारित गर्नुपर्ने दायित्व संसद्को रहेको बताएका छन् ।
आज विभिन्न राजनीतिक दलका प्रमुख सचेतकहरूसँग समसामयिक राजनीतिक विषयमा छलफल गर्न आयोजना गरिएको बैठकमा सभामुख घिमिरेले सामुदायिक विद्यालयका शिक्षकहरू शिक्षा ऐन जारी गर्नुपर्ने माग राख्दै आन्दोलन गरिरहेको अवस्थामा संसद् सञ्चालन भएसँगै शिक्षा विधेयकलाई प्राथमिकताका साथ पारित गर्नुपर्ने बताए।
'संसद्लाई सरकारको नीति तथा कार्यक्रम, आर्थिक कार्यविधि तथा वित्तीय उत्तरदायित्व ऐनको व्यवस्थाबमोजिम बजेटमाथिको छलफलको चाप परेको छ,' सभामुख घिमिरेले भने, 'विद्यालय शिक्षा विधेयकलाई पनि प्राथमिकताका साथ पारित गर्नुपर्ने दायित्व संसद्को हो। शिक्षकहरूले ऐन नल्याई जान्न भन्नुभएको छ, उहाँहरूले मलाई पनि भेटेर पहल गरिदिन भन्नुभएको छ।'
बैठकमा सभामुख घिमिरेले पूर्वबजेट छलफल, नीति तथा कार्यक्रम, बजेट र विद्यालय शिक्षा विधेयकको चापका कारण शनिबार र सार्वजनिक बिदाका दिनबाहेक सबै दिन संसद् सञ्चालन गर्ने प्रस्ताव गरेका थिए। बैठकले उक्त प्रस्ताव अनुमोदन गरेको छ। सोहीबमोजिमको कार्यतालिका यही वैशाख १२ गते बस्ने कार्यव्यवस्था परामर्श समितिको बैठकमा पेस गरिनेछ।
उपसमितिले यही वैशाख २३ सम्मको समयावधिभित्र प्रतिवेदन बुझाउने प्रतिबद्धता जनाएको अवस्थामा यसलाई प्राथमिकता दिनेगरी संसद्ले तयारी गरेको जनाउँदै सभामुख घिमिरेले जुनसुकै दिन विधेयक संसद्मा प्रस्तुत गर्नेगरी तालिका सुरक्षित गर्ने उल्लेख गरे।
'उपसमितिको प्रतिवेदन आएलगत्तै संसद्ले पारित गर्ने प्रक्रिया सुरु गर्छ। निजामती विधेयक पनि समितिबाट आउने अवस्थामा छ। नीति तथा कार्यक्रम र बजेटका प्राविधिक सीमालाई ध्यान दिँदै शिक्षा, निजामतीलगायतका विधेयक यही अधिवेशनमा पारित गर्न तयारी अवस्थामा रहनुपर्छ,' उनले भने ।"
सभामुखसँगको भेटपछि एमाले मुख्य सचेतकको प्रश्न सार्वजनिक शिक्षाप्रति शिक्षकको जवाफदेहिता के ?,"काठमाडौँ सरकारको नेतृत्व गरिरहेको एमालेका मुख्य सचेतक महेश बर्तौलाले सार्वजनिक शिक्षाका सम्बन्धमा आन्दोलनमा उत्रिएका शिक्षकहरुको जवाफदेहिता माग गरेका छन् ।
बुधबार सभामुख देवराज घिमिरेसँगको छलफलपछि मुख्य सचेतक बर्तौलाले सार्वजनिक शिक्षाका सम्बन्धमा शिक्षकहरूको जवाफदेहिता माग गरेका हुन् ।
संसद्ले विद्यालय शिक्षा विधेयक अगाडि बढाइरहेको अवस्थामा शिक्षकहरू आन्दोलनमा उत्रिनु सही नभएको बर्तौलाको भनाइ थियो । शिक्षकहरूले उठाएका न्यायोचित माग पूरा गर्ने पनि उनको भनाइ थियो । सार्वजनिक शिक्षाप्रति शिक्षकको जवाफदेहिता के ? उहाँहरू स्वयंले जान्नुहोस् । त्यसप्रति जवाफदेहितामा उभिनुपर्छ होला भन्ने ठान्नुहोस् तर सरकारले उहाँहरूका न्यायोचित माग पूरा गर्छ,' बर्तौलाले भने ।
सरकारले गरिरहेको पहललाई शिक्षकहरूले सकरात्मक रूपमा लिनुपर्ने पनि बर्तौलाको भनाइ थियो ।
'शिक्षक साथीहरूलाई विश्वस्त पार्ने गरी उहाँहरूको भावनालाई पनि सम्मान गर्ने गरी काम गरिरहेका छौँ । हामीले काम गरिरहेका कुराहरूलाई पनि उहाँहरूले पनि सकारात्मक ढंगले ग्रहण गरिदिनु पर्ने अवस्था छ र त्यस आधारबाट हेर्ने हो भने उहाँहरूले नियमित शैक्षिक गतिविधिहरुमा जोडिएर अहिलेको विधायकी काम जो विधेयक निर्माणको आवश्यक यसको अंग पूरा गर्न समय दिनुपर्यो,' उनले भने, 'त्यसमा उहाँहरू सकारात्मक भएर नियमित काममा, शैक्षिक गतिविधिमा जोडिने कुराहरू नै उहाँहरूका लागि पनि हितकर हुन्छ भन्ने हाम्रो सार्वजनिक अपिल हो आग्रह हो ।"
शिक्षामन्त्रीको राजीनामा: सत्ताको दिशाहीनताको प्रतिबिम्ब,"शिक्षामन्त्री विद्या भट्टराईको राजीनामा केवल एक व्यक्तिको पदत्याग होइन, यो त केपी शर्मा ओली नेतृत्वको शासन प्रणालीको नैतिक र संस्थागत असफलताको प्रतीक पनि हो ।
जब शिक्षाजस्तो राष्ट्र निर्माणको मेरुदण्डलाई नेतृत्व दिने मन्त्री आफैंले हात उठाउँछिन्, तब समस्या व्यक्तिमा होइन, समग्र व्यवस्थाको अहंकार र गैरजिम्मेवारीपनमा रहेको प्रस्ट हुन्छ । भट्टराईले सत्ताको मोहभन्दा आत्मसम्मान रोजिन् । तर उनको राजीनामाले सरकारको संवेदनहीनता र जनविश्वासमाथिको घातलाई थप उजागर गरिदिएको छ ।नेपालको शिक्षा प्रणाली आज दिशाहीनताको दलदलमा फसेको छ । नीति त बनिरहेका छन् तर कार्यान्वयन विद्यालयसम्म पुग्दैन । शिक्षकहरू सडकमा छन्, विद्यार्थी अन्योलमा छन्, सरकार भने मौन छ । प्रधानमन्त्री ओलीले शिक्षक आन्दोलनमाथि गरेका उपहासपूर्ण टिप्पणीले शिक्षाप्रति उनको बुझाइ कति खोक्रो छ भन्ने देखाउँछ । शिक्षामन्त्रीको राजीनामा यिनै अभिव्यक्तिको पृष्ठभूमिमा आएको गम्भीर राजनीतिक संकेत हो ।तर यो संकट शिक्षा मन्त्रालयमा मात्र सीमित छैन । कुलमान घिसिङलाई हटाउने, त्रिविका उपकुलपति केशरजंग बरालमाथि दबाब दिनेजस्ता घटनाले देखाउँछ ओली शासनमा आफ्ना लाई प्राथमिकता, असहमतिलाई दमन र आलोचकलाई अपमान गरिन्छ । शिक्षामन्त्री भट्टराईको राजीनामा यसै दमनकारी प्रवृत्तिविरुद्धको विवेकशील असहमतिको स्वर हो ।शिक्षा मन्त्रालय राष्ट्रिय नीति निर्माणको मेरुदण्ड हो । तर, सरकारले शिक्षालाई भोट र सत्ताको स्वादमा सीमित गरेको छ । शिक्षक समायोजन अपारदर्शी छ र मन्त्रालय आन्तरिक द्वन्द्वको अखडा बनेको छ । यस्तो अवस्थामा कुनै पनि मन्त्री दीर्घकालीन रूपमा सफल हुन सक्दैन ।प्रधानमन्त्रीको भाषाशैली र निर्णयबाट स्पष्ट छ उनीबाट शिक्षा सुधारको अपेक्षा गर्नु मरुभूमिमा पानी खोजेजस्तै हो । घोषणा भए पनि कार्यान्वयनमा अहंकार र जडबुद्धिको झल्को मात्र देखिन्छ । शिक्षामन्त्रीको राजीनामा लक्षण हो, रोग भनेको शासन प्रणालीभित्र पारदर्शिता, जवाफदेहिता र सहकार्यको अभाव हो ।यो संकटको समाधान व्यक्ति परिवर्तनमा होइन, नीति र प्रवृत्ति परिवर्तनमा छ । शिक्षा नीतिमा स्पष्टता, शिक्षक व्यवस्थापनमा पारदर्शिता र स्थानीय तहसँग सहकार्य आवश्यक छ । आलोचना पचाउने क्षमता नभएपछि शासक विवेकविहीन बन्छ । आज देखिएका झिल्का भविष्यमा आगो बन्न सक्छन् ।अब प्रश्न उठ्छ प्रधानमन्त्रीले शिक्षाप्रति आफ्नो दृष्टिकोण कहिले स्पष्ट पार्ने ? यदि यो संकटलाई पनि मौनताले ढाक्न खोजियो भने त्यो राष्ट्रको भविष्यप्रति धोका हुनेछ । जनताले चेतनाको आँखाले हेर्नुपर्छ, ताकि यो झिल्को अँगार नबनोस् । सन्तोष सिम्खडा, टोकियो, जापान"
शिक्षा विधेयकको छलफलमा किन पुगे भूमि व्यवस्था मन्त्री ?,"काठमाडौँ शिक्षा, विज्ञान तथा प्रविधिमन्त्री विद्या भट्टराईले राजीनामा दिएपछि विद्यालय शिक्षा विधेयकमाथिको दफावार छलफलमा मंगलबार भूमि व्यवस्था, सहकारी तथा गरिबी निवारणमन्त्री बलराम अधिकारी सहभागी भएका छन् ।
शिक्षा सचिव दीपक काफ्लेले मन्त्री अधिकारीको उपस्थितिमा विधेयकमाथि छलफल भएको जनाए । संसद्को शिक्षा, स्वास्थ्य तथा सूचना प्रविधि समितिअर्न्तगतको उपसमितिमा विद्यालय शिक्षा विधेयकमाथि दफावार छलफल जारी छ ।
वैशाख २३ सम्म उपसमितिलाई प्रतिवेदन बुझाउन समयसीमा तोकिएको छ । शिक्षामन्त्रीको अनुपस्थितिमा विधेयकमाथि छलफल अघि बढाउन प्रधानमन्त्री कार्यालयले भूमि व्यवस्था मन्त्रीलाई जिम्मेवारी दिएको छ, सचिव काफ्लेले भने ।
शिक्षक आन्दोलन चर्कँदै जाँदा प्रधानमन्त्रीसँगको असन्तुष्टि र असहयोगका कारण भट्टराईले सोमबार राजीनामा दिएकी थिइन् । राजीनामा भने स्वास्थ्यको कारण देखाइएको छ । उनले शिक्षकका केही माग सम्बोधन गर्न ७ बुँदे प्रस्ताव मन्त्रिपरिषद्मा प्रस्ताव गरेकी थिइन् । तर प्रस्तावमा प्रधामन्त्री केपी शर्मा ओली र अर्थमन्त्री विष्णु पौडेल सकारात्मक नभएपछि राजीनामा दिएको शिक्षा मन्त्रालयका अधिकारीहरु बताउँछन् ।
पछिल्लो समय शिक्षक आन्दोलन चर्किँदै गए पनि प्रधानमन्त्री र शिक्षामन्त्रीबीच त्यसअघिदेखि नै समन्वयमा कमी रहेको देखिएको थियो ।"
शिक्षामन्त्रीको राजीनामा स्वास्थ्यका कारण आएको हो : प्रधानमन्त्री,"काठमाडौँ प्रधानमन्त्री केपी शर्मा ओलीले शिक्षा, विज्ञान तथा प्रविधिमन्त्री विद्या भट्टराईले आफूसँग असहमति नभई स्वास्थ्यका कारण राजीनामा दिएको बताएका छन् ।
नेपाल कम्युनिष्ट पार्टीको ७६ औं स्थापना दिवसका अवसरमा आयोजित कार्यक्रममा उनले मन्त्री भट्टराईको राजीनामालाई प्रधानन्त्रीको असहयोग र उपेक्षाका कारण भनेर बाहिर चर्चा गरिएका असन्तुष्टि जनाए । 'उहाँ मैले बनाएको मन्त्री हो । मैले काम लगाइरहेको छु । सहयोग गरिरहेको छु । सिकाइराखेको छु,' उनले भने, 'ठूलो मन्त्रालय छ, अहिले स्वास्थ्य ठिक भएन भनेर राजीनामा दिनुभएको हो । यसमा अन्य प्रचारबाजी गर्नुको कुनै अर्थ छैन ।'
प्रधानमन्त्री ओलीले कांग्रेस सभापति शेरबहादुर देउवा स्वास्थ्य परीक्षणका लागि बैंकक गएको सन्दर्भलाई पनि सरकार ढल्छ भन्ने खालका हल्लासँग जोड्न खोजिएको टिप्पणी गरे । एमाले र कांग्रेससँगको सहमतिबमोजिम १५ महिनापछि आफूले सभापति देउवालाई प्रधानमन्त्री हस्तान्तरण गर्ने ओलीले दोहोर्याए ।"
शिक्षा सचिवको निर्देशनमा कक्षा १२ को परीक्षामा निजामती कर्मचारी खटाउने निर्णय,"काठमाडौँ शिक्षक आन्दोलनका कारण कक्षा १२ को परीक्षा सार्ने प्रस्तावसहित मंगलबार बिहान राष्ट्रिय परीक्षा बोर्डको बैठक डाकियो । बोर्डका सदस्यहरूले बैठकमा जानुअघि 'परीक्षा सार्ने विषयमा छलफल गर्न बैठक बोलाएको' बताएका थिए ।
तर, बैठकमा शिक्षा सचिव दीपक काफ्लेले कर्मचारी परिचालन गरेर भए पनि वैशाख ११ देखि नै परीक्षा सञ्चालन गर्न निर्देशन दिए । त्यहीअनुसार निर्णय भएको बोर्ड स्रोतले जनाएको छ ।
अध्यक्ष महाश्रम शर्माले समेत कम्तीमा ७ दिन परीक्षा सार्न सकिने अनौपचारिक संवाद आफू निकटस्थसँग गर्दै आएका थिए । तर शिक्षामन्त्रीको राजीनामापछि बैठकमा सहभागी हुन पुगेका शिक्षा सचिव काफ्लेले परीक्षा गराउनुपर्ने अडान लिएको एक सदस्यले बताए । माथि प्रधानमन्त्री, मुख्यसचिवको कुरा पनि परीक्षा गराउनुपर्छ भन्ने छ । शिक्षा सचिवले सीडीओमार्फत कर्मचारी खटाएर परीक्षा लिन सकिन्छ भन्नुभयो, उनले भने, त्यसपछि बैठकमा सबैले हुन्छ, हुन्छ भन्नुभयो ।
बोर्डमा शिक्षा सचिव उपाध्यक्ष र प्रमुख जिल्ला अधिकारी जिल्लास्थित परीक्षा समन्वय समितिको प्रमुख रहने व्यवस्था छ ।
अध्यक्ष शर्माले परीक्षा सञ्चालनका लागि शिक्षकहरुलाई पुनः आग्रह गर्ने र सहभागी नभए अन्य विकल्पबाट पनि परीक्षा अघि बढाउने निर्णय भएको बताए । परीक्षा सञ्चालन हुन ४८ घण्टाभन्दा थोरै समय भए पनि केन्द्राध्यक्ष, निरीक्षक चयन हुन सकेका छैनन् भने उनीहरुलाई तालिम, अभिमुखीकरण लगायत पनि दिइएको छैन ।
२१ दिनदेखि आन्दोलनरत नेपाल शिक्षक महासंघले शिक्षक, कर्मचारीलाई परीक्षामा सहभागी नहुन अपिल गर्दै आएको छ । देशभरका १ हजार ५ सय ९१ परीक्षा केन्द्रमा ५ लाख १९ हजार विद्यार्थीले परीक्षा दिने तयारीमा छन् । परीक्षामा केन्द्राध्यक्ष, निरीक्षक, सहयोगी कर्मचारी, सुरक्षाकर्मी गरी २० हजार जनशक्ति परिचालन हुने अनुमान छ ।"
बेइजिङमा ६ वर्षका बालबालिकालाई समेत एआई शिक्षा अनिवार्य,"काठमाडौँ यस वर्षदेखि चीनको राजधानी बेइजिङका प्राथमिक र माध्यमिक विद्यालयहरूलाई आर्टिफिसियल इन्टेलिजेन्स (एआई) सम्बन्धी कक्षा सञ्चालन गर्न अनिवार्य गरिएको छ। त्यहाँ ६ वर्षका बालबालिकासमेतलाई च्याटबट र अन्य एआई टुलहरू प्रयोग गर्ने तरिका, प्रविधिको सामान्य ज्ञान र एआईको नैतिक प्रयोगबारे पढाइने भएको हो।
चिनियाँ सञ्चारमाध्यमहरूका अनुसार बेइजिङ नगर शिक्षा आयोगले जारी गरेको विज्ञप्तिमा विद्यालयहरूले यी कक्षाहरूलाई सूचना प्रविधि वा विज्ञानसम्बन्धी पाठ्यक्रमसँग एकीकृत गरेर वा छुट्टै रूपमा सञ्चालन गर्न सक्ने उल्लेख छ। आयोगले बहुवर्षीय एआई पाठ्यक्रम तयार गर्ने योजना पनि अघि सारेको छ। यसले समग्र एआई शिक्षा प्रणाली निर्माणमा मद्दत गर्ने अपेक्षा गरिएको छ।
बेइजिङले यस्तो शिक्षामार्फत एआई प्रतिस्पर्धामा चीनको अग्रता कायम राख्ने लक्ष्य लिएको छ। गत डिसेम्बरमा चीनको शिक्षा मन्त्रालयले १८४ वटा विद्यालयलाई एआई पाठ्यक्रमको मोडल र कार्यक्रम परीक्षणका लागि चयन गरेको थियो। शिक्षा मन्त्री हुआई जिनपेङले चीनको शिक्षा प्रणालीका लागि एआई सुनौलो अवसर भएको बताएका थिए।
ह्वाङ्जाउस्थित झेजियाङ विश्वविद्यालयको सफलताबाट प्रेरित भई चीनले त्यसकै अनुकरण गरेर विद्यालयहरूमा समेत एआई शिक्षा सुरु गर्न लागेको कतिपयको विश्लेषण छ। उक्त विश्वविद्यालयबाट स्नातक उत्तीर्ण गरेका लियाङ वेनफेङ, डिपसिक र वाङ सिङसिङले युनिट्रि नामक चर्चित एआई कम्पनीहरू स्थापना गरेका छन्। विद्यार्थीहरूलाई अझै कम उमेरमै एआईसँग परिचित गराएमा बेइजिङमा नवप्रवर्तनको नयाँ लहर देखिन सक्ने सरकारको अपेक्षा छ।
चीन मात्र नभई अन्य विभिन्न देशहरूले पनि बालबालिकालाई एआई शिक्षा प्रदान गर्ने नीति अवलम्बन गर्न थालेको फर्च्युन म्यागजिन ले जनाएको छ। इस्टोनिया सरकारले गत महिना मात्र ओपनएआईसँग साझेदारीको घोषणा गर्दै माध्यमिक विद्यालयमा शैक्षिक प्रयोजनका लागि च्याटजीपीटी ईडीयू कार्यक्रम सुरु गरेको जनाएको थियो। यो कार्यक्रम आउँदो सेप्टेम्बरदेखि कक्षा १० र ११ मा लागू गरिने भएको छ।
इस्टोनियाका राष्ट्रपति अलार करिसले देशको शिक्षा प्रणाली र डिजिटल समाजको विकासमा नयाँ अध्याय सुरु गर्न लागेको बताएका छन्। एआईले विश्वलाई स्थायी रूपमा परिवर्तन गरिसकेको छ, उनले भनेका छन्, अन्य क्षेत्रले जस्तै शिक्षा क्षेत्रले पनि यो परिवर्तनलाई आत्मसात् गरेर अघि बढ्नुपर्छ।
क्यानडा र दक्षिण कोरियाले पनि प्राथमिक तहदेखि माध्यमिक तहको अध्ययनमा एआईलाई समावेश गरिसकेका छन्। यी देशमा एआईमा आधारित डिजिटल पाठ्यपुस्तक र कक्षामा एआईको प्रयोगबाट अध्ययनअध्यापनलाई स्वीकार गरेका छन्। बेलायतको एक निजी विद्यालयले गत वर्ष नै शिक्षकविहीन कक्षा सुरु गरेको घोषणा गरेको थियो। त्यहाँ २० जना विद्यार्थीले भर्चुअल रियालिटी हेडसेट र एआई प्लेटफर्मको प्रयोग गरेर शिक्षा लिने व्यवस्था मिलाइएको छ।
अमेरिकामा एआई रिडर र राइटिङ एसिस्टेन्ट जस्ता निःशुल्क रूपमा उपलब्ध एआईमा आधारित शैक्षिक टुलहरूलाई निजी शिक्षकका रूपमा प्रयोग गर्न सकिने सुविधा छ। तर यस्ता टुलहरूको जोखिम रहेको र बालबालिकाको सुरक्षालाई ध्यानमा राखेर एआई टुलको प्रयोगबारे स्पष्ट मार्गदर्शन आवश्यक भएको संयुक्त राष्ट्र सङ्घले जनाएको छ। एआईसम्बन्धी पाठ्यक्रम विकास गर्दा मानवतालाई केन्द्रमा राखिनुपर्ने राष्ट्र सङ्घको सुझाव छ।"
बझाङमा उच्च शिक्षामा नवप्रर्वतन सम्बन्धी राष्ट्रिय सम्मेलन हुँदै,"बझाङ उच्च शिक्षाको गुणस्तर सुधारको लागि बझाङको जयपृथ्वी क्याम्पसले राष्ट्रिय सम्मेलन गर्ने भएको छ । सम्मेलनमा उच्च शिक्षाको गुणस्तर सुधारका लागि गहन छलफल र बहस गरिने छ ।
नेपालका विभिन्न विश्वविद्यालयका प्राज्ञ, विषय विज्ञ, शिक्षक, अनुसन्धाता, विद्यार्थी र जनप्रतिनिधि लगायतको उपस्थितीमा हुने उक्त सम्मेलन दुई दिनसम्म चल्ने आयोजक जयपृथ्वी क्याम्पसले जानकारी दिएको छ ।
विभिन्न विषयमा कार्यपत्र प्रस्तुति, प्यानल छलफल, अन्तरक्रियाजस्ता गतिविधिमार्फत राष्ट्रिय सम्मेलनमा उच्च शिक्षाको वर्तमान अवस्था, अवसर र चुनौतीहरुको खोजी गरिने आयोजकले जनाएको छ ।
'उच्च शिक्षाको गुणस्तर खस्किँदै जाँदा यसको सोझो असर समाजको विकास, समृद्धि तथा रुपान्तरणका क्षेत्रमा परिरहेको देखिन्छ । यद्यपि यस्तो किन भइरहेको छ भनेर गहन छलफल र बहस जति हुनुपर्ने हो त्यो हुन सकेको छैन,' सम्मेलन आयोजक समितिका संयोजक समेत रहेका जयपृथ्वी क्याम्पसका सहायक क्याम्पस प्रमुख लालबहादुर बोहराले भने, बझाङजस्ता जिल्लाहरुमा यस्तो बहसको अझ बढी आवश्यकता रहेकोले लामो समयको तयारी पछि हामी राष्ट्रिय सम्मेलन आयोजना गर्ने अवस्थामा पुगेका छौँ ।' उनले सुदूरपश्चिम प्रदेशको कैलाली र कञ्चनपुरबाहेक यस प्रदेशका अन्य जिल्लामा हाल सम्म यस्ता सम्मेलन हुन नसकेको बताउँदै बझाङमा यस्तो सम्मेलन आयोजना गर्दा अरु जिल्लामा पनि यसको सन्देश जाने दाबी गरे ।
२०३८ सालमा स्थापना भएको बझाङको पहिलो जयपृथ्वी क्याम्पसले २०८१ चैत्रमा सुदूरपश्चिम विश्वविद्यालयको आर्थिक सहयोगमा सुदूरपश्चिम प्रदेशभरका २४ वटा क्याम्पसका प्राध्यापक, शिक्षक तथा अनुसन्धानधाताको सहभागितामा दुई दिने प्राज्ञिक कार्यशाला सम्पन्न गरिसकेको छ । विश्वविद्यालय अनुदान आयोग, बझाङका स्थानीय तह, प्रदेश स्थित मन्त्रालय, कूटनीतिक निकाय, सुदूरपश्चिम विश्वविद्यालय, जिल्ला स्थित उद्योग वाणिज्य तथा होटल व्यवसायी संघ आदीको सहयोग लिएर आगामी जेठ १३ र १४ गते सम्मेलनको आयोजना गर्न लागिएको क्याम्पस प्रमुख दीर्घराज पण्डितले जानकारी दिए ।
सम्मेलनमा विभिन्न विषयका दुई सयभन्दा बढी विषय विज्ञ, शिक्षक, अनुसन्धानधाता, जनप्रतिनिधि लगायतको उपस्थितिमा विज्ञान र प्रविधि, शिक्षा, मानविकी, भाषागत योजना, ग्रामीण विकास, उच्च शिक्षा प्रदायक शैक्षिक संस्था र संघ, प्रदेश र स्थानीय तहबीचको सहकार्य, आदि जस्ता बहु विधामा आधारित एक सयभन्दा बढी कार्यपत्र प्रस्तुति रहने उनले बताए । सम्मेलनपछि उच्च शिक्षाको गुणस्तर वृद्धि र समयानुकूल विकासको बारेमा बहस सिर्जना हुने उनको अपेक्षा छ ।"
शिक्षामन्त्रीको राजीनामाले उठाएका प्रश्न,"आफ्ना माग पूरा गराउन कक्षाकोठाबाट निस्किएर राजधानीमा जम्मा भएका शिक्षक सडकमै रहेका बेला शिक्षामन्त्री विद्या भट्टराईले राजीनामा दिएकी छन् । शिक्षामन्त्रीको राजीनामा आकस्मिक देखिए पनि पृष्ठभूमि भने महिनौंदेखि निर्माण हुँदै आएको थियो । खासगरी विद्यालयदेखि विश्वविद्यालयसम्मका मुद्दामा प्रधानमन्त्री संवेदनशील नबन्दा मन्त्री पिल्सिनुपर्ने अवस्था थियो । विश्वविद्यालयको नीतिगत नेतृत्वमा कुलपतिकै रूपमा प्रधानमन्त्रीकै भूमिका निर्णायक हुन्छ ।
त्यस्तै, विद्यालय शिक्षाका सरोकार सम्बोधन गर्ने कानुन निर्माण पनि सरकार र संसद्को समन्वयबाट मात्र सम्भव छ । तर, शैक्षिक संस्था अस्तव्यस्त हुँदा पनि प्रधानमन्त्रीले बेवास्ता गर्ने अवस्थामामा शिक्षामन्त्रीमाथि निरन्तर नैतिक, सामाजिक र मानसिक दबाब परेको थियो भन्ने स्पष्ट नै छ । प्रधानमन्त्रीय पद्धति भएको हाम्रोजस्तो मुलुकमा प्रधानमन्त्रीबाट सहयोग नपाउने मन्त्रीसँग एउटै मात्र विकल्प रहन्छ राजीनामा । भट्टराईले त्यही स्वाभाविक मार्ग पछ्याएकी छन् । शिक्षकका माग र शिक्षा क्षेत्रका मुद्दा सम्बोधनमा शिक्षामन्त्री नै अवरोध रहेको भए उनको राजीनमाले मार्गप्रशस्त गर्ने थियो । तर समस्या सम्बोधनमा प्रयासरत मन्त्रीको राजीनामाले आगामी बाटो झन् अन्योलग्रस्त बनेको छ ।
सेवासुविधा तथा पेसागत हकहितका माग राखेर देशभरका शिक्षक प्रतिनिधि काठमाडौंमा केन्द्रित भएर आन्दोलनमा उत्रिएको तीन साता चल्दै छ । यही मुद्दामा यसअघि २०७५, २०७८ र २०८० मा आन्दोलन हुँदा तत्कालीन प्रधानमन्त्रीहरू क्रमशः केपी शर्मा ओली, शेरबहादुर देउवा र पुष्पकमल दाहाल नेतृत्वका सरकारले सम्झौता गरेर शिक्षकलाई जिल्ला फर्काएका थिए । तत्कालिन सहमतिका आधारमा विद्यालय शिक्षा ऐन ल्याइनुपर्ने माग लिएर शिक्षक आन्दोलित छन् । संसद्मा विचाराधीन विद्यालय शिक्षा विधेयकलाई हिउँदे अधिवेशनमै पारित गर्ने मन्त्री भट्टराईको प्रतिबद्धता पनि थियो । तर विधेयक पारित भएन, त्यसैले शिक्षक आन्दोलन सुरु भयो । त्यति मात्र होइन, आगामी अधिवेशनबाट समेत विधेयक पारित हुने सुनिश्चित छैन । प्रधानमन्त्री र सभामुखले नै शिक्षकलाई विश्वस्त बनाउन सकेका छैनन् । त्यसैले मूल समस्याको गाँठो झन्झ्न कसिएको छ ।
मन्त्री भट्टराईले आफ्ना सबै सकारात्मक प्रयत्नमा सफलता पाउन सकिनन् । यद्यपि प्रायः प्रमुख शैक्षिक मुद्दामा उनको धारणा प्रस्ट थियो । शिक्षा सरोकारमा संविधानको मर्मबाट दायाँबायाँ नहुने र अनिवार्य तथा निःशुल्क शिक्षाको कार्यान्वयनमा उनको अडान स्पष्ट थियो । यसका लागि पालिकामा कोष बनाउनेलगायतको मोडल उनले प्रस्ताव गरेकी थिइन् । त्यस्तै, त्रिभुवन विश्वविद्यालयमा सुधारको सुरुवात गरेर सद्भाव पाइरहेका निवर्तमान उपकुलपति केशरजंग बराललाई काम गर्न दिनुपर्ने पक्षमा उनी थिइन् ।
प्रधानमन्त्रीकै असहयोगका कारण राजीनामा दिन बाध्य भएका बरालसँग सम्वाद गरेर उनलाई विश्वविद्यालयमा फर्काउनुपर्ने उनको सुझाव थियो । तर, प्रधानमन्त्रीले भने बिनासम्वाद राजीनामा स्वीकृत गरिदिए । त्रिविको जग्गा खोजबिन गर्न गठित समितिले प्रतिवेदन प्रधानमन्त्री ओलीलाई बुझाए पनि सार्वजनिक नगरिएकामा उनी असन्तुष्ट थिइन् । जारी शिक्षक आन्दोलन भने निर्णायक रूपमा आयो ।
शिक्षकहरू एइईईको कापी जाँच र कक्षा १२ को परीक्षामा सहभागी नहुने अवस्थामा पनि उनीहरूलाई आफ्नो कर्मक्षेत्रमा फर्काउन सरकार र संसद्बाट निर्णायक पहलको आवश्यकता थियो । तर, आन्दोलन सुरु भएको दुई सातापछि मात्र प्रधानमन्त्रीले शिक्षकहरूलाई आफ्नो निवासमा बोलाए तर त्यो महत्त्वपूर्ण बैठकमा शिक्षामन्त्रीलाई बोलाउने, उनको प्रस्ताव सुन्ने र मुद्दा सम्बोधनमा साथ दिने आधारभूत कर्तव्य प्रधानमन्त्रीबाट पूरा भएन । व्यक्ति विशेषलाई जसले जसरी पनि हेर्न सक्छ । तर मूल मुद्दामा विभागीय मन्त्रीमाथि भएको यो उपेक्षा व्यक्तिगत होइन, बरु समग्र शिक्षा प्रणालीमाथिको संवेदनहीता हो भन्नेमा शंका छैन ।
तत्कालीन शिक्षामन्त्री गिरिराजमणि पोखरेल नेतृत्वको उच्चस्तरीय शिक्षा आयोगले २०७५ माघ १ गते बुझाएको प्रतिवेदन तत्कालीन प्रधानमन्त्री ओलीले त्यसपछि अढाइ वर्ष पदमा बस्दा पनि सार्वजनिक गरेनन् । जबकि त्यसैलाई आधार बनाएर विद्यालय शिक्षा ऐन बनाउने भनिएको थियो । ६ वर्षपछि दाहाल नेतृत्वको सरकारले प्रतिवेदन सार्वजनिक त गर्यो तर त्यति बेलासम्म विधेयक संसद्मा दर्ता भइसकेको थियो । देउवा र दाहाल नेतृत्वका सरकारले शिक्षकसँग सम्झौता त गरे, तर विधेयकलाई प्राथमिकतामा राखेनन् । ओली सरकारमा आएको ९ महिनासम्म विधेयक प्राथमिकतामा परेन ।
त्यसैले अहिले विद्यालय शिक्षाका गतिविधि देशभर ठप्प छन् । शिक्षा सुधारका मुद्दाप्रति खासगरी प्रधानमन्त्री र पूर्वप्रधानमन्त्रीसमेत रहेका मुख्य राजनीतिक दलको नेतृत्व असंवेदनशील रहेसम्म यो मुद्दा अनेक रूपमा अनन्त रहनेछ । तीन दलका तीन शीर्ष नेता पालैपालो प्रधानमन्त्री भएका बेला शिक्षकहरूसँग सम्झौता गरेकाले पनि उनीहरूको यो मुद्दाप्रति अतिरिक्त दायित्व छ ।
फेरि, शीर्ष नेताबीच सहमति भए जस्तोसुकै गतिरोध अन्त्य हुने अभ्यास छ । तर शिक्षक आन्दलोनका विषयमा अहिलेसम्म सत्ता वा प्रतिपक्षमा रहेका नेताहरूबीच छलफल भएको छैन । जबकि संसद्का दुवै सदनबाट कानुन पारित गराउन प्रमुख राजनीतिक दलबीच सहमति हुनैपर्ने अवस्था छ । यसतर्फ सरकार, सहयोगी र प्रतिपक्षीबाट पहल जति ढिलो हुन्छ, गाउँबस्तीमा छरिएका सामुदायिक विद्यालयको साख उति कमजोर हुनेछ ।"
प्रधानमन्त्रीको असहयोग र उपेक्षापछि शिक्षामन्त्रीको राजीनामा,"काठमाडौँ शिक्षक आन्दोलनका माग सम्बोधन गर्ने विषयमा प्रधानमन्त्री केपी शर्मा ओलीसँग मतभेद बढेपछि शिक्षामन्त्री विद्या भट्टराईले राजीनामा दिएकी छन् । राजीनामापत्रमा स्वास्थ्य समस्या देखाए पनि प्रधानमन्त्री ओलीसँगको असन्तुष्टिका कारण उनी पद छोड्न बाध्य भएको मन्त्रालयका अधिकारीहरूले जनाएका छन् ।
आन्दोलनरत शिक्षक महासंघका प्रतिनिधिसँग संवाद गरेर माग पूरा गराउन भट्टराईले मन्त्रिपरिषद्मा पेस गरेको ७ बुँदे प्रस्तावप्रति प्रधानमन्त्री अनुदार बनेपछि उनले राजीनामा दिएकी हुन् । विद्यालय शिक्षा विधेयक पारित गर्नेसहित शिक्षक आन्दोलनका माग सम्बोधन गर्ने विषयमा उनले प्रस्ताव तयार पारेकी थिइन् । तर सोमबार बालुवाटारको भेटमा सहमति नबनेपछि प्रधानमन्त्रीलाई राजीनामा बुझाएर उनी मन्त्री निवास नगई सिधै चाबहिलस्थित निजी निवास गएकी थिइन् ।
उनी सोमबारको मन्त्रिपरिषद् बैठकमा पनि उपस्थित भएकी थिइनन् । शिक्षक आन्दोलन र मागका विषयमा प्रधानमन्त्री सकारात्मक हुनु भएन, विधेयक अघि बढाउने विषयमा पनि संसदीय समितिमा प्रभावकारी छलफल हुन सकेन, शिक्षा मन्त्रालयका एक अधिकारी भन्छन्, सभामुखले पनि विधेयक पारित गर्ने विषयमा आफ्नै ढंगले कुरा गर्न थालेपछि मन्त्री पदमा बस्न हुँदैन भन्ने निर्णयमा पुग्नुभयो ।
घाँटीको टन्सिल बढेपछि फागुन तेस्रो साता त्रिवि शिक्षण अस्पतालमा शल्यक्रिया गराएकी मन्त्री भट्टराई चैत पहिलो सातासम्म आराममा बसेकी थिइन् । फेरि संक्रमणको लक्षण देखिन थालेको छ, मन्त्रालयका समस्या पनि सकारात्मक रूपमा अघि बढ्न सकेका छैनन्, सहयोगभन्दा असहयोग बढ्दो छ, ती अधिकारी भन्छन्, समय दिन नसक्ने भएपछि राजीनामा दिने टुंगो भयो, असन्तुष्टिका विषय त पहिलेदेखि नै सार्वजनिक भएका छन् ।
भट्टराईले भने राजीनामापछि तत्काल औपचारिक प्रतिक्रिया दिएकी छैनन् । सोमबार साँझ बसेको मन्त्रिपरिषद् बैठकमा प्रधानमन्त्रीले शिक्षामन्त्रीको राजीनामाबारे कुनै जानकारी नभएको बताएका थिए, एक मन्त्रीका अनुसार शिक्षक आन्दोलनका विषयमा पनि बैठकमा छलफल भएन ।
तीन सातादेखि आन्दोलनरत शिक्षक महासंघका प्रतिनिधिसँग संवाद गरेर भट्टराईले ७ बुँदे एजेन्डा तयार गरेकी थिइन् । सोमबारको मन्त्रिपरिषद्बाट पारित गराउने गरी उनले आइतबार नै प्रस्ताव पठाएकी थिइन् । तर, शिक्षकका मागमा सहमति भए आर्थिक स्रोतले नधान्ने भन्दै प्रधानमन्त्री र अर्थमन्त्रीले असहमति राखेका थिए ।
शिक्षकको मर्यादाक्रम कायम गर्ने, निजामती अस्पतालमा शिक्षकको उपचार गर्ने व्यवस्था मिलाउने, राहतलगायत अस्थायी शिक्षकको बिरामी बिदाको रकम अवकाशपछि दिने व्यवस्था गर्ने, बालविकास शिक्षकलाई न्यूनतम पारिश्रमिक दिने, शिक्षकलाई निजामती कर्मचारी वा सोसरह ग्रेड उपलब्ध गराउने र सामाजिक सुरक्षामा आबद्ध गर्नेलगायतका निर्णय मन्त्रिपरिषद्बाट गर्न सकिने प्रस्ताव शिक्षामन्त्रीले अघि बढाएकी थिइन् । तर प्रधानमन्त्री कार्यालय र अर्थ मन्त्रालय उक्त प्रस्तावमा सकारात्मक नदेखिएको शिक्षाका एक अधिकारीले बताए । ७ बुँदे प्रस्तावमा अर्थ मन्त्रालय सकारात्मक भएन, मन्त्री विष्णु पौडेललाई फोन गरेरै अर्थले असहयोग गर्ने हो भने पद छाड्छु भन्नुभएको थियो, ती अधिकारी भन्छन्, प्रधानमन्त्री अर्थको सहमति ल्याऊ भन्ने, अर्थमन्त्रीले सहमति नदिने, त्यसैको दोहोरो मारमा परेर केही गर्न नसक्ने भएपछि उहाँले छाड्नुभयो ।
त्यस अघिदेखि नै अर्थमन्त्रीले अपेक्षाअनुसार सहयोग नगरेकाले पनि भट्टराई निराश रहेको मन्त्रालयको भनाइ छ । शिक्षकका विषयमा प्रधानमन्त्री कार्यालयमा छलफल हुँदा शिक्षामन्त्री बेखबर हुनुपर्ने अवस्था देखियो, ती अधिकारी भन्छन्, प्रधानमन्त्री र शिक्षामन्त्री आआफ्नै तरिकाले अघि बढेजस्तो पछिल्ला दिनमा देखिन्थ्यो । अर्थमन्त्री पौडेलले पनि उक्त प्रस्ताव मन्पिरिषद्बाट पारित गर्न नसकिने बताएपछि भट्टराई थप चिढिएको मन्त्रालयका अधिकारी बताउँछन् । प्रधानमन्त्री ओलीले एमालेनिकट प्रगतिशील प्राध्यापक संगठनको सम्मेलनलाई सम्बोधन गर्दै सोमबार राज्यले धान्न सक्ने शिक्षकका माग मात्र पूरा गर्न सकिने बताएका थिए । उनले शिक्षकहरूसामु भने, ऐन पास हामीले गर्यौं भनेर जस लिन यहाँ (आन्दोलनमा) बस्नु पर्दैन, राज्यले धान्ने माग मात्र पूरा गर्छ ।
अर्कोतर्फ शिक्षकले विद्यालय शिक्षा ऐन जारी भए मात्र विद्यालय फर्कने अडानसहित २० दिनदेखि आन्दोलन चर्काउँदै आएका छन् । तर एमाले सचिवालय सदस्य तथा सांसद छविलाल विश्वकर्माको संयोजकत्वमा गठित शिक्षा, स्वास्थ्य उपसमितिले विधेयकमाथिको छलफल प्रभावकारी रूपमा अघि बढाउन सकेको छैन । शिक्षामन्त्रीले गत हिउँदे अधिवेशनमा नै विधेयक पारित गर्ने प्रतिबद्धता जनाउनुभएको थियो, दफावार छलफल नहुँदै अधिवेशन सकियो, उहाँ नैतिक संकटमा हुनुहुन्थ्यो, मन्त्रालयका एक अधिकारी भन्छन्, अहिले विधेयकको दफावार छलफलमा पनि विवादित र पेचिलो बुँदामा सहमति हुन सकेको छैन । आन्दोलनमा रहेका शिक्षकलाई देखाउन मात्र उपसमितिको बैठक बसेजस्तो हुँदै गएको छ ।
मन्त्रिपरिषद्ले विद्यालय शिक्षा विधेयक पारित गर्न वैशाख १२ देखि संसद् बैठक आह्वान गरे पनि सभामुख देवराज घिमिरेले त्यसलाई फरक ढंगले विश्लेषण गरेकामा पनि मन्त्री भट्टराई रुष्ट बनेको सचिवालयका सदस्यले बताए । शिक्षकका मागका विषयमा तत्काल मन्त्रिपरिषद्बाट निर्णय लिएर आन्दोलनलाई स्थगित गर्ने र विधेयक पारित गर्ने शिक्षामन्त्रीको योजना थियो, ती सदस्य भन्छन्, मन्त्रिपरिषद्बाट निर्णय गराउन प्रधानमन्त्रीबाट सहयोग भएन, विधेयक अघि बढ्ने पनि स्थिति देखिएन । मन्त्रिपरिषद्को निर्णयपछि शिक्षक आन्दोलनबाट फर्केर भर्ना, परीक्षालगायत शैक्षिक गतिविधिमा सहभागी हुने, ऐन जारी नभएसम्म धर्नार्लगायत सांकेतिक आन्दोलन जारी राख्ने अनौपचारिक सहमति शिक्षक र मन्त्रालयबीच भएको थियो ।
शिक्षक र निजी विद्यालय व्यवस्थापनलगायत विधेयकमा पेचिला र विवादित दफामा पनि प्रधानमन्त्री ओली र शिक्षामन्त्री भट्टराईको फरक मत देखिन्छ । शिक्षामन्त्री भट्टराई सार्वजनिक शिक्षामा लगानी बढाउँदै संविधानको व्यवस्थाअनुसार अनिवार्य तथा निःशुल्क शिक्षा ऐन कार्यान्वयन गर्नुपर्ने पक्षमा थिइन् । गत असार ३१ मा मन्त्री भएलगत्तै उनले अनिवार्य तथा निःशुल्क शिक्षा ऐनको खाका अघि बढाएकी छन् । खाकाअनुसार कल्याणकारीगैरनाफामूलक अवधारणामा निजी विद्यालय सञ्चालन हुनुपर्ने उनको धारणा थियो ।
उनले गत पुसमा कान्तिपुरसँग कुराकानी गर्दै निजी विद्यालयलाई सेवामूलक बनाउने मोडालिटी समेत बताएका थिइन् । संविधानअनुसार अघि बढ्ने प्रतिबद्धता छ, मेरो प्रतिबद्धता कमजोर हुने अवस्था आयो भने पदमा बस्दिनँ, उनले त्यतिबेला नै भनेकी थिइन् । विधेयकमाथि संशोधन माग्दै सत्तारूढ र प्रतिपक्षी सांसदले ५ देखि २० वर्षमा निजी विद्यालयलाई गैरनाफामूलक बनाउनुपर्ने धारणा राखेका छन् । तर प्रधानमन्त्री ओली निजी विद्यालयलाई अहिलेकै नाफामूलक कम्पनी मोडल मा चलाउनुपर्ने पक्षमा देखिन्छन् । गत फागुनमा प्याब्सन अधिवेशनलाई सम्बोधन गर्दै प्रधानमन्त्रीले निजी विद्यालय नाफामूलक तरिकाले सञ्चालन हुने भन्दै लगानी बढाउन सञ्चालकलाई आग्रह गरेका थिए ।
राजीनामाको कारणका रूपमा पछिल्लो पृष्ठभूमि शिक्षक आन्दोलन र शिक्षा विधेयक देखिए पनि शिक्षामन्त्री र प्रधानमन्त्रीबीच बढेको मतभेदलाई घटनाक्रमले पुष्टि गर्छन् । प्रधानमन्त्री र शिक्षामन्त्रीबीच सुरुदेखि नै तालमेल नमिलेको गुनासो शिक्षा मन्त्रालयका उपल्ला अधिकारी नै अनौपचारिक छलफलमा सुनाउँथे ।
चैत १५ मा त्रिवि उपकुलपति केशरजंग बरालले राजीनामा बुझाए । शिक्षामन्त्री भट्टराई राजीनामा फिर्ता गर्नुपर्ने बुझाइमा थिइन् । उनले प्रधानमन्त्रीले राजीनामा फिर्ता लिन आग्रह गरे नाई नभन्न बराललाई फोन गरेर आग्रहसमेत गरेकी थिइन् । तर प्रधानमन्त्रीको यसमा फरक मत रह्यो । प्रधानमन्त्रीले दुई सातापछि उपकुलपति बरालको राजीनामा स्वीकृत गरिदिए । राजीनामा स्वीकृतपछि पनि कुलपति रहेका प्रधानमन्त्रीले तुरुन्तै निमित्त उपकुलपतिको जिम्मेवारी तोकेनन् । यसका निम्ति थप ५ दिन लाग्यो ।
प्रधानमन्त्री एवं कुलपति ओलीको असहयोग र हस्तक्षेप रहेको भन्दै बरालले पदबाट राजीनामा दिएको पृष्ठभूमिमा निर्माण भएका अन्य घटनाक्रमले शिक्षामन्त्री र प्रधानमन्त्रीबीच दूरी बढाइरहेको थियो । त्रिविको जग्गा हिनामिनासम्बन्धी प्रतिवेदन प्रधानमन्त्री ओलीलाई बुझाइए पनि यसलाई उनले सार्वजनिक गरेका छैनन् । न प्रतिवेदनमा टेकेर थप अनुसन्धानका काम नै अघि बढेका छन् । यो विषयमा पनि शिक्षामन्त्री भट्टराईको असन्तुष्टि रहँदै आएको थियो ।
औपचारिकअनौपचारिक संवादमा शिक्षामन्त्री भट्टराई केही सुधारका काम गर्न खोज्दा आफ्नाबाटै असहयोग भएको गुनासो गर्थिन् । काठमाडौं विश्वविद्यालयको उपकुलपति नियुक्तिमा पनि शिक्षामन्त्री भट्टराईको असहमति थियो । उपकुलपति नियुक्तिको सिफारिस समितिमा पनि उनी बसिनन् । सत्ता गठबन्धनले पहिल्यै कसलाई उपकुलपति बनाउने भनी निश्चित गरेर सिफारिस समिति गठन गरेको थाहा पाएपछि भट्टराईले समितिमा बस्न अस्वीकार गरेको उनीनिकट स्रोतको भनाइ छ । त्रिविका एक प्राध्यापकको टिप्पणी छ, सबै प्रकरणले प्रधानमन्त्रीबाट विश्वविद्यालयमा हस्तक्षेप बढेको बुझाइ शिक्षामन्त्रीको थियो ।
गत भदौ पहिलो साता त्रिविका पदाधिकारीले असुरक्षा देखाउँदै विश्वविद्यालय जान छाडेपछि शिक्षामन्त्री भट्टराईले सार्वजनिक रूपमै गृहमन्त्रीसँग सुरक्षाको माग गरेकी थिइन् ।
त्यसले पनि एउटै मन्त्रिपरिषद्मा तालमेलको कमी रहेको भन्दै टिप्पणी भएको थियो । बाढीले क्षति पुर्याएका विद्यालय पुनर्निर्माण गर्न रकमान्तर गर्न खोज्दा पनि अर्थले नमान्ने, विश्वविद्यालय अनुदान आयोगको सदस्य सचिव नियुक्ति गर्न प्रधानमन्त्रीले पछिल्लो पटक दबाब दिने गरेको शिक्षा मन्त्रालयका कर्मचारी बताउँछन् । शिक्षामन्त्री सचिवालयका एक सदस्य भन्छन्, प्रधानमन्त्री र अर्थ मन्त्रालयबाट शिक्षामन्त्री दिक्क हुनुहुन्थ्यो, आफ्नै कर्मचारी संगठनको सहयोग देखिँदैन थियो ।
०००
शिक्षामन्त्रीको प्रस्ताव
विद्यालय शिक्षा विधेयक आगामी संसद् अधिवेशनबाट पास गर्ने । शिक्षकहरू जिल्ला फर्कने, एसईईको कापी जााच्ने, कक्षा १२ को परीक्षा सञ्चालन गर्ने, आन्दोलन सांकेतिक रूपमा मात्र गर्ने गरी माग पूरा गराउन शिक्षा मन्त्रालयले तयार पारेको सातबुादे प्रस्ताव मन्त्रिपरिषद्बाट पास गर्ने ।
अर्थमन्त्रीको अडान
सेवा सुविधाका माग सम्बोधन गर्दा आर्थिक दायित्व बढ्ने भएकाले अर्थ मन्त्रालयको सहमति चाहिने प्रधानमन्त्रीको भनाइपछि शिक्षामन्त्री र अर्थमन्त्रीबीच भेट । शिक्षामन्त्रीको प्रस्तावअनुसार सहमति भए आर्थिक स्रोतले धान्न नसक्ने अर्थमन्त्रीको जवाफपछि विवाद ।
प्रधानमन्त्रीको उपेक्षा
आन्दोलन तीन साता पुग्न लाग्दा शुक्रबार बेलुका शिक्षक महासंघ प्रतिनिधिलाई प्रधानमन्त्रीले बालुवाटार बोलाए । एमाले नेता कर्णबहादुर थापाले संयोजन गरेको यो भेटघाटमा शिक्षामन्त्रीलाई बोलाइएन । शिक्षकका माग सम्बोधन गर्नेमा जिम्मा लिनुको सट्टा प्रधानमन्त्रीले सभामुखसाग पनि छलफल गर्न भने । शिक्षकहरू राति १२ बजे सभामुखकहाा पुगेका थिए । तर सरकारसागको सहमतिबारे सभामुखले बोल्न सकेनन् ।
आन्दोलनप्रति प्रधानमन्त्रीको कटाक्ष
प्रगतिशील प्राध्यापक संगठनको राष्ट्रिय सम्मेलनलाई सम्बोधन गर्न सोमबार कीर्तिपुर पुगेका प्रधानमन्त्रीले शिक्षकहरूप्रति कटाक्ष गर्दै फेरि भने, ऐन पास हामीले गर्यौं भनेर जस लिन यहाा बस्नु पर्दैन, फर्किए हुन्छ, राज्यले धान्ने माग पूरा गर्छ । उता शिक्षा मन्त्रालयले अनलाइनबाटै आइतबार नै प्रस्ताव क्याबिनेटमा पठाएको थियो । सोमबार क्याबिनेटअघि प्रधानमन्त्री सकारात्मक नभएपछि राजीनामा दिएर हिाडिन् । स्वास्थ्यका कारण हो भनिएको छ ।
मन्त्रीको प्रस्ताव अलपत्र
मन्त्रिपरिषद्बाट पारित गराउने गरी शिक्षा मन्त्रालयले पठाएको सातबुादे प्रस्तावबारे प्रधानमन्त्रीसाग छलफल गर्न शिक्षामन्त्री सोमबार अपराह्न बालुवाटार पुगिन् । तर आर्थिक स्रोतले नधान्ने भन्दै प्रधानमन्त्री सहमत भएनन् । मन्त्री भट्टराई बालुवाटारमै राजीनामा बुझाएर आफ्नो निजी निवास चाबहिलतर्फ लागिन् ।
मन्त्रिपरिषद्मा छलफल नै भएन
सााझ बसेको मन्त्रिपरिषद् बैठकमा मन्त्रीहरूले शिक्षामन्त्रीको राजीनामाबारे जिज्ञासा राखेका थिए । तर प्रधानमन्त्री ओलीले आफूलाई जानकारी नभएको बरु शिक्षमन्त्री अलिक अस्वस्थ रहेको बताए । शिक्षक आन्दोलन र शिक्षा मन्त्रालयले पठाएको एजेन्डामाथि बैठकमा कुरै भएन ।
असहमति पहिल्यैदेखि
त्रिविका तत्कालीन उपकुलपति केशरजंग बराललाई काम गर्न दिन, उनलाई बोलाएर राजीनामा फिर्ता लिन लगाउन शिक्षामन्त्रीको पहल थियो । तर प्रधानमन्त्रीले राजीनामा स्वीकृत गरिदिए । त्यस्तै त्रिविको जग्गाको खोजबिन गर्न गठित समितिको प्रतिवेदन पनि मन्त्रीले सार्वजनिक गर्न आग्रह गरेकी थिइन् । तर प्रधानमन्त्रीले न त्यो प्रतिवेदन सार्वजनिक गरे, न शिक्षा मन्त्रालयलाई दिए ।"
शिक्षामन्त्री राजीनामाको पृष्ठभूमि,"काठमाडौँ २० दिनदेखि काठमाडौंमा जारी शिक्षक आन्दोलन र संसदीय समितिमा जारी विद्यालय शिक्षा विधेयकमाथिको दफावार छलफलको पृष्ठभूमिमा शिक्षा, विज्ञान तथा प्रविधिमन्त्री विद्या भट्टराईले सोमबार अपराह्न राजीनामा दिएकी छन् । शिक्षकहरूको समस्या समाधान गर्दै आन्दोलन टुंग्याउनका लागि भएका वार्ता र छलफलमा प्रधानमन्त्रीले शिक्षामन्त्री भट्टराईलाई 'बाइपास' गर्दै आएका थिए । शुक्रबार साँझ बालुवाटारमा भएको शिक्षक आन्दोलनका प्रतिनिधि र प्रधानमन्त्रीबीको छलफलमा पनि शिक्षामन्त्री भट्टराई थिइनन् ।
शिक्षामन्त्री र प्रधानमन्त्रीबीचको चिसोपना सुरुवात भने यसअघिका घटनामै भइसकेको थियो । संसद्को शिक्षा, स्वास्थ्य समितिमा विद्यालय शिक्षा विधेयकका पेचिला दफा टुंगो लाग्न सकिरहेको छैनन् । शिक्षामन्त्रीको राजीनामाले यो प्रक्रिया नै थप पेचिलो बन्ने निश्चित छ ।
प्रधानमन्त्री र शिक्षामन्त्रीबीच सुरु देखि नै तालमेल नमिलेको गुनासो शिक्षा मन्त्रालयका उपल्ला अधिकारी नै अनौपचारिक छलफलमा सुनाउँथे ।
चैत १५ मा त्रिभुवन विश्वविद्यालयका उपकुलपति केशरजंग बरालले राजीनामा बुझाए । शिक्षामन्त्री भट्टराई राजीनामा फिर्ता गर्नुपर्ने बुझाइमा थिइन् । तर प्रधानमन्त्रीको यसमा फरक मत थियो । प्रधानमन्त्रीले दुई सातापछि उपकुलपति बरालको राजीनामा स्वीकृत गरिदिए । राजीनामा स्वीकृत गरेपछि पनि कुलपति रहेका प्रधानमन्त्रीले तुरुन्तै निमित्त उपकुलपतिको जिम्मेवारी तोकेनन् । यसका निम्ति थप ५ दिन लाग्यो । प्रधानमन्त्री एवं कुलपति ओलीको असहयोग र हस्तक्षेप रहेको भन्दै बरालले पदबाट राजीनामा दिएको पृष्ठभूमिमा निर्माण भएका अन्य घटनाक्रमले शिक्षामन्त्री र प्रधानमन्त्रीबीच दुरी बढाइरहेको थियो ।
काठमाडौं विश्वविद्यालयका उपकुलपति नियुक्तिमा पनि शिक्षामन्त्री भट्टराईको असहमति थियो । उपकुलपति नियुक्तिको सिफारिस समितिमा पनि उनी बसिनन् । त्रिविको जग्गा हिनामिनासम्बन्धी प्रतिवेदन प्रधानमन्त्री ओलीलाई बुझाइए पनि यसलाई प्रधानमन्त्रीले सार्वजनिक गरेका छैनन् । न त यो प्रतिवेदनमा टेकेर थप अनुसन्धानका काम नै अघि बढ्यो । यो विषयमा पनि शिक्षामन्त्री भट्टराईको असन्तुष्टि रहँदै आएको थियो ।
नियुक्त भएदेखि नै ओलीले असहयोग गरेको र पछिल्लो समय विश्वविद्यालयको स्वायत्ततामा समेत हस्तक्षेप गरेको उनको आरोप रहँदै आएको थियो । अवस्था कतिसम्म रह्यो भने, विश्वविद्यालयका पदाधिकारीलाई सुरक्षा दिनुपर्ने माग गर्दै गृहमन्त्रीलाई सार्वजनिक रुपमा नै उनले अपिल नै गरेकी थिइन् ।"
शिक्षामन्त्री विद्या भट्टराईले दिइन् राजीनामा,"काठमाडौँ शिक्षा, विज्ञान तथा प्रविधिमन्त्री विद्या भट्टराईले राजीनामा दिएकी छन् ।
सोमबार प्रधानमन्त्री केपी शर्मा ओलीलाई भेटेर उनले राजीनामा बुझाएको प्रधानमन्त्री सचिवालयका एक सदस्यले कान्तिपुरलाई जानकारी दिए ।
विद्यालय शिक्षा ऐन जारी गर्न माग गर्दै शिक्षकहरूले चैत २० देखि काठमाडौंकेन्द्रित प्रदर्शन जारी राखेका छन् ।शिक्षामन्त्री, सभामुख, प्रधानमन्त्रीसँग समेत छलफल गरे पनि निष्कर्ष ननिस्किएको अवस्थामा शिक्षामन्त्रीको राजीनामा आएको हो ।
विद्यालय शिक्षा ऐन जारी नभएसम्म आन्दोलन जारी रहने शिक्षकहरुको अडान छ ।"
"सम्पन्न, व्यवहारिक र सीपमूलक शिक्षाको माग","सुर्खेत कर्णाली प्रदेशको राजधानी वीरेन्द्रनगर, सुर्खेतमा कर्णाली एजुकेसन एक्स्पो (सिजन वान) सम्पन्न भएको छ। एक्स्पोमा कर्णालीको समग्र शैक्षिक अवस्थामाथि बहुआयामिक छलफल र विचारमन्थन गरिएको थियो ।
एक्स्पोमा मन्त्री, सचिव, विज्ञ, अन्तर्राष्ट्रिय तथा स्थानीय संघसंस्थाका प्रतिनिधि गरी १३ जना प्यानलिस्टबीच विभिन्न सत्रमा गहन बहस गरिएको थियो । शैक्षिक सुधारका लागि शिक्षामा आमूल परिवर्तनको आवश्यकता रहेको निष्कर्ष निकालिएको छ ।
कार्यक्रममा 'अब कर्णाली जाग्छः शिक्षामा पुनर्विचार, भविष्यको पुनर्निर्माण', 'व्यवहारिक, व्यवसायिक शिक्षा र नवप्रवर्तन', 'स्रोत, सीप र शिक्षा' लगायतका विषयमा केन्द्रित सत्रहरू सञ्चालन गरिएको थियो ।
एक्स्पोबाट सार्वजनिक गरिएको घोषणापत्रमा साक्षरता मात्र बढाउने शिक्षा प्रणालीले मुलुकको समग्र विकास सम्भव नहुने उल्लेख गरिएको छ। व्यावसायिक, व्यवहारिक र सीपमूलक शिक्षामा आधारित पाठ्यक्रम निर्माण गर्नुपर्ने सुझाव दिइएको छ ।
घोषणापत्रमा कर्णालीमा अपाङ्गता भएका र सीमान्तकृत बालबालिकाको शिक्षाको पहुँच, शिक्षकको क्षमता विकास, बालमैत्री शैक्षिक पूर्वाधार, तथा उद्यमशीलता र नवप्रवर्तनमा आधारित शिक्षा प्रणाली विकासका विषयहरूमा सरकारको ध्यानाकर्षण गराइएको छ ।
कर्णालीका विद्यालयहरूमा गुणस्तरीय शिक्षा अभाव, उच्च शिक्षामा पहुँचको कमी, र दक्ष जनशक्ति उत्पादन गर्न नसकेको अवस्था सुधार गर्न एक्स्पोले संघीय, प्रदेश तथा स्थानीय सरकारलाई नीतिगत परिवर्तन र ठोस कार्यक्रम ल्याउन माग गरेको छ ।
कर्णाली विकास केन्द्रद्वारा आयोजित यस एक्स्पोको निष्कर्षलाई सार्वजनिक छलफल र सरकारी नीतिमा समावेश गर्नुपर्नेमा समेत जोड दिइएको छ । आयोजकले कर्णालीको शैक्षिक भविष्य उज्यालो बनाउन एक्स्पोको निष्कर्षहरू कार्यान्वयन गर्न सबै पक्षको साझा प्रयास अपरिहार्य रहेको बताएका छन् ।
वैशाख ३ गते सुरु भएको एक्स्पो ३ दिनसम्म सञ्चालन भएको थियो । कर्णाली विकास केन्द्रको आयोजनामा सुरु भएको एक्स्पोमा विभिन्न क्षेत्रका विज्ञ, अभियन्ता, अभ्यासकर्ताको प्रस्तुति तथा सहभागीता रहेको थियो ।"
प्रधानमन्त्री र आन्दोलनरत शिक्षकबीच संवाद : चाँडै शिक्षा ऐन जारी गर्ने ओलीको प्रतिबद्धता,"काठमाडौँ प्रधानमन्त्री केपी शर्मा ओलीले आन्दोलनरत शिक्षकहरूको मागबमोजिम विद्यालय शिक्षा विधेयक संसद्बाट सकभर चाँडै पारित गर्ने प्रतिबद्धता जनाएका छन् । शिक्षक महासंघका पदाधिकारीसँग शुक्रबार साँझ बालुवाटारमा भएको छलफलमा उनले विधेयक टुंगो लगाउने विषयमा सत्ता गठबन्धन, संसद्का पदाधिकारी र सरोकारवालासँग संवाद गर्ने पनि आश्वासन दिएका छन् ।
शिक्षक महासंघका अध्यक्ष लक्ष्मीकिशोर सुवेदीका अनुसार बालुवाटारमा करिब दुई घण्टा छलफल भएको थियो । त्यस क्रममा शिक्षकहरूले मागबारे प्रधानमन्त्रीलाई जानकारी गराएका थिए । हामीले माग सुनायौं । यसअघिको २४ बुँदे ध्यानाकर्षणपत्रबारे पनि जानकारी गरायौं, सुवेदीले भने, विधेयकका विषयमा प्रधानमन्त्रीले सकारात्मक धारणा व्यक्त गर्नुभयो । विधेयकमा संसद्ले काम गरिरहेको जानकारी दिँदै विगतमा भएका सहमतिअनुसार नै विधेयक अघि बढ्ने बताउनुभयो ।
बालुवाटारको छलफल शिक्षकहरूसँग आन्दोलन र समस्या समाधानका विकल्पमा केन्द्रित रहेको प्रधानमन्त्रीको सचिवालयले जनाएको छ । आन्दोलनलाई निकास दिन शिक्षक नेतृत्व सकारात्मक रहेको पाइएको सचिवालयका एक अधिकारीले बताए । उनका अनुसार प्रधानमन्त्री ओलीले संसद्मा विचाराधीन विद्यालय शिक्षा विधेयक पारित गर्न सांसदहरूको भूमिका हुने भन्दै त्यसतर्फ पनि विचार गर्न शिक्षक प्रतिनिधिलाई आग्रह गरेका थिए ।
प्रधानमन्त्रीले विधेयक चाँडै निष्कर्षमा पुर्याउने वचन दिए पनि सुनिश्चितता र विश्वसनीय आधार नभएकाले आन्दोलनलाई निरन्तरता दिइने शिक्षक महासंघले जनाएको छ । प्रधानमन्त्रीसँगको छलफलमा महासंघका तर्फबाट अध्यक्ष सुवेदी, सहअध्यक्ष नानुमाया पराजुली, महासचिव तुलाबहादुर थापा र उपमहासचिव मदनराज जोशी सहभागी थिए ।
महासंघले १७ दिनदेखि काठमाडौंको माइतीघरबानेश्वर क्षेत्रमा प्रदर्शन गर्दै आएको छ । २५ चैतदेखि शैक्षिक हडताल पनि घोषणा गरिएको छ । विद्यालय छाडेर शिक्षक आन्दोलनमा उत्रँदा २ वैशाखमा सुरु भएको विद्यार्थी भर्ना अभियान, पाठ्यपुस्तक वितरणलगायत शैक्षिक गतिविधि प्रभावित भएका छन् । आन्दोलनले ११ वैशाखमा सुरु हुने कक्षा १२ को परीक्षा अनिश्चित बनेको छ । राष्ट्रिय परीक्षा बोर्डले भने तोकिएकै समयतालिकाअनुसार परीक्षा सञ्चालन हुने जनाउँदै आएको छ । एसर्ईईको उत्तरपुस्तिका परीक्षण पनि अनिश्चित बन्दै गएको छ ।
शिक्षामन्त्री विद्या भट्टराईलाई भेटेर २४ बुँदे ध्यानाकर्षणपत्र बुझाएको शिक्षक महासंघले औपचारिक वार्तामा बस्न अस्वीकार गर्दै आएको छ । प्रधानमन्त्री ओलीले आन्दोलनमा उठाइएका जायज मागका सम्बन्धमा गृहकार्य गरी वार्ता र संवादबाट समस्या समाधान गर्न गत २५ चैतमै उपप्रधान तथा अर्थमन्त्री विष्णुप्रसाद पौडेल, गृहमन्त्री रमेश लेखक, शिक्षामन्त्री भट्टराईसहितलाई निर्देशन दिएका थिए । पछिल्लो समय सरकारी पक्ष र आन्दोलनरत शिक्षकबीच अनौपचारिक छलफल मात्र भइरहेको छ ।
यस पटक सहमति, सम्झौता र वार्ताभन्दा पनि पूर्वसहमतिअनुसार विद्यालय शिक्षा ऐन जारी हुनुपर्ने एकसूत्रीय माग रहेको महासंघकी सहअध्यक्ष तथा शिक्षक आन्दोलन परिचालन समितिकी संयोजक नानुमाया पराजुलीले बताएकी छन् । २०७५, २०७८ र २०८० मा सरकारसँग भएको सहमतिअनुसार ऐन जारी भएपछि मात्र विद्यालय फर्कने महासंघका पदाधिकारीहरूको भनाइ छ । २०७५ मा सहमति हुँदा ओली नै प्रधानमन्त्री र गिरिराजमणि पोखरेल शिक्षामन्त्री थिए । २०७८ मा शेरबहादुर देउवा प्रधानमन्त्री र देवेन्द्र पौडेल शिक्षामन्त्री तथा २०८० मा पुष्पकमल दाहाल प्रधानमन्त्री र अशोक राई शिक्षामन्त्री थिए ।
मन्त्रिपरिषद् बैठकले २ वैशाखमा संसद्को शिक्षा, स्वास्थ्य समितिमा विचाराधीन विद्यालय शिक्षा विधेयक यथाशक्य पारित गर्नेसमेतका प्रयोजनका लागि संघीय संसद्को अधिवेशन आह्वानका लागि सिफारिस गर्ने निर्णय गरेको थियो । त्यही सिफारिसअनुसार राष्ट्रपतिबाट १२ वैशाखका लागि संघीय संसद् बैठक आह्वान भइसकेको छ ।"
बच्चाहरूको पढाइसँगै स्वास्थ्य उपचारमा धेरै खर्च हुन्छ,"तेह्रथुम तेह्रथुमको लालीगुराँस नगरपालिका२ वसन्तपुर नजिकै हाम्रो सानो झुप्रो छ । झुप्रो भए पनि मेरा लागि त्यही दरबार हो । चार कोठाको कच्ची झुपडीमा पहिले हामी परिवारका ६ जना बस्थ्यौं । अहिले छोरा विदेश गएको छ । जेठो नाति पनि पढाइका सिलसिलामा मधेशतिर झरिसक्यो । त्यसैले घरमा अहिले चार जनामात्र छौं ।
घर छ, परिवार छ, त्यही घरपरिवार चलाउन चाहिने खर्च हामीसित हुँदैन । त्यसैले गुजाराका लागि श्रीमान् र मैले सानो पसल गरेका छौं । त्यहीबाट चटपटे, पानी पुरीलगायत खत्र्याकखुत्रुक बिक्री गरेर गुजारा चलाइरहेका छौं । ठूलो पसल चलाउन लगानी धेरै चाहिन्छ । हामीसँग त्यत्रो लगानी छैन । त्यही भएर बिहान खरिद गरेर सामान ल्याउने, दिउँसो बिक्री गर्ने गर्छौं । यसरी दिनभरि ग्राहक रुँगेर बेलुका जति आम्दानी हात पर्छ, त्यसैले घरखर्च चलाउँछौं ।
अहिले पसलबाट महिनामा सरदर १५ देखि २० हजार आम्दानी भइरहेको छ । आम्दानी र खर्च बराबरै हुन्छ । त्यसै बसेर दिन कटाउनुभन्दा चटपटे, पानी पुरीको बिक्रीबाट जेनतेन खर्च चलेको छ । पसलको सरजाम जुटाउन ५ हजारजति खर्च लाग्छ । भनेजस्तो व्यापार भए ५ हजार लगानी गर्दार् १५ हजारसम्म कमाइ हुन्छ । व्यापार नहुँदा त कहिलेकाहीँ लगानी उठाउनै हम्मे पर्छ । छोराले विदेशबाट महिनामा १० हजारजति पठाइदिन्छ । त्यो पैसा दुःखबिराम परेका बेला काम लाग्छ । फेरि नातिनातिनाको पढाइ खर्च पनि धान्नु पर्यो ।
नातिको पढाइ खर्च धेरै छ । महिनामा ५ हजारको बिल मात्रै तिर्नुपर्छ । किताब, पोसाक र अन्य खर्च पनि थप्दा १० हजारजति पुग्छ । नातिनीको १ हजारजति महिनाको बिल आउँछ । उसलाई पनि किताब, पोसाक लगायतमा थप खर्च हुन्छ । बुहारी गृहिणी हुन् । उनको कमाइ छैन ।
अहिले म ५५ वर्षकी भएँ । यता घरमा हामी बूढाबूढीसँगै दुइ नातिनी छन् । नानीहरूको पढाइमा धेरै खर्च हुन्छ । जेठो नाति इटहरी आफन्तकोमा बसेर ११ कक्षामा पढिरहेको छ । नातिनी भर्खरै बोर्डिङ स्कुलमा १ कक्षामा पुगेकी छन् । हाम्रो स्वास्थ्य गडबड भइरहन्छ । नानीहरू पनि बिरामी पर्छन् । अहिले बच्चाहरूको पढाइसँगै स्वास्थ्य उपचारमा पनि खर्च भइरहेको छ । पढ्ने भनेपछि किताब, कापी, कलम, पोसाक र खानपिनमा बढी खर्च हुन्छ ।
कहिलेकाहीं मिठोमसिनो खान मन लाग्छ । मनले मागेका दिन आफूसित पैसा हुँदैन । त्यस्तो बेला मन मारेर बस्नु पर्छ । चाडपर्वमा एकसरो नयाँ लुगा फेर्छौं । यता पहाडमा जाडो भएकाले तातो कपडाकै जोहो बढी गर्छौं । अर्को वर्षबाट श्रीमान् वेगबहादुरले पनि वृद्धभत्ता पाउने उमेर पुग्दैछ । त्यस्तो भत्ताले थोरै राहत मिल्ला कि !
श्रीमान् पहिला टीभी, रेडियो र घडी बनाउने मेकानिक हुनुहुन्थ्यो । अहिले त्यो पेसा नै संकटमा पर्यो । टीभी, रेडियो र घडीलाई मोबाइलले खर्लप्पै खाइदियो । मेरा श्रीमानको पेसा पनि खोसियो । अहिले उहाँले पनि मलाई सघाउनु हुन्छ । कमाइ थोरै छ । समस्या धेरै छन् । नानीहरूको पढाइको खर्चचाहिँ घटाउन पाए हुन्थ्यो भन्ने लाग्छ । तर, निजी बोर्डिङ र कलेजको पढाइ महँगो हुने नै भयो । हरेक दिन खर्च कम गर्न पाए हुन्थ्यो जस्तो लाग्छ । तर, बजारमा सस्तो कुरा के नै मिल्छ र ? महँगीले हामी गरिब, दुःखीलाई त बर्बादै पारेको छ ।
फजुल खर्च गर्नका लागि हामीसित पैसा नै हुन्न । कहिलेकाहीँ त दुःखको भिरालो यात्रा सम्झेर धेरै पीडा हुन्छ । छोराछोरी, नातिनातिनाको भविष्यको चिन्ताले सताउँछन् । त्यो पीडा कसलाई सुनाउने त ? दुःखसुखको सहारा श्रीमान्बाहेक अरु कोही छैन ।
प्रस्तुति : पर्वत पोर्तेल"
चिकित्सा शिक्षा आयोगको बैठक : सिट संख्या र शुल्क पुनरावलोकन गर्न कार्यदल,"काठमाडौँ चिकित्सा शिक्षा आयोगको बैठकले मेडिकल कलेजमा विद्यार्थी भर्नाको सिट संख्या र शुल्क पुनरावलोकन गर्नका लागि कार्यदल गठन गरेको छ ।
प्रधानमन्त्री तथा आयोग अध्यक्ष केपी शर्मा ओलीको अध्यक्षतामा बुधबार आयोगको १८ औं बैठक बसेको थियो । बैठकले निजी मेडिकल कलेजमा एमबीबीएस र बीडीएसको सिट संख्या र शुल्क संरचना पुनरावलोकनका लागि ११ सदस्यीय कार्यदल गठन गरेको प्रधानमन्त्रीको सचिवालयले जनाएको छ । १० दिनभित्र राय सुझाव पेस गर्न शिक्षा सचिव दीपक काफ्लेको संयोजकत्वमा कार्यदल गठन गरिएको हो ।
आयोगको १७ औं बैठकले चिकित्सा शिक्षामा स्नातकोत्तर (पीजी) अध्ययरत आवासीय चिकित्सकलाई सरकारीसरह निर्वाह भत्ता दिनुपर्ने निर्णय गरको थियो । उक्त निर्णयमा असन्तुष्टि जनाउँदै निजी मेडिकल कलेजहरुले पीजी अध्यापन नगराउने निर्णय गरेका छन् भने आवासीय चिकित्सकहरुले निर्णयअनुसार मासिक ४८ हजार निर्वाह भत्ता पाउनुपर्ने भन्दै सडक आन्दोलनमा छन् । अधिकांश मेडिकल कलेजका आवासीय चिकित्सकले सेवा बहिस्कार गर्दै प्रदर्शन गर्दै आएका छन् ।
निजी मेडिकल कलेज सञ्चालकहरुले निर्वाह भत्ता दिन सरकारले आर्थिक स्रोत सुनिश्चितता गरिदिनुपर्ने माग राख्दै आएका छन् । मेडिकल कलेजको मागअनुसार एमबीबीएसको सिट बढाउन र शुल्क पनि वृद्धि गर्ने उद्देश्यले कार्यदल गठन भएको आयोगका स्रोतले जनायो । विदेशी विद्यार्थी भर्ना गर्न सक्ने सिट बढाए तोकिएको भन्दा दिनसक्ने निजी मेडिकल कलेज सञ्चालकहरुले बताउँदै आएका छन् ।
कार्यदलमा स्वास्थ्य तथा जनसंख्या मन्त्रालयका सचिव डा विकास देवकोटा, त्रिभुवन विश्वविद्यालय, चिकित्सा शिक्षाशास्त्र संकायका डीन डा मोहन शर्मा, काठमाडौं विश्वविद्यालय, चिकित्सा शास्त्र संकायका डीन डा मनोज हुमागाईं, विज्ञहरु डा भगवान कोइराला, डा रमेशकान्त अधिकारी, डा दिव्यासिंह शाह, डा मंगल रावल, नेपाल मेडिकल कलेजका अध्यक्ष डा अनिल कार्की र एसोसिएसन अफ प्राइभेट मेडिकल तथा डेन्टल कलेजका अध्यक्ष डा ज्ञानेन्द्र कार्की सदस्य रहेका छन् ।
एसोसिएसन अफ प्राइभेट मेडिकल तथा डेन्टल कलेजले आवासीय चिकित्सकलाई सरकारीसरह निर्वाह भत्ता उपलब्ध गराउन कठिनाइ हुने विषयमा ध्यानाकर्षण गराएको र विद्यार्थीहरुले उक्त भत्ता नपाइए पुनः आन्दोलन गर्ने चेतावनी दिएको भन्दै प्रधानमन्त्री ओलीले बैठक डाकेका थिए ।
सिट संख्या र शुल्क वृद्धिका लागि अध्ययन हुने भएपछि निजी मेडिकल कलेजले आयोगबाट तोकिएको निर्वाह भत्ता दिनुपर्ने र विद्यार्थीको म्याचिङ प्रक्रिया सुरु हुने आयोगको दाबी छ । शुल्क विवादले प्रवेश परीक्षाको नतिजापछि विद्यार्थी म्याचिङको प्रक्रियासमेत अवरुद्ध छ । कार्यदलको प्रतिवेदनसहित आयोगको अर्को बैठक वैशाख १५ गते बस्ने जनाइएको छ ।"
"आन्दोलनरत शिक्षकलाई प्रधानमन्त्रीको आग्रह : शिक्षा ऐन जारी गर्छौं, भावनामा बगेर आन्दोलन नगर्नुस्","बुटवल प्रधानमन्त्री केपी शर्मा ओलीले नयाँ शिक्षा ऐन जारी गर्ने बताएका छन् । एमाले लुम्बिनी प्रदेशले शुक्रबार बुटवलमा आयोजना गरेको जागरण सभामा प्रधानमन्त्री ओलीले आन्दोलनरत शिक्षकलाई सम्बोधन गर्दै सरकारले समस्या समाधान गर्ने बताएका हुन् ।
'शिक्षक साथीहरू आन्दोलनमा हुनुहुन्छ, तपाईंहरूका पनि अप्ठ्यारा छन्, समस्या छन्, तिनै अप्ठ्यारा र समस्या समाधान गर्न यो सरकार बनेको हो, उनले भने, लामो समयदेखि ऐन रोकिएर बसेको छ, हामी त्यसलाई ल्याउँछौं भनेकै छौं, भावनामा बगेर समस्या समाधान हुँदैन, हामीले उपयुक्त समयमा राष्ट्रको हित हुने गरी ऐन कानुन ल्याउँछौं र व्यवस्थित ढंगले सबै समस्याको समाधान गर्छौं ।'
शिक्षकहरू २० चैतदेखि सडक आन्दोलनमा छन् भने सोमबारदेखि देशव्यापी शैक्षिक हडताल घोषणा गरेका छन् ।सरकारले २१ र २६ चैतमा विज्ञप्तिमार्फत र २२ चैतमा पत्र लेखेर शिक्षकहरूलाई वार्तामा बोलाएको थियो ।
तर विगतमा भएका सहमति मन्त्रिपरिषद्बाट अनुमोदन र विद्यालय शिक्षा ऐन जारी गर्ने सुनिश्चिततासहितको प्रतिबद्धता सरकारी निकायबाट आए मात्र वार्तामा बस्ने भन्दै शिक्षक महासंघले विज्ञप्ति नै जारी गरेको थियो । अहिले पनि वार्ता र सहमति गर्नेभन्दा पनि विद्यालय शिक्षा ऐन जारी हुनुपर्ने आफ्नो मुख्य माग रहेको महासंघले जनाएको छ ।"
शिक्षक र शिक्षा मन्त्रालयबीच संवाद सुरु,"काठमाडौँ नौ दिनदेखि आन्दोलनरत शिक्षक र शिक्षा मन्त्रालयबीच संवाद सुरु भएको छ । शिक्षामन्त्री विद्या भट्टराई नेतृत्वको टोली र नेपाल शिक्षक महासंघका प्रतिनिधिबीच बिहीबार शिक्षा मन्त्रालयमा छलफल भएको हो ।
सहअध्यक्ष नानुमाया पराजुलीको नेतृत्वमा रहेको महासंघको प्रतिनिधिमण्डलले शिक्षामन्त्री भट्टराईलाई ध्यानाकर्षण पत्र बुझाएको छ । वार्ता, सहमतिभन्दा पनि आफ्ना कुरा राख्न मन्त्रालय गएका थियौं । विद्यालय शिक्षा ऐन जारी गर्न शिक्षा मन्त्रालयले मध्यस्थकर्ताको भूमिका खेल्नुपर्यो भनेर फर्कियौं, काठमाडौंकेन्द्रित आन्दोलनकी संयोजकसमेत रहेकी पराजुलीले भनिन् । मन्त्रालयले आन्दोलन रोक्न आग्रह गरे पनि शैक्षिक हडतालसहितका कार्यक्रम निरन्तर रहने उनले बताइन् ।
मन्त्रालयका प्रवक्ता तथा सहसचिव शिवकुमार सापकोटाले पनि शिक्षकहरूसँग संवादको प्रारम्भ भएको तर निर्णय केही नभएको बताए । आन्तरिक छलफल गर्ने र फेरि बस्ने कुरा भएको छ, उनले भने । शिक्षा सचिव दीपक काफ्लेले छलफलमा डाकेपछि शिक्षकहरू संवाद गर्न तयार भएका हुन् । यसअघि शिक्षा मन्त्रालयले वार्ता, संवादमा बोलाउँदा उनीहरूले अस्वीकार गर्दै आएका थिए । शिक्षकहरू २० चैतदेखि काठमाडौंकेन्द्रित आन्दोलनमा छन् । सोमबारदेखि शैक्षिक हडताल घोषणा गरिएको छ ।
महासंघका अध्यक्ष लक्ष्मीकिशोर सुवेदीका अनुसार पुराना सहमति र विद्यालय शिक्षा विधेयकले सम्बोधन गर्नुपर्ने मुख्य मुद्दाहरूको २४ बुँदे सूचीसहित ध्यानाकर्षण पत्र बिहीबार सरकारलाई बुझाइएको छ । महासंघ एजेन्डा बुझाउन मात्र गएको होइन, सुवेदीले भने, विगतका सहमति कार्यान्वयनबारे सरकारको प्रस्ट धारणा आउनुपर्ने भन्दै सरकारलाई ध्यानाकर्षण पनि गराएका छौं ।
ध्यानाकर्षण पत्रमा संसद्को शिक्षा, स्वास्थ्य तथा सूचना प्रविधि समितिले पनि विधेयकलाई टुंगोमा पुर्याउन तदारुकता नदेखाएको उल्लेख छ । विद्यालय शिक्षा विधेयक समितिअन्तर्गतको उपसमितिमा दफावार छलफलको चरणमा छ । संसद्को हिउँदे अधिवेशन अनुमानित मितिभन्दा अगावै अन्त्य गरेको जनाउँदै महासंघले सरकार विद्यालय शिक्षा ऐन ल्याउन गम्भीर नरहेको आरोप लगाएको छ । ध्यानाकर्षण पत्रमा भनिएको छ, अहिलेको नेपाली शिक्षककर्मचारी आफ्ना विगतका सबै सहमति सम्बोधन हुने विद्यालय शिक्षा ऐनको खोजी गर्दै आन्दोलनमा आएका हुन् । अहिलेको अवस्थामा संसद्को वर्षे अधिवेशन तत्कालै सुरु गर्ने, विशेष अधिवेशन आह्वान गर्ने वा अध्यादेश जारी गर्नेमध्ये एउटा विकल्पमार्फत विद्यालय शिक्षा ऐन जारी हुन सक्छ ।
नयाँ शिक्षा ऐन जारी गर्ने विषयमा पनि सरकारको प्रस्ट धारणा हुनुपर्ने महासंघको माग छ । विगतका सहमति कार्यान्वयन गर्ने सन्दर्भमा मन्त्रिपरिषद्को निर्णयबाट सम्बोधन हुन सक्ने विषयमा आवश्यक निर्णय लिन विलम्ब किन भएको हो ? यसको ठोस जवाफ महासंघले खोजेको छ, ध्यानाकर्षण पत्रमा भनिएको छ ।
शिक्षककर्मचारी सडकमा बस्दा पनि छिटो ऐन ल्याउन सरकार गम्भीर नबनेको महासंघकी सहअध्यक्ष पराजुलीले बताइन् । अहिले वार्ताबाट सहमति गर्नुपर्ने विषय केही छैन । शिक्षकसँग २०७५, २०८० र २०८० मा भएको सहमतिअनुसार शिक्षा ऐन चाहिएको हो, उनले भनिन् ।"
शिक्षामन्त्रीसँग छलफलपछि शिक्षक महासंघले भन्यो : वार्ताको वातावरण बनाऊ,"काठमाडौँ ९ दिनदेखि काठमाडौं आएर प्रदर्शन गरिरहेका शिक्षकहरूले वार्ताका लागि सरकारले वातावरण नै नबनाएको बताएका छन् । बिहीबार शिक्षा मन्त्रालयमा दुवै पक्षबीच छलफल भए पनि कुनै ठोस सहमति भने हुन सकेन ।
बिहीबार महासंघका तर्फबाट शिक्षामन्त्री विद्या भट्टराईलाई वार्ताको वातावरण बनाउन र विगतका सहमति कार्यान्वयनबारे सरकारको प्रस्ट धारणा आउनुपर्ने भन्दै ध्यानाकर्षण पत्र बुझाइएको छ । महासंघका सहअध्यक्ष नानुमाया पराजुलीको नेतृत्वमा गएको प्रतिनिधिमण्डलमा महासचिव तुलाबहादुर थापा, उपमहासचिव अर्थ मदनराज जोशी र नेपाल शिक्षक संघका महासचिव ज्ञानेन्द्र रावल रहेका थिए ।
प्रतिनिधिमण्डलले पुराना सहमति र ऐनले सम्बोधन गर्नुपर्ने मुख्य मुद्दाहरूको २४ बुँदे सूचीसमेत बुझाएको छ । छलफलमा शिक्षामन्त्री भट्टराई, शिक्षा मन्त्रालयका सचिव दीपक काफ्लेसहित ४ जना सहभागी थिए । शिक्षक महासंघका अध्यक्ष लक्ष्मणकिशोर सुवेदीले आफूहरूले एजेन्डा बुझाउन मात्र गएको बताए ।
शिक्षा मन्त्रालयका प्रवक्ता सहसचिव शिवकुमार सापकोटाले आजको छलफलमा कुनै ठोस सहमति नभएको बताए । दुवै पक्ष आन्तरिक छलफलपछि वार्ता हुने उनको दाबी छ । शिक्षामन्त्रीलाई बुझाइएको ध्यानाकर्षण पत्रमा संसद्को शिक्षा, स्वास्थ्य तथा सूचना प्रविधि समितिले पनि शिक्षा ऐन जारी गर्ने विषयमा तदारुकता नदेखाएको जनाइएको छ । त्यस्तै संसद्को हिउँदे अधिवेशन अनुमानित मितिभन्दा अगावै अन्त्य गरेको उल्लेख गर्दै महासंघले सरकार विद्यालय शिक्षा ऐन ल्याउने कुरामा गम्भीर नरहेको आरोप लगाएको छ ।
विगतका सहमति नै सम्बोधन हुनुपर्ने महासंघको भनाइ छ । ध्यानाकर्षण पत्रमा भनिएको छ, 'अहिलेको नेपाली शिक्षककर्मचारी आफ्ना विगतका सबै सहमति सम्बोधन हुने विद्यालय शिक्षा ऐनको खोजी गर्दै आन्दोलनमा आएका हुन् । अहिलेको अवस्थामा संसद्को वर्षे अधिवेशन तत्कालै सुरु गर्ने, विशेष अधिवेशन आह्वान गर्ने वा अध्यादेश जारी गर्ने मध्ये एउटा विकल्पमार्फत विद्यालय शिक्षा ऐन जारी हुन सक्छ ।'
त्यस्तै नयाँ शिक्षा ऐन जारी गर्ने विषयमा पनि सरकारले प्रस्ट धारणा राख्नुपर्ने महासंघको माग छ । 'नयाँ शिक्षा ऐन जारी गर्ने सवालमा सरकारको मार्गचित्र के हो ? त्यसमा प्रस्टता आवश्यक छ । साथै विगतका सहमति कार्यान्वयन गर्ने सन्दर्भमा मन्त्री परिषद्को निर्णयबाट सम्बोधन हुनसक्ने विषयमा आवश्यक निर्णय लिन विलम्ब किन भएको हो ? यसको ठोस जवाफ महासंघले खोजेको छ,' ध्यानाकर्षण पत्रमा भनिएको छ ।
शिक्षकहरू २० चैतदेखि सडक आन्दोलनमा छन् भने सोमबारदेखि देशव्यापी शैक्षिक हडताल घोषणा गरेका छन् ।सरकारले २१ र २६ चैतमा विज्ञप्तिमार्फत र २२ चैतमा पत्र लेखेर शिक्षकहरूलाई वार्तामा बोलाएको थियो ।
तर विगतमा भएका सहमति मन्त्रिपरिषद्बाट अनुमोदन र विद्यालय शिक्षा ऐन जारी गर्ने सुनिश्चिततासहितको प्रतिबद्धता सरकारी निकायबाट आए मात्र वार्तामा बस्ने भन्दै महासंघले विज्ञप्ति नै जारी गरेको थियो । अहिले पनि वार्ता र सहमति गर्नेभन्दा पनि विद्यालय शिक्षा ऐन जारी हुनुपर्ने आफ्नो मुख्य माग रहेको महासंघले जनाएको छ ।"
शिक्षक महासंघ र शिक्षा मन्त्रालयबीच छलफल जारी,"काठमाडौँ आन्दोलनरत शिक्षक र शिक्षा मन्त्रालयबीच छलफल सुरु भएको छ । केही बेरअघि सिंहदरबार परिसरमा महासंघका प्रतिनिधिहरूसँग मन्त्रालयले छलफल सुरु गरेको हो ।
शिक्षा मन्त्रालयका सूचना अधिकारी उपसचिव नीलकण्ठ ढकालका अनुसार छलफलमा शिक्षामन्त्री विद्या भट्टराई, शिक्षा सचिव दीपक काफ्ले सहित ४ जना र महासंघका तर्फबाट सहअध्यक्ष नानुमाया पराजुलीसहित ४ जना सहभागी छन् । छलफलले शिक्षकको आन्दोलन र आगामी दिनमा कसरी अघि बढ्ने भन्ने कुराको निर्क्यौल हुने सूचना अधिकारी ढकालले बताए ।
महासंघका अध्यक्ष लक्ष्मणकिशोर सुवेदीले भने आफूहरूले आफ्ना एजेन्डा बुझाएको बताए । उनले भने, 'वार्ता भएको होइन, हाम्रो तर्फबाट एजेन्डा बुझाएका हौँ ।'
शिक्षकहरू २० चैतदेखि सडक आन्दोलनमा छन् भने सोमबारदेखि देशव्यापी शैक्षिक हडताल घोषणा गरेका छन् ।सरकारले २१ र २६ चैतमा विज्ञप्तिमार्फत र २२ चैतमा पत्र लेखेर शिक्षकहरूलाई वार्तामा बोलाएको थियो ।
तर विगतमा भएका सहमति मन्त्रिपरिषद्बाट अनुमोदन र विद्यालय शिक्षा ऐन जारी गर्ने सुनिश्चिततासहितको प्रतिबद्धता सरकारी निकायबाट आए मात्र वार्तामा बस्ने भन्दै महासंघले विज्ञप्ति नै जारी गरेको थियो । अहिले पनि वार्ता र सहमति गर्नेभन्दा पनि विद्यालय शिक्षा ऐन जारी हुनुपर्ने आफ्नो मुख्य माग रहेको महासंघले जनाएको छ ।"
शिक्षा मन्त्रालयले आन्दोलनरत शिक्षकलाई फेरि वार्तामा बोलायो,"काठमाडौँ शिक्षा विज्ञान तथा प्रविधि मन्त्रालयले आन्दोलरत शिक्षकलाई वार्ता आउन आमन्त्रण गरेको छ । मन्त्रालयका प्रवक्ता तथा सहसचिव शिवकुमार सापकोटाले मंगलबार विज्ञप्ति जारी गर्दै वार्ता र संवादमा आउन नेपाल शिक्षक महासंघलाई आग्रह गरेका हुन् ।
यसअघि चैत २१ र २२ गते पनि शिक्षा मन्त्रालयले वार्ताका लागि आह्वान गरेको थियो । शिक्षकले भने वार्ताका लागि सरकारले गरेको आग्रहलाई अस्वीकार गर्दै आएका छन् ।
अहिले वार्ता, संवाद आवश्यक नरहेको भन्दै विगतका सहमतिअनुसार विद्यालय शिक्षा ऐन जारी गर्न महासंघले मन्त्रालयलाई जवाफ पठाएको छ । शिक्षा मन्त्रालयले २१ गते विज्ञप्ति र २२ गते पत्राचार गरेर वार्तामा बोलाएको थियो ।
सोमबार प्रधानमन्त्री केपी शर्मा ओली र शिक्षा मन्त्री भट्टराईले समेत वार्तामार्फत शिक्षकमा समस्या समाधान गरिने बताएका थिए । प्रवक्ता सापकोटाले २७ गते वार्तामा आउन पुनः विज्ञप्ति जारी गरेका हुन् ।
वार्ता र संवादको समय तालिका आपसी सल्लाहबाट तय हुने समेत विज्ञप्तिमा उल्लेख छ । राहत, अस्थायी, साविक उमावि, बालविकास र विद्यालय कर्मचारी लगायत शिक्षककर्मचारीका प्रतिनिधित्व हुने गरी वार्तामा आमन्त्रण गरिएको छ ।"
छोराछाेरीलाई उच्च शिक्षा पढाउन मरिमेटेर काम गर्दै छु,"सल्यान म सानै हुँदा मेरा बुवाआमाले मरिमेटेर काम गरेको देखेको थिएँ । उहाँहरू खेतीपाती गर्नु हुन्थ्यो । त्यति गर्दा पनि आर्थिक अवस्था सुधार भएन । बुवाआमाले अभावमै हामीलाई हुर्काउनुभयो । जति मरिहत्ते गरे पनि घरखर्च टार्न नपुग्दा १२१३ वर्षको उमेरमै बुवाआमालाई काममा सघाउन थालेँ । उहाँहरूले काम गरेको देखेरै मैले पनि खेतीपाती गर्न सिकेँ । त्यसले पनि मलाई कृषि पेसा अँगाल्न हौस्यायो ।
उब्जनीले बिहानबेलुकीको छाक टार्न ठिक्क हुने र बचत केही नहुने भएपछि एसएलसी पास गरेपछि पढाइ छाडे । उच्च शिक्षा पढ्ने अवस्था नभएपछि मैले पनि बुवाआमाकै कुटोकोदालो समात्न पुगेँ ।
बुवाआमाको साथ लामो समय रहेन । दुवै जनाको मृत्युपछि सल्यानको कारागिठीबाट त्रिवेणी गाउँपालिका१ काभ्रामा बसाइँ सरेर आफ्नै जग्गामा खेतीपाती गर्न थालेँ । खाद्यान्न बालीसँगै तरकारी उत्पादन गर्छु । तरकारी बिक्री गरेर आम्दानी हुन थालेपछि त्यसलाई व्यावसायिक रूपमा विस्तार गरेँ । तरकारीबाट कमाएको रकम छोराछारीको पढाइमा खर्च गरिरहेको छु ।
अहिले पाँच रोपनी जग्गामा तरकारी खेती गरिरहेको छु । यसैबाट कमाएको पैसाले खेत नजिकै बस्नका लागि टहरो बनाएको छु । बिहानै ५ बजे उठेर तरकारी गोडमेल र मलजल गर्छु । श्रीमतीले गाईबस्तुका लागि घाँसपात गर्छिन् । बिहान तरकारी टिपेर नजिकैको बजारमा लगेर बिक्री गर्छु । सिजन अनुसार दैनिक तरकारी बिक्री गरेर १ हजारदेखि १५ सयसम्म कमाइ हुन्छ । महिनामा ३५ हजारसम्मको तरकारी बिक्री गर्दा वर्षमा ४ लाख २० हजार रुपैयाँको कारोबार हुन्छ ।
आफ्नै खेतमा उत्पादन गर्ने भएकाले खाद्यान्न, तरकारी किन्नु पर्दैन । किन्ने भनेको नुन, तेल र माछामासु मात्र हो । सबै खर्च कटाएर महिनामा २५ हजारसम्म बचाउँछु । आर्थिक अवस्था कमजोर भएका कारण आफूले उच्च शिक्षा पढ्न सकिनँ । कृषि पेसामा निर्भर हुनु पर्यो । तर मेरा छोराछारी पढाइबाट वञ्चित हुन नपरोस् भनेर ४४ वर्षको उमेरमा पनि मरिमेटेर काम गरिरहेको छु । अहिले मेरो उद्देश्य भनेकै छोराछारीलाई उच्च शिक्षा दिलाउनु रहेको छ ।
छोरा राजेश २९ र छोरी पार्वती २५ वर्षकी भइन् । छोराले काठमाडौंमा बसेर फार्मेसी अध्ययन गरेको छ । छोरीले बुटवलमा बसेर स्नातक तह पूरा गरिसकिन् । अहिले उनीहरू लोकसेवा आयोगको तयारी गरिरहेका छन् । छोराछारीका लागि महिनामा २० देखि २२ हजार रुपैयाँसम्म पठाउँछु ।
छोराले सानोतिनो जागिर पनि गरिरहेकाले पहिलाको जस्तो धेरै रकम पठाउनु पर्दैन । छोराछोरीले उच्च शिक्षा पूरा गरेपछि मात्र गतिलो घर बनाउने सोच बनाएको छु । बस्नका लागि गतिलो घर बनाउन सकुँला नसकुँला आफ्नो ठाउँमा छ तर छोराछारीलाई पढाउन पाउँदा धेरै खुसी छु ।
छोराछारी पढाइका लागि बाहिर बस्ने भएकाले घरमा अहिले श्रीमान् श्रीमती मात्र छौं । म र ४६ वर्षीया श्रीमती कृष्णी थापा आआफ्नै काममा ब्यस्त हुन्छौं । दुवै मिलेर काम गर्दा धेरै सहज मात्र भएको छैन, अहिले दुवैलाई रोजगारी मिलेको छ । त्यति मात्र नभई दिन कटाउन पनि सहज भएको छ ।
पछिल्लो समयमा युवापुस्ता उच्च शिक्षाका साथै रोजगारीका लागि भनेर धमाधम बिदेसिँदै गएका छन् । युवा पुस्ता बिदेसिँदा गाउँघर सुनसान बन्दै गएको छ भने घरमा बुढाबुढी मात्र हुँदा खेतीयोग्य जग्गासमेत बाँझिँदै गएका छन् । तर म आफ्ना छोराछारी रोजगारीका लागि बाहिर नगई लोकसेवा आयोगको परीक्षा दिएर सरकारी सेवामै लागून भन्ने चाहन्छु । त्यही भएर उच्च शिक्षा दिलाउने मात्र नभई लोकसेवाको तयारी समेत गर्न लगाएको छु ।
प्रस्तुति : विप्लव महर्जन"
आन्दोलनरत शिक्षकलाई शिक्षा मन्त्रालयले बोलायो वार्तामा,"काठमाडौँ शिक्षा, विज्ञान तथा प्रविधि मन्त्रालयले आन्दोलनरत शिक्षकलाई वार्ताका लागि बोलाएको छ । मन्त्रालयका प्रवक्ता शिवकुमार सापकोटाले आज विज्ञप्ति जारी गर्दै आन्दोलन छाडेर वार्ताबाट समस्या सामाधान खोज्न नेपाल शिक्षक महासङ्घलाई आग्रह गरेका हुन् ।
'शिक्षक समुदायसँग विगत झैँ फेरि पनि सान्दर्भिक छलफल गर्न र साझा धारणा निर्माण गर्न नेपाल सरकार तयार रहेकाले शिक्षा तथा कर्मचारीका प्रतिनिधिलाई मन्त्रालयमा हार्दिक स्वागत गर्दछौँ,' उनले भने ।
विद्यालय शिक्षासम्बन्धी कानुनलाई संशोधन र एकीकरण गर्न बनेको विधेयक, २०८० प्रतिनिधिसभामा पेस भई छलफलका प्रक्रियामा रहेकामा त्यसलाई यथाशीघ्र पारित गरियोस् भन्ने माग राख्दै सामुदायिक विद्यालयमा कार्यरत शिक्षक तथा कर्मचारीबाट केही समयदेखि ध्यानाकर्षण गराउँदै आएको विषयप्रति मन्त्रालयको ध्यानाकर्षण भएको जनाइएको छ । प्रवक्ता सापकोटाले विद्यालय शिक्षा विधेयक स्वीकृतिको पर्खाइमा रहेकाले यसका लागि सामूहिक सन्देश प्रवाह गर्न मन्त्रालय सदैव सकारात्मक रहेको उल्लेख गरेका छन् ।
'विद्यालय शिक्षा विधेयक समयमै पारित गर्ने वातावरण सिर्जना गर्नका निमित्त सिङ्गो शिक्षक समुदायको पैरवी, सरोकार र ऐक्यबद्धताका बारेमा मन्त्रालय सदैव सकारात्मक छ,' प्रवक्ता सापकोटाले भनेका छन्, 'शिक्षक समुदायका प्रतिनिधिसँगको यथोचित छलफल र परामर्शबाट विधेयकको मस्यौदा तयार गरिएकाले विद्यालय शिक्षा विधेयक चाँडै जारी होस् भन्ने अपेक्षा रहनु र यस विषयप्रति शिक्षक तथा कर्मचारीको चासो रहनु स्वाभाविकै हो ।'
उनले विधेयक संसद्मा पेस हुने, छलफल हुने र स्वीकृति हुने विधायकी प्रक्रियाका हुने भएको जनाएका छन् । शिक्षकहरूले शिक्षक महासङ्घको नेतृत्वमा हिजोदेखि विद्यालय शिक्षा विधेयक चाँडै पारित गराउन काठमाडौंमा सडक आन्दोलन सुरु गरेका छन् । गृहमन्त्री रमेश लेखकले विद्यालय शिक्षा विधेयकलाई चाँडो भन्दा चाँडो टुंगो लगाउने बताएका छन् ।
बिहीबार कार्यवाहक प्रधानमन्त्री प्रकाशमान सिंह, गृहमन्त्री रमेश लेखक, शिक्षा, विज्ञान तथा प्रविधिमन्त्री विद्या भट्टराईसहित शिक्षक महासंघसँग सिंहदरबारमा बसेको बैठकमा शिक्षकका माग सम्बोधन गरेर नै छिटो विधेयक टुंग्याउने कुरामा सहमति भएको हो । गृहमन्त्री लेखकले अहिले विधेयक संघीय संसद प्रतिनिधि सभाको सम्बन्धित समितिमा छलफलको क्रममा रहेको र शिक्षकको माग सम्बोधन गर्नेगरी नै सरकार छिटो विधेयक टुंगो लगाउने बारेमा सकारात्मक रहेको बताएका हुन् ।"
आन्दोलित शिक्षक भन्छन् : सरकारले अध्यादेशबाट भए पनि विद्यालय शिक्षा ऐन जारी गरोस्,"काठमाडौँ काठमाडौंमा आन्दोलित शिक्षकले अध्यादेशबाट भए पनि विद्यालय शिक्षा ऐन जारी गर्न माग गरेका छन् । बिहीबारको प्रर्दशनका क्रममा न्युज एजेन्सी नेपालसँग कुरा गर्दै उनीहरूले सरकारले आफ्ना माग पूरा गर्न अध्यादेशबाट भए पनि नयाँ शिक्षा ऐन ल्याउनुपर्ने उनीहरूले बताएका हुन् ।
उनीहरूले सरकारले हिउँदे अधिवेशनमा विद्यालय शिक्षा विधेयक सदनमा ल्याउने भने पनि नल्याएको बताए । प्रदर्शनमा सहभागी शिक्षक भूपेन्द्रनाथ अधिकारीले समग्र शैक्षिक अवस्था परिवर्तनका लागि आफूहरू आएको र शिक्षा ऐन तत्काल जारी गर्नुपर्ने माग गर्नुभयो । उनले आउने शिक्षा ऐनले विद्यार्थी, अभिभावकको र शिक्षकको समस्या हल गर्नुपर्ने बताए ।
समग्र शैक्षिक अवस्था परिवर्तनका लागि आएका हौँ । शिक्षा ऐन जारी गरियोस् । शिक्षा ऐन नहुँदा अहिलेको ७५३ वटै पालिकामा फरकफरक किसिको शिक्षा प्रदान भइरहेको छ । त्यसलाई एउटै बनाउन र २०२८ सालको शिक्षा ऐनबाट शासित हुन गाह्रो भएको छ । अहिलेको शिक्षा ऐन प्रविधिमैत्री भएको छैन । अब आउने शिक्षा ऐनले विद्यार्थी, अभिभावकको र शिक्षकको समस्या हल हुनुपर्छ । हामीले सडकबाट सदन बोलाएर शिक्षा ऐन आओस्, उनले भने ।
तस्बिरहरू : दीपक केसीकान्तिपुर
प्रदर्शनमा सहभागी शिक्षक शिवलाल बरालीले सरकारले अध्यादेशबाट भए पनि नयाँ शिक्षा ऐन जारी गर्नुपर्ने माग गरे । उनले अहिलेको शिक्षा ऐनले सार्वजनिक शिक्षा सुधार गर्न नसकेको र नयाँ शिक्षा ऐन सार्वजनिक शिक्षा सुधार हुने किसिमको आउनुपर्ने बताए । नयाँ शिक्षा ऐन जारी गर्न र हाम्रो शिक्षक हक, अधिकारको लागि माईतीघरमा आएको हो । शिक्षा ऐन पुरानो भयो, यसले नयाँ प्रविधिलाई समेट्न सकेन । सार्वजनिक शिक्षा सुधार हुने किसिमको प्रविधिमैत्री शिक्षा ऐन हुनुपर्छ । पुरानो ऐनले अहिलेको शिक्षामा परिवर्तन भएको छैन । सरकारसँग भएका सहमति सरकारले अक्षरशः पालना गरोस् । अब आउने शिक्षा ऐनमा अक्षरांश लेखेर छिटो भन्दा छिटो नयाँ शिक्षा ऐन जारी गरियोस् । सरकारले चाह्यो भने अध्यादेशबाट शिक्षा ऐन जारी गर्नसक्छ । सडकबाटै दबाब दिन उपस्थित भएका हौँ, उनले भने ।
त्यस्तै अर्का शिक्षक हेमलाल घिमिरेले सरकार र शिक्षक महासंघबीच पटकपटक सहमति भएको बताउँदै २०७५, २०७८ र २०८० सालमा शिक्षक महासंघ र सरकारबीच सहमति अक्षरशः कार्यान्वयन हुनुपर्ने बताए । देशमा शैक्षिक गुणस्तर वृद्धिको निमित्त, दक्ष जनशक्ति नेपालमै रहनको निमित्त नयाँ शिक्षा ऐन जरुरी रहेको उनको भनाइ छ ।
सरकार र शिक्षक महासंघबीच पटकपटक सहमति भएको छ । २०७५, २०७८ र २०८० सालमा शिक्षक महासंघ र सरकारबीच सहमति भएको छ । संघीय ऐन जारी होस् । देशमा शैक्षिक गुणस्तर वृद्धिको निमित्त, दक्ष जनशक्ति नेपालमै रहनको निमित्त र अहिलेको प्रतिस्पर्धाको युग छ, त्यो प्रतिस्पर्धा र्धाको युगमा अहिलेका हाम्रा सन्ततिले प्रतिस्पर्धा गर्न सकून् भन्ने उद्देश्यले देशभरका शिक्षकहरु सडकमा आएका छौँ । अहिलेको मौजुदा शिक्षा ऐनले अहिलेको परिस्थितिलाई समेट्न सकेन । राज्य उदासिनता हुनु हुँदैन, उनले भने ।
प्रदर्शनमा जुम्लाबाट सहभागी अर्का एक शिक्षकले सरकारले अध्यादेशमार्फत भए पनि शिक्षा ऐन ल्याउनुपर्ने माग गरे । उनले सरकारले चाहेको खण्डमा असम्भव नरहेको जिकिर गरे । सरकारले लाचारी पन देखाइरहेको छ । अध्यादेशमार्फत शिक्षा ऐन ल्याउनसक्छ । हिउँदे अधिवेशनमा आउँछ भनेर झ्क्याएर सक्याए । अहिले पनि सरकारले चाहेको हो भने शिक्षक महासंघसँग सहकार्य गरेर अध्यादेशमार्फत ल्याउनसक्छ, उनले भने ।
अर्का शिक्षक रुद्रबहादुर वलीले विगतमा शिक्षक महासंघसँग भएका सम्झौता सम्बोधन हुनेगरी नयाँ शिक्षा ऐन जारी हुनुपर्ने माग गरे । विगतमा सरकारसँग भएका सम्झौता सम्बोधन हुनेगरी नयाँ शिक्षा ऐन जारी गर्नका लागि दबाब दिन आएका हौँ । हाम्रा समस्या धेरै छन् । तत्कालको लागि हाम्रा नयाँ माग छैनन्, उनले भने । शिक्षकहरूले शिक्षाको स्थिति नाजुक रहेको र अब आउने शिक्षा ऐन प्रविधिमैत्री हुनुपर्ने धारणा राखेका छन् ।"
