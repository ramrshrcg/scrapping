शीर्षक,विवरण
मधेशमा प्रशिक्षण कार्यक्रमलाई तीव्रता दिँदै जनमत,"जनकपुर मधेश प्रदेश सरकारको बागडोर सम्हालेको जनमत पार्टीले राष्ट्रिय परिषद् समन्वय बैठकसँगै प्रशिक्षण कार्यक्रम अघि बढाएको छ । जनमतका संगठन विभाग प्रमुख जयकान्त राउत भने प्रशिक्षणका लागि हाल मधेशका जिल्लामा खटिएका छन् ।
सप्तरी, सिरहा, धनुषा, महोत्तरी, सर्लाही र रौतहटमा प्रशिक्षण कार्यक्रम सकेको जनमतले आइतबार बारा र सोमबार पर्सामा प्रशिक्षण कार्यक्रम गर्दैछ । प्रशिक्षणमा समसामयिक राजनीति, पार्टीको भावी योजना, सांगठनिक रणनीति र निर्वाचन तयारीका विषयमा नेताकार्यकर्तालाई जानकारी गराइएको छ ।
राजनीति नारामा मात्र सीमित छैन । यो अब व्यवस्थापन र नेतृत्व क्षमतामा निर्भर छ, राउतले भने,स्थानीयदेखि केन्द्रसम्म सक्षम नेतृत्व विकास नगरेसम्म वैकल्पिक राजनीतिको यात्रालाई मजबुत बनाउन सकिँदैन, हामीले प्रशिक्षणमार्फत यही सन्देश दिइरहेका छौं ।"
'आफूलाई मात्रै फाइदा पुग्ने कानुन बन्नुपर्छ भन्ने धारणा कर्मचारी नेतृत्वको देखियो',"काठमाडौँ कर्मचारीले अनिवार्य अवकाशमा जानुअगावै राजीनामा दिए पनि तत्कालै अर्को सार्वजनिक पदमा नियुक्ति लिन नपाउने भएका छन् । संघीय निजामती सेवासम्बन्धी विधेयकमा प्रतिनिधिसभाअन्तर्गतको राज्य व्यवस्था तथा सुशासन समितिले राजीनामा दिने कर्मचारीका हकमा समेत संवैधानिक, राजनीतिक र कूटनीतिक पदमा नियुक्ति नपाउने गरी दुईवर्षे कुलिङअफ पिरियड को प्रावधान राखेको छ ।
समितिले यस्तो प्रावधान गरेको विषयमा राज्य व्यवस्था तथा सुशासन समितिका सभापति रामहरि खतिवडासँग गरिएको संक्षिप्त कुराकानी :
संघीय निजामती विधेयक अहिले संसदीय प्रक्रियाको कुन चरणमा छ ?
विज्ञ, संवैधानिक आयोगहरू, लोक सेवा आयोगसँग पटकपटक छलफल गरी सर्वसम्मत रूपमा समितिबाट पारित गरेर विधेयक संसद् पठाएका छौं ।
'कुलिङअफ पिरियड मा अहिले मुख्यसचिव, संसद्का महासचिव र अन्य कर्मचारीको चासो कति छ ?
आज पनि सबैभन्दा बढी चासो कुलिङ पिरियड मै छ । उहाँहरू भनिराख्नुभएको छ सकिन्छ भने यसलाई हटाएर संसद्मा पेस गरिदिनुस् । राष्ट्रका लागि उहाँहरूले ३०३५ वर्ष काम गर्नुभयो, दुई वर्ष फ्रेस भएर राष्ट्रसेवामा लाग्नुस् भनिरहेका छौं । तर उहाँहरूलाई सधैंका लागि वञ्चित गर्न लागेको भन्ने परेको छ । कुलिङअफ पिरियड का सन्दर्भमा हामीले निजामतीलाई मात्रै भनेका छैनौं, अन्य सरकारी सेवालाई पनि समेटेका छौं ।
अघिल्लो दिन सचिव र मुख्यसचिव हुने भोलिपल्ट संवैधानिक निकायमा नियुक्ति हुने प्रवृत्ति छ । यसले गर्दा आफू नियुक्ति भएको ठाउँमा आफैंविरुद्ध मुद्दा परिरहेको पनि हुन सक्छ । त्यस्ता ठाउँमा गएर स्वार्थ बाझिने काम गर्नु हुँदैन भनेर कुलिङअफ पिरियड को व्यवस्था गर्न लागिएको हो । अवकाशमा जाँदा ६० वर्ष हुन्छ र २ वर्ष कुलिङ लाग्दा काम गर्न पाउँदैनौं भन्ने तर्क पनि कर्मचारीको छ । अहिलेको जमानामा ४८ वर्षमा नै मान्छे सचिव हुन्छ । अवकाशमा जाँदा ५२५४ वर्ष पुग्छ । २ वर्ष कुलिङ पिरियड राख्दा पनि उमेरले भ्याउँछ । आफूलाई मात्रै फाइदा हुने गरी यो कानुन बन्नुपर्छ भन्ने धारणा कर्मचारी नेतृत्वमा विकास भएको पाइयो ।
प्रतिनिधिसभामा प्रतिवेदन पेस हुनुअघि संशोधन हुन्छ कि हुँदैन ?
केही कुरा सरकारले संसद्मा स्वीकार गर्न सक्छ । मबाट यसमा केही पनि संशोधन हुने सम्भव छैन, प्रधानमन्त्री, पार्टी सभापति जसले भने पनि अब संशोधन सम्भव छैन ।"
राइड सेयरिङ नियमावली स्थगनबारे पत्र आएपछि मात्रै गण्डकी सरकारले धारणा बनाउने,"पोखरा संघीय सरकार र यातायात व्यवसायी संघबीच राइड सेयरिङ नियमावली स्थगित गर्न गण्डकी सरकारलाई पत्राचार गर्ने सहमति भएपनि गण्डकी प्रदेश सरकारले भने पत्र प्राप्त गरेपछि मात्रै धारणा सार्वजनिक गर्ने भएको छ ।
प्रदेशको भौतिक पूर्वाधार विकास तथा यातायात व्यवस्था मन्त्रालयका सचिव कमलकुमार अधिकारीले हालसम्म पत्र नआइसकेको बताए ।
'सहमति भएको भन्ने सुनेका छौँ । पत्र प्राप्त भइसकेको छैन,' उनले भने, 'कस्तो बेहोराको पत्र आउँछ, त्यसअनुसार धारणा बनाउँछौँ ।' संघीय सरकारबाट स्थगनको पत्र आए के गर्ने भन्ने छलफलकै क्रममा रहेको उनले सुनाए ।
संघीय सरकार र यातायात व्यवसायीको कार्यदलले भौतिक पूर्वाधार तथा यातायात मन्त्रालयमा सहमतिको जानकारी दिने, मन्त्रालयले प्रधानमन्त्री तथा मन्त्रिपरिषद् कार्यालयमा पठाउने र प्रधानमन्त्री कार्यालयले गण्डकी सरकारलाई स्थगनका लागि पत्राचार गर्ने सहमति गरेको थियो ।"
"जनमतकी प्रदेश सभा सदस्य गुरुङलाई कारबाही, प्रदेश सभा सदस्य पद रिक्त","देउखुरी लुम्बिनी प्रदेश सभामा एक पद रिक्त भएको छ । लगातार १० बैठकमा अनुपस्थित भएपछि प्रदेश सभाले जनमत पार्टीबाट निर्वाचित गीता गुरुङलाई कारबाही गर्दै पदमुक्त गरेको हो । यसअघि उनले आफू बेलायतमा बसेर श्रीमान् कैलाश गुरुङमार्फत राजीनामा दिएको सार्वजनिक गरेकी थिइन् ।
गुरुङ पछिल्लो समय साढे २ महिनादेखि प्रदेश सभालाई जानकारी नदिइ छोराछोरीसँगै बेलायतमा बस्दै आएकी छन् । उनले वैशाख ३० गते हस्तलिखित राजीनामा पत्र सञ्चारमाध्यमहरूमार्फत सार्वजनिक गरेकी थिइन् । प्रदेश सभाको छैंटौं अधिवेशनका ११ बैठकमै अनुपस्थित भएपछि प्रदेश सभाले आवश्यक प्रक्रिया पूरा गरी पद रिक्त भएको जानकारी गराउन लागेको हो । गुरुङ निर्वाचित भएको जनमत पार्टीको संसदीय दलका नेता चन्द्रकेश गुप्ताले मंगलबार सभामुख तुलाराम घर्तीलाई पत्र पठाएर लगातार १० बैठकमा अनुपस्थित भएकाले आवश्यक कानुनी प्रक्रिया पूरा गरी पद रिक्त गर्न आग्रह गरेका थिए ।
प्रदेश सभाका सचिव दुर्लभकुमार पुनका अनुसार नेपालको संविधानको धारा १८० को खण्ड (घ) अनुसार प्रदेश सभाका एक पद रिक्त भएको जानकारी गराउन लागिएको हो । प्रदेश सभाको बुधबार बस्ने ११ औं बैठकमा उक्त जानकारी दिने गरी सम्भावित कार्यसूची तय भएको बताए । संविधानको धारा १८० को खण्ड (घ)मा प्रदेश सभालाई सूचना नदिई लगातार दश वटा बैठकमा अनुपस्थित रहेमा प्रदेश सभा सदस्यको स्थान रिक्त हुने उल्लेख छ ।
त्यसकै आधारमा प्रदेश सभा नियमावली २०७९ को नियम १९० को उपनियम १ अनुसार सभाको कुनै सदस्यको स्थान रिक्त भएमा सभामुखले सो कुराको जानकारी सभालाई दिने उल्लेख छ । प्रदेश सभा नियमावली अनुसार बुधवारको प्रदेश सभा बैठकमा गुरुङको स्थान रिक्त भएको जानकारी दिन लागिएको हो । लुम्बिनी प्रदेश सभामा ८७ सदस्य छन् ।
लुम्बिनी प्रदेश सभामा गुरुङ सबैभन्दा कम उपस्थित हुने प्रदेश सभा सदस्य हुन् । पाँचौं अधिवेशनसम्मका ८३ वटा बैठक मध्ये गुरुङ ३४ वटा बैठकमा मात्र उपस्थित भएकी थिइन् । छैंटौं अधिवेशनका मंगलबारका १० बैठकमा उनी निरन्तर अनुपस्थित रहेको प्रदेश सभाका सचिव पुनले बताए ।"
तीनकुने घटनामा १०८ विरूद्ध मुद्दा चलाउनुपर्ने रायसहित प्रहरीले बुझायो प्रतिवेदन,"काठमाडौँ गत चैत १५ गते काठमाडौंको तीनकुनेमा राजतन्त्र पक्षधरहरूको हिंसात्मक प्रदर्शनका क्रममा पक्राउ परेकाहरूमाथि अनुसन्धान सकेर प्रहरीले जिल्ला सरकारी वकिलको कार्यालयलाई प्रतिवेदन बुझाएको छ ।
जिल्ला प्रहरी परिसर काठमाडौंका प्रवक्ता प्रहरी उपरीक्षक अपिलराज बोहराका अनुसार बिहीबार १०८ जनाविरूद्ध मुद्दा चलाउनुपर्ने रायसहित सरकारी वकिलसमक्ष प्रतिवेदन दर्ता गरिएको हो । प्रहरीले यसका लागि ९० जनालाई पक्राउ गरेर अनुसन्धान गरेको थियो ।
सरकारी वकिल कार्यालयका प्रवक्ता गोकुलबहादुर निरौलाले प्रहरी प्रतिवेदनलाई अनुसन्धान र विश्लेषण गरेर आइतबारसम्म अभियोगपत्र दायर गर्ने बताए । ४ जना बालबालिकासहित १०८ विरुद्ध पाँच कसुरमा मुद्दा प्रस्ताव गरिएको छ, निरौलाले भने, हामी अनुसन्धान गर्दै छौं । आइतबार अभियोगपत्र दायर हुन्छ ।
प्रहरीले आपराधिक उपद्रव, संगठित अपराध, राज्यविरुद्धको कसुर, कर्तव्य ज्यानमुद्दा, ज्यान मार्ने उद्योग लगायतमा मुद्दा प्रस्ताव गरेको छ । 'प्रहरीले बुझाएको प्रतिवेदन हेरफेर हुन सक्छ, आइतबारसम्म अभियोगपत्रमा उल्लेख गरेर हामी जिल्ला अदालत काठमाडौंमा मुद्दा दर्ता गर्छौं,' निरौलाले बताए ।
प्रहरी प्रवक्ता बोहराका अनुसार प्रहरीले यस घटनामा आपराधिक उपद्रव र संगठित अपराधमा ६१ जना र राज्यविरुद्धको कसुरमा २९ जनामाथि अनुसन्धान गरिरहेको थियो । त्यसमध्ये आपराधिक उपद्रव, संगठित अपराधमा अनुसन्धानमा रहेका ३४ र राज्यविरुद्धको कसुरमा रहेका ३ जना हाजिरी जमानीमा छुटेका छन् ।
राप्रपाका वरिष्ठ उपाध्यक्ष रविन्द्र मिश्र, महामन्त्री एवं सांसद धवलशमशेर राणालाई हाजिरी जमानीमा राखिएको छ । यस्तै, प्रदर्शनमा कमान्डरका रूपमा रहेका दुर्गा प्रसाईं भने हिरासतमै छन् ।"
जनमत र नागरिक उन्मुक्तिले डरको ताल्चा तोडून्,"काठमाडौँ पार्टीहरू टुट्नु होइन, जुट्नु र जोडिँदै जानु लोकतन्त्रका लागि शुभसंकेत हो । तर दुर्भाग्यवश ! आँगनमा आइपुगेको ऐतिहासिक एकता जनमत र नागरिक उन्मुक्ति पार्टीबीचको सहकार्य एकाएक अवैध पत्रका आधारमा, एक जना सनकी कर्मचारीले थमाएको निर्देशनपछि रेशम चौधरी पुनः जेल चलान हुँदै भाँडिएको छ ।
यो घटनाले थरूहट र मधेशको पीडालाई संस्थागत गर्ने, दबिएका आवाजलाई मूलधारमा ल्याउने संघर्षलाई गम्भीर झट्का दिएको छ । यस्तो संयोग पटकपटक किन दोहोरिन्छ, जब यी दलहरूबीच सहकार्यको वातावरण बन्न थाल्छ ! अनि किन राज्य संयन्त्रको चासो अचानक रेशम चौधरीमाथि पुनः केन्द्रित हुन्छ ? पछिल्ला घटनाक्रमले रेशम चौधरी स्वयं पनि कतै राज्यले फेरि फसाउने त होइन ? भन्ने गहिरो भयमा परेको आभास हुन्छ । यही भयका कारण एकताको यात्रा फेरि अनिश्चित दिशातर्फ मोडिएको छ । यस्तो अवस्थाले राज्य संयन्त्रभित्रको प्रतिशोधी मनोवृत्तिलाई झल्काउँछ, जुन लोकतन्त्रका लागि अशुभ संकेत हो ।यदि जनमत र उन्मुक्तिबीचको सम्भावित एकतालाई रोक्न राज्य संयन्त्रबाट समय मिलाएर हस्तक्षेप गरिएको हो भने यो केवल दुई पार्टीबीचको सम्बन्धमा घात होइन, सम्पूर्ण जनआन्दोलनको आत्मामा चोट पुर्याउने दुस्साहस पनि हो । यो विभाजनकारी खेल लोकतान्त्रिक मूल्य र जनभावनाको उपहास हो । यही बेला विवेकशील राजनीतिक शक्ति, नागरिक समाज र स्वतन्त्र सञ्चारमाध्यम मौन बस्न मिल्दैन । किनभने, यो केवल रेशम चौधरीको विषय होइन, यो समावेशी लोकतन्त्रभित्र नागरिकको पहुँच सुरक्षित गर्ने प्रश्न पनि हो ।अब जनमत र नागरिक उन्मुक्तिका नेताहरूले स्पष्ट निर्णय लिनैपर्छ डरको ताल्चा लगाएर एकताको ढोका फेरि बन्द गर्ने कि सहकार्यको साहस देखाएर इतिहास बनाउने ? एकता अझै सम्भव छ, यदि यो भय र संशयको जञ्जाललाई चिर्ने आँट गरियो भने । तर ढोका बन्द गर्ने मनोवृत्तिले त्यो सम्भावना गुम्न सक्छ ।त्यसैले आँगनमै आइपुगेको एकतालाई डरको ताल्चाले बन्द नगर्नूस् । त्यो ढोका खोल्नूस्, जहाँबाट समावेशी राजनीतिका नयाँ किरण भित्रिन सकोस् । किनभने अब ढोका बन्द गर्नुको अर्थ भविष्यका लागि एउटा अवसर बन्द गर्नु पनि हो ।सन्तोष सिम्खडा, टोकियो, जापान"
जनमतउन्मुक्ति एकता अनिश्चित,"काठमाडौँ जनमत र नागरिक उन्मुक्ति पार्टीबीच एकता अनिश्चित भएको छ । पार्टी एकता घोषणा तय गरेकै दिन यही वैशाख १७ मा नागरिक उन्मुक्तिका संरक्षक रेशम चौधरी पक्राउ परेपछि स्थगित भएको एकता प्रक्रिया अनिश्चित बनेको हो ।
त्यसयता जनमत अध्यक्ष सीके राउत र उन्मुक्ति संरक्षक चौधरीबीच पार्टी एकताको विषयमा संवादसमेत भएको छैन । जनमतका नेता गम्भीर नभएकाले पार्टी एकता अनिश्चित बनेको उन्मुक्तिका नेताहरूले आरोप लगाएका छन् ।
वैशाख १७ को बेलुका चौधरी थुनामुक्त भएपछि जनमत र उन्मुक्ति नेतृत्वबीच एकताको सहमतिपत्रमा हस्ताक्षरको प्रयास भएको थियो । उन्मुक्तिका नेताहरूका अनुसार जनमतका नेताले एकता गर्न हतार नगरौं भनेकाले स्थगित भएको थियो । दुई पार्टीको कार्यदलबीच पदाधिकारी र केन्द्रीय कार्यसमितिको जिम्मेवारी बाँडफाँट टुंग्याउन बाँकी राखेर एकता घोषणा गर्ने तयारी हुँदै थियो ।
जनमतका अध्यक्ष राउतले चौधरी पक्राउ प्रकरणको समीक्षा भइरहेको उल्लेख गर्दै एकताका लागि अझै गृहकार्य गर्नुपर्ने बताए । अहिलेसम्म एकता कार्यदलको बैठक बसेर एकताका लागि गृहकार्य हुन सकेको छैन, उनले भने, केही सांगठनिक विषयमा गृहकार्य गर्न बाँकी रहेकाले केही समय लाग्ने देखिन्छ । चौधरी पक्राउ पर्नुको कारणबारे समीक्षा आवश्यक भएको उल्लेख गर्दै उनले यसबारे निष्कर्ष निकाल्न बाँकी रहेको बताए ।
उन्मुक्तिका संरक्षक चौधरीले पछिल्लो समय पार्टी एकताबारे जनमतका अध्यक्ष राउतसँग संवाद नभएको बताए । एकता घोषणा कार्यक्रममा आफू पक्राउ परेपछि एकता प्रक्रिया जटिल हुँदै गएको उनको भनाइ छ । पार्टी एकता हुन नदिन विभिन्न तत्त्व खेलिरहेका छन्, उनले भने, जनमतका अध्यक्ष राउत आफ्नो काममा लागिसक्नुभएको छ । हामी पनि आफ्नो पार्टीको काममा लागेका छौं । अब पार्टी एकता २०८४ सालको निर्वाचनअघि होला जस्तो छैन ।
अनधिकृत पत्रका आधारमा आफूलाई पक्राउ गर्नु र त्यसपछि एकताका लागि जनमतले बेवास्ता गर्नु रहस्यमय भएको चौधरीको भनाइ छ । म पक्राउ परेर रिहा भएको यत्रो दिन भइसक्यो । संवादसमेत नभएकाले एकता प्रक्रिया जटिल भएको छ, उनले भने, सुरुमा एकता हुन नदिन राज्यले खेलेजस्तो देखिन्थ्यो । अहिले अरू नै कारण देखिन्छ ।
उन्मुक्ति पार्टीकी अध्यक्ष एवं सांसद रञ्जिता श्रेष्ठ चौधरीले पार्टी एकताबारे जनमत अध्यक्ष राउतसँग आइतबार संसद् भवनमा कुराकानी भएको बताइन् । थप गृहकार्य गरेर पुनः एकता प्रक्रिया अघि बढाउने कुरा भएको छ, उनले भनिन् । पक्राउ परेर छुटेपछि पार्टी संरक्षक चौधरी केही समय आराम गर्ने भनेकाले एकताका लागि छलफल नभएको उनको भनाइ थियो ।
संरक्षक चौधरीले पार्टी एकताका लागि बनाएको नौ बुँदे समझदारीमा जनमत अध्यक्ष राउतले हस्ताक्षर गरिसकेको दाबी गरे । मैले र रञ्जिताले हस्ताक्षर गर्न बाँकी थियो, उनले भने, त्यसपछि अध्यक्ष राउत टाढिनुभयो । जनमत प्रवक्ता शरदसिंह यादवले पार्टी एकता घोषणा गर्ने दिन भएको घटनाको आआफ्नो दलमा समीक्षा गरेर टुंगोमा पुग्ने बताए । पार्टी संरक्षक रेशम चौधरी, अध्यक्ष सीके राउत र सहअध्यक्ष रञ्जिता श्रेष्ठ चौधरी हुने सहमति भइसकेको थियो । अरू मिलाउन समस्या थिएन । तर त्यो घटनाले ढिलाइ भयो, उनले भने ।
रेशम चौधरी, उन्मुक्ति संरक्षक
पार्टी एकता प्रक्रिया कहाँ पुग्यो ?
एकता घोषणा कार्यक्रमबाट अनधिकृत पत्रका आधारमा प्रहरीले मलाई पक्राउ गर्यो । त्यसपछि एकता घोषणा स्थगित भयो । बेलुका म छुटेपछि एकता गर्ने तयारी भएको थियो । तर रहस्यमय तरिकाले एकता भएन । म रणभुल्लमा परें ।
एकता नहुनुमा के रहस्य देख्नुभयो ?
एकताका लागि बनाएको नौबुँदे सहमतिमा सीके राउतले हस्ताक्षर गरिसक्नुभएको थियो । मैले र रञ्जिताले हस्ताक्षर गर्न बाँकी थियो । मलाई पक्राउ गरेपछि राज्यले खेलेको जस्तो लागेको थियो । सरकारले गल्ती भयो भनिसकेको छ । तर अहिले एकता हुन नदिन विभिन्न तत्त्व खेलिरहेका छन् । एकता प्रक्रिया झन् जटिल बन्दै गएको छ ।
अब एकता कहिले हुन्छ ?
हामी आआफ्नो काममा लागिसकेका छौं । पार्टीका जिल्ला र क्षेत्रीय सम्मेलनमा लागेका छौं भने सीकेजी पनि आफ्नै काममा हुनुहुन्छ । पार्टी एकताका लागि संवाद भएको छैन । एकता हुन लामो समय लाग्ने देखिन्छ । ०८४ सालको निर्वाचनअघि एकता होला जस्तो लाग्दैन ।
रञ्जिता श्रेष्ठ चौधरी, उन्मुक्ति अध्यक्ष
पार्टी एकताको कुरा कहाँ पुग्यो ?
वैशाख १७ मा एकताको सबै तयारी भइसकेको थियो । हाम्रो पार्टी संरक्षक रेशम चौधरीलाई पक्राउ र रिहा गरिएपछि स्थगित भयो । योबीचमा छलफल हुन पाएन । अबचाहिँ कुराकानी गर्नुपर्छ भन्ने भएको छ ।
ढिलाइ हुनुको कारण के हो ?
जनमत अध्यक्ष सीके राउतसँग गत आइतबार संसद् भवनमा मेरो कुराकानी भएको थियो । थप गृहकार्य गरेर पुनः एकता प्रक्रिया अघि बढाउनुपर्छ भन्ने भएको छ । सीके राउत र रेशम चौधरी बसेर छिटै टुंग्याउने कुरा भएको छ ।
एकता प्रक्रिया बिथोलिएको हो ?
बिथोलिइसकेको छैन । पक्राउको घटनापछि पार्टी संरक्षक रेशम चौधरीले केही समय शान्त बस्छु भन्नुभयो । केही समय उहाँले आराम गर्नुभयो । अबचाहिँ छलफल गर्नुपर्छ भन्ने भएको छ । त्यसबीचमा छलफल भएन ।
पार्टी एकताबारे उन्मुक्तिभित्र विवाद भएको हो ?
होइन, एकता गर्न पार्टीले निर्णय गरिसकेको छ । पार्टीभित्र कुनै विवाद छैन । हामीले सहमतिमै निर्णय गरेका हौं ।"
भारतपाकिस्तान युद्धबारे साझा अभिमत जारी गर्नुपर्छ : कांग्रेस महामन्त्री शर्मा,"काठमाडौँ कांग्रेस महामन्त्री विश्वप्रकाश शर्माले भारतपाकिस्तान युद्धबाट नेपालमा पर्न सक्ने असरबारे सरकार, सरकारमा रहेका दल, प्रमुख प्रतिपक्ष, अन्य विपक्षी दल, नेपाली मिडिया एक ढिक्का उभिन जरुरी रहेको बताएका छन् ।
उनले प्रधानमन्त्री र सबै दलका सभापति र अध्यक्षलाई ध्यानाकर्षण गराउँदै जारी भारत पाकिस्तान युद्धका असर नेपालमा कहाँ र कसरी पर्नसक्छ भन्नेबारे गम्भीर राष्ट्रिय विमर्श गर्नुपर्ने बताएका छन् । भारतपाकिस्तान युद्धबारे ५ बुँदामा आफ्नो विचार सार्वजनिक गर्दै उनले भारत र पाकिस्तानमा अध्ययन, श्रम र व्यवसायमा रहेका नेपालीमाथि विकसित घटनाबाट के प्रभाव पर्छ भन्नेबारे सतर्क हुनुपर्ने भन्दै जोखिम क्षेत्रका लागि सूचना र सम्पर्क नेटवर्क स्थापित गर्दै काठमाडौं, दिल्ली र इस्लामावादमा सरकारले रेस्क्यु डेस्क निर्माण गर्नुपर्ने र जोखिम क्षेत्रबाट घर फर्कन चाहनेलाई आवश्यक सहजीकरण गर्नुपर्ने बताएका छन् ।
महामन्त्री शर्माले भारतपाकिस्तान युद्धबारे प्रधानमन्त्रीले अविलम्ब सर्वदलीय छलफल बोलाएर साझा रास्ट्रीय अभिमत जारी गर्नुपर्ने देखि विपक्षी दलहरुसमेत विषयगत संवेदनशीलता र दृष्टिगत गरेर सरकारको साथमा उभिनुपर्ने बताएका छन् ।
उनले आतंकवाद नियन्त्रण र युद्धको चाँडो समाप्तिका लागि सार्क अध्यक्षका रुपमा नेपालले क्रियाशीलता देखाउनुपर्ने र भारतपाकिस्तान युद्ध लम्बियो भने नेपालमा पर्नसक्ने बहुआयामिक असरबारे संघीय, प्रदेश र स्थानीय सरकारहरुले तयारी गर्नुपर्ने विचार अघि सारेका छन् ।"
सत्तारुढ नागरिक उन्मुक्ति र जनमतद्वारा प्रतिनिधिसभा बैठक केहीबेर अवरुद्ध,"काठमाडौँ प्रतिनिधिसभाको मंगलबारको बैठक सत्तारुढ दलहरू नागरिक उन्मुक्ति पार्टी र जनमत पार्टीले केहीबेर अवरुद्ध गरेका छन् । नागरिक उन्मुक्ति पार्टीका संरक्षक रेशम चौधरीलाई वैशाख १७ मा पक्राउ गरिएको विषयमा छानबिन माग गर्दै दुवै पार्टीले प्रतिनिधिसभा बैठकको कामकारबाही अवरुद्ध गरेका हुन् ।
सभामुख देवराज घिमिरेलाई सरकारका नाममा रुलिङको माग गर्दै दुवै पार्टीले सदन अवरुद्ध गरेका थिए । तर सभामुख घिमिरेले भने संसद्को शून्य र विशेष समयमा सांसदहरूले उठाएका विषयमा जवाफ दिन भनिसकेको भन्दै रेशम चौधरीको पक्राउ सम्बन्धमा रुलिङ गर्न मानेनन् ।
त्यसपछि नागरिक उन्मुक्ति र जनमत पार्टीका सांसदले सिटबाट उभिएर बैठकको कारबाही अगाडि बढाउन दिएनन् । सभामुखले नीति तथा कार्यक्रममाथिको छलफललाई निरन्तरता दिन खोजेपछि दुवै दलका सांसदले अवरुद्ध गरेका हुन् ।
प्रतिनिधिसभाको आकस्मिक र शून्य समय चल्न दिएपनि नीति तथा कार्यक्रममाथिको छलफल भने दुवै पार्टीले अगाडि बढाउन दिएनन् ।
सभामुख घिमिरेले सांसदले उठाएका कुरा सरकारले सुनेको पटकपटक दाबी गरे । सरकारले उचित समयमा जवाफ दिने तर त्यो कहिले हो भन्ने आफूले जवाफ दिन उचित नभएको उनको भनाइ थियो ।
दुवै पार्टीका सांसदले भने सोमबारकै बैठकमा सरकारले जवाफ नदिए मंगलबारदेखि संसद् अवरुद्ध गर्ने जानकारी दिएको भन्दै बस्न अस्वीकार गरेका थिए ।
त्यसपछि सभामुख घिमिरेले वैशाख २५ मा गृहमन्त्री रमेश लेखकले जवाफ दिन्छु भनेर मौखिक प्रतिबद्धता जनाएको जानकारी दिए । त्यसपछि नागरिक उन्मुक्ति र जनमतका सांसद आफ्नो सिटमा बसेका थिए । र नीति तथा कार्यक्रममाथि छलफलले निरन्तरता पाएको छ ।
यसअघि, प्रतिनिधिसभा बैठकको सुरुमै नागरिक उन्मुक्तिका अध्यक्ष रञ्जिता श्रेष्ठले वैशाख १७ मा रेशम चौधरीको पक्राउको निष्पक्ष छानबिन गरिदिन सरकारसँग आग्रह गरेकी थिइन् ।
वैशाख १७ मा नागरिक उन्मुक्ति पार्टीका संरक्षक रेशम चौधरीलाई प्रहरी प्रज्ञा प्रतिष्ठानबाट पक्राउ गरिएको थियो । नागरिक उन्मुक्ति पार्टी र जनमत पार्टीबीच एकता हुने कार्यक्रममा सहभागी हुन जाँदा प्रहरीले चौधरीलाई पक्राउ गरेको थियो । सर्वोच्च अदालतका शाखा अधिकृत महिमानसिंह विष्टले लेखेको अनधिकृत पत्र लिएर गएको प्रहरीले चौधरीलाई पक्राउ गरेको थियो ।
नागरिक उन्मुक्ति पार्टीले भने उक्त घटनाको निष्पक्ष छानबिन गरिदिन र आगामी दिनमा त्यस किसिमका घटना नदोहोरिने सुनिश्चितता गर्न माग गरेको छ । प्रतिनिधिसभाको मंगलबारको बैठकमा उक्त पार्टीकी अध्यक्ष श्रेष्ठले सरकारसँग उक्त माग गरेकी हुन् ।
'म सरकारमा छु, सत्तापक्षमा छु तर लोकतन्त्रको मूल आत्मा भनेको सत्यको पक्षमा उभिनु हो । प्रश्न गर्नु, प्रतिवादन गर्नु र न्यायको पक्षमा बोल्नु लोकतन्त्रको मर्म हो । सरकारसँग प्रश्न छ कसरी एक निर्वाचित प्रतिनिधि, जननेता एक कार्यक्रमस्थलबाट पक्राउ पर्छन् ? कसरी राज्यका संयन्त्रहरूले व्यक्तिको रिसिइबीलाई कानुनभन्दा माथि राख्छन् ?,' श्रेष्ठले भनिन्, 'म आक्रोश होइन, आग्रह लिएर आएकी छु । सरकारप्रति विश्वास राखेर आग्रह गर्न चाहन्छु यो घटनाको गहिरो अध्ययन होस्, यहाँ केबल एक जनाको गिरफ्तारी होइन संघीयता, समावेशिता, लोकतन्त्रप्रतिको विश्वासमा चोट लागेको छ । वैशाख १७ मा भएको घटनामा भएको प्रशासनिक मनोमानिको निष्पक्ष छानबिन होस् ।'
पार्टी सरकारको जवाफको प्रतिक्षामा रहेको अध्यक्ष श्रेष्ठले बताइन् । उनले भनिन्, 'हामी जवाफको प्रतीक्षामा छौं । यस्ता घटना भावि दिनमा जनप्रतिनिधिभाथि यस किसिमको व्यवहार नदोहोरियोस् भन्न चाहन्छु ।' उनले संसद्ले पनि यस घटनामा आफ्नो निगरानी राख्नुपर्ने र लोकतन्त्रप्रति विश्वास कायम राख्ने वातावरण बनाउनुपर्ने माग गरिन् ।
रेशम चौधरी पक्राउ परेपछि नागरिक उन्मुक्ति र जनमत पार्टीबीचको एकता बिथोलिएको छ । चौधरीलाई पक्राउ गर्न चिठी लेख्ने सर्वोच्च अदालतका अधिकृतलाई प्रहरीले वैशाख १७ मै पक्राउ गरेर अनुसन्धान गरिरहेको छ ।"
उमागौरी सहकारी ठगी प्रकरण : दुई न्यायाधीशबीच राय बाझियो,"विराटनगर सार्वजनिक लेखा समितिका सभापति ऋषिकेश पोखरेलकी पत्नी अञ्जला कोइरालासमेत मुछिएको झन्डै २२ करोड रुपैयाँभन्दा बढीको ठगी प्रकरणमा उमागौरी कृषि सहकारी संस्थासम्बन्धी मुद्दाले फेरि कानुनी अन्योलको अवस्था लिएको छ ।
मोरङको धनपालथान गाउँपालिका४ मा अवस्थित उक्त सहकारीको ठगी प्रकरण उच्च अदालत विराटनगरसम्म पुगेको छ । जहाँ दुई न्यायाधीशबीच राय बाझिँदा अब तेस्रो इजलासमार्फत सुनुवाइ गर्नुपर्ने भएको छ ।
उच्च अदालत विराटनगरका न्यायाधीशद्वय श्रीधराकुमारी पुडासैनी र केशवप्रसाद बाँस्तोलाले दिएको आदेश एक अर्कासँग बाझिएपछि अब यो मुद्दा तेस्रो न्यायाधीशको इजलासमा पुग्ने भएको हो ।
न्यायाधीश पुडासैनीले जिल्ला अदालतको आदेश सदर गर्ने राय दिएकी छिन् भने न्यायाधीश बाँस्तोलाले अञ्जला कोइरालालगायत चार जनाको हकमा जनही १ करोड धरौटी तोकिनुपर्ने राय दिएका छन् । बाँस्तोलाको दृष्टिमा अञ्जलासहित रोशन राजवंशी, ज्योति बाास्कोटा र सन्तलाल खवासप्रति बिगोअनुसार धरौटी बढाउनुपर्ने आवश्यक छ ।
सरकारी वकिलको कार्यालय मोरङले अञ्जला कोइरालासहित ६ जनालाई धरौटीमा छोडिएको मोरङ जिल्ला अदालतको आदेश उल्ट्याउन ७२ नम्बर निवेदन दिँदै थुनामै राखेर अनुसन्धान गर्नुपर्ने माग गरेको थियो ।
सार्वजनिक लेखा समितिका सभापति ऋषिकेश पोखरेलकी पत्नी अञ्जला कोइरालामाथि सहकारी ठगीको प्रमुख अभियुक्तका रूपमा आरोप लागेको थियो । गत मंसिर २७ मा मोरङ जिल्ला अदालतमा अञ्जलासहित २६ जनाविरुद्ध मुद्दा दायर गरिएको थियो । त्यसपछिको पुस ३ मा उनीहरूमाथि पक्राउ पुर्जी जारी भएपछि अञ्जला फरार भइन् ।
तीन सातासम्म फरार रहेकी अञ्जला पुस २४ मा अदालतमा उपस्थित भइन् र १० लाख धरौटी बुझाएर छुटिन् । अन्य केही प्रतिवादीहरूमाथि पनि विभिन्न धरौटीमा छोड्ने आदेश दिइएको थियोजसअनुसार ज्योति बाँस्कोटालाई ५ लाख, लक्ष्मीदेवी राजवंशीलाई ५० हजार, सुमन लोहनीलाई २ लाख र मनोजकुमार सोनीलाई १ लाख धरौटी बुझाएर छुटेका थिए ।
८ हजार ८ सय ४२ जना शेयर सदस्य रहेको उमागौरी सहकारीमा ३ करोडभन्दा बढी शेयर पुँजी जम्मा गरिएको थियो भने २४ करोड रुपैयाँभन्दा बढी ऋण परिचालित गरिएको देखिन्छ । तर अहिले सहकारी बन्द छ र अधिकांश ऋण असुली हुन सकेको छैन ।
सहकारीका अध्यक्ष शम्भुप्रसाद रौनियार र रोशन राजवंशी पुर्पक्षमा थुनामा छन् भने केही धरौटीमा छुटेका छन् । एक दर्जनभन्दा बढी प्रतिवादी अझै फरार छन् । तर, सहकारीमा भएको आर्थिक अपचलनका जिम्मेवार कसलाई ठहर गर्ने भन्ने प्रश्न अझै पनि स्पष्ट छैन । हजारौँ बचतकर्ताको करोडौ रुपैयाँ सहकारीमा डुबेको छ ।"
जनमतमा चर्किँदै अनियमितता मामिला,"जनकपुर,सिराहा जनमत पार्टीका पूर्व राष्ट्रिय उपाध्यक्ष दीपककुमार साहले गत वैशाख ८ गते पार्टी नेतृत्वमा देखिएको वित्तीय अनियमितता र शक्ति दुरुपयोग सम्बन्धी गम्भीर आरोप लगाउँदै विज्ञप्ति नै सार्वजनिक गरे । जनमत अध्यक्ष डा चन्द्रकान्त (सिके) राउतमाथि आर्थिक हिनामिनासँग जोडिएका प्रकरण सार्वजनिक गर्दै साहले छानबिनको मागसमेत गरेका छन् ।
पार्टी अनुशासन विभागका प्रमुखसमेत रहेका साहले आर्थिक मामिलामा अध्यक्ष राउत अपारदर्शी र पार्टीमा परिवारवादलाई च्याप्ने गरेको आरोप लगाएका छन् । जनमतको मुख्यालय जनकपुरमा आफ्नै भवनमा छ ।मधेश आश्रम नाम राखिएको पार्टी मुख्यालय जनमतका कोषाध्यक्ष सुरेन्द्रनारायण यादव र मधेश प्रदेश सांसद वसन्त कुशवाहाले व्यक्तिगत खर्चमा निर्माण गरेको साहको दाबी छ ।
जनकपुरमा मधेश आश्रम बनाउने क्रममा जग्गा खरिददेखि भवन निर्माणसम्मको म साक्षी हुँ, साहले निकालेको विज्ञप्तिमा भनिएको छ, मधेश आश्रम निर्माणका लागि राउतको सचिवालयबाट आह्वान गरिएको आर्थिक सहयोगको प्रतिक्रिया शून्य भएपछि यादव र कुशवाहाको खर्चमा भवन निर्माण भएको थियो ।
जनमत पार्टीको मुख्यालय जनकपुर र काठमाडौंको इमाडोलमा रहेको केन्द्रीय सम्पर्क कार्यालय दुवै घर कोषाध्यक्ष यादवले पत्नी ललितादेवी यादवको नाममा राखेपछि अध्यक्ष राउत र यादवबीच विवाद चुलिएको थियो । राउतकै निर्देशनमा कोषाध्यक्ष यादवमाथि ललितपुर प्रहरी परिसरमा ठगी तथा आपराधिक विश्वासघात कसुरमा जाहेरी दिइयो । जाहेरीपछि सप्तरी प्रहरीले गत वैशाख ७ गते यादवलाई राजविराजबाट पक्राउ गरेर ललितपुर प्रहरीको जिम्मा लगाइदियो । उनै यादवको गिरफ्तारीमा आपत्ति जनाउँदै अनुशासन विभाग प्रमुख साहले पार्टी नेतृत्वप्रति गम्भीर आरोप लगाएका हुन् ।
जनमतका प्रवक्ता डा शरदसिंह यादवले पार्टीको कोष अपचलन भएको होहोइन र जनकपुरको मधेश आश्रम, इमाडोलको घर र कोटेश्वरमा रहेको प्रवासी होटेलमा भएको अनियमितता छानबिन गर्न र कानुनी प्रक्रियामा जान केन्द्रीय सचिवालय बैठकले निर्णय गरिसकेको बताए । प्रवक्ता डा यादवले जारी गरेको विज्ञप्तिमा ललितपुर प्रहरीले पनि विभिन्न सबुतप्रमाण बुझेर, बैंक स्टेटमेन्ट हेरेर, साक्षीसँग बयान लिएर ठगी तथा आपराधिक विश्वासघातको मुद्दामा तत्कालीन कोषाध्यक्ष यादवलाई पक्राउ गरेको दाबी गरेका छन् ।
भ्रम फैलाइएजस्तो डा राउत बस्ने जनकपुरको मधेश आश्रम वा इमाडोलको घर कुनैपनि राउत र उहाँको परिवारको नाममा छैन, प्रवक्ताले यादवले भने, ती दुवै घर यादवकी पत्नी ललिताको नाममा छ । पार्टीले दुवै घर पार्टीको नाममा नामसारी गर्न ताकेता गर्दै आएको थियो । यादवकी पत्नी ललिता भने मधेश प्रदेश सरकारको नीति तथा योजना आयोगकी सदस्य छिन् ।
तर, अनुशासन विभाग प्रमुख साहले गत निर्वाचनमा तत्कालीन कोषाध्यक्ष यादवलाई संसदीय टिकट नदिनु र समानुपातिक सूचिमा राख्न पनि रकम माग गरिएपछि राउत र यादवबीच जनकपुरको मधेश आश्रम र इमाडोलको घरलाई लिएर किचलो बढेको आरोप लगाएका छन् ।
पार्टी निर्माणमा महत्त्वपूर्ण समय खर्चेका यादवलाई सप्तरीको संसदीय क्षेत्र नं १ बाट टिकट नदिएर संगठनमा योगदान नै रहेका राउतका दाजु जयकान्त राउत उम्मेदवार बनाइनु नै वातावरण बिग्रिने प्रमुख कारण बन्यो, साहले विज्ञप्तिमा भनेका छन् । सप्तरी१ मा जनमतबाट चुनाव लडेका जयकान्त पराजित भएका थिए । करोडौँ खर्चेर जनकपुरमा घर निर्माणपछि पनि समानुपातिक सूचीमा नाम राख्न यादवसित ५० लाख रुपैयाँ मागियो, साहले भने । मधेश लौट चले नारा दिँदै राउत सांसद बनेपछि इमाडोलमा भव्य घर र पार्किङको लागि छुट्टै जग्गा खरिद गर्दा भ्रष्टाचारको गम्भीर आशंका रहेको बताउँदै साहले त्यसको छानबिन जरुरी रहेको माग गरेको छ ।
जनमतका प्रवक्ता डा यादवले पार्टी फुटाउन स्कारपियो गाडी र ठूलो रकम अन्य स्रोतबाट बुझेको, जासुसको रूपमा पार्टीमा खटिएको, सरुवाबढुवा गरिदिने भन्दै पैसा उठाउने गरेको र पार्टीमा गुटबन्दी गरेको भन्दै उपाध्यक्ष साहलाई निलम्बन गरिएको बताए ।
पार्टीको लेटरहेड प्रयोग गरेर इन्जिनियर, डाक्टर, आप्रवासी नेपाली र व्यवसायीबाट पैसा लिएपनि हरहिसाब नबुझाएको विषयमा साहमाथि थप छानबिन हुँदैछ, जनमत प्रवक्ता डा यादवले भने, उनको आफ्नै खातामा पनि बुझेको लेबी रकमको विषयमा अनुसन्धान भइरहेको छ ।
कारबाहीमा परेका पदाधिकारीहरूले समानुपातिक सांसद र मन्त्री नबनाइँदा ब्ल्याकमेलिङ गर्दै आएको आरोप लगाउँदै प्रवक्ता डा यादवले सांसद नभएपनि ६ महिनाका लागि मन्त्री बनाइदिनु पर्यो नभए पार्टीलाई ध्वस्त पार्छु भन्दै नेतृत्वलाई धम्क्याउँदै आएको बताएका छन् ।
स्वराज र सुशासनको मुद्दा बोकेका जनमत पार्टी ०७९ को निर्वाचनबाट राजनीतिमा उदाएको दल हो । जनमतको संघीय संसद्मा ६ जना, मधेश प्रदेशमा १३ जना र लुम्बिनी प्रदेशमा ३ जना सांसद छन् । मधेश प्रदेशमा जनमत पार्टीकै नेतृत्वमा सरकार छ । नागरिक उन्मुक्ति पार्टीसित एकीकरणको अन्तिम पर्खाइमा रहेको जनमत त्यसपछि थप शक्तिसहित अझ ठूलो दल बन्नेछ ।
बार्गेनिङमा नेताकार्यकर्ता
कान्तिपुरले दुई जनाबीचको गोप्य संवादको एउटा रेकर्ड फेला पारेको छ, जसमा जनमतका एक केन्द्रीय नेताले सरकारी कर्मचारीसँग सरुवाका लागि रकम माग गर्छन् । यस विषयमा छानबिन र कारबाहीका लागि पार्टीमा उजुरी परेको छ । तर, कतिसम्म भने यसमा संलग्नलाई कारबाही गर्नुको साटो पार्टीले उजुरी गर्नेमाथि नै डण्डा चलाएको पाइएको छ ।
उक्त संवादको अडियो जनमत पार्टीका पर्सा जिल्ला इन्चार्ज एवं पार्टी प्रवेश समन्वय समितिका केन्द्रीय संयोजक माधवप्रसाद सिंह र प्रदेशका नवौं तहका कर्मचारी ओमकुमार साहबीचको हो । अडियो उपलब्ध गराएका स्रोतका अनुसार २०८१ पुसको तेस्रो साता उनीहरूबीच यो संवाद भएको थियो ।
जनकपुरस्थित होटेल रामामा भएको १४ मिनेटको बार्गेनिङका क्रममा जनमतका नेता सिंहले कर्मचारी साहसँग सप्तरीस्थित पूर्वाधार विकास कार्यालय सरुवाका लागि २५ लाख रुपैयाँ माग गरेका थिए । प्रदेश लोकसेवा आयोगबाट २०८१ मंसिरमा नाम निकालेका साहको पदस्थापना भएको थिएन । लोकसेवामा नाम निकाल्नुअघि साह जनमत पार्टीकै कार्यकर्ता थिए । उनी पार्टीको भातृ संगठन इन्जिनियर जनमत संघका महासचिव भएर काम गरिसकेका छन् । प्रदेशमा जनमतकै सरकार रहेको अवस्थामा नाम निस्केपछि उनले पार्टीका नेताहरूसँग पदस्थापनाका लागि सहयोग मागेका थिए ।
त्यही क्रममा सिंहले साहसँग रकम माग गरेका हुन् । सिंहले साहलाई पूर्वाधार विकास कार्यालय, सप्तरीमा पदस्थापना गर्ने विषयमा पार्टी अध्यक्ष डा सीके राउत र मुख्यमन्त्री सतिशकुमार सिंहसँग कुरा भइसकेको र यसका लागि २५ लाख रुपैयाँ पार्टीलाई सहयोग गर्नुपर्ने अडियोमा भनेका छन् । साहले त्यसपछि उनलाई आफू नयाँ भएको भन्दै केही रकम कम गरिदिनका लागि आग्रह गरेका छन् । तर, सिंहले पूर्वाधार कार्यालयको प्रमुख बन्नका लागि २५ लाख रुपैयाँ न्यूनतम भएको र बढी बजेट भएको यस्ता जिल्लामा जानका लागि अन्य कर्मचारीले एक करोडसम्म दिने गरेको भन्दै कम गर्न नसकिने जवाफ दिएका छन् ।
साहले त्यसपछि पनि पटकपटक डा राउत र मुख्यमन्त्री सिंहसँग कुरा गरेर केही रकम यताउता गरिदिन आग्रह गर्छन् । तर, पार्टीको अन्य कुनै आम्दानी नहुने र यस्तै सहयोगले पार्टी चल्ने गरेको भन्दै उनले अहिले २० लाख र पछि ५ लाख दिन भनेका छन् । रकममा यताउता नहुने भएपछि साहले पैसा खातामै हाल्नुपर्छ वा नगद दिनुपर्छ भनेर सोधेका छन् । जवाफमा सिंहले नगद नै राम्रो हुने र काठमाडौंमा रकम बुझ्ने भनेका छन् । यस्तै, उनले साहलाई छिटो रकम बुझाएर कार्यभार सम्हाली काम गर्न आग्रह गर्दै पार्टीले सबैखाले सहयोग गर्ने तत्पर रहने आश्वासन दिएका छन् ।
पैसा नदिई पदस्थापना नहुने भनेपछि साहले २०८१ पुस २१ मा यसबारे पार्टीका तत्कालीन केन्द्रीय उपाध्यक्ष दीपककुमार साहसँग गुनासो गरेका थिए । उपाध्यक्ष साहले तत्कालै पार्टी अध्यक्ष राउत, उपाध्यक्ष एवं अनुशासन समितिका सदस्य नरेन्द्रप्रसाद चौधरी र पार्टीका नेता राजेश मण्डललाई जानकारी गराए । उपाध्यक्ष साहले यस्तो कामले पार्टीको छवि धुमिल पार्ने भन्दै सिंहलाई स्पष्टीकरण सोध्ने विषयमा अध्यक्ष राउतसँग सल्लाह गरे । तर, आफूले पटकपटक आग्रह गर्दा पनि अध्यक्ष राउतले स्पष्टीकरण सोध्न नदिएको साह बताउँछन् । यस विषयमा कुनै सुनुवाइ नभएपछि कर्मचारी साहले २०८१ माघ ९ मा उपाध्यक्ष साहलाई लिखित उजुरी नै पठाए ।
उपाध्यक्ष साहले माघ १० मा उक्त उजुरी उपाध्यक्ष एवं अनुशासन समिति सदस्य चौधरीलाई पठाए । तैपनि यसमाथि कुनै कारबाही नभएपछि माघ १२ मा उपाध्यक्ष साहले चौधरीलाई स्पष्टीकरणको ड्राफ्ट नै पठाए । घटना दबाउने प्रयास भएपछि साहले फेरि फागुन २१ मा चौधरीलाई पत्र लेख्दै सिंहलाई स्पष्टीकरण सोध्न आग्रह गरे । तर, सोही दिन साँझ साहलाई नै पार्टीले स्पष्टीकरण सोध्यो ।
त्यसपछि फागुन २५ मा अध्यक्ष राउतलाई सम्बोधन गर्दै साहले सिंहलाई ४८ घण्टाभित्र बर्खास्त गर्न अनुरोध गर्दै सचिवालयलाई पत्र लेखे । यसरी पटकपटक गुनासो, उजुरी र पत्रको सिलसिला चले पनि यसमाथि कुनै कारबाही नभएपछि साहले फेरि चैत १३ मा यसबारे पार्टीमा ध्यानाकर्षण गराए । तर, चैत १४ मा उपाध्यक्ष साहलाई नै ६ महिनाका लागि पार्टीले निलम्बन गरेको छ ।
उनै माधवप्रसाद सिंह र पर्साका संयोजक ओम प्रकाश सर्राफमाथि २०८१ असोज ८ मा पार्टीमा अर्को उजुरी पनि परेको थियो । जनमतका केन्द्रीय सदस्य राजेश चौरसियाले एक कर्मचारीको सरुवाका लागि आफूसँग उनीहरूले १४ लाख रुपैयाँ लिएको आरोप लगाएका छन् ।
यातायात व्यवस्था कार्यालय वीरगञ्जमा कमलराज गौतमलाई सरुवा गरिदिनका लागि आफूले सुरुमा मुख्यमन्त्रीलाई आग्रह गर्दा काजमा पठाइदिएको र दरबन्दी कायम गरिदिनका लागि आफूसँग उनीहरूले रकम लिएर पनि कायम नगराइदिएको उजुरीमा उनले लेखेका छन् । तर, यो उजुरीमाथि पनि अहिलेसम्म केही हुन सकेको छैन ।"
जनमत र नागरिक उन्मुक्तिबीच एकता बुधबार,"काठमाडौं र धनगढी मधेश र सुदूरपश्चिम प्रदेशसभामा निर्णायक रहेका जनमत र नागरिक उन्मुक्ति पार्टीबीच बुधबार एकता घोषणा हुँदै छ । मंगलबार दुई दलले आआफ्नो केन्द्रीय कार्यसमिति बैठक गरी पार्टी एकताका लागि औपचारिक निर्णय गरेका हुन् । नयाँ पार्टीको नाम नागरिक जनमत रहनेछ । एकतापछि संसद्मा छैटौं ठूलो दल बन्नेछ ।
एकीकरणपछि बन्ने पार्टीको अध्यक्षमा सीके राउत र संरक्षकमा रेशम चौधरी रहने समझदारी छ । राउत जनमतका अध्यक्ष हुन् भने चौधरी नागरिक उन्मुक्तिका संरक्षक हुन् । नयाँ पार्टीको सहअध्यक्षमा नागरिक उन्मुक्तिकी अध्यक्ष रञ्जिता श्रेष्ठ रहने समझदारी भएको छ । ०७७ सालमा जनमत र ०७८ सालमा नागरिक उन्मुक्ति गठन भएका थिए ।
हाल संघीय संसद्मा जनमतबाट प्रत्यक्षतर्फ निर्वाचित १ र समानुपातिकतर्फ ५ गरी ६ सांसद छन् । नागरिक उन्मुक्तिका प्रत्यक्षतर्फ निर्वाचित ४ सांसद छन् । एकीकरणपछि दलको सांसद संख्या १० हुनेछ । ०७९ को निर्वाचनमा जनमतले समानुपातिकमा ३ लाख ९४ हजार ६ सय ५५ र नागरिक उन्मुक्तिले २ लाख ७१ हजार सात सय २२ मत ल्याएका थिए । दुवै दलको समानुपातिक मत संख्या जोड्दा ६ लाख ६६ हजार ३ सय ७७ हुनेछ । जुन मत हाल प्रतिनिधिसभामा पाँचौं दल रहेको राप्रपाले प्राप्त गरेको समानुपातिक मत संख्याभन्दा बढी हो । राप्रपाको समानुपातिकतर्फ ५ लाख ८८ हजार ८ सय ४९ मत छ । यस्तै जनता समाजवादी पार्टी नेपालले समानुपातिकतर्फ ४ लाख २१ हजार ३ सय १४ मत प्राप्त गरेको थियो ।
प्रदेशसभातर्फ नागरिक उन्मुक्तिका सुदूरपश्चिम प्रदेशसभामा ७, लुम्बिनीमा ४ र मधेश प्रदेशमा एक सांसद छन् । जनमतबाट लुम्बिनीमा ३ र मधेशमा १३ जना सांसद छन् । पार्टी एकीकरणपछि लुम्बिनी प्रदेशसभामा ७ र मधेश प्रदेशमा १४ सांसद हुनेछन् । प्रदेशसभा निर्वाचनमा समानुपातिकतर्फ नागरिक उन्मुक्तिले ३ लाख १९ हजार १ सय ५८ र जनमतले ५ लाख २५ हजार ६ सय ८७ मत ल्याएका थिए । दुवै जोड्दा ८ लाख ४४ हजार ८ सय ४५ मत हुन्छ ।
एकीकरणपछि बन्ने पार्टीले राष्ट्रिय र प्रदेशको राजनीतिमा निर्णायक भूमिका खेल्ने जनमतका अध्यक्ष राउतले बताए । तराईमधेश र पहाडका सीमान्तकृत समुदायका लागि यो एकता खुसीको कुरा हो उनले भने, यसले राष्ट्रिय राजनीतिमा निर्णायक भूमिका निर्वाह गर्नेछ भन्ने विश्वास छ । आगामी दिनमा सबै जिल्लामा संगठन विस्तार हुनेछ । यो एकता अघि बढ्ने पहिलो खुट्किलो हो । नागरिक उन्मुक्तिका महासचिव गंगाराम चौधरीले पार्टी एकताले नेता तथा कार्यकर्तामा उत्साह थपेको बताए । संघमा हामी छैटौं दल हुनेछौं । पार्टी एकताले मधेशवासी र थारू मात्र होइनन्, हिमाल, पहाड सबैतिरका साथी उत्साहित छन्, उनले भने ।
स्थानीय तहतर्फ नागरिक उन्मुक्तिबाट सुदूरपश्चिममा दुई नगर प्रमुख छन् । कैलालीको टीकापुर नगरपालिका र भजनी नगरपालिकामा नागरिक उन्मुक्तिका प्रमुख छन् । यस्तै कैलालीमै जानकी र जोशीपुर गाउँपालिकाका अध्यक्ष नागरिक उन्मुक्तिबाट छन् । कैलालीकै भजनी नगरपालिकामा उपप्रमुख, जोशीपुर गाउँपालिकामा उपाध्यक्ष नागरिक उन्मुक्तिबाट छन् । कैलालीमा १४ वडाध्यक्ष पनि नागरिक उन्मुक्ति पार्टीले जितेको छ । जनमत पार्टीबाट स्थानीय तहमा मधेश र लुम्बिनीमा विभिन्न पदमा १९ जनप्रतिनिधि छन् ।
०००
एकताले राष्ट्रिय राजनीतिमा निर्णायक भूमिका निर्वाह गर्नेछ : सीके राउत, अध्यक्ष, जनमत पार्टी
जनमत र नागरिक उन्मुक्तिबीच कसरी एकता हुँदै छ ?
पार्टी अध्यक्षमा म, सहअध्यक्षमा रञ्जिता श्रेष्ठ हुनुहुन्छ । सुरुमा थोरै पदाधिकारी राखेर घोषणा गर्छौं । अरू पदाधिकारी पछि तोक्छौं । केन्द्रीय समितिमा सात सय जनासम्म रहने भनेका छौं । त्यो राख्नैपर्ने भन्ने छैन ।
एकताको मुख्य सन्देश के हो ?
तराईमधेश र पहाडका सीमान्तकृत समुदायका लागि यो एकता खुसीको कुरा हो । यसले राष्ट्रिय राजनीतिमा निर्णायक भूमिका निर्वाह गर्नेछ भन्ने विश्वास छ । आगामी दिनमा सबै जिल्लामा संगठन विस्तार हुन्छ । यो एकता पहिलो खुट्किलो हो ।
विगतमा मधेश र अरू प्रदेशमा पहिचानको मुद्दा बोकेर धेरै पार्टी बने, टुक्रिए । यो एकतापछि फेरि टुटफुटको अवस्था आउने त होइन ?
राजनीतिमा पार्टी एकीकरण हुने र टुक्रिने कुरा स्वाभाविक नै हुन्छ । अहिले एकता गर्दैगर्दा खुसीको कुरा हो । अन्य दलले गरेका गल्तीबाट पाठ सिकेर दीर्घकालीन रूपमा एकता कसरी कायम राख्ने, आफ्नो स्वार्थभन्दा जनताको हितलाई कसरी हेर्ने भनेर अघि बढ्छौं ।
अब बन्ने नागरिक जनमत पार्टीको राजनीतिक कार्यदिशा के हुन्छ ?
आर्थिक नीतिमा सामाजिक लोकतन्त्र भनेका छौं । समग्र राजनीतिक विचारधारा नौलो गणतन्त्र हुनेछ । जसमा निर्वाचित कार्यकारी राष्ट्रपतिको परिकल्पना गरेका छौं । विज्ञहरूले मन्त्रालय चलाउने प्रणाली हुनेछ । संवैधानिक निकायका प्रमुखहरू पनि प्रत्यक्ष निर्वाचित हुनेछन् ।
नयाँ पार्टीले नेपालको राजनीतिमा तत्काल र दीर्घकालीन रूपमा कस्तो प्रभाव पार्छ ?
केही प्रदेशमा निर्णायक भूमिकामा हुनेछौं । सरकार गठनमा पनि निर्णायक हुने नै भयौं । राष्ट्रिय राजनीतिमा यसको प्रभाव रहनेछ । अहिले नै ठूलो दल बनिहाल्ने त होइन तर आगामी निर्वाचनमा हामी बलियो शक्ति हुन्छौं ।
तपाईं निर्वाचित सांसद भए पनि मन्त्री हुन नरुचाउनुको कारण के हो ?
नयाँ ढंगले राजनीति अघि बढाउने कोसिस गरिरहेका छौं । राजनीतिमा देखिएको वितृष्णालाई चिर्नु हाम्रो दायित्व हो । मन्त्री नबन्दाखेरि केही सकारात्मक सन्देश दिएको पाएका छौं । पार्टी संगठन नयाँ भएको हुनाले यसमै बढी ध्यान दिने गरेको छु । हामी मन्त्री हुन आत्तिनु पर्दैन, धैर्य राख्नुपर्छ । यो अरूका लागि पनि पाठ हुन सक्छ ।
मधेशमा तपाईंको दलको मुख्यमन्त्री हुनुहुन्छ । के नयाँ सुरुवात गर्नुभएको छ ?
मुख्यमन्त्री शिक्षा र स्वास्थ्य क्षेत्रका निकायको अनुगमनमा सक्रिय भएर लाग्नुभएको छ । प्रदेशलाई अधिकार नदिँदा मुख्यमन्त्रीले धेरै अधिकार प्रयोग गर्न पाउने अवस्था छैन । अनुगमनमा सीमित हुनुपर्ने अवस्था छ । प्रदेश अधिकार सम्पन्न हुँदा प्रभावकारी ढंगले काम गर्न सकिन्छ ।"
शिक्षा विधेयकबारे एमाले सांसद थापाले माग गरे शिक्षामन्त्रीको धारणा,"काठमाडौँ नेकपा (एमाले) का सांसद सूर्यबहादुर थापा क्षेत्रीले शिक्षा विधेयकबारे शिक्षा, विज्ञान तथा प्रविधिमन्त्री रघुजी पन्तको जवाफ माग गरेका छन् ।
प्रतिनिधिसभाको सोमबारको बैठकमा बोल्दै शिक्षा विधेयकमा शिक्षामन्त्री पन्तको धारणा माग गरेका हुन् । उनले संसद र देशलाई शिक्षा विधेयक यही अधिवेशनबाट टुंग्याउन तत्पर छौं भन्ने कुरा शिक्षामन्त्रीले जानकारी दिनुपर्ने बताए ।
उनले शिक्षकको आइतबारको आन्दोलनमा भएको घटनाप्रति दुःख व्यक्त गर्दै राष्ट्रसेवकमाथि यस्तो व्यवहार गरिनु उचित नभएको बताए ।
उनले भने, 'शिक्षक आन्दोलनमा हिजो भएको घटनाप्रति दुःख व्यक्त गर्न चाहन्छु, यस्तो हुनु नपर्ने हो। प्रहरी पनि राष्ट्रसेवक हुन्, शिक्षक पनि राष्ट्रसेवक हुन्। राष्ट्रसेवकमाथि आन्दोलनका नाममा गरिने व्यवहार होस् या जेसुकै होस्, यस्तो गर्नु दुःखद हो। यस्तो गर्नु उचित होइन।'
उनले शिक्षकहरूलाई समेत संयमित भएर आन्दोलनका कार्यक्रमहरू अगाडि बढाउन आग्रह गरे ।"
जनमत र नागरिक उन्मुक्ति पार्टीको एकता घोषणा १७ गते,"काठमाडौँ जनमत पार्टी र नागरिक उन्मुक्ति पार्टीबीच वैशाख १७ मा पार्टी एकीकरण घोषणा हुने भएको छ । जनमत पार्टीका प्रवक्ता शरदसिंह यादवले पार्टी एकीकरणको मिति तय भएको जानकारी दिए ।
उनका अनुसार पार्टी एकीकरणको विषयमा थप छलफलका लागि पार्टीको केन्द्रीय कार्यकारिणी समितिको बैठक मंगलबार बोलाइएको छ । बेलुका ६ बजे मध्यबानेश्वरस्थित पार्टीको केन्द्रीय कार्यालयमा बस्ने बैठकमा आआफ्नो नागरिकता र मतदाता परिचयपत्र लिएर उपस्थित हुन जनमतले नेताहरुलाई सूचीत समेत गरेको छ ।
बुधबार नेपाल प्रज्ञा प्रतिष्ठानमा हुने पार्टी एकता घोषणा कार्यक्रममा सबै केन्द्रीय सदस्य, भ्रातृ तथा शुभेच्छुक संगठनका सदस्यसहित उपस्थित हुन जनमतले आमन्त्रण गरेको हो । एकीकरणपछि बन्ने पार्टीको नाम, झन्डा, पार्टीको नेतृत्वमा पनि करिब सहमति बनिसकेको नेताहरुले बताएका छन् । नयाँ पार्टीको नाम नागरिक जनमत पार्टी टुंगो लागेको छ ।
एकीकरणपछि बन्ने पार्टीको अध्यक्षमा जनमत पार्टीका अध्यक्ष सिके राउत रहने समझदारी बनेको छ भने नागरिक उन्मुक्ति पार्टीका संरक्षक रेशम चौधरी नयाँ पार्टीको पनि संरक्षक रहने र सहअध्यक्षमा नागरिक उन्मुक्तिकी अध्यक्ष रञ्जिता श्रेष्ठ रहनेछिन् ।
२०७७ सालमा सिके राउत नेतृत्वमा जनमत र २०७८ पुस १९ गते नागरिक उन्मुक्ति पार्टी गठन भएका थिए । हाल संसद्मा जनमतका ६ र नागरिक उन्मुक्ति पार्टीका ४ सांसद छन् ।"
अर्काइभ राजा वीरेन्द्रलाई सर्वोच्चको राय : अमर लामालाई जोडेर आयोग बनाउन मिल्दैन,"काठमाडौँ २०५० जेठ ३ गते दासढुंगामा भएको जीप दुर्घटनामा एमालेका तत्कालीन महासचिव मदनकुमार भण्डारी र जीवराज आश्रितको मृत्यु भएको प्रकरण नेपाली राजनीतिक वृत्तमा लामो समय चर्चामै रह्यो ।
सरकारले त्यतिबेला दासढुंगामा जीप दुर्घटनाको छानबिन गर्न २०५० जेठ ४ गते सर्वोच्च अदालतका पूर्वअतिरिक्त न्यायाधीश प्रचण्डराज अनिलको अध्यक्षतामा एक सदस्यीय आयोग गठन गरेको थियो । त्यस्तै एमालेले पनि आन्तरिक रूपमा छानबिन गर्न स्थायी कमिटी सदस्य तथा सांसद केपी शर्मा ओलीको अध्यक्षतमा २०५० जेठ ५ गते आयोग गठन गरेको थियो ।
ओली आयोगले पनि २०५० असार ३ गते प्रतिवेदन पार्टीमा बुझाएको भनिएको थियो । तत्कालीन महासचिव माधवकुमार नेपालले पत्रकार सम्मेलन गरेर ओली आयोगले तयार गरेको दासढुंगा जीप दुर्घटनाको प्रतिवेदनको सारांश सुनाउँदै भनेका थिए, चालक लामाको शारीरिक तथा मानसिक अवस्था, पोस्टमार्टम रिपोर्ट, प्रत्यक्षदर्शीको बयान, चालक लामाको पटकपटक झूट बोल्ने प्रयत्नका कारण दुर्घटना स्वभाविक होइन ।
सरकारले गठन गरेको अनिल आयोगको ठहरलाई ओली आयोगले पूर्णत एकांकी, भ्रमोत्पादक र असत्यको संज्ञा दिएको थियो । ओली प्रतिवेदनमा दुर्घटनाको विषयमा विस्तृत रूपमा के के उल्लेख छ, अहिलेसम्म सार्वजनिक भने भएको छैन ।
सरकारद्वारा गठित अनिल आयोग र एमालेले गठन गरेको ओली आयोगले बुझाएको प्रतिवेदनको निष्कर्ष मेल नखाएपछि दुर्घटनाको विषय झन् जटिल बनेको थियो ।
एमालेले अनिल आयोगको बदला सबैले विश्वास हुने गरी सर्वोच्च अदालतका बहालवाला न्यायाधीशको अध्यक्षतमा अर्को आयोग बनाउनुपर्ने माग निरन्तर उठाएको थियो । उक्त माग पूरा गराउन मुलुकभर भएको आन्दोलनले हिंसात्मक रूप लिएको थियो ।
आन्दाेलनका क्रममा मानवीय र भौतिक संरचनाको क्षति हुन थालेपछि तत्कालीन प्रधानमन्त्री गिरिजाप्रसाद कोइराला नेतृत्वको सरकारले बहालवाला न्यायाधीशको अध्यक्षतामा छानबिन आयोग बनाउन राजा वीरेन्द्रलाई सिफारिस गरेको थियो । तर दासढुंगामा दुर्घटना भएको जीप चालक अमर लामाविरुद्ध चितवन अदालतमा मुद्दा चलिरहेको थियो ।
एमालेले अमर लामालाई जीप दुर्घटनाको सबै जानकारी भएको भन्दै उनीमाथि गरिएको छानबिन फितलो भएको आरोप सरकारमाथि लगाएको थियो ।
एमाले आन्दोलनको दबाबमा सरकारले सर्वोच्चका बहालवाला न्यायाधीशको अध्यक्षतामा छानबिन समिति बनाउन राजालाई सिफारिस गरेको थियो । तर राजाले उक्त विषय गम्भीर भएको बुझेर सर्वोच्च अदालतसँग राय माग गरेका थिए ।
सर्वोच्चले भने चालक लामाको मुद्दा चितवन जिल्ला अदालतमा चलिरहेकाले पुनः जाँचबुझ गर्न नमिल्ने राय दिएको थियो । तर चालक लामा बाहेक दासढुंगाको अन्य जाँचबुझका लागि न्यायपरिषद्को सिफारिसमा राजाले अनुमति दिन सक्ने संवैधानिक प्रावधान रहेको सल्लाह दिएको थियो ।
सर्वोच्चका तत्कालीन प्रधानन्यायाधीश विश्वनाथ उपाध्याय, न्यायाधीशहरू सुरेन्द्रप्रसाद सिंह, त्रिलोकप्रताप राणा, गजेन्द्रकेशरी बाँस्तोला, ओमभक्त श्रेष्ठ, केशवप्रसाद उपाध्याय र कृष्णजंग रायमाझीको विशेष इजालसबाट उक्त राय दिइएको थियो ।
राजाले नेपालको संविधान २०४७ को धारा ८८ को उपधारा (५) बमोजिम दुर्घटनासम्बन्धी तथ्यको पुनः छानबिन गर्न धारा ९२ अन्तर्गत सर्वोच्च अदालतका बहालवाला न्यायाधीशको अध्यक्षतामा आयोग गठन गर्न मिल्छ वा मिल्दैन भन्ने प्रश्न राजाले सोधेका थिए । सर्वोच्चले यदि आयोग गठन गरिने भए आयोगको कार्यविधि र अधिकारको व्यवस्था गर्न कानुन बनाउनुपर्ने राय पनि दिएको थियो ।
मदनआश्रितको निधन, एमाले आन्दोलनले माग गरेको आयोग र राजालाई सर्वोच्चले दिएको रायलाई आधार मानेर राष्ट्रिय समाचार समिति (रासस) ले तयार गरेको समाचारलाई कान्तिपुरले दासढुंगा दुर्घटना : बहालवाला न्यायाधीशले जाँचबुझ गर्न नमिल्ने शीर्षकमा २०५० भदौ २३ मा प्रकाशन गरेको थियो ।
प्रस्तुति : ऋषिराम पौड्याल"
जनमतका निलम्बित कोषाध्यक्ष पक्राउ,"राजविराज जनमत पार्टीका निलम्बित केन्द्रीय कोषाध्यक्ष सुरेन्द्र यादवलाई सप्तरी प्रहरीले पक्राउ गरेको छ । सप्तरीका एसपी ढकेन्द्र खतिवडाका अनुसार ललितपुर प्रहरी परिसरको पत्रपछि ठगी तथा आपराधिक विश्वासघात मुद्दामा उनलाई आइतबार पक्राउ गरिएको हो ।
जनमत पार्टीका केन्द्रीय प्रवक्ता शरदसिंह यादवको जाहेरीमा जिल्ला प्रहरी परिसर ललितपुरमा ठगी तथा आपराधिक विश्वासघात मुद्दा दर्ता भई ललितपुर जिल्ला अदालतवाट जारी पक्राउ पुर्जीका आधारमा यादवलाई नियन्त्रणमा लिइएको खतिवडाले जनाए । उनलाई ललितपुर पठाउने तयारी गरिएको खतिवडाले बताए ।
पार्टीको कोष अनियमितता गरेको तथा पार्टी र अध्यक्षविरुद्ध षड्यन्त्र गरेको आरोप लगाउँदै जनमत पार्टीले यादवलाई केही समयअघि निलम्बन गरेको थियो ।"
जनमत र उन्मुक्तिबीच वैशाख तेस्रो साताभित्र एकता घोषणा गर्ने तयारी,"धनगढीकाठमाडौं मधेश प्रदेशमा बलियो प्रभाव रहेको जनमत पार्टी र सुदूरपश्चिम र लुम्बिनीका तराईका जिल्लामा बलियो संगठन रहेको नागरिक उन्मुक्तिबीच एकता अन्तिम चरणमा पुगेको छ । दुई पार्टीबीच वैशाख तेस्रो साताभित्र एकता घोषणा गर्ने तयारी भएको छ ।
दुवै पार्टीको विधानलाई अन्तिम रूप दिएर एकता घोषणा मिति तय गर्ने जनमत उपाध्यक्ष अब्दुल खान जानकारी दिएका छन् ।विधान मस्यौदालाई अन्तिम रूप दिने काम भइरहेको छ, उनले भने, विधानका विषयवस्तु टुंग्याएपछि वैशाख तेस्रो साताभित्र पार्टी एकता घोषणा हुन्छ । उनले काठमाडौंमा पार्टी एकता घोषणा हुने जानकारी दिए ।
दुवै पार्टीका केन्द्रीय सदस्य करिब ५०५० प्रतिशत हुने गरी करिब सात सय सदस्यीय केन्द्रीय समिति बनाउने तयारी छ । त्यस्तै एक सयदेखि एक सय ५० सदस्य केन्द्रीय कार्यकारिणी र २५ सदस्य सचिवालय बनाउने गरी विधानमा काम भइरहेको दुवै दलका सदस्य रहेको विधान प्रतिस्थापन सदस्यले बताएका छन् ।
नागरिक उन्मुक्ति संरक्षक रेशमलाल चौधरीले विधान मस्यौदामा धेरै विषय मिलिसकेको र केही प्राविधिक विषय बाँकी रहेको बताए । नागरिक जनमत पार्टी र चुनाव चिह्न ढकियामा सहमति भइसकेको उल्लेख गर्दै चौधरीले प्राविधिक विषय मिलाउन बाँकी रहेकाले केही ढिलाइ भएको बताए । सहमतिअनुसार रेशम चौधरी संरक्षक, अध्यक्ष सीके राउत र तेस्रो वरीयतामा रन्जिता श्रेष्ठ चौधरी रहने छन् । मुख्यगरी तीन नेताको बैठकले पार्टी वरीयता मिलाएकाले विवाद बाँकी नरहेको श्रेष्ठले बताइन् । पार्टी एकताका लागि विवाद छैन, उनले भनिन्, मेरो केही असहमति भए सार्वजनिक रूपमा आफ्ना कुरा राखिहाल्थे । नेतृत्वको सहमतिमै एकता घोषणा हुनेछ ।
संरक्षक रेशमले रञ्जितासहित भएको बैठकले मुख्य विषय टुंगोमा लगाएको दाबी गर्दै विवादको विषय आफ्नो दलभित्र नरहेको बताए । हामी सँगै बसेर एकताको कुरा टुंग्याएको हो, उनले भने, म र रन्जिताबीचको विवादले रोकिएको सही होइन ।
जनमत र उन्मुक्तिबीच भौगोलिक हिसाबले पार्टी सञ्चालनको जिम्मा लिने सहमति भएको छ । रेशम चौधरीले चितवन पश्चिम र सीके राउतले चितवनपूर्वको पार्टी संगठनको जिम्मा लिने सहमति भएको जनमत उपाध्यक्ष खानले बताए । प्रतिनिधिसभामा जनमतका ६ र उन्मुक्तिका ४ सदस्य छन् । सुदूरपश्चिम, लुम्बिनी र मधेश प्रदेशसभामा यो शक्ति निर्णायक हुने छ ।
मस्यौदा समितिमा नागरिक उन्मुक्तिबाट संयोजक रहेका दामोदर पण्डित चुनाव चिह्न मुख्य कुरा भएकाले पार्टी पंक्तिमा ठूलो विमति नरहेको दाबी गर्छन् । हाम्रो चुनाव चिह्न ढकिया हो । त्यो यथावत हुने भएपछि केही फरक परेन । मुख्य कुरा यही हो, संयोजक पण्डितले भने ठूलो हिस्सा उत्साहित छ । केही झुन्ड त विमति राख्ने नै हुन्छ ।
पार्टी एकताका लागि दुवै पार्टीबाट तीन तीन जना रहने गरी ६ सदस्यीय विधान प्रतिस्थापन समिति गठन गरिएको छ । नागरिक उन्मुक्तिका तर्फबाट संयोजक दामोदर पण्डित छन् भने सदस्यमा गीता चौधरी र सरोज बुढाथोकी रहेका छन् । संयोजक पण्डितले नेतृत्व परियतामा विवाद नभएको बताए । नागरिक उन्मुक्ति पार्टीमा ट्रेडमार्क रेशम हुन्, उनको भावनाविपरीत कसैले महत्त्वाकांक्षा राख्नुको अर्थ छैन, पण्डितले भने रन्जिताजीले पनि असहमति राखेर केही हुन्न ।
उनले विधान प्रतिस्थापन समितिले आगामी केन्द्रीय समितिको बैठकमा प्रस्तावित विधान पेस गर्ने कार्यक्रम रहेको बताए । वैशाख ३ गते बुधबार केन्द्रीय समिति बैठक बस्ने कुरा थियो । छलफल चलिरहेकै कारण निर्धारित मितिमा बैठक बस्न नसक्ने भो । जे होस्, आगामी बैठकमा विधान पेस गर्छौ । उनले पहिलो वरीयतामा संरक्षकका रूपमा रेशम चौधरी, दोस्रो वरीयतामा तथा अध्यक्षमा सीके रावत र तेस्रो वरीयतामा रहने गरि सहअध्यक्ष रन्जिता श्रेष्ठ चौधरीलाई राख्ने कुरा भएको बताए ।
अदालतले दोषी ठर्याई राष्ट्रपतिबाट आममाफी पाएका रेशम चौधरीलाई संरक्षकमा राख्ने सन्दर्भमा भने केही फरक मत र वैधानिकतामा पनि प्रश्न उठ्न सक्ने नागरिक उन्मुक्तिकै पार्टी कार्यकर्ता औंल्याउछन् । रेशमजीका हकमा हामी दुवै सहमत भए अरुले भनेर केही हुन्न, पण्डितले भने ।
पार्टीका कैलाली जिल्ला अध्यक्ष प्रदीप चौधरीले पार्टी संरक्षकमा रेशम चौधरीलाई राख्ने कुरा अलिखित दस्तावेज तथा व्यवहारिक रूपमा फरक नपर्ने भए पनि वैधानिकतामा भने भविष्यमा झमेला आउन सक्ने चिन्ता रहेको बताउँछन् । त्यस अवस्थामा भविष्यमा के हुने भन्ने अन्योल कायम रहेको उनको भनाइ छ । हामीले दूरदृष्टि राखेर जानु पर्ने छ । एकता प्रक्रियाका सन्दर्भमा केही नमिलेको जस्तो देखिन्छ । ढिलाइको कारण त्यही हो, अध्यक्ष चौधरीले भने अध्यक्ष रन्जिताको रिजर्भेसन मुख्य कारण हो । उहाँले भोलिको कुरा हेर्नु भएको हो । नागरिक उन्मुक्तिका नेता कार्यकर्ताका अनुसार अध्यक्ष रन्जिता श्रेष्ठ चौधरी तेस्रो वरीयतामा बस्न मञ्जुर छैनन् । कैलाली अध्यक्ष चौधरीको भनाइ पनि त्यही छ । क्षेत्राधिकार क्लियर हुनु पर्यो । कार्यकारी अधिकारसहितको हुनुपर्यो । अहिलेको विधानमा सहअध्यक्ष र संरक्षक भन्ने नै छैन, उनले भने सहअस्तित्वको सवाल मुख्य हो ।
एकता प्रक्रियाका लागि दुवै दलका सदस्य रहने गरी कार्यदल गठन गरिएको छ । नागरिक उन्मुक्ति पार्टीबाट गंगाराम चौधरी संयोजक छन् । उनले दोस्रो चरणका बैठक भइसकेको तर तेस्रो चरणबारे यकिन हुन नसकेको बताए । नयाँ गठन हुने पार्टी संरचनामा दुवै पार्टीबाट आधाआधा संख्या रहने र क्षेत्राधिकारमा पनि समान हैसियतमा हुने छ, चौधरीले भने तर वैशाख पहिलो साताबाट भने केही पछि धकेलिन सक्छ । हामी छलफल परामर्शमै छौं ।
यता, नागरिक उन्मुक्तिको पार्टी संगठनको सबैभन्दा ठूलो हिस्सा रहेको क्षेत्र हो सुदूरपश्चिम । थारु समूदायको मुद्दा उठान गरेर छोटो समयमै स्थापित भएको नागरिक उन्मुक्तिका प्रदेशसभामा सात सदस्यसहित चौथो ठूलो दल नागरिक उन्मुक्ति र जनमत पार्टीबीच एकता प्रक्रिया अन्तिम चरणमा पुग्दै गर्दा सुदूरपश्चिममा नागरिक उन्मुक्ति पार्टीका कार्यकर्ता भने अन्योलमा छन् । धेरैजसो कार्यकर्ता माथिबाट आउने निर्देशन सुनेर बस्नु परेको बताउँदै सुदूरपश्चिममा जनमतको पार्टीको न्यून उपस्थिति रहेको अवस्थामा नागरिक उन्मुक्ति पार्टी संगठनमा मात्रै हलचल हुन लागेको बताउँछन् ।
नागरिक उन्मुक्तिको जग सुदूरपश्चिम भएको र यहाँ जनमत पार्टीको न्यून उपस्थिति रहेको बताउँदै कैलाली अध्यक्ष चौधरीले पार्टी एकता भएको अवस्थामा आगामी दिनमा संगठन कसरी अगाडि बढ्छ भन्ने खाका प्रस्ट नभएको बताए । पार्टीका आमकार्यकर्तामा अन्योल छ, उनले भने जुन ध्येयका साथ पार्टी स्थापना भएको हो र जुन उपलब्धि हासिल गरेको छौं, आगामी दिनमा हाम्रा मुद्दा र सवाल छुट्लान् कि भन्नेमा सबैको चिन्ता छ ।
'म असन्तुष्ट भए सार्वजनिक रूपमा राखिहाल्थेँ'
नागरिक उन्मुक्ति पार्टीकी अध्यक्ष रन्जिता श्रेष्ठ चौधरी
जनमत र उन्मुक्तिबीच पार्टी एकता घोषणा कहिले हुन्छ ?
राजनीतिक र सैद्धान्तिक रूपमा सहमति भइसकेको छ । केही प्राविधिक विषय मिलाएपछि घोषणा हुन्छ । शीर्ष नेताबीच अन्तिम टुंगो लागेपछि घोषणा हुन्छ ।
पार्टी एकताका लागि तपाईं किन असन्तुष्ट हुनुहुन्छ ?
पार्टी एकतामा मेरो अहमति भए सार्वजनिक रूपमै राखिहाल्थेँ नि । हामी नेताहरू बसेरै पार्टी एकता गर्ने सहमति भएको हो ।
तपाईंको पदीय वरीयताको विवाद छ भनिन्छ नि ?
हैन, त्यस्तो छैन । सम्मानजनक रूपमा जिम्मेवारी लिने कुरा हो । सबै साथीहरूको जिम्मेवारी मिलाउन समय लागेको हो । एकता कार्यदलका सदस्य गृहकार्य गरिरहनु भएको छ ।
उसो भए एकता घोषणामा किन ढिलाइ भइरहेको छ ?
विधान मस्यौदालाई अन्तिम रूप दिन बाँकी छ । त्यसैले ढिला भएको होला । छिट्टै एकता घोषणा गर्ने तयारी छ ।"
५ प्रतिशत जनमत नभएकाले सत्ता हत्याउन चाहन्छन् : प्रधानमन्त्री ओली,"काठमाडौँ प्रधानमन्त्री केपी शर्मा ओलीले पाँच प्रतिशत पनि जनमत नभएकाहरूले लोकतान्त्रिक व्यवस्था परिवर्तन गरी सत्ता हत्याउन खोजेको बताएका छन् ।
काठमाडौंमा मंगलबार आयोजना भएको दक्षिण एसियाली किसान फेडेरेसनको दोस्रो सम्मेलनको समापन कार्यक्रमलाई सम्बोधन गर्दै ओलीले उक्त धारणा राखेका हुन् ।
मुलुकमा प्रतिगमन ल्याउनका लागि त्यस्ता क्रियाकलाप भएको बताउँदै त्यसका लागि मुलुकमा अराजकता ल्याउन खोजिएको ओलीको भनाइ थियो । 'नेपालमा जसरी देश अगाडि बढेको छ, त्यसलाई फेरि पछाडि फर्काउने खालका सोच, प्रवृति, माग केही हिजो समान्तवादी व्यवस्था हुँदा लाभ लिएका मान्छे वा अहिले पनि लाभ लिन सकिन्छ भन्ने ठान्ने मान्छे त्यस्ता खालका प्रयासमा पनि लागेको देखिन्छ । उनीहरूसँग पनि जनमत छैन । उनीहरू बढीमा पाँच प्रतिशत छन्, त्योभन्दा बढी छैनन् । बट अन द स्ट्रेन्थ फाइभ पर्सेन्ट दे वान्ट टु क्याप्चर द पावर ।'
ओलीले सरकार र व्यवस्था नै त्यो पाँच प्रतिशतको बलमा परिवर्तन गर्न खोजेको बताएका हुन् । त्यस्ता संकेत नेपालमा देखा परेको उल्लेख गर्दै ओलीले अराजकता त्यसैको आडमा ल्याइएको बताए ।
'त्यस्ता कुराहरुको अलिकति संकेत देखा परेको छ । विभिन्न ठाउँहरूमा अराजकता देखिएको छ । डेस्टिनेसन के हो भन्दा अन्तिममा गएर उही चुनावमा पुग्नुपर्छ । त्यही निर्वाचनमा नपुगी धरै छैन, कुनै हिसाबले पनि । जसरी भए पनि पावर क्याप्चर गर्दा पनि भोलि गएर चुनावमा जान परिहाल्छ, चुनावमा गएपछि फेरि ती तत्व साइडमा लाग्छन् । किनभने तिनी पपुलर तत्व हुन सक्दैनन् । तिनीहरुसँग न योगदान छ, न देश बनाउने भिजन छ, केही पनि छैन । उनीहरूको गन्तव्य नै केही छैन,' ओलीले भने, 'एनार्किजम् एन्ड क्याप्चर द पावर, त्यति हो ।' यसरी अराजकता मच्चाउनले र सत्ता कब्जा गर्न खोजिएको ओलीको भनाइ थियो ।
समाजमा रहेको असन्तुष्टिलाई त्यस्ता तत्वहरूले बढावा दिएको ओलीको भनाइ थियो । समाज नै असन्तुष्टि प्रधान रहेको बताउँदै ओलीले साकारात्मक ढंग र सोचका साथ अगाडि बढ्नुपर्ने आवश्यकता रहेको बताए ।"
आफ्नै नेतृत्वको सरकारविरुद्ध जनमतको प्रर्दशन,"जनकपुरधाम मधेश प्रदेश सरकारविरुद्ध जनमत पार्टीले प्रर्दशन गरेको छ । आइतबार मुख्यमन्त्री तथा मन्त्रिपरिषद् कार्यालय अगाडि जनमत पार्टीका नेताहरूले सरकार र सरकारका मन्त्रीविरुद्ध प्रर्दशन गरेका हुन् ।
मधेश प्रदेशमा जनमत पार्टी नेतृत्वकै सरकार छ । तर नेताहरूले सरकारको कामकाजप्रति असन्तुष्टि जनाउँदै प्रर्दशन गरेका छन् ।
योजना खरिदबिक्रीका सन्दर्भमा छानबिन गर्न, धनुषा निर्वाचन क्षेत्र नम्बर ३ मा एउटा पनि योजना नदिएको भन्दै पुरक परियोजनाबाट बजेट विनियोजन गर्न माग गर्दै प्रर्दशन गरेको पार्टीका नेता डा प्रशन्नकुमार झाले बताए ।
प्रर्दशनमा सहभागीहरूले 'भ्रष्ट मन्त्रीलाई कारबाही गर', 'योजना खरिदबिक्री गर्न पाइँदैन' लगायतका नारा लेखिएका प्लेकार्ड बोकेर नाराबाजी गरेका थिए । उनीहरूले मुख्यमन्त्री सतिशकुमार सिंहलाई ज्ञापनपत्रसमेत बुझाएका छन् । सो ज्ञापनपत्रमा जनकपुरधामको सार्वजनिक सम्पत्ति संरक्षण गर्न र अतिक्रमण हटाउनसमेत माग गरेको उल्लेख छ ।"
"जनमतनागरिक उन्मुक्तिको एकता सहमति, १५ वैशाखमा घोषणा","बर्दिया, जनकपुर, धनगढी जनमत र नागरिक उन्मुक्ति पार्टीबीच एकतापछि पार्टीको नाम नागरिक जनमत र चुनाव चिह्न ढकिया राख्ने सहमति भएको छ । आइतबार बर्दियाको मधुवन नगरपालिकाको अमरपुरमा बसेको एकता कार्यदलको बैठकले नाम र चुनाव चिह्नमा सहमति गरेको हो । केही दिनपछि कार्यसमितिको बैठक बसेर एकता प्रक्रिया टुंग्याइने भएको छ ।
कार्यदलमा समेत रहेका जनमतका उपाध्यक्ष अब्दुल खानले पार्टीको संरक्षकमा रेशमलाल चौधरी र कार्यकारी अध्यक्षमा सीके राउत रहने जानकारी दिए । नाउपाकी अध्यक्ष रञ्जिता श्रेष्ठ भने तेस्रो वरीयताकी नेताका रूपमा रहने सहमति भएको छ । क्षेत्रको हिसाबले चितवनदेखि झापासम्म राउतलाई जिम्मा दिइएको छ । मस्यौदा समितिले चितवनदेखि पश्चिमसम्म चौधरीलाई जिम्मेवारी दिएको छ । वैशाख दोस्रो साताभित्र पार्टी एकीकरणको विषय टुंगो लगाई वैशाख १५ मा घोषणा गरिने जनमतका उपाध्यक्ष खानले बताए ।
एकताका लागि मधुवनको अमरपुरमा पहिलो कार्यदलको बैठक बस्नुअघि जनमतका अध्यक्ष राउत र नाउपाका संरक्षक चौधरीबीच गुलरियामा छलफल भएको थियो । पार्टी एकीकरणका लागि वैशाख ५ र ६ मा टीकापुरमा नाउपाको बैठक बस्ने चौधरीले बताए ।
जनमत अध्यक्ष राउतले राष्ट्रिय दलको हैसियतले एकीकरणको नेतृत्व आफ्नो पार्टीले लिने जानकारी दिए । एकीकरणका लागि दुवै पार्टीबीच कुनै माग नभएको उल्लेख गर्दै अध्यक्ष राउतले भने, केही कुरामा समझदारी नभए दुवै पार्टीले अडान छाड्ने छौं । एकीकरणको मुद्दा छिट्टै टुंगाउनेछौं । पहिचानको मुद्दा दुवै पार्टीको हो । मस्यौदा समितिको बैठकमा दुवै पार्टीका उच्चस्तरीय नेता सहभागी छन् ।
नेताहरूले आगामी निर्वाचनमा तराईमधेशमा पहिचानवादी निर्णायक शक्ति बन्ने लक्ष्यका साथ पार्टी एकता हुने बताएका छन् । गत प्रतिनिधिसभा चुनावमा नागरिक उन्मुक्तिले प्रत्यक्षतर्फ ४ र जनमतले १ सिट जितेको थियो । जनमतले समानुपातिकतर्फ ५ सिट पाएको थियो । प्रदेशतर्फ सबैभन्दा बढी सुदूरपश्चिममा नागरिक उन्मुक्तिका ७ सांसद छन् । लुम्बिनीमा ४ र मधेशमा १ सांसद छन् । मधेशमा जनमतका १३ र लुम्बिनीमा ३ सांसद छन् । १०७ सदस्यीय मधेश प्रदेशसभामा १४ सांसदसहित एकीकरणपछि पनि चौथो दलका रूपमा रहनेछ । ८७ सदस्यीय लुम्बिनी प्रदेशसभामा ५ औं र ६ औं स्थानमा रहेका नागरिक उन्मुक्ति र जनमत एक भए चौथो स्थानमा पुग्नेछ ।
एकीकरणको प्रक्रिया अघि बढेपछि मधेश प्रदेशमा जनमतका नेताकार्यकर्तामा उत्साह देखिएको छ । एकीकरणले मधेशी र थारूबीच ल्याइएको फाटो हट्ने र तराईमधेश पूर्व झापादेखि पश्चिम कञ्चनपुरसम्म जोड्न बल पुग्ने उनीहरूको दाबी छ । जनमतका नेता बीपी साहले एकीकरणले पार्टीलाई थप बलियो बनाउने बताए । मधेश आन्दोलनको मुख्य एजेन्डामा दुवै दल सहमत छन्, उनले भने, मधेशी र थारूबीच फाटो ल्याउने काम पनि भयो । यो एकीकरणले तराईमधेशका सबै भूगोललाई जोड्ने काम पनि गर्छ । एकताले पहिचान र संघीयता सबलीकरणको मुद्दालाई बल पुग्ने पनि उनले दाबी गरे ।
सप्तरीका जनमत नेता सुरेन्द्र मधेशीले पार्टी एकीकरणलाई सकारात्मक लिइएको बताए । दुवै दलबीच एकीकरण भएपछि तराईमधेशमा ठूलो शक्ति बनेर आउनेछ, मधेशीले भने, पूर्वी र पश्चिम मधेशमा नयाँ लहर ल्याउनेछ । धनुषाका जनमत कार्यकर्ता मनोज यादव मरबैताले आन्दोलनकै जगमा उभिएको पार्टी जनमत र नागरिक उन्मुक्तिको एकीकरणको खबरले खुसी बनाएको बताए । एकीकरणले पूर्वी मधेशमा मात्र होइन, पश्चिम नेपालमा पनि हामीलाई मजबुत बनाउनेछ, उनले भने ।
नागरिक उन्मुक्तिको प्रभाव भएको सुदूरपश्चिममा भने नागरिक उन्मुक्तिका कार्यकर्ता अन्योलमा छन् । प्रदेशसभा सदस्यसमेत रहेका नागरिक उन्मुक्ति कैलालीका संस्थापक अध्यक्ष कैलाश चौधरीले एकताबारे समाचारबाट मात्रै थाहा पाएको बताए । मैले पनि समाचार हेरेरै थाहा पाइरहेको छु, सांसद चौधरीले भने, आइतबार टीकापुरमा निर्वाचन क्षेत्रका कार्यकर्ताबीच अनौपचारिक बसाइँ भएको थियो । सबैको अन्योल एकनासकै छ । कोही पनि प्रस्ट छैन ।
उक्त पार्टीका सुदूरपश्चिम प्रदेश अध्यक्ष पतिराम चौधरीले सबै कुरा माथिल्लो तहमै भइरहेकाले केही बताउन नसक्ने अवस्थामा रहेको सुनाए । जिल्ला तहका कार्यकर्ताले सोधिरहेका छन्, तर जवाफ दिने अवस्था छैन, उनले भने । नागरिक उन्मुक्तिका कैलाली जिल्ला अध्यक्ष प्रदीप चौधरीले पार्टीको तल्लो संरचनामा कुनै छलफल नभएकाले अन्योल बढेको बताए । अन्य पार्टी जस्तो एकतापछि छिन्नभिन्न हुने परिस्थिति नभइदिए हुन्थ्यो भन्ने कार्यकर्ताको चाहना रहेको उनले सुनाए ।"
"जनमत र नाउपा एकता : रेशम संरक्षक, सीके कार्यकारी अध्यक्ष, रञ्जितालाई तेस्रो वरीयता","बर्दिया जनमत पार्टी र नागरिक उन्मुक्ति पार्टी एकतापछिको नाम नागरिक जनमत पार्टी राख्न दुवै दल सहमत भएका छन् । आइतबार बर्दियाको मधुवन नगरपालिकाको अमरपुरमा बसेको एकता कार्यदलको बैठकले नाम र चुनाव चिह्नमा सहमति गरेको हो ।
कार्यदलमा समेत रहेका जनमतका उपाध्यक्ष अब्दुल खानले चुनाव चिह्न ढकिया राख्ने निर्णय भएको जानकारी दिए । ढकिया नागरिक उन्मुक्ति पार्टीको चुनाव चिह्न हो । आयातकार आकारको झण्डाको बीचमा ढकिया राखिने खानले जनाएका छन् ।
एकतापछिको पार्टीको संरक्षकमा रेशमलाल चौधरी र कार्यकारी अध्यक्षमा सीके राउत रहने उपाध्यक्ष खानले कान्तिपुरलाई जानकारी दिए । त्यस्तै नाउपाकी अध्यक्ष रञ्जिता श्रेष्ठ भने तेस्रो वरीयताकी नेताका रूपमा रहने सहमति भएको छ ।
क्षेत्रको हिसाबले चितवनदेखि झापासम्म राउतलाई जिम्मा दिइएको छ । चितवनदेखि पश्चिम रेशमलाल चौधरीलाई जिम्मेवारी मस्यौदा समितिले दिएको छ । केही दि पछि कार्यसमितिको बैठक बसेर एकता प्रक्रिया टुंग्याइने नेताहरूले जनाएका छन् । वैशाख देस्रो साताभित्र पार्टी एकीकरणको विषय टुंगो लगाई वैशाख १५ गते घोषणा गरिने जनमतका उपाध्यक्ष खानले बताए ।
मधेश र तराईमा गत आमनिर्वाचनमा उदाएका जनमत र उन्मुक्ति पार्टी एकताका लागि बर्दियाको मधुवन नगरपालिकाको अमरपुरमा पहिलो कार्यदलको बैठक बस्नुअघि जनमतका अध्यक्ष राउत र नागरिक उन्मुक्ति पार्टीका संरक्षक चौधरीबीच गुलरियामा छलफल भएको थियो । पार्टी एकीकरणका लागि वैशाख ५ र ६ गते टीकापुरमा नागरिक उन्मुक्ति पार्टीको बैठक बस्ने चौधरीले बताए ।
संक्षिप्त कुराकानीमा जनमत पार्टीका अध्यक्ष सीके राउतले संसदीय दलका आधारमा राष्ट्रिय दलको हैसियतले एकीकरणको नेतृत्व आफ्नो पार्टीले लिने बताए । एकीकरणका लागि दुवै पार्टीबीच कुनै माग नभएको उल्लेख गर्दै अध्यक्ष राउतले भने, 'केही कुरामा समझदारी नभए दुवै पार्टीले अडान छाड्नै छौँ । एकीकरणको मुद्दा छिट्टै टुंगाउने छौ । पहिचानको मुद्दा दुवै पार्टीको हो ।'
मस्यौदा समितिको बैठकमा दुवै पार्टीका उच्चस्तरीय नेताहरूको सहभागिता रहेको छ । बैठक अझै जारी छ । नेताहरूले आगामी निर्वाचनमा तराईमधेशमा पहिचानवादी निर्णायक शक्ति बन्ने लक्ष्यका साथ पार्टी एकता हुने बताएका छन् ।
गत प्रतिनिधिसभा चुनावमा नागरिक उन्मुक्ति पार्टीले प्रत्यक्षतर्फ ४ र जनमतले १ सिट जितेको थियो । जनमतले समानुतिकतर्फ ५ सिट जितेको थियो । प्रदेशतर्फ सबैभन्दा बढी सुदूरपश्चिममा नाउपाका ७ सांसद छन् । त्यस्तै लुम्बिनीमा ४ र मधेशमा १ सांसद छन् । त्यस्तै मधेशमा जनमतका १३ र लुम्बिनीमा ३ सांसद छन् । १०७ सदस्यीय मधेश प्रदेशसभामा १४ सांसदसहित एकीकरणपछि पनि चौथो दलका रूपमा रहनेछ ।
८७ सदस्यीय लुम्बिनी प्रदेशसभामा ५ औं र ६औं स्थानमा रहेका नाउपा र जनमत एक भए चौथो स्थानमा पुग्नेछ । लुम्बिनीमा राप्रपाका पनि ४ सांसद छन् ।"
जनमत र नागरिक उन्मुक्ति पार्टीको कार्यदलको बैठक बर्दियामा,"बर्दिया मधेश र तराईमा गत आम निर्वाचनमा उदाएका जनमत र नागरपक उन्मुक्ति पार्टी एकताका लागि बर्दियाको मधुवन नगरपालिकाको अमरपुरमा पहिलो कार्यदलको बैठक बस्दै छ ।
कार्यदलको बैठकले विधान मस्यौदा प्रतिस्थापनका लागि समिति बनाउने नागरिक उन्मुक्ति पार्टीले जनाएको छ । नागरिक उन्मुक्ति पार्टीका संरक्षक रेशमलाल चौधरीले आइतबार बस्ने बैठकमा विधानले मूर्तरुप पाउने बताए ।
पार्टी एकीकरणका लागि बैशाख ५ र ६ गते टिकापुरमा नागरिक उन्मुक्ति पार्टीको बैठक बस्ने उनले जनाए । गुलरियामा चौधरीको घरमा बिहान सिके राउतसँग भेटवार्तापछि उनीहरु अमरपुर गएका छन् ।
संक्षिप्त कुराकानीमा जनमत पार्टीका अध्यक्ष सिके राउतले संसदीय दलको आधारमा राष्ट्रिय दलको हैसियतले एकीकरणको नेतृत्व जनमत पार्टीले लिने बताए । एकीकरणका लागि दुबै पार्टीबीच कुनै डिमाण्ड नभएको अध्यक्ष राउतको भनाइ छ । उनले भने, केही कुरामा समझदारी नभए दुबै पार्टीले आआफ्ना अडान छाड्नेछौं । जति हुन्छ छिटो एकिकरणको मुद्दा टुंग्याउने छौं । पहिचानको मुद्दा दुबै पार्टीको हो ।"
दूतावासमा स्वास्थ्यकर्मी नहुँदा रायको तुरुन्तै जाँच हुन सकेन : मलेसियास्थित नेपाली दूतावास,"काठमाडौँ मलेसियास्थित नेपाली दूतावासले सिरहाका ३८ वर्षीय राजन रायको उद्धार गर्दागर्दै निधन हुन गएको भन्दै दु:ख प्रकट गरेको छ । मलेसियामा रहेका नेपाली श्रमिकको संरक्षण र उद्धारका लागि निरन्तर लागिरहने प्रतिबद्धता समेत दूतावासले जाहेर गरेको छ । रायको शव शुक्रवार काठमाडौं आउनेछ ।
उपचार र उद्धारका लागि भन्दै चैत ४ गते सहकर्मीमार्फत नेपाली दूतावास पुर्याइएका रायको चैत ६ गते सेल्टरमा मृत्यु भएको थियो । दूतावासले गम्भीर बिरामी भएका रायलाई उपचारका लागि तुरुन्तै अस्पताल नलगेको भन्दै दूतावासको कार्य क्षमतामाथि प्रश्न उठेको छ । यसबारे कान्तिपुरमा समाचार र सम्पादकीय प्रकाशित भएपछि दूतावासले रायको विषयमा आफ्नो धारणा सार्वजनिक गरेको हो ।
दूतावासले चैत ४ गते साँझ ५ बजे एकजना आफन्तको सहयोगमा नेपाली दूतावासको सम्पर्कमा आउँदा सामान्य स्वास्थ्य अवस्था देखिएको र हिँड्दै आएका रायले घर फर्किन सहयोग मागेको जनाएको छ ।
राय आफ्नो राहदानीबिना दूतावास आएका थिए । प्रारम्भिक सोधपुछ गर्दा खुट्टामा समस्या रहेको जानकारी मात्र दिए र आफूसँग भएको अस्पतालका कागजात दूतावासका कर्मचारीलाई उपलब्ध नगराएको र दूतावासमा कुनै स्वास्थ्यकर्मी नरहेको हुँदा तुरुन्तै स्वास्थ्य जाँचको व्यवस्था हुन सकेन, बिहीबार दूतावासद्धारा जारी विज्ञप्तिमा उल्लेख छ, यद्यपि स्वास्थ्यमा समस्या भए घरफिर्ती प्रक्रिया थप केही दिन लाग्ने भएकाले उनी तथा उनका आफन्तलाई नजिकैको क्लिनिकमा स्वास्थ्य जाँच गर्न सल्लाह दिइएको थियो । अध्यागमन विभागमा चेक आउट मेमो लिन भेट्ने समयका लागि समेत प्रक्रिया अगाडि बढाइएको थियो ।
रायलाई लिएर आएका आफन्त सम्पर्कमा नआएपछि बेखर्ची रायलाई नजिकैको होस्टेलमा खाने बस्ने प्रबन्ध मिलाएको राजदूतावासले जनाएको छ । घरफिर्तीको प्रक्रिया अगाडि मलेसियामा उनको वैधानिक वा अवैधानिक हैसियत पत्ता लगाउन मलेसियाको अध्यागमन विभागमा चैत ५ गते सोधिएको थियो । अध्यागमन विभागबाट सोही दिन उनको वर्क पर्मिटको म्याद सकिसकेको जानकारी प्राप्त भयो । दूतावासबाट चैत ५ कै दिन निःशुल्क एकतर्फी यात्रा अनुमति (ट्राभल डकुमेन्ट) जारी भएको थियो, विज्ञप्तिमा भनिएको छ, मलेसियामा अवैधानिक रुपमा बसेका विदेशी नागरिकले घर फर्कन अगाडि अध्यागमन विभागलाई अवैधानिक रुपमा बसेको समयको जरिवाना दस्तुर तिरेर चेकआउट मेमो लिनुपर्छ । दूतावासको अनुरोधमा अध्यागमन विभागले संवेदनशील मुद्दाका हकमा यथाशीघ्र भेट्ने समय दिई अध्यागमन विभागमा हाजिर भएको १४ कार्यदिनमा चेकआउट मेमो जारी गर्छ ।
दूतावासले घर फर्किने दिनको पर्खाइमा रहेका रायको चैत ६ गते होस्टेलमा सुतिरहेको अवस्थामा निधन भएको जनाएको छ । मलेसियाको स्वास्थ्य मन्त्रालयबाट चैत ७ मा जारी मृत्यु प्रमाणपत्रका अनुसार रायको मृत्युको कारण सिस्टेमिक इन्फेक्सन रहेको छ ।
दूतावासले साउनदेखि हालसम्म कागजातविहीन भई बस्दै आएका बिरामी, महिला, वृद्ध, अशक्त, बालबालिका तथा अलपत्र अवस्थामा बसेका ३९६ नेपाली नागरिकलाई उद्धार गरी स्वदेश फर्काइसकिएको जनाएको छ ।"
जनमतले बोलायो राष्ट्रिय परिषद् समितिको बैठक,"काठमाडौँ जनमत पार्टीले राष्ट्रिय परिषद् समितिको बैठक अह्वान गरेको छ । यही चैत १५ गते शुक्रबार काठमाडौंमा बस्ने गरी बैठक आह्वान गरिएको सो पार्टीका प्रवक्ता एवं केन्द्रीय शरदसिंह यादवले जानकारी दिए ।
केन्द्रीय सचिवालय समिति बैठकको निर्णायानुसार राष्ट्रिय परिषद् समितिको बैठक आह्वान गरिएको हो । बैठक शुक्रबार बिहान ९ बजे बस्ने छ । जनमतले नागरिक उन्मुक्ति पार्टीसँग एकता प्रक्रिया अगाडि बढाएको छ ।"
अरूको अभियानमा राप्रपालाई मिसाउन नहुने मत बलियो,"काठमाडौँ राप्रपाको बैठकमा कसैको अभियानमा पार्टीलाई मिसाउन नहुने बलियो मत प्रस्तुत भएको छ । राप्रपा नेताहरूले विशेषगरी राजावादी आन्दोलनमा संलग्न मेडिकल व्यवसायी दुर्गा प्रसाईंको समूहसँग सहकार्य गरेर आन्दोलनमा जान नसकिने स्पष्ट धारणा राखेका हुन् । मंगलबार भएको राप्रपाको कार्यसम्पादन समिति बैठकले राजसंस्था र हिन्दु राष्ट्र पुनःस्थापनाका लागि अध्यक्ष राजेन्द्र लिङ्देनको अगुवाइमा आफ्नै आन्दोलनलाई निरन्तरता दिने निर्णय गरिसकेको छ ।
प्रसाईंलगायत केही राजावादीले आन्दोलनका लागि राष्ट्रिय पञ्चायतका पूर्वअध्यक्ष नवराज सुवेदीको नेतृत्वमा समिति घोषणा गरेको भोलिपल्टै राप्रपाले छुट्टै आन्दोलनमा जाने निर्णय गरेको हो ।
बैठकमा नेताहरूले प्रसाईंको क्रियाकलाप अराजनीतिक हुनुका साथै राजनीतिक दल र नेतालाई अपमान गर्ने व्यवहारका कारण उनीसँग सहकार्य गर्न नसकिने धारणा राखेका थिए । प्रसाईंले राप्रपाको नेतृत्व नस्वीकार्ने नेताहरूको भनाइ थियो । पार्टीकै पुराना नेता सुवेदीलाई अलग्याएर जनआन्दोलन समिति बनाउनु र अन्य वरिष्ठ नेतालाई प्रयोग गर्नुले पनि प्रसाईं राप्रपालाई कमजोर बनाउन सक्रिय भएको उनीहरूको विश्लेषण थियो ।
राप्रपाका वरिष्ठ नेता प्रकाशचन्द्र लोहनीले बैठकमा प्रसाईंको व्यवहारको आलोचना गर्दै सहकार्य गर्न नसकिने जनाएका थिए । सुवेदी नेतृत्वको समितिमा लोहनीलाई पनि राखिएको छ । समिति बनाउन सोमबार डिल्लीबजारमा बोलाइएको भेलामा उनी उपस्थित थिए । पार्टीका नेताहरू उपस्थित थियौं, तर प्रसाईंले हाम्रै अगाडि हामीलाई गाली गरिरहेका थिए, लोहनीले बैठकमा भने, उनको प्रवृत्ति नै अराजनीतिक छ । उनीसँग सहकार्य गरेर जान सकिने विश्वसनीय वातावरण छैन । राप्रपाका अर्का वरिष्ठ नेता पशुपतिशमशेर राणाले पार्टीले गर्ने निर्णय प्रधान हुने भन्दै त्यसलाई स्विकारेर जान आफू तयार रहेको बताएका थिए ।
सुवेदीको नेतृत्वमा समिति बनाउन पार्टीका तर्फबाट वरिष्ठ उपाध्यक्ष रवीन्द्र मिश्र र महामन्त्री धवलशमशेर राणा बढी सक्रिय रहेर प्रसाईंलाई साथ दिएको भन्दै दुवै जनाको बैठकमा आलोचना भएको थियो । पार्टीका वरिष्ठ उपाध्यक्ष तथा प्रतिनिधिसभा सदस्य रोशन कार्कीले पार्टीको आन्दोलन परिचालन समितिको संयोजक राणाले सुवेदी नेतृत्वको समितिमा पनि त्यही जिम्मेवारी लिएकोमा प्रश्न गरेकी थिइन । सुवेदी नेतृत्वको जनआन्दोलन समितिको अवधारणा तयार पार्न वरिष्ठ उपाध्यक्ष मिश्रको भूमिका रहेकोप्रति पनि बैठकमा नेताहरूले प्रश्न उठाएका थिए ।
राप्रपाका कोषाध्यक्ष नीलकण्ठ काफ्लेले पार्टीलाई एउटा अभियानमा मिसाउने कार्यमा लागेका नेताहरूले आत्मसमीक्षा गर्नुपर्ने बताए । बैठक अवधिभर नेता मिश्र र राणा रक्षात्मक देखिएका थिए । अध्यक्ष लिङ्देनले राजावादीको आग्रहपछि बैठकमा पार्टीका तर्फबाट दुई जना प्रतिनिधि पठाइएको बताएका थिए । ती प्रतिनिधिबारे त्यहाँ सामान्य सोधीखोजी पनि गरिएन । तर, पार्टीका वरिष्ठ नेताहरू त्यहाँ सक्रिय हुनुहुन्थ्यो, बैठकमा उनले भने, मलाई नसोधी र पार्टी प्रतिनिधिसँग पनि कुनै धारणा नमागी मलाई समितिको सदस्यमा राखिएको रहेछ । मैले तत्कालै त्यसलाई अस्वीकार गरिसकेको छु ।
जनतालाई जागरूक बनाउन, सडक र सदनको मोर्चामा लड्न राप्रपाले वर्षौंदेखि खेलिरहेको भूमिकालाई कमजोर पार्ने प्रयास स्वीकार्य नहुने लिङ्देनको भनाइ थियो । दलीय व्यवस्थामा दल प्रधान हुने उल्लेख गर्दै नेताहरूले आन्दोलनको नेतृत्व राप्रपाले नै गर्नुपर्ने धारणा राखेका थिए ।"
पहिचानको मुद्दा बोकेर जनमत र उन्मुक्तिबीच पार्टी एकताको तयारी,"काठमाडौँ गत आमनिर्वाचनमा मधेश र पश्चिम तराईमा उदाएका नयाँ राजनीतिक शक्ति जनमत र नागरिक उन्मुक्तिबीच एकता हुने करिब निश्चित भएको छ । मधेश केन्द्रित दलबीच सहकार्यको प्रयास भइरहेका बेला मधेश र पश्चिम तराईबाट प्रतिनिधित्व गर्ने जनमत र उन्मुक्तिबीच एकता हुन लागेको हो ।
दुई दलका नेताले एकताको प्रक्रिया अन्तिम चरणमा पुगेको दाबी गरेका छन् । आगामी निर्वाचनमा मधेश तराईमा पहिचानवादीको निर्णायक शक्ति बन्ने उद्देश्यले पार्टी एकता गर्न लागेको उनीहरूको दाबी छ । प्रतिनिधिसभामा जनमतले ६ र उन्मुक्तिले ४ सिट जितेर प्रतिनिधित्व गर्दै आएका छन् । प्रत्यक्ष एक र समानुपातिकमा पाँच सिट जितेर जनमत राष्ट्रिय पार्टी बनेको थियो । दुई दलबीच एकता हुँदा प्रतिनिधिसभामा १० सिट भएको राष्ट्रिय पार्टी बन्ने र त्यसले मधेश र तराईमा नयाँ राजनीतिक तरङ्ग ल्याउने दुई दलका नेताको भनाइ छ ।
जनमत पार्टीले नागरिक उन्मुक्ति पार्टीसहित विचार र सिद्धान्त मिल्ने अन्य पार्टीसँग पनि एकीकरण गर्न कार्यदल गठन गर्ने निर्णय गरिसकेको छ । विचार र सिद्धान्त मिल्ने पार्टीहरूसँग एकीकरण गर्ने उद्देश्यले अब्दुल खान, शरदसिंह यादव र बालगोविन्द चौधरी सदस्य रहेको कार्यदल बनाएको हो ।
नागरिक उन्मुक्तिका संस्थापक अध्यक्ष रेशमलाल चौधरीले दुई दलबीच एकताको प्रयास अन्तिम चरणमा पुगेको जानकारी दिए । राजनीतिक दस्तावेज, पार्टीको नाम र चुनाव चिह्नबारे छलफल टुंग्याएर छिट्टै एकता गर्ने उनले बताए ।
पार्टी एकताको राजनीतिक ड्राफ्ट तयार भइसकेको छछ । अब छिट्टै पार्टी एकता गर्ने तयारीमा छौं, उनले भने, तराई मधेशमा बसोबास गर्ने, रहनसहन, कार्यशैली मिल्ने, तराईमा बसेर हामीजस्तै पहिचानको मुद्दा अघि बढाइरहेका शक्ति मिलेर नेतृत्व लिनुपर्छ भन्ने अवधारणा नै पार्टी एकताको आधार हो । उनले पहिचानवादीको ठूलो शक्ति बन्न मुद्दा मिल्ने पार्टीसँग सहकार्य गर्नुको विकल्प नभएको पनि बताए ।
जनमतका महासचिव चन्दन सिंहले पनि पहिचानको मुद्दा लिएर मधेश तराईमा निर्णायक शक्ति बन्ने मुख्य उद्देश्यका साथ पार्टी एकतामा जुटेको बताए । पहिचानवादी शक्तिहरू एक हुनुपर्छ भन्ने पार्टी एकताको मुख्य आधार हो । पहिचानवादी, परिवर्तनकामी शक्तिहरूबीच एकता गरेपछि मात्र मुद्दा अघि बढाउन सकिन्छ, उनले भने, नागरिक उन्मुक्ति पार्टीको मूल उद्देश्य पनि पहिचानको मुद्दालाई मूर्त रूपमा अघि बढाएकाले एकताका लागि आधार तयार भएको हो ।
थरुहट र मधेश एक भए भने पहिचानवादी शक्तिलाई आगामी निर्वाचनमा आफ्नो मुद्दा लागू गर्न सहज हुने निष्कर्ष केन्द्रीय कमिटी बैठकले निकालेको उनले बताए । जनमत अध्यक्ष सीके राउत र नागरिक उन्मुक्तिका संस्थापक चौधरीले एकताका लागि गृहकार्य गरिरहेको सिंहले जानकारी दिए ।
पार्टी एकताका लागि मधेश, लुम्बिनी र सुदूरपश्चिमका जिल्ला तहमा पनि छलफल सुरु भएको छ । उन्मुक्तिका केन्द्रीय सदस्य गणेश चौधरीले जिल्ला तहमा एकतापछि बन्ने पार्टीको संरचनाबारे छलफल चलिरहेको बताए । कसरी जाने भन्ने छलफल चलिरहेको छ । स्थानीय तहमा पनि चर्चा सुरु भइसकेको छ, उनले भने ।
२०७९ पुसमा यी दुई पार्टीबीच एकताका लागि प्रयास भए पनि अघि बढ्न सकेको थिएन । गत निर्वाचनमा सुदूरपश्चिम प्रदेश सभामा नाउपाका ७ सांसद निर्वाचित छन् । त्यस्तै लुम्बिनीमा ४ र मधेशमा १ सांसद रहेका छन् । त्यस्तै मधेशमा जनमतका १३ र लुम्बिनीमा ३ सांसद रहेका छन् । १०७ सदस्यीय मधेश प्रदेशसभामा १४ सांसदसहित एकीकरणपछि पनि चौथो दलका रूपमा रहनेछ । ८७ सदस्यीय लुम्बिनी प्रदेशसभामा ५ औं र ६औं स्थानमा रहेका नाउपा र जनमत एक भए चौथो स्थानमा पुग्नेछ ।"
प्रहरीलाई प्रदेश मातहत ल्याउन जनमतको माग,"धनुषा जनमत पार्टीले प्रदेश सरकारलाई मजबुत बनाउन संघ सरकार मातहतको जिल्ला संरचना प्रमुख जिल्ला अधिकारी, प्रहरी उपरीक्षक खारेज गर्न माग गरेको छ ।
महोत्तरीको बर्दिबासमा मंगलबार बसेको जनमत पार्टीको मधेश प्रदेश समन्वय समितिको बैठकले सीडीओएसपी हटाउनुपर्ने, प्रहरी प्रदेश सरकार मातहत राख्नुपर्ने, प्रदेश सचिवलाई संघबाट पठाउने व्यवस्था खारेज गरिनुपर्ने माग पनि गरेको छ ।
जनमत पार्टीको मधेश प्रदेश समन्वय समितिका संरक्षक रामप्रसाद मण्डलको अध्यक्षतामा बसेको बैठकमा जनमत पार्टीका अध्यक्ष डा सीके राउतसमेत सहभागी थिए । बैठकले जनमत पार्टीबाट बनेका मुख्यमन्त्री र मन्त्रीहरूले अवैध अस्पतालमा बन्द गर्ने निर्देशन दिँदा, नदीनालाको अवैध उत्खनन रोक्न राती छापा मार्दा विपक्षी दलले नाराजुलुस निकाल्ने, विरोध गर्ने, राम्रो काम गर्न नदिने ठहर गर्दै रक्षा गर्नका लागि प्रदेश स्वयंसेवक बनाउनुपर्ने निर्णय पनि गरेको छ ।
बैठकमा प्रदेशलाई कुनै अधिकार नदिने तर बदनाम मात्रै गर्ने संघीय सरकारको रवैया, नेपालका ठूला राजनीतिक दलहरूले मधेशबाट उदाएका दलहरूलाई संकुचित गर्ने, तोडफोड गर्ने, काम गर्न नदिने र बदनाम गर्ने प्रवृत्तिलाई जवाफ दिन प्रदेश समितिले हरेक दिन एक सकारात्मक पोस्ट, दलानमा चर्चा वैचारिक अभियान चलाउने निर्णय गरेको छ ।
नेपालका शासकवर्गद्वारा मधेशका नेताहरूमाथि लगाइने गरेको निराधार आक्षेप र निर्माण गर्ने गरेको नकारात्मक भाष्य, राजस्वको ठूलो हिस्सा मधेशबाट संकलन गर्ने तथा वैदेशिक रोजगारीमा जानेहरूको ठूलो भाग मधेशकै जिल्लामा रहादा रेमिट्यान्सको पनि ठूलो हिस्सा मधेशीकै कारणले उठ्ने तर मधेशलाई सोही अनुपातको बजेट नदिने प्रवृत्ति आदिलाई चिर्न अभियान चलाउने निर्णय गरेको जनाएको छ ।
वैदेशिक रोजगारीमा भारी संख्यामा नागरिक मधेश प्रदेशबाटै जाने भएकाले मधेश प्रदेशमा अन्तर्राष्ट्रिय विमानस्थल निर्माणका लागि पहल गर्ने, मधेश प्रदेशलाई नशामुक्त र मदिरामुक्त बनाउनका लागि मधेश सरकारलाई पहल गर्न आग्रह गर्ने जनमत पार्टीले निर्णय गरेको छ ।
मधेश प्रदेशका अशिक्षित महिलालाई लक्षित गरेर रोजगारीका कार्यक्रम ल्याउन र दलित, मुस्लिम, थारू, अल्पसंख्यक, गरिब तथा निमुखा वर्गमाथि निरन्तर भइरहेको आक्रमणको भर्त्सना गर्दै उनीहरूको संरक्षणका लागि संयन्त्र निर्माण गर्न मधेश प्रदेश सरकारलाई आग्रह गर्ने निर्णय जनमतले गरेको छ ।"
नागरिक उन्मुक्ति पार्टीसँग एकता गर्न जनमतले बनायो कार्यदल,"काठमाडौँ जनमत पार्टीले नागरिक उन्मुक्ति पार्टीसहितका विचार र सिद्धान्त मिल्ने पार्टीहरूसँग एकीकरण गर्न कार्यदल गठन गर्ने निर्णय गरेको छ । पार्टीको आज सम्पन्न केन्द्रीय कार्यसमितिको बैठकले विचार र सिद्धान्त मिल्ने पार्टीहरूसँग एकीकरण गर्न अब्दुल खान, शरदसिंह यादव र बालगोविन्द चौधरी सदस्य रहेको कार्यदल गठन गर्ने निर्णय गरेको हो ।
संगठन विस्तारका लागि सदस्यता अभियान चलाउने, पार्टी प्रवेश कार्यक्रममा तीव्रता दिने, भातृसङ्गठनहरूको गठनमा जोड दिने, अहिलेसम्म नपुगेका वर्ग, समुदाय, उमेर समूह, व्यवसाय समूह र क्षेत्रसम्म पुग्ने गरी कार्यक्रम सञ्चालन गर्ने निर्णय भएको कार्यकारिणी सदस्य सरिताश्री ज्ञवालीले जानकारी दिइन् ।
यसैगरी बैठकले प्रदेशहरूलाई अधिकार सम्पन्न, स्वायत्त र प्रभावकारी बनाउन आवश्यक ऐन कानुनहरू चाँडै निर्माण गराउन पहल गर्ने निर्णय गरेको छ । मुलुकमा भइरहेको राजनैतिक प्रतिगामी ध्रुवीकरणप्रति सचेत भएर जनचेतना फैलाउने र सङ्घीय लोकतान्त्रिक गणतन्त्रको रक्षाका निम्ति सङ्गठनलाई तयार राख्ने निर्णय भएको ज्ञवालीले बताइन् ।
यही फागुन २५ र २६ गते महोत्तरीको बर्दिवासमा भएको बैठकले आगामी रणनीति विषयमा छलफल गरी सडक, सदन र सरकार तीनै मोर्चाका लागि सशक्त तयारी गर्ने निर्णय गरेको छ । बैठकले तराईमधेशको पानीको मूल तथा चुरिया पर्वतको संरक्षणको साथसाथै नदीनालाको अवैध उल्खनन् रोक्न विभिन्न स्तरमा आग्रह गर्नुका साथै पहल गर्ने निर्णय गरेको छ ।
समग्र देशको विकास र अबको निकास नौलो गणतन्त्र हुने भनेर त्यसका लागि घरघरमा विचार फैलाउने र विभिन्न कार्यक्रमको आयोजना गरेर माहोल निर्माण गर्ने निर्णय भएको कार्यकारिणी सदस्य ज्ञवालीले जानकारी दिइन् ।
हुलाकी राजमार्ग तथा त्यसमा रहेका पुलहरू यथाशीघ्र सम्पन्न गर्ने विषयलाई जोडदार रूपले उठाउने, तराईमधेश फास्टट्र्याक सम्पन्न गर्न तथा निजगढ अन्तरराष्ट्रिय विमानस्थलको निर्माण गर्ने विषयमा पैरवी गर्ने सो पार्टीको निर्णय छ । पार्टी अध्यक्ष सीके राउतको अध्यक्षतामा बसेको बैठकले सदस्यता र सङ्गठन विस्तार, पार्टी प्रवेश तथा अधिवेशनका कार्यक्रमका साथै सशक्त आन्दोलनका लागि युवा दस्ता गठन तथा प्रशिक्षणमा विशेष जोड दिने निर्णय गरेको छ ।"
"पुस्ता मात्र होइन, विचार परिवर्तनको खाँचो","हाम्रो फिल्म उद्योग दिगो छैन । यसमै पूरा समय काम गरेर बाँच्नलाई गाह्रो छ । किनभने हाम्रो बजार सानो छ । हामीले व्यावसायिक काम गर्यौं भने त्यसलाई बेच्ने ठाउँ हल मात्र हो । अरू ठाउँ छैन । हलमा चलाउन पनि निकै प्रतिस्पर्धा हुन्छ । त्यसका लागि फिचर फिल्ममा नै काम गर्नुपर्छ कि मुख्य भूमिकामा काम गर्नुपर्यो ।
त्यो हिसाबमा चल्न सके मात्र यस क्षेत्रमा टिक्न सकिन्छ । डकुमेन्ट्री वा फरक धारको काम गर्दा धेरैजसो आर्थिक स्रोत बाहिरबाटै प्राप्त हुन्छ ।
बाहिरको सहयोग लिएर काम गर्न सके बाँच्न सकिन्छ । त्यसका लागि आज मैले काम गरें भोलि बाँच्छु भन्ने हुँदैन । लामो समयसम्म आफूले आफूलाई स्थापित गर्नुपर्छ । समय दिनुपर्छ । तर अहिले नै डकुमेन्ट्री बनाएर म जीवन चलाउँछु भन्न गाह्रो छ । डकुमेन्ट्री बनाउन कसले दिने पैसा ? अब आफ्नै पैसा खर्च गरेर बनाइयो भने त्यसलाई बिक्री गर्न कहाँ लाने ? बजार नै छैन । बनायो, आफूले हेर्यो, २४ वटा फेस्टिभलमा लग्यो, त्यतिमै सीमित हुन्छ । आम्दानी नै छैन । यसरी काम गरेर सकिँदैन ।
अब क्रु भएर मात्रै काम गर्ने हो भने थुप्रै फिल्महरू बनिरहेका छन् । यसरी काम गर्दा पनि हुन्छ । तर कति फिल्ममा काम गर्नेले पैसा नै पाउँदैनन् । पाउनेले पनि समयमा पारिश्रमिक पाउँदैनन् । त्यसले कामको वातावरण विकास गर्दैन । सिर्जनालाई पनि मार्छ ।
निराशाका बीच पनि आशा गर्न सक्ने स्थान छन् । राम्रो पाटो हेरेर निरन्तर लागियो भने स्थापित हुन सकिने धेरै अवसरहरू प्राप्त हुन सक्छन् । अहिले धेरै प्राविधिक काम हुन्छ । यसमा काम गर्ने मान्छे कम छन् । सीमित मान्छे भएकाले एकै मान्छे धेरै ठाउँमा व्यस्त हुन्छ । त्यसले गर्दा फिल्म बनाउनेले कुर्नुपर्ने अवस्था पनि छ ।
लाइट, साउन्ड टेक्निसियन, प्रोडक्सन डिजाइनलगायत धेरै प्राविधिक कुरा आउँछ । यी सबैमा काम गर्ने र ज्ञान भएको मान्छे कम छन् । प्राविधिक रूपमा आफूलाई योग्य बनाउने र अनुभव बटुल्ने हो भने कामको कमी हुँदैन । अहिले फिल्म धेरै बनिरहेका छन् । हप्ताको दुई वटा जस्तो प्रोडक्सनमा गइरहेका छन् ।
हेड अफ द डिपार्टमेन्ट र डिजिटल मेकिङ गर्न सक्ने क्षमता भएको मान्छे बाहिरबाटै ल्याउनुपर्ने अवस्था छ । सामान्य रूपमा ग्राउन्डमा काम गर्ने मान्छे मात्र यहाँबाट लिइन्छ । काम गरिरहेको भए पनि राम्रोसँग बजेटिङ गर्ने, कम्प्युटरका काम गर्ने, अन्तर्राष्ट्रियस्तरको काम गर्नलाई र सिक्नलाई पर्याप्त अवसर छैनन् । यसमा सुरुमा आफ्ना लागि आफैं पैसा खर्च गर्नुपर्छ । चलचित्र विकास बोर्डले क्षमता र सीप विकासका लागि वर्कसपहरू दिन सुरु गरे अझ सहज हुन्छ ।
संसारमा हरेक दिन प्रविधिको विकास भइरहेको छ । हामीलाई त्यही भएर पनि अन्तर्राष्ट्रियस्तरमा प्रतिस्पर्धा गर्न गाह्रो छ । कम्तीमा सिकेर आफूलाई क्षमतावान बनाएर राखियो भने अवसर पाउन सकिन्छ ।
मेरो घर धरान हो । पढाइसकेपछि के गर्ने भन्ने चिन्ता थियो । धरानकै पत्रिका ब्लास्ट खबर मा काम गरें । मैले एसएलसी सकेपछि ११ मा पढ्दापढ्दै सिक्दै काम गरेकी हुँ । त्यहाँबाट मैले पत्रकारिता सुरु गरें । म सामान्य परिवारबाट थिएँ । परिवारमा पढेर काम गर्नुपर्छ भन्ने कुरा पहिल्यैदेखि सिकाइएको थियो । त्यही विचारलाई आत्मसात् गरेर हिँड्दै गर्दा आफूले भोगेको अनुभव, हाम्रो समाजको कुरा, त्यो विरुद्धमा कसरी लड्ने, कसरी बोल्ने भन्ने थियो । जब समाचारमा नाम आउन थाल्यो, मान्छेले चिन्न थाले । त्यसपछि मलाई आफ्ना कथाहरू यताबाट भन्न सक्छु भन्ने महसुस हुन थाल्यो ।
धरानबाट काठमाडौं आएर एउटा रेडियोमा प्रशिक्षार्थीका रूपमा काम गरें । त्यहाँ दुई वर्ष काम गरें । त्यसपछि मलाई आफूले सोचेको क्षेत्र यो होइन रहेछ भन्ने भान भयो । मैले गरेको कामले प्रभाव देखिएन । त्यसपछि के गर्ने भन्ने अन्योल थियो । त्यसपछि टेलिभिजनमा काम सुरु गरें । फिल्म प्रोडक्सनको काम सिकें । त्यहाँबाट मैले बिस्तारै ट्राभल सो बनाउने, आफैं जाने, हरेक ठाउँमा पुग्ने गरें । त्यतिखेर कसरी कार्यक्रम बनाइन्छ, योजना बन्छ, स्क्रिप्ट लेखिन्छ, खिचेर आइसकेपछि पोस्ट प्रोडक्सनमा कसरी काम हुन्छ भन्ने शून्यबाट सिक्न सुरु गरें ।
मैले लर्निङ बाई डुइङ बाट काम सिकेको हो । पोस्ट प्रोडक्सनमा काम गर्न थालेपछि बिस्तारै टेलिभिजन कार्यक्रम, रियालिटी शो प्रोडक्सन र निर्देशनमा काम गर्न थालें । धेरै समय फ्रिलान्सिङ काम गर्न थालिसकेपछि इन्टरनेसनल प्रोडक्सन हाउसमा काम गर्न थालें । त्यसपछि स्वदेशमा मात्रै नभएर विदेशमा पनि कसरी काम हुँदो रहेछ भनेर अनुभव भयो । यसरी १० वर्ष बिताइसकेपछि बल्ल मैले आफ्नो शान्ता नेपाली प्रोडक्सन हाउस सुरु गरेको हो । जहाँ म मात्र होइन, अरू मान्छे पनि छन् । अहिले ४ जना कर्मचारी छन् । मैले जहिले पनि महिलालाई प्राथमिकतामा राखेर काम दिने गर्छु । मेरो प्रोडक्सन हाउसबाट धेरै काम भएका छन् । तर आफैं निर्देशक भएर सुरुमा काम गरेको जातको प्रश्न हो । यसको पहिलो र दोस्रो सिजन युट्युबमा छ । त्यसपछि हिमालमा जलवायु परिवर्तनले कसरी परिवर्तन ल्याइरहेको छ भनेर डकुमेन्ट्री बनाएको थिएँ । यसबाहेक अरू पनि लाइनअपमा छन् ।
यो क्षेत्रमा स्थापित हुन र टिक्न केटाहरूका लागि पनि गाह्रो छ । केटीलाई त्यसको २३ गुणा गाह्रो छ । काम गर्दा धेरै क्रु मेम्बर केटा नै हुन्छन् । त्यही भएर महिला त्यसै पनि हेपाइ (डोमिनेसन) मा पर्छन् । अझ सिर्जनशील कुरा राख्नुपर्यो भने केटीहरूलाई कम प्राथमिकतामा राख्छन् । तर त्यसलाई ब्रेक गर्न केही निर्देशकहरू पनि आउनुभएको छ । तर केटीहरूलाई काम गर्न वातावरण सहज छैन ।
बोल्दाखेरि कतिपय अवस्थामा होच्याएर बोल्ने र भाषाहरू त्यही किसिमको प्रयोग गर्ने गर्छन् । कोही एक जनासँग राम्रो बोल्यो भने सेटभरि हल्ला फैलाउने हुन्छ । सेटमा चरित्रलाई लिएर कुरा गर्नेसम्म हुन्छन् ।
धेरै कम हुन्छन् त्यस्तो प्रवृत्तिविरुद्धमा लडेर काम गर्ने । सबैमा यो क्षमता हुँदैन । आफ्नो काम गर्ने, धेरैसँग कुरा नगर्ने, घुलमिल नहुने गर्दा पनि समस्या आउँछ । केटीहरूको सिर्जनशील पक्षमा कुरा गर्नेभन्दा चरित्रमा टिप्पणी गर्न सजिलो छ ।
अहिले युवा भाइबहिनीहरूले प्रयास गरिरहेका छन् । तर, कहिलेकाहीँ यस्तो वातावरण हुन्छ कि छोड्नु नै उत्तम हो जस्तो पनि लाग्न सक्छ । नयाँ पुस्ता आए पनि विचार परिवर्तन भएको छैन । केटी मान्छेले फिल्म बनाउन आइडिया पिच गर्दा यो फिल्म चल्दैन भनिदिन्छन् । यसमा केटाहरूको ग्रुपिज्म हुन्छ । उनीहरूको ग्रुपिज्ममा छिर्न गाह्रो छ ।
यो सबै समस्यालाई किनारामा राखेर हामीले निरन्तर काम गरिरहेका छौं । आफू मात्र अघि बढेर केही हुँदैन । म जस्तै अरू पनि आउनुपर्छ, जसले भिन्न कथा भन्न र देखाउन सक्छन् ।"
जनमतका नेताद्वारा बन्दुक प्रदर्शन,"रौतहट काँधमा बन्दुक बोकेका दुई जनाका बीचमा जनमत पार्टीका केन्द्रीय उपाध्यक्ष एवम पूर्वखानेपानी मन्त्री अब्दुल खान र जिल्ला इन्चार्ज सेख जमसेद हिँडेको तस्बिर र भिडियो फेसबुकमा सार्वजनिक गरिएपछि प्रहरीले सोधपुछ गरेको छ । गौर नगरपालिका६ घर भएका जनमत पार्टीका रौतहट इन्चार्ज जमसेदले बन्दुकसहितको तस्बिर र भिडियो आइतबार फेसबुकमा अपलोड गरेका थिए ।
सार्वजनिक आलोचना बढ्नुका साथै प्रहरीले पनि सचेत गराएपछि जमसेदले तस्बिर र भिडियो फेसबुकबाट हटाएका छन् ।
पूर्वमन्त्री जनमत नेता खान शनिबार जमसेदको सबगढास्थित घर आएका थिए । जनमतका केन्द्रीय सदस्य हरपल सिंह र गुजरा नगरपालिकाका इन्चार्ज मोहम्मद असबुल्लाह पनि साथै थिए । त्यही बेला दुवैतिर हतियारसहितका व्यक्ति राखेर खान र जमसेद हिँडेको देखिन्छ । हतियार प्रदर्शन गरेको भन्दै सामाजिक सञ्जालमा धेरैले जनमतका नेताहरूमाथि कारबाहीको माग गर्दै स्थानीय प्रहरीप्रशासनको ध्यानाकर्षण गराएका छन् ।
जिल्ला प्रहरी कार्यालयका डीएसपी दीपककुमार रायले जमसेदलाई बोलाएर हतियारको इजाजतबारे बुझेको बताए । उनका अनुसार घरमा हतियार सफा गर्दाको दृश्य भएको जमसेदको दाबी छ । सामाजिक सञ्जालमा पोस्ट गरिएका दुवै बन्दुकको इजाजतपत्र रहेको डीएसपी रायले बताए । हामीले यसरी हतियार प्रदर्शन नगर्न सचेत गराएका छौं, उनले भने, लाइसेन्सधारी बन्दुक घरको कम्पाउन्डभित्र घुमाइएको रहेछ । फेसबुकमा पोस्ट गरेको दृश्यमा भने हतियार सफा गरेको जस्तो कतै देखिँदैन । काँधमा बन्दुक राख्न लगाएर फिल्मी शैलीमा हिँडेको देखिन्छ ।
भिडियोमा जनमतका केन्द्रीय सदस्य सिंह र नगर इन्चार्ज असबुल्लाहले काँधमा बन्दुक राखेर बीचमा पूर्वमन्त्री खान र जिल्ला अध्यक्ष जमसेदलाई केही समय हिँडाएको देखिन्छ । त्यसपछि पूर्वमन्त्री खान र जिल्ला अध्यक्ष जमसेद कुर्सीमा बस्छन् । त्यति बेला सिंह र असबुल्लाह बन्दुक तेर्स्याएर अंगरक्षकजस्तै दायाँबायाँ उभिन्छन् । पार्टीका जिल्ला इन्चार्ज जमसेदले राष्ट्रिय उपाध्यक्ष माननीय अब्दुल खानसित भेटघाट भन्दै हतियारसहित स्वागत गरेर डुलाएको तस्बिर र भिडियो फेसबुकमा राखेका थिए ।
सामाजिक सञ्जालमा तस्बिर र भिडियो राख्नु गल्ती भएको जमसेदले बताए । पाहुना आउँदा म इजाजतपत्र हतियार सफा गर्दै थिएँ । संजोग पर्न गएको हो । प्रदर्शन गरेको होइन, उनले भने, फेसबुकबाट हटाइसकेको छु । कांग्रेस मधेश प्रदेशका सञ्चार प्रमुख नितेश गुप्ताले व्यक्तिगत सुरक्षाका लागि दिइएको हतियार प्रदर्शन गर्नेमाथि कारबाही गर्नुपर्ने बताए । व्यक्तिगत सुरक्षाका लागि दिइएको हतियार प्रदर्शन गर्न पाइँदैन । यो घटनामा पूर्वमन्त्रीमाथि छानबिन हुनुपर्छ, उनले भने, हतियारको अनुमतिपत्र खारेज गर्नुपर्छ । प्रमुख जिल्ला अधिकारी हीरालाल रेग्मीले प्रहरी अनुसन्धानको विषय भएकाले आफूले अहिले नै केही भन्न नमिल्ने बताए ।
केही दिनअघि मात्रै जन्मदिनमा हातहतियार प्रदर्शन गरेको भन्दै प्रहरीले सात जनालाई पक्राउ गरेको थियो । सामाजिक सञ्जाल वा सार्वजनिक स्थानमा हातहतियार प्रदर्शन गर्नेलाई कारबाही हुने कानुनी प्रावधान छ ।"
साझा धारणा लिएर संसद्मा प्रस्तुत हुने दाहालको भनाइ,"काठमाडौँ प्रमुख प्रतिपक्षी दलका नेता एवं माओवादी केन्द्रका अध्यक्ष पुष्पकमल दाहालले विपक्षी दलहरू साझा धारणा बनाएर संसद्को हिउँदे अधिवेशनमा प्रस्तुत हुने बताएका छन् ।
मंगलबार समाजवादी मोर्चाको विचार सभालाई सम्बोधन गर्दै सरकार अध्यादेशको बाटोबाट निरंकुशतातर्फ अघि बढ्न खोजेको आरोप लगाउँदै उनले विपक्षीहरूको दबाबले मात्र संसद् अधिवेशन बोलाएको बताए ।
सदन बोलाइएन भने विशेष अधिवेशन बोलाउन बाध्य हुनेछौं भनेपछि सदन बोलाइएको छ, उनले भने, सदन बस्नुअघि विपक्षी दलको बैठक बसेर सामूहिक रूपमा प्रस्तुत हुनेबारे निर्णय गर्छौं ।
उनले सरकारले सुशासनलाई कमजोर बनाउने, अर्थतन्त्र धराशयी गराउने काम गरी जनविरोधी कदम चालेको आरोप लगाए । सरकारले भ्रष्टाचारीलाई बचाउने काम गरेको छ । जतिसुकै अपराध गरे पनि आफ्नालाई चोख्याउने काम गरेको छ, उनको आरोप थियो, विरोधीलाई राजनीतिक प्रतिशोध साँध्ने काम गरेको छ ।
उनले समाजवादी मोर्चा वामपन्थी एकताकै लागि भएको पनि बताए । हामीले नेकपा गठन गरेकै हो । पर्याप्त तयारी नहुँदा झन् निराश बनायो, उनले भने, 'अब समाजवादी मोर्चालाई सुदृढ गर्दै लैजाने हो । माओवादी केन्द्र ध्रुवीकरणको पक्षमा गम्भीर छैन भन्ने सत्य होइन । हतार गरेर गर्नु हुँदैन । हतारोले दुर्घटना निम्त्याउँछ । तर त्यसका नाममा कछुवा गति पनि गर्नुहुँदैन ।
उनले एकताको उद्देश्य राखेर मोर्चा अघि बढ्ने बताए । एकता र ध्रुवीकरणको तयारी गर्नुपर्छ । देशमा बेथिति, प्रतिगनमविरुद्ध नेतृत्व लिन सुरु गर्नुपर्छ, उनले भने, देशमा अग्रगामी राजनीतिको विकल्प दिने मोर्चाको प्रयास हो ।"
चितवनको सहकारी ठगीमा रवि र छविसहित थप १४ विरुद्ध मुद्दा चलाउन राय,"चितवन साहारा चितवन बहुद्देश्यीय सहकारीको बचत ठगीमा रवि लामिछाने, छविलाल जोशीलगायत १४ व्यक्ति र ७ कम्पनीविरुद्ध मुद्दा चलाउन रायसहितको अनुसन्धान प्रतिवेदन प्रहरीले शुक्रबार जिल्ला सरकारी वकिलको कार्यालयलाई बुझाएको छ । यो प्रकरणमा यसअघि नै १७ जनाविरुद्ध मुद्दा दायर भइसकेको छ ।
सरकारी वकिलको कार्यालयले सहकारीको रकम गएको देखिएको गोर्खा मिडिया नेटवर्कको थप अनुन्धान गर्न निर्देशन दिएबमोजिम प्रहरीले पूरक अनुसन्धान गरी प्रतिवेदन बुझाएको हो । प्रहरीबाट अनुसन्धान प्रतिवेदन प्राप्त भएको छ, अध्ययन गरेर अदालतमा मुद्दा लैजान एकदुई दिन लाग्न सक्छ, जिल्ला न्यायाधिवक्ता शान्तिप्रसाद लुइँटेलले भने ।
चितवन प्रहरीका प्रवक्ता डीएसपी ज्ञानकुमार महतोका अनुसार पूरक प्रतिवेदनमा रवि लामिछाने, छविलाल जोशी, रामबहादुर खनाल, रविना रिमाल, विशाल तमाङ, नवीन अछामी, कविता तामाङ, दीपक लामा, असरफअलि सिद्धिकी, भगवती बोमजोन, लक्ष्मीप्रसाद पौडेल, विज्ञान राई, नेत्रपाणि बाँस्तोला र शिवबहादुर गुरुङलाई प्रतिवादी बनाउनुपर्ने राय छ । रकम लेनदेन देखिएका ७ वटा कम्पनीलाई पनि मुद्दा चलाउन सिफारिस गरेर प्रतिवेदन बुझाएका छौं, महतोले भने ।
जसमा गोर्खा मिडिया नेटवर्क प्रालि, नेचर हर्ब्स इन्टरनेसनल प्रालि, जीबी ग्रुप अफ कम्पनी, स्प्रिङ उड रियलस्टेट एन्ड हाउजिङ प्रालि, नेचर नेष्ट प्रालिलगायत छन्, डीएसपी महतोले भने । उक्त सहकारीको बचत हिनामिनासम्बन्धमा २०८० असोज ९ मा चितवन प्रहरीमा जाहेरी परेको थियो ।
करिब एक वर्ष लगाएर प्रहरीले गरेको अनुसन्धानका आधारमा गत असोज ८ मा १७ जनाविरुद्ध चितवन जिल्ला अदालतमा मुद्दा दायर भइसकेको छ । मुद्दा दायर हुँदा नै पूरक अनुसन्धान गर्न प्रहरीलाई निर्देशन दिइएको थियो । सरकारी वकिलको कार्यालयले सहकारीको रकम गएको देखिएको गोर्खा मिडिया नेटवर्कको थप अनुसन्धान गर्न पनि प्रहरीलाई निर्देशन दिएको थियो ।
प्रहरीले यस विषयमा बल्ल अनुसन्धान पूरा गरेको हो । मंसिर ५ मा साहारा चितवनका २४ बचतकर्ताले ठगी र संगठित अपराधमा अनुसन्धान गर्न भन्दै रवि लामिछानेसहित थप १० जनाविरुद्ध पूरक उजुरी दिएका थिए । लामिछानेलाई गोर्खा मिडियाको तत्कालीन सेयरधनीसञ्चालक र प्रबन्ध निर्देशकको हैसियतमा बचतकर्ताले उजुरी दिएका हुन् ।
त्यसैगरी छविलाल जोशी तत्कालीन सेयरधनी तथा सञ्चालक रहेको जाहेरीमा उल्लेख छ । उजुरीकर्ताले गोर्खा मिडियामा नियमविपरीत साहारा चितवन बहुउद्देश्यीय सहकारी संस्थाबाट १० करोड ८० लाख रुपैयाँ गएको दाबी गरेका छन् ।
हामीले संगठित अपराध, ठगी र सम्पत्ति शुद्धीकरण कसुरको अनुसन्धान सुरु गर्यौं । अनुसन्धान गर्दै जाँदा साहाराको कुल पुँजी दायित्व ६५ करोड १६ लाख ७१ हजार ७ सय १२ रुपैयाँ देखिन्छ । बचतकर्तालाई फिर्ता गर्नुपर्ने रकम ५२ करोड ३२ लाख ८५ हजार देखिन्छ, डीएसपी महतोले भने । कर्जा लिएका व्यक्ति र कम्पनीले भुक्तानी गर्नुपर्ने रकम ५६ करोड २२ लाख ५० हजार रुपैयाँ देखिएको पनि उनले बताए ।
अनुसन्धान प्रतिवेदनअनुसार कम्पनीमा ४३ करोड १४ लाख ४९ हजार लगानी भएको पाइएको छ । त्यसैगरी प्रतिवादीले ५ करोड ७९ लाख ८३ हजार ८ सय ७३ रुपैयाँ एकआपसमा रकम ऋण लिएको देखिएको महतोले बताए । अन्य बचतकर्ता १ सय १८ जनामा मात्र ऋण लगानी भएको पनि उनले जानकारी दिए । सहकारीमा करिब ७ हजार बचतकर्ता छन् । तीमध्ये ४ सय ५६ जनाले जाहेरी दिएको डीएसपी मतहोको भनाइ छ ।"
जनमतले मधेश बलिदानी दिवस मनाउने,"काठमाडौँ जनमत पार्टीले माघ ५ मा मधेश बलिदानी दिवस मनाउने भएको छ । मधेश आन्दाेलनका सहिदकाे सम्मानमा बलिदानी दिवस मनाउन लागेकाे जनमतले जनाएकाे छ ।
जनमतका महासचिब चन्दन सिंहले विज्ञप्ती जारी गरी मधेश आन्दोलनका सहिदको तस्बिरमा दीप प्रज्वलन गरी मनाउन निर्णय गरेको बताएका छन् । जनमतले सबै वडामा याे दिवस मनाउन निर्देशन गरेकाे जनाएकाे छ ।मधेशका सबै वडा स्तरमा बलिदानी दिवस मनाउने तयारी छ उनले भनेका छ ।"
"'मन्त्रालयले गठन गरेको समिति विधि, प्रक्रियाविपरीत र क्षेत्राधिकारविहीन देखिएकाले फरक मत लेखेको हुँ'","काठमाडौँ ऊर्जामन्त्री दीपक खड्काले गठन गरेको डेडिकेटेड फिडर र ट्रंकलाइन महसुल विवाद समाधान गर्न गठन गरेको प्राविधिक जाँच समिति विधि र प्रक्रियाविपरीत तथा क्षेत्राधिकारविहीन भएको नेपाल विद्युत् प्राधिकरणका कार्यकारी निर्देशक कुलमान घिसिङले स्पष्ट पारेका छन् ।
मन्त्रालयले गठन गरेको समितिलाई ऊर्जामन्त्री खड्का अध्यक्ष रहेको नेपाल विद्युत् प्राधिकरण संचालक समितिबाट पारित गरेर तलब, भत्ता र सेवा सुविधा दिने निर्णयमा कार्यकारी निर्देशक घिसिङले फरक मत लेखेका थिए ।
मन्त्रालयले पुस २२ मा सोधेको स्पष्टीकरणको आइतबार जवाफ दिएका हुन् । त्यसरी फरक मत लेखेको भन्दै ऊर्जामन्त्री खड्काले मन्त्रिपरिषद्को निर्देशनबमोजिम भन्दै ऊर्जा सचिव सुरेश आचार्यले कुलमान घिसिङलाई पुस २२ मा स्पष्टीकरण सोधेका थिए । उक्त स्पष्टीकरणको घिसिङले आइतबार जवाफ दिएका छन् ।
ऊर्जा मन्त्रालयलाई पठाएको जवाफमा घिसिङले प्राधिकरण संचालक समिति बैठकमा फरक मत राख्नुपर्नाको कारण उल्लेख गरेका छन् ।
डेडिकेटेड तथा ट्रंक लाइनबाट विद्युत आपूर्ति लिएका ग्राहकहरूको बक्यौता महसुल असुल गर्नुपर्ने भनी महालेखा परिक्षकको कार्यालय, सार्वजनिक लेखा समिति, विद्युत नियमन आयोग तथा विभिन्न सम्मानित अदालतहरूबाट फैसला आदेश भएको, मन्त्रिपरिषद्बाट समेत महसुल उठाउन निर्णय भएको एवम् उक्त जाँचबुझ समिति अवैध र गैह्र कानुनी छ भनी सार्वजनिक सरोकारको विषयको रुपमा प्रश्न उठाई प्राधिकरणसमेतलाई विपक्षी बनाई सम्मानीत सर्वोच्च अदालतमा दर्ता भएको मुद्दा हाल विचाराधीन रहेको अवस्थामा प्राधिकरणले छुट महसुल लिने भनी गरेको निर्णय तथा जारी गरेको बिलबिजक उपर प्राधिकरण तथा विद्युत नियमन आयोगको नियमानुसार सेवा शुल्कधरौटी राखी अधिकार प्राप्त निकायमा पुनरावलोकन गर्न सक्ने सुविधालाई समेत प्रभावित हुने गरी मन्त्रालयबाट उक्त जाँचबुझ कमिटी गठन हुनु निर्धारित विधि र प्रकृया सम्मत नहुनुको साथै क्षेत्राधिकार विहिन भएको देखिएकोले विधिको शासन, संस्थागत हित एवम् पदिय दायित्व र कर्तव्य पालन गर्दै सो सम्बन्धमा आफ्नो मत दर्ज गरेको हुँ ।
नेपाल विद्युत प्राधिकरण ऐन, २०४१ को दफा १५ को उपदफा (४) मा 'समितिको बैठकमा बहुमतको राय मान्य हुनेछ र मत बराबर भएमा बैठकको अध्यक्षता गर्ने सञ्चालकले निर्णयात्मक मत दिनेछ' भन्ने व्यवस्थाले सञ्चालक समितिका सबै पदाधिकारीहरू बीच कुनै निर्णयमा मतैक्य हुन नसकी सञ्चालकहरु बीच फरक फरक राय रहन सक्ने अवस्थाको कल्पना गरी त्यस्तो अवस्थामा बहुमतको राय मान्य हुनेछ भन्ने व्यवस्था गरेको देखिँदा कुनै प्रस्ताव वा सो सम्बन्धी निर्णयमा असहमत हुने सञ्चालकले फरक राय लेख्न सक्ने सुविधा उक्त कानूनले दिएकै र अभ्यासमा समेत रहेको तहाँलाई अवगतनै छ । सार्वजनिक पदमा रहेको कर्मचारीले आफ्नो विवेकमा उचित लागेको मत दिन र निर्णय गर्न सक्ने अधिकार हुने सार्वजनिक सेवाको विशेषता, अधिकार र कर्तव्य हुने व्यहोरा समेत अनुरोध छ ।
उल्लिखित अभ्यासले कुनै पनि विषयको गाम्भिर्यतालाई फरक ढंगले मूल्यांकन गर्न, निर्णय भइसकेपछि कार्यान्वयन गर्दा आइपर्ने जटिलता आंकलन गर्न, भए गरेका निर्णयहरु विधि सम्मत छन् छैनन् भनि विचार र विश्लेषण गरी पुनरावलोकन गर्न एवम् विधिसम्मत र परिपक्व निर्णय गर्नसमेत मद्दत पुग्ने नै देखिँदा सोलाई अन्यथा नलिईदिनु हुन अनुरोध छ ।"
माओवादीप्रति जनमत सकारात्मक : दाहाल,"काठमाडौँ माओवादी केन्द्रका अध्यक्ष पुष्पकमल दाहालले स्थानीय तहको उपनिर्वाचन र पत्रकार महासंघ निर्वाचन परिणामले माओवादीप्रति जनमत सकरात्मक देखिएको बताएका छन् ।
उपनिर्वाचनको परिणामपछि उत्साहित दाहालले गत साता भएको पत्रकार महासंघको निर्वाचनमा पार्टीको निकट संगठन प्रेस सेन्टरले एक कोषाध्यक्ष र छ केन्द्रीय सदस्य जितेपछि सन्तुष्टि जनाएका हुन् ।
उनले कांग्रेस निकट प्रेस युनियन र एमालेको प्रेस चौतारीको गठजोड भए पनि सेन्टरले कोषाध्यक्षसहित केन्द्रीय सदस्य, जिल्ला अध्यक्ष जित्नु सकारात्मक संकेत भएको बताए ।
स्थानीय तह उपनिर्वाचन र पत्रकार महासंघको चुनावी परिणामले उत्साहित बनाएको छ, उनले भने, पत्रकार साथीहरु सचेत भएर सेन्टरलाई जिताउनु भयो । यो जनमत सकारात्मक मान्नुपर्छ ।
दाहालले आफ्नो निवास खुमलटारमा बिहीबार महासंघमा जित्ने कोषाध्यक्ष, केन्द्रीय सदस्य र जिल्ला अध्यक्षलाई बधाई दिएका थिए ।
सेन्टरले पत्रकार महासंघको ५१ सदस्यीय केन्द्रीय समितिमा कोषाध्यक्षसहित ६ केन्द्रीय सदस्य जितेको थियो ।"
सूर्यदर्शन सहकारी ठगीमा लामिछानेसहित ५१ जनाबाट १ अर्ब ३५ करोड असुल्न प्रहरी राय,"पोखरा प्रहरीले पोखराको सूर्यदर्शन सहकारीका १८ हजार ७ सय सर्वसाधारणको बचत अपचलनमा अन्य ५० जनालाई जस्तै रास्वपा सभापति रवि लामिछानेलाई पनि मुद्दा चलाउने सिफारिससहित प्रतिवेदन बुझाएको छ । लामिछानेविरुद्ध सहकारी ठगी र संगठित अपराधमा चारदेखि ६ वर्ष तथा थप ५० प्रतिशत र सम्पत्ति शुद्धीकरणमा दुईदेखि १५ वर्ष कैद र २८ करोड बिगो र त्यति नै जरिवाना असुल गर्ने मागसहित मुद्दा चलाउन सिफारिस गरिएको छ ।
सरकारी वकिल कार्यालयले प्रतिवेदन अध्ययन गरेर मुद्दा दर्ता गर्ने जनाएको छ ।
सूर्यदर्शन सहकारी ठगीमा पक्राउ परेका तथा फरार रहेका १९ व्यक्तिविरुद्ध २०८० असोज १८ मा मुद्दा दर्ता भइसकेको छ । मुद्दा चलाइएकामध्ये गोर्खा मिडिया नेटवर्कका अध्यक्षसमेत रहेका जीबी राई फरार छन्, सोही कम्पनीका सञ्चालक कुमार रम्तेल पुर्पक्षका लागि २०८० भदौदेखि कास्की कारागारमा छन् ।
अब लामिछानेसहित ३२ जनलाई मुद्दा चलाउन र समग्रमा सहकारीको कुल १ अर्ब ३५ करोड असुल गर्न प्रहरीको राय छ ।
सूर्यदर्शन सहकारीबाट गितेन्द्रबाबु (जीबी) राईमार्फत लामिछानेको ग्लोबल आईएमई बैंकको खातामा ७५ लाख जम्मा भएको तथा सूर्यदर्शन सहकारीमा नै लामिछानेको नाममा पेस्की जनाई ५० लाख गोर्खा मिडियामा भुक्तान भएको प्रमाण भेटिएको प्रहरीको दाबी छ । त्यस्तै, सूर्यदर्शनसहितका सहकारीको रकम अपचलन गरी लामिछाने सेयरधनी तथा प्रबन्ध निर्देशक भएको समयावधिमा गोर्खा मिडिया नेटवर्कमा २६ करोड १४ लाख ४४ हजार रकमान्तर भएको प्रहरीको दाबी छ । यसरी कुल २७ करोड ८९ लाख ४४ हजार ७ सय ५ रुपैयाँ बिगो दाबी गरिएको हो ।
लामिछानेले बयानका क्रममा सहकारीको बचत हिनामिना गर्ने कार्यमा आफ्नो संलग्नता नरहेको दाबी गर्दै आएका थिए । उनले सहकारी संस्थाबाट अपचलन भएपश्चात् बैंक खातामा जम्मा भएको रकम परिचालन गर्ने कार्यमा खाता सञ्चालकका रूपमा मात्रै आफू संलग्न रहेको र उक्त खातामा जम्मा भएको रकम सम्बन्धमा सहकारीबाटै आएको भनी थाहा नभएको दाबी गरेका थिए । तर उनले सहकारीलाई किस्ता तिर्न कम्पनीकै सञ्चालकका रूपमा काटेका चेकहरूको प्रतिलिपि प्रहरीले संकलन गरेको छ ।
पटकपटक विभिन्न सहकारीबाट रकम निरन्तर रूपमा कम्पनीको खातामा जम्मा भएको र लामिछानेले दस्तखत गरी काठमाडौंको स्वर्णलक्ष्मी, पोखराको सूर्यदर्शन र बुटवलको सुप्रिम सहकारीलाई किस्ता भुक्तानी दिएको पाइएको अनुसन्धान प्रतिवेदनमा उल्लेख छ । त्यस्तै लामिछाने सञ्चालक रहेको गोर्खा मिडियाको खातामा वीरगन्जको सानो पाइला सहकारीबाट पनि रकम जम्मा भएको बैंक स्टेटमेन्ट फेला परेको प्रहरी अनुसन्धान प्रतिवेदनमा उल्लेख छ ।
चेकमा रहेको हस्ताक्षर लामिछानेकै भएको विधि विज्ञान प्रयोगशालाको परीक्षणबाट पनि पुष्टि भएको प्रतिवेदनमा उल्लेख छ । निज सञ्चालक रहेको गोर्खा मिडिया नेटवर्क प्रालिको सहकारी संस्थाहरूसँगको कारोबारको विषयमा आफू अनविज्ञ रहेको भन्ने विषय खण्डित हुने देखिन्छ, प्रतिवेदनमा भनिएको छ ।
लामिछानेले सहकारी ऐन, २०७४ को दफा १२२ को उपदफा (छ), (ढ) र (त) को कसुर गरेको प्रहरीको दाबी छ । उपदफा (छ) मा झूट्टा वा गलत विवरण पेस गरी कर्जा लिएमा, राखेको धितो कच्चा भएका वा ऋण हिनामिना गरेमा कसुर गरेको मानिने उल्लेख छ । खण्ड (ढ) मा मिति, अंक वा व्यहोरा फरक पारी सहीछाप गरीगराई कागजात बनाई वा बनाउन लगाई जालसाजी गरे वा गराएमा कसुर ठहर्ने उल्लेख छ ।
खण्ड (त) मा सहकारी संस्थालाई हानिनोक्सानी पुर्याउने उद्देश्यले कसैले कुनै काम गराउन वा नगराउन, मोलाहिजा गर्न वा गराउन, कुनै किसिमको रकम लिन वा दिन, बिनामूल्य वा कम मूल्यमा कुनै माल, वस्तु वा सेवा लिन वा दिन, दान, दातव्य, उपहार वा चन्दा लिन वा दिन, गलत लिखत तयार गर्न वा गराउन, अनुवाद गर्न वा गराउन वा गैरकानुनी लाभ वा हानि पुर्याउने बदनियतले कुनै कार्य गरे वा गराएमा कसुर ठहर्ने व्यवस्था छ ।
खण्ड (छ) र (त) को कसुर गर्दा दफा १२४ को उपदफा (१) को खण्ड (घ) को (४) बमोजिम कैद सयाय हुने व्यवस्था छ । यस्तो कसुरमा बिगो १ करोडदेखि १० करोडसम्म भए ४ देखि ६ वर्षसम्म कैद सजाय हुने उल्लेख छ । त्यस्तै खण्ड (ढ) बमोजिमको कसुर गर्दा दफा १२४ को उपदफा (१) को (ङ) बमोजिम १० वर्षसम्म कैद सजायको व्यवस्था छ । यिनै दफा उल्लेख गरेर प्रहरीले लामिछानेलाई ४ देखि ६ वर्षसम्मको सजाय माग गरेको छ ।
त्यस्तै, लामिछानेले सम्पत्ति शुद्धीकरण (मनी लाउन्डरिङ) निवारण ऐन, २०६४ ले निषेधित गरेको खण्ड (क), (ख) र (ग) को कसुर गरेकाले उनीविरुद्ध मुद्दा चलाउनुपर्ने प्रहरी अनुसन्धान प्रतिवेदनमा उल्लेख छ । ऐनको खण्ड (क) मा सम्पत्तिको गैरकानुनी स्रोत लुकाउने वा छल्ने वा कसुरमा संलग्न व्यक्तिलाई कानुनी कारबाहीबाट बचाउन सहयोग गर्ने उद्देश्यले कसुरबाट प्राप्त सम्पत्ति हो भन्ने थाहा पाउँदापाउँदै वा विश्वास गर्नुपर्ने मनासिब आधार हुँदाहुँदै त्यस्तो सम्पत्ति कुनै पनि प्रकारले रूपान्तरण वा हस्तान्तरण गर्ने कार्य गर्न वा गराउन नहुने उल्लेख छ ।
खण्ड (ख) मा कसुरबाट प्राप्त सम्पत्ति हो भन्ने थाहा पाउँदापाउँदै वा विश्वास गर्नुपर्ने मनासिब आधार हुँदाहुँदै त्यस्तो सम्पत्तिको सही प्रकृति, स्रोत, स्थान, निःसर्ग, कारोबार (मुभमेन्ट), स्वामित्व वा सो सम्पत्तिउपरको अधिकार लुकाउने, छल्ने वा बदल्ने कार्य गर्न वा गराउन नहुने उल्लेख छ । खण्ड (ग) मा कसुरबाट प्राप्त सम्पत्ति हो भन्ने जानीजानी वा विश्वास गर्नुपर्ने मनासिब आधार हुँदाहुँदै त्यस्तो सम्पत्ति प्राप्त गर्ने, प्रयोग गर्ने वा धारण गर्ने कार्य गर्न वा गराउन नहुने उल्लेख छ ।
यी कसुर गरेबापत लामिछानेलाई दफा ३० को उपदफा (१) बमोजिम बिगोको दोब्बर जरिवाना र कसुरको गाम्भीर्य हेरी २ वर्षदेखि १५ वर्षसम्म कैद गर्न प्रहरीको राय छ । कसुर प्रमाणित भए लामिछानेले २७ करोड ८९ लाखको दोब्बर रकम जरिवाना तिर्नुपर्नेछ । सांसदजस्तो सार्वजनिक पद धारण गरेको व्यक्ति भएकाले प्रत्येक मुद्दामा थप सजाय हुने कानुनी व्यवस्थाबमोजिमको माग पनि प्रहरीले गरेको छ ।
लामिछानेले संगठित अपराध निवारण ऐन, २०७० अन्तर्गत दफा ३(१), (२), (३ क) र (५) को कसुर गरेको प्रहरीको दाबी छ । दफा ३(१) मा कसैले संगठित अपराध गर्न वा गराउन नहुने, (२) मा उपदफा (१) को प्रयोजनका लागि कसैले आपराधिक समूहको लाभका लागि, आपराधिक समूहको निर्देशनमा, आपराधिक समूहको तर्फबाट, आपराधिक समूहसँग मिलेर वा आपराधिक समूहको संस्थापक सदस्य वा सदस्य भई जानीजानी कुनै गम्भीर अपराध गरेमा निजले संगठित अपराध गरेको मानिने उल्लेख छ । दफा ३ को उपदफा (३ क) मा प्रचलित कानुनबमोजिम तीन वर्षभन्दा बढी कैद सजाय हुने कसुर र दफा ५ मा कसैले पनि आपराधिक समूह स्थापना गर्न वा सञ्चालन गर्न वा गराउन वा जानीजानी आपराधिक समूहको सदस्य हुन वा कसैलाई सदस्य बनाउन नहुने उल्लेख छ । उक्त कसुर गरेबापत दफा ९(क) मा प्रचलित कानुनबमोजिम हुने सजायको अतिरिक्त थप ५० प्रतिशत सजाय गर्नुपर्ने प्रहरीको मागदाबी छ ।
सूर्यदर्शन सहकारी ठगी प्रकरणमा प्रहरीले ५१ जनालाई प्रतिवादी बनाएको छ । ढोरपाटन नगरपालिका प्रमुख देवकुमार नेपालीसमेत सूर्यदर्शन सहकारी ठगी मुद्दा प्रतिवादी हुन् । उनी बागलुङ र पोखरामा रहेको इमेज सहकारीको बचत अपचलनको कसुरमा पुर्पक्षका लागि बागलुङ कारागारमा थुनामा छन् ।
सहकारीपीडित कृष्णप्रसाद जैसीसमेतको जाहेरीका आधारमा कास्की प्रहरीले जीबी राई मुख्य योजनाकार रहेको सूर्यदर्शन ठगी प्रकरणमा अनुसन्धान गरी २०८० असोज १८ मा १९ जनालाई प्रतिवादी बनाएर कास्की जिल्ला अदालतमा अभियोगपत्र दायर गरेको थियो । जैसीको नेतृत्वमा एक हजार १ सय ५६ बचतकर्ताले १ अर्ब १४ करोड ७० लाख ७१ हजार रुपैयाँ बिगो दाबी गर्दै जाहेरी दिएका थिए ।
पोखरा महानगरपालिकाले विज्ञको टोली तयार गरी सूर्यदर्शनको वित्तीय विश्लेषण प्रतिवेदन तयार गरेपछि त्यसैलाई आधार मानेर प्रहरीले अनुसन्धान अघि बढाएको थियो । त्यही प्रतिवेदनमा लामिछानेको नाममा सहकारीमा ऋण देखिएको थियो । यद्यपि, त्यतिबेला उनलाई प्रतिवादी बनाइएको थिएन ।
सूर्यदर्शन बचतपीडित संघर्ष समितिले पुुनः माघ १६ मा लामिछानेसहित ६५ जनामाथि पूरक अनुसन्धानका लागि कास्की प्रहरीमा उजुरी बुझाएको थियो । माघ २२ मा जैसीसहित २५ जनाले पूरक जाहेरी दिए पनि तत्कालीन गृहमन्त्री लामिछानेले अनुसन्धानमा अवरोध गरेका थिए । फागुन २ मा जिल्ला सरकारी वकिल कार्यालय कास्कीबाट थप अनुसन्धानका लागि प्रहरीलाई निर्देशन प्राप्त भएको थियो । गत वैशाख २६ मा महानगरको टोलीले पुनः अर्को वित्तीय विश्लेषण तयार गरेर प्रहरीलाई हस्तान्तरण गरेको थियो । उक्त प्रतिवेदनमा १८ हजार ७ सय बचतकर्ताको १ अर्ब ३५ करोड ५३ लाख ५४ हजार रुपैयाँ अपचलन भएको उल्लेख थियो ।
सहकारी संस्था बचत रकम दुरुपयोगसम्बन्धी विशेष छानबिन समितिको प्रतिवेदनले समेत झन्डै ६५ करोड रुपैयाँ जीबी राई समूहको ६ वटा सहकारीबाट गोर्खा मिडिया नेटवर्कको खातामा गएको देखाएको थियो । प्रहरीले सूर्यदर्शनको जम्मा दायित्व १ अर्ब ५२ करोड ५५ लाख ४१ हजार ५ सय ६४ रुपैयाँ हुन आउने अनुसन्धान प्रतिवेदनमा उल्लेख गरेको छ ।
प्रहरीले प्रतिवादीमध्ये सबैभन्दा धेरै बिगो र सजायको मागदाबी जीबी राईको नाममा गरेको छ । उनलाई सम्पत्ति शुद्धीकरणमा एक अर्ब ८६ करोड ७३ लाख १९ हजार ५ सय ८ रुपैयाँ बिगोको मागदाबी प्रहरीले गरेको छ । त्यसमध्ये सहकारी ठगीतर्फ सामूहिक र व्यक्तिगत बिगो गरी ४४ करोड ५८ लाख ६२ हजार र राष्ट्र बैंक ऐनअन्तर्गत सामूहिक जिम्मेवारीतर्फ १८ करोड ४८ लाख ८ हजार रुपैयाँ रहेको छ ।
सहकारी ठगीमा ६ देखि ८ वर्षसम्म कैद, संगठित अपराधमा थप ५० प्रतिशत सजाय, राष्ट्र बैंक ऐन, २०५८ बमोजिम ३ वर्षसम्म कैद र सम्पत्ति शुद्धीकरणसम्बन्धी कसुरमा २ देखि १५ वर्षसम्म कैद र बिगोको दोब्बर जरिवानाको मागदाबी प्रतिवेदनमा गरिएको छ ।
पूर्वगृहमन्त्री लामिछाने र पूर्वडीआईजी जोशीसँगै कास्की प्रहरीको हिरासतमा रहेका नेचर नेस्टका सञ्चालक रामबहादुर खनाललाई पनि सहकारी ठगीमा ३ करोड २३ लाख २९ हजार ९ सय ३३ रुपैयाँसहित सम्पत्ति शुद्धीकरणमा २७ करोड ८९ लाख ४४ हजार रुपैयाँ बिगो माग गरिएको छ । सहकारी ठगीमा ३ वर्ष कैद, संगठित अपराधमा थप २५ प्रतिशत सजाय, सम्पत्ति शुद्धीकरणसम्बन्धी कसुरमा २ देखि १५ वर्षसम्म कैद र बिगोको दोब्बर जरिवानाको मागदाबी प्रतिवेदनमा गरिएको छ ।
सूर्यदर्शनको बचत अपचलनमा संलग्न लीला पछाईंलाई सम्पत्ति शुद्धीकरणमा २४ करोड ६७ लाख ७ हजार रुपैयाँ बिगो दाबी गरिएको छ । उनलाई सहकारी ठगीमा ४ देखि ६ वर्षसम्म कैद, संगठित अपराधमा थप ५० प्रतिशत सजाय, राष्ट्र बैंक ऐन, २०५८ बमोजिम ३ वर्षसम्म कैद र सम्पत्ति शुद्धीकरणसम्बन्धी कसुरमा २ देखि १५ वर्षसम्म कैद र बिगोको दोब्बर जरिवानाको मागदाबी प्रतिवेदनमा गरिएको छ ।
प्रतिवादीहरूमा सहकारीका सञ्चालक समितिका पदाधिकारी एवं सदस्यदेखि सहकारीको रकम अवैधानिक रूपमा लगानी भएका कम्पनीका सञ्चालकसम्म रहेको कास्की प्रहरी प्रवक्ता डीएसपी बसन्तकुमार शर्माले बताए । उक्त राय अध्ययन गरेपछि जिल्ला सरकारी वकिल कार्यालय कास्कीले अदालतमा मुद्दा दायर गर्नेछ ।
जिल्ला सरकारी वकिल कार्यालयले अनुसन्धान प्रतिवेदन प्राप्त गरेपछि अध्ययनका क्रममा रहेको जिल्ला न्यायाधिवक्ता कमला काफ्लेले बताइन् । प्रहरीको रायका आधारमा कुनकुन शीर्षकमा मुद्दा चलाउने गरी अभियोगपत्र लैजाने भन्ने अध्ययन भइरहेको उनको भनाइ छ । बिहीबार लामिछानेसहित गोर्खा मिडियाका पूर्वसञ्चालक जोशी, नेचर नेस्टका सञ्चालक रामबहादुर खनाल, सूर्यदर्शन सहकारी ठगीमा जोडिएकी लीला पछाईं, सहकारीका सञ्चालक समिति सदस्य कृष्णबहादुर गुरुङसहितलाई जिल्ला अदालतले ५ दिनको म्याद थप गरेको थियो । मंगलबार उनीहरूलाई म्याद थपका माग गर्दै अदालतमा उपस्थित गराउने तयारी छ । अनुसन्धान प्रतिवेदन अध्ययन गर्न समय लाग्छ, जिल्ला न्यायाधिवक्ता काफ्लेले भनिन्, सम्भवतः म्याद थपकै माग गर्छौं ।
पूर्वडीआईजी जोशी असोज ६ मा पक्राउ परेका थिए । सम्पत्ति शुद्धीकरणसम्बन्धी कसुरमा अनुसन्धानका लागि ९० दिनको हदम्याद उनी पक्राउ परेको मितिदेखि लागू हुँदा अब ४ दिनभित्र सरकारी वकिलको कार्यालयले अभियोगपत्र अदालतमा बुझाउनुपर्छ । त्यसपछि भने थुनछेक बहस सुरु हुन्छ । लामिछानेले गत कात्तिक २ देखि कास्की प्रहरीको हिरासतमा छन् ।
लामिछाने दम्पतीको खातामा २९ करोड कारोबार
रवि लामिछाने र श्रीमती निकिता पौडेलको बैंक खातामा अस्वाभाविक कारोबार भएको प्रहरीको दाबी छ । दम्पतीका नाममा सञ्चालनमा रहेका १७ वटा बैंक खाताबाट सन् २०१६ यता २९ करोडको कारोबार भएको छ ।
रविका ३, निकिताका १३ र एक संयुक्त बैंक खाता जाँच गर्दा यो अवधिमा २८ करोड ९१ लाख जम्मा गरिएको र २९ करोड ७ लाख झिकिएको विवरण अनुसन्धान प्रतिवेदनमा छ । सबैभन्दा धेरै कारोबार लामिछानेका नाममा ग्लोबल आईएमई बैंकमा रहेको बैंक खाताबाट गरिएको छ । उक्त ३०७०१०००३ नम्बरको खातामा सन् २०१६ डिसेम्बर ११ देखि २०२४ अक्टोबर १६ सम्म ८ करोड २६ लाख जम्मा गरिएको छ भने लगभग सबै रकम झिकिएको छ । त्यस्तै, लामिछाने र पौडेलका नाममा नेपाल बैंकमा रहेको ०६४००१० ००००१ नम्बरको संयुक्त खातामा ४ करोड १३ लाख ४३ हजार रुपैयाँको कारोबार भएको छ ।
निकिताको सिद्धार्थ बैंकमा रहेको ०२४१५१ नम्बरको खातामा चार वर्षमा ६ करोड ५७ लाख कारोबार भएको छ । यो कारोबार २०१८ सेप्टेम्बर १३ देखि २०२२ सेप्टेम्बर १ सम्मको हो । नेपाल इन्भेस्टमेन्ट मेगा बैंकमा निकिताका नाममा एउटा डलर खातासहित कुल तीन खाता रहेको प्रहरी प्रतिवेदनमा उल्लेख छ । खाता नम्बर १०१०१ १ मा सन् २०१६ सेप्टेम्बर २६ देखि २०२४ जुलाई १५ सम्म तीन करोड ७७ लाखको कारोबार भएको छ ।
त्यस्तै, सोही बैंकको अर्को खाता २०३९०१४९ मा २०२३ मे १४ देखि २०२४ नोभेम्बर २५ सम्म १ करोड ५ लाखको कारोबार भएको छ । उनकै ग्लोबल आईएमईको खाता नम्बर १३५० ००२६ मा २ करोड २९ लाख र नेपाल बैंक लिमिटेडको खातामा २ करोड ३२ लाख रुपैयाँ जम्मा भएको छ । यति ठूलो कारोबार भए पनि पछिल्लो समय उनीहरूका सबै खातामा गरेर कुल ७ लाख ७४ हजार रुपैयाँ मात्र मौज्दात राखिएको छ ।"
सम्पत्ति शुद्धीकरणमा लामिछानेबाट २७ करोड ८९ लाख बिगो असुल गर्नुपर्ने प्रहरीको राय,"कास्की कास्की प्रहरीले राष्ट्रिय स्वतन्त्र पार्टीका सभापति तथा पूर्वउपप्रधान तथा गृहमन्त्री रवि लामिछानेसँग सम्पत्ति सुद्धिकरण मुद्दामा २७ करोड ८९ लाखभन्दा बढी बिगो असुल गर्नुपर्ने राय दिएको छ ।
जिल्ला प्रहरी कार्यालय, कास्कीले सोमबार जिल्ला सरकारी वकिल कार्यालय, कास्कीमा बुझाएको सम्पत्ति शुद्धिकरणसम्बन्धी मुद्दामा उक्त रकम असुल गर्नुपर्ने राय दिएको हो ।
जिल्ला सरकारी वकिल कार्यालय, कास्कीबाट कान्तिपुरलाई प्राप्त कागजातअनुसार प्रहरीले लामिछानेबाट सम्पत्ति शुद्धिकरणमा २७ करोड ८९ लाख ४४ हजार सात सय पाँच रुपैयाँ बिगो असुल गर्नुपर्ने राय दिएको छ ।
सूर्यदर्शन सहकारी ठगीसम्बन्धी अनुसन्धान प्रतिवेदनमा लामिछानेसहित ५१ जनाविरुद्ध मुद्दा चलाउनुपर्ने राय पनि प्रहरीले दिएको छ । ती प्रतिवादीहरूबाट एक अर्ब ५१ करोड ४० लाख १९ हजार १ सय ९४ रुपैयाँ बिगो असुल गर्नुपर्ने राय प्रहरीको छ ।
लामिछानेविरुद्ध सहकारी ठगीसँगै सम्पत्ति शुद्धीकरणको मुद्दा चलाउनुपर्ने र बिगो असुल गर्नुपर्ने राय प्रहरीले दिएको छ । उक्त राय अध्ययन गरेपछि जिल्ला सरकारी वकिल कार्यालय कास्कीले अदालतमा मुद्दा दायर गर्नेछ । लामिछानेले गत कार्तिक २ देखि कास्की प्रहरीको हिरासतमा छन् ।"
सहकारी ठगी प्रकरण : लामिछानेसहित ५१ जनाबाट डेढ अर्ब असुल गर्नुपर्ने प्रहरीको राय,"पोखरा जिल्ला प्रहरी कार्यालय कास्कीले सोमबार जिल्ला सरकारी वकिल कार्यालयमा बुझाएको सूर्यदर्शन सहकारी ठगीसम्बन्धी अनुसन्धान प्रतिवेदनमा राष्ट्रिय स्वतन्त्र पार्टीका सभापति रवि लामिछानेसहित ५१ जनाविरुद्ध मुद्दा चलाउनुपर्ने राय व्यक्त गरेको छ । प्रहरीले उनीहरुबाट एक अर्ब ५१ करोड ४० लाख १९ हजार १ सय ९४ रुपैयाँ बिगो असुल गर्नुपर्ने राय प्रहरीको छ ।
जिल्ला प्रहरी कार्यालय कास्कीका प्रवक्ता डीएसपी वसन्तकुमार शर्माले ५१ मध्ये ३७ जना फरार रहेको बताए । उनीहरूलाई सहकारी ठगी, संगठित अपराध र सम्पत्ति शुद्धीकरणसम्बन्धी कसुरमा मुद्दा चलाउनुपर्ने प्रहरीको राय छ ।
प्रतिवादीहरू सहकारीका सञ्चालक समितिका पदाधिकारी एवं सदस्यदेखि सहकारीको रकम अवैधानिक रूपमा लगानी भएका कम्पनीका सञ्चालकसम्म छन् । पूर्वडीआईजी छविलाल जोशीदेखि बागलुङको ढोरपाटन नगरपालिकाका प्रमुख देवकुमार नेपाली समेत छन् । नेपाली बागलुङ र पोखरामा रहेको इमेज सहकारीको बचत अपचलनको अभियोगमा पुर्पक्षका लागि बागलुङ कारागारमा थुनामा छन् ।
जिल्ला सरकारी वकिल कार्यालयले अनुसन्धान प्रतिवेदन प्राप्त भएपछि अध्ययनको क्रममा रहेको जिल्ला न्यायाधिवक्ता कमला काफ्लेले बताइन् । प्रहरीको रायको आधारमा कुनकुन शीर्षकमा मुद्दा चलाउने गरी अभियोगपत्र लैजाने भन्ने अध्ययन भइरहेको उनको भनाइ थियो ।
बिहीबार लामिछानेसहित गोर्खा मिडियाका पूर्व सञ्चालक जोशी, नेचर हर्ब्सका सञ्चालक रामबहादुर खनाल, सूर्यदर्शन सहकारी ठगीमा जोडिएको लिला पछाईं, सहकारीका सञ्चालक समिति सदस्य कृष्णबहादुर गुरुङसहितलाई जिल्ला अदालतले ५ दिनको म्याद थप गरेको थियो । मंगलबार उनीहरुलाई म्याद थपको माग गर्दै अदालतमा उपस्थित गराउने तयारी छ । अनुसन्धान प्रतिवेदन अध्ययन गर्न समय लाग्छ, जिल्ला न्यायाधिवक्ता काफ्लेले भनिन्, सम्भवतः म्याद थपको माग गर्छौं ।
पूर्वडीआईजी जोशी असोज ६ मा पक्राउ परेका थिए । सम्पत्ति शुद्धीकरणसम्बन्धी कसुरमा अनुसन्धानका लागि ९० दिनको हदम्याद उनी पक्राउ परेको मितिदेखि लागू हुँदा अब ४ दिनभित्र अदालतले अभियोगपत्र अदालतमा बुझाउनुपर्छ । त्यसपछि भने थुनछेक बहस सुरु हुन्छ ।"
सभामुख घिमिरे र सांसद सापकोटा नातेदार भएको पुष्टि गर्न जनमतलाई चुनौती : सभामुख सचिवालय,"काठमाडौँ सभामुख देवराज घिमिरे र सांसद गोमा लाभ सापकोटा नातेदार भएको पुष्टि गर्न जनमत पार्टीलाई सभामुख देवराज घिमिरेको सचिवालयले चुनौती दिएको छ । सभामुखमाथि लगाएका गैरकानुनी, असभ्य र निराधार आरोप फिर्ता लिन पनि जनमतलाई सभामुखको सचिवालयले आग्रह गरेको छ ।
सभामुख घिमिरेका प्रेस सल्लाहकार शेखर अधिकारीले मंगलबार विज्ञप्ति जारी गर्दै जनमत पार्टीले सभामुखमाथि निन्दनीय व्यवहार गरेको उल्लेख गरेका छन् ।
'जनमत पार्टीलाई माननीय सापकोटा सम्माननीय सभामुखको नातेदार भएको भन्ने आरोप पुष्टि गर्न चुनौती दिन चाहन्छु,' अधिकारीले विज्ञप्तिमा लेखेका छन्, 'सभामुखले आफू निर्वाचित भएकै दिन संसद्को निष्पक्ष सञ्चालनका लागि राजनीतिक दलका सबै आबद्धता त्याग गर्नुभएको स्मरण गराउँदै सबै राजनीतिक दल र माननीय सदस्यहरूप्रति समान व्यवहार प्रदर्शन गर्नुभएकोमा कुनै शंका छैन ।'
पार्टीले विज्ञप्तिमा जनाएअनुसार सभामुखले संसद्मा कुनै भाषा, भेषभूषाको प्रयोग सम्बन्धमा भेद्भाव गरेको, विभेद गरेको, प्रस्ताव तथा समय प्रदान गर्दा संसदमा विभेद गरेको जस्ता आरोप अनर्गल, तथ्यहीन र काल्पनिक हुन् । सभामुख व्यक्तिमात्र होइन, संस्था पनि हो भन्ने स्मरण गराउँदै एउटा राष्ट्रिय पार्टीले सभामुख, संसद र संसद् सचिवालयप्रति प्रयोग गरेको भाषा र शब्द गैरजिम्मेवार र धम्कीपूर्ण छन् ।'
जनमत पार्टीका प्रवक्ता शरदसिंह यादवले सोमबार विज्ञप्ति जारी गर्दै सभामुख घिमिरेले सांसद गोमा लाभ सापकोटालाई पदमुक्त नगरी 'आपराधिक कार्य गरेको' र संसद् सञ्चालनका क्रममा नै नश्लवादी एवं रंगभेदी व्यवहार देखाएको आरोप लगाएका थिए । जनमत पार्टीले सांसद सापकोटा सभामुख घिमिरेको नातेदार भएको आरोप लगाएको छ ।
जनमतले आफ्नो सांसद सापकोटालाई पदबाट हटाउन चार पटक संसद् सचिवालयलाई पत्र लेखेको थियो । ती पत्रहरू बनावटी भएको र कानुन अनुसार पदमुक्त हुने कार्य सापकोटाबाट नभएको उल्लेख गर्दै सभामुखले सूचना निकालेका थिएनन् । अधिकारीले जारी गरेको विज्ञप्तिमा भनिएको छ, 'नेपालको संविधान, प्रतिनिधिसभा नियमावली, २०७९ र राजनीतिक दलसम्बन्धी ऐन, २०७३ को प्रावधानहरूको व्यवस्था बमोजिम सभामुखले गर्नुभएको निर्णयप्रति असहमति राख्दै जारी गरिएको विज्ञप्तीमा प्रयोग भएका शब्द र भाषा अत्यन्तै निन्दनीय, मिथ्या र भ्रमणपूर्ण छन् । संसदीय कार्यहरू संविधान, कानून, संसद नियमावली र अभ्यास बमोजिम सञ्चालन हुन्छन्; सभामुखले गरेका निर्णय पनि त्यसबाहिर छैनन् भन्ने स्पष्ट पार्न चाहन्छु ।'
सभामुखको सचिवालयले सांसद लाभलाई पदमुक्त नगर्ने सभामुखको निर्णयमा चित्त नबुझे कानुनी उपचार खोज्न पनि जनमत पार्टीलाई सुझाव दिएको छ । 'सापकोटाको कारबाही सम्बन्धमा संवैधानिककानुनी उपचारमा जाने विकल्प हुँदा हुँदै सभामुखमाथि लगाइएको गैरकानुनी, असभ्य र निराधार आरोपलाई फिर्ता लिन सम्बन्धित दललाई अपिल गर्दछु,' सभामुखको सचिवालयको आग्रह छ ।"
जनमतले सभामुखमाथि लगाएको आरोपको संसद् सचिवालयद्वारा खण्डन,"काठमाडौँ सभामुख देवराज घिमिरेले संसद् संचालनका क्रममा जातजाती र रंगका आधारमा भेदभाव गरेको भनी जनमत पार्टीले लगाएको आरोपको संघीय संसद् सचिवालयले खण्डन गरेको छ । संसद् सचिवालयले मंगलबार विज्ञप्ति जारी गर्दै सभामुखमाथि जनमत पार्टीले लगाएको आरोपको खण्डन गरेको हो ।
संसद् सचिवालयका सहायक प्रवक्ता अनन्तप्रसाद कोइरालाले विज्ञप्ति जारी गर्दै सभामुखमाथि जनमतले लगाएको आरोपको खण्डन गरेका छन् । जनमतले सोमबार विज्ञप्ति जारी गर्दै सभामुख घिमिरेमाथि जनमत पार्टीले गम्भीर आरोप लगाएको थियो ।
जनमत पार्टीका प्रवक्ता शरदसिंह यादवले सोमबार विज्ञप्ति जारी गर्दै सभामुख घिमिरेले सांसद गोमा लाभ सापकोटालाई पदमुक्त नगरी 'आपराधिक कार्य गरेको' र संसद् सञ्चालनका क्रममा नै नश्लवादी एवं रंगभेदी व्यवहार देखाएको आरोप लगाएका थिए ।
जवाफमा संसद् सचिवालयले लेखेको छ, 'प्रतिनिधिसभा सदस्य गोमा लाभ (सापकोटा) का सम्बन्धमा जनमत पार्टीबाट जारी भएको प्रेस विज्ञप्तिप्रति संघीय संसद सचिवालयको ध्यानाकर्षण भएको छ । संघीय संसद् सचिवालयबाट कुनै पनि जातजाति, वर्ण, रंग, लिङ्ग, समुदाय, भाषा, धर्म तथा शारीरिक अवस्था लगायतका कुनै पनि आधारमा विभेद नभएको र नहुने कुरा स्पष्ट पार्न चाहन्छौं ।'
सभामुख घिमिरेले कानुन बमोजिम गरेको कामका सम्बन्धमा जनमत पार्टीले आरोप लगाएको सचिवालयले लेखेको छ । 'जनमत पार्टीबाट समानुपातिक सदस्यमा निर्वाचित प्रतिनिधिसभा सदस्य गोमा लाभ (सापकोटा) लाई पार्टीको विधान बमोजिम कारबाही गरी साधारण सदस्य समेत नरहने गरी निष्कासन गरिएको भनी राजनीतिक दल सम्बन्धी ऐन, २०७३ को दफा ३५ को उपदफा (२) बमोजिमको प्रक्रिया अगाडि बढाइदिन संघीय संसद्को महासचिवलाई सम्बोधन गरी पत्र लेखी आएपछि संघीय संसद् सचिवालयले सो विषयमा नेपालको संविधान र सम्बन्धित कानुनहरू (प्रतिनिधि सभा नियमावली, २०७९ र राजनीतिक दल सम्बन्धी ऐन, २०७३) का प्रावधानहरूको व्यवस्थाबमोजिम निर्णयार्थ पेस गरेको र सभामुखले कानुन बमोजिम निर्णय गर्नुभएको व्यहोरा जानकारी गराउन चाहन्छौं,' सचिवालयको विज्ञप्तिमा उल्लेख छ ।"
"सभामुखमाथि जनमतको गम्भीर आरोप, राजीनामा गर्न माग","काठमाडौँ प्रतिनिधिसभाका सभामुख देवराज घिमिरेमाथि जनमत पार्टीले गम्भीर आरोप लगाएको छ । जनमत पार्टीका प्रवक्ता शरदसिंह यादवले सोमबार विज्ञप्ति जारी गर्दै सभामुख घिमिरेले सांसद गोमा लाभ सापकोटालाई पदमुक्त नगरी 'आपराधिक कार्य गरेको' र संसद् संचालनका क्रममा नै नश्लवादी एवं रंगभेदी व्यवहार देखाएको आरोप लगाएका छन् ।
जनमतले आफ्ना सांसद सापकोटालाई पदमुक्त गर्न सभामुखलाई पत्र लेखेको थियो । सभामुख घिमिरेले सांसदलाई कारबाही गर्नका लागि जनमतले नक्कली कागज तयार पारेको भन्दै पदमुक्त नहुने निर्णय गरेका थिए ।
सभामुखको सोही निर्णयविरुद्ध जनमतले विज्ञप्तिमार्फत गम्भीर आरोप लगाएको हो । 'दलले गरेको कारबाहीलाई बदर गर्दा संसद् सचिवालयले दलको सर्वोच्चतालाई मात्रै हनन गरेको छैन कि सभामुखले कुनै पार्टी विशेषको एउटा कार्यकर्ता बनी आफ्नो अधिकार क्षेत्रभन्दा बाहिर गएर गैरकानुनी, गैरसंवैधानिक, बहुदलीय संसदीय व्यवस्था तथा लोकतन्त्रमाथि नै आँच आउने गरी आपराधिक कार्य गरेको छ,' जनमतको विज्ञप्तिमा उल्लेख छ, 'यदि सभामुखलाई आफ्नो अधिकार क्षेत्रबाहिर गएर स्वेच्छाचारिता गर्न दिइयो भने यो एउटा नजिर कायम हुन्छ र यो लोकतन्त्रकै लागि ठूलो खतरा साबित हुनेछ ।'
सांसद सापकोटा सभामुख घिमिरेको नातेदार रहेको र एमालेमा प्रवेश गर्ने प्रतिबद्धता जनाएकाले कारबाही नगरिएको पनि जनमतको आरोप छ ।
'कोही प्रतिनिधिसभा सदस्य सभामुखको नातेदार र समुदायको मान्छे पर्यो भन्दैमा र सभामुखको (पूर्व) पार्टी नेकपा (एमाले)मा जाने बचनबद्धता गर्यो भन्दैमा जनमत पार्टीको केन्द्रीय समितिले सम्पूर्ण प्रक्रिया पुर्याई कारबाही सदर गरिसकेको सदस्यलाई यसरी गैरसंवैधानिक कदमद्वारा रक्षा गर्ने सभामुखले अविलम्ब राजीनामा दिनु पर्दछ,' जनमतको माग छ ।
सभामुखले विगतमा पनि संसद्मा भाषा र भेषभूषाको प्रयोग सम्बन्धमा, जनमत पार्टीसहित मधेस केन्द्रित दलका सांसदहरूलाई दिने विशेष समय र आकस्मिक समय सम्बन्धमा, रंगभेदविरुद्ध सार्वजनिक महत्त्वको प्रस्ताव दर्ता गर्ने सम्बन्धमा र सो प्रस्ताव टेबल गर्ने सम्बन्धमा चरम नश्लवादी र रंगभेदी व्यवहार देखाउँदै आएको जनमतको आरोप छ ।
यसअघि जनमत पार्टीका अध्यक्ष सीके राउतले सभामुख घिमिरेलाई भेटेरै सांसद सापकोटालाई पदमुक्त गर्न दबाब दिएका थिए । उनले उक्त भेटमा पनि सभामुखले पक्षपात गरेकाे आरोप लगाएका थिए ।"
सेवा लिन घूस खुवाउन नपरोस् भनी काठमाडौं१६ का जनताले मत परिवर्तन गर्नुभयो : पराजुली,"काठमाडौँ राष्ट्रिय स्वतन्त्र पार्टीले काठमाडौं महानगरपालिका वडा नम्बर१६ को अध्यक्षमा जित हासिल गरेको छ । यो जितसँगै रास्वपा स्थानीय सरकारमा सहभागी भएको छ ।
यो जित पुराना दलहरूप्रति जनताको असन्तुष्टि, रास्वपाले जनतामा जगाएको राजनीतिप्रतिको विश्वाससँगै सत्ता सञ्चालन गरिरहेका राजनीतिक दलहरूको कुशासनविरुद्ध जनताको मतका रूपमा रास्वपाले व्याख्या गरेको छ ।
काठमाडौं १६ को अध्यक्षमा रास्वपाकी उम्मेदवार रोजिना श्रेष्ठले २ हजार ९ सय २ मत ल्याएर जित हासिल गरेकी हुन् । सरकारको नेतृत्व गरिरहेको एमालेका उम्मेदवार लक्ष्मीरत्न तुलाधर २ हजार २२० मत ल्याएर दोस्रो भए भने सत्तारुढ कांग्रेसका उम्मदवार देवेन्द्र पाठक २ हजार २ सय १४ मत ल्याएर तेस्रो भए । यो वडाको अध्यक्षमा उम्मेदवार बनेका एकीकृत समाजवादीका मीनबहादुर मानन्धरले ६५१ र राप्रपाका श्यामकृष्ण श्रेष्ठले ६२२ मत ल्याए भने स्वतन्त्र उम्मेदवार देवेन्द्रकुमार श्रेष्ठले ३१४ मत प्राप्त गरे ।
काठमाडौं १६ मा प्राप्त जित जागरुक र स्वतन्त्र मतदाताले गरेको 'मत परिवर्तन' भएको रास्वपाको स्थानीय तह उपनिर्वाचन केन्द्रीय संयोजन समितिका संयोजक गणेश पराजुलीले बताए । काठमाडौं महानगरपालिका वडा नम्बर १६ रहेको प्रतिनिधिसभा निर्वाचन क्षेत्र नम्बर ७ बाट सांसदसमेत रहेका पराजुलीले सचेत जनताले कर तिरेपछि सम्मानसहित सेवा दिने उम्मेदवारलाई निर्वाचित गरेको उनको टिप्पणी छ ।
'जनतासँग प्रत्यक्ष जोडिएर सेवा प्रवाह गर्नका लागि स्थानीय तहको सरकार, त्यसमा पनि वडा अध्यक्ष सबैभन्दा महत्त्वपूर्ण पद हो । स्थानीय सरकारमा थिति बसाल्न सक्यौं भने धेरै कुरामा सहज गर्न सकिन्छ भनेर चुनावी प्रचारका क्रममा जनतासँग परामर्श गरेका थियौं,' पराजुलीले भने, 'वडामा हेल्प डेस्क राख्ने, सेवा प्राप्त गर्न घूस खुवाउन नपरोस् भन्ने विषय जनताले राख्नुभयो । सहरभित्र पनि सेवा सहज रूपमा पाउन नसकिएको गुनासो जनताको रह्यो, शक्तिसँग जोडिने र घुस खुवाउने प्रवृत्ति मौलायो भन्ने थियो । यी कुराबाट आजित भएका जनताले १६ नम्बर वडामा मत परिवर्तन गर्नुभयो ।'
रास्वपाका उम्मेदवारलाई मतदान नभई मत लगानी गर्न काठमाडौं  १६ का जनतालाई आग्रह गरिएको पराजुलीले बताए । 'अहिलेसम्म मतदान गर्यौं । अब मत लगानी गरौं भन्यौ । मत लगानी गर्ने हो र रास्वपाप्रति लगानी गर्ने हो भनेर मतदातालाई सचेत बनायौं र जनता सचेत भएकाले निर्धक्कसँग भोट हाल्नुभयो,' उनले भने ।
२०७९ को स्थानीय तह निर्वाचनमा काठमाडौं१६ को अध्यक्ष कांग्रेले जितेको थियो । त्यतिबेला जनतासामू गरेका आश्वासन पूरा नगरेकाले अहिले जनताले रास्वपालाई चुनेको पराजुलीले बताए । पुराना राजनीतिक दलहरूले आश्वासन दिएर ढाँटेको, अल्मल्याउने कुरा गरेको, भ्रष्टाचारमा संलग्न भएको तर सुशासनका कुरा गरेको सचेत जनताले पत्ता लगाएको उनको भनाइ थियो ।
काठमाडौं १६ को वडाध्यक्ष निर्वाचनमा रास्वपाले सभापति रवि लामिछानेलाई पक्राउ गरेर हिरासतमा राखेको विषय पनि मतदातासमक्ष राखेको पराजुलीले बताए । उनले भने, 'सभापति लामिछानेमाथि राजनीतिक प्रतिशोध साँधेर पक्राउ गरिएको, सरकार संचालनमा सामेल भएका दलहरू नयाँ दललाई केही गर्न दिँदैनन् भन्ने कुरा जनतामा राख्यौं । जनतामा रास्वपा र सभापति लामिछानेप्रति सहानुभूति भएको पायौं ।'
लामिछानेको पक्राउविरुद्ध सडक प्रदर्शन गरेको रास्वपाले पछिल्लो समय जनतामा उक्त मुद्दा लिएर जाने निर्णय गरेको थियो । सभापति लामिछानेमाथि कसरी राजनीतिक प्रतिशोध साँधिएको हो भन्ने कुरा स्थानीय तह उपनिर्वाचन हुने ठाउँमा बताउने अभियानअन्तर्गत काठमाडौं १६ मा स्पष्ट पारिएको उनले बताए ।"
लोकसेवाको राय बाइपास गरेर प्रहरी र सशस्त्र प्रहरीसम्बन्धी मस्यौदा मन्त्रिपरिषद्मा,"काठमाडौँ गृह मन्त्रालयले लोक सेवा आयोगले दिएको रायलाई बाइपास गरेर नेपाल प्रहरी र सशस्त्र प्रहरी बल (एपीएफ) सम्बन्धी ऐनको मस्यौदा स्वीकृतिका लागि मन्त्रिपरिषद्मा पठाएको छ । मस्यौदाका केही महत्त्वपूर्ण प्रावधान हेरफेर गर्न लोक सेवाले सुझाव दिएको थियो । तर, मन्त्रालयले सुझाव सम्बोधन नगरी सुरुकै मस्यौदा प्रधानमन्त्री तथा मन्त्रिपरिषद् कार्यालयमा पठाएको हो ।
प्रहरी र सशस्त्र प्रहरीसम्बन्धी कानुनलाई संशोधन तथा एकीकरण गर्न विधेयकको मस्यौदा तयार पारिएको हो । हाल नेपाल प्रहरी २०१२ र सशस्त्र प्रहरी २०५८ सालमा बनेको ऐनका भरमा छन् । दुवै ऐन संशोधन गरेर सरकारले सेवा र सर्तसम्बन्धी प्रबन्ध गर्न लागेको छ । मन्त्रिपरिषद्बाट मस्यौदा पारित गरेर आगामी संघीय संसद्मा विधेयकका रूपमा पेस गर्ने सरकारको तयारी छ ।
मस्यौदामा दुवै प्रहरी महानिरीक्षक (आईजीपी) नियुक्तिका लागि गृह मन्त्रालयका सचिवको अध्यक्षतामा सिफारिस समिति राख्ने प्रावधान छ । यो व्यवस्थाप्रति लोक सेवाको असहमति छ । गृह सचिवको साटो लोक सेवाका अध्यक्ष वा अध्यक्षले तोकेका सदस्यको नेतृत्वमा सिफारिस समिति राख्नुपर्ने राय लोक सेवाले दिएको छ । महानिरीक्षक बढुवाका लागि ज्येष्ठतालाई पहिलो प्राथमिकतामा राख्न राय दिइएको छ ।
तर, गृहको कानुन महाशाखाबाट अन्तिम रूप दिएर गृह सचिव गोकर्णमणि दुवाडीले प्रस्ताव गरेको फाइललाई गृहमन्त्री रमेश लेखकले स्वीकृत गरी आइतबार मन्त्रिपरिषद् कार्यालय पठाइएको मस्यौदामा लोक सेवाको रायलाई समेटिएको छैन ।
गृह सचिव अध्यक्ष, प्रधानमन्त्री कार्यालयका सचिव सदस्य र अवकाशमा जाने महानिरीक्षक सदस्य सचिव रहेको समितिले आईजीपीका लागि सम्भावित २ जनाको नाम सिफारिस गरेर मन्त्रिपरिषद्मा पेस गर्ने र त्यसमध्ये उपयुक्त लागेका व्यक्तिलाई महानिरीक्षक बनाउने व्यवस्था प्रस्तावित ऐनमा समेटिएको छ । तर लोक सेवाले आईजीपी नियुक्ति सिफारिस मन्त्रालयका सचिवको अध्यक्षतामा रहने समितिबाट गर्दा निष्पक्ष निर्णय हुनेमा प्रश्न उठाएको छ ।
गृहले आईजीपी र अतिरिक्त महानिरीक्षक (एआईजी) को पदावधि समान ३ वर्ष हुने गरी मस्यौदा बनाएको छ । यसमा पनि लोक सेवाले असहमति जनाएको छ । समान पदावधि राख्दा अनुपयुक्त हुने भन्दै आईजीपीको ३ र एआईजीको ४ वर्ष कायम गर्न लोक सेवाले राय दिएको छ । डीआईजीको ५, एसएसपीको ८ र एसपीको १० वर्ष पदावधि राख्नुपर्ने लोक सेवाको राय छ ।
संविधानमै बढुवा गर्दा अपनाउनुपर्ने सामान्य सिद्धान्तमै लोक सेवा आयोगको परामर्श लिनुपर्ने विषय समेटिएको भन्दै लोक सेवाले यसरी गठन हुने बढुवा समितिमा आयोगको प्रतिनिधित्व हुनुपर्ने जनाएको हो । तर गृह मन्त्रालयले भने आयोगको सुझाव बाध्यकारी नहुने जिकिर गरेको छ ।
मन्त्रिपरिषद्को गत असोज १८ को बैठकले प्रस्तावित कानुन रायका लागि लोक सेवा पठाउने निर्णय गरेको थियो । सोहीबमोजिम गृह मन्त्रालयबाट अघि बढेको मस्यौदा अर्थ र कानुनबाट राय लिएर परामर्शका लागि लोक सेवामा पठाइएको थियो । लोक सेवाले त्यस क्रममा प्रहरी महानिरीक्षक बसन्त कुँवर र सशस्त्र प्रहरी महानिरीक्षक राजु अर्याल तथा गृहसचिव दुवाडीसहितका अधिकारीसँग मस्यौदामा छलफल गरेको थियो ।
हाल दुवै प्रहरी महानिरीक्षकको बढुवा मन्त्रिपरिषद्ले गर्दै आएको छ । हाल एआईजी र एआईजी नभएको अवस्थामा डीआईजीमध्येबाट ज्येष्ठता, कार्यकुशलता, कार्यक्षमतासहितका आधारमा नियुक्ति गर्ने व्यवस्था दुवै प्रहरीका नियमावलीमा छ । सेवा र सर्तका प्रावधानलाई ऐनमा राख्ने तयारीसाथ विधेयकको टुंगो लागेकोमा अब महानिरीक्षक बढुवा गर्दा हाल कायम रहेको ज्येष्ठतालाई तेस्रो नम्बरमा लगेर कार्यकुशलता र कार्यक्षमतालाई मूल्यांकनको आधार बनाइने भएको छ ।
सेवा र सर्तका प्रावधान ऐनमा समेट्न सर्वोच्च अदालतले परमादेश दिएपछि बाध्य भएर ऐन संशोधनका लागि सरकारले प्रक्रिया अघि बढाएकोमा ऐनमै कर्मचारी, नेता र शक्तिकेन्द्रको चलखेललाई थप बढावा दिने गरी प्रावधान राखिएको छ । आईजीपी अवकाशको एक महिनाअगावै एआईजी र नभएको खण्डमा डीआईजीमध्ये दुई जनालाई सिफारिस गरिने प्रस्ताव राखिएको छ । यसले पनि आईजीपीका लागि बहालवाला आईजीपी पदमा छँदै शक्तिकेन्द्रबाट थप चलखेल गर्नलाई कानुनबाटै बाटो खुलाइएको प्रहरी अधिकारीहरूको टिप्पणी छ । उनीहरूका अनुसार बढुवामा लोक सेवाको भूमिका नराखिए कर्मचारी र नेता मिलेर दुवै प्रहरी संगठनलाई थप गिजोल्न आधार बन्नेछ ।
दुवै प्रहरीमा हाल कायम ३० वर्षे प्रावधान भने हटाउने गरी कानुनी प्रबन्ध गरिएको छ । त्यस्तै जवान र हबलदार १६ वर्ष, जुनियर अधिकृत (असईसई) १८ वर्ष र निरीक्षकदेखि माथिका तहमा कार्यरतले २० वर्ष पुगेमा पेन्सनमा जाने प्रस्ताव राखिएको छ । यसैगरी आईजीपीको उमेरहद ६० वर्ष, एआईजी र डीआईजीको ५९, एसएसपी र एसपीको ५८, डीएसपी र निरीक्षकको उमेरहद ५७ वर्ष हुने व्यवस्था राखिएको छ । प्रहरी निरीक्षकमा भर्ना हुन अब २५ वर्ष ननाघेको प्रावधानलाई हटाएर २७ वर्ष राखिएको छ ।
निजामतीतर्फ भने खरिदारदेखि सचिवसम्मका सबै कर्मचारीको बढुवामा लोक सेवाको संलग्नता र भूमिका हुने गरेको छ । यसअघि सरकारबाट भएका मनोमानी निर्णयमा लोक सेवाकै कारण लगाम लागेको थियो । २०७४ सालमा नेपाल प्रहरीका तत्कालीन आईजीपी उपेन्द्रकान्त अर्याल अवकाशमा गएपछि नेतृत्वका लागि डीआईजीहरू नवराज सिलवाल, प्रकाश अर्याल, जयबहादुर चन्द र बमबहादुर भण्डारी प्रत्याशी दिए ।
उनीहरूमध्ये वरीयतामा तेस्रोमा रहेका चन्दलाई तत्कालीन सरकारले आईजीपी बनाएपछि सिलवाल सर्वोच्च अदालत गएका थिए । पदभार सम्हाल्न नपाउँदै चन्दको बढुवा तत्कालीन प्रधानन्यायाधीश सुशीला कार्कीको इजलासले बदर गरेको थियो ।
सर्वोच्चले लोक सेवाबाट प्रतिस्पर्धी चारै जनाको कार्यसम्पादन मूल्यांकन फाइल झिकाउदा अर्याल सबैभन्दा अगाडि देखिएका थिए । लोक सेवाको सोही फाइलका आधारमा अर्याल नै आईजीपी बनेका थिए । विगतमा सरकारबाट भएका यस्तै खालका तजबिजीलाई रोक्न बढुवा सिफारिसमा संवैधानिक अंक लोक सेवालाई समेट्न राय दिइएको आयोगको भनाइ छ ।"
सवा एक प्रतिशत अभिमतको वजन,"काठमाडौँ सन् २०२४ निर्वाचन वर्ष का रूपमा अंकित हुँदै हामीबाट बिदा हुँदैछ । यो वर्ष विश्वको करिब आधा जनसंख्याले ड्यान्स अफ डिमोक्रेसी भनिने निर्वाचनमा भाग लिने वा, 'नृत्यमग्न हुने' अवसर पाए । विश्वका ४० वटा देश राष्ट्रपति वा संसदीय निर्वाचनमा सहभागी भए । स्थानीय तहहरूको निर्वाचन भएका देशहरू पनि गणना गर्ने हो लोकतन्त्रको नृत्य मा सरिक हुने देशको संख्या ६५ भन्दा बढी छ ।
लोकतान्त्रिक व्यवस्थामा निर्वाचनको तागत नागरिकलाई राज्यशक्तिमा हिस्सेदार बनाउनेसम्म हुन्छ । निर्वाचनका विश्वव्यापी मान्यतालाई पूर्णरूपेण कार्यान्वयन गरेर सम्पन्न भएका निर्वाचनले मात्र सही अर्थमा नागरिकलाई अधिकारसम्पन्न र सरकारलाई जवाफदेही बनाउन सक्छ ।
तर, यो वर्ष निर्वाचन सम्पन्न भएका शक्तिशाली देशहरूको लोकतान्त्रिक पर्यावरण उति स्वच्छ छैन । ती देशमा निर्वाचित भएकामध्ये लोकतन्त्रको आधारभूत मान्यताभन्दा बाहिर रहेका र बाहिरिने उपाय वा बहाना खोजिरहेका थुप्रै छन् । छिमेकी देश भारतका नरेन्द्र मोदी हुन् या चीनका राष्ट्रपति सी जिन फिङ; नोभेम्बर ५ मा सम्पन्न निर्वाचनबाट सत्तामा पुनर्फिर्ती गरेका अमेरिकी राष्ट्रपति डोनाल्ड ट्रम्प हुन् वा रुसमा पाचौंपटक निर्वाचित भएका पुटिन; यी सबैले लोकतन्त्रको परिभाषा आफूअनुकूल गर्दै आएका छन् ।
पुटिन त पुटिनै भइ गए, जो विपक्षीलाई निमिट्यान्न पारेर आफ्नै लागि मात्र मतपेटिका थापेर विजेता घोषित भए । त्यसमाथि खुलेआम रुसबिनाको संसार किन चाहियो र भन्न सक्ने उनको दृष्टिकोणको क्रूरता संसारले विदित गरिसक्यो । अनि, ट्रम्प झन् के कम, उनी लोकतन्त्रका आधारस्तम्भहरू ढाल्न यसै पनि उद्यत छन् । लोकतन्त्रको पैरवी गर्ने अमेरिकी संस्था फ्रिडम हाउस ले प्रकाशित गरेको एक प्रतिवेदनअनुसार विगत १७ वर्षयता विश्वभर लोकतन्त्रका अधारभूत मान्यताहरू क्षयीकरण मात्र भइरहेका छैनन्, ती झन्झन् गिर्दो अवस्थामा छन् ।
विश्व जनसंख्याको ठूलो हिस्सा निर्वाचनमा सहभागी भएकै वर्षको अन्तिम महिना डिसेम्बर १ अर्थात मंसिर १६ गते नेपाली मतदाताले पनि स्थानीय तहको उपनिर्वाचनमार्फत अफ्नो अभिमत प्रकट गर्ने मौका पाएका छन् । वर्ष २०७९ हाम्रा लागि पनि निर्वाचन वर्ष रहन गएको थियो । त्यो वर्ष संविधान सभाबाट संविधान जारी भइसकेपछि दोस्रो कार्यकालका लागि स्थानीय तह, प्रदेश सभा र संघीय संसद्को निर्वाचन भएको थियो । यसै सालको १५ वैशाखमा रिक्त भएको प्रतिनिधि सभा र प्रदेश सभाको एकएक सिटका लागि उपनिर्वाचन भइसकेको छ । मंसिर १६ गते हुने स्थानीय तहको निर्वाचन देशका सात वटै प्रदेशमा हुन गइरहेकाले यसलाई स्थानीय जनमत सर्वेक्षण को स्याम्पल का रूपमा हेर्न सकिन्छ ।
निर्वाचन सकिएर विजयोत्सव मनाई सक्दानसक्दै अर्को आवधिक निर्वाचनका लागि मिसन सेट गर्ने राजनीतिक दल तथा आफूलाई वैकल्पिक र नयाँ दाबी गर्ने दल दुवैका लागि यो उपनिर्वाचन विशेष अर्थपूर्ण हुनेछ । निर्वाचन मात्र यस्तो विधि हो, जसले राजनीतिक दलहरूले दाबी गर्ने हैसियतलाई वास्तविकता ऐना देखाइदिन सक्छ । हाम्रा यति लाख प्रतिबद्ध कार्यकता छन्, हामी वैकल्पिक शक्तिका रूपमा आएका हौं, त्यसकारण जनताको अभूतपूर्व साथ हामीलाई रहन्छ भन्ने जस्ता भयंकर दाबीहरूलाई जनताले गोप्य मतदानमार्फत उनीहरूको औकात जस्ताको तस्तै देखाइदिन्छन् । निर्वाचनको परिणामपछि दलहरूले केही क्लिसे गफ गरेर आफ्नो चर्मरक्षा त गर्न खोज्लान्, तर परिणामलाई लिएर गरिने व्याख्यात्मक टिप्पणीमा जनताको कुनै रुचि हुँदैन । जो परिणाम दिने हैसियतमा हुन्छ र परिणाम पनि दिइसकेको हुन्छ, उसैलाई कारणहरू बताइरहनुको कुनै अर्थ हुँदैन ।
सातै प्रदेशमा छ निर्वाचनको रौनक
राजनीतिप्रति चरम निराशा र आक्रोश रहेको भाष्य सम्प्रेषित हुने गरे पनि व्यवहारमा त्यसको प्रतिविम्ब देखिंदैन । गत वैशाख १५ गते इलाम र बझाङमा भएको उपनिर्वाचनमा पनि मतदाताले उत्साहजनक सहभागिता जनाएका थिए । स्थानीय तहको निर्वाचनमा मतदाताको सहभागिता अझै बढ्ने गरेको तथ्य यसअघि भएका निर्वाचनहरूले पनि पुष्टि गरिसकेका छन् । विस २०७९ मा भएको स्थानीय तहको निर्वाचनमा ७० दशमलव ९६ प्रतिशत मतदान भएको थियो । नागरिकका घरआँगनका सरकारका रूपमा रहेका स्थानीय तहमा प्रतिस्पर्धामा उत्रिने उम्मेदवारहरूको सक्रियताकै कारण पनि मतदानमा मतदाताको उपस्थिति अन्य तहका निर्वाचनभन्दा यस तहको निर्वाचनमा अधिक हुने गरेको छ ।
यो उपनिर्वाचनमा कोशी प्रदेशका सात जिल्लाका आठ स्थानीय तह, मधेश प्रदेशका चार जिल्लाका छ स्थानीय तह, बाग्मती प्रदेशका चार जिल्लाका पाँच स्थानीय तह, गण्डकी प्रदेशको एक जिल्लाको एक स्थानीय तह, लुम्बिनी प्रदेशका पाँच जिल्लाका पाँच स्थानीय तह, कर्णाली प्रदेशका छ जिल्लाका आठ स्थानीय तह र सुदूरपश्चिम प्रदेशका पाँच जिल्लाका पाँच स्थानीय तहमा निर्वाचन हुँदैछ । यसमा नगरपालिका प्रमुख र उपप्रमुख पदमा एक एक, गाउँपालिका अध्यक्ष पदमा दुई, उपाध्यक्ष पदमा तीन र ३४ वडाअध्यक्ष गरी ४२ पदमा निर्वाचन हुँदैछ । उपनिर्वाचनमा ३ सय ७७ जना उम्मेदवार चुनावी मैदानमा छन्, जसमा १ सय २ जनाले स्वतन्त्र उम्मेदवारी दिएका छन् । २० राजनीतिक दल चुनावी मैदानमा उत्रिएका छन् ।
नगरपालिका प्रमुख, गाउँपालिकाका अध्यक्ष उपाध्यक्ष वडाअध्यक्षमा प्रत्यक्ष मतदान हुने भएकाले सातै प्रदेशका मतदाताहरूको मुड यो उपनिर्वाचनमार्फत प्रकट हुनेछ । स्थानीय मुद्दा केके छन् त्यहाँ प्रतिस्पर्धा गरिरहेका उम्मेदवारहरू स्थानीवासीसँग कत्तिको भिजेका छन्, त्यही आधारमा जनमत प्रकट हुने भएकाले यो उपनिर्वाचनले देशभरका समग्र मतदाताहरूको अभिमत प्रकट हुन सक्दैन भनेर तर्क पनि गर्न सकिएला ।
तर, सात प्रदेशका ३२ जिल्लाका ३८ पालिकाका मतदाताले प्रकट गर्ने अभिमतको पक्कै पनि राजनीतिक अर्थ हुनेछ । उपनिर्वाचनमा देशभरका कुल मतदाता १ करोड ८१ लाख २८ हजार ८ सय ३२ मध्ये २ लाख २६ हजार ७ सय ९९ जना मतदानमा सहभागी हुनेछन् । यो प्रतिशतका हिसाबले १ दशमलव २५ प्रतिशत अर्थात् सवा एक प्रतिशत मात्र हुन आउँछ । तर, स्थानीय तह त्यसमा पनि वडास्तरमा निर्वाचन हुने भएकाले राजनीतिक दलहरूले आफ्नो जमिनी यथार्थ विश्लेषण गर्न यो निर्वाचनमा प्राप्त हुने मतको विशेष महत्त्व र अर्थ छ । सवा एक प्रतिशत अभिमतको पनि उत्तिकै वजन हुन्छ, जति सय प्रतिशतकै हुन्छ । किनभने, लोकतन्त्रमा हरेक नागरिकको भोटको मूल्य बराबर हुन्छ ।
देशभरका ६ हजार ७ सय ४३ वडामध्ये ३४ वटा वडामा उपनिर्वाचन हुँदैछ । संख्यात्मक हिसाबले यो आंकडा सानो होला, तर यी वडा देशभर छरिएर रहेकाले यहाँका मतदाताले कुन राजनीतिक दल र कस्ता उम्मेदवारलाई मतदान गरे भनेर विश्लेषण गर्नका लागि उपयुक्त अङ्क हुनेमा कुनै शंका छैन ।
अघिल्लो निर्वाचनमा वडाअध्यक्ष पदमा नेपाली कांग्रेसले ३९ लाख ५६ हजार १ सय ९३ अर्थात् ३४ दशमलव २८ प्रतिशत, नेपाल कम्युनिस्ट पार्टी एमालेले ३८ लाख ११ हजार ६०२ अर्थात् ३३ दशमलव ०३ प्रतिशत र नेपाल कम्युनिस्ट पार्टी माओवादी केन्द्रले १५ लाख ३ हजार २ सय ४७ अर्थात् १३ दशमलव ०३ प्रतिशत मत प्राप्त गरेका थिए ।
संघीय संसद्मा राष्ट्रिय दलको मान्यताप्राप्त कतिपय दलहरूको भने वडा तहमा साह्रै न्यून त कतिपयको शून्य उपस्थिति रहेको छ । वडा तहमा जनता समाजवादी पार्टीले पाँच प्रतिशत मत संकलन गर्न सकेको थियो भने पाँच प्रतिशभन्दा तल एक प्रतिशतसम्म मत ल्याउने दल चार वटा मात्र रहेका छन् । यस तथ्यांकले के देखाउँछ भने स्थानीय तहको वडा स्तरमा मुख्यत: तीन मुख्य राजनीतिक दल कांग्रेस, एमाले र माओवादी केन्द्रको मात्रै दर्बिलो उपस्थिति देखिन्छ । नयाँ वा वैकल्पिक वा यस्तै विशेषणसहितका बिल्कुल नयाँ दलहरूको वडा स्तरमा 'अनुपस्थिति छ ।
गाउँगाउँका सिंहदरबारका दुःख
स्थानीय तह नागरिकका आँखाबाट प्रत्यक्ष एवं निकट देखिने सरकार हुन् । त्यसैले यिनलाई नागरिकका घरआँगनका सरकार भन्ने गरिन्छ । केन्द्रीकृत शासनको मुख्य मुकाम सिंहदरबारको अधिकारलाई संविधानद्वारा विकेन्द्रित गरी ७ सय ५३ तहमा पुर्याइएकाले गाउँगाउँमा सिंहदरबार पुगेको भन्ने गरिन्छ । संविधानमा लेखिएका कतिपय कुरा त्यसको भावना सँग जोडेर व्याख्या गर्ने गरिन्छ भने कतिपय लेखेका कुरा अनुसार नै व्याख्या र प्रयोग हुनुपर्छ । संविधानमा तीन तहका सरकारका अधिकारका सूची र गर्नुपर्ने काम कुनै व्याख्यात्मक टिप्पणीबिना छर्लङ बुझ्नसक्ने गरी लिपिबद्ध गरिएका छन् । तर, सबैभन्दा अस्थिर संघीय सरकारले पाँच वर्षसम्म स्थिर भएर नागरिकका घरदैलोमा सेवा पुर्याउन सक्ने स्थानीय सरकारको हातखुट्टा बाँध्ने काम गरिरहेको छ ।
स्थानीय तथा प्रदेश सरकारले राज्यक्तिको प्रयोग गर्न सक्ने गरी बन्नुपर्ने कानुनहरू अझै नबन्नु, बनेका कानुनहरूमा पनि संघीय सरकारको स्पष्ट अह्रनखटन देखिनु, स्रोतमाथि केन्द्रकै तजबिज र नियन्त्रण रहनु, कर्मचारीको अभाव बाह्रै मास भइरहनुलगायत थुप्रै कारणले स्थानीय सरकारले गर्नुपर्ने डेलिभरी गर्न सकेका छैनन् र नागरिकका निसानामा छन् ।
संघ वा प्रदेश सरकारले नागरिक तहमा केही गर्न सके र नसकेको विषय स्थानीय सरकारबाटै नागरिकमा सञ्चार हुने हो । स्थानीय सरकारलाई संविधानमा भएका व्यवस्थाअनुसार दर्बिलो एवं नागरिकप्रति उत्तरदायी बनाउने दिशामा संघीय सरकारको ध्यान पुग्न सकेको भए स्वतन्त्र नाममा केही स्थानीय तहमा भइरहेका उट्पट्याङ र उत्ताउला गतिविधिको पछाडि कसैको ध्यान जाने थिएन । स्थानीय सरकारले आफ्नो अधिकारको प्रयोग गर्ने सवालमा उठाउने जायज विषयबाहेक सस्तो प्रचारका लागि संघ तथा प्रदेश सरकारसँग खेलिने पौंठेजोरीले नागरिकलाई सेवा र सुविधा पुर्याउन सक्दैन । नागरिकले प्राप्त गरेका राजनीतिक अधिकार कुण्ठित गर्ने गरी आएका संदिग्ध हरूसँग जोगिनसक्नु आजको टड्कारो आवश्यकता हो ।
अभिमत प्रकट गर्न पाउने लोकतान्त्रिक व्यवस्थालाई थप सुदृढ पार्दै लाने विधि नै यस्तै निर्वाचन हुन् । मतदाताले कुनै स्टन्टबाज वा तमासाकर्मी का पछाडि नलागी आफ्ना अधिकार सुरक्षित गर्न सक्ने र अप्ठेरा परेका बेला घरदैलोमै आइपुग्ने राजनीतिक शक्ति र नेतृत्वलाई चुन्नुपर्छ ।"
जनमतका नेता जसपामा प्रवेश,"वीरगञ्ज जनमत पार्टीका केन्द्रीय र पर्सा जिल्लाका स्थानीय नेताहरू सत्तारुढ जनता समाजवादी पार्टी (जसपा)मा प्रवेश गरेका छन् ।पर्साको वीरगञ्जमा आयोजित कार्यक्रममा जसपाका उपमहासचिवसमेत रहेका खानेपानीमन्त्री प्रदीप यादवले जनमत पार्टी परित्याग गरेका नेताहरूलाई जसपामा प्रवेश गराएका हुन् ।
जनमत पार्टी परित्याग गरेर जसपामा प्रवेश गर्ने नेताहरूमा जनमत पार्टीका केन्द्रीय सदस्य तथा पर्सा जिल्ला सहइन्चार्ज मुकेश द्विवेदी र जिल्ला सचिव शशी पाण्डेसहितका नेता रहेका छन् । जसपा प्रवेश गर्नेहरूमा जनमतको वीरगञ्ज महानगर कमिटीका सचिव पवन साह कानु, जिल्ला सदस्य शशीभूषण शर्मा, छिपहरमाई गाउँपालिकाका पर्यवेक्षक राजु तिवारी र वीरगञ्ज महानगरपालिका १ का ईकाइ सभापति चन्दन साह कानु रहेका छन् ।
मन्त्री यादवले पार्टीको विचार र उद्देश्यलाई आत्मसात गर्दै जसपालाई सुदृढ र प्रभावकारी बनाउने बताए । उनले जनताको भावनालाई सम्बोधन गर्न र समृद्ध नेपालको परिकल्पना साकार पार्न जसपामा प्रवेश गरेका नेता र कार्यकर्ताले सक्रियताका साथ पार्टीमा लाग्ने अपेक्षा रहेको बताए ।
वीरगञ्ज महानगरपालिकाका प्रमुख राजेशमान सिंहले जनताको समस्या सम्बोधन गर्न र विकासको कार्यसूचीलाई तीव्र बनाउन पार्टीमा आबद्ध कार्यकर्ताहरूको अनुभव र सक्रियता उपयोगी हुने बताएका थिए ।
जसपामा प्रवेश गरेका द्विवेदीले जनमत पार्टीभित्रको नेतृत्वप्रति असन्तुष्टि जनाउँदै आफूले पार्टी परित्याग गरेको बताएका थिए । 'जनमत पार्टीभित्र अध्यक्ष सिके राउतको एकलौटीपन र तानाशाही प्रवृत्तिले हामी निरास भयौँ । हाम्रो उद्देश्य जनताको भावना प्रतिनिधित्व गर्नु हो, जसका लागि जसपा उपयुक्त माध्यम हो,' उनले भनेका थिए ।"
अर्थतन्त्र सुधारबारे राय दिन पूर्व अर्थसचिव खनालको नेतृत्वमा उच्चस्तरीय आयोग गठन,"काठमाडौँ अर्थतन्त्र सुधारका लागि गर्नु पर्ने कामका लागि राय दिन सरकारले पूर्व अर्थसचिव रामेश्वर खनालको अध्यक्षतामा उच्चस्तरीय सुधार सुझाव आयोग गठन गरेको छ । सोमबार बसेको मन्त्रिपरिषदको बैठकले खनालको नेतृत्वमा सुझाव आयोग गठन गर्ने निर्णय गरेको हो ।
पूर्व अर्थसचिव खनालको अध्यक्षतामा विज्ञहरुको पाँच सदस्यीय आयोग गठन गरेको हो ।
आयोगका सदस्यहरुमा राष्ट्रिय योजना आयोगका सदस्य डा प्रकाशकुमार श्रेष्ठ, त्रिभुवन विश्वविद्यालय अर्थशास्त्र केन्द्रीय विभागका प्रमुख प्रा डा रामप्रसाद ज्ञवाली, अर्थविद् डा विश्वास गौचन र नीति अनुसन्धान प्रतिष्ठानका वरिष्ठ अनुसन्धानकर्ता डा कल्पना खनाल रहेका छन् ।
आयोगले आवश्यकता अनुसार निजी क्षेत्र लगायतअर्थतन्त्रका विविध पक्षहरुसँग परामर्श समेत गर्नेछ । उपप्रधानमन्त्री एवं अर्थमन्त्री विष्णुप्रसाद पौडेलले आयोगले सबै पक्षसँग परामर्श र छलफल गरीनेपालको अर्थतन्त्रलाई परिवर्तित समय अनुसार गतिशिल बनाउँदै सही मार्गमा अघि बढाउन आवश्यक सुझावहरु दिने विश्वास व्यक्त गरेका छन् ।
अर्थ मन्त्रालयले एक सय दिनमा सम्पन्न गर्ने कार्यहरुको सूचीमा उच्चस्तरीय आर्थिक क्षेत्रसुधार सुझाव आयोग गठन गर्ने बुँदा पनि समावेश थियो ।"
पोस्ट ट्रुथ राजनीति : जनमत र तथ्यको संघर्ष,"केही समयदेखि नेपालको राजनीति र समाजमा चासो र चर्चामा रहेको विषय हो सहकारी ठगी प्रकरण । सूर्य थापा संयोजक रहेको संसदीय समितिले तयार गरेको प्रतिवेदनमा रवि लामिछानेसहितलाई कारबाही सिफारिस गर्यो ।
छोटो समयमै नेपालको राजनीतिमा हाई प्रोफाइल बनेका लामिछानेको संलग्नता र उनको कारबाही सिफारिसको प्रतिवेदनलाई उनका पार्टी, नेता र समर्थकले सामाजिक सञ्जालमार्फत भने सहकारीको ठगी आरोपबाट रविले क्लिन चिट पाए । तथ्य मोडिएको यो विषय सेकेन्डभरमै सामाजिक सञ्जालमार्फत फैलियो । केही मिडियाले हतारमै सोही कुरालाई हेडलाइन बनाए । रविका समर्थक पुराना दललाई फेरि धारेहात लागाउन हतारिए । तर, तथ्यसहित लेखेका मूलधारका मिडियाले दिएका कन्टेन्ट ढिलो गरी सतहमा आयो । आफू संयोजक रहेको समितिले दिएको प्रतिवेदनबारे थापाले नै मुख खोलेर सार्वजनिक मिडियामा भन्नुपर्ने अवस्था आयो कारबाही सिफारिसको अंग्रेजी अनुवाद क्लिन चिट हुँदैन ।
यी र यस्ता विषयलाई गलत रूपमा गरिने चर्चा नेपाली समाजमा धेरै चाँडै फैलिन्छन् र भाइरल हुन्छन् । दुर्गा प्रसाईंले राज्य संयन्त्रलाई कमजोर सावित गर्न देशभर भेला गर्दै बैंकको ऋण नतिर्न आह्वान गर्दै हिँडे । तर, मानिस यति भावुक भए कि सरकारको संयन्त्रमा बसेका सबै गलत हुन्, लिएको ऋण तिर्न पर्दैन भन्ने गलत सन्देश पत्याइदिँदा वैधानिक तबरबाट घरबास उठ्न सक्छ भन्ने हेक्कासमेत राखेनन् ।
राजनीतिक विषयमा वास्तविकता र तथ्यभन्दा भावुकतालाई प्रयोग गरी गलत सूचना प्रसार गरेर जनमानसमा भ्रम स्थापित गर्न खोजिएका यस्ता बग्रेल्ती उदाहरणहरू छन् । यी विषयको उदय कसरी भयो र नेपाली समाजलाई कसरी प्रभावित पार्दै छ भन्ने बुझ्न पोस्टट्रुथ राजनीतिलाई बुझ्नुपर्छ । अहिले इन्टरनेट र सामाजिक सञ्जाल गलत जानकारी छिट्टै फैलाउने माध्यम बनेको छ, जसले सत्यको खोजीलाई चुनौती दिएको छ । त्यसैले अहिले हामी बाँचिरहेको पोस्टट्रुथ युग हो । राजनीतिमा पोस्टट्रुथको अवधारणाले छल, झूट प्रचार र नक्कली समाचारलाई सामान्य बनाएको हुन्छ । जहाँ गलत सूचना र षड्यन्त्र सिद्धान्तहरूलाई फैलाउन सजिलो बनाउँछ, जसले मानिसहरूको धारणा र निर्णयमा प्रभाव पार्दछ ।
के हो पोस्टट्रुथ राजनीति ?
अक्सफोर्ड अंग्रेजी शब्दकोशले पोस्टट्रुथ शब्दलाई सन् २०१६ मा वर्ष शब्द घोषित गरेको थियो । अझ यो शब्दको पृष्ठभूमि र नेपाली राजनीतिलाई पारेको प्रभाव बुझ्नुअघि २०१६ को विश्व राजनीतिक परिदृश्यलाई बुझ्नुपर्छ । त्यस वर्ष दुई ठूला राजनीतिक घटनाले विश्वभर ठूलो प्रभाव पारे, जुन बेलायतमा ब्रेक्जिट जनमतसंग्रह र अमेरिकामा डोनाल्ड ट्रम्पको उदय थियो । यी दुवै घटनामा भावनात्मक अपिल, षड्यन्त्र सिद्धान्तहरूको प्रयोग, तथ्यहरूको हेरफेर र गलत सूचनाको प्रयोगले निर्णायक भूमिका खेलेको मानिन्छ ।
सार्वजनिक बहसमा वास्तविकता र तथ्यभन्दा भावनात्मक प्रतिक्रियालाई महत्त्व दिइएको यही घटनाक्रमले पोस्टट्रुथ अवधारणालाई स्थापित गर्यो । यसअघि पनि राजनीति केही हदसम्म विकृतिको सिकार हुँदै आएको भए पनि पोस्टट्रुथ राजनीतिको बहस अहिलेझैं थिएन । विशेषगरी सामाजिक सञ्जाल र अनलाइन मिडियाको उदयपछि यस अवधारणाप्रति पछिल्ला वर्षहरूमा चासो र चर्चाले यसलाई नयाँ तहमा पुर्याएको छ । यस अवधारणाको उदयको मुख्य कारणका रूपमा सामाजिक सञ्जालको प्रभावकारिता, सूचनाको स्रोतमा विविधता, राजनीतिक असन्तुष्टि र सञ्चारमाध्यमको ध्रुवीकरणलाई लिन सकिन्छ ।
सामाजिक सञ्जालहरूमा भ्रामक जानकारी फैलाउन सजिलो हुन्छ र मानिसहरू पनि आफूलाई मनपर्ने र विश्वास गर्ने सामग्रीलाई प्राथमिकता दिन्छन् । यसले तथ्यको सट्टा व्यक्तिगत विश्वास र भावनालाई राजनीतिक बहसको केन्द्रमा राख्ने परिस्थिति सिर्जना गर्छ, जसलाई पोस्टट्रुथ राजनीति भन्ने गरिन्छ । यसले गर्दा सत्यलाई विकृत गर्ने, तोडमोड गर्ने र भ्रामक जानकारी फैलाउने कार्यहरू बढ्न थाल्दछ ।
राल्फ किजले सन् २००४ मा प्रकाशित गरेको द पोस्टट्रुथ एरा पुस्तकमा आधुनिक समाजमा बेइमानी र धोखाधडी कसरी सर्वव्यापी हुँदै गएको छ भन्ने कुरा गहिराइका साथ विश्लेषण गरेका छन् । उनले भनेका छन् राजनीति, मिडिया र व्यक्तिगत जीवनमा असत्यको प्रभुत्व छ । यस पुस्तकले समाज, राजनीति र दैनिक जीवनमा सत्यको स्थान गुमाउँदै गएको र यसको सट्टा झूट, हेरफेर र धोकाको प्रयोग कसरी सामान्य भएको छ भन्ने कुरा देखाएका छन् ।
किजले आफ्नो पुस्तकमा समाजमा सत्य र झूटबीचको सीमा कमजोर हुँदै गएको बताएका छन् । यसलाई उनले सत्यभन्दा पछाडिको युग भनेका छन्, जहाँ वास्तविकताभन्दा पर रहेको कुरा बढी प्रभावकारी हुन्छ । उनी भन्छन् व्यावसायिक विज्ञापन, राजनीतिक अभियान र व्यक्तिगत प्रतिष्ठालाई बचाउन सत्यलाई बंग्याउन थालिएको छ । हिजोका दिनमा झूटलाई अनैतिक मानिन्थ्यो, अहिले धेरै हदसम्म यसलाई सामान्य मान्न थालिएको छ । चाहे राजनीतिक वाचा होस् वा सामाजिक सञ्जालमा प्रस्तुत गरिने जानकारी, मानिसहरू सजिलै झूटो कुरा स्वीकार्न थालेका छन् । यसले गर्दा सत्यप्रतिको प्रतिबद्धता हराउँदै गएको छ । राजनीतिमा सार्वजनिक छविलाई जोगाउन र जनतालाई प्रभावमा पार्न सत्यलाई हेरफेर गर्न थालिएको छ ।
मिडियासमेत चंगुलमा
नेताहरूले मात्र होइन, मिडियाले पनि राजनीतिक घटनाहरूलाई तोडमोड गरेर जनतालाई भिन्न धारणा बनाउन बाध्य पार्न सक्छन् । यदि सत्यको खोजी नगरी हामीले असत्यको सामान्यीकरणलाई स्वीकार गरिरह्यौं भने, समाजको नैतिकता, राजनीतिक स्थिरता र व्यक्तिगत सम्बन्धहरूमा दीर्घकालीन नकारात्मक प्रभाव पर्न सक्छ । ह्यारी जी फ्रान्कफर्टले सन् २००५ मा प्रकाशन गरेको अन बुलसिट मा बुलसित झूटभन्दा खतरनाक भनेका छन् । बुलसिटरलाई के सही हो र के गलत हो भन्ने कुरा गौण हुन्छ । उसको मुख्य ध्यान आफ्नो उद्देश्य प्राप्त गर्नेमा हुन्छ, न कि यथार्थमा आधारित जानकारी प्रस्तुत गर्नमा ।
यो झूटभन्दा फरक छ, किनकि झूट बोल्ने व्यक्तिलाई सत्य थाहा हुन्छ । झूट बोल्ने व्यक्तिले कम्तीमा पनि सत्यको अस्तित्व स्वीकार गर्छ । जबकि बुलसिटरलाई सत्य थाहा पाउनु आवश्यक नै हुँदैन । यसले हाम्रो सूचना प्रणालीमा गहिरो असर पारेको छ । विशेष गरी मिडिया, राजनीति र सार्वजनिक जीवनमा यो प्रचलित छ । मानिसहरू प्रायः सही जानकारीको सट्टा भावनात्मक अपिललाई प्राथमिकता दिन्छन् । यसले सत्यलाई विस्थापित गर्न सक्छ । सामाजिक सञ्जाल र इन्टरनेटको व्यापक प्रयोगले गलत सूचना र दुष्प्रचारलाई फैलाउने सुविधा दिएको छ, जसले सत्य र असत्यको सीमा मेट्दै गएको छ ।
पुरानो शैलीको झूट र षड्यन्त्रहरू प्रायः सीमित सञ्चार च्यानलहरूमार्फत फैलिन्थे, जसले गर्दा यसको प्रभाव र दायरा सीमित रहन्थ्यो । तर, पोस्टट्रुथ युगमा डिजिटल मिडिया र सोसल मिडियाको प्रयोगले सूचना र झूटलाई व्यापक र छिटो फैलाउने वातावरण सिर्जना गरेको छ । यसले तथ्यको छानबिन गर्न कठिन बनाउँछ । व्यक्ति र समाजमा गहिरो मनोवैज्ञानिक प्रभाव पार्न सक्छ । मानिसलाई तथ्यभन्दा पनि तिनीहरूको भावनात्मक आवश्यकतासँग मिल्ने जानकारी खोज्न प्रोत्साहित गरिएको छ । अहिले राजनीतिक र सामाजिक उदेश्यलाई अगाडि बढाउन तथ्यलाई परिमार्जन गर्ने प्रवृत्ति बढी देखिन्छ । यो शैली पुरानो झूट र
षड्यन्त्रहरूभन्दा थप व्यवस्थित, संरचनाभित्रै बसेको र प्रणालीगत छ । यसको गहिरो र दीर्घकालिक प्रभाव पर्न सक्छ । राजनीतिक समूहहरूले वैकल्पिक तथ्यहरूको प्रयोग गरेर आफ्नो एजेन्डा अघि बढाउँछन् । यसले सार्वजनिक बहसलाई भ्रमित पार्ने, असहमति बढाउने र सत्यलाई अप्रासंगिक बनाउने काम गर्दछ ।
भ्रम र सही सूचनाको संघर्ष
जब तथ्यलाई मनलाग्दी प्रस्तुत गरिन्छ र असत्य जानकारी फैलाइन्छ, यसले जनतामा विश्वासको कमी ल्याउँछ । राजनीतिक संस्थाहरूको विश्वसनीयतामा पनि असर पुर्याउँछ । झूट र गलत सूचना तात्कालिक भावनात्मक प्रतिक्रियाका आधारमा फैलिन्छ, जसले समाजलाई ध्रुवीकृत बनाउँछ र राजनीतिक असहमति गहिर्याउँछ । त्यति मात्र होइन, दुष्प्रचारले सामाजिक तनाव र हिंसासमेत बढाउन सक्छ । जब तथ्यलाई बुझेरै विकृत गरिन्छ, पारदर्शिता र जवाफदेहिता कम हुन्छ ।
पोस्टट्रुथको सन्दर्भमा, राजनीति बदनाम मात्र हुँदैन, लोकतन्त्रको आधारभूत मूल्यहरू समेत अतिक्रमणमा पर्दछ । कल्पोकस (२०१९) का अनुसार, पोष्टट्रुथले साँचो र झूटो बीचको भिन्नतालाई मेट्छ । साधारण झूटमा सत्य र असत्यको भेद कायम रहन्छ, तर पोष्टट्रुथ सन्दर्भमा, यो भिन्नता नै धुमिल पारिन्छ । पोष्टट्रुथ युगमा जनताले सत्यलाई महत्त्व दिन छोडेका छन् । सञ्चार प्रविधिको विकास र सामाजिक सञ्जालको उदयले पोस्टट्रुथ राजनीतिलाई अझ बलियो बनाएको छ ।
सामाजिक सञ्जाल प्लाटफर्महरू पोस्टट्रुथ लोकप्रियतावादी राजनीतिकर्मीका लागि साधन बनेको छ । जसले साझा चासो र भावनाहरूको आधारमा अनलाइन समुदायहरू सिर्जना गर्छन् । उनीहरू विशेष अपिल, कथा र मिथकहरू प्रयोग गरेर जनतालाई प्रभावमा पादर्छन् । मानिसले आफ्ना भावनात्मक प्रतिक्रिया अनुकूलका जानकारी मात्र खोज्छन्, जुन अनलाइन एल्गोरिदममार्फत सजिलै उपलब्ध हुन्छ । आफ्नो विश्वास प्रणालीसँग मेल खान्छ भने मानिसले गलत जानकारी, नक्कली समाचार, असत्य र आधासत्यहरू पनि स्वीकार गर्छन् । यस्ता पोस्टट्रुथ कथनहरू तथ्यभन्दा बढी भावनात्मक सहानुभूति र व्यक्तिपरक सत्यमा आधारित हुन्छन् ।
पोस्टट्रुथ युगमा मुख्य धारका मिडिया पनि कमजोर हुन्छन् । मानिसहरू मिडियालाई पक्षपाती, कर्पोरेट स्वार्थले निर्देशित वा राजनीतिक पक्षधरतामा आधारित ठान्छन् । जसका कारण झूटा समाचार, गलत जानकारी र षड्यन्त्र सिद्धान्तहरूले आम जनतालाई सजिलै प्रभावमा पार्छन् । सामाजिक सञ्जालको उदयले सूचना वितरणको प्राथमिक स्रोतलाई विकेन्द्रीकृत गरिदिएको छ । यसले गर्दा मानिसले समाचारहरू मिडिया संस्थानबाट मात्र होइन, व्यक्तिगत विचार, ब्लगहरू, अनौपचारिक स्रोतहरू र एल्गोरिदमद्वारा सिफारिस गरिएका पोस्टहरूबाट पनि प्राप्त गर्छन् । नक्कली समाचारको सजिलो पहुँच र छिटो फैलावटले मुख्य धारका मिडियाको समाचारको विश्वसनीयतालाई चुनौती दिएको छ ।
आधिकारिक मिडियाहरूले तथ्यजाँच गरे पनि गलत सूचना प्रचारको गति र प्रभावको कारण उनीहरूले प्रभावकारी रूपमा काम गर्न कठिनाइ अनुभव गरेका छन् । मूलधारका मिडियाले तथ्यआधारित रिपोर्टिङमा जोड दिए पनि जनताले आफूसँग मेल खाने जानकारी मात्र खोज्ने र भावनात्मक रूपले जोडिने प्रवृत्ति विकसित गरेका छन् । यी कारणहरूले मुख्य धारका मिडियालाई पोस्टट्रुथ युगमा आफ्नो शक्ति गुमाउँदै गएको देखाउँछ । नक्कली समाचारको बाढी, भावनात्मक तर्क र सामाजिक सञ्जालको प्रभावले मूलधारका मिडियाको प्रभावकारिता घटाउँदै लगेको छ । विभिन्न पक्षहरूबाट सुरु हुने गलत सूचनाहरूले जनताको संवेदनशीलतालाई गहिरो रूपमा प्रभावित गरेको छ ।
पोस्टट्रुथ युगमा सामाजिक सञ्जाल शक्तिशाली माध्यम बनेको छ, जहाँ गलत सूचना, षड्यन्त्र सिद्धान्त र अतिरञ्जित कथाहरू सजिलै फैलाउन सकिन्छ । जसले गर्दा भ्रष्टाचारविरोधी, राष्ट्रवाद, जातीयता र धार्मिक भावनामा जोड दिएर नेता तथा दलहरू उदाउँदै गएका छन् । हाम्रो देशमा परम्परागत मिडिया पहुँच सीमित छ, सामाजिक सञ्जाल नयाँ नेताहरूको उदयका लागि उपयुक्त माध्यम बनेको छ । नयाँ राजनीतिक दल र नेताहरूले परम्परागत मिडियालाई कम महत्त्व दिएर अनलाइन प्लाटफर्ममा बढी सक्रिय भएको देखिन्छ ।
नयाँ नेताहरू र दलहरूको उदय मुख्यतः भावनात्मक तर्क, गलत सूचना, सामाजिक सञ्जालको प्रभावकारी प्रयोग र परम्परागत मिडियाको अविश्वासलाई उपयोग गरेर भइरहेको छ । उनीहरूले सत्यको सट्टा भावना र आस्थाको आधारमा समर्थन जुटाउने प्रयास गरेका छन् । परम्परागत मिडियालाई विश्वास नगर्ने र नयाँ माध्यमहरूमार्फत आफ्नो सन्देश फैलाउने रणनीतिले पोस्टट्रुथ युगमा उनीहरूलाई फाइदा पुर्याएको छ । नयाँ नेता र दलहरूले आफ्नै माध्यमद्वारा (सामाजिक सञ्जाल, युट्युब, अनलाइन प्लाटफर्म) मा सन्देश फैलाउने गर्छन् ।
पोस्टट्रुथ केवल एक राजनीतिक प्रवृत्ति मात्र नभई प्रमाण, तर्क र वस्तुनिष्ठ सत्यको अवधारणामा गहिरो प्रभाव पार्ने दर्शन हो । झूट वा गलत सूचना कुनै क्षणमा वास्तविकता भइदिन्छ । जहाँ मानिसहरू भीडको प्रतिक्रियाले तथ्य परिवर्तन गर्छ भन्ने सोच्छन् । पोस्टट्रुथ राजनीतिले लोकतन्त्रको आधारभूत मूल्यहरूलाई कमजोर पार्न सक्छ र यसको सामना गर्न सूचना पारदर्शिता, तथ्य जाँच र डिजिटल तथा मिडिया साक्षरतामा ध्यान दिनुपर्दछ । सत्यको लडाइँ जित्न प्राविधिक र मानवीय क्षमता परिचालन गर्नुपर्छ, जसले सत्यको दिशा निर्देश गर्दछ ।
वाग्ले चीनको सञ्चार विश्वविद्यालयमा विद्यावारिधि गर्दै छन् ।"
सहकारीसम्बन्धी संसदीय विशेष समितिले माग्यो सरकारको धारणा,"काठमाडौँ सहकारी संस्था बचत रकम दुरुपयोग सम्बन्धी संसदीय छानविन विशेष समितिले आफ्नो प्रतिवेदनका लागि सरकारको लिखित धारणा माग गरेको छ ।
शुक्रबार बसेको समितिको बैठकले सहकारी मन्त्रालय र सम्बद्ध निकायका जिम्मेवारहरूसँग प्रतिवेदनकेन्द्रित अन्तिम सुझाव अविलम्ब लिखित रूपमा उपलब्ध गराउन निर्देशन गरेको समितिका सभापति सुर्य थापाले जानकारी दिए ।
उनका अनुसार समितिले शुक्रबारको बैठकमा सहकारीको बचत अपचलन, दुरुपयोग र ठगीको छानविन गरिरहेको विषयमा भुमि व्यवस्था, सहकारी तथा गरिबी निवारण मन्त्रालय र सम्बद्ध निकायहरूहरूसँग प्रतिवेदनमा समेट्ने विषयवस्तु केन्द्रित छलफल गरेको हो ।
छलफलमा भुमि व्यवस्था, सहकारी तथा गरिबी निवारणमन्त्री बलराम अधिकारी, उक्त मन्त्रालयका सचिव अर्जुन पोखरेल, सहकारी विभागका रजिष्ट्रार पिताम्बर घिमिरे, समस्याग्रस्त सहकारी व्यवस्थापन समितिका अध्यक्ष श्रीमण गौतम लगायत सहभागी थिए । समितिले सहकारीमन्त्री अधिकारीलाई सहकारीपीडितहरूको भावनामा चोट पुग्ने गरी भड्किलो अभिव्यक्ति नदिन सचेत समेत गराएको छ ।
'बचतकर्ताको भावनामा चोट पुग्नेगरी पीडितहरूको आन्दोलन, रिले अनसन र धर्नाप्रति नकारात्मक टिप्पणी र कटाक्ष नगर्न तथा सार्वजनिक अभिव्यक्तिमा संयमित भएर बोल्न मन्त्री बलराम अधिकारीलाई निर्देशन दिँदै मन्त्रालयलाई सकारात्मक पहलकदमी लिदै पीडितहरूसँग वार्ता गरेर समस्याको अविलम्ब समाधान खोज्न ध्यानाकर्षण गरिएको छ,' बैठकपछि समितिका सभापति थापाले भने, 'आन्दोलनकारीहरूलाई संसदीय छानविन विशेष समितिमा पीडितहरूको प्रतिनिधि मण्डलसँग भएको चार घण्टा लामो छलफलको मर्म र इमान्दार प्रयासलाई विश्वास एवं भरोसा गर्नसमेत अनुरोध गरिएको छ।'"
धितोपत्र बोर्डको अध्यक्ष नियुक्ति : प्रक्रिया अघि बढाउन मिल्ने महान्यायाधिवक्ताको राय,"काठमाडौँ सर्वोच्च अदालतमा मुद्दा विचाराधीन रहेकै अवस्थामा पनि नेपाल धितोपत्र बोर्डको अध्यक्ष नियुक्ति प्रक्रिया अघि बढाउन मिल्ने राय महान्यायाधिवक्ताको कार्यालयले दिएको छ । अदालतमा मुद्दा विचाराधीन रहेको अवस्थामा अध्यक्ष नियुक्ति प्रक्रिया अघि बढाउन मिल्छ वा मिल्दैन ? भन्ने सम्बन्धमा अर्थ मन्त्रालयले महान्यायाधिवक्ताको कार्यालयसँग कानुनी राय मागेको थियो ।
अर्थ मन्त्रालयलाई प्रतिउत्तर दिँदै महान्यायाधिवक्ताको कार्यालयले अदालतकै आदेशअनुसार प्रक्रिया अघि बढाउन मिल्ने राय दिएको स्रोतले बताएको छ ।
सर्वोच्च अदालतले अध्यक्ष नियुक्त प्रक्रिया रद्द नगर भनेर अल्पकालीन अन्तरिम आदेश दिइसकेकाले त्यसकै आधारमा सोही प्रक्रिया अघि बढाउन मिल्ने राय आफूहरूले दिएको महान्यायाधिवक्ता रमेश बडालले बताए । अदालतको फैसला आउन त समय लाग्छ, यसकारण अघिल्लो सरकारले गठन भएको अध्यक्ष सिफारिस समितिले गरेको कामकारबाही पनि अविछिन्न उत्तरअधिकारी भएकाले यो सरकारले रद्द गर्न मिल्दैन, महान्यायाधिवक्ता बडालले भने, यसकारण जहाँ जुन बिन्दुबाट प्रक्रिया स्थगित भएको थियो । त्यहीबाट प्रक्रिया अघि बढाउन यहाँ कार्यालयबाट अर्थ मन्त्रालयलाई राय गएको छ । महान्यायाधिवक्ताको कार्यालयले पुरानै प्रक्रिया अघि बढाउन राय दिए पनि मंगलबारसम्म अर्थ मन्त्रालयले कुनै निर्णय गरिनसकेको स्रोतले बताएको छ ।
गत पुस २० मा धितोपत्र बोर्डका तत्कालीन अध्यक्ष रमेशकुमार हमालको कार्यकाल सकिएपछि नयाँ अध्यक्ष नियुक्त भएको छ्रैन । अध्यक्ष सिफारिसका लागि अघिल्लो सरकारले राष्ट्रिय योजना आयोगका तत्कालीन उपाध्यक्ष मीनबहादुर श्रेष्ठको संयोजकत्वमा तीन सदस्यीय समिति गठन गरेको थियो । समितिले जारी गरेको सूचनाअनुसार १९ जनाले आवेदन दिएका थिए । तीमध्ये नवराज अधिकारी, कृष्णबहादुर कार्की, सन्तोषनारायण श्रेष्ठ, मुक्तिनाथ श्रेष्ठ र चिरञ्जीवी चापागाईं गरी ५ जनालाई कार्यपत्र मूल्यांकन तथा अन्तर्वार्ताका लागि छनोट गरेको थियो । तर, अन्तर्वार्तामा सन्तोष नारायण श्रेष्ठ र मुक्तिनाथ श्रेष्ठबाहेक तीन जना उपस्थित भएनन् । धितोपत्र ऐनमा तीन जना सिफारिस गर्नुपर्ने कानुनी व्यवस्था छ ।
सिफारिस समितिले बनाएको कार्यविधिमा अन्तर्वार्ताबाट छनोट गरी तीन जना पठाउने भन्ने छ । तर अन्तर्वार्तामा २ जना मात्र उपस्थित भए । अब के गर्ने भनेर त्यतिबेला पनि सिफारिस समितिले महान्यायाधिवक्ताको कार्यालयसँग राय मागेको थियो । महान्यायाधिवक्ताको कार्यालयबाट आएको रायको विषयमा सिफारिस समितिका सदस्यहरू संयोजक श्रेष्ठ, सदस्य एवं तत्कालीन अर्थसचिव मधुकुमार मरासिनी र विज्ञ सदस्य उदय निरौलाबीच राय बाँझियो । यही कारण समितिले उक्त प्रक्रिया नै रद्द गर्ने निर्णय गरेको थियो । त्यसलगतै अघिल्लो सरकारले फेरि तत्कालीन उपाध्यक्ष श्रेष्ठकै संयोजकत्वमा अध्यक्ष सिफारिस समिति गठन गरेको थियो ।
यसैबीच, ५ जनाको छनोट सूचीमा परेकामध्ये एक जना अध्यक्षका प्रत्याशी सन्तोषनारायण श्रेष्ठले उक्त प्रक्रिया रद्द नगर्न माग गर्दै सर्वोच्चमा रिट दिए । गत असार १८ मा न्यायाधीश अब्दुल अजिज मुसलमानको इजलासले धितोपत्र बोर्ड अध्यक्षको नियुक्ति प्रक्रिया रद्द गर्ने निर्णय कार्यान्वयन नगराउनू भनी अल्पकालीन अन्तरिम आदेश जारी गर्यो । गत असार २१ मा सर्वोच्च अदालतका न्यायाधीश सपना प्रधान मल्ल र बालकृष्ण ढकालको संयुक्त इजलासले गत असार १८ मा अल्पकालीन अन्तरिम आदेशलाई निरन्तरता दिएको थियो । त्यही फैसलाका आधारमा अदालतले गत साता मुद्दाको पेसी तारिख माघ ३० मा तोकेको छ । सर्वोच्च अदालतमा मुद्दा विचाराधीन रहेको भन्दै सरकारले नियुक्ति प्रक्रिया अघि नबढाएका बेला अदालतले पेसी तारिख नै माघ ३० सम्म पुर्याएपछि अदालत र सरकारको आलोचना भएको छ ।
दैनिकजसो सेयर बजार उच्च अंकले बढिरहेका बेला पुँजी बजारको नियामक निकाय धितोपत्र बोर्ड अध्यक्षविहीन हुँदा बजारमा चलखेल पनि बढेको गुनासो लगानीकर्ताले गरिरहेका छन् । यही बेला अदालतले एकै पटक मुद्दाको पेसी ६ महिनापछिलाई तोकेको छ । जबकि उक्त आदेशलाई निरन्तरता दिने कि नदिने भन्ने विषयमा असार २१ मा न्यायाधीशद्वय प्रधान मल्ल र ढकालको संयुक्त इजलासमा भनिएको छ, धितोपत्र बोर्डको अध्यक्षजस्तो महत्त्वपूर्ण पदलाई लामो समयसम्म रिक्त राख्न उपयुक्त नहुने भई यस विषयलाई महत्त्व दिई चाँडो टुंग्याउनुपर्ने प्रकृतिको देखिँदा लिखित जवाफ पेस गर्ने र कानुनबमोजिम थमाउने म्याद समाप्त हुँदासाथ पूर्ण सुनुवाइका लागि अग्राधिकार दिई नियमानुसार पेस गर्नू ।
तर आदेशमा अग्राधिकार दिए पनि पेसी भने सर्वोच्चले ६ महिनापछि तोकिएको छ । यसरी अल्पकालीन अन्तरिम आदेशमा अग्राधिकार दिएको मुद्दाको पेसी ६ महिनापछि तोक्नु बेन्चको अवहेलना भएको कानुनविद्हरू बताउँछन् । बेन्चले चाँडो गर्नू भनेर अग्राधिकार गरेको मुद्दाको पेसी ६ महिनापछि तोकिनु न्यायसंगत नभएको उनीहरूको भनाइ छ ।
बोर्ड लामो समयसम्म अध्यक्षविहीन हुँदा एकातिर कम्पनीहरूले सबै प्रकारका धितोपत्र निष्कासनको अनुमति पाउन सकेका छैनन् भने अर्कोतिर बजारको नियमन र सुपरिवेक्षण पनि फितलो बनेको छ । मुद्दाको पेसी किन माघ ३० मा राखियो भन्नेबारे आफू अनभिज्ञ रहेको बोर्डमा अध्यक्षका प्रत्याशी एवं रिटकर्ता श्रेष्ठले कान्तिपुरसँग यसअघि बताएका थिए । अदालतको अल्पकालीन अन्तरिम आदेशमा मुद्दाको गाम्भीर्य हेरेर सकेसम्म छिटो गर्नुपर्ने भनिएको छ । तर पेसी ६ महिनापछि तोकियो । अचम्ममा परेको छु, उनले भनेका थिए, पुँजीबजार जस्तो संवेदनशील क्षेत्रको नियामक निकायको नेतृत्व लामो समय खाली राख्दा राम्रो नहुने भन्ने कुरा अदालतको आदेशमै उल्लेख छ । बजार बढिरहेको बेला चलखेलको सम्भावना पनि उच्च हुन्छ । यस्तो बेला धितोपत्र बोर्डले थप प्रभावकारी रूपमा बजारको नियमन तथा सुपरिवेक्षण गर्नुपर्ने हुन्छ । लगानीकर्ताको सम्पत्ति सुरक्षणका लागि बोर्ड झन् चनाखो हुनुपर्ने बेला अध्यक्ष नहुँदा बजारमा मनोमानी बढ्ने जानकारहरू बताउँछन् ।
बोर्डमा अध्यक्ष कार्यकारी पद हो । यसकारण कर्मचारी र अर्थबाट प्रतिनिधित्व गर्ने सञ्चालक (ऐनको व्यवस्थाबमोजिम अध्यक्ष) ले जोखिम लिन चाहँदैनन् । यसकारण नियमन तथा सुपरिवेक्षण प्रभावकारी हुँदैन, एक जानकारले भने, यहीकारण अहिले बजारमा प्रशस्त चलखेल हुँदा पनि बोर्ड र नेप्सेले केही गर्न सकेका छैनन् ।
गत पुस २१ यता बोर्ड अध्यक्षविहीन छ । पछिल्ला केही सातायता सेयर बजार निरन्तर उकालो लागिरहेको छ । उकालो लागेको बजारमा चलखेलको उच्च सम्भावना रहन्छ । यस्तो अवस्थामा नियामक निकाय बोर्ड नेतृत्वविहीन रहेकाले तत्काल अध्यक्ष नियुक्त गर्न संसद्को अर्थ समितिले सरकारलाई निर्देशन दिएको छ । तर सरकारले अध्यक्ष नियुक्ति प्रक्रियामा चासो देखाएको छैन ।
धितोपत्र ऐनको व्यवस्थाअनुसार हाल अर्थ मन्त्रालयबाट धितोपत्र बोर्ड सञ्चालक समितिमा प्रतिनिधित्व गर्ने महेश बरालले अध्यक्षको जिम्मेवारी सम्हालेका छन् । नयाँ सरकार बनेलगत्तै यही साउन २ मा अर्थ मन्त्रालयले बराललाई अर्थ मन्त्रालयको प्रतिनिधिका रूपमा बोर्डमा सञ्चालक पठाएको थियो । कानुनअनुसार हाल बरालले नै अध्यक्षको जिम्मेवारी पनि सम्हालिरहेका छन् । बरालले अध्यक्ष पद सम्हालेलगत्तै एउटा मर्चेन्ट बैंकिङको लाइसेन्स वितरण गरिसकेका छन् भने धितोपत्र निष्कासनलगायत अरु अनुमति पनि दिने तयारी भएको बोर्ड स्रोतले जनाएको छ ।"
फरक मत राख्न नपाउने कस्तो नीति ?,"नेकपा माओवादी केन्द्रका उपमहासचिव जनार्दन शर्माले पुष्पकमल दाहाल नेतृत्वमाथि ११ बुँदामा फरक मत राखेका छन् । स्थायी समिति बैठकमा शर्माले पेस गरेको प्रतिवेदनलाई अध्यक्ष दाहालले कसरी लिन्छन्, हेर्न बाँकी छ । झन्डै ३५ वर्षदेखि पार्टीको नेतृत्व समाल्दै आएका दाहालले अब पनि नेतृत्व अर्कालाई दिनुपर्छ भन्ने सोचमा छैनन् ।
म नै नेतृत्वमा सधैं बस्नुपर्छ भन्ने सोच नै गलत छ । अब उनी पार्टीका संरक्षक भएर बसे हुँदैन ? उनकै कारण बाबुराम भट्टराईले पार्टी त्यागे, मोहन वैद्यले पार्टी छाडे । तर पनि दाहालमा आत्मग्लानि देखिएन । तीन पटक प्रधानमन्त्री भएका दाहालले हिजो उनीसँग हातमा हात, काँधमा काँध मिलाउनेको भावना बुझ्न सकेनन् ।यो समस्या एमालेमा पनि छ । एमालेमा फरक मत राख्नेलाई अध्यक्ष केपी ओलीले पार्टीबाटै निष्कासन गरेका छन् । फरक मत राख्नेलाई कुनै पनि पार्टीको शत्रुझैं ठान्नु सरासर गलत हो । पार्टीलाई स्वच्छ, तन्दुरुस्त र संगठन बलियो बनाउनका लागि एस मेन का कुरा सुनेर मात्र भएन । असहमति राख्ने नेताहरूको पनि आवाज सम्बोधन गर्नुपर्छ । आफ्नो मत सबैले मान्नुपर्छ भन्नु तानाशाह हो ।
भरखर उदय भएको पार्टी रास्वपाले फरक मत राखेकै भरमा पार्टीका महासचिव मुकुल ढकाललाई कारबाही गर्यो । फरक मत राख्दैमा कारबाही भोग्नुपर्ने कस्तो नीति हो ? राजनीतिमा फरक मत राख्न पाउनुपर्छ, वाक् स्वतन्त्रताको अधिकार पनि हो । नेतृत्वको प्रवृत्तिमा सुधार नहुने हो भने भोलिका दिन पार्टीभित्रैबाट विद्रोह नहोला भन्न सकिन्न । पुरुषोत्तम घिमिरे, जोरपाटी, काठमाडौं"
माओवादी स्थायी समिति बैठक : संगठन निर्माणमा जोड दिनुपर्ने नेताहरुको धारणा,"काठमाडौँ माओवादी केन्द्र स्थायी समिति बैठकमा सरकारभन्दा संगठन निर्माणमा जोड दिनुपर्ने नेताहरूले बताएका छन् । पार्टी कार्यालय पेरिसडाँडामा जारी स्थायी समिति बैठकमा बोल्ने नेताले अब दीर्घकालीन रुपमा पार्टी कार्यक्रम बनाउनु पर्ने धारणा राखे ।
बैठकमा उपमसचिव वर्षमान पुन, सचिव चक्रपाणी खनाल लगायतले अबको प्राथमिकता सरकार नभई पार्टी हुनुपर्ने बताए ।
उनीहरूले संविधान संशोधनको मुद्दामा प्रत्यक्ष कार्यकारी रास्ट्रपति हुनुपर्ने बताए । बैठक आइतबार पनि जारी रहने माओवादी केन्द्रले जनाएको छ ।
बैठक सुरु गर्दै अध्यक्ष पुष्पकमल दाहालले प्रमुख प्रतिपक्ष दलको हैसियतले सदन र सडकमा मोर्चाबन्दी गरिने बताएका थिए । प्रवक्ता अग्नि सापकोटाले बैठक पार्टी निर्माणमा केन्द्रित भएको बताए ।"
दलित र मुस्लिम समुदायलाई मन्त्रिपरिषद्मा समावेश नगराएकोप्रति जनमतको आपत्ति,"काठमाडौँ जनमत पार्टीका सांसद अब्दुल खानले दलित र मुस्लिम समुदायलाई मन्त्रिपरिषद्मा समावेश नगराएकोप्रति आपत्ति जनाएका छन् ।
प्रतिनिधिसभामा आइतबार प्रधानमन्त्री केपी शर्मा ओलीको पक्षमा मतदान गर्ने जानकारी गराउँदै उनले यस्तो बताएका हुन् । उनले ४० लाखभन्दा बढी दलित र १५ लाखभन्दा बढी मुस्लिम समुदायको जनसंख्या भए पनि उनीहरुको उपस्थिति मन्त्रिपरिषद्मा हुन नसकेको बताए ।
सामाजिक न्यायको कुरा आउँदा नेपालमा ४० लाखभन्दा बढी दलित समुदायको जनसंख्या भए पनि, १५ लाखभन्दा बढी मुस्लिम समुदायको जनसंख्या भए पनि उहाँहरुको उपस्थिति मन्त्रीमण्डलमा नहुनु कुन प्रकारको सामाजिक न्याय हो ? भन्नेकुरा सदनले सोच्न जरुरी छ,' उनले भने,
उनले शक्ति पृथकीकरणको सिद्धान्तअनुसार प्रतिपक्ष बलियो हुनु आवश्यक रहेको धारणा राखे । उनले सडक शान्त हुँदा संसद् निरंकुश बन्ने बताए । उनले प्रतिपक्षको आवाज बलियो र मुलुकको हित र समृद्धि एवं अग्रगमन परवर्तनको लागि हुनुपर्नेमा जोड दिए । उनले भने, 'शक्ति पृथकीकरणको सिद्धान्तअनुसार प्रतिपक्ष बलियो हुनु आवश्यक छ, जब सडक शान्त हुन्छ, तब सरकार निरंकुश हुन्छ । जब प्रतिपक्ष कमजोर हुन्छ भने सदन निरंकुश हुन्छ । त्यसकारण प्रतिपक्षको आवाज पनि बलियो, मुलुकको हित र समृद्धि एवं अग्रगमन परवर्तनको लागि हुनुपर्छ ।
सांसद खानले पार्टीभक्तिलाई छोडेर पार्टीभित्र आलोचना, आत्मालोचना गर्न आवश्यक रहेको बताए ।"
जनमतले प्रधानमन्त्री ओलीलाई विश्वासको मत दिने,"काठमाडौँ जनमत पार्टीले प्रधानमन्त्री केपी शर्मा ओलीलाई विश्वासको मत दिने निर्णय गरेको छ । पार्टीको शुक्रबार बसेको बैठकले प्रधानमन्त्रीलाई विश्वासको मत दिने निर्णय गरेको सो पार्टीका प्रवक्ता डा शरदसिंह यादवले जानकारी दिए ।
उनका अनुसार नेपाली कांग्रेस र नेपाल कम्युनिष्ट पार्टी (एमाले)बीच भएको साझेदारीमा गठन भएको वर्तमान सरकारले मधेस प्रदेशमा आफ्नो पार्टी नेतृत्वको सरकारलाई समर्थन गरेकाले सङ्घीय सरकारका प्रधानमन्त्रीलाई विश्वातको मत दिने निर्णय गरिएको हो ।
जनमतको नेतृत्वमा कांग्रेस, एमाले, लोकतान्त्रिक समाजवादी (लोसपा)सहित मधेस प्रदेश सरकारले बिहीबार पूर्णता पाइसकेको छ । 'हाम्रो पार्टीको सुरुदेखिनै प्राथमिकतामा मधेस प्रदेश सरकार थियो । प्रदेशमा जनमतको नेतृत्वलाई कांग्रेस र एमालेले समर्थन गरेकाले सङघीय सरकारलाई समर्थन गरेर जाने पार्टीको स्पष्ट नीति छ,' उनले भने ।
प्रतिनिधिसभामा जनमत पार्टीका छ सांसद छन् । प्रधानमन्त्री ओलीले नेपालको संविधान बमोजिम यही साउन ६ गते (आइतबार) प्रतिनिधिसभामा विश्वासको मत लिने तयारी छ ।"
रास्वपाको जनमत खस्किएको महामन्त्रीको समीक्षा प्रतिवेदन पेस,"काठमाडौँ रास्वपाका महामन्त्री मुकुल ढकालले पार्टीको आगामी राजनीतिक दिशाका विषय समेटेर तयार पारेको प्रतिवेदन उपप्रधान तथा गृहमन्त्रीसमेत रहेका पार्टी सभापति रवि लामिछानेलाई बुझाएका छन् । प्रतिवेदनमा रास्वपाको जनमत खस्किएको उल्लेख गर्दै उनले पुराना दलसँगको सहकार्य उचित नभएको बताएका छन् ।
पार्टीको समीक्षा यात्रा गरेका महामन्त्री ढकालले त्यसक्रममा नेता, कार्यकर्ता र जनताबाट पाएका प्रतिक्रिया समेटेर प्रतिवेदन तयार पारेका हुन् । सरकारमा सहभागी हुनु, पहिले उठाउँदै आएका एजेन्डा छोड्नु, पार्टी र संगठन निर्माणमा सक्रिय नहुनुजस्ता कारणले रास्वपाको जनमत खस्किएको यसका नेताहरूले बताउँदै आएका छन् ।
महामन्त्री ढकालले पनि पुराना एमाले र माओवादीजस्ता दलसँग सत्ता सहकार्य गर्नुभन्दा पनि नयाँ नेताहरूसँग जानुपर्ने, प्रदेश संरचना खारेज गर्नुपर्नेलगायत प्रतिवेदनमा उल्लेख गरेका छन् । उनले प्रतिवेदन सार्वजनिक गर्न सभापति लामिछानेलाई आग्रह गरेका छन् । बुधबार विज्ञप्ति जारी गर्दै महामन्त्री ढकालले पार्टीभित्र
आफ्नाविरुद्ध अराजनीतिक क्रियाकलाप भएको पनि उल्लेख गरेका छन् । उनले आफूले गर्दै नगरेका कामको दोष लगाइएको विज्ञप्तिमा लेखे पनि कसले र के विषयमा त्यस्तो गरिएको हो भन्ने उल्लेख गरेका छैनन् । उनले आफ्ना कुरा सार्वजनिक रूपमा राख्न नपाएको पनि गुनासो गरेका छन् ।"
महान्यायाधिवक्ताको राय : धितोपत्र बोर्ड अध्यक्षमा ३ जनाको सिफारिस पठाउ वा प्रक्रिया रद्द गर,"काठमाडौँ परेको आवेदनमध्येबाट तीन जना सिफारिस गर्नुपर्ने व्यवस्था ऐनमै रहेकाले नेपाल धितोपत्र बोर्ड अध्यक्षमा दुई जना मात्र सिफारिस गर्न नमिल्ने राय महान्यायाधिवक्ताको कार्यालयले दिएको छ । यसअघि अध्यक्ष सिफारिस समितिले मागेको रायको जवाफ दिँदै मंगलबार महान्यायाधिवक्ता कार्यालयले कार्ययोजना प्रस्तुति तथा अन्तर्वार्तामा उपस्थित दुई जनामात्र पठाउन नमिल्ने राय दिएको हो ।
महान्यायाधिवक्ताको पत्रमा सिफारिस समितिले सर्ट लिष्टमा परेका पाँचजनामध्ये तीन जनालाई सिफारिस गर्ने वा सम्पूर्ण प्रक्रिया नै रद्द गरी नयाँ सुरु गर्ने भन्ने सम्बन्धमा सिफारिस समितिले नै निर्णय गर्न सक्ने राय दिएको छ ।
अध्यक्ष छनौट समितिले यही असार द्रुतगतिमा सर्ट लिष्टमा परेका पाँचजनालाई कार्ययोजना प्रस्तुति तथा अन्तर्वार्तामा बोलाएको थियो । त्यसदिन जम्मा दुई जना सन्तोषनारायण श्रेष्ठ र मुक्तिनाथ श्रेष्ठ मात्र उपस्थित भएका थिए । बाँकी तीन जना कृष्णबहादुर कार्की, नवराज अधिकारी र चिरञ्जीवी चापागाईंका लागि गत बुधबार (असार ५ मा) डाकेको थियो । त्यसमा पनि बाँकी तीन जना प्रतिस्पर्धी कार्यपत्र प्रस्तुति तथा अन्तर्वार्तामा उपस्थित नभएपछि नेपाल धितोपत्र बोर्ड (सेबोन)को अध्यक्ष नियुक्ती प्रक्रिया झनै अन्योलमा परेको छ ।
सर्ट लिष्ट परेको पाँच जनामध्ये आइतबार २ जना सन्तोषनारायण श्रेष्ठ र मुक्तिनाथ श्रेष्ठ मात्र उपस्थित भए । राष्ट्रिय योजना आयोगको संयोजकत्वमा गठित सिफारिस समितिले बाँकी तीन जना कृष्णबहादुर कार्की, नवराज अधिकारी र चिरञ्जिवी चापागाईंलाई बुधबार (असार ५ गते) कार्यपत्र प्रस्तुति तथा अन्तर्वार्ताका लागि डाकेको थियो । बुधबार पनि तीनैजना उपस्थित नभएपछि प्रक्रिया अघि बढाउनेनबढाउने बारेमा समिति अन्योलमा परेको थियो । यही कारण सिफारिस समितिले महान्यायाधिवक्ता कार्यालयको राय मागेको थियो ।"
राजनीतिका लागि राजनीतिक चेत र जनमत,"लामो समयदेखि पुराना राजनीतिक दलहरू (मुख्यतः कांग्रेस, एमाले, राष्ट्रिय प्रजातन्त्र पार्टी) ले राजनीतिमा हालीमुहाली गरिरहेको अवस्थामा विसं २०६४ को पहिलो संविधानसभा निर्वाचनमा भाग लिएर नेकपा माओवादीले औपचारिक रूपमा संसदीय राजनीतिमा आफूलाई सामेल गरायो ।
तत्कालीन अवस्थामा नयाँ शक्तिका रूपमा संसदीय राजनीतिमा भित्रिएको माओवादीले आफूलाई संविधानसभाको सबैभन्दा ठूलो दलका रूपमा स्थापित गरायो । पहिलो दलको हिस्सा पाएको हुनाले उसैले सरकारको नेतृत्व गर्यो । जनताले विश्वास गरेर दिएको मतलाई उसले जनअपेक्षामा परिणत गराउन सकेन ।
यसो हुनुमा राजनीतिक परिपक्वताको कमी र सत्ता सञ्चालनको ज्ञान नभएको भनेर धरैले विश्लेषण गरेका थिए । राजनीतिमा जनमत मात्रै भएर नपुग्दो रहेछ, नेतृत्वकर्ताले त्यसको महत्त्व बुझेन र जनमतलाई नै सर्वेसर्वा ठानेर हौसियो भने त्यो आत्मघाती हँॅदो रहेछ भन्ने उदारहण हो माओवादी केन्द्र ।
०६४ को निर्वाचनमा ठूलो बनेको माओवादीको ओरालो यात्रा निरन्तर छ । प्रचण्डले जुक्ति लगाएर राजनीतिक गठबन्धनको पासा फालेर त्यसैलाई आजसम्म निरन्तरता दिएकै कारण माओवादी आजसम्म पनि राजनीतिमा स्थापित देखिएको हो । एक्लाएक्लै निर्वाचन लडेको भए सम्भवतः आज माओवादीको हैसियत नेकपा माले, राष्ट्रिय जनमोर्चा या नेपाल मजदुर किसान पार्टीकै हाराहारीमा पुगिसकेको हुने थियो । २०७२ मा संविधानसभाबाट संविधान जारी भएपछि संघीय नेपालको पहिलो नयाँ राजनीतिक शक्तिका रूपमा नयाँ शक्ति नेपाल उदाएको थियो । राजनीतिको राम्रो विश्लेषण गर्न सक्ने, राष्ट्रिय मात्र होइन अन्तर्राष्ट्रिय राजनीतिको समेत गहिरो चेत भएका र राजनीतिलाई राम्ररी बुझेका बाबुराम भट्टराईले तत्कालीन माओवादी पार्टी त्यागेर खोलेको उक्त दलले राजनीतिमा जरा टेक्नै सकेन ।
२०७४ मा भएको पहिलो संघीय निर्वाचनपछि उनको दलबाट प्रतिनिधिसभामा प्रतिनिधित्व गर्ने भट्टराई एक्ला सांसद भए । यसले के देखाउँछ भने राम्रो राजनीतिक पृष्ठभूमि भए पनि जनताले विश्वास गरेनन् भने राजनीतिमा टिक्न गाह्रो पर्दोरहेछ । २०७९ को दोस्रो संघीय निर्वाचनसम्म आइपुग्दा अन्य तीन दल संसदीय राजनीतिमा उदाए । छोटो समयमा सबैभन्दा बढी जनताको मनमा बस्न सफल भएको राजनीतिक दल हो राष्ट्रिय स्वतन्त्र पार्टी (रास्वपा) । यो दलको नेतृत्वमा रहेकादेखि दोस्रो तहका नेता कसैसँग पनि राजनीतिक पृष्ठभूमि यथेष्ट नभएको देखिन्थ्यो ।
सञ्चार क्षेत्रको प्रभावका कारण राजनीतिमा सफल भएको रास्वपाले जनताको मन त जित्यो तर राजनीति गर्ने ढङ्ग पुर्याएको देखिँदैन । नयाँ शक्ति र रास्वपामा ठीकविपरीत यही थियो । नयाँ शक्तिमा राजनीतिक भिजन थियो, जनमत भएन । रास्वपामा जनमत थियो तर राजनीतिक चेत भएन ।
यसैले रास्वपाले प्राप्त गरेको जनमत बिस्तारै ओरालो लाग्ने क्रममा रहेको देखिन्छ । रास्वपासँगै उदाएका अन्य दुई दल हुन् नागरिक उन्मुक्ति पार्टी (नाउपा) र जनमत । यी दलको पनि राजनीतिक पृष्ठभूमि त्यति राम्रो भएको देखिँदैन । नयाँका नाममा उदाएका यी दलहरू पनि पदकै लागि मरिहत्ते गरेको देख्दा उनीहरूमा पनि पुराना दलमा भन्दा फरकपन देख्न सकिएको छैन । नाउपा त पदकै लागि फुटको डिलसम्म पुगिसकेको छ । सुजन देवकोटा, पालुङ्टार४, गोरखा"
नेकपा (एस) भित्र विचारमा कुनै मतभेद छैन : माधवकुमार नेपाल,"काठमाडौँ नेकपा एकीकृत समाजवादीका अध्यक्ष एवं पूर्वप्रधानमन्त्री माधवकुमार नेपालले पार्टी भित्र विचारमा कुनै मतभेद नरहेको दाबी गरेका छन्
पार्टी निकट अखिल नेपाल महिला संघ (समाजवादी) ले सोमबार काठमाडौंमा आयोजना गरेको एक कार्यक्रममा बोल्दै उनले पार्टीभित्रको मतभेदको अवस्थाबारे बताएका हुन् ।
अध्यक्ष नेपालले पार्टीले नेता, कार्यकर्ताहरुको सामूहिक बुद्धिबाट नै आगामी महाधिवेशनमा प्रस्तुत हुने राजनीतिक, सांगाठनिक लगायतका दस्तावेजहरु तयार पार्नुले पनि विचारमा कुनै मतभेद नरहेको पुष्टि हुन गएको तर्क गरे ।
अहिले हाम्रो पार्टीमा विचारको कुनै मतभेद छैन । स्वभाविक रुपमा पार्टीको महाधिवेशनले विचारहरुलाई व्यवस्थित रुपले अघि सार्नुपर्ने आवश्यकता पर्दछ । त्यसो हुनाले हामीले यो महाधिवेशनबाट नै पहिलो पार्टी बन्न गइरहेका छौं जसले नेपाली विशेषताको समाजवादको धारणालाई व्यवस्थित रुपमा अगाडि सार्दैछ । र यसको निम्ति हाम्रो सम्पूर्ण नेता र कार्यकर्ताहरुको सामूहिक बुद्धिबाट नै हामीले दस्तावेजहरु अगाडि सारिरहेका छौं । यस अर्थमा तपाईंहरुले पनि अझै यसलाई अध्ययन गर्नुहोस् । यसलाई समृद्ध बनाउनका लागि भूमिका खेल्नुहोस् । यसरी हाम्रो पार्टीले अरु पार्टीहरुका लागि पनि यसरी विचार अघि सार्ने काममा अग्रसरता लिनुपर्छ भन्ने प्रेरित गर्न सकोस् अध्यक्ष नेपालले भने ।
अध्यक्ष नेपालले मुलुकलाई समाजवादी बाटोमा दृढतापूर्वक अघि बढाउनका लागि आफूहरुले समाजवादी मोर्चा निर्माण गरेर अघि बढेको पनि स्पष्ट पारे ।"
जनमतले मधेशको मुख्यमन्त्रीमा सतीश सिंहलाई पठाउने,"जनकपुर जनमत पार्टीले मधेश प्रदेशको मुख्यमन्त्रीमा सतीशकुमार सिंहलाई पठाउने भएको छ । प्रदेश प्रमुख सुमित्रा सुवेदी भण्डारीसमक्ष सरकार बनाउन बिहीबार(आजै) दाबी प्रस्तुत गर्ने गठबन्धन दलहरुले मुख्यमन्त्रीमा जनमत पार्टीका प्रदेश सांसद सिंहलाई मुख्यमन्त्री बनाउन लागेका हुन् ।
जनमत पार्टीका अध्यक्ष सीके राउतको निर्वाचन क्षेत्र सप्तरी२ को १ बाट सिंह प्रदेश सांसदमा निर्वाचित भएका थिए । सप्तरीको तिलाठी कोइलाडी नगरपालिकाका प्रमुख समेत भइसकेका सिंहलाई मुख्यमन्त्री बनाउन राउतले सत्ता गठबन्धन दललाई सन्देश दिइसकेको छ । राउत अमेरिकामा छन् । उनी आइतबार मात्र नेपाल फर्किनेछन् । मुख्यमन्त्रीमा सिंहलाई नै अघि सार्ने सहमति छ, जनमत पार्टीका सचिव बीपी साहले कान्तिपुरसँग भने ।
जनमत पार्टीले मधेश प्रदेशका संसदीय दलका नेता महेशप्रसाद यादव वा सांसद वसन्त कुशवाहालाई मुख्यमन्त्री बनाउने धेरैले आकलन गरेका थिए । तर, संसदीय दलका नेता यादव मधेश प्रदेश सरकारमा मन्त्री भइसकेको र सिंह भने राउतकै क्षेत्रको १ बाट निर्वाचित भएकाले मुख्यमन्त्रीमा उनलाई अवसर दिइएको एक नेताले बताए । संसदीय दलका नेता यादव पनि राउतकै क्षेत्रको प्रदेशसभा २ बाट निर्वाचित भएका थिए । यादव मधेश प्रदेश सरकारमा यसअघि शिक्षा तथा संस्कृति मन्त्री भइसकेका छन् ।
यसैगरी, जनमत पार्टीले मुख्यमन्त्री सिंहसँगै प्रदेशका समानुपातिक सांसद रञ्जुकुमारी मण्डल खंगलाई राज्यमन्त्री बनाउने तयारीमा छ ।"
जनमतको अवरोधपछि प्रदेश सभा बैठक स्थगित,"जनकपुर मधेश प्रदेश सभाको तेस्रो अधिवेशनको पहिलो बैठकमै जनमत पार्टीले छानबिन समितिको माग गर्दै अवरोध गरेको छ ।
जनमत पार्टीले राजविराजस्थित कृषि विश्वविद्यालयको शिलान्यास कार्यक्रममा भएको कुटपिटको घटनालाई लिएर संसदीय छानबिन समितिको माग गर्दै प्रदेश सभाको बैठकमा अवरोध गरेका हुन् ।
जनमत पार्टीको अवरोधपछि सभामुख रामचन्द्र मण्डलले सोमबार अपराह्न बसेको प्रदेश सभाको बैठक १० मिनेटका लागि स्थगित गरेका छन् । जनमत पार्टीका प्रमुख सचेतक सञ्जयकुमार यादवले कृषि विश्वविद्यालय शिलान्यास कार्यक्रममा आफ्ना पार्टीका तत्कालीन मन्त्री महेशप्रसाद यादवमाथि मुख्यमन्त्री सरोजकुमार यादवकै उपस्थितिमा आक्रमण भएको भन्दै छानबिन समितिको माग गरे ।
हामीले पटक पटक छानबिन समितिको माग गरिरह्यो । तर, सरकार भने नजरअन्दाज गरिरहेको छ, प्रदेश सभाको बैठकमा जनमत पार्टीका प्रमुख सचेतक यादवले भने,छानबिन समिति नबनेसम्म बैठक चल्न दिन्नौं ।
सभामुख मण्डलले तेस्रो अधिवेशनको पहिलो बैठक भएकाले चल्न दिन आग्रह गरेपछि जनमत पार्टीका प्रवक्ता एवं प्रदेश सांसद चन्दन सिंहले छानबिन समिति बनाएमात्र बैठक चल्न अडान राखेका थिए ।
मधेश प्रदेश सरकारबाट एमालेमाओवादी बाहिरिएपछि अल्पमतमा परेको मुख्यमन्त्री यादवको सरकारले विश्वासको मत लिन बैठक आह्वान गरेको छ । सत्ताको बागडोर सम्हाल्न दलहरुबीच रस्साकस्सी रहेकै बेला विश्वासको मत, नीति तथा कार्यक्रम र बजेट ल्याउन बोलाइएको प्रदेश सभाको बैठक अर्थपूर्ण छ ।"
जनमतको नेतृत्वमा मधेश सरकार बनाउन गृहकार्य,"काठमाडौँ मधेश प्रदेशमा जनता समाजवादी पार्टीको सरकार विस्थापित गरी जनमत पार्टीको नेतृत्वमा सरकार बनाउने कसरत सुरु भएको छ । जसपाका सरोजकुमार यादवको नेतृत्वको मधेश सरकारबाट एमाले र माओवादी बाहिरिएपछि एमाले, माओवादीको मूल नेतृत्व जनमतलाई मुख्यमन्त्री दिएर केन्द्रीय समीकरणअनुसार मधेश सरकार बनाउने गृहकार्यमा लागेको हो ।
प्रधानमन्त्री पुष्पकमल दाहाल र एमाले अध्यक्ष केपी शर्मा ओली जनमतलाई संघीय सरकारमा सहभागी गराउने उद्देश्यसहित मधेशमा जनमतलाई मुख्यमन्त्री दिन तयार भएको नेताहरूको भनाइ छ । जसपा नेपाल (अध्यक्ष उपेन्द्र यादव) सरकारबाट बाहिरिएपछि विकल्पमा जनमतलाई अघि सार्ने तयारी एमाले र माओवादीले अघि सारेका छन् ।
केन्द्रीय समीकरणमा रहे पनि नेकपा एकीकृत समाजवादी मधेशमा यादव नेतृत्वको सरकारमा सहभागी छ । दाहाल र ओलीसँग असन्तुष्ट समाजवादी अध्यक्ष माधवकुमार नेपालले जसपा नेपालको मधेश सरकारलाई विश्वासको मत दिने चर्चा चलेपछि ओली, दाहाल र नेपालबीच शुक्रबार छलफल भएको छ । तीन नेताबीच भएको छलफलमा जनमतको नेतृत्वमा सरकार बनाउने गृहकार्य सुरु भएको हो ।
तीन नेताबीच केन्द्रकै समीकरण बनाउने गरी जनमतको नेतृत्वमा सरकार बनाउन सकारात्मक छलफल भएको छ, ओलीनिकट स्रोतले भन्यो, समीकरण बाहिरबाट सरकार बन्दैन । त्यसपछि केन्द्रीय समीकरणमा जनमत सहभागी हुनेछ ।
तीन नेताबीच एकीकृत समाजवादीका दीर्घ सोडारीको नेतृत्वको सरकारलाई पूर्णता दिने, कर्णाली र कोशीमा एकीकृतका मन्त्री सहभागी गराउने विषयमा सकारात्मक कुराकानी भएको नेताहरूको भनाइ छ । एकीकृतका अध्यक्ष नेपालले ओली र दाहालले आफ्नो दललाई बेवास्ता गरेको भन्दै असन्तुष्टि जनाएपछि शुक्रबार तीन नेताबीच छलफल भएको हो ।
सुदूरपश्चिम प्रदेश सरकारलाई पूर्णता र अन्य प्रदेश सरकारमा पनि सम्मानजनक सहभागी हुने कुरा भएपछि माधव नेपालको असन्तुष्टि मेटियो होला, दाहालनिकट स्रोतको भनाइ छ, अब केन्द्रीय समीकरणको विकल्पमा माधव नेपाल जानु हुन्न भन्ने विश्वास प्रधानमन्त्रीको छ ।
जनमतका अध्यक्ष सीके राउतको नेतृत्वमा शुक्रबार एमाले अध्यक्ष ओलीसँग मधेश सरकारबारे छलफल भएको हो । ओलीले जनमतको नेतृत्वमा सरकार बनाउन सकारात्मक संकेत दिएको जनमतका महासचिव चन्दन सिंहले जानकारी दिए । उनले प्रधानमन्त्री दाहालसँग पनि विभिन्न माध्यमबाट भएको कुराकानीमा सकारात्मक जवाफ आएको दाबी गरे ।
जनमतको नेतृत्वमा मधेश सरकार बनाउने विषयमा एमाले र माओवादीबाट सकारात्मक संकेत प्राप्त भएको छ, उनले कान्तिपुरसँग भने, हाल जसपा नेपालको सरकारमा रहेको एकीकृत समाजवादी पनि जनमत नेतृत्वको सरकारमा आउने विश्वास छ । केन्द्रीय समीकरणअनुसार सरकार बनाउने गृहकार्य भइरहेको उनको भनाइ छ । मधेशमा हाम्रो नेतृत्वमा सरकार हुनुपर्ने बटमलाइन हो, उनले भने, त्यसो भयो भने केन्द्रीय समीकरणमा जनमत रहन्छ ।
माओवादीको शुक्रबार बिहान भएको संसदीय दलको बैठकमा दाहालले नेपालका कारण गठबन्धनमा कुनै समस्या नहुने बताएका थिए । सरकारगठबन्धन तत्काल केही हुन्न, उनले भने, माधव कमरेडहरूको तलमाथि हुन्न । मधेश सरकार पनि केन्द्रीय समीकरणअनुसार हुने उनले बताए । मधेश प्रदेशका मुख्यमन्त्री यादवले जेठ २३ मा विश्वासको मत लिने प्रदेशसभाको तालिका छ । त्यसअघि नै बहुमतसहित जनमतको सरकार बन्ने सिंहको भनाइ छ । उता यादवले आफ्नो पक्षमा बहुमत रहेको दाबी गर्दै आएका छन् ।
बुधबार मधेश सरकारकै विषयमा कांग्रेस सभापति शेरबहादुर देउवा निवास बूढानीलकण्ठमा जसपा नेपालका अध्यक्ष उपेन्द्र यादव, एकीकृत समाजवादीका अध्यक्ष माधवकुमार नेपाल, लोसपाका अध्यक्ष महन्थ ठाकुरबीच छलफल भएको थियो । त्यसबेला नेपालले मधेशमा जसपा नेपालको नेतृत्वको सरकारलाई सघाउने संकेत दिएका थिए । शुक्रबार ओली र दाहालले मधेश सरकार निर्माणमा केन्द्रीय समीकरणविपरीत नजान आग्रह गरेपछि नेपालले पुनर्विचार गर्ने बताएका छन् । अरू प्रदेश सरकारमा सम्मानजनक सहकार्य भए आफ्नो दलले दायाँबायाँ नगर्ने सर्त उनले राखेका छन् ।
बिहीबार मधेश प्रदेशमा जनमत पार्टीको नेतृत्वमा सरकार बनाउन तीन दलबीच सहमति भइसकेको छ । एमाले, माओवादी केन्द्र र जनमत पार्टीको बैठकले जनमत पार्टीको नेतृत्वमा सरकार बनाउने सहमति गरेको सार्वजनिक भएको थियो । सरकारमा यी तीन दलसँगै एकीकृत समाजवादी र लोकतान्त्रिक समाजवादी पार्टी पनि सहभागी हुने सहमतिपत्रमा उल्लेख छ । सहमतिमा तीनै पार्टीबाट संसदीय दलका नेताहरू एमालेका सरोजकुमार यादव, जनमतका महेशप्रसाद यादव र माओवादीका भरतप्रसाद साहको हस्ताक्षर छ । सहमतिमा लोकतान्त्रिक समाजवादी पार्टी र एकीकृत समाजवादीका प्रतिनिधिको हस्ताक्षर छैन । सरकारमा सहभागी भएका दलहरूका बीचमा आपसी सहमतिमा मन्त्रालय बाँडफाँट गर्ने तथा नयाँ संयुक्त सरकार गठन प्रक्रियामा सकारात्मक अन्य दलहरूसँग पनि संवाद अघि बढाउने निर्णय भएको छ, बैठकपछि जारी विज्ञप्तिमा भनिएको छ । जनमतको नेतृत्वमा सरकार बनाउने ५ दलबीच सहमति भएको भनिए पनि विज्ञप्तिमा ३ दलको मात्रै हस्ताक्षर रहेको छ ।
वैशाख ३० मा एमाले र माओवादी केन्द्रले मधेश सरकारबाट समर्थन फिर्ता लिएपछि जसपा नेपालका मुख्यमन्त्री सरोजकुमार यादव विश्वासको मत लिनुपर्ने अवस्थामा छन् । जेठ २१ देखि संसद्को अधिवेशन आह्वान गरिएको छ र जेठ २३ मा यादवले विश्वासको मत लिने तयारी छ ।
१ सय ७ सदस्यीय प्रदेशसभामा यादवलाई सरकार जोगाउन ५४ सांसदको समर्थन आवश्यक पर्छ । मधेश प्रदेशसभामा एमालेका सभामुखबाहेक २४, जनमत पार्टीका १३, माओवादी केन्द्रका ९, लोकतान्त्रिक समाजवादी पार्टीका ८ र एकीकृत समाजवादीका ७ सांसद छन् । यता जसपा नेपालका १९ र कांग्रेसका २२ सांसद छन् । लोसपा ८ र एकीकृत समाजवादीका ७ सांसदले समर्थन गर्दा जसपा नेपालका यादवको ५६ मत पुग्छ ।"
नौलो गणतन्त्रको पक्षमा जनमतको काठमाडौंमा प्रदर्शन,"काठमाडौँ जनमत पार्टीले नौलो गणतन्त्रका लागि काठमाडौंमा प्रदर्शन गरेको छ । भृकुटीमण्डपमा मंगलबार भएको प्रदर्शनमा अध्यक्ष सीके राउतले हालको राजनीतिक प्रणालीमा नेतातन्त्र हाबी भएकाले यसको विकल्पमा नौलो गणतन्त्र आवश्यक भएको बताए ।
पुँजीवाद र समाजवादका राम्रा पक्षलाइै समेटेर आर्थिक समृद्धिको दिशामा जानुपर्छ, उनले सभालाई सम्बोधन गर्दै भने, संसद् चार, पाँच नेताको हातमा छ । राजनीतिमा ट्राफिक जाम देखिएको छ ।
उनले मुलुकमा पुँजीवादी क्रान्ति आवश्यक रहेको उल्लेख गर्दै खुला अर्थतन्त्रलाई प्राथमिकतमा राखेर अघि बढ्ने बताए । जनमतका सचिव बीपी साहले देशभरबाट राजधानी भेला भएका नेता तथा कार्यकर्ताले नयाँ समाजवादी लोकतन्त्रका लागि प्रतिबद्धता जनाए । नयाँ समाजवादी लोकतन्त्रका लागि देशभर अभियान चलाउने निर्णय भएको छ, उनले भने ।"
गिरीबन्धु फैसलापछि न्यायमूर्तिको कानुनविपरीत विचार,"गिरीबन्धु टी इस्टेटको हदबन्दी छुट जग्गा सम्बन्धमा पुनः ११ बिघा जग्गा गिरीबन्धुले पाउने भन्ने फैसला लेख्ने न्यायमूर्ति र अर्का पूर्वन्यायमूर्ति बलराम केसीले हदबन्दी बढीको जग्गा क्षतिपूर्ति नदिई सरकारले लिएको भन्ने भनाइ कानुनअनकूल नभएकाले निम्न व्यहोरा प्रस्ट पार्न चाहन्छु । गिरीबन्धु टी इस्टेटको मुद्दा सर्वोच्च अदालतको संवैधानिक इजलासबाट २०८० माघ २४ मा करिब ३४४ बिघा जग्गा सट्टापट्टा गर्न दिने नेपाल सरकारको मिति २०७८ वैशाख १३ को निर्णय बदर भएको छ ।
सो फैसलामा राय लेख्ने न्यायमूर्ति ईश्वरप्रसाद खतिवडाले हालै योहो टीभीमा पत्रकार जीवराम भण्डारीसँग भिडियो कुराकानी गर्नुभएको थियो । सो कुराकानीमा हदबन्दी छुटमा पाएको जग्गा सट्टापट्टा बदर भएपछि त्यही विवादको जग्गाबाट अहिलेको कानुनअनुसार हदबन्दी छुटमा ११ बिघा जग्गा सो मुद्दाका प्रतिवादी रहेका गिरीका परिवारले पाउने कि नपाउने भनी प्रश्नकर्ता भण्डारीले सोध्नुभएको थियो । जवाफमा फैसला लेख्ने न्यायमूर्ति खतिवडाले पनि अहिले हदबन्दी छुटको जग्गाबाट नै विपक्षी गिरीबन्धुले ११ बिघा पाउने भनी बोल्नुभएको पाइन्छ । भूमिसम्बन्धी ऐन, २०२१ को दफा ७ मा जग्गावालाको हैसियतले राख्न पाउने जग्गाको अधिकतम हद तोकिएको छ । दफा १२ मा अधिकतम हदबन्दीमा कृषि उद्योग लगायतमा छुट पाउने विभिन्न प्रावधान रहेको छ । दफा १५ मा अधिकतम हदभन्दा बढी भएको जग्गा तोकिएबमोजिम प्राप्त गर्ने प्रावधान रहेको छ ।
सोही दफाको प्रतिबन्धात्मक वाक्यांशको (क) अनुसार एक वा एकभन्दा बढी क्षेत्रमा जग्गा हुने जग्गावालाले दफा १३ बमोजिम फाँटवारी पेस गर्दा नै राख्न पाउने जग्गा रोज्नुपर्छ । दफा ७ को राख्न पाउने हदबन्दीभित्र रोजेको जग्गाबाहेक बाँकी जग्गा जफत हुने कानुनी प्रावधान छ । यसअनुसार हदबन्दीभित्रको जग्गा भूमिसुधार लागू भएपछि त्यतिबेला नै रोजेर लिने काम भइसकेको छ । कृषि उद्योग गर्न हदबन्दीमा छुट पाएको जग्गा जफत भइसकेको र क्षतिपूर्ति दिइसकेको जग्गा भएकाले अहिलेको हदबन्दी कानुनअनुसार एक परिवारले ११ बिघा जग्गा पुनः पाउने अवस्था हुँदैन ।
फैसला लेख्ने न्यायमूर्तिको यस्तो भनाइबाट पुनः ११ बिघाको दरले हदबन्दी कायम गर्ने खेलखाल हुने सम्भावना नहोस् भनी प्रस्ट पार्न चाहन्छु । गिरीबन्धु पूर्णपाठको विवेचना शीर्षकमा सर्वोच्च अदालतका पूर्वन्यायाधीश बलराम केसीको विचार कान्तिपुर दैनिकमा जेठ ९ मा आएको छ । पूर्वन्यायमूर्ति केसीका विद्वत्तापूर्ण विचारहरू बरोबर अध्ययन गर्ने मौका पाइएको छ । उहाँको विद्वत्तामा खोट लगाउने ठाउँ छैन ।
तथापि उहाँले सो लेखमा एक समूहको सम्पत्ति सार्वजनिक हितका लागि भनेर बिनाक्षतिपूर्ति लिएको जग्गा केपी ओली सरकारले स्वार्थ समूहको हितका लागि अर्बौंमा बिक्री गर्न संयोग पारिदिनु नै बदनियति उद्देश्यले ऐन संशोधन गराएर २०७८ वैशाख १३ को निर्णय गरेको स्पष्ट देखिन्छ लेखिएको छ । उहाँको भनाइअनुसार सरकारले त्यतिबेला क्षतिपूर्ति नदिई हदबन्दीभन्दा बढीको जग्गा लिएको देखिन आयो । हदबन्दीभन्दा बढी भएको दफा १५ बमोजिम जफत गरिएको जग्गाबापत तोकिएको दरले क्षतिपूर्ति दिने प्रावधान दफा १९ को उपदफा (१) मा रहेको छ । क्षतिपूर्तिको अंकको सयकडा १० प्रतिशत नगदमा र बाँकी सरकारबाट निष्कासित ऋणपत्र दिइने कानुनी व्यवस्था उपदफा (२) ले गरेको पाइन्छ । यी कानुनी व्यवस्थानुसार हदबन्दीभन्दा बढी जफत जग्गाको क्षतिपूर्ति त्यतिबेला सरकारले दिइसकेको छ ।
क्षतिपूर्ति पाइन भन्ने विवाद नै उठेको छैन । यसरी कानुनी रूपमा नै हदबन्दीभन्दा बढी जफत भएको जग्गाको क्षतिपूर्ति सरकारले दिइसकेकामा क्षतिपूर्ति नदिई एक समूहको सम्पत्ति सार्वजनिक हितका लागि भनेर बिनाक्षतिपूर्ति लिएको जग्गा भन्ने भनाइ मिलेको देखिन आएन । गौरीबहादुर कार्की, सूर्यविनायक८, भक्तपुर"
"मधेशमा जनमतलाई फकाउँदै एमालेमाओवादी, मुख्यमन्त्री बटमलाइन","जनकपुर मधेश प्रदेशमा सरकार बनाउन निर्णायक बनेको जनमत पार्टीले मुख्यमन्त्रीलाई बटमलाइन लिएको छ । एमालेमाओवादी गठबन्धनसहितकै गठबन्धनमा जनमत पार्टीको नेतृत्वमा मधेशमा सरकार गठन हुनुपर्ने उसको उडान छ ।
जनमत पार्टी मधेश प्रदेशका प्रमुख सचेतक सञ्जय यादवले केन्द्रीय सत्ता गठबन्धनसँग मधेश प्रदेशमा नयाँ सरकार गठनका लागि छलफल भइरहेको बताए । उनले जनमतको बटमलाइन नै मुख्यमन्त्री रहेकाले सत्ता साझेदार दलहरू त्यसमा सहमत हुने आशा व्यक्त गरे । मधेशमा नयाँ सरकार बनाउनका लागि संघमा शीर्ष नेताहरूबीच छलफल भइरहेको छ, जनमत पार्टीका प्रमुख सचेतक यादवले कान्तिपुरसँग भने,मंगलबार साँझसम्म एउटा प्रस्ट तस्बिर आउने सम्भावना छ ।
मधेशमा नयाँ सरकार गठनका लागि शीर्ष नेताबीच नै छलफल गरेर टुंगो लाग्ने भएपछि एमाले, माओवादी, जनमत र लोसपाका मधेश प्रदेश केन्द्रित नेता काठमाडौं लागेका छन् । लोसपा पार्टीका उपनेता उपेन्द्र महतोले आफू सिन्धुलीको बाटो हुँदै काठमाडौंतिर लागेको बताए । हामी विकल्पमा पनि जान सक्छौं । तर, जसपासहितको कांग्रेस गठबन्धनमा बसेर सरकार बनाउनु हाम्रो लागि अप्ठ्यारो स्थिति हुनेछ, जनमत पार्टीका प्रमुख सचेतक यादवले भने ।
मुख्यमन्त्री सरोजकुमार यादवले बुधबारका लागि बोलाइएको प्रदेशसभाको बैठक रोक्दै चालु अधिवेशन नै अन्त्यको सिफारिस गरेका छन् । मुख्यमन्त्री यादवको सिफारिसमा प्रदेश प्रमुख सुमित्रा सुवेदी भण्डारीले सोमबार राति १२ बजेदेखि प्रदेश सभाको चालु दोस्रो अधिवेशन अन्त्य गरेकी छन् । मंगलबार बिहानै अधिवेशन अन्त्य गरिएको एसएमएस आयो, जनमत पार्टीका प्रमुख सचेतक यादवले भने,अल्पमतमा परेको सरकारले गैरसंवैधानिक काम गरेको छ । हामीलाई शंका छ, बजेट अध्यादेशबाट ल्याउन खोजेको छ ।
एमालेमाओवादीले सरकारको साथ छोडेपछि मधेशमा जसपा नेतृत्वको सरकार अल्पमतमा परेपछि नयाँ सरकार गठनका लागि चार दलबीच सोमबार दिनभर वार्ता भए पनि सहमति हुन सकेन । एमाले, माओवादी, जनमत र लोसपा मिलेर मधेश प्रदेशमा नयाँ सरकार बनाउने समझदारी गरेको छ । कांग्रेस र जसपाले जनमत तथा लोसपालाई एमालेमाओवादी समीकरणमा जानबाट रोक्न खोजेका छन् ।
मधेशमा दुई खाले सत्ता समप्करणका लागि दलहरूबीच खिचातानी तीव्र बनेको छ । एमाले, माओवादी, जनमत र लोसपाबीच सत्ता साझेदारी हुँदा सरकार बनाउन बहुमत पुग्छ । एमालेको २५, माओवादीको ९, जनमतको १३ र लोसपाका ८ गरेर ५५ सांसद पुग्छ । मधेश प्रदेशमा १ सय ७ सांसद छन् । जनमत र लोसपालाई तानेर कांग्रेस, जसपा र नेकपा(एस) मिलेर अर्को सत्ता गठबन्धन बनाउने कोसिस पनि भइरहेको छ । यसो हुँदा कांग्रेसको २२, जसपाको १९, जनमतको १३, लोसपाको ८ र नेकपा(एस)को ६ गरी ६८ सांसद पुग्छ । मधेशमा एकएक सिट रहेको राप्रपा, नागरिक उन्मुक्ति पार्टी र रिजवान अन्सारीको संघीय समाजवादी पार्टी भने सत्ता हेरफेरको दाउमा भने मौन छन् ।"
मधेशमा जनमतसँग संवाद गर्ने जसपा संसदीय दलको निर्णय,"धनुषा मधेश प्रदेशमा जसपा नेपाल संसदीय दलको बैठकले प्रदेशसभाको अवरोध हटाउन जनमत पार्टीसँग संवाद गर्ने र जसपा नेपाललाई एकढिक्का बनाएर अगाडि बढ्ने निर्णय गरेको छ ।
मधेश प्रदेशका मुख्यमन्त्री सरोजकुमार यादवले बोलाएको जसपा नेपाल संसदीय दलको बैठकमा जनमत पार्टीले अवरुद्ध गर्दै आइरहेको प्रदेशसभा बैठक सञ्चालन गर्न पहल गर्ने सहमति भएको प्रदेश सांसद रामअशिष यादवले बताए ।
'नियमित बस्दै आएको संसदीय दलको बैठक जस्तै सोमबार पनि बसेको हो,' प्रदेश सांसद यादवले भने,बैठकमा दुई विषयमा छलफल भयो । प्रदेशसभा नियमित सञ्चालन गर्न जनमत पार्टीसँग छलफल गरी अवरोध खुलाउने र जसपा विभाजनपछि जसपा नेपाललाई एकढिक्का बनाएर पार्टीलाई झन् बलियो बनाउने विषयमा बैठक केन्द्रित थियो ।
संसदीय दलको बैठकमा १९ जनामध्ये १६ जना सांसद उपस्थित थिए । प्रदेश सांसदहरू महोतरीका सरोजकुमार सिंह, सिरहाकी शहिदा खातुन र बाराका सारदा शंकर कलवार बैठकमा आएनन् । निर्वाचन क्षेत्रको काम र घरमा विवाह भएकोले तीन जना सांसद बैठकमा आउन नसकेको जानकारी गराएको बैठकमा सहभागी सांसदले बताए ।"
पहिचान पक्षधरले संगठनले भने : जनमतलाई सामाजिक राजनीतिक पुँजीमा रूपान्तरण गर्छौं,"पाँचथर पहिचान पक्षधरले इलाम२ मा सम्पन्न उपनिर्वाचनका क्रममा प्राप्त जनमतले संसदीय लोकतन्त्रमा पहिचानको राजनीति सुनौलो दिशातर्फ अघि बढेको निष्कर्ष निकालेका छन ।
'पहिचानसहितको १ नम्बर प्रदेश पुनः नामांकन संयुक्त संघर्ष समिति'मा आबद्व विभिन्न संस्थाले संयुक्त विज्ञप्ति जारी गर्दै मतदातालाई धन्यवादसमेत दिएका छन ।
किरात याक्थुङ चुम्लुङ,नेपाल आदिवासी जनजाति महासंघ,पहिचानसहितको १ नम्बर प्रदेश पुनः नामांकन अभियान समिति,किरात राई यायोक्खा,नेपाल शेर्पा संघ,जसपा नेपाल लिम्बुवान राष्ट्रिय समिति,संयुक्त लोकतान्त्रिक राष्ट्रिय मञ्च,राष्ट्रिय जनमुक्ति पार्टी र नेकपा एसनिकट लिम्बू संघ समाजवादीले विज्ञप्तिमार्फत पहिचानका साझा र स्वतन्त्र उम्मेदवार डकेन्द्रसिंह थेगिम लिम्बूलाई मतदान गर्ने इलामेली मतदातालाई सामूहिक धन्यवाद दिएका हुन् ।
'हामीले प्राप्त गरेको जनमतले पहिचान र अधिकार प्राप्तिको आन्दोलनलाई सामूहिक राजनीतिक पुँजीमा रूपान्तरण गर्न गराउन उत्प्रेरित गरेको छ,' विज्ञप्तिमा भनिएको छ । इलाम २ मा वैशाख १५ गते सम्पन्न उपनिर्वाचनमा पहिचान पक्षधर उम्मेदवार डकेन्द्रसिंह थेगिमले ११ हजार ४ सय ५७ मत प्राप्त गर्दै तेस्रो स्थान सुरक्षित गर्न सफल भएका थिए ।"
"जनमत, कांग्रेस र लोसपाको बहिष्कारबीच मुख्यमन्त्री यादवले विश्वासको मत लिँदै","धनुषा मधेश प्रदेशसभा बैठकबाट जनमत पार्टीका संसदीय दलका नेता महेश यादवलाई सभामुख रामचन्द्र मण्डलले निष्कासन गरेपछि नेपाली कांग्रेस र लोसपाले प्रदेशसभा बैठक बहिष्कार गरेका छन् ।
काग्रेस संसदीय दलका नेता कृष्णप्रसाद यादवले बैठक बहिष्कार गरेपछि लोकतान्त्रिक समाजवादी पार्टीका प्रदेश सांसद उपेन्द्र महतोले संसद्मा प्रतिपक्ष नभएपछि आफूहरूले पनि बैठक बहिष्कार गर्ने बताएका थिए ।
धकेलाधकेलबीच रोस्ट्रम जाने बाटो बदलेर मुख्यमन्त्री सरोजकुमार यादवले विश्वासको मतका लागि प्रस्ताव पेस गरेपछि मधेश प्रदेशसभामा विवाद उत्पन्न भएको हो । सांसदहरूले सभामुखको माइक र बत्तीसमेतमा तोडफोड गरेका थिए ।
जनमत, कांग्रेस र लोसपाले प्रदेशसभा बैठक बहिष्कार गरे पनि सभामुख मण्डलले मुख्यमन्त्री यादवले पेस गरेको विश्वासको मतसम्बन्धी प्रस्तावलाई अगाडि बढाएका छन् ।"
मधेश प्रदेशसभामा जनमत र एमाले सांसदबीच चर्काचर्की,"धनुषा मधेश प्रदेशसभामा जनमत र एमालेका सांसदहरूबीच चर्काचर्की भएको छ । प्रदेश सांसद चन्दन सिंहले मन्त्री र जनमत पार्टीका सांसदमाथि राजविराजमा हमला भएको विषयमा सरकारले जवाफ दिनुपर्ने माग गर्दै प्रदेशसभा अवरुद्ध गरेपछि एमालेका प्रदेश सांसद दीपेन्द्र ठाकुरले व्यक्तिगत विवादमा संसद् अवरुद्ध गर्न नमिल्ने धारण राखेपछि प्रदेशसभामा चर्काचर्की भएको हो ।
मुख्यमन्त्री सरोजकुमार यादवले चौथो पटक विश्वासको मत लिन मंगलबार २ बजे सुरु भएको प्रदेशसभाको बैठकमा जनमत पार्टीका प्रवक्ता एवं प्रदेश सांसद चन्दन सिंह मुख्यमन्त्रीले हमलाको विषयमा सरकारले जवाफ नदिए सम्म बैठक चल्न नदिने अडान राखेका छन् ।
जनमतका सांसदहरूले प्रदेशसभा चल्न नदिने अडान लिएपछि एमालेका प्रदेश सांसद ठाकुरले मन्त्रीमाथि भएको कुटाकुट भएको घटनामा व्यक्तिगत रूपमा आफूलाई दु:ख लागे पनि संसद् अवरुद्ध गर्न नमिल्ने बताए ।
सांसद ठाकुरले व्यक्ति घटनाको अधारमा संसद् अवरुद्ध गर्न नमिल्ने अडान राखेपछि जनमत र काग्रेसका सांसदहरूले प्रदेशसभामा सरकारविरुद्ध संसद्मा नाराबाजी गरेका थिए । एमाले र जनमतका सांसदहरूबीच चर्काचर्की भएर अवस्था असहज भएपछि सभामुख रामचन्द्र मण्डलले प्रदेशसभा बैठक १० मिनेटका लागि स्थगित गरे पनि अझै सुरु हुन सकेको छैन ।"
"जनमतको अपमान भयो, मुलुकलाई शृंखलाबद्ध अस्थिरतामा लगियो : कांग्रेस","काठमाडौँ प्रमुख प्रतिपक्ष कांग्रेसले प्रधानमन्त्री पु्ष्पकमल दाहालले गठबन्धन फेरबदल गरेर जनमतको अपमान गरेको बताएको छ । प्रतिनिधि सभामा कांग्रेस प्रमुख सचेतक रमेश लेखकले सम्बोधन गर्दै उनले दाहालले इमान नदेखाएको उल्लेख गरे ।
उनले यस्तो घटनाले मुलकुलाई शृंखलाबद्ध अस्थिरतातर्फ लैजाने काम भएको बताए । 'जनताले दिएको आफ्नो जिम्मेवारी बाट भाग्ने काम भयो । यो राजनीतिक बेइमानी हो । मुलुकलाई श्रृखलाबाद्ध अस्थिरतातर्फ लैजाने काम भयो ।'
उनले गठबन्धनकाप्रति सदासयता र इमानदारिता देखाउँदा देखाउँदै पनि गठबन्धन भत्काउने विश्वासघात भएको उल्लेख गरे ।
'एक जना दुई जना मन्त्रीका भागमा कमजोरी थुपारेर आफ्नो कमजोरी छोप्ने काम गर्नुभयो' लेखकले भने । उनले कांग्रेसको प्रतिपक्षमा बसेर रचनात्मक भूमिका निर्वाह गर्ने जानकारी दिए ।"
सरकारमा जान जनमतको बटमलाइन मधेश मुख्यमन्त्री,"काठमाडौँ जनमत पार्टीले सकारमा जान मधेश प्रदेशमा मुख्यमन्त्री हुनुपर्ने बटमलाइन अघि सारको छ । मधेशमा सरकार निर्माणका लागि निर्णायक रहेको जनमतले मुख्यमन्त्री नपाएसम्म सत्ता गठबन्धनमा नजाने जनाएको छ ।
मधेश मुख्यमन्त्री हाम्रो बटमलाइन हो । त्यो पक्का नभएसम्म सरकारमा जाँदैनौं, महासचिव चन्दन सिंहले भने ।
प्रतिनिधिसभामा ६ सिट रहेको जनमत र १२ सिट भएको जनता समाजवादीबीच मधेशमा चर्को संघर्ष हुँदै आएको छ । हाल जसपाका सरोजकुमार यादव मुख्यमन्त्री छन् । दुई दलबीच द्वन्द्व हुँदा केही समयअघि जनमत मधेश सरकारबाट बाहिरिएको थियो ।"
जनमतले भन्यो : नयाँ गठबन्धनमा मधेश सरकारबारे ठोस निर्णय हुनुपर्छ,"काठमाडौँ जनमत पार्टीले नयाँ सत्ता गठबन्धनभित्र मधेश प्रदेश सरकारका विषयमा ठोस निर्णय हुनुपर्ने बताएको छ । सोमबार बसेको सचिवालय बैठकमा जनमतले मधेशमा जनता समाजवादी पार्टीकै नेतृत्वमा फेरि सरकारमा सहभागी नहुने निर्णय गरेको पार्टीका सचिव बीपी साहले बताए ।
मधेशमा जनमत र जसपाबीच भुईंतहसम्म मनमुटाव रहेको देखिन्छ । कृषि विश्वविद्यालयको शिलान्यास कार्यक्रममा झडपै भएपछि सरकारमा सहभागी जनमत पार्टीले आफ्ना दुई मन्त्रीलाई फिर्ता बोलाएर समर्थनसमेत फिर्ता लिएको थियो ।
त्यस्तै यसअघि पनि आलोपालो मधेश सरकारको नेतृत्व गर्ने सहमति भए पनि लागू नभएको जनमतको ठहर छ । सचिव साह भन्छन्, 'मधेश प्रदेश सरकारको विषयमा ठोस निर्णय हुनुपर्छ। जसपाकै नेतृत्वमा सहभागी हुँदैनौँ । यसअघि पनि आलोपालोको सहमति भएको थियो, लागू भएन। अहिले मुख्यमन्त्रीबारे प्रस्ट हुनुपर्छ ।'
त्यस्तै संघ सरकारमा सम्मानजनक हिस्सेदारी भएको अवस्थामा सरकारमा जानेबारे निर्णय गरिने पनि सचिव साह बताउँछन् । 'आजको बैठकले गठबन्धनको हामीप्रतिको धारणा आएपछि मात्रै कुनै निर्णयमा पुग्छौँ,' साहले भने । अहिले प्रधानमन्त्री निवास बालुवाटारमा नयाँ गठबन्धनको बैठक बसिरहेको छ ।"
जनमतको अवरोधले मधेश प्रदेशसभा बैठक स्थगित,"जनकपुर मधेश प्रदेश सभाको १० दिनपछि बसेको बैठकमा जनमत पार्टीले अवरोध गरेपछि बैठक स्थगित भएको छ । कृषि विश्वविद्यालयको भवन शिलान्यास कार्यक्रममा मुख्यमन्त्री सरोजकुमार यादवकै उपस्थितिमा जनमत पार्टीका मन्त्री र सांसदमाथि आक्रमण गरिएको भन्दै छानबिन समिति गठनको माग गर्दै प्रदेश सभाको बैठकमा अवरोध गरिएको हो ।
मंगलबार बसेको बैठकको प्रारम्भमै जनमत पार्टीका सांसदहरुले घटनाको उच्चस्तरीय छानबिन समिति गठन नभएपछि बैठक चल्न नदिने अडान राखेका थिए । जनमत पार्टीका प्रवक्ता एवं प्रदेश सांसद चन्दन सिंहले गत माघ ८ गते सप्तरीको राजविराजमा कृषि विश्वविद्यालयको शिलान्यास कार्यक्रममा आफ्ना दलका मन्त्री र सांसदमाथि सुनुयोजित तरिकाले आक्रमण गरिएको आरोप लगाए । पछि दलीय सहमति गरेर छानबिन समिति बनाउने भन्दै सभामुख रामचन्द्र मण्डलले बैठक चलाउन खोजेपछि जनमतका सांसदहरुले रोस्ट्रम घेराउ गर्दै नाराबाजी गर्न थाले ।
कृषि विश्वविद्यालयको शिलान्यास कार्यक्रममा जनमतका मन्त्री र सांसदहरुलाई मुख्यमन्त्रीकै उपस्थितिमा कुटपिट गरियो, जनमत पार्टीका प्रवक्ता सिंहले प्रदेशसभा बैठकमा भने, त्यो घटनाको छानबिनका लागि सभामुखकै नेतृत्वमा छानबिन समिति गठन गर्ने दलीय सहमति भएको थियो । समिति किन गठन भएन ? नहुँदासम्म हामी बैठक चल्न दिँदैनौं ।
सभामुख मण्डलले दलहरुको बैठक राखेर छानबिन समिति गठन गर्न पहल गर्ने आश्वासन दिए पनि जनमत पार्टीका सांसदहरुले रोस्ट्रम घेराउ गर्दै नाराबाजी गरेपछि प्रदेशसभाको बैठक स्थगित गरिएको हो ।"
गठबन्धन गर्ने वा नगर्ने भन्नेमा जिल्ला सभापतिहरुको मत विभाजित,"काठमाडौँ एक वर्षअघिको निर्वाचनमा गठबन्धन गरेर प्रतिनिधिसभामा पहिलो दल बनेको नेपाली कांग्रेस अहिले त्यही गठबन्धनका कारण संघ र सातै प्रदेश सरकारमा सामेल छ । तर त्यही गठबन्धन गर्नु सही थियो वा गलत भन्नेमा नेताहरुबीच चर्काचर्की चलिरहेको छ ।
सोमबारदेखि ललितपुरको गोदावरीमा जारी महासमिति बैठकमा राष्ट्रिय राजनीतिका दर्जनौँ एजेण्डा भुलेर कांग्रेस नेताहरु गठबन्धन गर्नु सही वा गलत भन्ने बहसमा छन् ।
महामन्त्री गगन थापाले विगतमा गठबन्धन गर्दा पार्टी कमजोर भएको भन्दै आगामी दिनमा गठबन्धन नगर्ने र कुनै पनि निर्वाचनमा पार्टीका मतदाताले रुख चिन्हमा मात्रै मतदान गर्न पाउने अवस्थाको सुनिश्चतता गर्ने प्रस्ताव महासमिति बैठकमा पेश गरेका छन् । प्रस्तावहरुमाथि अहिले चलिरहेको समूहगत छलफलमा बोल्ने नेता र महासमिति सदस्यहरुले पनि फरकफरक धारणा राखेका छन् ।
त्यसो त सभापति शेरबहादुर देउवाले महामन्त्री थापाको त्यो प्रस्ताव बैठकमा आउनै नदिने प्रयास गरेका थिए । त्यसक्रममा संस्थापन पक्ष गठबन्धनको विषयलाई छलफलको विषय नै नबनाउने प्रयास गरेको थियो भने संस्थापन इत्तर पक्षले गठबन्धन गर्न नहुने भनेर प्रष्ट निर्णय गर्नुपर्ने अडान राखेको थियो ।
सो प्रस्तावमाथि महासमिति बैठकमा बोल्ने नेताहरु समेत गुटगतरुपमै विभाजित देखिएका छन् । जिल्ला सभापतिहरुले समेत गठबन्धन गर्ने वा नगर्ने भन्ने विषयमा विभाजित धारणा राखेका छन् । स्याङ्जाका सभापति राजु थापाले जनताको म्यान्डेट अनुसार गठबन्धन गरिएको उल्लेख गर्दै चार वर्षपछि गठबन्धन गर्ने कि नगर्ने भन्ने विषय अहिले नै निर्णय गर्नुपर्छ भन्नु उपयुक्त नभएको जिकिर गरे ।
'प्रतिपक्षी दल नेकपा एमाले अहिले गठबन्धन तोड्ने रणनीतिमा छ। जनतामा संघीयता महँगो भयो भन्ने चिन्ता बढ्दो देखिन्छ,' उनले भने, 'यस्तो बेला गठबन्धन सरकारमा रहेको ठूलो दलको हिसावले कांग्रेसले गठबन्धनबारे बोल्ने होइन, बरु सरकारबाट सुशासन दिन सक्नुपर्छ ।'
सुनसरी सभापति केदार भण्डारीले आफ्नो मान्छे परे गठबन्धन ठिक, नपरे बेठिक भन्ने परिपाटीको अन्त्य गर्नुपर्ने बताए । उनले कोशीमा कांग्रेसले गठबन्धन गरेर गल्ती नभएको जिकिर गरे ।
'एमालेलाई कमजोर पार्न सक्नुपर्छ । माओवादीलाई धेरै विच्काउनु हुन्नँ । गठबन्धन तलमाथि नबनोस् । गठबन्धन गर्न हुन्नँहुन्नँ भन्ने कुरा अहिले यहाँबाट गर्न मिल्दैन । धेरै कुरा जिल्लालाई बाइपास गरेको देखिन्छ । सभापतिले जिल्ला समितिमा संस्थागत छलफल गरेर आउनुपर्छ । जिल्लालाई कमजोर बनाएर केन्द्रले निर्णय गर्दा कार्यकर्ताको मन दुखेको हुन्छ,' उनले भने, 'कोशीको नामाकरणको विषयमा पनि पार्टीले स्पष्ट धारणा दिनुपर्यो ।'
धनुषाका सभापति योगेन्द्र पन्जियारले भने गठबन्धनका कारण मधेशमा कांग्रेस कमजोर भएको भन्दै गठबन्धन नगर्नेबारे महासमिति बैठकले प्रष्ट निर्णय लिएर अघि बढ्नुपर्ने बताए । 'गठबन्धनले सत्ता त प्राप्त होला । तत्कालीन लाभ हुनसक्छ । तर पार्टी बन्दैन,' उनले भने, 'गठबन्धनका कारण पार्टीप्रति नकारात्मक धारणा विकास भएर गएको छ ।'
झापाका सभापति देउमान थेवेले पनि गठबन्धनको कुरा अहिले छुन पनि नमिल्ने बताए । 'गठबन्धनको कुरा ०८३ तिर गर्दा ठीक होला। अहिले हतार गर्न आवश्यक छैन । यसले इलाममा उपनिर्वाचन हुँदैछ, त्यहाँ पनि असर गर्छ,' उनले भने, 'गठबन्धनकै कारण ७ प्रदेशमा सरकारमा छौं । गठबन्धन अस्ति नहुँदा हाम्रो ओठमुख सुकेको थियो। सातै प्रदेश र संघ जाँदा के हुन्छ? केपी ओलीले अर्को गठबन्धन गर्ने भनिसके ।'
कैलाली सभापति नारायणदत्त भट्टले प्रदेश समितिलाई कसरी सक्रिय बनाउने र उनीहरुलाई कसरी गाउँगाउँ पुर्याउने त्यसतर्फ पार्टी ध्यान दिनुपर्ने बताए । 'महाधिवेशन कहिले गर्ने भन्ने कुरा आएको छ, समयमा गर्ने समयमा नसके विधानले व्यवस्था गरे बमोजिम गर्ने, नसके संविधानको धारा प्रयोग पाँच वर्ष र ६ महिना बढाउने । तर सकभर समय गर्ने,' उनले भने ।
गठबन्धन नगर्ने कुरा पारित हुन सक्ने भए पनि अहिले नै फैसला गर्ने समय नभएको उनको भनाइ थियो । भावनामा बगेर काम गर्दा पछुताउनुपर्ने परिस्थिति हुन सक्ने उनले बताए । 'गठबन्धन तत्कालीन आवश्यक्ता हो, ०८४ सम्म देशमा केके हुन्छ? कम्युनिष्टहरु एक हुन्छौं भनेका छन्। अनि के हुन्छ? कांग्रेस पार्टी भोलि कसरी सफल हुन्छ,' उनले भने।
रौतहटका सभापति सुनीलकुमार यादवले गठबन्धन राणनीतिक कुरा भएको बताए । 'गठबन्धनबारे अहिले निर्णय गर्न आवश्यक छैन । गठबन्धन राजनीतिक स्थायित्वको लागि गरिएको हो । भ्रष्टाचारको बारेमा कडा नीति हुनुपर्छ,' उनले भने । सर्लाही सभापति सुरेन्द्र सिंहले पनि अहिले गठबन्धनको बारेमा नीतिगत निर्णय गर्न आवश्यक नभएको बताए । उनले विधानको अक्षरश: पालना गर्नुपर्ने र गुट उपगुटको अन्त्य गर्नुपर्ने बताए ।
पर्सा सभापति जनार्दश सिंह क्षेत्रीले गठबन्धनबारे अहिले नै बोल्न आवश्यक नभएको बताए। २०७४ मा गठबन्धन नगर्दा पार्टीको कुन हालत थियो भन्ने कुरा बुझ्न आवश्यक रहेको उनको भनाइ थियो। तर सिरहाका सभापति रामचन्द्र यादवले भने सरकारमा जान गठबन्धन अनिवार्य भए पनि चुनावअघि गरिने गठबन्धन आवश्यक नभएको तर्क गरे । चुनावी गठबन्धनका कारण मधेशमा कांग्रेस कमजोर बनेको उनको दाबी थियो ।
धनकुटा जिल्ला सभापति दिनेश राईले पनि चुनावी गठबन्धन गर्नु नहुने धारणा राखे । उनले कोशी प्रदेशको नामांकनको विषय पेचिलो हुँदै गर्दा कांग्रेसका नेताहरु कानमा तेल हालेर बसेको आरोप लगाएका थिए । गोरखा सभापति नन्दप्रसाद न्यौपानेले चुनावी गठबन्धनका कारण कांग्रेस अहिले आफ्नो खुट्टामा आफैँ उभिन नसक्ने अवस्थामा पुगेको बताए । 'गोरखामा गठबन्धन दलको विचार नमिलेका कारण समस्या भएको छ । नेपाली समाजमा कांग्रेसको ठूलो योगदान छ र आफ्नो विचार र सिद्धान्तमा अडिग रहनुपर्छ,' उनले भने, 'चुनावी गठबन्धनले पार्टीको धरातल कमजोर बनेको छ । त्यसकारण गठबन्धन नगर्ने विषयमा महासमितिले प्रष्ट निर्णय लिएर अघि बढौँ ।'
धादिङका सभापति रामनाथ अधिकारीले पनि गठबन्धनका कारण पार्टीमा निराशा छाएको बताए । उनले तत्काल अब फेरि चुनावी गठबन्धन नगर्ने विषयमा प्रष्ट राय बनाएर जानुपर्ने बताए ।
मोरङ जिल्ला सभापति एवम् युवा तथा खेलकूदमन्त्री डिगबहादुर लिम्बुले महासमिति बैठकको निर्णय केन्द्रीय समितिले उल्टाउन नपाउने बताए । उनले क्रियाशील सदस्यता वितरण गर्ने अधिकार जिल्लालाई दिनुपर्ने धारणा राखे । मकवानपुरका सभापति बुद्ध लामाले कांग्रेसलाई विकास निर्माणसँग जोड्ने र भ्रष्टाचार अन्त्यका लागि नेतृत्व गर्नुपर्ने बताए ।
बागलुङ सभापति जितबहादुर शेरचेनले पार्टीमा देखिएको निराशालाई चिर्दै अघि बढ्नुपर्ने बताए । उनले गठबन्धन रणनीति कुरा भएको र त्यो तत्कालीन समयमा निर्णय गर्नुपर्ने धारणा राखे । नवलपरासीका सभापति महेन्द्र जिसीले जनतालाई प्रदेश सरकारलाई जोकरको रुपमा लिएको बताए । तनहुँका जिल्ला सभापति जितप्रकाश आले युवा पलायन बढ्दै गएको र स्थानीय तहमा पार्टी संरचनामा राख्ने योग्य मान्छे नै नपाउने स्थिति सिर्जना हुन लागेको बताए ।
सुर्खेतका कार्यबाहक सभापति टोपबहादुर रावतले कांग्रेसको नीति सहकार्यको भएको उल्लेख गर्दै गठबन्धन के गर्ने भनेर नीति बनाएर अघि बढ्ने नभई रणनीतिक विषय भएको धारणा राखे ।
दोलखाका सभापति मणिराम रेग्मीले महासमिति बैठकमा पेश गरिएका प्रस्तावहरु पास गरेर अघि बढ्नुपर्ने आवश्यक रहेको बताए । जुम्लाका सभापति कर्णबहादुर शाहीले भने गठबन्धन गर्ने वा नगर्ने भनेर निर्णय गर्ने अधिकार जिल्ला कार्यसमितिलाई दिन आग्रह गरे ।"
