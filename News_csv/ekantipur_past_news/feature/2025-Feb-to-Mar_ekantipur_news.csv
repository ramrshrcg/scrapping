शीर्षक,विवरण
दिक्तेलमा उभौली साकेला सिली मैझारो फोटो फिचर,"खोटाङ धान, कोदो, मकै कमैमा, को मर्छौ बाँच्छौ समयमा, समयमा लै लै समयमारातो है भाले रेटौला, अर्को साल लै लै भेटौला, भेटौला लै लै भेटौला
यसरी गीत गाउँदै ढोल, झ्याम्टा, चमरको साथमा दिक्तेलमा उभौली साकेला सिली मैझारो गरिएको छ । येले सम्वत ५०८५ को अवसरमा किरात राई यायोक्खा र किरात सेवा समाजले माटिकोरेस्थित रंगशालामा शनिबार आयोजित उभौली साकेला सिली मैझारो गरिएको हो । किरातीहरूले बैशाखे पूर्णिमाको बेला उभौली र मङ्सिरे पूर्णिमाको बेला उधौली मनाउने गर्दछन् । बैशाखे पूर्णिमाको बेला जलचर तथा थलचर जीवजन्तु उभौली लाग्ने भएकाले उभौली भनिएको हो । उभौलीको अवसरमा खेतीपाती राम्रो होस्, प्राकृतिक प्रकोप आइनपरोस् लगायतका कामना गर्दै प्रकृतिको पूजा आराधना गर्ने चलन छ ।
मङ्सिरे पूर्णिमाको बेला जलचर तथा थलचार जीवजन्तु उधौली लाग्ने भएकाले उधौली भनिएको किरात राई यायोक्खाका अध्यक्ष युगसन किरातले बताए । उधौलीको अवसरमा अन्नको सह बसोस्, अनिकाल नलागोस् भन्ने कामनाका साथ प्रकृतिको पूजाआराधना गर्ने चलन छ । उभौलीउधौली आफन्तसंगको भेटघाट गर्ने महत्वपूर्ण अवसर पनि मानिन्छ ।माटिकोरे रंगशालामा आयोजिता उभौली साकेला सिलीमा किरातीहरू मात्र होइन गैरकिरातहरूले समेत लहर मिलाएका छन् । साकेला सिली किरातीहरूले मात्र नभइ सबै जातजाति तथा धर्मका समुदायले समेत नााच्ने भएकाले जातीय सहिष्णुता, एकता र भाइचाराको सम्वन्ध विकास गर्ने एउटा समृद्ध संस्कृति बनेको जिल्ला समन्वय समिति खोटाङका प्रमुख सनबहादुर राईले बताएका छन् । साकेला सिली किरातीहरूको मात्र होइन, सबै समुदायको साझा हो राईले भनेसाकेला सिली पछिल्लो समयमा जातीय सदभाव, एकता र सहिष्णुता कायम राख्ने संस्कृतिको रूपमा विकास भएको छ ।"
अक्करे भीरमा महको सिकार फोटोफिचर,"बझाङ साइपाल हिमाल आरोहीहरु माझ सौन्दर्य मात्रै होइन । चुनौतीको प्रतीक मानिन्छ । ७०३१ मिटर अग्लो यो हिमालको बझाङ तर्फको मोहडाबाट आरोहण गर्ने साहस र जोखिम कसैले उठाउन सकेका छैनन् । साइपालका स्थानीय भने हिमाल चढ्नु जतिकै जोखिम मानिने भीर मौरीको मह संकलन गर्न आरोहीहरु जस्तै साहस प्रदर्शन गरिरहेका भेटिन्छन् ।
जेठ महिना भीर मौरीको मह संकलनको मौसम हो । साइपाल हिमाल आसपासका छङगाछुर पहराहरुमा एउटा डोरीको सहायताले तुर्लुंग झुन्डिए महको सिकार गर्दै गरेका दृश्य प्रशस्त देखिन्छन् । स्थानीय बोलीमा भेरा पस्ने (भीर मौरीको सिकार गर्ने) भनिने यो जोखिमपूर्ण काम यहाँको संस्कृति, परम्परामात्रै नभएर सामाजिक एकताको एक नमुना पनि बन्दै आएको छ । निगालोको चोयाबाट बनेको बलियो डोरीमा सयौं मिटरका पहराहरुबाट मह संकलन गर्ने यो परम्परा अहिले पनि कायम छ । जहाँ स्थानीय सामग्रीको प्रयोग गरी मह सिकार गर्ने परम्परागत सिप र ज्ञानको प्रयोग गरिन्छ ।
हेर्दा पनि आङ सिरिङ हुने भीरमा मह झिक्दै गरेका यी तस्बीरहरुले प्राकृतिक सुन्दरता र जीवन संघर्षको अनुपम संगम मात्रै देखाउँदैनन् । साइपालको पहिचान, यहाँका स्थानीयको साहस र परिश्रमको प्रतिविम्ब हुन् । तस्बिरहरूको माध्यमबाट प्रकृतिसँगको यो अद्भुत सम्बन्ध, जहाँ पहाड, मान्छे र मौरी एकै लयमा मिसिन्छन् । सुदूरपश्चिमको मुटुमा अडिएको बझाङको साइपाल क्षेत्र, जहाँ प्रकृतिको कठोरता र सुन्दरताले हातेमालो गरेका छन् । यहींका उकालोओरालो, तिखा चट्टान र गहिरा खोल्साहरुको बीचमा जीवनसँग खेल्दै हाम्रा परम्परागत मौरी सिकारीहरू भीर मौरीको मह संकलन गर्न निडर यात्रा गर्छन् ।
उनीहरूको साहस, सीप र धैर्य कुनै पर्वतारोहणभन्दा कम छैन । बाँसको डोरी, परालको डुंगो र आत्मविश्वासको सहारामा उनीहरू उकालिन्छन् सयौं मिटर अग्ला चट्टानमा झुण्डिएको मौरीको छाहारीसम्म । यस फोटो फिचरमा, हामी तपाईंलाई पुर्याउँछौं ती क्षणहरूमाजहाँ पसिना, साहस र परम्पराको गन्ध मिसिएको हुन्छ महको सुगन्धमा । यहाँ देखिने अनुहारहरू, पहिरन र प्रकृतिको रङहरूले मात्र होइन, जीवन र जीविकाको कथाले तपाईंलाई छोनेछ । यो मह केवल मिठास होइन यो साहसको स्वाद हो । यो परम्परा, प्रकृतिसँगको सहअस्तित्व र बझाङको पहिचान हो ।"
टिकटकले किशोरकिशोरीको सुरक्षाका लागि नेपालमा सुरु गर्यो फ्यामिली पेयरिङ फिचर,"काठमाडौँ भिडियो सेयरिङ प्लाटफर्म, टिकटकले नेपालमा फ्यामिली पेयरिङ फिचर सुरु गरेको छ । यस फिचरमार्फत अभिभावकहरूले आफ्ना टिनएजर (किशोरकिशोरी)को टिकटक एकाउन्टलाई आफ्नो एकाउन्टसँग जोड्न सक्नेछन् । यसले गर्दा उनीहरूलाई सुरक्षासम्बन्धी विकल्पहरूमा पहुँच मिल्ने टिकटकले जनाएको छ । शुक्रबार काठमाडौँमा आयोजित कार्यक्रममा टिकटकले यस फिचर सुरु गरेको घोषणा गरेको थियो ।
यसबाट परिवारका सदस्यहरूबीच जिम्मेवार र सुरक्षित इन्टरनेट प्रयोगको संस्कार विकास गर्न सहयोग पुग्ने कम्पनीको अपेक्षा छ । फ्यामिली पेयरिङ फिचर सुरु गर्न टिकटकको 'सेटिङ्स एन्ड प्राइभेसी' मेनुमा गएर क्यूआर कोड स्क्यान गरेर अकाउन्टहरू आपसमा जोड्न सकिन्छ । एकचोटि अकाउन्ट जोडिएपछि अभिभावकहरूले आफ्ना छोराछोरीको फोन नछोइकनै आफ्नै मोबाइलबाट सिधै सुरक्षासम्बन्धी सेटिङहरू परिवर्तन गर्न सक्नेछन् ।
'टिकटकका लागि हाम्रो कम्युनिटीको सुरक्षा प्रमुख प्राथमिकतामा पर्छ, विशेषगरी जब टिन युजरहरूको कुरा आउँछ, नेपाली परिवारहरूलाई जिम्मेवार डिजिटल व्यवहारलाई प्रोत्साहन गर्ने उपयोगी टुलहरू प्रदान गर्ने प्रयासकै एक हिस्साको रूपमा फ्यामिली पेयरिङ फिचरको सुरुवात गरिएको हो,' टिकटकका लागि दक्षिण एसिया क्षेत्रका सार्वजनिक नीति तथा सरकारी सम्बन्ध प्रमुख फिरदौस मोत्तकिनले भने, 'नेपालमा दर्ता भएको प्लाटफर्मको रूपमा हामी हाम्रो प्लाटफर्ममा सबैका लागि सुरक्षित, सकारात्मक र समावेशी अनलाइन वातावरण सुनिश्चित गर्न नेपाल सरकार र सम्बन्धित सरोकारवालाहरूसँग नजिक रहेर काम गर्न पनि प्रतिबद्ध छौं ।'
फ्यामिली पेयरिङमा १५ भन्दा बढी सुरक्षा, गोपनीयता र डिजिटल वेलबिइङसँग सम्बन्धित कस्टमाइजेबल फिचरहरू छन् । यसलाई अभिभावकले आफ्ना छोराछोरीको टिकटक अनुभवअनुसार मिलाउन सक्ने कम्पनीले जनाएको छ । 'जस्तै यसमा दैनिक स्क्रिन टाइम सीमित गर्ने, मेसेजिङ र कमेन्ट रोक्ने, उमेरअनुसारको कन्टेन्ट देखिने बनाउने, एकाउन्ट खोज्न मिल्ने वा नमिल्ने बनाउने, सर्च सेटिङ कन्ट्रोल गर्नेजस्ता फिचरहरु रहेका छन्,' टिकटकको विज्ञप्तिमा भनिएको छ ।
यस फिचरले किशोरकिशोरी (टिन) प्रयोगकर्ताको सुरक्षा मात्र नभई उनीहरू र अभिभावकबीच डिजिटल व्यवहारका बारेमा हुने खुला संवादलाई पनि प्रोत्साहन गर्ने दाबी गरिएको छ । यो आउँदै गरेको पुस्ताका लागि सुरक्षित र सोचविचार गरेर इन्टरनेट चलाउने वातावरण बनाउनका लागि एक महत्वपूर्ण कदम भएको कम्पनीले जनाएको छ । यो फिचरलाई देशभर पुर्याउन टिकटकले नेपालका सेलेब्रिटी र डिजिटल इन्फ्लुएन्सरहरूसँग सहकार्य गर्दै जनचेतनामूलक अभियान सञ्चालन गर्ने जनाएको छ ।"
च्याटजीपीटीमा थपियो सपिङ फिचर,"काठमाडौँ च्याटजीपीटीमा अब किनमेल (सपिङ) गर्न सकिने सुविधा थपिएको छ । यसबाट प्रयोगकर्ताले विभिन्न सामानहरू खोज्न, तुलना गर्न र व्यापारीसँग कुराकानीसमेत गर्न सक्ने कम्पनीको दाबी छ । च्याटजीपीटीको यो फिचरलाई ओपनएआईले गुगलसँग प्रतिस्पर्धा गर्न चालेको कदमका रूपमा हेरिएको छ ।
हाल च्याटजीपीटीको सर्च फिचर सबैभन्दा लोकप्रिय रहेको ओपनएआईले जनाएको छ । पछिल्लो हप्ता मात्रै च्याटजीपीटीबाट १ अर्बभन्दा बढी सर्च भएको कम्पनीको दाबी छ । अहिले उपलब्ध किनमेल सुविधा फेसन, ब्युटी र घरायसी इलेक्ट्रोनिक्सको क्षेत्रमा सीमित रहेको र आगामी दिनमा यसलाई विस्तार गरिने कम्पनीको योजना छ ।
गुगलले पनि आफ्नो जेमिनाइ एआईलाई क्रोम ब्राउजरको सर्च फिचरमा अझै प्रभावकारी रूपमा जोड्ने तयारी गरिरहेको छ । तर, गुगलमाथि अहिले अमेरिकी न्याय विभागले दायर गरेको एकाधिकारविरोधी मुद्दाको सुनुवाइ भइरहेको र अदालतले गुगललाई क्रोम ब्राउजर बेच्न निर्देशन दिएमा ओपनएआईले गुगल क्रोम किन्न चासो देखाएको समाचार बाहिरिएका छन् । अमेरिकाकी न्याय विभागले गुगलमाथि अनलाइन विज्ञापन बजारमा एकाधिकार कायम गर्न प्रतिस्पर्धाविरोधी गतिविधि गरेको आरोपमा मुद्दा दायर गरेको थियो ।
च्याटजीपीटीसँग अब सामान्य कुराकानीको शैलीमा प्रयोगकर्ताले सामान किनमेल गर्न सक्ने भएका हुन् । यो सुविधा ल्याएर ओपनएआईले गुगलको बिजनेस मोडलमा चुनौती दिएको छ किनभने गुगल प्रायः सर्च र विज्ञापनकै भरमा चलेको छ । च्याटजीपीटीले भने विज्ञापन नदेखाई प्रयोगकर्तालाई सिधै प्रोडक्ट देखाउने दाबी गरेको छ । वार्यर्डको समाचारअनुसार च्याटजीपीटीबाट शुल्क भुक्तानी भने गर्न मिल्दैन ।
च्याटजीपीटीले प्रयोगकर्तालाई उपयुक्त उत्पादनहरू सिफारिस गर्छ र ती उत्पादनहरू खरिद गर्न सम्बन्धित व्यापारीको वेबसाइटमा पठाउँछ । त्यहाँ गएर प्रयोगकर्ताले आफ्नो रुचिअनुसार भुक्तानी विधि चयन गरेर खरिद प्रक्रिया पूरा गर्न सक्छन् ।
भग बिजनेसका अनुसार च्याटजीपीटीको सपिङ फिचर विश्वव्यापी रूपमा उपलब्ध छ । च्याटजीपीटी निःशुल्क चलाउनेदेखि, प्लस, प्रो र लगइन नगरेका प्रयोगकर्ताहरूले पनि यसबाट सपिङ गर्न सक्छन् । तर, युरोपेली आर्थिक क्षेत्र, बेलायत र गोपनीयता कडा भएका अन्य देशहरूमा केही यो सुविधाहरू अस्थायी रूपमा उपलब्ध नभएको भग बिजनेसको समाचारमा उल्लेख छ ।"
चौंरी हेर्न चारराते फोटो फिचर,पाँचथर २०८२ साल नयाँ वर्षको पहिलो दिन बैशाख १ गते बिहानैदेखि फालेलुङ ४ को चारराते चउरमा मानिसको जमघट सुरु भयो । केही मानिस अघिल्लो दिन नै यहाँ आएर चउरमै टेन्ट टाँगेर सुतेका थिए भने केही नजिकैका होम स्टे र गोठ स्टेमा बसेका थिए ।
नयाँ वर्षको दिन पनि सडकमै शिक्षक फोटो फिचर,"काठमाडौँ शिक्षकहरूले नयाँ वर्षको दिन पनि आफ्नो प्रदर्शन जारी राखेका छन् । विद्यालय शिक्षा ऐन ल्याउन माग राख्दै आएका शिक्षकहरूले सोमबार १३औं दिन पनि प्रदर्शन गरेका हुन् । नयाँ वर्षको उत्साहका बाबजुद शिक्षकहरूले काठमाडौंको माइतीघरबानेश्वर क्षेत्रमा प्रर्दशन गरेका हुन् ।
नयाँ वर्षसँगै सरकारले नयाँ शैक्षिक सत्रको विद्यार्थी भर्ना अभियान सञ्चालन गर्न देशभरका स्थानीय तह र विद्यालयलाई सर्कुलर गरेको छ । नेपाल शिक्षक महासंघले भने माग पूरा नभएसम्म आन्दोलनलाई निरन्तरता दिने जनाएको छ । महासंघले संसदको वर्षे अधिवेशन तत्कालै बोलाएर, विशेष अधिवेशन आह्वान गरेर वा अध्यादेशबाट शिक्षा ऐन ल्याउनुपर्ने अडान राखेका छन् । ऐन जारी हुँदा सरकारले विगतमा महासंघसँग गरेको सहमति समावेश हुनुपर्ने माग राखिएको छ ।
शैक्षिक हडतालसहितको सडक आन्दोलनले ७० लाख बालबालिका सहभागी हुने विद्यार्थी भर्ना अभियान प्रभावित हुने भएको छ भने एसईईको उत्तरपुस्तिका परीक्षण पनि हुन सकेको छैन । आन्दोलन अझै जारी रहे वैशाख ११ गतेबाट हुने कक्षा १२ को परीक्षामा पनि प्रभावित हुन सक्ने आकलन गरिएको छ ।"
लुम्बिनीमा मनाइयो थाई नयाँ वर्ष फोटो फिचर,"लुम्बिनी नेपालीले नयाँ वर्ष मनाउने तयारी गरिरहेका बेला थाई नागरिकले थाई परम्पराअनुसार आइतबार लुम्बिनीमा नयाँ वर्षको पर्व सोङक्रङ मनाएका छन् । राजकीय थाई विहारमा भिक्षु भिक्षुणी, गुरुमा र आनीले पवित्र पानी छ्यापाछ्याप गरेर मनाएका हुन् ।
लुम्बिनीको शान्तिदीप नजिकै रहेको बेबी बुद्धमा पूजाआजा गरियो । उक्त अवसरमा बेबी बुद्धलाई धार्मिक विधिपूर्वक पूजाआजा गरी स्नान गराइएको थियो । डेढ मिटर लामो पित्तलको पाइपबाट पानी झारेर बेबी बुद्धको पाउलाई भिक्षु, भिक्षुणी र उपासक र उपासिकाले पवित्र बनाएका थिए । उक्त अवसरमा भिक्षुभिक्षुणीले पुष्पवर्षा गरेका थिए । रोयल थाई विहारमा सुगन्ध र फूल मिसाइएको पवित्र पानी छ्यापेर एकआपस सद्भाव, करुणा र मैत्री साटासाट गरिएको थियो । समग्र मानव जीवन र प्राणीको सुख, शान्ति र कल्याणका लागि परित्रान पाठ गरेका थिए ।
थाइल्यान्डमा राष्ट्रिय रूपमा विभिन्न कार्यक्रम गरेर मुलुकभर ५ दिनसम्म नयाँ वर्ष मनाइन्छ । त्यसैअन्तर्गत यहाँ कार्यक्रम गरिएको हो । हरेक वर्ष अप्रिल १३ तारिकमा थाई नयाँ वर्ष मनाइन्छ । सोङक्रङ उत्सवको सबैभन्दा प्रसिद्ध पक्ष भनेको पानी फाल्ने हो । रंग नराखेको पानीमा सुगन्ध र फूल राखेर छ्यापाछ्याप गरेर उत्सव मनाइन्छ ।"
चैते रोपाइँको मैजारो फोटो फिचर,"पाँचथर चैत दोस्रो साता खेत बेँसी ओर्लिएका पाँचथरका किसान चैते धान रोपेर सक्ने क्रममा छन् । चैतमा रोपेपछि असारमा पाक्ने यो धानलाई बर्खे वा वर्षे धान पनि भनिन्छ । औलो लाग्ने खेत बेँसीमा रोपिने चैते धान वर्षायाममा पाक्ने भएकाले साउने संक्रान्ति पछिका तीज, दसैं, तिहार र उधौली, उभौली लगायतका चाड पर्व यही धानले धान्छ ।
फिदिम११ का किसान बिर्ख खड्काका अनुसार हिउँदेभन्दा दोब्बर मात्रामा फल्ने चैते धान आफूहरुको जनजीविकाका लागि अत्यन्तै उपयोगी हुँदाहुँदै पनि सिँचाइ, रोग र किराको उपचार आदि चुनौती हुन् ।
पछिल्ला दुई वर्ष नियमित आएको बाढीले चैते धान रोपिने खेत बेँसी र कुलो बगेकाले यो वर्ष पहिलेको तुलनामा थोरै जमिनमा रोपिएको छ । बाढी पहिरोले बगाएका र पुरेका कुलो मर्मतमा समय लागेकाले यो वर्ष रोपाइँ गर्न झन्डै दुई साता ढिलो भएको किसानहरु बताउँछन् ।
गत असोज १२ गते भएको अविरल वर्षासँगै आएको बाढीले फेमे, हेवा र तमोर गडतिरको झन्डै एक सय खेत र सिँचाइ गर्ने कुलो बगाएर लगेकाले यो क्षेत्रका किसानले पनि चैते धान रोप्न पाएका छैनन् । बचेका खेत बेंसीमा रोपाइँ गरिरहेका किसान भने अब एक साताभित्र चैते धानको मैजारो हुने बताएका छन् ।
कृषि ज्ञान केन्द्र पाँचथरको तथ्यांक अनुसार जिल्लामा अघिल्लो यसअघि करिब तीन सय हेक्टर जमिनमा चैते धान रोपिन्थ्यो। जसमध्ये गत असोज महिनामा आएको बाढीले एक सय हेक्टरभन्दा धेरै खेत बाढीले लगेका कारण यो वर्ष दुई सय रोपनी हाराहारीमा मात्रै धान रोपिएको छ । कृषि ज्ञान केन्द्र पाँचथरका सूचना अधिकारी केशर मगरातीले यो वर्ष चैते धान गत वर्षको तुलनामा झन्डै २० प्रतिशतले कमी आउने प्रक्षेपण गरिएको बताए ।"
उस्तै छ काठमाडौंको प्रदूषण फोटो फिचर,"काठमाडौँ वायु प्रदूषणले कारण काठमाडौँ उपत्यका केही दिनयता विश्वकै पहिलो प्रदूषित सहरका रूपमा सूचीकृत भएको छ । एयर क्वालिटी इन्डेक्स को तथ्यांकमा सोमबार काठमाडौंको एक्यूआई २५६ पुगेको छ । उपत्यकामा वायु प्रदूषण बढेसँगै उच्च सतर्कता अपनाउन सबैलाई स्वास्थ्य मन्त्रालयले आग्रह गरेको छ ।
एक्यूआई मापनअनुसार शून्यदेखि ५० सम्म स्वच्छ, ५१ देखि एक सयसम्म सामान्य, एक सय एकदेखि एक सय ५० सम्म सम्भावित जोखिम, एक सय ५१ देखि दुई सयसम्म अस्वस्थकर, दुई सय एकदेखि तीन सयसम्म अत्यधिक अस्वस्थकर र तीन सय एकभन्दा माथि खतरनाक मानिन्छ ।"
९७ औं ओस्कर अवार्ड : 'आई एम स्टिल हेयर' बेस्ट इन्टरनेसनल फिचर फिल्म,"काठमाडौँ ९७ औं संस्करणको ओस्कर (एकेडेमी अवार्ड) पुरस्कार वितरण समारोह लस एन्जलसको डल्बी थिएटरमा जारी छ । समारोहमा विभिन्न विधामा उत्कृष्ट फिल्म र अभिनेताहरु घोषणा भइरहेका छन् ।
वाल्टर सेलिजको फिल्म 'आई एम स्टिल हेयर'ले बेस्ट इन्टरनेसनल फिचर फिल्मको अवार्ड पाएको छ ।
उत्कृष्ट सिनेमाटोग्राफी फिल्म 'द ब्रुटलिस्ट' का लागि लोल क्रलीले पाएका छन् ।
लाइभ एक्सन सर्ट फिल्मको ओस्कर अवार्ड फिल्म 'आई एम नट अ रोबोट'ले पाएको छ ।
यसैक्रममा उत्कृष्ट साउन्ड र भिजुअल इफेक्ट्सको ओस्कर अवार्ड फिल्म 'डुन: पार्ट २' ले पाएको छ ।
उत्कृष्ट डकुमेन्ट्री फिचर फिल्मको अवार्ड 'नो अदर ल्यान्ड'ले पाएको छ भने उत्कृष्ट डकुमेन्ट्री सर्ट फिल्मको अवार्ड 'द ओन्ली गर्ल इन द अर्केस्ट्रा'ले पाएको छ । त्यस्तै, ओरिजिनल सङको ओस्कर अवार्ड फिल्म 'इमिलिया पेरेज'को गीत 'इल मल'ले पाएको छ ।
अभिनेता कीरन क्लकिनले फिल्म 'अ रियल पेन' फिल्मबाट उत्कृष्ट सहअभिनेताको पुरस्कार उचालेका छन् भने अभिनेत्री जो साल्डानाले फिल्म 'इमिलिया पेरेज'बाट उत्कृष्ट सहअभिनेत्रीको पुरस्कार उचालेकी छन् ।
उत्कृष्ट फिल्म सम्पादको अवार्ड फिल्म 'अनोरा'ले पाएको छ । सिन बेकरको फिल्म 'अनोरा'ले ओरिजिनल स्क्रिनप्लेको ओस्कर अवार्ड समेत पाएको छ ।
एडाप्टेड स्क्रिनप्लेको अवार्ड भने पिटर स्ट्राउगनको फिल्म 'कनक्लेभ'ले पाएको छ ।
उत्कृष्ट मेकअप र हेयर स्टाइलिङको अवार्ड फिल्म 'द सब्सटेन्स'ले पाएको छ ।
यसअघिको घोषणाबाट फिल्म 'फ्लो'ले उत्कृष्ट एनिमेटेड फिल्मको अवार्ड पाएको छ भने 'इन द स्याडो अफ द साइप्रेस'ले उत्कृष्ट एनिमेटेड सर्ट फिल्मको पुरस्कार पाएको छ ।
उत्कृष्ट प्रोडक्सन डिजाइन र कस्टुम डिजाइनको ओस्कर अवार्ड भने फिल्म 'विकेड'ले पाएको छ ।"
टुँडिखेलमा यसरी मनाइयो प्रजातन्त्र दिवस फोटो फिचर,"काठमाडौँ ७५औँ राष्ट्रिय प्रजातन्त्र दिवस आज देशभर मनाइँदै छ । सैनिक मञ्च टुँडिखेलमा भएको विशेष समारोहमा राष्ट्रपति रामचन्द्र पौडेल सहभागी भए । सो अवसरमा राष्ट्रिय गान प्रस्तुति, झन्डोत्तोलन, ज्ञातअज्ञात सहिदप्रति मौनधारण गरिएको थियो ।
सोही अवसरमा नेपाली सेनाको हेलिकोप्टरबाट राष्ट्रिय प्रजातन्त्र दिवस, २०८१ अंकित ब्यानर प्रदर्शन गरी पुष्पवृष्टि एवं रंगीचंगी बेलुन उडाइएको थियो । समारोहमा नेपाली सेना, नेपाल प्रहरी, सशस्त्र प्रहरी बल नेपाल र नेपाल स्काउटद्वारा मार्चपास र ब्यान्ड प्रस्तुत गरिएको थियो । समारोहमा उपत्यकाका विभिन्न नगरपालिकाका तर्फबाट सांस्कृति झाँकी तथा लाखे नाच, तेक्वान्दो खेल पनि प्रस्तुत गरिएको थियो । उपराष्ट्रपति रामसहायप्रसाद यादव, प्रधानमन्त्री केपी शर्मा ओली, प्रधानन्यायाधीश प्रकाशमान सिंह राउत, प्रतिनिधिसभाका सभामुख देवराज घिमिरे, राष्ट्रियसभाका अध्यक्ष नारायणप्रसाद दाहाल, उपप्रधानमन्त्री, मन्त्री, सांसद, संवैधानिक निकायप्रमुख लगायत सहभागी थिए । २००७ सालको क्रान्ति सफल भएर निरंकुशताविरूद्धको बलिदानीपूर्ण सङ्घर्षको परिणामस्वरूप मानवअधिकार तथा राजनीतिक स्वतन्त्रता हासिल गरेको ऐतिहासिक उपलब्धिको सम्झना र सम्मानस्वरूप प्रत्येक वर्ष फागुन ७ मा प्रजातन्त्र दिवस मनाइन्छ । प्रकाशित : फाल्गुन ७, २०८१ १३:५३
समारोहमा उपत्यकाका विभिन्न नगरपालिकाका तर्फबाट सांस्कृति झाँकी तथा लाखे नाच, तेक्वान्दो खेल पनि प्रस्तुत गरिएको थियो । उपराष्ट्रपति रामसहायप्रसाद यादव, प्रधानमन्त्री केपी शर्मा ओली, प्रधानन्यायाधीश प्रकाशमान सिंह राउत, प्रतिनिधिसभाका सभामुख देवराज घिमिरे, राष्ट्रियसभाका अध्यक्ष नारायणप्रसाद दाहाल, उपप्रधानमन्त्री, मन्त्री, सांसद, संवैधानिक निकायप्रमुख लगायत सहभागी थिए । २००७ सालको क्रान्ति सफल भएर निरंकुशताविरूद्धको बलिदानीपूर्ण सङ्घर्षको परिणामस्वरूप मानवअधिकार तथा राजनीतिक स्वतन्त्रता हासिल गरेको ऐतिहासिक उपलब्धिको सम्झना र सम्मानस्वरूप प्रत्येक वर्ष फागुन ७ मा प्रजातन्त्र दिवस मनाइन्छ । प्रकाशित : फाल्गुन ७, २०८१ १३:५३
२००७ सालको क्रान्ति सफल भएर निरंकुशताविरूद्धको बलिदानीपूर्ण सङ्घर्षको परिणामस्वरूप मानवअधिकार तथा राजनीतिक स्वतन्त्रता हासिल गरेको ऐतिहासिक उपलब्धिको सम्झना र सम्मानस्वरूप प्रत्येक वर्ष फागुन ७ मा प्रजातन्त्र दिवस मनाइन्छ । प्रकाशित : फाल्गुन ७, २०८१ १३:५३
प्रकाशित : फाल्गुन ७, २०८१ १३:५३
प्रकाशित : फाल्गुन ७, २०८१ १३:५३
प्रकाशित : फाल्गुन ७, २०८१ १३:५३"
केबलकार निर्माणको पक्षमा फुङलिङमा र्याली फोटो फिचर,"ताप्लेजुङ ताप्लेजुङको पाथीभरामा केबलकार निर्माणको विरोध भइरहँदा केबलकार निर्माण पक्षधरले सदरमुकाम फुङलिङमा र्याली निकालेका छन् । ताप्लेजुङको विकासमा युवा समूह नामक संस्थाको आयोजनामा नौमती, च्याब्रुङ बाजासहित र्यालीले नगर परिक्रमा गरेको थियो ।
केबलकार चाहिन्छ, केबलकार हाम्रो समृृद्धि हो जस्ता नारासहित गरिएको नगर परिक्रमापछि फुङलिङ नगरपालिका प्रमुख अमिर मादेन, सामाजिक अगुवा हाङमाया लेछर्बो, सामाजिक अभियन्ता मीना गुरुङ, छविरमण गुरुङ लगायतले केबलकार बन्नुपर्ने विषयमा आफ्नो धारणा राखेका थिए । नगर प्रमुख मादेनले आफूले जनतासँग केबलकार बनाउने प्रतिबद्धतासहित भोट मागेको र अत्यधिक मतसहित जिताएकाले त्यो प्रतिबद्धता पूरा गर्न बनाउनैपर्ने दबाबमा रहेको वताए । उनले हिजो केबलकार बनाउने पक्षमा हस्ताक्षर गरेकाहरुले अहिले विरोध गरेकोप्रति आपत्ति जनाए । 'पाथीभराको डाँडो भत्कदैन, बिग्रँदैन, पहिचान कतै खलबलिँदैन, नआत्तिनुहोस्, उनले भने । मीना गुरुङले पहिला सबै जातजाति र धर्मको भनिएको पाथीभरा अहिले एक जातिको मात्रै हो भन्नु आपत्तिजनक भएको बताइन् । हरेक किंवदन्तीमा गुरुङले उत्पत्तिस्थल पत्ता लगाएको भन्ने छ तर अहिले लिम्बूको मात्रै मुन्धुमीस्थल भनेर कब्जा गर्न खोजिएको छ, त्यो पाइँदैन, उनले भनिन् ।केबलकारको पक्षमा वकालत गर्दै आएका पदम चेन्जी माबोलाई खादा, माला लगाएर सम्मान गरिएको थियो । केबलकारको पक्षमा वकालत गरेको भन्दै केहीअघि उनलाई धरानमा मोसो दलिएको थियो । यता, नो केबलकार समूहले पाथीभरा क्षेत्रमा पदयात्रा गर्ने र मन्दिरमा क्षमा पूजा गर्ने जनाएका छन् । ८ गते पदयात्रा समाप्त गर्ने र ९ गते फुङलिङ नगरपालिका घेराउ गर्ने आन्दोलनका कार्यक्रम उनीहरुले यसअघि नै सार्वजनिक गरेका छन् । प्रकाशित : फाल्गुन ६, २०८१ १९:४८
नगर प्रमुख मादेनले आफूले जनतासँग केबलकार बनाउने प्रतिबद्धतासहित भोट मागेको र अत्यधिक मतसहित जिताएकाले त्यो प्रतिबद्धता पूरा गर्न बनाउनैपर्ने दबाबमा रहेको वताए । उनले हिजो केबलकार बनाउने पक्षमा हस्ताक्षर गरेकाहरुले अहिले विरोध गरेकोप्रति आपत्ति जनाए । 'पाथीभराको डाँडो भत्कदैन, बिग्रँदैन, पहिचान कतै खलबलिँदैन, नआत्तिनुहोस्, उनले भने ।
मीना गुरुङले पहिला सबै जातजाति र धर्मको भनिएको पाथीभरा अहिले एक जातिको मात्रै हो भन्नु आपत्तिजनक भएको बताइन् । हरेक किंवदन्तीमा गुरुङले उत्पत्तिस्थल पत्ता लगाएको भन्ने छ तर अहिले लिम्बूको मात्रै मुन्धुमीस्थल भनेर कब्जा गर्न खोजिएको छ, त्यो पाइँदैन, उनले भनिन् ।केबलकारको पक्षमा वकालत गर्दै आएका पदम चेन्जी माबोलाई खादा, माला लगाएर सम्मान गरिएको थियो । केबलकारको पक्षमा वकालत गरेको भन्दै केहीअघि उनलाई धरानमा मोसो दलिएको थियो । यता, नो केबलकार समूहले पाथीभरा क्षेत्रमा पदयात्रा गर्ने र मन्दिरमा क्षमा पूजा गर्ने जनाएका छन् । ८ गते पदयात्रा समाप्त गर्ने र ९ गते फुङलिङ नगरपालिका घेराउ गर्ने आन्दोलनका कार्यक्रम उनीहरुले यसअघि नै सार्वजनिक गरेका छन् । प्रकाशित : फाल्गुन ६, २०८१ १९:४८
मीना गुरुङले पहिला सबै जातजाति र धर्मको भनिएको पाथीभरा अहिले एक जातिको मात्रै हो भन्नु आपत्तिजनक भएको बताइन् । हरेक किंवदन्तीमा गुरुङले उत्पत्तिस्थल पत्ता लगाएको भन्ने छ तर अहिले लिम्बूको मात्रै मुन्धुमीस्थल भनेर कब्जा गर्न खोजिएको छ, त्यो पाइँदैन, उनले भनिन् ।
केबलकारको पक्षमा वकालत गर्दै आएका पदम चेन्जी माबोलाई खादा, माला लगाएर सम्मान गरिएको थियो । केबलकारको पक्षमा वकालत गरेको भन्दै केहीअघि उनलाई धरानमा मोसो दलिएको थियो । यता, नो केबलकार समूहले पाथीभरा क्षेत्रमा पदयात्रा गर्ने र मन्दिरमा क्षमा पूजा गर्ने जनाएका छन् । ८ गते पदयात्रा समाप्त गर्ने र ९ गते फुङलिङ नगरपालिका घेराउ गर्ने आन्दोलनका कार्यक्रम उनीहरुले यसअघि नै सार्वजनिक गरेका छन् । प्रकाशित : फाल्गुन ६, २०८१ १९:४८
यता, नो केबलकार समूहले पाथीभरा क्षेत्रमा पदयात्रा गर्ने र मन्दिरमा क्षमा पूजा गर्ने जनाएका छन् । ८ गते पदयात्रा समाप्त गर्ने र ९ गते फुङलिङ नगरपालिका घेराउ गर्ने आन्दोलनका कार्यक्रम उनीहरुले यसअघि नै सार्वजनिक गरेका छन् । प्रकाशित : फाल्गुन ६, २०८१ १९:४८
यता, नो केबलकार समूहले पाथीभरा क्षेत्रमा पदयात्रा गर्ने र मन्दिरमा क्षमा पूजा गर्ने जनाएका छन् । ८ गते पदयात्रा समाप्त गर्ने र ९ गते फुङलिङ नगरपालिका घेराउ गर्ने आन्दोलनका कार्यक्रम उनीहरुले यसअघि नै सार्वजनिक गरेका छन् । प्रकाशित : फाल्गुन ६, २०८१ १९:४८
प्रकाशित : फाल्गुन ६, २०८१ १९:४८"
बीबीसीको आपत्तिपछि एप्पलले नयाँ एआई फिचर अपडेट गर्दै,"क्यालिफोर्निया एप्पलले आफ्नो नयाँ एआई फिचर एप्पल इन्टेलिजेन्स अपडेट गर्ने भएको छ । समाचारको गलत नोटिफिकेसन पठाएको विवादपछि एप्पलले यस्तो निर्णय लिएको हो ।
एप्पल एआईको खराब प्रर्दशनका कारण एप्पललाई यो प्रविधि हटाउन दबाब आइरहेको थियो । तर एप्पलले नयाँ एआई फिचर बन्द नभइ अपडेट गरिने जनाएको हो । सोमबार एप्पल इन्टेलिजेन्सको समस्या स्वीकारेको कम्पनीले सफ्टवेयर परिवर्तनमा काम भइरहेको जनाएको छ ।
गत डिसेम्बरमा बीबीसीको समाचारलाई गलत व्याख्या गरेको भन्दै बीबीसीले एप्पल इन्टेलिजेन्स प्रति आपत्ति जनाएको थियो । बीबीसीले युनाइटेड हेल्थकेयरका सीईओ ब्रायन थम्पसनको लुइगी म्यांगियोनले हत्या गरेको समाचार प्रकाशन गरेको थियो । तर एप्पल एआईद्वारा सिर्जित समाचारमा भने ब्रायन थम्पसनले आफैलाई गोली हानेको उल्लेख भएको छ ।
गत शुक्रबार पनि एप्पलको एआईले पीडीसी वर्ल्ड डार्ट्स च्याम्पियनशीप सुरू हुनुअघि नै ल्युक लिट्लर बिजेता भएको देखाएको थियो । त्यस्तै, एआईले स्पेनी टेनिस खेलाडी रफायाल नाडाल समलिंगी भएको गलत समाचार देखाएको थियो ।
एप्पलको एआईको सिर्जित समाचारले मुल सामाग्रीलाई गलत रूपमा व्याख्या गरेको बीबीसीको भनाइ छ । बीबीसी न्युज संसारकै सबैभन्दा विश्वासिलो समाचार माध्यम हो, बीबीसीका प्रवक्ताले भने, हाम्रा पाठक, स्रोता तथा दर्शकहरूले हाम्रो नाममा प्रकाशित कुनै पनि जानकारी, पत्रकारिता वा नोटिफिकेसनसमेत विश्वास गर्न सकुन् ।
एप्पल इन्टेलिजेन्सले म्यांगियोनसम्बन्धी नोटिफिकेसन गलत देखाएको भए पनि सिरियामा बसर अलअसदको पतन र दक्षिण कोरियाली राष्ट्रपति युन सुक यओलले सैनिक शासन घोषणा गरेको अपडेट भने सही देखाएको थियो ।
तर, एप्पलको नयाँ एआईले बीबीसीको समाचार मात्र नभइ अन्य समाचार पनि गलत देखाएको थियो । एप्पलको नयाँ एआईले गत नोभेम्बरमा न्युयोर्क टाइम्सका तीन फरक विषयका लेखलाई इजरायली प्रधानमन्त्री बेन्जामिन नेतान्याहु पक्राउ नामको एउटै नोटिफिकेसनमा देखाएको थियो । अन्तर्राष्ट्रिय फौजदारी अदालतले नेतान्याहुविरूद्ध पक्राउ पुर्जी जारी गरेको समाचारलाई त्यसरी प्रस्तुत गरेको हो ।"
अस्करको अन्तर्राष्ट्रिय फिचर विधामा सर्टलिस्ट १५ फिल्महरू,"काठमाडौँ द एकेडेमी अफ मोसन पिक्चर आर्ट्स एन्ड साइन्स (अस्कर)ले अन्तर्राष्ट्रिय फिचर विधामा सर्टलिस्टमा परेका १५ फिल्मको सूची सार्वजनिक गरेको छ । यो वर्ष नेपालबाट सिफारिस भएको मीनबहादुर भाम निर्देशित फिल्म शाम्बाला भने अस्करको दौडबाट बाहिरिएको छ ।
यो फिल्म बर्लिन अन्तर्राष्ट्रिय फिल्म फेस्टिभलको प्रमुख विधातर्फ छनोट हुने पहिलो नेपाली फिल्म हो । त्यस्तै भारतबाट अस्करका लागि सिफारिस भएको किरण राव निर्देशित फिल्म लापत्ता लेडिज्पनि सर्टलिस्टमा परेन । यी हुन् अन्तर्राष्ट्रिय फिचर फिल्मको विधामा सर्टलिस्टमा परेका १५ वटा फिल्म ।
आइएम स्टिल हेयर (ब्राजिल)
राजनीतिक जीवनीमा आधारित यो फिल्मलाई वाल्टर सालेसले निर्देशन गरेका छन् । यो फिल्म मार्केलो रुबेंस पैइभाको २०१५मा प्रकाशित पुस्तक आइन्दो इस्टो आकीमा आधारित छ । यो फिल्मले १९७१ को ब्राजिलको सैनिक शासनकालको घटनाबारे बताउँछ । फिल्ममा फर्नान्डा टोरेसले एउनीस पैइभाको भूमिका निभाएकी छन्, जो बेपत्ता पतिको खोजीमा हुन्छिन् ।
फिल्मले भेनेजिया अन्तर्राष्ट्रिय फिल्म महोत्सवमा प्रिमियर हुँदा निकै प्रशंसा प्राप्त गर्यो । फिल्ममा अभिनेत्री फर्नान्डा टोरेसको अभिनयले निकै तारिफ पायो । ब्राजिलमा ७ नोभेम्बर २०२४ मा रिलिज भएको यो फिल्मको बक्स अफिस कलेक्सन १०१ मिलियन डलरको थियो ।
युनिभर्सल ल्यांग्वेज (क्यानडा)
फिल्म युनिभर्सल ल्यांग्वेज सन् २०२४ को क्यानडियन कमेडीड्रामा हो । जसलाई म्याथ्यु र्यांकिनले निर्देशन गरेका छन् । फिल्मले तीन अनौठा कथाहरूलाई जोड्छ । यो फिल्मको प्रिमियर २०२४ को ७७औं क्यान्स फिल्म फेस्टभलमा १८ मेमा भएको थियो । यसलाई ४९औं टोरन्टो अन्तर्राष्ट्रिय फिल्म महोत्सवमा पनि प्रदर्शन गरिएको थियो । फिल्मले क्यान्स फिल्म महोत्सवमा अडियन्स अवार्ड र मेलबर्न अन्तर्राष्ट्रिय फिल्म महोत्सवमा पनि उत्कृष्ट अवार्ड जित्यो ।
वेभ्स (चेक रिपब्लिक)
वेभ्स०२४ को ऐतिहासिक थ्रिलर ड्रामा फिल्म हो । यसलाई जिरी मादीले निर्देशन गरेका छन् । यो फिल्म प्राग स्प्रिंग र त्यसपछिको चेकोस्लोवाकिया अतिक्रमणको समयमा सेट गरिएको छ । यो फिल्मको विश्व प्रिमियर कार्लोवी भेरी इन्टरनेसनल फिल्म फेस्टिभलमा भएको थियो । फिल्मले फेस्टिभलमा अडियन्स अवार्ड जितेको थियो । फिल्मको कथा चेकोस्लोवाक रेडियोको इन्टरनेसनल लाइफ सम्पादकीय कार्यालयमा आधारित छ ।
द गर्ल विथ द निडल (डेनमार्क)
यो फिल्म सन् ०२४ को ऐतिहासिक साइकोलजिकल फिल्म हो । यसको निर्देशन म्याग्नस भोन होर्नले गरेका छन् । यो फिल्म डेनमार्ककी सिरियल किलर डगमार ओवरबायको वास्तविक घटनामा आधारित छ । जसले गरिब आमाहरूबाट बच्चाहरूलाई अपनाउन ल्याउने र हत्या गर्ने काम गरिन् ।
फिल्मको कथा सन् १९२१ मा डेनमार्कमा घटेको घटनामा आधारित छ । यो फिल्मको प्रिमियर २०२४ को क्यान्स फिल्म फेस्टिभलमा भएको थियो ।
इमिलिया पेरेज (फ्रान्स)
इमिलिया पेरेज एक फ्रेन्च कमेडी फिल्म हो । जसको लेखन र निर्देशन जाक्स आडियार्डले गरेका हुन् । यो फिल्म २०१८ मा प्रकाशित बोरिस राजोनको इकुट उपन्यासमा आधारित छ । एक शक्तिशाली नेताले लिङ्ग परिवर्तन गर्नका लागि आफ्नो वकिललाई मद्दत गर्न आग्रह गर्छन् । यही कथामा फिल्म केन्द्रित छ । फिल्ममा जोई साल्डान्या, कार्ला सोफिया गास्कोन, सेलेना गोमेज, एड्रियाना पाज, मार्क इवानिर र एड्गर रामिरेज प्रमुख भूमिकामा छन् ।
फिल्म १८ मे २०२४ मा क्यान फिल्म महोत्सवमा प्रिमियर भएको थियो । यो फिल्म २१ अगस्ट, २०२४ मा रिलिज गरिएको थियो । फिल्मले सकारात्मक समीक्षाहरू प्राप्त गरेको थियो ।
द सिड अफ द सेक्रेड फिग (जर्मनी)
यो फिल्म एक राजनीतिक थ्रिलर फिल्म हो । जसलाई इरानी निर्देशक मोहम्मद रासुलोफले लेखन तथा निर्देशन गरेका हुन् । फिल्ममा एक इन्भेस्टिगेटिङ जजको कथा छ । जो तेहरानको क्रान्तिकारी अदालतमा काम गर्दै छन् । फिल्ममा वास्तविक इरानी विरोधका दृश्यहरू पनि समावेश छ । जसलाई इरानी सरकारद्वारा बलपूर्वक दमन गरिएको थियो । फिल्मको कथाले जज र उनको परिवारको अनिश्चितता र तनावलाई चित्रण गर्छ । यो फिल्म २४ मे २०२४ मा क्यान्स फिल्म फेस्टिवलमा प्रिमियर भएको थियो ।
टच (आइसल्यान्ड)
टच २०२४ को रोमान्टिक ड्रामा फिल्म हो । यसलाई बाल्टासार कोर्माकुरले निर्देशन गरेका छन् । यो फिल्म ओलाफुर जोहान ओलाफसनको २०२२ मा प्रकाशित उपन्यासमा आधारित छ । फिल्ममा क्रिस्टोफर नामक एक आइसल्यान्डेली युवकको प्रेमकथा छ । जो लन्डन स्कुल अफ इकोनोमिक्समा पढ्नका लागि जान्छन् । त्यहाँ उनले जापानी रेस्टुरेन्टका मालिक ताकाहाशी र उनकी छोरी मिकोसँग भेट्छन् र प्रेम सम्बन्ध गाँस्छन् । कथामा ५० वर्षपछि क्रिस्टोफर आइसल्यान्ड फर्किन्छन् र आफ्नो पुरानो प्रेम मिकोको खोजीमा निस्कन्छन् ।
निक्याप (आयरल्यान्ड)
निक्याप एक कमेडी ड्रामा हो । यसको लेखन र निर्देशन रिच पेपियाटले गरेका हुन् । फिल्मले उत्तरी आयरल्यान्डका एक आयरिश हिपहप समूह निक्यापको उदयलाई चित्रण गर्छ । यसमा उक्त समूहका सदस्यहरूले आफैं अभिनय गरेका छन् । कथामा, लियम ओ हन्नाइध र नायस ओ कायराल्लाइन २०१० को दशकको अन्त्यमा बेलफास्टमा बसोबास गर्छन् । उनीहरूले आयरिश भाषा सिकेका हुन्छन् । एक दिन लियमले जेजे डोचार्टाइसँग मिलेर आयरिश भाषामा हिपहप समूह सुरु गर्छन् । यो समूहले आफ्नो संगीतमार्फत राजनीतिक सन्देश र आयरिश भाषालाई प्रोत्साहन गर्छ । जसले गर्दा उनीहरू विवादमा पर्छन् र रिपब्लिकन समूहबाट धम्की खान्छन् । फिल्मले आयरिश सांस्कृतिक संघर्ष, भाषिक पहिचान र युवा वर्गको राजनीतिक चेतनालाई उजागर गर्छ ।
वर्मिग्लियो (इटाली)
वर्मिग्लियो (२०२४) इटालियन ड्रामा फिल्म हो । जसको निर्देशन, लेखन र सहउत्पादन माउरा डेलपेरोले गरेकी हुन् । यो फिल्म ८१औं भेनेसिया अन्तर्राष्ट्रिय फिल्म महोत्सवमा प्रिमियर भएको थियो । यो फिल्म १९४४को वर्मिग्लियो गाउँको कथामा आधारित छ, जहाँ एक पलायन भएको सैनिक, पिएट्रोको स्थानीय शिक्षकको परिवारमा पुग्छन् । उनी शिक्षकको जेठी छोरीसँग प्रेममा पर्छन् । यो सम्बन्धले सबैको जीवनमा गहिरो असर पार्दछ ।
फ्लो (लात्भिया)
फ्लो एक एनिमेटेड फ्यान्टासी फिल्म हो । यसलाई गिन्ट्स जिलबालोडिसले निर्देशन गरेका छन् । यो फिल्ममा कुनै संवाद छैन । फिल्मले ०२४ को क्यान्स फिल्म महोत्सवमा प्रिमियर हुँदा धेरै वाहवाही पाएको थियो । फिल्मले युरोपियन फिल्म अवार्ड्स, न्युयोर्क फिल्म क्रिटिक्स सर्कल अवार्ड्स र लस एन्जलस फिल्म क्रिटिक्स एसोसिएसन अवार्ड्ससमेत प्राप्त गर्यो ।
फिल्म एक बिरालोको यात्रामाथि आधारित छ । जसलाई कुकुरको झुन्डले पछ्याउँछ र विभिन्न साहसिक घटनाहरूमा बिरालो संलग्न हुन्छ । फिल्मले जीवन र मृत्यु, मित्रता र अस्तित्वको विषयमा गहिरो दर्शन भन्छ ।
आर्मन्ड (नर्वे)
आर्मन्ड नर्वेजियन निर्देशक हाफ्डन उल्मान टोन्डेल निर्देशित थ्रिलर ड्रामा फिल्म हो । यो उल्मानको पहिलो फिचर फिल्म हो । फिल्मलाई ०२४ को क्यान्स फिल्म महोत्सवमा विश्व प्रिमियर गरिएको थियो । यसले उत्कृष्ट पहिलो फिचर फिल्मको अवार्ड पनि जित्यो । यो फिल्म नर्वेमा २७ सेप्टेम्बर २०२४ मा रिलिज भएको थियो ।
यो फिल्ममा ६ वर्षका केटाहरू बीचको विवादबारे छ । विवादपछि अभिभावक र विद्यालयका कर्मचारीलाई समाधानका लागि बोलाइन्छ । यो फिल्मले मानसिक तथा भावनात्मक द्वन्द्व र सामाजिक परिप्रेक्ष्यका विषयहरूलाई सम्बोधन गर्दछ ।
फ्रम ग्राउन्ड जिरो (प्यालेस्टाइन)
फ्रम ग्राउन्ड जिरो एक एन्थोलोजी फिल्म हो । जसमा २२ जना फिलिस्तिनी निर्देशकहरूले निर्देशन गरेका २२ छोटो फिल्महरू छन् । यी फिल्महरूले गाजा क्षेत्रको वर्तमान अवस्थाबारे, इजरायलहामास युद्धको बीचमा मानिसहरूको संघर्ष र अनुभवलाई समेटेका छन् । फिल्ममा वृत्तचित्र, कथा, एनिमेसन र प्रायोगिक फिल्महरू समावेश छन् ।
फिल्मलाई गाजा क्षेत्रका विभिन्न स्थानमा २०२३ को अन्त्यतिर छायांकन गरिएको थियो । यसलाई विश्व प्रिमियर ५ जुलाई २०२४ मा ५औं अमन अन्तर्राष्ट्रिय फिल्म महोत्सवमा गरिएको थियो । यो फिल्म २०२४ को ४९औं टोरन्टो अन्तर्राष्ट्रिय फिल्म महोत्सव र १७ औं टोरन्टो फिलिस्तिनी फिल्म महोत्सवमा पनि प्रदर्शन गरिएको थियो ।
दाहोमे (सेनेगल)
दाहोमे एक डकुमेन्ट्री फिल्म हो । जसलाई मति दिओपले निर्देशन गरेका छन् । यो फिल्म ऐतिहासिक शाही कलाकृतिहरूका बारेमा छ । जुन दाहोमे राज्य (आजको बेनिन) बाट फ्रान्समा लिइएका थिए र पछि फ्रान्सले ती कलाकृतिहरू बेनिनलाई फिर्ता गरे । फिल्मले यस घटनाको पुनरावलोकन गर्दै, कलाकृतिहरूको पुनःप्राप्तिका बारेमा भन्छ ।
फिल्मको प्रमुख पात्र बनाइएको मूर्तिहरूको आवाज माकन्जी ओरसेलले लेखेका हुन् । यसको विश्व प्रिमियर बर्लिन अन्तर्राष्ट्रिय फिल्म महोत्सवको मुख्य प्रतिस्पर्धा वर्गमा १८ फेब्रुअरी ०२४ मा भएको थियो, जहाँ यसले गोल्डन बेयर पुरस्कार जितेको हो ।
हाउ टु मेक मिलियन्स बिफोर ग्रान्डमा डाइज (थाइल्यान्ड)
यो थाई कमेडीड्रामा फिल्म हो । यो फिल्म पट बुननितिपतद्वारा निर्देशित र थोड्सापोन थिप्टिन्नाकोर्न र पट बुननितिपतद्वारा लेखिएको हो । यसमा पुथिपंग असरतानाकुल र उषा सिमखुमको अभिनय छ । यो फिल्म थोड्सापोनको अनुभवबाट प्रेरित हो । उनले आफ्नो हजुरआमाको हेरचाह गर्दा आफूले देखेका घटनाहरूलाई आधार बनाएर पटककथा लेखेका थिए । फिल्मको निर्माण २०२० मा सुरु भएको थियो । फिल्मलाई ०२४ अप्रिल ४ मा थाइल्यान्डमा रिलिज गरिएको थियो । फिल्मले ७८३ मिलियन डलरको विश्वव्यापी व्यापार गरेको छ । फिल्ममा पारिवारिक सम्बन्ध, जेनरेसन र भिन्न सांस्कृतिक दृष्टिकोणहरूको खोजी गरिएको छ ।
सन्तोष (बेलायत)
सन्तोष एक ०२४ को हिन्दीक्राइम ड्रामा फिल्म हो । जसको लेखन र निर्देशन सन्ध्या सुरीले गरेकी छन् । यो फिल्म संयुक्त अधिराज्य, भारत, जर्मनी र फ्रान्सको अन्तर्राष्ट्रिय सहउत्पादन हो । फिल्मको कथामा २८ वर्षीया विधवा सन्तोष सैनी (शाहाना गोस्वामीद्वारा अभिनीत) को संघर्ष देखाइएको छ, जसले मरेका पतिको काम सम्हाल्छिन् । उनले एक युवतीको हत्याको अनुसन्धान गर्नुपर्ने हुन्छ ।
फिल्मको मुख्य छायांकन ०२३ को अगस्टअक्टोबर महिनामा भारतको लखनऊ र वरपर भएको थियो । फिल्ममा एक विधवा महिलाको संघर्ष र समाजमा महिलाको स्थान र हत्याको जाँचलाई मार्मिक तरिकाले प्रस्तुत गरिएको छ ।"
टिग एकाउन्टिङ सफ्टवेयरमा एआई फिचर,"काठमाडौँ क्लाउडमा आधारित नेपालको अकाउन्टिङ सफ्टवेयर 'टिग' ले एआई फिचर सार्वजनिक गरेको छ । बिल इन्ट्री गर्ने प्रक्रियालाई थप छिटो र सजिलो बनाउन टिगमा एआई फिचर समावेश गरिएको कम्पनीले जनाएको छ ।
टिगमा अपलोड गरिएका बिलहरू अब एआईले नै स्वतः सिस्टममा राखिदिनेछ । प्रयोगकर्ताहरूलाई सहज, सरल र छिटो सुविधा प्रदान गर्ने उद्देश्यसहित टिग एआई फिचर ल्याएको टिगका प्रमुख कार्यकारी अधिकृत रमेश केसीले बताए । एआई फिचरले समयको मात्रै बचत गर्दैन्, यसले समग्र प्रक्रियालाई नै सहज बनाउनेछ, उनले भने, भविष्यको एकाउन्टिङ एआईसहितको हुनेछ । हामी सोही बाटो अघि बढका हौं ।'
प्रयोगकर्ताहरूले टिगमा बिलहरूको फोटो अपलोड गरेपछि एआई फिचर प्रयोग गर्न स्क्यान विद एआई बटनमा क्लिक गर्नुपर्नेछ । त्यसपछि सिस्टमले बिल रिड गर्नेछ र त्यसबारे स्वत: सिस्टममा लेखिदिने छ । एआईले राखेको विवरण सही भए वा नभएको जाँच गर्न सकिन्छ । एआई फिचरले हिसाब गरेको बिलमा ९९ प्रतिशत र हातले लेखेको बिलामा ९५ प्रतिशत एकुरेसी भएको कम्पनीको दाबी छ ।
टिग एआईले नेपाली भाषा सपोर्ट गर्छ । कम्पनीका सहसंस्थापक प्रार्थना साख: का अनुसार टिगको एआई सुविधाले म्यानुअल रूपमा डेटा इन्ट्री गरिरहनुपर्ने समस्या अन्त्य गर्दै प्रयोगकर्ताहरूलाई आफ्नो व्यवसायमा थप समय दिन मद्दत गर्नेछ । टिग हो । देशभर ५ हजार बढी साना तथा मझौला व्यवसायले प्रयोग गरिरहेको टिग आईएसओ २७००००१ प्रमाणित कम्पनी भएको विज्ञप्तीमा उल्लेख छ ।"
'युद्ध पत्रकारदेखि स्काइडाइभिङसम्म शीर्षकको फिचर सम्बन्धमा,"काठमाडौँ युद्ध पत्रकारदेखि स्काइडाइभिङसम्म शीर्षकमा गत सोमबार प्रकाशित फिचरप्रति देखिएको सरोकारलाई कान्तिपुर सम्मान गर्दछ । सरोकार सम्बोधन गर्न कान्तिपुरले उक्त फिचरकी पात्र स्वयं सुजिता शाही, आफन्त र व्यावसायिक सहकर्मीहरूसँग सम्पर्क गरेको छ । यो सन्दर्भमा निम्न विषय स्पष्ट पार्न चाहन्छौं ।
१ सुजिता साहसी स्काइडाइभर भएको विषय उनले मात्र होइन, नेपालका स्थापित पर्यटन व्यवसायीहरूले पनि पुष्टि गरेका छन् । फिचर स्टोरीमा सुजिताले गत १९ नोभेम्बरमा पोखरामा सोलोजम्प गरेको दाबी गरेकी छन् । पाटा नेपालका पूर्वअध्यक्ष तथा एभरेस्ट स्काइडाइभ कम्पनीका संस्थापक सुमन पाण्डेले पनि कान्तिपुरसँग भने, उनले पहिले ट्यान्डम् (चालकको सहयोगमा) डाइभ गर्थिन्, तालिम गरेपछि यसपालि सोलोजम्प गरेकी हुन् । २००८ देखि हामीले यो कम्पनी चलाएका छौं, हाम्रो कम्पनीबाट सोलो स्काइडाइभ गर्ने उनी पहिलो महिला हुन् ।
उनी आफूमात्र होइन, थुप्रै युरोपियनहरूलाई नेपाल लिएर आउँछिन् । आफू पनि रमाएकी छन्, नेपालको पयर्टन क्षेत्रलाई पनि गुन लगाएकी छन् । सुजिताले आगामी वर्ष सगरमाथामा र डेनमार्कमा स्काइडाइभ गर्ने योजना रहेको दोहोर्याएकी छन् । पर्यटन बोर्डका अधिकारी तथा अन्य व्यवसायीले पनि सुजिताको प्रयास सराहनीय भएको भन्दै यसका लागि उनलाई हौसला दिनुपर्ने बताएका छन् ।२ बाबु ब्रिटिस सेनामा भएकाले सुजिता पनि हङकङ गएको आफन्तले पुष्टि गरे । त्यतिबेला हङकङको भव्य टिङकाउ पुल बनिरहेको र त्यसको निर्माणको जिम्मा लिएको जर्मन कम्पनीका म्यानेजरसँग चिनजान, मित्रता र विवाहसँगै सुजिता जर्मनीमा बस्दै आएको उनीहरूको भनाइ छ ।३ सुजिताले हङकङमा पत्रकारितामा स्नातकोत्तर गरेको, साउथ चाइना मर्निङ पोस्ट तथा स्टार टीभीमा प्रशिक्षार्थी तथा जर्मनीमा डीडब्लू र आरटीएल टीभीमा काम गरेको दाबी गरेकी थिइन् । पत्रकारिता अध्ययनका विषयमा उनको प्रस्टीकरण छ, हो, मैले बाप्टिस्ट युनिभर्सिटीमा अध्ययन गरेकी हुँ । कुनै पनि अन्तर्वार्ता गर्दा कुनै पात्रले मैले यति पढेको छु भनेपछि तपाईंको प्रमाणपत्र देखाउनुहोस् भन्ने अभ्यास हुँदैन । त्यस्तै अन्डरकभर वार रिपोर्टर का रूपमा काम गरेको दाबी गरेकाले उनको बाइलाइन नभेटिने भनेर संवाददातालाई भनेकी थिइन् । तर पनि वार रिपोर्टिङ को सन्दर्भ बुझाउने तस्बिरसहितका सामग्री माग्ने ठाउँ थियो जसले स्टोरीलाई अझ बलियो बनाउने थियो ।
त्यस्तै अफगानिस्तानमा अपहरणमा परेर छुटेको तथा अहिले कमान्डो फोर्समा रहेको दाबीमा पनि सार्वजनिक प्रश्न उठेपछि सन्दर्भ सामग्री माग्दा उनले व्यक्तिगत कारणले दिन नमिल्ने बताइन् । अन्डरकभर जबका सामग्री न गुगलमा भेटिन्छन्, न तपाईंलाई दिन मिल्छ । तपार्इंसँग बोलेका र त्यसमा आएका टिप्पणीले नै मेरो जब संकटमा परिसकेको छ, उनको भनाइ छ । उनको भनाइ जेजस्तो भए पनि स्वतन्त्र रूपमा पुष्टि हुन नसक्ने सन्दर्भ फिचरमा समावेश हुनु हुँदैनथ्यो भन्ने हाम्रो निष्कर्ष छ ।४ सन् १९९० को दशकमा सुजिताले नेपालमा पत्रकारिता गरेको भने त्यो बेला प्रकाशित हुने रिभाइभल म्यागेजिनका प्रकाशक विकेश श्रेष्ठको भनाइ छ । सुजिताको अंग्रेजी राम्रो थियो, मिहिनेती थिइन्, त्यसैले मैले कार्यकारी सम्पादकको जिम्मेवारी दिएको थिएँ । पछि उनी हङकङ गइन् । यता जनशक्ति जुटाउन सकिएन । म्यागेजिन बन्द भयो । तर, असल मान्छेका रूपमा उनलाई म अहिले पनि चिन्दछु ।५ कान्तिपुरको सम्पर्कमा आएका सबैजसो व्यक्तिहरूले सुजिता शाही व्यावसायिक, स्वावलम्बी र साहसी व्यक्ति हुन् भनी खुलेर प्रशंसा गरेका छन् । तर, निराशाले जकडिएको समाजमा सकारात्मक सन्देश दिने स्टोरी पस्कने क्रममा कतिपय स्वाभाविक जिज्ञासा सम्बोधन हुन नसकेको निष्कर्षसहित तथ्य परीक्षण प्रणालीलाई अझ सबल बनाउने प्रतिबद्धता व्यक्त गर्छौं । प्रधानसम्पादक"
नमोबुद्ध मेलामा दर्शनार्थीको घुइँचो फोटोफिचर,"काभ्रे कात्तिक पूर्णिमाका दिन काभ्रेको नमोबुद्ध नगरपालिका११ स्थित नमोबुद्धमा मेला लागेको छ । आफ्ना पूर्खाहरुको स्मरण र गौतमबुद्धको शान्ति सन्देशलाई मनन् गरी दर्शनार्थीहरुले हरेक वर्ष कात्तिक पूर्णिमाको दिन नमोबुद्धमा बुद्धलाई पुज्ने गर्दछन् । ऐतिहासिक एवं धार्मिकस्थलको रुपमा परिचित नमोबुद्ध मेलामा दर्शनार्थीहरुको बिहानैदेखि घुइँचो छ । मेलामा दर्शनार्थीहरुले शान्तिका लागि लाखौं दीप प्रज्ज्वलन गर्दै आइरहेका छन् ।
मेला भर्न नेपालमात्र नभई विदेशबाट बौद्धधर्मावलम्बीहरुसमेत आउने गरेको नमोबुद्ध भगवान् ध्यान गुठीका अध्यक्ष लोप्साङ बज्र लामाले बताए । उनका अनुसार, मन्दिरमा एक पटक पाइला टेकेमात्र जुगौं जुगको पाप अन्त्य भएर जाने र मनोकांक्षा पूरा हुने विश्वास रही आएको छ । यस वर्ष मन्दिरमा ६० हजार दर्शानार्थीले दर्शन गर्ने अनुमान गरिएको उनले बताए । उनका अनुसार, नमोबुद्धमा विशेषगरी नेवार समुदायका बौद्ध धर्मावलम्बीहरुले बिहीबार रातभर आफ्ना पुर्खाहरुको सम्झनामा दीप प्रज्वलन गरी जाग्राम बसेका थिए भने आज दिनभर र रातभर तामाङ समुदायका धर्मावलम्बीहरुले बुद्धको पूजाआजा गरी जाग्राम बस्ने गर्छन् ।
जिल्लाको साविकको शारदा बतासे गाविसस्थित इटेका महाराजा महादीपका ३ छोरा महासत्व, प्रभासत्व र वोधिसत्व सिकार खेल्ने क्रममा नमोबुद्ध भन्ने ठाउँमा जाँदा त्यहाँ प्रश्रव वेदनाले छटपटाएकी बघिनी र ५ डमरुको मरणासन्न अवस्थादेखि पछि राजकुमार महासत्वको मनमा दयाको भाव पलाई दाजुहरुसँग बघिनीलाई बचाउन सक्ने उपाय सोधेपछि उनले बघिनीलाई बचाउन आफ्नो शरीर दान गरेका थिए भन्ने धार्मिक कथन रही आएको अध्यक्ष लामाले जनाए ।
किंवदन्ती अनुसार राजा महादीपले आफ्नो छोराको अस्तुमात्र नमोबुद्धमा पाएपछि उक्त स्थानमा अस्तु राखेर गुम्बा निर्माण गरी दिएका थिए । आफ्नो शरीर बघिनीका लागि दान गरेको २५ सय वर्ष पछाडि लुम्बिनीमा तिनै राजकुमार महासत्वले मायादेवीको कोखबाट भगवान् गौतम बुद्धको रुपमा जन्म लिएको र आफू जन्मेपछि बुद्धले नमोबुद्धमा आई त्यही अस्तु भएको ठाउँमा पूजाआजाका साथै साङ्गे लगाएको बताइन्छ । नमोबुद्धमा कात्तिक पूर्णिमाबाहेक चैत पूर्णिमा र साउन महिनाको प्रत्येक बुधबारसमेत ठूलो मेला लाग्छ ।पर्यटनका लागि उर्वर रहेको नमोबुद्धमा कुतुङटासी छोलिङ गुम्बाको साथै हजारौं माने र कलात्मक बुद्धमूर्ति छन् ।"
माओवादीको खबरदारी सभा फोटोफिचर,"काठमाडौँ माओवादी केन्द्रले काठमाडौंमा खबरदारी सभा सम्पन्न गरेको छ । सरकारबाट भ्रष्टाचार र बेथितिको संरक्षण भएको भन्दै प्रमुख प्रतिपक्षी माओवादीले शनिबार भृकुटीमण्डपमा खबरदारी सभा गरेको हो । माओवादीको खबरदारी सभा पहिले सडकमा जुलुस प्रदर्शन गरिएको थियो ।
सुन्धाराबाट सुरु भएको जुलुस रत्नपार्क, बागबजार हुँदै प्रदर्शनी मार्गमा पुगेर सभामा परिणत भयो । सभालाई अध्यक्ष तथा पूर्वप्रधानमन्त्री पुष्पकमल दाहाल, वरिष्ठ उपाध्यक्ष नारायणकाजी श्रेष्ठलगायत नेताले सम्बोधन गरेका थिए ।
माओवादीले १० बुँदे एजेण्डासहित प्रदर्शन र खबरदारी सभा आयोजना गरेको हो । विपद् व्यवस्थापनमा देखिएको सरकारको असंवेदनशीलता, गैरजिम्मेवारीपन र योजनाविहीनताका कारण बेपत्ताहरूको खोजी, राहत वितरण, घाइतेहरूको उपचार, अस्थायी आवास निर्माणलगायत पुनर्निर्माण र पुनर्स्थापनाको कार्यान्वयन गराउन खबरदारी सभा आयोजना गरिएको माओवादीले जनाएको छ ।
माओवादी केन्द्र नेतृत्वको सरकारले सुरु गरेको सुशासनको अभियानलाई कमजोर बनाउन भइरहेका षड्यन्त्र र भ्रष्टाचारजन्य गतिविधिलाई निस्तेज पार्दै सुशासन, सामाजिक न्याय र आर्थिक समृद्धिको पक्षमा जनदबाब सिर्जना गरेको माओवादीको दाबी छ ।"
जुम्लामा मार्सी धान भित्र्याउन सुरू फोटोफिचर,"जुम्ला जुम्ली किसानहरूले मार्सी धान भित्र्याउन सुरू गरेका छन् । गत जेठमा रोपिएको धान कात्तिकमा भित्र्याउन सुरु भएको हो । दसैंलगतै धान भित्र्याउन सुरु गरिएको चन्दननाथ१० का नरेन्द्र नेपालीले बताए ।
पछिल्लो समयमा मार्सीधानमा मरुवा रोगको महामारी फैलिने गरेकाले उन्नत जातको धानमा किसान आकर्षित भइरहेका छन् । यहाँ मार्सीधान, चन्दननाथ १, चन्दननाथ ३, लेकाली १ र लेकाली ३ जातको धान रोप्ने गरिएको छ । दसैँ लगत्तै किसानहरू धान भित्र्याउन खेतवेँशी पसेका छन् । जिल्ला कृषि विकास कार्यालयकाअनुसार कुल २८५० हेक्टर क्षेत्रफलमा धान खेती भइरहेको छ । यसमा पनि मार्सी धानको क्षेत्रफल बर्सेनि घटिरहेको छ । गत वर्ष १ हजार ५ सय हेक्टर क्षेत्रफलमा रोपिएको मार्सी धान यो वर्ष १२ सय हेक्टरमा खुम्चिएको छ ।"
जुम्ली घोडा दौड फोटोफिचर,"जुम्ला जुम्लाको चन्दननाथ नगरपालिका५ स्थित राजासिम मैदानमा जुम्ली घोडादौड गरिएको छ । पछिल्लो समयमा घोडाहरु लोप हुँदै गइरहेको भन्दै हरेक वर्षको दसैंमा घोडादौड गरिँदै आएको छ ।
घोडादौडमा १२ वटा घोडा दौडिएका थिए । कर्णाली राजमार्ग सञ्चालनमा आएसँगै जुम्ली घोडा लोप हुँदै गएको किसानहरुले बताएका छन् । 'घोडा दौडले किसानहरु घोडा संरक्षण अभियानमा जुटेका छन्,' घोडापालक तपेन्द्र रावलले भने, 'अब हरेक घरमा घोडापालन गर्नुपर्ने प्रावधान ल्याउनुपर्ने देखिन्छ।
संस्कृति संरक्षण तथा प्रवर्द्धन समितिको समन्वय, पशु अस्पताल तथा पशु सेवा कार्यालय जुम्लाको सहयोग र चन्दननाथ नगरपालिकाको आयोजनामा जुम्ली घोडादौड गरिएको थियो ।
जिल्लाको चन्दननाथ, पातारासी, सिंजा र गुठीचौर गाउॅपालिकादेखि घोडाहरु दौडाउनको लागि ल्याइएको थियो । घोडाको चाल, पालित र रेसमा मूल्यांकन गरिएको थियो । चालमा गुठिचौर३ का तपेन्द्र रावलको घोडा प्रथम भएको छ । चन्दननाथ१० का लोकप्रसाद न्यौपानेको घोडा द्वितीय र पातारासी७ का सर्जन बुढाको घोडा तृतीय भएको छ ।
यसैगरी पालित तर्फ चन्दननाथ२ का कालीबहादुर बुढ्थापा प्रथम, पातारासी७ का रामकुमार थापाको घोडा द्वितीय र गुठिचौर५ का बिर्षबहादुर भण्डारीको घोडा तृतीय भएको हो ।
चालतर्फ चन्दननाथ१० का हर्कबहादुर शाहीको घोडा प्रथम भएको छ । गुठिचौर१ का भानुबहादुर ऐडीको घोडा द्वितीय र गुठिचौर१ कै प्रेमराज ऐडीको घोडा तृतीय भएको छ । घोडापालक कालीबहादुर बुढ्थापाले हरेक वर्ष घोडा दौड हुने भएकोले किसानहरु उत्साहित हुने गरेको बताए । घोडा दौड हेर्नकै लागि गाउॅगाउॅदेखि दर्शकहरु आएका थिए । जिल्ला समन्वय समितिका प्रमुख गौरीनन्द आचार्य, चन्दननाथ नगरपालिकाका प्रमुख राजुसिंह कठायत, उपप्रमुख रामुदेवी खड्का, प्रहरी नायब उपरीक्षक छेदीलाल कामती, नेपाली सेनाका अधिकारीहरुदेखि सर्वसाधारणहरु घोडा दौड हेर्न राजासीम पुगेका थिए ।"
बसन्तपुरमा इन्द्रजात्रा फोटोफिचर,"काठमाडौँ वर्षा र सहकालका देवता इन्द्रको पूजा आराधना गरी मंगलबार परम्परागत रुपमा इन्द्रजात्रा पर्व मनाइएको छ । प्रत्येक वर्ष भाद्र शुक्ल चतुर्दशीका दिन पर्ने यो पर्व काठमाडौं, ललितपुर, भक्तपुर, धुलिखेल, दोलखालगायत स्थानमा मनाइन्छ ।
भाद्र शुक्ल द्वादशीका दिन हनुमानढोका अगाडि धार्मिक विधिपूर्वक इन्द्रध्वजासहितको लिंगो ठड्याइएपछि प्रारम्भ हुने यो जात्रा विभिन्न प्रकारका नाचगान, रथयात्रा र देवीदेवताको पूजाआजा गरी आठ दिनसम्म मनाउने प्रचलन छ ।
मंगलबार राष्ट्रपति रामचन्द्र पौडेल, प्रधानमन्त्री केपी शर्मा ओली जात्रामा सहभागी भएका छन् । आजको दिन मुख्य रूपमा मनाइएको इन्द्रजात्रा पर्वमा राष्ट्रपति पौडेलबाट हनुमानढोकास्थित गद्दी बैठकमा जीवित देवीका रूपमा रहेका श्री गणेश, श्री भैरव र श्री कुमारीको रथयात्रा नजर गर्ने परम्परा छ । राजतन्त्र रहुञ्जेल राजाबाट श्री गणेश, श्री भैरव र श्री कुमारीको रथयात्रा नजर गर्ने परम्परा थियो ।
भाद्र शुक्ल द्वादशीका दिन ठड्याइएको लिंगोलाई इन्द्रध्वजोत्थान पनि भनिन्छ । लिंगोको फेदमा भैरवको पूजा गरिन्छ । सत्रु पराजय भएपछि विजय मनाउने पर्वका रुपमा इन्द्रजात्रा मनाउने गरिएको हो । इन्द्रध्वजको पूजागरी शक्ति प्राप्त गरेर प्रदर्शन गर्ने पर्वका रुपमा पनि इन्द्रजात्रालाई लिइन्छ ।
यसअघि तान्त्रिक विधिद्वारा पूजागरी भक्तपुरको चितपोल जंगलमा छोडिएको बोकाले छोएको रूख भाद्र शुक्ल द्वितीयाका दिन काटिन्छ । काटेपछि लिंगोलाई उपत्यका भित्र्याउन पनि साइत हेरिन्छ । उपत्यका भित्र्याएपछि एकरात भोटाहिटीमा राखी एकादशीका दिन विधिपूर्वक इन्द्रध्वजाको लिंगो तयार पार्ने गरिन्छ ।
इन्द्रध्वजाको लिंगो ठड्याएपछि सुरु भएको जात्राभरि भक्कुनाच, महाकालीनाच, लाखेनाच, दशअवतार तथा देवराज इन्द्रको वाहन ऐरावत हात्तीको प्रतीकका रूपमा पुलुकिसी नाच नचाउने गरिन्छ ।
इन्द्रध्वजाको लिंगो ठड्याएको आठौँ दिनपछि अर्थात् आश्विन कृष्ण चौथीका दिन इन्द्रध्वज पातन गर्ने अर्थात् लडाउने विधान रहेको छ । 'भरणी नक्षत्रको रातमा लडाउने शास्त्रीय व्यवस्था छ, भरण्यां निशि पातयेत् भनी उल्लेख गरिएको धर्मशास्त्रविद् प्राध्यापक देवमणि भट्टराईले बताए ।
यस उपलक्ष्यमा आज उपत्यकाको पश्चिममा पर्ने दहचोकस्थित इन्द्रदहमा रातभर जाग्राम बसी भाद्र शुक्ल पूर्णिमाका दिन बुधबार स्नान गरेर मेला भर्न भक्तजनको घुइँचो लागेको छ ।"
भक्तपुरमा गाईजात्रा पर्वको उल्लास फोटोफिचर,"भक्तपुर प्रत्येक वर्ष भाद्र कृष्ण प्रतिपदादेखि अष्टमीसम्म आठदिन मनाइने परम्परागत सांस्कृतिक पर्व गाईजात्रा मंगलबार विभिन्न कार्यक्रम आयोजना गरी देशभर मनाइँदै छ । यस क्रममा भक्तपुरका नेवार समुदायले पनि धुमधाम साथ गाईजात्रा पर्व मनाएका छन् ।
एक वर्षभित्र दिवंगत भएका आफन्तको सम्झनामा आजका दिन गाई वा मानिसलाई गाईका रूपमा सिँगारी आआफ्ना क्षेत्रमा परिक्रमा गराउने र उनीहरूलाई श्रद्धालुद्वारा दूध, फलफूल, रोटी, चिउरा, दहीका साथै अन्न र द्रव्य दान दिने चलन छ । यसरी नगरपरिक्रमा गर्नाले वर्षभरि मृत्यु भएका व्यक्तिहरू गाईको पुच्छर समाई वैतरणी पार हुन्छन् भन्ने धार्मिक विश्वास छ ।
राजा प्रताप मल्लले पुत्रशोकले विह्वल भएकी आफ्नी रानीलाई दुनियाँले पनि यस्तै शोक बेहोर्नुपर्छ भन्ने देखाउन जनतालाई आआफ्नो घरका मरेका व्यक्तिका नाममा गाईजात्रा निकाली सहर परिक्रमा गराउनू भनी आज्ञा दिएका आधारमा यो पर्व सुरु भएको ऐतिहासिक तथ्य छ । यसबाट पनि रानीको मन शान्त हुन नसकेकाले विभिन्न प्रकारका प्रहसन तथा व्यंग्यात्मक कार्यक्रमसमेत गराउने आदेश दिएअनुरूप हास्यव्यंग्यको प्रचलन चलेको हो भन्ने जनश्रुति पाइन्छ ।
प्रताप मल्लको पालादेखि प्रचलनमा आएको गाईजात्रा हनुमानढोकास्थित राजप्रासाद (राजदरबार) भएर जानुपर्ने प्रथा अहिलेसम्म पनि कायमै छ । देशका विभिन्न स्थानमा गाईजात्रा मनाइने भए पनि उपत्यकामा यसको विशेष रौनक देखिने गर्छ ।
भाद्र कृष्ण अष्टमीका दिनसम्म मनाइने यस पर्वका क्रममा प्रहसन, सामाजिक विकृतिप्रति व्यंग्यात्मक प्रदर्शन, नाचगान तथा मृत व्यक्तिको सम्झनामा रामायणको करुण रसका गीतहरू पनि गाइन्छ ।
मंगलबार गाईजात्रा पर्व काठमाडौँ उपत्यकालगायत बनेपा, धुलिखेल, पनौती, बाहबीसे, त्रिशूली, दोलखा, खोटाङ, भोजपुर, चैनपुर, इलाम, धरान, विराटनगर, वीरगञ्ज, हेटौँडा र पोखरालगायतमा नेवार समुदायका मानिसको विशेष उपस्थिति रहेकासहरमा धुमधामका साथ मनाइन्छ । यस अवसरमा हास्य कलाकारले पनि विशेष कार्यक्रमको आयोजना गर्ने गरेका छन् । सरकारले आज काठमाडौँ उपत्यकामा सार्वजनिक बिदा दिएको छ ।"
मनाइयो भोटो जात्रा फोटोफिचर,"काठमाडौँ रातो मत्स्येन्द्रनाथको रथ बिहीबार लगनखेलबाट तानेर जावलाखेल पुर्याएसँगै आइतबार भोटो जात्रा देखाइएको छ । हरेक वर्ष राष्ट्रप्रमुखको उपस्थितिमा मच्छिन्द्रनाथको रथमा उभिएर गुठी संस्थानका कर्मचारीले भोटो देखाउने परम्पराअनुसार आज राष्ट्रपति रामचन्द्र पौडेलको उपस्थितिमा भोटो देखाइएको हो । सो अवसरमा राष्ट्रपति पौडेलले रातो मच्छिन्द्रनाथको दर्शन गर्नुका साथै प्रसाद ग्रहण गरे । उनले जीवित देवी कुमारीको दर्शन पनि गरे ।
भोटेजात्राका अवलोकन गर्न उपप्रधानमन्त्री प्रकाशमान सिंह, नेपाल सरकारका मन्त्रीहरु, संवैधानिक अङ्गका प्रमुखहरु, काठमाडौँ महानगरपालिकाका प्रमुख बालेन्द्र शाह, उपत्यकाका स्थानीय तहका प्रमुख, उपप्रमुखहरू, सुरक्षा निकायका प्रमुखहरु सहभागी हुनुहुन्थ्यो । भोटोजात्रा हेर्न आम नागरिकको उल्लेख्य उपस्थिति थियो । वर्षा र सहकालका देवता रातो मच्छिन्द्रनाथको रथलाई पुल्चोकबाट गावहाल, मंगलबार, टंगाल इटीटोल, कुमारीपाटी मानभवन हुँदै जावलाखेल ल्याइएको चार दिनपछि भोटो देखाएर जात्राको समापन गरिने प्रचलनअनुसार भोटो देखाइएको हो । यससँगै यस वर्षको रथयात्रा सम्पन्न भएको छ ।
गत वैशाख २७ गते रातो मच्छिन्द्रनाथको मूर्तिलाई पुल्चोकमा रथारोहणका गरेसँगै यो जात्रा सुरु भएको थियो । रातो मच्छिन्द्रनाथको मूर्ति मच्छिन्द्रबहालस्थित मन्दिरबाट बोकेर रथारोहण गरेपछि जात्रा प्रारम्भ भएको थियो । यो जात्रा काठमाडौं उपत्यकाको सबैभन्दा प्रसिद्ध जात्रामध्येको एक हो । जात्रा करिब एक हजार छ सय वर्षअघि सुरु भएको विश्वास गरिन्छ । भोटो देखाएकै दिन रातो मच्छिन्द्रनाथको मूर्तिलाई खटमा राखी बुंगमती पुर्याउनुपर्ने परम्परा रहको गुठी संस्थानका प्रमुख बैकुण्ठ आचार्यले जानकारी गराए ।"
नेपालको शान्ति प्रक्रियाको विशेषता विश्वभर स्थापित हुन्छ : शर्मा,"काठमाडौँ नेपाल कम्युनिष्ट पार्टी (माओवादी केन्द्र)का उपमहासचिव जनार्दन शर्माले नेपाली शान्ति प्रक्रियाको मौलिकता र विशेषता विश्वभर स्थापित हुने विश्वास व्यक्त गरेका छन् ।
प्रमुख तीन राजनीतिक दलबीच संक्रमणकालीन न्यायसम्बन्धी विधेयकमा सहमति भएपछि उनले बृहत् शान्ति सम्झौता भएको १७ वर्ष आठ महिना ११ दिनपछि महत्त्वपूर्ण सहमति भएको बताए ।
सो अवधिमा संविधान निर्माण, सेना समायोजनलगायत सम्पन्न भइसकेका छन् । उनले भने, 'द्वन्द्वपीडितलाई न्याय, परिपूरण र मेलमिलाप ढिलाइ भइरहेको थियो । आज महत्त्वपूर्ण सहमति भएको छ ।'
नेता शर्माले भने, 'सम्मानित अदालतको आदेशबमोजिम टिआरसी विधेयक संशोधनका लागि सहमति जुट्न नसकिरहेको सन्दर्भमा गृहमन्त्री रमेश लेखक, माननीय महेश बर्तौला र म समेतलाई दिएको जिम्मेवारी, सरोकारवाला पक्ष र विज्ञको सल्लाह, सुझाव, सहयोग लिई सहजीकरण गर्न सफल भएका छौँ ।'
उनले यसबाट नेपालको शान्ति प्रक्रियाको बाँकी काम चाँडो पूरा हुने विश्वास व्यक्त गरे । उपमहासचिव शर्माले यस क्रममा सल्लाहसुझाव दिएर वा प्रश्न गरेर सहयोग गर्ने सबै र महत्त्वपूर्ण कामको जिम्मेवारी दिने पार्टी अध्यक्ष पुष्पकमल दाहाललाई धन्यवाद दिएका छन् । प्रमुख तीन दलबीच संक्रमणकालीन न्यायसम्बन्धी विधेयकमा आज सहमति जुटेको हो ।"
मुख्य राजमार्गको बिजोग फोटोफिचर,"परासी नारायणगढबुटवल सडक खण्ड विस्तारको दोस्रो पटक थपिएको म्याद सकिँदा काम भने ५३ प्रतिशत मात्र भएको छ । दोस्रोपटक थपिएको म्याद मंगलबार पूरा भएको हो ।
२०७५ चैत ८ बाट सुरु भएको सडक बिस्तारको कामले तीव्रता नपाउँदा यात्रुले कष्टकर यात्रा गर्न बाध्य छन् । हिउँदमा धूलो र वर्षामा हिलोले यातायात सञ्चालनमा समस्या पर्दै आएको छ । तर ठेकेदार कम्पनी चाइना स्टेट कर्पोरेसनले विभिन्न बहाना बनाउँदै काममा ढिलाइ गरेको हो । सरकारी पक्षले सडक विस्तारको कामलाई तीव्रता दिन ठेकेदारलाई निर्देशन दिए पनि सम्झौता अनुसार काम नभएको नारायणगढ बुटवल सडक विस्तार आयोजना पूर्वी खण्डका प्रमुख आशिष थापाले बताए ।
दोस्रो पटक थप भएको समयमा पनि योजना अनुसार काम नगरेको ठेकेदार पक्षले थप १८ महिना म्याद थप्न प्रस्ताव गरेको छ । तर, सरकारी पक्षले काम सम्पन्न हुने स्पष्ट आधार तय भएमा १ वर्ष म्याद थप्न सकिने बताएको छ । दुई खण्डमा निर्माणाधीन यो सडकको लागत १६ अर्ब ९९ करोड रुपैयाँ छ । नारायणगढदाउन्ने र दाउन्नेबुटवल खण्डको १ सय १३ किलोमिटर सडक विस्तारको काम भइरहेको हो ।"
फोनपे ल्यायो भ्वाइस नोटिफिकेसन सुविधा,"काठमाडौँ फोनपेले मोबाइल फोनहरूमा 'भ्वाइस नोटिफिकेसन' सेवा सुरु गरेको छ । फोनपे नेटवर्कका सबै व्यवसायहरूले फोनपे बिजनेस एपमार्फत भ्वाइस नोटिफिकेसन सेवा प्राप्त गर्न सक्ने विज्ञप्तीमा उल्लेख छ ।
भ्वाइस नोटिफिकेसन सुविधापछि प्रयोगकर्ताले एसएमएसमार्फत हुुँदै आएको भुक्तानी पुष्टिकरणप्रतिको निर्भरता हटाएको कम्पनीले जनाएको छ । यो सेवा फोनपे बिजनेस एपमा उपलब्ध छ । प्रयोगकर्ताले फोनपे बिजनेस एपको नयाँ भर्सन अपडेट गरी नोटिफिकेसन सेटिङबाट भ्वाइस नोटिफिकेसन सुचारु गर्न सक्ने जानकारी दिइएको छ । व्यवसायहरूहरूले विशेष गरी भीडभाड र सम्भावित टेलिकम नेटवर्क अवरोधहरूको समयमा डिजिटल भुक्तानी लेनदेन सम्बन्धित केहि चुनौतीहरूको सामना गर्दै आएकोमा त्यसलाई समाधान गर्न भ्वाइस नोटिफिकेसन सेवा सार्वजनिक गरिएको विज्ञप्तीमा उल्लेख छ ।
'फोनपे बिजनेस एपका प्रयोगकर्ताहरूले भुक्तानी सूचनाहरूका लागि आफ्नो मोबाइल फोनको निरन्तर म्यानुअल अनुगमन गर्नु पर्ने आवश्यकता हटेको छ,' विज्ञप्तीमा भनिएको छ, 'भ्वाइस सूचना सुविधाले स्पष्ट र श्रव्य आवाज अलर्टको रूपमा वास्तविकसमय (रियल टाइम) भुक्तानी सूचनाहरू डेलिभर गर्दै व्यापारीहरूबाट महत्त्वपूर्ण लेनदेन सम्बन्धि जानकारी कहिल्यै नछुटोस् भन्ने सुनिश्चित गरेको छ ।'"
पठाओले थप्यो कार प्लस सुविधा,"काठमाडौँ विगत ५ वर्षदेखि राइड सेयरिङ सुविधा दिइरहेको पठाओ नेपालले सोमबारदेखि कार प्लस सुविधा सुरू गरेको छ । कम्पनीले पठाओ कार (ट्याक्सी) भित्र नै कार प्लसको फिचर थप गरेको हो ।
पठाओले प्रिमियम राइड लिन चाहने ग्राहकहरूका लागि यस्तो फिचर्स ल्याएको हो । नयाँ फिचर्स कुनै पनि पठाओ कार राइड बुक गर्ने बेला रोज्न सकिने कम्पनीले जनाएको छ
कार प्लसका गाडीहरू राम्रोसँग मेन्टेन गरिएका, एसी सहित फराकिलो सिट सुविधा सहित हुने पठाओ नेपालका प्रवन्ध निर्देशक असिममान सिंह बस्न्यातले जानकारी दिए । यो फिचर हालको लागि काठमाडौँ उपत्यकामा मात्र लागु गरिएको र बाँकी सहरहरूमा समयअनुकूल विस्तार गरिने बस्न्यातको भनाइ छ ।"
सन् १९१३ मा आजकै दिन : भारतमा पहिलो फिचर फिल्म,"काठमाडौँ सन् १९१३ मा आजकै दिन (मे ३) मा भारतमा पहिलो फिचर फिल्म राजा हरिषचन्द्र को प्रिमियर गरिएको थियो । फिल्मको बम्बे (हाल मुम्बई) स्थित कोरोनेसन सिनेमामा प्रिमियर गरिएको हो ।
फिल्मको निर्माण तथा निर्देशन दादासाहेब फाल्केले गरेका हुन् । आवाजबिनाको फिल्म प्राचीन भारतमा चर्चित इमानदार र निष्ठावान् राजा हरिषचन्द्रको कथामा केन्द्रित छ । फिल्ममा राजा हरिषचन्द्रले आफ्नो जीवनमा आएका आरोहअवरोहका बाबजुद गरेको संघर्ष र योगदान चित्रित गरिएको छ ।
फिल्ममा दत्तात्रय दामोदर डब्केले राजा हरिषचन्द्रको भूमिका निभाएका छन् । फिल्ममा उनीबाहेक अन्ना सलुङ्के, बालचन्द्र फाल्के, गजानन वासुदेव सेन लगायतका कलाकारले अभिनय गरेका छन् ।
फाल्केले १९११ मा द लाइफ अफ क्राइस्ट (१९०६) फिल्म हेरेपछि राजा हरिषचन्द्र फिल्म निर्माण गर्ने निर्णय लिएका थिए । त्यसलगत्तै १९१२ फेब्रुअरीमा उनी फिल्म निर्माणका विविध पक्षहरू सिक्नका लागि बेलायतको राजधानी लन्डन पुगेका थिए । फाल्केले ६ महिना २७ दिन लगाएर राजा हरिषचन्द्र को छायांकन सकेका थिए ।"
स्याउ फुलेर सेताम्य जुम्ला फोटोफिचर,"जुम्ला झण्डै ६ महिना सुख्खा खडेरीले पतझर बिरुवाका पातहरु झरेर रुखो बनेको जुम्ला स्याउ फुलेसँगै सेताम्य बनेको छ । अहिले जिल्लाका अधिकांश गाउँ स्याउ फुलेर सेताम्मे बनेका छन् । स्याउ फुलेर बगैंचा नै सेताम्य देखेपछि किसानहरु यो बर्ष उत्पादन बढ्ने भन्दै मख्ख छन् ।
उनीहरुले स्याउ रोप्दा, मलको उचित प्रयोगदेखि सिँचाई व्यवस्थापन गर्दा पाइएको सबै दुख भुलेका हुन् । एक नगरपालिका र सात पालिकाका ६० वटै वडामा स्याउ फल्ने गरेको छ । फुल फुलेर स्याउ बगैंचा सेताम्य हुँदा मन हलुका हुने गरेको पातारासी६ की बिनाकली बिष्टले जानकारी दिइन् । उनले भनिन्,स्याउ फुल्दा निकै खुसी लाग्छ तर कालो तुसारोले स्याउका फुलहरु झारेर सखाप पार्ने भएकोले चिन्तामा छौं । उनको बगैंचामा ३ सय स्याउका विरुवा छन् । हरेक वर्ष न्युनतम ३० लाख देखि ५ लाख रुपैयाँसम्म स्याउका दाना बेचेर रुपैयाॅ कमाइरहेको उनको अनुभव छ । अहिले स्याउ बगैंचामा किसान व्यस्त हुने गरेका छन् । माघदेखि स्याउ बिरुवाको रेखदेख, मलखाद व्यवस्थापन लगायतका काममा किसानलाई चटारो छ । स्याउका बिरुवा फुलेपछि बगैंचामा अधिकांस किसानहरु सिचाइ व्यवस्थापनमा लागेका छन् । स्याउ फुलेकाले यस वर्ष लटरम्म फल्ने आशा जुम्ली किसानको छ । जुम्लामा गोल्डेन, रेड, रोयल, जोनाथान र ओरेन्ज टिपिन, म्याकन्जलगायत जातका स्याउ उत्पादन हुने गरेको जिल्ला कृषि विकास कार्यालय जुम्लाले जनाएको छ । यहाँका १८ हजार घरधुरीमध्ये करिब १६ हजार घरधुरी स्याउ खेतीमा संलग्न छन् । कृषि विकास कार्यालयका अनुसार अहिले चार हजार दुई सय ५० हेक्टर जमिनमा स्याउ खेती भइरहेको छ ।"
काठमाडौं पिंक केयराथोन फोटोफिचर,"काठमाडौँ महिलाको स्वास्थ्य एवं फिटनेसमा सचेतना जगाउने उद्देश्यले शनिबार काठमाडौंमा पिंक केयराथन भएको छ । लेजर पोर्ट नेपालले नेपाल प्रहरी श्रीमती संघसँगको सहकार्यमा पिंक केयराथोन गरेको हो । महिलाको दौड, जुम्बालगायतका विभिन्न गतिविधि भएका छन् । पिंक केयराथोनअन्तर्गत ५ किमि र २० किमि दौड भएको थियो भने दौडिन नसक्नेहरुले ३ किमि हिँडेर दुरी पार गरेका थिए ।
केयराथोनमा प्रहरीबाहेक १२ सय जना महिलाहरुले भाग लिएका थिए । सधैं घरायसी काम र दैनिकीमा व्यस्त रहने महिलालाई आफ्नो स्वास्थ्यका लागि पनि समय निकाल्न प्रेरित गर्दै केयराथोन कार्यक्रम आयोजना गरिएको लेजर पोर्ट नेपालका अध्यक्ष नमराज जोशीले बताए । महिला स्वास्थ्य, सचेतना र लोक कल्याणको क्षेत्रमा विविध कार्यक्रम गर्दै आएको नेपाल प्रहरी श्रीमती संघकी अध्यक्ष लक्ष्मी पराजुली कुँवरले केयराथोनले महिलालाई आफ्नो र परिवारको स्वस्थ जीवनशैली अपनाउन प्रोत्साहित गर्ने बताइन् । पिंक केयराथनकी ब्रान्ड एम्बासडर तथा अभिनेतृ नीति शाहले आफू सेलिब्रेटी भएर भन्दा पनि महिलाकै लागि गरिएको इभेन्टका कारण यससँग आबद्ध भएको बताइन् । उनले भनिन्, पिंक केयराथनको उद्देश्य भनेको महिलालाई कसरी सशक्त बनाउने र स्वस्थ बनाउने भन्ने नै हो । लेजर पोर्टले सन् २०१७ देखि २०१९ सम्म तिन वर्ष काठमाडौं पिंकाथन आयोजना गरेको थियो ।"
यस्तो देखियो कोप्चे महोत्सव फोटोफिचर,"धनकुटा नयाँ वर्ष २०८१ को अवसरमा धनकुटाको कोप्चेस्थित पर्यटकीयस्थल ओरेन्ज सिटीमा शुक्रबारदेखि दोस्रो कोप्चे फेस्टिभल सुरु भएको छ । मौलिकता संरक्षण, पर्यटन प्रवर्द्धन भन्ने नाराका साथ धनकुटा नगरपालिका ५ स्थित ऐतिहासिक बिहीबारे हाटस्थलमा महोत्सव आयोजना गरिएको हो ।
आगामी वैशाख २ गतेसम्म सञ्चालन हुने फेस्टिभलमा त्यहाँ मुख्य बसोबास रहेको नेवार, आठपहरियालगायत जातिको कला, संस्कृति, भेषभुषा, रहनसहन र परिकार विशेष आकर्षण रहेको छ । सामाजिक विकासका लागि युवाहरुको प्रयास (यस्ड) संस्थाको अगुवाइमा गत वर्षदेखि फेस्टिभल सुरु गरिएको संस्थाका अध्यक्ष रिजन पोखरेलले बताए । कोप्चे पुनर्जागरण अभियानबारे जानकारी प्रदान गर्न, पर्यटन विकासमार्फत आर्थिक, सामाजिक विकास र जीवनस्तर उकास्न, ऐतिहासिक, सांस्कृतिक तथा प्राकृतिक मौलिकता संरक्षण र बाहृय पर्यटन केन्द्रको रुपमा विकास गर्ने उद्देश्यले फेस्टिभल आयोजना गरिएको पोखरेलले बताए । उनका अनुसार २० स्टल रहेको उक्त स्थानमा समावेश जातीय मौलिक परिकारलाई पर्यटकहरुले रुचाएका छन् ।
यस्तै, स्थानीय उत्पादन तथा हस्तकलाका सामग्रीसमेत आकर्षण रहेको छ । पर्यटन विकास, पानी तथा संस्कृति संरक्षणका सवालमा अन्तरक्रिया, पुराना तस्बिर, परम्परागत लोपोन्मुख वस्तुहरु तथा मनोरञ्जनात्मक खेलसमेत समावेश गरिने आयोजक समितिका संयोजक रिदम श्रेष्ठले बताए । अन्तरक्रियामा पर्यटन अभियन्ता राजेन्द्र प्रधान, पर्यटन विज्ञ अनु लामालगायत सहभागी हुने छन् ।
कम्तीमा २० हजार पर्यटकको सहभागिता रहने अपेक्षा लिइएको फेस्टिभल सञ्चालनका लागि धनकुटा नगरपालिका, संघ संस्था उद्यमी, व्यापारी, कोप्चे पुनर्जागरण अभियान लगायतबाट आर्थिक सहयोग उपलब्ध रहेको छ । १० लाख ५० हजार रुपैयाँ खर्च लाग्ने अनुमान गरिएको महोत्सव आयोजक संस्था यस्डका अध्यक्ष पोखरेलले बताए । महोत्सव आयोजना हुने ओरेन्ज सिटीका डेढ सयभन्दा बढी घरहरु सुन्तले रंगमा सजिएका छन् । पछिल्लो समय सुस्ताउँदै गएको भन्दै स्थानीयले कोप्चे पुनःजागरण अभियान थालेका हुन् ।"
गुराँसेमा ढकमक्क लालीगुराँस फोटोफिचर,"वीरेन्द्रनगर वसन्त ऋतु पल्लव र पुष्पको मौसम । यतिबेला पहाडका प्राय वनपाखाहरु लालीगुराँसले मनमोहक देखिएका छन् । दैलेखको गुराँस गाउँपालिकाका जंगलहरुमा पनि गुराँस ढकमक्क फुलेको छ । गुराँस हेर्नको लागि गुराँसेका वनपाखाहरुमा दैनिकजसो आन्तरिक पर्यटकहरु गुराँसे पुग्ने गरेका छन् । गुराँस फुल्ने भएकै कारण यहाँ स्थानीय तहको नामनै गुराँस गाउँपालिका भनेर नामाकरण गरिएको उपाध्यक्ष शिवा कुमारी खड्का बताउँछिन् ।
गुराँस गाउँपालिकामा ७ प्रकारका गुराँसहरु फुल्ने गरेका उनको भनाइ छ । पालिकाले गुराँस संरक्षणको लागि नयाँनयाँ प्रजातिका गुराँसहरु रोप्ने कार्य पनि गरिरहेको उनले बताइन् । गुराँसेका गुराँस हेर्नको लागि सुर्खेत पुग्ने अधिकांश मान्छेहरु पनि पुग्ने गर्छन् ।"
वसन्त ऋतुमा खुलेको 'रारा' फोटोफिचर,मुगु वसन्त ऋतुमा राराको रुप फेरिने गरेको छ । समुद्री सतहदेखि २९ सय २९ मिटर उचाइमा रहेको मुगुको पर्यटकीय गन्तव्य रारामा रमाइलो मौसम सुरु भएको छ । हिउँदे मौसम अन्त्यसँगै वसन्त ऋतुको आगमनले रारा प्राकृति सौन्दर्य बदलिएको छ । रारामा यतिबेला चिसो मौसम हटेर तातो मौसम प्रारम्भ भएको छ । ताल वरिपरिका बृक्षहरुमा पालुवा पलाए संगै फुलहरु फुल्न थालेका छन् ।
'वाइल्ड स्वान'ले जित्यो निफको गौतम बुद्ध फिचर फिल्म अवार्ड,"काठमाडौँ सातौं नेपाल अन्तर्राष्ट्रिय फिल्म महोत्सव(निफ)मा वर्ल्ड प्यानारोमा फिचरमा छनौट भएको गौतम बुद्ध फिचर फिल्म अवार्ड भारतको 'वाइल्ड स्वान'ले जितेको छ । निफको समापनमा निर्माण टिमले ट्रफीसहित १५ सय अमेरिकी डलर प्राप्त गरेको छ ।
यो अवार्डलाई संस्कृति, पर्यटन तथा नागरिक उड्डयन मन्त्री हितबहादुर तामाङलगायत निर्णायक र महोत्सव अध्यक्ष केपी पाठकले प्रदान गरेको हो । अन्तर्राष्ट्रिय डकुमेन्ट्रीतर्फ 'लभ लाइट'ले 'माउन्ट एभरेस्ट' अवार्ड जितेको छ । त्यस्तै, 'आइ प्रमिस यू प्याराडाइज'ले उत्कृष्ट अन्तर्राष्ट्रिय लघु फिल्मको विधामा बागमति अवार्ड जितेको छ ।
'द ट्रेकर, द वुल्फ एण्ड द मंकी किङ्ग'ले जुरी स्पेशल मेन्सन अवार्ड जित्यो ।९४ मिनेटको यो फिल्म चीनबाट महोत्सवमा सहभागि बनेको थियो । डन किहोटे उत्कृष्ट अन्तर्राष्ट्रिय अवार्ड भने 'लाजरस पाथ'ले पायो । उत्कृष्ट राष्ट्रिय लघु फिल्म 'एट एनोदर विन्टर'ले जितेको छ भने 'ऐके शेर्पा उत्कृष्ट डकुमेन्ट्री'तर्फ इनुमा राईले अवार्ड उचालिन् ।
नेपाली फिचर फिल्म 'बुलाकी'ले उत्कृष्ट राष्ट्रिय फिचर फिल्मतर्फ अवार्ड उचाल्दा यही फिल्मबाट लक्षमण सुनारले उत्कृष्ट निर्देशक र अभिनेत्री सुरक्षा पन्तले उत्कृष्ट अभिनेत्रीको अवार्ड उचालिन् । राष्ट्रिय लघु फिल्म र डकुमेन्ट्रीतर्फको अडियन्स चोइस अवार्ड 'अर्केस्ट्रा'बाट निर्देशक सफल पाण्डेले जित्यो । त्यस्तै, फिचर फिल्मतर्फको अडियन्स चोइस अवार्ड भने 'पखेटा'ले जित्यो ।
राजेश श्रेष्ठ र संकल्प भुजेलले 'एक भागवत एक गीता'बाट उत्कृष्ट सिनिमेटोग्राफीतर्फ अवार्ड उचाल्दा उत्कृष्ट अभिनेतामा भने विपिन कार्कीले 'एक भागवत एक गीता'बाट अवार्ड प्राप्त गरे । फिचर फिल्मबाटै उत्कृष्ट पटकथातर्फ 'डेसान'ले अवार्ड पायो । उत्कृष्ट अभिनेत्रीमा सुरक्षा पन्तले 'बुलाकी'बाट अवार्ड उचालिन् ।"
हलोजुवामा नारिएर मोही किसान सडकमा फोटो फिचर,"दाङ कोही मानिस गोरु जस्तै जुवामा नारिएका त कोही उनीहरुलाई जोत्दै हलो समाइरहेका । अनि खेती किसानीका बेला ओढ्ने छत्री, कोदालो, फरुवा र अन्य कृषि उपकरण बोकेका । भीडले बिहीबार दिउँसो घोराही बजारको सडक ढपक्कै छोपियो । बजारबासी र पैदलयात्रीहरु अचम्म मान्दै फोटो र भिडियो खिच्न थाले । हलोजुवामा आफैँ नारिएर सडकमा उत्रिएका किसानले सांकेतिकरुपमा सडकमै जोते ।
जिल्ला प्रशासन कार्यालयबाट सुरु भएको हलोजुवामा नारिने यात्रा जिल्ला समन्वय समिति, वीपी चोक, शहिद गेट हुँदै भानु चोकमा पुगेर कोणसभामा परिणत भयो । फागुन ८ गते रातिदेखि जिल्ला प्रशासन कार्यालय दाङको गेट अगाडि धर्ना दिइरहेका स्वर्गद्वारी गुठीका मोही किसानले लामो समयसम्म पनि सरकारले आवाज नसुनेपछि बिहीबार दिउँसो पशु जस्तै भएर सडकमा प्रदर्शन गरका हुन् । हामी लगातार नौ दिनसम्म सडकमा रातदिन बिताउँदा पनि सरकारले केही सुनेन । हाम्रो मागलाई बेवास्ता गरियो, मोही किसान जयन्द्र चौधरीले भने, हामीलाई पशुजस्तै व्यवहार गरेका कारण बिरोधस्वरुप सडकमा पशु भएर हिडेका हौं । सरकारले किसानको आवाज नसुनेपछि हलोजुवामा नारिएर पशुको रुपमा प्रस्तुत हुनुपरेको अर्की किसान साबित्री चौधरीले बताइन् । हामीले जीवनभर हलो जोत्दा पनि जग्गामा अधिकार पाउन सकेनौं, उनले भनिन्, मोहीपूर्जा मात्रै पायौं, जग्गा पाएनौं । जीवनभर हलो जोतेको संकेत गर्न पनि हलोजुवामा जोतिएर प्रदर्शन गरेका हौं ।
उनीहरु बजार परिक्रमा गरी फेरि प्रशासन कार्यालयको गेटअगाडि फर्केका छन् । कार्यालय अगाडि २४ घण्टे धर्ना दिँदा पनि सरकारले माग सम्बोधन नगरेको स्वर्गद्वारी गुठी पीडित मोही किसान संघर्ष समितिका सचिव भरतराज गिरीले बताए । रातदिन सडकमा बस्दा किसानहरु बिरामी हुन थालेको समितिका सहसचिव प्रविण चौधरीले बताए । बृद्धाबृद्धादेखि महिला र बालबालिका रातदिन सडकमै छन् । किसानहरु बिरामी हुने क्रम बढिरहेको छ, उनले भने,हाम्रो मागप्रति सरकार जिम्मेवार देखिएन । यसले किसानलाई धेरै दुखी बनाएको छ ।स्वर्गद्वारी आश्रमको १०३४ बिघा १७ कट्ठा ७ धुर जग्गामध्ये ७५३ बिघा जग्गामा मोही कायम छ । सुरुमा २ सय ८९ घरपरिवार मोही किसान रहेकोमा अहिले नयाँ घर टुक्रदै जाँदा ३ हजार ५ घरधुरी पुगेका छन् । जसमा १५ हजार बढी सदस्यहरु आश्रित रहेको संघर्ष समितिका अध्यक्ष प्रभु चौधरीले बताए ।
कानूनी जटिलताका कारण नेपालको महत्वपूर्ण धार्मिक तथा पर्यटकीय गुठी स्वर्गद्वारी आश्रमको जग्गामा द्वैध स्वामित्व कायम रहेको हो । एकातिर सर्बोच्च अदालतले स्वर्गद्वारी गुठी बिशेष प्रकृतिको निजी गुठी भएका कारण आश्रमको जग्गा खण्डिकरण गर्न नमिल्ने आदेश गरेको छ भने अर्कोतिर मोही किसान मोहीपूर्जा बोकेर न्याय मागिरहेका छन् । २०६२ चैत १४ गते सर्बोच्च अदालतले स्वर्गद्वारी गुठी बिशेष प्रकृतिको निजी गुठी भएको ठहर गर्दै आश्रमको स्वायत्ततामा आँच पुग्ने गरी आश्रमको नाममा दर्ता भएको जग्गा कुनै पनि किसिमले खण्डित र हिनामिना हुन नदिनू भनी परमादेश जारी गरेको थियो । न्यायाधीश रामप्रसाद श्रेष्ठ र दामोदरप्रसाद शर्माको इजलाशले स्वर्गद्वारी आश्रमका महाप्रभु हंशानन्द गिरीको झोलीको पैंसाबाट खरिद गरिएको जग्गामा यज्ञको होमादि कार्य खण्डित हुन नदिन कुनै हस्तक्षेप नगर्नु नगराउनु भन्ने आदेश गरेको थियो ।
स्वर्गद्वारी आश्रमका बिषयमा सर्वोच्च अदालतबाट फैसला समेत भएकाले सबै गुठीलाई एउटै नजरले नहेरी गुठी बिधेयकमा स्वर्गद्वारी गुठीलाई बिशेष प्रकृतिको निजी गुठीका रुपमा उल्लेख गर्नुपर्ने मोही किसानको माग छ । बिरोधका कारण रोकिएको गुठी बिधेयक तत्काल संसद्मा पेश गरी पारित गर्न किसानहरुले माग गरेका छन् । गुठी ऐनमा स्वर्गद्वारी गुठीको जग्गामा मोहीयानी हक स्थापित हुने व्यवस्था गरी सोही बमोजिम जग्गा बााडफाँट हुनुपर्ने संघर्ष समितिको माग छ । स्वर्गद्वारी आश्रम व्यवस्थापन समितिले जग्गाको द्वैध स्वामित्वको बिषयमा अध्ययन गरी प्रतिवेदन बुझाउन एक समिति गठन गरेको छ ।
आश्रम व्यवस्थापन समितिको पुस १५ गते बसेको बैठकले आश्रमको जग्गाको द्वैध स्वामित्वको उचित निकासबारे कानूनविद् र सम्बद्ध बिज्ञहरुसँग परामर्श गरी रायसुझाव पेश गर्न र जग्गाको यथार्थ विवरण संकलन गर्न ब्रम्हचारी बासुदेव भट्टराईको संयोजकत्वमा नौ सदस्यीय समिति गठन गरेको हो । बैठकले आश्रमको जग्गा दिनप्रतिदिन अतिक्रमणको चपेटामा पर्दै गएको, अधिकांशले शर्त अनुसार ठेक, कुत र भाडा नदिएको तथा मोही किसानका नाममा अधिकार जमाउने गतिबिधि बढ्दै गएको निष्कर्ष निकाल्दै यसबारे बिस्तृत अध्ययन गरी सुझावसहितको प्रतिवेदन पेश गर्न समितिलाई ६ महिनाको समय दिएको छ । उक्त समितिको प्रतिवेदनका आधारमा थप कदम चाल्ने समितिको तयारी छ ।"
