शीर्षक,विवरण
नेपाली चलचित्र : विश्व प्राज्ञिक दुनियाँमा बेखबर,"कोभिडका कारण लामो समयसम्म रोकिएको एसिया सिने सोसाइटीले आयोजना गर्ने एसियन चलचित्र सम्मेलन केही हप्ताअघि मात्र हङकङ विश्वविद्यालयमा सम्पन्न भयो ।
संसारभरका दुई सयभन्दा बढी सहभागीहरूले भाग लिएको यस सम्मेलनको चौधौं संस्करणमा एसिया महादेशमा निर्माण भएका चलचित्रहरूको दार्शनिक विवेचना, सौन्दर्यशास्त्रीय चिन्तन र अन्तरवस्तुको विविधतामाथि विश्वभरिका थुप्रै प्रतिष्ठित विश्वविद्यालयहरूमा अध्ययन अध्यापन कर्मसँग जोडिएका विज्ञहरूले आआफ्नो अवधारणा प्रस्तुत गरेका थिए ।
विश्व चलचित्र क्षेत्रको प्राज्ञिक गतिविधिहरूमा केकस्तो डिस्कोर्स अर्थात् छलफलहरू भइरहेछ, यसबारे अवगत राख्नु पनि नेपाली चलचित्र क्षेत्रको विकासमा रुचि राख्ने सरोकारवालाहरूका लागि महत्त्वपूर्ण पाटो हो ।
नेपाली चलचित्र र पहिचानको संघर्ष
साम्बला, गाउँ आएको बाटो, राधा र पूजा सर जस्ता नेपाली नयाँ छाललाई प्रतिनिधित्व गर्ने चलचित्रहरू विभिन्न अन्तर्राष्ट्रिय सम्मेलनमा अवलोकन गरेका विदेशी दर्शकहरूले अनौपचारिक छलफलहरूमा भए पनि नेपाली चलचित्रहरूको चर्चा गर्नु आफैंमा सुखद पक्ष थियो । यद्यपि, एसियन सिनेमाका बारेमा सम्मेलनमा चलेका औपचारिक छलफलहरूमा भने नेपाली चलचित्रहरूका बारेमा कुनै पनि सन्दर्भमा झिनो चर्चा पनि नहुनु आफैंमा टीठलाग्दो भयो ।
सम्मेलनमा एसियन सिनेमाको बृहत्तर खाकाभित्र मुख्य गरेर चाइनिज र जापानिज चलचित्रहरूले प्रभाव जमाइरहँदा दक्षिण एसियाकै सिनेमाको चर्चा पनि भारतको मुम्बई र अन्य क्षेत्रीय चलचित्र उद्योगहरूबाट उत्पादित चलचित्रहरूको चर्चामा बढी सीमित भएको थियो ।
चलचित्र जस्तो कलात्मक विधाको विकास र उतारचढावको सवालका हाम्रा भोगाइ र अभ्यासहरू अन्य देशहरूका लागि उपयुक्त देखिए पनि अन्य देशका चलचित्र विज्ञहरूले नेपाली चलचित्रहरूको विकासक्रमका बारेमा अवगत नराख्नुले पनि सम्मेलनमा प्रस्तुत कार्यपत्रहरूमा नेपाली चलचित्रहरू दृष्टान्तकै रूपमा पनि प्रवेश गर्न सकेका थिएनन् ।
नेपालमा चलचित्र क्षेत्रमा हुने प्राज्ञिक कर्मप्रति राज्यको उदासीनता नै उक्त सम्मेलनमा भएको नेपाली चलचित्रसम्बन्धी न्यून बहसका रूपमा झल्किएको स्पष्ट रूपमा देखिन्थ्यो । नेपालमा चलचित्र विषयमा स्नातकोत्तर वा त्योभन्दा उच्च तह अध्ययन गर्ने विषय नै नहुनु, स्नातकमा भएको सिनेमा अनुसन्धानको अध्ययन अध्यापन त्रिविको अवधारणागत संकुचनको कारण खुम्चिनु र विकास बोर्ड आफैंले पनि चलचित्रमा अध्ययन अनुसन्धानको संस्कृतिलाई मलजल गर्ने स्रोतहरूको व्यवस्थापनको सवालहरूमा तदारुकता नदेखाउनुले पनि वर्तमान अवस्थामा नेपाली चलचित्रको अन्तर्राष्ट्रिय मञ्चहरूमा प्राज्ञिक उपस्थिति निम्छरो देखिन पुगेको यथार्थ छर्लङ्ग छ ।
अन्तरविधागत ज्ञान र सिनेमा
अन्तर्राष्ट्रिय सम्मेलनमा बौद्घ दर्शनका विविध अवधारणात्मक पाटोहरूलाई चलचित्रका थुप्रै आयामहरूसँग जोडेर चर्चा हुनु आफैंमा नवीन प्राज्ञिक अभ्यास हुन् । एसिया सिने सम्मेलनको यस संस्करणमा थुप्रै चिनियाँ अनुसन्धानकर्ताहरूले बुद्घका दर्शनहरूलाई सिनेमाको अन्तरवस्तु विश्लेषण गर्न अवधारणात्मक रूपमा जोडेर अनुसन्धान गरिरहेको यथार्थको अवगत भयो ।
औपनिवेशिकी चिन्तन र ज्ञानको क्षेत्रीय दबदबालाई विनिर्माण गर्ने सोचले तयार भएका थुप्रै कार्यपत्रहरूमा मुख्य गरेर बौद्घ दर्शन, जेन बुद्घिज्म, कन्फुसियस र ताओका दर्शनहरूबाट चाइनिज तथा जापानिज सिनेमाका थुप्रै पाटोहरूमा अध्ययन अनुसन्धान भइरहेको प्रमाण प्रत्यक्ष रूपमा देखिए ।
यस अतिरिक्त, विश्व मानवताको संस्कृतिलाई मलजल गर्न कसरी एसियन चलचित्रहरूले श्रव्यदृश्य मूल्यमान्यताहरूको निर्माण गरिरहेछन् भन्ने अहम् सवालहरूमा भएको चर्चा पनि आफैंमा चाखलाग्दो थियो । सम्मेलनमा राष्ट्रवादको द्वन्द्वात्मकतादेखि स्थानीय विषयवस्तुलाई सिनेमामा अन्तर्राष्ट्रियकरण गर्दा आइपर्ने सिर्जनात्मक चुनौतीहरूका बारेमा समेत यथेष्ट बहस भएको थियो ।
नेपालको प्राज्ञिक क्षेत्रमा विषयगत शुद्घता अर्थात् डिसिपिलिनरी युजेनिक्समा विश्वास गर्ने जमातहरूको नै दबदबा भएकाले ज्ञान निर्माणका संकुचित पर्खालहरू अझै भत्किन सकेका छैनन् । फलस्वरूप, चलचित्रमा आएको विषयवस्तुमाथि अन्य विषयका प्राज्ञहरूले कमै मात्र चिन्तनमनन गरेको कारण नै आजको दिनमा नेपाली चलचित्रहरूमाथि अत्यन्त न्यून प्राज्ञिक सामग्रीहरू मात्र उपलब्ध छन् ।
इको सिनेमा र कृत्रिम बौद्धिकता
जलवायु परिवर्तनको प्रभावले विश्व मानव समुदायलाई चिन्तित बनाउँदै लैजाँदा चलचित्र सम्मेलनमा समेत पर्यावरणका मुद्दाहरूका बारेमा चर्चा हुनु आफैंमा सुखद् पक्ष हो । सिनेमा, प्राकृतिक संसार र मानवको जीवजन्तुहरूसँगको अन्तरसम्बन्धमा कथा बुनिएका इको सिनेमाका पाटोहरूमा पनि एसियन सिने सम्मेलनमा गम्भीर बहसहरू भयो ।
यस विषयमा कार्यपत्र प्रस्तुतकर्ताहरूको विचारमा इको सिनेमाको अवधारणाले चलचित्रले पर्यावरणको मुद्दामा पस्किएको विषयवस्तुको आलोचनात्मक अध्ययन गर्ने, मुद्दालाई प्रस्तुत गर्ने सवालमा आचारसंहिताको पाटो उठाउने र कुन चलचित्रकर्मीले के उद्देश्यका लागि चलचित्र बनाइरहेका हुन्छन्, त्यसबारे आलोचनात्मक चेत प्रस्तुत गर्ने जमर्को गर्नुपर्दछ ।
नेपालमा पनि पर्यावरणीय मुद्दामा निर्माण भएका थुप्रै वृत्तचित्रहरूमा इको सिनेमाका अवधारणा प्रत्यक्ष अप्रत्यक्ष रूपमा आइरहेका हुन्छन् । यद्यपि, यसबारे चिन्तनमनन गर्ने बौद्घिक तप्काको कमी भइदिँदा हाम्रा आख्यान तथा गैरआख्यान चलचित्रहरूले उठान गरिरहेको वातावरण र पर्यावरणीय विषयवस्तुको राष्ट्रिय तथा अन्तर्राष्ट्रिय प्राज्ञिक सम्मेलनमा कम चर्चा हुने गरेको छ ।
नेपालमा हालसम्म सिनेमासम्बन्धी कुनै जर्नल नै प्रकाशन नहुनु, नेपाली सिनेमाका बारेमा लेखिएका लेखहरू नेपाली भाषामा मात्र सीमित हुनु जस्ता पाटोहरूले पनि नेपालभित्र भइरहेको सिनेमासम्बन्धी कर्महरूमा विश्व प्राज्ञिक दुनियाँ बेखबर जस्तै हुन पुगेको छ ।
एसियन सिनेमा र सीमान्तकृत आवाज
मूलधारका चलचित्रहरूको अतिरिक्त सीमान्तकृत वर्गको आवाज उठाइएका थुप्रै चाइनिज र तिब्बतीयन चलचित्रहरूको समेत यस सम्मेलनमा चर्चा भयो । यस अतिरिक्त प्रयोगवादी चलचित्रहरूको छायांकन र ध्वनि सौन्दर्यशास्त्रमा समेत घनिभूत छलफल हुँदै एसियन चलचित्रहरूमा आइरहेको लैंगिकताको सवालमा महिला तथा तेस्रो
लिङ्गीहरूको चरित्र चित्रणको सवालमा पनि चर्चा हुनुले सम्मेलनको गरिमा बढाएको थियो । भारतमा भएको भाषाको लडाइँ र सांस्कृतिक पहिचानको सवालहरूमा भारतीय चलचित्रहरूले प्रस्तुत गरिरहेको प्रतिनिधित्व र प्रमाणिकताको सवालहरूमा भारतीय विश्वविद्यालयका अध्यापकहरूले आफ्नो धारणा प्रस्तुत गरेका थिए ।
नेपाली चलचित्र क्षेत्रमा लामो समय एकै जात, वर्ग र क्षेत्रको अधिपत्यता रहेको अवस्थामा कसरी मुकुण्डो, नुमाफुङ्ग, कागबेनी जस्ता वैकल्पिक धारमा निर्माण भएका चलचित्रहरूले दुई दशकअघि नै नेपाली चलचित्रका लागि फरक बाटो कोरेका थिए भन्ने दृष्टान्तहरू यस आलेखका पंक्तिकारले नेपाली सिनेमाको ऐतिहासिक विकासक्रमबारे प्रस्तुत गर्दा उल्लेख गरेका थिए ।
अन्त्यमा, चलचित्र निर्माण र चलचित्रको प्राज्ञिक विवेचना एकअर्कामा अन्तरसम्बन्धित कर्महरू हुन् । चलचित्रको प्राज्ञिक उपलब्धिले चलचित्र क्षेत्रलाई स्पष्ट रूपमा नै मार्गनिर्देशन गर्दछ । यस परिप्रेक्ष्यमा नेपालमा भर्खरै मात्र चलचित्र अनुसन्धानको संस्कृति बामे सर्न मात्र लागेको अवस्थामा काठमाडौं महानगरले समेत आफूलाई युनेस्को चलचित्रमैत्री सहर घोषणा गरिरहँदा चलचित्रको अनुसन्धान क्षेत्रमा समेत बजेट खर्च गर्न सक्ने सम्भावनाको खोजी गर्नु अर्थपूर्ण हुनेछ ।
साथै, चलचित्र विकास बोर्डको नेपाली चलचित्रकर्मीहरूले रूपान्तरणकारी भूमिका अपेक्षा गरिरहेको सवालमा यस संस्थाले गर्नुपर्ने थुप्रै कामहरूमध्ये नेपाली चलचित्रहरूको प्राज्ञिक श्रीवृद्घिमा समेत गुणात्मक नतिजा प्राप्त गर्ने हेतुले काम गर्नुपर्ने देखिन्छ ।
राष्ट्रिय सिने संस्कृतिको विकासले मात्र नेपाली चलचित्रहरूले नेपालको कल्चरल सफ्ट पावरका रूपमा विश्वमञ्चमा दरिलोसँग आफ्नो हैसियत बनाउन सक्नेछ । नेपाली चलचित्रहरूले विश्व रंगमञ्चमा हैसियत बनाउने कार्यमा चलचित्र क्षेत्रसँग जोडिएको प्राज्ञिक कर्महरूको पनि उत्तिकै महत्त्वपूर्ण भूमिका हुनेछ ।"
काठमाडौं विश्वकै प्रदूषित र ब्राजिलको साओ पाउलो विश्वकै सफा सहर,"काठमाडौँ देशको राजधानी एक सातादेखि विश्वकै प्रदूषित सहर बनेको छ । आइतबार काठमाडौंको वायु गुणस्तर १७० एक्यूआई (एयर क्वालिटी इन्डेक्स) पुगेसँगै विश्वकै प्रदूषित सहर बनेको हो ।
एकातिर काठमाडौं विश्वकै प्रदूषित सहर बनिरहँदा भने ब्राजिलको साओ पाउलो सहर भने विश्वकै सफा सहर बनेको छ । साओ पाउलोको एक्यूआई ७ रहेको छ ।
आगलागी, धुलो र गाडीबाट निस्कने धूवाँका कारण काठमाडौंको हावा सातादिन यता प्रदूषित बनेको छ । काठमाडौंको वायुले खतरनाक तह पार गरेसँगै स्वास्थ्य तथा जनसंख्या मन्त्रालय, वन तथा वातावरण मन्त्राय र काठमाडौं महानगरपालिकाले सतर्कता अपनाउन आग्रह गरेको थियो ।"
आईसीसी ट्वान्टी२० विश्वकप : विश्व क्रिकेटसामु नेपाललाई अवसर,"अमेरिका १० वर्षको प्रतीक्षापछि नेपाली क्रिकेट टोली आईसीसी ट्वान्टी२० विश्वकप क्रिकेटमा फर्किएको छ । यसको मतलब दशकपछि नेपालले विश्व क्रिकेटको सबैभन्दा ठूलो स्टेजमा आफूलाई प्रमाणित गर्ने अवसर पाएको छ ।
जुन १ देखि अमेरिका र वेस्ट इन्डिजमा ट्वान्टी२० विश्वकपको नवौं संस्करण सुरु भएपछि नेपालसामु आफू पनि ठूलो प्रतियोगिताको नियमित प्रतिस्पर्धी देखाउने अवसर छ । सबै संस्करणको छनोट चरणमा प्रतिस्पर्धा गरे पनि नेपालले ट्वान्टी२० विश्वकपमा खेल्न लागेको यो दोस्रो अवसर हो ।
सन् २०१४ मा बंगलादेशमा नेपालले पछिल्लो पटक ट्वान्टी२० विश्वकप खेलको थियो । नेपालको पहिलो सहभागितामा धेरैले कमजोर टोलीको रूपमा आँकलन गरेको थियो । तर, तत्कालीन कप्तान पारस खड्काले सहभागितालाई मात्र नेपाली टिम बंगलादेश नआएको भन्दै बलियो सन्देश दिएका थिए । त्यसलाई नेपालले प्रदर्शनबाटै प्रमाणित गरेको पनि थियो ।
मलाई लाग्छ, हामी यहाँ विश्वसामु नेपाली क्रिकेट प्रस्तुत गर्न आएका हौं, यो हाम्रा लागि राम्रो अवसर हो, पारसले १० वर्षअघि विश्वकप खेल्नेक्रममा ढाकामा नेपाली टोलीको पहिलो पत्रकार सम्मेलनका बेला भनेका थिए, तीन महिना वा एक वर्षको तयारीले हामी यो प्रतियोगितामा छनोट भएका होइनौं । १०१२ वर्षदेखिको निरन्तर मिहिनेतले आज हामी यहाँ आइपुगेका हौं ।
पारसको भनाइजस्तै विश्व क्रिकेटमा नेपालको पहिलो उपस्थिति सहभागितामा मात्र सीमित रहेन । नेपालले पहिलो खेलमै हङकङलाई हरायो । दोस्रो खेलमा घरेलु टोली बंगलादेशसँग पराजित नेपालले त्यसपछि अफगानिस्तानमाथि ऐतिहासिक जित हात पार्दै सनसनी मच्चाएको थियो । थोरै अन्तरले दोस्रो चरण पुग्न नसके पनि नेपालले आफ्नो पहिलो उपस्थितिमा विश्व क्रिकेटको ध्यान तानेको थियो ।
यसरी नै कप्तान रोहित पौडेल र उनको टोलीसामु यसपालि पनि विश्व क्रिकेटको ध्यान तान्ने अवसर छ । नेपालले जुन ४ मा डालासमा नेदरल्यान्ड्ससँग खेलेर विश्वकप यात्रा सुरु गर्नेछ । नेपालले त्यसपछि अमेरिकाकै फ्लोरिडामा श्रीलंकासँग जुन ११ मा तथा वेस्ट इन्डिजको सेन्ट भिन्सेन्टमा जुन १४ मा दक्षिण अफ्रिका र जुन १६ मा बंगलादेशसँग खेल्नेछ ।
समूह डी का प्रतिद्वन्द्वीहरू नेपालभन्दा बलिया हुन् । यो नेपालले पनि बुझेको छ । तर, त्यसका बावजुद नेपालले दोस्रो चरणमा पुग्ने लक्ष्य बनाएको छ । समूहका शीर्ष दुई टोली सुपर एट मा पुग्नेछन् । दोस्रो चरणमा पुग्न नेपालले एउटा टोलीलाई नभई तीन टोलीलाई सम्म पराजित गर्नुपर्ने अवस्था छ ।
हामी आफ्नो तर्फबाट शतप्रतिशत दिन खोज्छौं, जसका कारण नेपाली जनताले हामीमाथि गर्व महसुस गर्नेछन् । सन् २०१४ को विश्वकपमा नेपालले खेलेपछि हाम्रो टोलीका धेरै खेलाडीलाई यहाँसम्म आइपुग्न प्रभावित गर्यो, मलाई लाग्छ यो विश्वकपको सहभागितापछि अर्को पुस्तालाई प्रेरणा मिल्नेछ, कप्तानले रोहितले भन्दै आएका छन् ।
नेपाली टोलीका १५ मध्येका आधा खेलाडी अमेरिकी भूमिसँग परिचित छन् । कप्तान रोहितसहित कुशल भुर्तेल, आसिफ शेख, दीपेन्द्रसिंह ऐरी, करण केसी, सोमपाल कामी र सागर ढकाल दुई वर्षअघि विश्वकप लिग २ को अमेरिका र ओमानसँग खेल्न यहाँ आएका थिए । त्यो खेल नेपालले टेक्सासको ह्युस्टनमा खेलेको थियो । सोमपालसँग २०१६ मै ह्युस्टनमा आएर स्थानीय टोली नेपाली राइनोजबाट टु एक्स प्रतियोगिता खेलेको अनुभव छ ।
नेपाली टोली अहिले प्रशिक्षण र दुई अभ्यास खेलका लागि ह्युस्टनमै छ । टेक्सास राज्यको डालासमै गएर नेपालले क्यानडा र अमेरिकासँग विश्वकपको आधिकारिक अभ्यास खेलका साथै नेदरल्यान्ड्ससँग विश्वकपको पहिलो खेल खेल्दा दुई वर्षअघिको अनुभव नेपाली टोलीलाई महत्त्वपूर्ण बन्न सक्नेछ । उच्च तापक्रम र सापेक्षिक आद्रताका कारण नेपाली टोलीलाई दुई वर्षअघि आफ्नो स्वभाविक खेल देखाउन निकै हम्मे परेको थियो ।
विगतभन्दा फरक विश्वकप
यसपालिको ट्वान्टी२० विश्वकप विगतभन्दा फरक छ । अमेरिकामा पहिलो पटक विश्वकप क्रिकेट आयोजना भएको हो । अमेरिकाका डालास, फ्लोरिडा र न्युयोर्कमा १६ खेल हुनेछ भने बाँकी ३९ खेल वेस्ट इन्डिजको भूमिमा हुनेछ । वेस्ट इन्डिजले यसअघि २०१० मा ट्वान्टी२० विश्वकप आयोजना गरेको थियो । ब्रिजटाउनको केनसिङ्टन ओभलमा सन् २०१० मा जस्तै यस पटकको फाइनल हुनेछ ।
सन् २०२१ मा यूएई र ओमानमा भएपछि अहिले ट्वान्टी२० विश्वकप दुई राष्ट्रमा हुन लागेको हो । आईसीसीले आयोजना गर्ने प्रतियोगितामा पहिलो पटक २० टोलीले प्रतिस्पर्धा गर्दैछन् । २० मध्ये ९ टोली एसोसिएट राष्ट्र छन् । त्यसमध्ये आयोजक अमेरिका, युगान्डा र क्यानडाले पहिलो पटक विश्वकपमा सहभागिता जनाउँदै छन् । टेस्ट राष्ट्र जिम्बावेले छनोट चरणमा नामिबिया र युगान्डासँगै मात खाएको थियो ।
सन् २००७ मा दक्षिण अफ्रिकाबाट ट्वान्टी२० विश्वकप सुरु भएको थियो, त्यसमा १२ टोली प्रतिस्पर्धी थिए । पहिलो चार ट्वान्टी२० विश्वकपमा सहभागी संख्या १२ नै रह्यो । सन् २०१४ देखि २०२२ सम्मको अर्को चार संस्करणमा सहभागी टोली संख्या १६ पुर्याइएको थियो । यसपालिदेखि सहभागी टोली संख्या बढाएर २० पुर्याइएको हो ।
अमेरिका र वेस्ट इन्डिजलाई आयोजकको हिसाबमा विश्वकपमा सोझै प्रवेश दिइएको थियो । वेस्ट इन्डिज दुई पटकको विजेता हो भने अमेरिकाले पहिलो पटक विश्वकप खेल्न लागेको हो । सन् २०२२ मा अस्ट्रेलियामा भएको ट्वान्टी२० विश्वकपमा शीर्ष ८ भित्र रहेका इंग्ल्यान्ड, पाकिस्तान, भारत, न्युजिल्यान्ड, अस्ट्रेलिया, श्रीलंका, दक्षिण अफ्रिका र नेदरल्यान्ड्स यसपटकको विश्वकपका लागि सोझै छनोट भएका राष्ट्र हुन् ।
यसबाहेक आईसीसी ट्वान्टी२० अन्तर्राष्ट्रिय वरीयतामा माथिल्लो स्थानमा रहेका राष्ट्रबाट अफगानिस्तान र बंगलादेश विश्वकपका लागि छानिए थिए । अन्य ८ टोली क्षेत्रीय छनोटबाट छानिएका थिए । युरोपबाट आयरल्यान्ड स्कटल्यान्ड, एसियाबाट ओमान र नेपाल, अफ्रिकाबाट नामिबिया र युगान्डा, इस्ट एसिया प्यासिफिक क्षेत्रबाट पपुवा न्युगिनी तथा अमेरिकी क्षेत्रबाट क्यानडा छानिएको हो ।
स्कटल्यान्ड लगातार चौथो र नामिबिया लगातार तेस्रो पटक ट्वान्टी२० विश्वकप खेलिरहेको छ । सन् २०२२ को विश्वकप गुमाएको ओमान पुनः विश्व स्टेजमा फर्किएको छ । ओमानले यसअघि २०१६ मा पहिलो पटक ट्वान्टी२० विश्वकप खेलेको थियो । पपुवा न्युगिनीले २०२१ को ट्वान्टी२० विश्वकप खेलेको थियो । स्कटल्यान्ड र नामिबिया सन् २०२१ मा तथा नेदरल्यान्ड्स २०२२ मा सुपर १२ मा पुगेका थिए ।"
देश दुनियाँमा आज के के भयो ?,"काठमाडौँ एमाले सचिवालय बैठक : नेता पाण्डे र तिम्सेनाको निलम्बन फुकुवा, विनयी खोलामा बन्यो डाइभर्सन, एकतर्फी यातायात सञ्चालन, संसदीय समितिमा सर्वसम्मत पारित विधेयकमाथि छेडखानी नगर्न दाहालको आग्रह, अण्डाको उत्पादन घट्यो, मूल्य बढ्योदेखि दक्षिणपश्चिम चीनमा बाढीबाट ८० हजारभन्दा बढी मानिस विस्थापितसम्मका खबर आज चर्चामा रहे ।
०००
एमाले केन्द्रीय कार्यालय दानमा बनाउने निर्णय गलत भएको भन्दै फरक मत राख्दा निलम्बनमा परेका स्थायी कमिटी सदस्य बिन्दा पाण्डे र केन्द्रीय सदस्य उषाकिरण तिम्सेनाको निलम्बन फुकुवा भएको छ । २०८१ पुसमा पाण्डे, तिम्सेना र नेता भीम रावललाई निलम्बन गरेकामा पाण्डे र तिम्सेनाको कारबाही फुकुवा गर्ने निर्णय केन्द्रीय सचिवालय बैठकले गरेको हो । रावल भने एमालेबाट बाहिरिइसकेका छन् ।
०००
महेन्द्र राजमार्गअन्तर्गत दुम्कीबासस्थित विनयी खोलामा डाइभर्सन निर्माण गरेर राजमार्ग एकतर्फी खुलाइएको छ । दुई दिनअघि बाढीले बगाएको डाइभर्सन बुधबार अपराह्न निर्माण गरेर यातायात सञ्चालन गरिएको हो । जिल्ला प्रहरीका सूचना अधिकारी डीएसपी मधु नेपालले बुधबार साढे ५ बजेबाट त्यहाँ यातायात सञ्चालन भएको जानकारी दिए ।
०००
नेपाल कम्युनिष्ट पार्टी (माओवादी केन्द्र) का अध्यक्ष तथा प्रमुख प्रतिपक्षी दलका नेता पुष्पकमल दाहालले संसदीय समितिबाट सर्वसम्मतरूपमा पारित भएका विधेयकहरू प्रतिनिधिसभामा पेस हुँदा चलखेल र छेडखानी हुने प्रवृत्तिप्रति गम्भीर चिन्ता व्यक्त गरेका छन् । प्रतिनिधिसभाअन्तर्गतको राज्य व्यवस्था तथा सुशासन समितिको आजको बैठकमा उनले नेपाल प्रहरीसम्बन्धी कानुनलाई संशोधन तथा एकीकरण गर्न बनेको विधेयकमाथिको छलफलमा सहभागी हुँदै उक्त टिप्पणी गरेका हुन् ।
०००
अत्यधिक गर्मी बढेसँगै अण्डाको उत्पादन घटेपछि माग बढेर मूल्यवृद्धि भएको छ । विगतको तुलनामा २५ प्रतिशत हाराहारी उत्पादन घटेसँगै मूल्य बढेको हो । कृषि तथा वन विज्ञान विश्वविद्यालय रामपुरका उपप्राध्यापक डा अनन्त दाहालका अनुसार गर्मीका कारण कुखुराले दाना कम खाँदा अण्डा उत्पादन पनि कम भएको छ ।
०००
चीनको दक्षिणपश्चिममा आएको बाढीले ८० हजारभन्दा बढी मानिसलाई विस्थापित गरेको सरकारी सञ्चारमाध्यमले बुधबार बताएको छ । भत्किएको पुलका कारण एक ट्रक चालकलाई पुलको छेउमा झुण्डिएको अवस्थामा नाटकीय रूपमा उद्धार गर्नुपरेको छ ।"
आज देशदुनियाँमा केके भयो ?,"काठमाडौँ प्रतिनिधिसभाबाट आगामी आर्थिक वर्षको बजेट पारित, १२ औ दिनमा इरानइजरायलबीच युद्धविराम, रास्वपाद्वारा भिजिट भिसा प्रकरणको अध्ययन र छानबिनका लागि सरकारले गठन गरेको उच्चस्तरीय छानबिन समिति अस्वीकारदेखि जापान, कोरिया तथा युरोपियन मुलुकमा कामदार पठाउने सरकारी तयारीसम्मका खबर आज चर्चामा रहे ।
प्रतिनिधिसभाबाट आगामी आर्थिक वर्षको बजेट पारित भएको छ । प्रतिनिधिसभाको मंगलबारको बैठकमा अर्थमन्त्री विष्णुप्रसाद पौडेलले राखेको विनियोजन विधेयक पारित गरियोस् भन्ने प्रस्ताव बहुमतले पारित भएको हो । अर्थमन्त्री पौडेलले जेठ १५ मा सरकारको आगामी आर्थिक वर्षका लागि १९ खर्ब ६४ अर्ब ११ करोड बराबरको बजेट संघीय संसद्को संयुक्त बैठकमा प्रस्तुत गरेका थिए ।
युद्ध सुरु भएको १२ औ दिनमा इरानइजरायलबीच युद्धविराम भएको छ । इरानले कतारस्थित अमेरिकी बेसक्याम्पमा आक्रमण गरेपछिको परिस्थितिमा यो घटनाक्रम विकास भएको हो । सोमबार साँझ बसेको मन्त्रिपरिषद् बैठकले पूर्व मुख्यसचिव शंकरदास वैरागीको नेतृत्वमा भिजिट भिसा प्रकरणबारे अध्ययन गर्न उच्चस्तरीय छानविन समिति गठन गरेको थियो । त्यसलाई रास्वपाले अस्विकार गरेको छ । प्रतिनिधिसभाको मंगलबारको बैठकमा रास्वपाका उपसभापति स्वर्णिम वाग्लेले गृहमन्त्रीकै प्रस्तावमा गठन गरिएको समितिले निष्पक्ष छानबिन गर्न नसक्ने बताएका छन् ।
राष्ट्रिय स्वतन्त्र पार्टी (रास्वपा)ले भिजिट भिसा प्रकरणको अध्ययन र छानबिनका लागि सरकारले गठन गरेको उच्चस्तरीय छानबिन समिति अस्वीकार गरेको छ । प्रतिनिधिसभाको मंगलबारको बैठकमा बोल्दै पार्टी उपसभापति डा स्वर्णिम वाग्लेले यस्तो बताएका हुन्। सोमबार साँझ बसेको मन्त्रिपरिषद् बैठकले पूर्व मुख्यसचिव शंकरदास वैरागीको नेतृत्वमा छानबिन समिति गठन गर्ने निर्णय गरेको थियो ।
सञ्चार तथा सूचना प्रविधिमन्त्री पृथ्वी सुब्बा गुरुङले सामाजिक सञ्जाल नियमन गर्ने विधेयक तयार पारिसकेपछि पनि दर्ता नभएका सामाजिक सञ्जाललाई सरकारले व्यवस्थापन गर्ने बताएका छन्। सञ्चार मन्त्रालयले तीन पटकसम्म दर्ताका लागि आह्वान गर्दा समेत सामाजिक सञ्जालहरूले दर्ता नगरेको उल्लेख गर्दै सरकारले सामाजिक सञ्जाल नियमन गर्ने विधेयक निर्माण गरिरहेको जानकारी मन्त्री गुरुङले दिएका छन्।
सरकारले दक्ष र अर्धदक्ष श्रमिकलाई जापान, कोरिया तथा युरोपियन मुलुकहरूमा संस्थागत तवरबाट पठाउने तयारी सुरु गरेको छ । मंगलबार प्रतिनिधिसभाको बैठकमा श्रम, रोजगार तथा सामाजिक सुरक्षामन्त्री शरतसिंह भण्डारीले यस्तो जानकारी गराएका हुन् । उनले जुलाईदेखि युरोपमा संस्थागत रूपमा श्रमिक पठाउने प्रक्रिया सुरु गरिएको बताए ।"
देश दुनियाँमा आज के के भयो ?,"काठमाडौँ सरकारलाई दिएको समर्थन फिर्ता लिने जसपा नेपालको संकेत, गण्डकीमा माओवादी सांसदले च्याते बजेट पुस्तिका, कर्णाली प्रदेश अस्पतालका लेखा अधिकृतविरुद्ध भ्रष्टाचार मुद्दा दायर, दमास्कसको चर्चमा आत्मघाती बम विस्फोट, प्रार्थना गरिरहेका १९ जनाको मृत्यु लगायतका खबर आज दिनभर चर्चामा रहे । आज दिनभर देश दुनियाँमा के के भयो त ?
जनता समाजवादी पार्टी नेपालले सरकारलाई दिएको समर्थन फिर्ता लिने संकेत गरेको छ। पार्टी केन्द्रीय समितिको बैठकले सरकार पूर्णत: असफल रहेको निष्कर्ष निकाल्दै सरकारलाई दिएको समर्थन बारे पुनः विचार गर्ने निर्णय गरेको हो। पार्टीले त्यसबारे आवश्यक निर्णय लिने संसदीय दललाई निर्देशन गरेको छ ।
गण्डकी प्रदेशका माओवादी सांसदले बजेट वितरणमा असन्तुष्टि जनाउँदै सरकारले ल्याएको आगामी आर्थिक वर्षको वार्षिक विकास कार्यक्रम पुस्तिका संसद्को रोष्ट्रममै च्यातेका छन् । पूर्व भौतिकमन्त्रीसमेत रहेका सांसद रेशमबहादुर जुग्जालीले सोमबारको प्रदेश सभाको बैठकको मन्त्रालयगत छलफलमा भाग लिने क्रममा पुस्तिका च्यातेका हुन् ।
अख्तियार दुरुपयोग अनुसन्धान आयोगले प्रदेश अस्पताल सुर्खेतका लेखा अधिकृतसमेत तीनजना विरुद्ध आज विशेष अदालतमा मुद्दा दायर गरेको छ । अस्पतालको बिलिङ काउन्टरमा उठेको रकम बैङ्क दाखिला नगरी अनधिकृत रुपमा हिनामिना गरेको अभियोगमा आयोगले प्रदेश अस्पताल सुर्खेतका लेखा अधिकृत शङ्करप्रसाद सुवेदी, करारमा कार्यरत तृप्ती शाही ठकुरी भन्ने तृप्ती शाहीविरुद्ध रु २५ लाख ६७ हजार ५२६ बराबरको बिगो माग दाबी गरिएको छ ।
सिरियाको राजधानी दमास्कसमा आइतबारको प्रार्थनाको समयमा एक आत्मघाती बम विस्फोट हुँदा १९ जनाको मृत्यु भएको छ । साथै दर्जनौं घाइते भएको सुरक्षा स्रोत र अनुगमन समूहले जनाएको छ । सिरियाली स्वास्थ्य अधिकारीहरूले ५३ जना घाइते भएको बताएका छन् ।
दस खेलाडीमा सीमित रियल म्याड्रिडले सोमबार क्लब वर्ल्डकपमा मेक्सिकोको पाचुकालाई ३१ ले पराजित गरेको छ र यस नतिजासँगै टिम नकआउट चरणतर्फ अग्रसर भएको छ । समूह ए मा यो जितपछि रियलको चार अंक भएको छ र शीर्षमा छ ।"
देश दुनियाँमा आज के के भयो ?,"काठमाडौँ इरानका तीन परमाणु क्षेत्रमा अमेरिकाको बमबारी, पशुपति विद्युतीय शवदाह गृह उपकरण खरिदमा सदस्यसचिवसहित १६ विरुद्ध भ्रष्टाचार मुद्दा, तामाकोशी नदीमा निर्माणाधीन मोटरेबल पुल फेरि भाँचियो, टेक एन्ड पे फिर्ता गर भन्दै सामाजिक सञ्जालमा ऊर्जा उद्यमी विरोधमादेखि एसीसी पुरुष यू१६ : सिंगापुरविरुद्ध नेपालको सानदार जितसम्मका खबर आज चर्चामा रहे ।
अमेरिकाले इरानको तीनवटा परमाणु क्षेत्रमा आक्रमण गरेको छ । यसमा फोर्दो, नतान्ज र इस्फहान रहेका छन् । अमेरिकी राष्ट्रपति डोनाल्ड ट्रम्पले नै यसको जानकारी दिएका हुन् । उनले सबै अमेरिकी जहाज इरानको हवाई क्षेत्रबाट बाहिर निस्किसकेको बताएका छन् । ट्रम्पका अनुसार फोर्दोमा धेरै बम खसालिएको छ । यो आक्रमण नेपाली समयअनुसार आइतबार बिहान पौने ५ बजे भएको हो ।
पशुपति क्षेत्र विकास कोषअन्तर्गतको विद्युतीय शवदाह गृहको उपकरण खरिदमा भ्रष्टाचार गरेको अभियोगमा पशुपति क्षेत्र विकास कोषका सदस्य सचिव मिलन थापासहित १६ विरुद्ध भ्रष्टाचार मुद्दा दायर भएको छ । अख्तियार दुरुपयोग अनुसन्धान आयोगले आइतबार उनीहरूविरुद्ध विशेष अदालतमा मुद्दा दायर गरेको हो ।
रामेछापको मन्थली नगरपालिका६ कुनाउरी र ७ भटौलीलाई जोड्ने तामाकोशी नदीमा निर्माणाधीन मोटरेबल पुल भाँचिएको छ । निर्माणको क्रममा रहेको उक्त पुल आइतबार बिहान भाँचिएको हो ।
सरकारले बजेटमा ल्याएको विद्युत् खरिद बिक्री सम्झौता (पीपीए) मा 'टेक एन्ड पे' (लिउ र तिर) प्रावधान फिर्ता लिन माग गर्दै ऊर्जा उद्यमीले सामाजिक सञ्जालमा विरोध गरेका छन् । ऊर्जा उद्यमीहरुले प्रधानमन्त्री, अर्थमन्त्री, ऊर्जामन्त्री र नेपाल विद्युत् प्राधिकरणका कार्यकारी निर्देशकलाई 'मेन्सन' गरेर पीपीएमा 'टेक एन्ड पे' प्रावधान फिर्ता लिन आग्रह गरेका छन् ।
एसीसी पुरुष यू१६ पूर्वी क्षेत्रीय क्रिकेट प्रतियोगितामा सिंगापुरविरुद्ध नेपालले ६ विकेटको सानदार जित हात पारेको छ । सिंगापुरले दिएको १३९ रनको लक्ष्य नेपालले ३३३ ओभरमा ४ विकेट गुमाउँदै पूरा गरेको हो ।"
युद्ध शृंखला र कानुनहीन संसार,"वर्तमान संसारमा कानुनहीनता बढ्दै छ । अवैध र खतरनाक युद्ध शृंखला पनि बढ्दै छन् । गाजामा इजरायली आक्रमण अक्टोबर २०२३ देखि जारी छ । यसैबीच आणविक शक्तिसम्पन्न देश इजरायलले १३ जुन २०२५ देखि इरानविरुद्ध आक्रमण सुरु गरेको छ । फेब्रुअरी २०२२ देखि रुस र युक्रेन युद्ध जारी छ । उत्तर एट्लान्टिक सन्धि संगठनका सदस्य राष्ट्रहरू र रुस आणविक युद्धको जोखिम उठाइरहेका छन् ।
युद्धको पछिल्लो शृंखलामा आणविक शक्तिसम्पन्न भारत र पाकिस्तानबीच २०२५ को मे महिनामा चार दिन युद्ध भयो । जापानमा दोस्रो विश्वयुद्धको अन्त्यमा आणविक हतियार प्रयोग गरिसकेको देश अमेरिकामा चीनप्रति आक्रामकताको वकालत बढ्दै गएको छ । आणविक शक्तिसम्पन्न चीनले पनि कृत्रिम बुद्धि (आर्टिफिसियल इन्टेलिजेन्स) प्रविधिको विकासका साथै आफ्नो सैन्य शक्ति बढाइरहेको छ ।
हर्स लाउटरपाच्टले भनेझैँ, युद्ध अन्तर्राष्ट्रिय कानुनको लोप हुने बिन्दु हो । पूर्वसूचक युद्ध, आणविक युद्ध, आत्मरक्षा, आतंक र नरसंहारजस्ता गम्भीर विषय केन्द्रित गर्दै विद्यमान कानुनहीनता, कूटनीति र अन्तर्राष्ट्रिय कानुनका चुनौतीबारे छलफल गर्नु सान्दर्भिक छ ।
पाँच वर्षमा सात सत्ता पल्टाउने
अवकाशप्राप्त अमेरिकी जनरल वेस्ली क्लार्कले एक अन्तर्वार्तामा अमेरिकाले पाँच वर्षमा सात देशमा सत्ता पल्टाउने योजना खुलासा गरेको भिडियो अनलाइनमा उपलब्ध छ । सत्ता पल्टाउने सुरुवात इराकबाट हुने र त्यसपछि सिरिया, लेबनान, लिबिया, सोमालिया, सुडान र अन्त्यमा इरान भन्ने थियो । उल्लेखित ६ देशमा परिवर्तन भइसकेको छ । हाल इजरायलले इरानउपर सुरु गरेको युद्ध अमेरिकाका तर्फबाट गरेको हो वा होइन ? जान्न पर्खनुपर्छ ।
इजरायली प्रधानमन्त्री बेन्जामिन नेतान्याहुले इरानमा शासन परिवर्तन चाहेको बताएका छन् । यदि इरानले आणविक बम बनायो भने उसले इजरायलविरुद्ध प्रयोग गर्न सक्छ भन्ने शंकाका आधारमा इजरायलले इरानमाथि पूर्वसूचक आक्रमण सुरु गरेको दाबी गर्दै छ ।
कानुनहीन संसार
फिलिप स्यान्ड्सको पुस्तक ललेस वर्ल्डः अमेरिका एन्ड द मेकिङ एन्ड ब्रेकिङ अफ ग्लोबल रुल्स प्रकाशित भएको लगभग दुई दशक बितिसकेको छ । पुस्तकले बहस चर्काएको थियो । यो पुस्तक शीतयुद्धपछिको संसारमा अन्तर्राष्ट्रिय कानुन र बहुपक्षीय संस्थाहरूलाई विशेष गरी संयुक्त राज्य अमेरिका र बेलायतजस्ता शक्तिशाली पश्चिमी देशहरूले कसरी कमजोर पारेका छन् भन्ने कुराको आलोचनात्मक परीक्षण हो । यस पुस्तकमा विशेष गरी विश्वव्यापी व्यवस्थाको प्रभावशाली आलोचना र नियमआधारित अन्तर्राष्ट्रिय प्रणालीको रक्षा गर्न आह्वान गरिएको थियो । उक्त पुस्तक प्रकाशनको दुई दशकपछि संसार बढ्दो रूपमा कानुनहीन हुँदै गइरहेको छ ।
यस पुस्तकको विषयवस्तु र तर्क आजको सन्दर्भमा पनि मान्य छन् । स्यान्ड्सको पुस्तकको केन्द्रीय मुद्दा अमेरिकाको इराकविरुद्धको आक्रमण हो । स्यान्ड्सले अन्तर्राष्ट्रिय कानुन, विशेष गरी संयुक्त राष्ट्रसंघको बडापत्रको उल्लंघनमा विस्तृत प्रमाण प्रस्तुत गरेका छन् । स्यान्ड्सले इराकविरुद्धको अमेरिकी आक्रमणलाई कानुनी औचित्य नभएको प्रमाणित नै गरेका छन् ।
संयुक्त राष्ट्रसंघ, विश्व व्यापार संगठन र अन्तर्राष्ट्रिय फौजदारी अदालत (आईसीसी) बहुपक्षीय प्रणालीबाट एकपक्षीयतर्फ परिवर्तन भएकामा स्यान्ड्स आलोचना गर्छन् । अन्तर्राष्ट्रिय सन्धिहरू कमजोर पारिएको बारेमा चिन्ता व्यक्त गर्छन्, जस्तै : जलवायु परिवर्तनसम्बन्धी क्योटो प्रोटोकल, अन्तर्राष्ट्रिय फौजदारी अदालत स्थापना गर्ने रोम विधान, आणविक हतियार र यातनासम्बन्धी सन्धिहरू ।
दुई दशक पहिले स्यान्ड्सले चेतावनी दिएका थिए अन्तर्राष्ट्रिय कानुनी मान्यतालाई कमजोर पार्नाले विश्वव्यापी व्यवस्थामा दीर्घकालीन खतरा निम्त्याउँछ, अस्थिरता बढाउँछ र जलवायु परिवर्तन, नरसंहार र आतंकवादजस्ता विश्वव्यापी चुनौतीलाई सम्बोधन गर्ने प्रयासलाई कमजोर बनाउँछ । उनको चेतावनी सत्य साबित भएको छ ।
पूर्वसूचक युद्ध
अन्तर्राष्ट्रिय कानुनी व्यवस्थाविरुद्ध सबैभन्दा खतरा भनेको पूर्वसूचक आक्रमणको एकपछि अर्को प्रयोग हुनु हो । विपक्षीबाट हुन सक्ने अनुमानित आक्रमण रोक्नका लागि शक्तिशाली देशहरूले पूर्वसूचक आक्रमण गर्ने शृंखला बढ्दै छ । तथ्यगत प्रमाणका आधारबिना यस्ता पूर्वसूचक आक्रमण गलत अनुमानमा भइरहेका छन् । यस्ता तथाकथित आक्रमण निवारक आक्रमण (युद्धहरू) गर्नु आत्मरक्षा अधिकार हो भन्ने दाबी गरिरहेका छन् । कानुनहीनता यति गम्भीर भएको छ कि आतंकवादविरुद्धको युद्धले नरसंहार निम्त्याइरहेको छ ।
अमेरिका र इजरायलसँग कृत्रिम बुद्धि आधारित उच्च स्तरको सैन्य प्रविधि छ । त्यसैले, आफ्नो वायुसेनामार्फत जहाँ मन लाग्यो, त्यहाँ आक्रमण गर्न सक्ने क्षमता छ । अन्य देश यस्तो स्तरको प्रविधि प्रयोग गर्ने स्थितिमा छैनन् । यदि भविष्यमा चीनले अमेरिका र इजरायलमा जस्तै आक्रमणहरू प्रयोग गर्यो भने के हुन्छ ? अमेरिका र इजरायलका लागि यो गम्भीर प्रश्न हो । शक्तिशाली राज्यहरूले गरेकै कारणले गैरकानुनी कार्य कानुनी बन्दैनन् । बरु यस्ता कार्यले कानुनहीन संसार सिर्जना गर्दछन् । लगातार युद्धहरूका साथै वातावरणीय विनाश (इकोसाइड) सामान्य भइसकेका छन् ।
विपक्षी राज्यले सम्भावित युद्ध गर्न सक्ने भन्ने बहानामा तथाकथित पूर्वसूचक युद्ध गर्नु गलत र गैरकानुनी हो । आत्मरक्षाको अधिकारका नाममा पूर्वसूचक आक्रमण (वा निवारक युद्ध) सामान्य बनाउने प्रयास गर्नु गलत र अवैध पनि हो । त्यसैले कानुनहीनता चरम सीमामा पुगेको छ । अर्थात्, विश्वयुद्धपछि स्थापित गरिएको अन्तर्राष्ट्रिय कानुनी प्रणाली र मूल्यमान्यताहरूको प्रत्यक्ष उल्लंघन र क्षय भइरहेको छ ।
संयुक्त राष्ट्रसंघको बडापत्रमा उल्लेख गरिएका सिद्धान्त, जस्तै राज्यले एकअर्काविरुद्ध आक्रमण नगर्ने, शान्ति, मानवअधिकार र जवाफदेहितालाई प्रवर्द्धन गर्न स्थापित संयन्त्रको बेवास्ता गरिएको छ । अन्तर्राष्ट्रिय विवादहरूको शान्तिपूर्ण समाधान प्रभावहीन भइरहेको छ । जस्तो कि, रुस र युक्रेन, इजरायल र प्यालेस्टाइन, इजरायल र इरानबीचका विवाद यसका उदाहरण हुन् ।
आक्रमण र पूर्वसूचक आक्रमण दुवै अन्तर्राष्ट्रिय कानुनमा गैरकानुनी छन् । यी दुवै कार्यबीच भिन्नता पनि छ । जस्तै, युक्रेनविरुद्ध रुसी आक्रमण अन्तर्राष्ट्रिय कानुनअनुसार विशुद्ध अवैध आक्रमणको उदाहरण हो । त्यस्तै गरी इराकविरुद्धको अमेरिकी युद्ध (२००३) अवैध आक्रमण थियो । सद्दाम हुसेनलाई अपदस्थ गराउने उद्देश्यले इराकको कथित आम विनाशकारी हतियारहरू नष्ट गर्ने भन्ने बहानामा अमेरिकाले इराकउपर आक्रमण गरेको थियो । अन्ततः इराकमा कुनै त्यस्ता विनाशकारी हतियार भेटिएनन् । केही अध्ययनहरूले १० लाखजतिको हत्या भएको दाबी गर्छन् । कति इराकी मरे भन्ने अमेरिकालाई वास्ता छैन । इराकविरुद्धको अवैध युद्धका लागि कसैलाई पनि जवाफदेही बनाइएन । यो विश्वको सबैभन्दा शक्तिशाली देश अमेरिकाले सुरु गरेको पहिलो कानुनविहीन पूर्वसूचक आक्रमण थियो ।
आणविक हतियारको खतरा
इरानविरुद्ध इजरायलको पूर्वसूचक आक्रमण इरानलाई आणविक बम बनाउनबाट रोक्नका लागि गरिएको भनिएको छ । इजरायलसँग आणविक हतियार छन् भन्ने मौन स्वीकृति देखिन्छ । इजरायलले न्युक्लियर नन प्रोलिफेरेसन ट्रिटी (एनपीटी) मा हस्ताक्षर गरेको छैन । यस्तो अवस्थामा इजरायलले इरानमाथि पूर्वसूचक आक्रमण गर्यो ।
अर्कोतर्फ इरानले एनपीटीमा हस्ताक्षर गरेको छ । इरानले आणविक ऊर्जा मात्र उत्पादन गर्ने, तर आणविक हतियारमा कुनै महत्त्वाकांक्षा नभएको दाबी गरेको छ । इरान अन्तर्राष्ट्रिय आणविक ऊर्जा एजेन्सीद्वारा निरन्तर निरीक्षणमा रहेको थियो (इजरायल त्यस्तो निरीक्षणमा छैन) । ऊर्जा एजेन्सीले आणविक प्रविधिको सुरक्षित र शान्तिपूर्ण प्रयोगलाई प्रवर्द्धन गर्न खोज्छ । सन् २०१५ मा इरानसँग चीन, फ्रान्स, जर्मनी, रुस, संयुक्त अधिराज्य, संयुक्त राज्य अमेरिका र युरोपेली संघबीच आणविक सम्झौता भएको थियो । अमेरिकी राष्ट्रपति डोनाल्ड ट्रम्पले आफ्नो पहिलो कार्यकालमा सम्झौता एकतर्फी रूपमा रद्द गरे । हाल एकातिर अमेरिकी राष्ट्रपति ट्रम्पले इरानलाई नयाँ सम्झौतामा हस्ताक्षर गर्न धम्की दिइरहेका छन् र अर्कोतिर इजरायलले इरानविरुद्ध युद्ध गर्दै छ ।
आत्मरक्षाको अधिकार र नरसंहार
इरानले इजरायलविरुद्ध प्रतिआक्रमण गर्दा अमेरिकासहित धेरैजसो पश्चिमी शक्तिहरूले इजरायलको आत्मरक्षाको अधिकारमा जोड दिइरहेका छन् । चीन र रुसले इजरायलविरुद्ध इरानको आत्मरक्षाको अधिकारलाई स्वीकार गरेका छन् । अमेरिका र पश्चिमी युरोपेली देशले इरानविरुद्ध इजरायलको आक्रमणलाई आत्मरक्षाको रूपमा लिन्छन्, इरानको आत्मरक्षा समान अधिकारलाई अनदेखा गर्छन् । यो अन्तर्राष्ट्रिय कानुनको खिल्ली उडाउने सबैभन्दा बेतुक उदाहरण हो । वास्तविक आत्मरक्षा भनेको गैरकानुनी हिंसा वा हानिको खतराबाट तत्काल आफूलाई बचाउन उचित बल प्रयोग गर्नु हो । आत्मरक्षा संयुक्त राष्ट्रसंघको बडापत्रको धारा ५१ अन्तर्गत वैध छ ।
आतंकवाद एक गम्भीर विश्वव्यापी समस्या हो, जसलाई कानुनी माध्यमबाट लड्नुपर्ने हुन्छ भन्ने अन्तर्राष्ट्रिय कानुनी मान्यता छ । अन्तर्राष्ट्रिय कानुनमा आतंकवादविरुद्ध नरसंहारलाई जायज मानिँदैन । युद्धका नियमहरू छन् । युद्धको समयमा अन्तर्राष्ट्रिय मानवीय कानुनअन्तर्गत अस्पताल, धार्मिक भवन, विद्यालय, नागरिक घर र गैरसैन्य स्थल आक्रमण गर्न निषेध गरिएको छ । यसका साथै खाद्य आपूर्ति, पानीको स्रोत र कृषि क्षेत्रजस्ता नागरिकको बाँच्नका लागि अपरिहार्य वस्तुमा आक्रमण गर्न निषेध गरिएको छ ।
राज्यद्वारा बल प्रयोग समानुपातिक हुने अपेक्षा गरिन्छ । अन्तर्राष्ट्रिय कानुनअन्तर्गत आतंकवादविरुद्ध लड्न राज्यलाई कानुनी अधिकार छ, तर नरसंहार गर्ने अधिकार छैन । इजरायल र हमासविरुद्ध अन्तर्राष्ट्रिय अदालत र अन्तर्राष्ट्रिय फौजदारी अदालतमा युद्ध अपराध र नरसंहारका मुद्दाहरू दायर भइरहेका छन् । अन्तर्राष्ट्रिय अदालतले हमासले पनि युद्ध अपराध गरेको र इजरायलले गाजामा सम्भवतः नरसंहार गरेको निष्कर्ष निकालेको छ । इजरायलले यी अदालत र अदालतका न्यायाधीशलाई यहुदीविरोधी (एन्टी सेमेटिक) मान्दछ । अमेरिकाले अन्तर्राष्ट्रिय अदालतका न्यायाधीशविरुद्ध प्रतिबन्ध लगाएको छ ।
कूटनीतिले किन काम गर्दैन ?
जब एक समूहका मानिसको अर्को समूहविरुद्धको अतिवाद तीव्र हुन्छ, त्यस्तो अवस्थामा मानिसहरू एकापसमा घृणा गर्छन् र राज्य प्रमुख वा सरकार प्रमुखले भूगोलका लागि एकअर्कालाई धम्की दिन्छन् वा युद्ध गर्छन् । युद्धको अवस्थामा शान्तिका लागि कुरा गर्नेहरूलाई देशद्रोही भनेर निन्दा गरिन्छ । कूटनीतिले काम नगर्नुको एउटा मुख्य कारण विश्वव्यापी रूपमा समझदार राजनीतिक नेतृत्व र कुशल कूटनीतिज्ञहरूको अभाव हो भन्नु उचित हुन्छ ।
विश्वव्यापी बढ्दो अविश्वास, बढ्दो उग्र राष्ट्रवाद र बहुपक्षीय संस्थाहरूको विघटनका कारण कूटनीति कम प्रभावकारी भएको छ । शक्तिशाली राष्ट्रले प्रायः सहयोगभन्दा आफ्नो स्वार्थलाई प्राथमिकता दिन्छन् । उदीयमान शक्तिहरूले अवस्थित विश्वव्यापी व्यवस्थालाई चुनौती दिन्छन् । द्वन्द्व, गलत सूचना र अधिनायकवादी शासनको उदयले संवाद र शान्तिपूर्ण वार्तालाई कमजोर बनाएको छ । जलवायु परिवर्तन, महामारी र युद्धजस्ता विश्वव्यापी संकटको द्रुत गतिले प्रायः कूटनीतिक समाधानलाई उछिन्छ, जसले गर्दा वार्ता अवरुद्ध हुन्छ र अडानहरू कडा हुन्छन् ।
प्रभावकारी कूटनीति बलियो सम्बन्ध निर्माण, खुला सञ्चार र साझा लक्ष्यहरू अगाडि बढाउन साझा आधार खोज्नमा निर्भर गर्दछ । यसका लागि सहकार्य र सम्झौता गर्ने इच्छासँगै अर्को पक्षको मूल्यमान्यता, संस्कृति र चासोहरूको गहिरो बुझाइ आवश्यक पर्दछ । कूटनीतिज्ञहरूले विश्वास बढाउन, बलियो सम्बन्ध निर्माण गर्न र सकारात्मक परिणामहरू प्राप्त गर्न जटिल अन्तर्राष्ट्रिय मुद्दाहरूमा उद्धार गर्न सक्छन् ।
अन्तर्राष्ट्रिय कानुनको छैन विकल्प
अन्तर्राष्ट्रिय कानुनले न्याय, अधिकार, मर्यादा, सहअस्तित्व र मानवीय मूल्यलाई केन्द्रमा राख्छ । मानिसलाई जोड दिन्छ, केवल भूगोलको नक्सा मात्र होइन । यसले भूराजनीतिक लाभ मात्र होइन, मानव पीडा र मानवअधिकारको सन्दर्भलाई अगाडि ल्याउँछ । यसले युद्धपछिको शान्ति निर्माणलाई मार्गदर्शन गर्न सक्छ, जब युद्धहरू समाप्त हुन्छन् । जब सीमाहरू कोरिन्छन्, पुनः कोरिन्छन्, जनसंख्या सारिन्छ र गुनासोहरू कडा हुन्छन् । अन्तर्राष्ट्रिय कानुनले विवादहरू समाधान गर्न, न्याय पुनःस्थापित गर्न र बदलाको अनन्त चक्रको सट्टा सहअस्तित्वको रूपरेखा प्रदान गर्न सक्छ ।
शान्ति, सुरक्षा र सहयोग कायम राख्न अन्तर्राष्ट्रिय कानुनको महत्त्व हुन्छ । देशहरूबीचको अन्तरक्रिया, शान्तिपूर्ण विवाद समाधान, मानवअधिकारको संरक्षण, व्यापार र वातावरणजस्ता मुद्दालाई नियमन र प्रवर्द्धन गर्न अन्तर्राष्ट्रिय कानुनको अहम् भूमिका हुन्छ । राज्यहरूको सम्बन्ध र आचरणलाई नियन्त्रण गर्ने नियमको विकल्प धम्की र युद्ध हुनै सक्दैन । धम्कीका आधारमा सञ्चालन गरिने अन्तर्राष्ट्रिय व्यापार डकैती हो ।
पूर्वसूचक युद्धले सभ्य राज्यलाई क्रूर र बर्बर बनाउँछ । हिंसा र युद्धले निष्कर्षमा पुर्याउँछ र न्याय दिलाउँछ भन्नु पाशविक चरित्र हो । परिभाषाअनुसार अन्तर्राष्ट्रिय कानुन सभ्य राज्यहरूको आचरणको कानुन हो । यस्तो कानुनलाई प्रभावकारी बनाउन सभ्य राज्य नेतृत्व अपेक्षा गरिन्छ ।"
युद्ध शृंखला र कानुनहीन संसार,"वर्तमान संसारमा कानुनहीनता बढ्दै छ । अवैध र खतरनाक युद्ध शृंखला पनि बढ्दै छन् । गाजामा इजरायली आक्रमण अक्टोबर २०२३ देखि जारी छ । यसैबीच आणविक शक्तिसम्पन्न देश इजरायलले १३ जुन २०२५ देखि इरानविरुद्ध आक्रमण सुरु गरेको छ । फेब्रुअरी २०२२ देखि रुस र युक्रेन युद्ध जारी छ ।
उत्तर एट्लान्टिक सन्धि संगठनका सदस्य राष्ट्रहरू र रुस आणविक युद्धको जोखिम उठाइरहेका छन् । युद्धको पछिल्लो शृंखलामा आणविक शक्तिसम्पन्न भारत र पाकिस्तानबीच २०२५ को मे महिनामा चार दिन युद्ध भयो । जापानमा दोस्रो विश्वयुद्धको अन्त्यमा आणविक हतियार प्रयोग गरिसकेको देश अमेरिकामा चीनप्रति आक्रामकताको वकालत बढ्दै गएको छ । आणविक शक्तिसम्पन्न चीनले पनि कृत्रिम बुद्धि (आर्टिफिसियल इन्टेलिजेन्स) प्रविधिको विकासका साथै आफ्नो सैन्य शक्ति बढाइरहेको छ ।
हर्स लाउटरपाच्टले भनेझैँ, युद्ध अन्तर्राष्ट्रिय कानुनको लोप हुने बिन्दु हो । पूर्वसूचक युद्ध, आणविक युद्ध, आत्मरक्षा, आतंक र नरसंहारजस्ता गम्भीर विषय केन्द्रित गर्दै विद्यमान कानुनहीनता, कूटनीति र अन्तर्राष्ट्रिय कानुनका चुनौतीबारे छलफल गर्नु सान्दर्भिक छ ।
पाँच वर्षमा सात सत्ता पल्टाउने
अवकाशप्राप्त अमेरिकी जनरल वेस्ली क्लार्कले एक अन्तर्वार्तामा अमेरिकाले पाँच वर्षमा सात देशमा सत्ता पल्टाउने योजना खुलासा गरेको भिडियो अनलाइनमा उपलब्ध छ । सत्ता पल्टाउने सुरुवात इराकबाट हुने र त्यसपछि सिरिया, लेबनान, लिबिया, सोमालिया, सुडान र अन्त्यमा इरान भन्ने थियो । उल्लेखित ६ देशमा परिवर्तन भइसकेको छ । हाल इजरायलले इरानउपर सुरु गरेको युद्ध अमेरिकाका तर्फबाट गरेको हो वा होइन ? जान्न पर्खनुपर्छ ।
इजरायली प्रधानमन्त्री बेन्जामिन नेतान्याहुले इरानमा शासन परिवर्तन चाहेको बताएका छन् । यदि इरानले आणविक बम बनायो भने उसले इजरायलविरुद्ध प्रयोग गर्न सक्छ भन्ने शंकाका आधारमा इजरायलले इरानमाथि पूर्वसूचक आक्रमण सुरु गरेको दाबी गर्दै छ ।
कानुनहीन संसार
फिलिप स्यान्ड्सको पुस्तक ललेस वर्ल्डः अमेरिका एन्ड द मेकिङ एन्ड ब्रेकिङ अफ ग्लोबल रुल्स प्रकाशित भएको लगभग दुई दशक बितिसकेको छ । पुस्तकले बहस चर्काएको थियो । यो पुस्तक शीतयुद्धपछिको संसारमा अन्तर्राष्ट्रिय कानुन र बहुपक्षीय संस्थाहरूलाई विशेष गरी संयुक्त राज्य अमेरिका र बेलायतजस्ता शक्तिशाली पश्चिमी देशहरूले कसरी कमजोर पारेका छन् भन्ने कुराको आलोचनात्मक परीक्षण हो । यस पुस्तकमा विशेष गरी विश्वव्यापी व्यवस्थाको प्रभावशाली आलोचना र नियमआधारित अन्तर्राष्ट्रिय प्रणालीको रक्षा गर्न आह्वान गरिएको थियो । उक्त पुस्तक प्रकाशनको दुई दशकपछि संसार बढ्दो रूपमा कानुनहीन हुँदै गइरहेको छ ।
यस पुस्तकको विषयवस्तु र तर्क आजको सन्दर्भमा पनि मान्य छन् । स्यान्ड्सको पुस्तकको केन्द्रीय मुद्दा अमेरिकाको इराकविरुद्धको आक्रमण हो । स्यान्ड्सले अन्तर्राष्ट्रिय कानुन, विशेष गरी संयुक्त राष्ट्रसंघको बडापत्रको उल्लंघनमा विस्तृत प्रमाण प्रस्तुत गरेका छन् । स्यान्ड्सले इराकविरुद्धको अमेरिकी आक्रमणलाई कानुनी औचित्य नभएको प्रमाणित नै गरेका छन् ।
संयुक्त राष्ट्रसंघ, विश्व व्यापार संगठन र अन्तर्राष्ट्रिय फौजदारी अदालत (आईसीसी) बहुपक्षीय प्रणालीबाट एकपक्षीयतर्फ परिवर्तन भएकामा स्यान्ड्स आलोचना गर्छन् । अन्तर्राष्ट्रिय सन्धिहरू कमजोर पारिएको बारेमा चिन्ता व्यक्त गर्छन्, जस्तै ः जलवायु परिवर्तनसम्बन्धी क्योटो प्रोटोकल, अन्तर्राष्ट्रिय फौजदारी अदालत स्थापना गर्ने रोम विधान, आणविक हतियार र यातनासम्बन्धी सन्धिहरू ।
दुई दशक पहिले स्यान्ड्सले चेतावनी दिएका थिए अन्तर्राष्ट्रिय कानुनी मान्यतालाई कमजोर पार्नाले विश्वव्यापी व्यवस्थामा दीर्घकालीन खतरा निम्त्याउँछ, अस्थिरता बढाउँछ र जलवायु परिवर्तन, नरसंहार र आतंकवादजस्ता विश्वव्यापी चुनौतीलाई सम्बोधन गर्ने प्रयासलाई कमजोर बनाउँछ । उनको चेतावनी सत्य साबित भएको छ ।
पूर्वसूचक युद्ध
अन्तर्राष्ट्रिय कानुनी व्यवस्थाविरुद्ध सबैभन्दा खतरा भनेको पूर्वसूचक आक्रमणको एकपछि अर्को प्रयोग हुनु हो । विपक्षीबाट हुन सक्ने अनुमानित आक्रमण रोक्नका लागि शक्तिशाली देशहरूले पूर्वसूचक आक्रमण गर्ने शृंखला बढ्दै छ । तथ्यगत प्रमाणका आधारबिना यस्ता पूर्वसूचक आक्रमण गलत अनुमानमा भइरहेका छन् । यस्ता तथाकथित आक्रमण निवारक आक्रमण (युद्धहरू) गर्नु आत्मरक्षा अधिकार हो भन्ने दाबी गरिरहेका छन् । कानुनहीनता यति गम्भीर भएको छ कि आतंकवादविरुद्धको युद्धले नरसंहार निम्त्याइरहेको छ ।
अमेरिका र इजरायलसँग कृत्रिम बुद्धि आधारित उच्च स्तरको सैन्य प्रविधि छ । त्यसैले, आफ्नो वायुसेनामार्फत जहाँ मन लाग्यो, त्यहाँ आक्रमण गर्न सक्ने क्षमता छ । अन्य देश यस्तो स्तरको प्रविधि प्रयोग गर्ने स्थितिमा छैनन् । यदि भविष्यमा चीनले अमेरिका र इजरायलमा जस्तै आक्रमणहरू प्रयोग गर्यो भने के हुन्छ ? अमेरिका र इजरायलका लागि यो गम्भीर प्रश्न हो । शक्तिशाली राज्यहरूले गरेकै कारणले गैरकानुनी कार्य कानुनी बन्दैनन् । बरु यस्ता कार्यले कानुनहीन संसार सिर्जना गर्दछन् । लगातार युद्धहरूका साथै वातावरणीय विनाश (इकोसाइड) सामान्य भइसकेका छन् ।
विपक्षी राज्यले सम्भावित युद्ध गर्न सक्ने भन्ने बहानामा तथाकथित पूर्वसूचक युद्ध गर्नु गलत र गैरकानुनी हो । आत्मरक्षाको अधिकारका नाममा पूर्वसूचक आक्रमण (वा निवारक युद्ध) सामान्य बनाउने प्रयास गर्नु गलत र अवैध पनि हो । त्यसैले कानुनहीनता चरम सीमामा पुगेको छ । अर्थात्, विश्वयुद्धपछि स्थापित गरिएको अन्तर्राष्ट्रिय कानुनी प्रणाली र मूल्यमान्यताहरूको प्रत्यक्ष उल्लंघन र क्षय भइरहेको छ ।
संयुक्त राष्ट्रसंघको बडापत्रमा उल्लेख गरिएका सिद्धान्त, जस्तै राज्यले एकअर्काविरुद्ध आक्रमण नगर्ने, शान्ति, मानवअधिकार र जवाफदेहितालाई प्रवर्द्धन गर्न स्थापित संयन्त्रको बेवास्ता गरिएको छ । अन्तर्राष्ट्रिय विवादहरूको शान्तिपूर्ण समाधान प्रभावहीन भइरहेको छ । जस्तो कि, रुस र युक्रेन, इजरायल र प्यालेस्टाइन, इजरायल र इरानबीचका विवाद यसका उदाहरण हुन् ।
आक्रमण र पूर्वसूचक आक्रमण दुवै अन्तर्राष्ट्रिय कानुनमा गैरकानुनी छन् । यी दुवै कार्यबीच भिन्नता पनि छ । जस्तै, युक्रेनविरुद्ध रुसी आक्रमण अन्तर्राष्ट्रिय कानुनअनुसार विशुद्ध अवैध आक्रमणको उदाहरण हो । त्यस्तै गरी इराकविरुद्धको अमेरिकी युद्ध (२००३) अवैध आक्रमण थियो । सद्दाम हुसेनलाई अपदस्थ गराउने उद्देश्यले इराकको कथित आम विनाशकारी हतियारहरू नष्ट गर्ने भन्ने बहानामा अमेरिकाले इराकउपर आक्रमण गरेको थियो । अन्ततः इराकमा कुनै त्यस्ता विनाशकारी हतियार भेटिएनन् । केही अध्ययनहरूले १० लाखजतिको हत्या भएको दाबी गर्छन् । कति इराकी मरे भन्ने अमेरिकालाई वास्ता छैन । इराकविरुद्धको अवैध युद्धका लागि कसैलाई पनि जवाफदेही बनाइएन । यो विश्वको सबैभन्दा शक्तिशाली देश अमेरिकाले सुरु गरेको पहिलो कानुनविहीन पूर्वसूचक आक्रमण थियो ।
आणविक हतियारको खतरा
इरानविरुद्ध इजरायलको पूर्वसूचक आक्रमण इरानलाई आणविक बम बनाउनबाट रोक्नका लागि गरिएको भनिएको छ । इजरायलसँग आणविक हतियार छन् भन्ने मौन स्वीकृति देखिन्छ । इजरायलले न्युक्लियर नन प्रोलिफेरेसन ट्रिटी (एनपीटी) मा हस्ताक्षर गरेको छैन । यस्तो अवस्थामा इजरायलले इरानमाथि पूर्वसूचक आक्रमण गर्यो ।
अर्कोतर्फ इरानले एनपीटीमा हस्ताक्षर गरेको छ । इरानले आणविक ऊर्जा मात्र उत्पादन गर्ने, तर आणविक हतियारमा कुनै महत्त्वाकांक्षा नभएको दाबी गरेको छ । इरान अन्तर्राष्ट्रिय आणविक ऊर्जा एजेन्सीद्वारा निरन्तर निरीक्षणमा रहेको थियो (इजरायल त्यस्तो निरीक्षणमा छैन) । ऊर्जा एजेन्सीले आणविक प्रविधिको सुरक्षित र शान्तिपूर्ण प्रयोगलाई प्रवर्द्धन गर्न खोज्छ । सन् २०१५ मा इरानसँग चीन, फ्रान्स, जर्मनी, रुस, संयुक्त अधिराज्य, संयुक्त राज्य अमेरिका र युरोपेली संघबीच आणविक सम्झौता भएको थियो । अमेरिकी राष्ट्रपति डोनाल्ड ट्रम्पले आफ्नो पहिलो कार्यकालमा सम्झौता एकतर्फी रूपमा रद्द गरे । हाल एकातिर अमेरिकी राष्ट्रपति ट्रम्पले इरानलाई नयाँ सम्झौतामा हस्ताक्षर गर्न धम्की दिइरहेका छन् र अर्कोतिर इजरायलले इरानविरुद्ध युद्ध गर्दै छ ।
आत्मरक्षाको अधिकार र नरसंहार
इरानले इजरायलविरुद्ध प्रतिआक्रमण गर्दा अमेरिकासहित धेरैजसो पश्चिमी शक्तिहरूले इजरायलको आत्मरक्षाको अधिकारमा जोड दिइरहेका छन् । चीन र रुसले इजरायलविरुद्ध इरानको आत्मरक्षाको अधिकारलाई स्वीकार गरेका छन् । अमेरिका र पश्चिमी युरोपेली देशले इरानविरुद्ध इजरायलको आक्रमणलाई आत्मरक्षाको रूपमा लिन्छन्, इरानको आत्मरक्षा समान अधिकारलाई अनदेखा गर्छन् । यो अन्तर्राष्ट्रिय कानुनको खिल्ली उडाउने सबैभन्दा बेतुक उदाहरण हो । वास्तविक आत्मरक्षा भनेको गैरकानुनी हिंसा वा हानिको खतराबाट तत्काल आफूलाई बचाउन उचित बल प्रयोग गर्नु हो । आत्मरक्षा संयुक्त राष्ट्रसंघको बडापत्रको धारा ५१ अन्तर्गत वैध छ ।
आतंकवाद एक गम्भीर विश्वव्यापी समस्या हो, जसलाई कानुनी माध्यमबाट लड्नुपर्ने हुन्छ भन्ने अन्तर्राष्ट्रिय कानुनी मान्यता छ । अन्तर्राष्ट्रिय कानुनमा आतंकवादविरुद्ध नरसंहारलाई जायज मानिँदैन । युद्धका नियमहरू छन् । युद्धको समयमा अन्तर्राष्ट्रिय मानवीय कानुनअन्तर्गत अस्पताल, धार्मिक भवन, विद्यालय, नागरिक घर र गैरसैन्य स्थल आक्रमण गर्न निषेध गरिएको छ । यसका साथै खाद्य आपूर्ति, पानीको स्रोत र कृषि क्षेत्रजस्ता नागरिकको बाँच्नका लागि अपरिहार्य वस्तुमा आक्रमण गर्न निषेध गरिएको छ ।
राज्यद्वारा बल प्रयोग समानुपातिक हुने अपेक्षा गरिन्छ । अन्तर्राष्ट्रिय कानुनअन्तर्गत आतंकवादविरुद्ध लड्न राज्यलाई कानुनी अधिकार छ, तर नरसंहार गर्ने अधिकार छैन । इजरायल र हमासविरुद्ध अन्तर्राष्ट्रिय अदालत र अन्तर्राष्ट्रिय फौजदारी अदालतमा युद्ध अपराध र नरसंहारका मुद्दाहरू दायर भइरहेका छन् । अन्तर्राष्ट्रिय अदालतले हमासले पनि युद्ध अपराध गरेको र इजरायलले गाजामा सम्भवतः नरसंहार गरेको निष्कर्ष निकालेको छ । इजरायलले यी अदालत र अदालतका न्यायाधीशलाई यहुदीविरोधी (एन्टी सेमेटिक) मान्दछ । अमेरिकाले अन्तर्राष्ट्रिय अदालतका न्यायाधीशविरुद्ध प्रतिबन्ध लगाएको छ ।
कूटनीतिले किन काम गर्दैन ?
जब एक समूहका मानिसको अर्को समूहविरुद्धको अतिवाद तीव्र हुन्छ, त्यस्तो अवस्थामा मानिसहरू एकापसमा घृणा गर्छन् र राज्य प्रमुख वा सरकार प्रमुखले भूगोलका लागि एकअर्कालाई धम्की दिन्छन् वा युद्ध गर्छन् । युद्धको अवस्थामा शान्तिका लागि कुरा गर्नेहरूलाई देशद्रोही भनेर निन्दा गरिन्छ । कूटनीतिले काम नगर्नुको एउटा मुख्य कारण विश्वव्यापी रूपमा समझदार राजनीतिक नेतृत्व र कुशल कूटनीतिज्ञहरूको अभाव हो भन्नु उचित हुन्छ ।
विश्वव्यापी बढ्दो अविश्वास, बढ्दो उग्र राष्ट्रवाद र बहुपक्षीय संस्थाहरूको विघटनका कारण कूटनीति कम प्रभावकारी भएको छ । शक्तिशाली राष्ट्रले प्रायः सहयोगभन्दा आफ्नो स्वार्थलाई प्राथमिकता दिन्छन् । उदीयमान शक्तिहरूले अवस्थित विश्वव्यापी व्यवस्थालाई चुनौती दिन्छन् । द्वन्द्व, गलत सूचना र अधिनायकवादी शासनको उदयले संवाद र शान्तिपूर्ण वार्तालाई कमजोर बनाएको छ । जलवायु परिवर्तन, महामारी र युद्धजस्ता विश्वव्यापी संकटको द्रुत गतिले प्रायः कूटनीतिक समाधानलाई उछिन्छ, जसले गर्दा वार्ता अवरुद्ध हुन्छ र अडानहरू कडा हुन्छन् ।
प्रभावकारी कूटनीति बलियो सम्बन्ध निर्माण, खुला सञ्चार र साझा लक्ष्यहरू अगाडि बढाउन साझा आधार खोज्नमा निर्भर गर्दछ । यसका लागि सहकार्य र सम्झौता गर्ने इच्छासँगै अर्को पक्षको मूल्यमान्यता, संस्कृति र चासोहरूको गहिरो बुझाइ आवश्यक पर्दछ । कूटनीतिज्ञहरूले विश्वास बढाउन, बलियो सम्बन्ध निर्माण गर्न र सकारात्मक परिणामहरू प्राप्त गर्न जटिल अन्तर्राष्ट्रिय मुद्दाहरूमा उद्धार गर्न सक्छन् ।
अन्तर्राष्ट्रिय कानुनको छैन विकल्प
अन्तर्राष्ट्रिय कानुनले न्याय, अधिकार, मर्यादा, सहअस्तित्व र मानवीय मूल्यलाई केन्द्रमा राख्छ । मानिसलाई जोड दिन्छ, केवल भूगोलको नक्सा मात्र होइन । यसले भूराजनीतिक लाभ मात्र होइन, मानव पीडा र मानवअधिकारको सन्दर्भलाई अगाडि ल्याउँछ । यसले युद्धपछिको शान्ति निर्माणलाई मार्गदर्शन गर्न सक्छ, जब युद्धहरू समाप्त हुन्छन् । जब सीमाहरू कोरिन्छन्, पुनः कोरिन्छन्, जनसंख्या सारिन्छ र गुनासोहरू कडा हुन्छन् । अन्तर्राष्ट्रिय कानुनले विवादहरू समाधान गर्न, न्याय पुनःस्थापित गर्न र बदलाको अनन्त चक्रको सट्टा सहअस्तित्वको रूपरेखा प्रदान गर्न सक्छ ।
शान्ति, सुरक्षा र सहयोग कायम राख्न अन्तर्राष्ट्रिय कानुनको महत्त्व हुन्छ । देशहरूबीचको अन्तरक्रिया, शान्तिपूर्ण विवाद समाधान, मानवअधिकारको संरक्षण, व्यापार र वातावरणजस्ता मुद्दालाई नियमन र प्रवर्द्धन गर्न अन्तर्राष्ट्रिय कानुनको अहम् भूमिका हुन्छ । राज्यहरूको सम्बन्ध र आचरणलाई नियन्त्रण गर्ने नियमको विकल्प धम्की र युद्ध हुनै सक्दैन । धम्कीका आधारमा सञ्चालन गरिने अन्तर्राष्ट्रिय व्यापार डकैती हो ।
पूर्वसूचक युद्धले सभ्य राज्यलाई क्रूर र बर्बर बनाउँछ । हिंसा र युद्धले निष्कर्षमा पुर्याउँछ र न्याय दिलाउँछ भन्नु पाशविक चरित्र हो । परिभाषाअनुसार अन्तर्राष्ट्रिय कानुन सभ्य राज्यहरूको आचरणको कानुन हो । यस्तो कानुनलाई प्रभावकारी बनाउन सभ्य राज्य नेतृत्व अपेक्षा गरिन्छ ।"
हाम्रो सिनेमाको रोडम्याप बुझ्न पनि विश्व सिनेमा हेरौँ,"काठमाडौँ अभिनेता महेश त्रिपाठीका सङ्ख्यात्मक हिसाबमा फिचर फिल्म कम छन् । तर जति सिनेमामा उनले अभिनय गरेका छन्, त्यहाँ उनको चरित्रले पृथक् छाप भने जरुर छाडेका छन् । जस्तो कि पछिल्लो समय उनको महत्त्वपूर्ण भूमिका रहेका दुई फिल्म फेरी रेशम फिलिली र लाज् शरणम् ।
फिल्मले समीक्षात्मक हिसाबमा मिश्रित प्रतिक्रिया पाए पनि महेशको अभिनयको तारिफ भने प्रशस्तै भए । महेशको मुख्य भूमिका रहेको फिल्म हल्काराबाट त उनले अमेरिकाको प्रतिष्ठित ह्युस्टन फिल्म फेस्टिभलमा उत्कृष्ट अभिनेताको अवार्ड नै जिते । उनै महेशसँग ईकान्तिपुरको नियमित स्तम्भ पाँच प्रश्नका लागि गरिएको कुराकानीको सम्पादित अंश यहाँ प्रस्तुत गरिएको छ ।
तपाईँलाई लामो समयसम्म प्रभाव पारेको फिल्म ?
मलाई लामो समयसम्म प्रभाव पारेको इरानी फिल्म द फादर हो । यो माजिद माजिदीले निर्देशन गर्नुभएको हो । यो फिल्म हेरिरहँदा सिनेमाले यस्तो कथा पनि भन्छ भन्ने लागिरह्यो । जुन दिन मैले यो फिल्म हेरेँ । त्यसपछि अन्य देशका फिल्महरू हेर्न पनि बाटो खुल्यो । मलाई यो सिनेमाले सिनेमालाई हेर्ने दृष्टिकोण फराकिलो पारिदियो ।
तपाईँलाई मन परेका नेपाली फिल्म ?
मलाई मन परेका नेपाली फिल्महरूमा नुमाफुङ, डाइङ क्यान्डल, साँघुरो, बुलबुल, ह्वाइट सन लगायत थुप्रै छन् । यसरी नाम लिइरहँदा कति राम्रा फिल्महरू छुट्छन् र अन्याय हुन्छ । नेपालमा उसै त राम्रा फिल्म थोरै छन् । तिनै राम्रा फिल्महरूको नाम छुट्यो भने नरमाइलो हुन्छ । त्यस कारण नेपालमा गन्न मिल्ने जति फिल्म छन् ती सबै प्रिय लाग्छन् ।
मलाई मन पर्नेमध्ये सबैभन्दा फर्स्टमा पर्ने नुमाफुङ हो । किनकि यो फिल्म ५०को दशकमा सुटिङ भएको फिल्म हो । त्यति बेला नेपाली सिनेमाहरू एक किसिमका हुन्थे । तर यसले यति पृथक् कथा नेपाली फिल्म क्षेत्रमा पस्कियो । यो फिल्मले नेपाली फिल्मको परिभाषा बदल्यो । त्यस कारण सिनेमाको कथा यस्तो पनि हुनसक्छ भनेर मेरो मानसपटलमा गहिरो छाप छाडेको थियो ।
क्रमशः नाम लिएका सिनेमाहरूले पनि नेपाली फिल्म क्षेत्रमा पृथक् इमेज बनाएका छन् । कथा भन्ने शैली, मेकरको अप्रोचले गर्दा पनि सिनेमाहरू मेरो मानसपटलमा अजम्बरी रहिरहेका छन् ।
तपाईँलाई मन परेका विदेशी फिल्म ?
मैले पहिलो विदेशी फिल्म हेरेको भनेको हलिउड फिल्म हो । अंग्रेजी फिल्महरूमा मलाई प्रभाव पार्ने सिनेमा भन्दा पनि कलाकार टम ह्याङ्क्स हो । त्यसपछि मैले जब बल्ल एक्स्प्लोर गर्न थालेँ त्यसपछि मार्लोन ब्रान्डो, अल पाचिनो लगायतका कलाकार हुन् । त्यसपछि मलाई इरानी फिल्महरू हो ।
नेपाली फिल्मको सकारात्मक र सुधार गर्नुपर्ने पक्ष ?
नेपाली सिनेमाले अहिले राम्रो गरिरहेको छ । यसरी हेर्ने हो भने सकारात्मक तरिकाले गइरहेको छ । हामीले हाम्रो सिनेमामा आफ्नै पहिचान बनाउनुपर्छ जस्तो लाग्छ । हाम्रो युनिक पहिचान सिनेमाको माध्यमबाट बनायौँ भने हाम्रो सिनेमा प्राविधिक रूपमा जति कमजोर भए पनि विश्वस्तरमा बलियो हुनसक्छ । जस्तो कि इरानी सिनेमाहरू नै हेरौँ । प्राविधिक रूपमा धेरै एक्स्प्लोर गरिएको हुन्न । तर त्यहाँका सिनेमालाई विश्वमै अप्रिसियट गरिएका हुन्छन् । हामी कोरियन ड्रामा धेरै हेर्छौँ । त्यो आफैँमा बलियो भएकाले हो । साउथ सिनेमा हेर्छौ । त्यसको आफ्नै पहिचान भएका कारण हो । हाम्रो सिनेमाको पनि आफ्नो पहिचान भइदिएदेखि गज्जब हुन्थ्यो ।
नयाँ पुस्तालाई फिल्म र पुस्तक सिफारिस ?
यो संसारलाई अवलोकन गर्न सहज बनाइदिने माध्यम भनेको पुस्तक हो । पुस्तकले हामीलाई विभिन्न ठाउँको जीवनसँग साक्षात्कार गराउँछ । एकदमै शक्तिशाली हतियार हो जस्तो लाग्छ पुस्तक । जस्तो पढ्नुस् तर पुस्तकचाहिँ पढ्नुस् भन्न चाहन्छु । मलाई पनि पढ्न रहन लाग्छ । अपकमिङ एक्टरहरूलाई पुस्तक पढ्न एकदम सिफारिस गर्छु । सिनेमाको कुरामा चाहिँ हामीले ग्लोबल सिनेमाहरू हेर्नुपर्छ । सिनेमा हेर्ने मात्र हैन त्यसको इतिहास पनि बुझ्नुपर्छ । सिनेमा कुन बाटोमा छ, जहाँका सिनेमाको पनि आफ्नो इतिहास छ । ती सिनेमाहरू कुन अवस्थाबाट यो अवस्थामा आएका रहेछन् त ? हाम्रो नेपाली सिनेमा पनि कुन बाटोबाट जाँदा कहाँ पुग्ला त भनेर रोडम्याप क्लियर हुनका लागि पनि ग्लोबल सिनेमा हेर्नुपर्छ ।"
आज देश दुनियाँमा के के भयो ?,"काठमाडौँ ११ महिनाको व्यापार घाटा १४ खर्ब रुपैयाँ, ६१ केजी अवैध सुन तस्करी प्रकरणका फरार आरोपित अमला रोक्का पक्राउ, नागार्जुन नगरपालिकाका निलम्बित मेयर सम्पत्ति शुद्धीकरण मुद्दामा दोषी ठहर, काठमाडौंको कलंकीकोटेश्वर खण्डमा नवनिर्मित ग्वार्को ओभरपास उद्घाटन, एसिया कप छनोट खेल्ने महिला टिमको घोषणादेखि इजरायली आक्रमणमा इरानको न्युक्लियर सेन्टरमा क्षतिसम्मका खबर आज चर्चामा रहे ।
०००
चालु आर्थिक वर्षको ११ महिनामा १३ खर्ब ९७ अर्ब २२ करोड ७३ लाख रुपैयाँ व्यापार घाटा भएको छ । जुन गत आर्थिक वर्षको सोही अवधिको तुलनामा ६३० प्रतिशतले बढी रहेको भन्सार विभागले जनाएको छ ।
०००
सुन तस्करी मुद्दामा फरार रहेकी रोल्पाकी अमला रोक्का पक्राउ परेकी छिन् । तिब्बती मूलका बेल्जियन नागरिक दावा छिरिङकी पत्नीसमेत रहेकी रोक्कालाई प्रहरीको केन्द्रीय अनुसन्धान ब्युरोले पक्राउ गरेको हो । उनी टोखाबाट पक्राउ परेकी हुन् ।
०००
प्रधानमन्त्री केपी शर्मा ओली शुक्रबार काठमाडौं चक्रपथको कलंकीकोटेश्वर खण्डमा नवनिर्मित ग्वार्को ओभर पासको उद्घाटन गरेका छन् । उपत्यकाको निकै व्यस्त सडकका रूपमा रहेको ललितपुरस्थित ग्वार्को चोकमा ओभर पास निर्माणले हालै मात्र पूर्णता पाएको छ ।
०००
अन्तर्राष्ट्रिय परमाणु ऊर्जा एजेन्सी (आईएईए)का अनुसार इजरायली आक्रमणमा इरानको खोन्डब हेभी वाटर रिसर्च सेन्टरका कैयौं संरचना क्षतिग्रस्त बनेका छन् । यसमा डिस्टिलेशनको काम हुने युनिटको संरचना पनि ध्वस्त भएको बताइएको छ । एजेन्सीले एक्समा एक पोस्ट गर्दै यसको जानकारी गराएको हो ।
०००
नेपाली राष्ट्रिय महिला टिमका मुख्य प्रशिक्षक प्याट्रिक डे वाइल्डले शुक्रबार एसिया कप छनोट खेल्ने २३ सदस्यीय टिमको घोषणा गरेका छन् । उज्वेकिस्तानमा हुने छनोटमा नेपालले लाओस, श्रीलंका र घरेलु टिमको सामना गर्दैछ ।"
तेस्रो विश्वयुद्धको रिहर्सल : इजरायलइरान द्वन्द्वमा प्रविधिको शक्ति,"राजनीतिको रथ जतिबेला जता पनि घुम्न सक्छ । मध्यपूर्वमा जारी इजरायल र इरानबीचको युद्ध त्यस्तै एउटा उदाहरण बनेको छ । कुनै बेला साख्खै सम्बन्ध भएका यी मुलुक अहिले युद्धमा होमिएका छन् । इजरायल र इरानबीच साझा सीमा छैन तर एक अर्काको आकाशमा मिसाइल र ड्रोन हानाहानको अवस्था छ ।
इजरायलले मिसाइलसँगै आफ्नो लडाकु विमान अन्य मुलुकको आकाश हुँदै इरानभित्रै पुगेर क्षेप्यास्त्र प्रहार गरेको छ । इरानले छिमेकी मुलुकका आकाश हुँदै मिसाइल तथा ड्रोन इजरायलमा प्रहार गरेको छ ।
कुनै बेला इरानले नै इजरायललाई राष्ट्रको मान्यता दिने दोस्रो मुस्लिम बाहुल मुलुक थियो । अमेरिकी र बेलायतसँग उसको राम्रो सम्बन्ध थियो । इरानी क्रान्तिपछि इस्लामिक स्टेटको घोषणापछि इरानले इजरायललाई राष्ट्रको रूपमा मान्यता दिएको छैन । इजरायलले पनि इरानलाई मध्यपूर्वमा अशान्ति फैलाउने शक्तिको रूपमा इरानलाई देख्छ । जारी इजरायलइरान युद्ध तेस्रो विश्व युद्धको रिहर्सल जस्तो देखिन्छ ।
आणविक हतियारबाहेक युद्धमा प्रयोग हुने धेरै प्रविधि तथा हतियारहरू प्रयोग भएका छन् । पहिलो र दोस्रो विश्व युद्धमा जसरी सैनिकहरू एकअर्काको देशका सिमामा हात हालाहाल गरेर, बन्दुक पड्काउँदै भिडेका छैनन् । यो युद्ध ब्यालेस्टिक र क्रुज मिसाइल, ड्रोन तथा रकेट लन्चर, उच्च गतिका नयाँ पुस्ताका लडाकु विमान र त्यसमा लाग्ने मिसाइल, सुसज्जित प्रतिरक्षा प्रणाली र तीनमा प्रयोग हुने क्षेप्यास्त्रहरू देख्न सकिन्छ । बढी लक्षित संरचना ध्वस्त बनाएर घुँडा टेकाउने रणनीतिमा केन्द्रित छ यो युद्ध ।
इजरायल र इरानबीचको सीमा १२ सय देखि १५ सय किलोमिटरको दूरीमा पर्छ । जेरूसेलम र तेहरानबीचको दूरी १८ सय ५० किलोमिटर छ । तर, यिनले अहिले प्रहार गरिरेहका क्षेप्यास्त्र जोर्डन र इराकी आकाश हुँदै जान्छन् । कहिले सिरियाको आकाश पनि प्रयोग भइरहेको छ ।
यो युद्धमा इजरायलले अमेरिकामा निर्मित एफ सेरिजका लडाकु विमान र त्यसबाट मार हान्न सक्ने क्षेप्यास्त्र प्रयोग गरिरहेको छ । यस्तै इरानले ब्यालेस्टिक र क्रुज मिसाइलसहित ड्रोन हमला गरेको छ । दुवै मुलुकले ती क्षेप्यास्त्र हमलाबाट बच्नका लागि प्रतिरक्षा प्रणाली पनि बनाएका छन् । जहाँ जमिनमा क्षेप्यास्त्र खस्नुअघि नै आकाशमै प्रतिरक्षा प्रणालीमा जडित मिसाइल नष्ट गरिदिन्छ । इजरायलको आइरन डोम प्रतिरक्षा प्रणाली कै कारण कम मात्रामा इरानी मिसाइलहरू इजरायली भूमिका खसेका छन् ।
ब्यालेस्टिक मिसाइल १२ मिनेटभित्रमा, क्रुज मिसाइल दुई घन्टा, ड्रोनहरू घन्टौं लगाएर पुग्छन् । भूगोल र सैनिकको संख्या हिसाबले इरान इजरायलभन्दा ठूलो देखिन्छ । प्रविधिले सुसज्जित इजरायलले इरानी आकाशमा आफ्नो दबदबा बनाएको छ । यो युद्धमा धेरै क्षति इरानलाई भएको छ । संरचना र सर्वसाधारणको क्षति बढी इरानलाई भएको छ ।
पछिल्लो युद्धको सुरूवात इरानका आणविक कार्यक्रमसँग जोडिएको छ । इरानको आणविक कार्यक्रमले खतरा उत्पन्न गराएको भन्दै इजरायलले इरानका केही आणविक भट्टी केन्द्र र परमाणु वैज्ञानिकहरूलाई लक्षित गरेर आक्रमण गरेपछि दुवै युद्धमा होमिएका हुन् ।
इरानका युरेनियम प्रशोधन केन्द्रहरू ध्वस्त पारेर मात्रै आफ्नो मुलुक सुरक्षित रहने इजरायलका प्रधानमन्त्री बेन्यामिन नेतान्याहुले बताउँदै आएका छन् । अन्तर्राष्ट्रिय आणविक ऊर्जा केन्द्रले हालै सार्वजनिक गरेको प्रतिवेदनमा इरानले आणविक सम्झौता उल्लंघन गर्दै प्रशोधित युरेनियमको मात्रा ६६ प्रतिशत पुर्याएको सार्वजनिक भएपछि इजरायलले आक्रमण थालेको देखिन्छ ।
पछिल्ला दिनहरूमा भने इरानको फोर्दोमा रहेको युरेनियम प्रशोधन केन्द्रलाई ध्वस्त बनाएमात्रै युद्ध रोकिने इजरायलले बताउँदै आएको छ । यो युरेनियम प्रशोधन केन्द्र पहाडी इलाकाभित्र निर्मित एक भूमिगत आणविक केन्द्र हो । यो जमिनदेखि करिब ९१ मिटरभित्र गहिराइमा निर्माण गरिएको छ । यो केन्द्रलाई इरान र रुसी प्रतिरक्षा प्रणालीले सुरक्षा दिएका छन् ।
फोर्दो केन्द्रमा युरेनियम प्रशोधन ६६ प्रतिशत पुगेको सार्वजनिक भएको थियो । इजरायलले इरानका नतान्ज र इस्फाहानमा रहेका आणविक केन्द्रहरूमा पनि आक्रमण गरेको छ । त्यहाँ के कस्तो क्षति भएको भन्ने सन्दर्भमा विस्तृत विवरण आइसकेको छैन । यद्यपि रेडियोधर्मी विकिरणहरू नभेटिएको बताइएको छ ।
इरानको फोर्दो आणविक केन्द्रले ६० प्रतिशतसम्मको प्रशोधित युरेनियम निकालेको अन्तर्राष्ट्रिय परमाणु ऊर्जा निकाय (आईएईए)ले रिपोर्ट सार्वजनिक गरेको थियो । प्राकृतिक रूपमा युरेनियममा यू२३८ र यू२३५का आइसोटप्स पाइन्छन् । जसमा यू२३८ को मात्रा ९९२७ प्रतिशत र यू२३५को मात्रा ०२७ प्रतिशत मात्रै हुन्छ । यू२३८मा ९२ वटा प्रोटन र १४६ वटा न्युट्रोन हुन्छ । यू२३५मा ९२ वटा प्रोटन र १४३ वटा न्युट्रोन हुन्छ ।
बाँकी रहेको ००१ प्रतिशतमा अन्य आइसोटप्स हुन्छन् । युरेनियम प्रशोधन केन्द्रहरूमा चाहिँ युरेनियममा भएका आइसोटप्सको मात्रा परिवर्तन गरेर यू२३५ को मात्रा बढाउने हो । प्रशोधन गर्दा यू२३५ को मात्रा ९० प्रतिशतभन्दा बढी पुर्याइन्छ जुन आणविक हतियार बनाउन योग्य हुन्छ ।
फ्रान्सका तत्कालीन राष्ट्रपति र बेलायतका प्रधानमन्त्रीलाई साक्षी राखेर सन् २००९ को जी२० सम्मेलनमा अमेरिकाका तत्कालीन राष्ट्रपति बाराक ओबमाले इरानको फोर्दो परमाणु केन्द्रका बारेमा विश्व समुदायलाई जानकारी दिएका थिए । फोर्दोमा उच्च गुणस्तरको प्रशोधित युरेनियमको मात्रा बढ्दै गएको र वार्षिक २ वटा परमाणु हतियार उत्पादन गर्ने इरानी योजना रहेको इजरायलले सन् २०१८मा दाबी गरेको थियो । केन्द्रमा २७ सय वटा सेन्ट्रीफ्युज रहेको अनुमान छ । सेन्ट्रिफ्युज प्रतिक्रिया गराएर प्राकृतिक रूपमा पाइने युरेनियमबाट प्रशोधित युरेनियम निकालिने गरिन्छ ।
२०१५ मा स्वीटजरल्यान्डमा इरानको परमाणु कार्यक्रम रोक्ने सम्बन्धमा शक्तिराष्ट्रहरुसँग इरान सम्झौता गरेर इरानमाथि लगाइएका प्रतिबन्ध फुकुवा पनि गरिएको थियो । तर इरानीले आफ्नो परमाणु कार्यक्रम नरोकेपछि इजरायल क्रुद्ध बन्दै आएको छ ।
हाल जमिनमुनि पुगेर बंकरलाई पनि ध्वस्त बनाउन सक्ने हतियार अमेरिकासँग मात्रै छ । त्यो हो जीबीयू५७एबी म्यासिभ अर्डिनेन्स पेनिट्रेटर (एमओपी) बम । अहिलेको युद्धमा यही बमको चर्चा छ । यो बमले जमिनदेखि भित्र ६०६१ मिटरसम्मको सुरङमा पसेर विस्फोट हुने क्षमता राख्छ । ६ मिटर लम्बाइ रहेको यसको तौल १३ हजार ६ सय केजी छ । यसको विशेषता नै बंकर र सुरङभित्र पसेर २ सय फिटभित्रसम्म मार हान्न सक्नु हो । आणविक हतियारलाई बिर्सने हो भने यो बम संसारकै सबैभन्दा बढी शक्तिशाली बमका रूपमा लिन सकिन्छ ।
एमओपी बनाउनुअघि अमेरिकाले यस्तै किसिमको अर्को बम बनाएको थियो । जसलाई सबै बमको आमा पनि भनियो, म्यासिभ अर्डिनेन्स एयर ब्लास्ट (एमओएबी) । यो बमले जमिनको सतहमाथि धरै नै क्षति गराउन सक्छ । यसको प्रयोग अमेरिकाले विभिन्न ठाउँमा गरिसकेको छ । एमओएबी बमको पहिलो पटक सफल परीक्षण अमेरिकाले इराक युद्धका बेला सन् २००३ मा भएको थियो । यो बमको प्रयोगचाहिँ सन् २०१७ मा अफगानस्तानको एचिन जिल्लामा इस्लामिक स्टेटका लडाकुहरूले प्रयोग गर्ने टनेल नष्ट पार्न प्रयोग गरेको थियो ।
एमओएबी ३० फिट उचाइ भएको ९ हजार ८ सय केजीको बम हो । यो बमलाई एमसी१३० विमानबाट पनि खसाल्न सकिन्छ । एउटा बनाउन करिब १६ मिलियन अमेरिकी डलर खर्च लागेको अनुमान छ । जीबीयू५७एबी चाँही अमेरिकाको बी२ स्पिरिट बमवर्षक विमानले मात्रै बोकेर तोकिएको ठाउँमा खसाल्ने क्षमता राख्छ । जीपीएस गाइडेड यो बम बोक्ने विमान नर्थरोप ग्रुमान कर्पोरेसनले निर्माण गरेको हो । यो कम्पनीले अन्तरिक्ष र रक्षा प्रणालीसँग सम्बन्धित यान तथा उपकरण निर्माण गर्छ ।
संसारकै सबैभन्दा शक्तिशाली मानिएको नासाको जेम्स वेब स्पेस टेलिस्कोपको निर्माण पनि यही कम्पनीले गरेको हो । बी२ स्पिरिट बमवर्षक विमान निर्माण गर्न ११५७ बिलियन अमेरिकी डलर खर्च भएको अमेरिकी एयर फोर्स वानले जनाएको छ । एयर फोर्सको आधिकारिक वेबसाइटका अनुसार कम्पनीले यस्ता विमान अमेरिकासँग २१ वटा छन् । एक पटकमा यो विमानले २ वटासम्म जीबीयू५७ एबी सेरिजका बम बोकेर मार हान्न सक्छ ।
बी२ बम्बरको पछिल्लो प्रयोग गत वर्ष यमनका हुथी विद्रोहीहरूलाई लक्षित गरिएको थियो । निकै नै महँगो मूल्यमा तयार गरेर निर्माण गरिएको यो विमान अमेरिकाले खास मिसनका लागि मात्रै प्रयोग गर्छ । यो बम वर्षक विमान अन्य बमहरू बोक्नका लागि प्रयोग हुन्छ । विशेष क्षमता र सजिलैसँग डिटेक्ट गर्न मुस्किल हुने भएकाले यो बम वर्षक विमानलाई स्टिल्थ बम्बरको रुपमा चिनिन्छ ।
फोर्दो आणविक भट्टी केन्द्रलाई ध्वस्त पार्ने सक्ने एमओपी सेरिजको जीबीयू५७एबी बमको तौल १३ हजार ६ सय केजी छ । जहाँ विस्फोटक पदार्थ २ हजार ७ सय केजी मात्रै रहेको छ । यो २० फिट लम्बाई र ८० सेन्टिमिटर चौडा भएको बम हो जसलाई बी२ स्पिरिट बमवर्षक विमानमार्फत् मात्रै प्रयोग गर्न सकिने अमेरिकी रक्षा मन्त्रालयले निकालेको एमओपी कार्यक्रमको प्रतिवेदनमा उल्लेख छ ।
अमेरिकी कम्पनी बोइङले निर्माण गरेको यो बमको पहिलो परीक्षण सन् २०१२मा भएको थियो । जमिनमुनि पूर्ण रूपमा सुरक्षित बनाएर निर्माण गरिएको यो केन्द्रलाई ध्वस्त पार्न त्यति सजिलो नरहेको पनि बताइएको छ । बेलायतको थिंक ट्यांक रोयल युनाइटेड सर्भिस इन्स्टिच्युटले एमओपी बमले फोर्दो केन्द्रलाई पहिलो आक्रमणमा नपुग्ने भएकाले पटकपटकको आक्रमणले मात्रै हुने बताएको छ ।
यो युद्धमा अमेरिका पूर्ण रूपमा संलग्न भए इरानले अमेरिकी सैन्य इलाकाहरूमा आक्रमण गर्ने धम्की दिएको छ । प्राकृतिक ग्यास र तेलमा धनी इरानमा सिया मुसलमानको बाहुल्यता रहेको छ । मध्य पूर्वमा ग्यास र तेलको भण्डारण र उत्खनन् सुरु भएपछि इरानको अर्थतन्त्रले गति लिन थालेको मानिन्छ । विश्वका २० प्रतिशत उत्पादित तेल इरानको दक्षिणी क्षेत्रमा पर्ने स्ट्रेट अफ हरमुज हुँदै जान्छ । जुन पर्सियन र ओमनको खाडी नजिक छ । यो क्षेत्र इरानको नियन्त्रणमा छ । जसका कारण पनि बेला बेला युद्ध हुने गर्छ ।
सम्बन्धित लेखहरू"
ट्वान्टी२० विश्वकप लक्ष्यमा नेपाल,"ग्लास्गो, स्कटल्यान्ड नेदरल्यान्ड्सविरुद्ध सोमबार ग्लास्गोमा भएको तीनदेशीय ट्वान्टी२० शृंखलाको खेललाई नेपालका प्रशिक्षक स्टुवार्ट ल चार खेल खेलेको बताउँछन् । पहिलो ट्वान्टी२० खेल, जहाँ दुवै टोलीले समान १ सय ५२ रन बनाए । त्यसपछिका तीन सुपर ओभर । यो तीनलाई उनी फरक तीन खेलको रूपमा व्याख्या गर्छन् ।
त्यसको भोलिपल्टै अर्थात मंगलबार घरेलु टोली स्कटल्यान्डविरुद्धको खेलमा केवल ९८ रनको विजय लक्ष्य पायो । तर, त्यसलाई पूरा गर्न पनि नेपालले निकै मिहिनेत गर्नुपरेको थियो । अन्तिम बल अघि मात्र विजय लक्ष्य पूरा गरेको थियो । स्कटल्यान्ड भ्रमणभरि नेपालले खेलेका अधिकांश खेल अन्तिम ओभरमा पुगेर मात्र निर्णय आएको छ ।
नेपालमा टेलिभिजनमा खेल हेरिरहेकाहरू फेरि यो खेल हेर्न नचाहनेमा निश्चित छ, किनभने यसले हृदयघात निम्त्याउने छ, सधैंभरि यसरी खेलेर पनि हुँदैन, स्कटल्यान्डसँग मंगलबारको खेलपछि प्रशिक्षक लले भनेका थिए । स्कटल्यान्ड आएयता नेपाली टोलीलाई अन्तिम ओभर र अन्तिम बलसम्म पुगेर नतिजा निकाल्ने बानी नै परिसकेको छ । यसले समर्थकलाई पूर्ण मनोरञ्जन दिए पनि उकुसमुकुस नै बनाएको छ ।
नेपाल र नेदरल्यान्ड्सबीचको खेलपछि स्कटल्यान्डका अलराउन्डर मार्क वाटले एक्समा लेखेका थिए, के नेपालले अहिलेसम्म कहिल्यै साधारण क्रिकेट खेलेको छ ? डन्डीमा नेपालले स्कटल्यान्डविरुद्ध २ सय ९७ रनको लक्ष्य अन्तिम बलमा पछ्याउँदा स्पिनर वाटले नै अन्तिम ओभर बलिङ गरेका थिए । स्कोर बराबर भएपछिको अन्तिम बलमा वाटले नै वाइड फाल्दा नेपालले स्कटल्यान्डमा पहिलो खेलमै सफलता पाएको थियो ।
दर्शकको उत्साह उत्कर्षमा पुगे पनि नेपाली टोलीको प्लेयर बक्स अचेल शान्त देखिन्छ । पछिल्ला ४० वर्षमा म धेरै सफल टोलीसँग जोडिँदै आएको छु, एउटा कुरा के सत्य हो भने यदि तपार्इं शान्त भएर बस्नुहुन्छ भने दबाबका बेलामा सही निर्णय गर्न सक्नुहुन्छ, यसअघि बंगलादेश, वेस्ट इन्डिज, श्रीलंका, अफगानिस्तान र अमेरिकी टोलीमा विभिन्न भूमिकामा रहेका प्रशिक्षक ल नेपाली क्रिकेट टोलीलाई ह्याप्पी ड्रेसिङ रुम बाट शान्त ड्रेसिङ रुम मा परिवर्तन गरिरहेका छन् । कोठाभित्र हुने टिम मिटिङहरूलाई उनले मैदानमै लगेर गर्ने गरेका छन् ।
स्कटल्यान्डमा भइरहेको तीनदेशीय ट्वान्टी२० प्रतियोगितालाई नेपालले अक्टोबरमा ओमानमा हुने एसियाइस्ट एसिया प्यासिफिक क्षेत्रको विश्वकप छनोटको तयारीका रूपमा लिएको छ । तर प्रदर्शन, विशेष गरी स्कटल्यान्डसँगको खेलमा त्यसअनुरुप हुन नसकेपछि उनको चिन्ता बढ्नु स्वाभाविक नै थियो । ओपनिङ ब्याटिङ चल्न सकेको छैन ।
उनी भन्छन्, विश्वकपलगायतको उच्च प्रतियोगितामा खेल्ने हो भने यो विषयलाई सम्बोधन गर्दै प्रत्येक पटक राम्रो गर्दै जानुपर्ने हुन्छ, तर सधैं भाग्यले साथ दिँदैन, नेपाली टोलीको प्रशिक्षकका रूपमा स्कटल्यान्ड भ्रमण उनको पहिलो प्रतियोगिता हो । डन्डीमा विश्वकप लिग२ को स्कटल्यान्ड र नेदरल्यान्ड्सविरुद्धको ४ खेलमा नेपालले ३ मा जित हात पारेको थियो ।
उनी स्कटल्यान्ड भ्रमणबारे अहिलेसम्मको यात्रालाई अत्यधिक सफल मान्छन् । नेपाली टोली यहाँ खासै ठूलो उद्देश्य लिएर आएको थिएन, खेलाडीहरूले अहिलेसम्म राम्रै गर्दै आएका छन्, स्टुवार्ट लले भने, खेलाडीहरूले राम्रो खेल्ने हो भने उनीहरूलाई कदर गर्नुपर्छ । क्रिकेट प्रदर्शनमा आधारित खेल हो । खेलाडीहरूले अहिलेसम्म असाधारण खेल्दै आएका छन् । डन्डीमा लिग २ को तेस्रो खेलमा प्रमुख खेलाडीद्वय तीव्र गतिका बलिङ अलराउन्डर सोमपाल कामी र गुलशन झा घाइते भए पनि नेपालले ग्लास्गोको पहिलो दुई खेलमा राम्रो बलिङ गरिरहेको थियो । नेदरल्यान्ड्ससँगको पहिलो खेलमा राम्रो गरेका नन्दन यादव पनि घाइते भए । उक्त खेलमा नन्दन, करण केसी र रुपेश सिंहले नेपालको तीव्र गतिको बलिङ मोर्चा सम्हालेका थिए ।
तर स्कटल्यान्डसँगको दोस्रो खेलमा रुपेश नेपाली टोलीमै रहे पनि बलिङ गरेका थिएनन् । सो खेलमा तीव्र गतिको बलिङ जिम्मेवारी करण एक्लैले निभाउँदै सुरुको २ विकेट लिए, बाँकी चार बलरहरू सबै स्पिनर थिए । दीपेन्द्रसिंह ऐरी, ललित राजवंशी, सन्दीप लामिछाने र कुशल भुर्तेल स्पिनरको भूमिकामा झनै प्रभावकारी बनेका थिए ।
बेलायतको विकेट कन्डिसन सिम बलरका लागि धेरै प्रभावकारी हुन्छ, सिम बलरहरू टिमका लागि महत्त्वपूर्ण हुन्छन्, यसले टिमलाई एउटा लय देखाउँछ, करणले भने, नेपालमा स्पिनरहरू बढी महत्त्वपूर्ण हुन्छन् । उनीहरूले विकेट पाउने सम्भावना पनि बढी हुन्छ । यहाँ बल स्विङ राम्रो हुन्छ । त्यसैले मलाई यस्तो कन्डिसन र विकेट सुहाउँछ । फास्ट बलर भए पनि कति प्रभावकारी हुन्छ भने त्यो बल फालेपछि मात्र थाहा हुन्छ, तर कन्डिसनको प्रयोग कसरी गर्ने भन्ने त्यो चाहिँ आफ्नै हातमा हुन्छ ।
स्कटल्यान्डको खेलबाट करण ट्वान्टी२० अन्तराष्ट्रियमा १ सय विकेट पूरा गर्ने नेपालको दोस्रो बलर बनेका थिए । अन्य तीन तीब्र बलरको अनुपस्थितिमा करणमाथि जिम्मेवारी झन बढी हुनेछ । ओमानमा ट्वान्टी२० विश्वकप छनोट खेल्नुअघि नेपाली टोली अस्ट्रेलिया गएर त्यहाँको स्थानीय टोलीसँग खेल्ने कार्यक्रम छ । ओमानको विश्वकप छनोटको ठीक एक साताअगाडि नेपालले यूएईको शारजहाँमा वेस्ट इन्डिजसँग तीन ट्वान्टी२० खेलको शृंखला खेल्ने छ । पूर्ण राष्ट्रविरुद्ध पहिलो पटक खेल्ने लागेको शृंखलाले नेपालका लागि निकै ठूलो महत्व बोक्ने प्रशिक्षक ल बताउँछन् ।
वेस्ट इन्डिज दुई पटक ट्वान्टी२० विश्वकप च्याम्पियन हो, शारीरिक हिसाबमा उनीहरू निकै बलिया छन्, मैले उनीहरूलाई प्रशिक्षण पनि दिइसकेको छु, उनी भन्छन्, अब फेरि म उनीहरूलाई हेर्नेछु । उनी २०१८१९ मा वेस्ट इन्डिजको मुख्य प्रशिक्षक थिए ।
नेपालले यसअघि २०१४ र २०२४ मा गरी दुई पटक ट्वान्टी२० विश्वकप खेलिसकेको छ । नेपालले गत वर्ष १० वर्षपछि ट्वान्टी२० विश्वकपमा पुनरागमन गर्दा ल घरेलु टोली अमेरिकाको प्रशिक्षक थिए । पाकिस्तानलाई सुपर ओभरमा पराजित गर्दै अमेरिका ट्वान्टी२० विश्वकपको दोस्रो चरणमा पुगेको थियो, जसका कारण अहिले अमेरिकाले छनोट चरण खेल्नुपरेको छैन ।
नेपाल भने ओमानमा साढे ३ महिनापछि हुने ट्वान्टी२० विश्वकपको तयारीमा जुटिसकेको छ । एसोसिएट क्षेत्रको विश्वकप छनोट खेलहरूमा निकै चर्को प्रतिस्पर्धा हुने गरेका बताउँदै ल भन्छन्, शान्त भएर आफ्नो भूमिका बुझेर खेल्ने हो भने हामी निश्चय पनि ट्वान्टी२० विश्वकपमा छनोट हुनेछौं ।"
आज देश दुनियाँमा के के भयो ?,"काठमाडौँ कांग्रेस नेता आलमलाई सफाइ दिने न्यायाधीशमाथि छानबिन सुरु, संसद्मा रास्वपाको अवरोध, राप्रपाको बहिष्कार, बैठकमै सांसदले च्याते बजेट पुस्तिका, पत्रकार पाठकलाई पक्राउ नगर्न अन्तरिम आदेश, समाचार हटाउन दिइएको आदेश खारेज, इजरायली अस्पतालमा इरानले गर्यो आक्रमणदेखि सोह्र वर्षमुनिको राष्ट्रिय क्रिकेट टोली घोषणासम्मका खबर आज चर्चामा रहे ।
०००
बम विस्फोट भएको प्रमाण मेटाउन घाइतेलाई जिउँदै इँटाभट्टामा फालेको कसुरमा जिल्ला अदालत रौतहटले पूर्वमन्त्री मोहम्मद आफताब आलमलगायतलाई दिएको जन्मकैदको फैसलालाई उल्ट्याउने न्यायाधीशहरु खुसीप्रसाद थारु र अर्जुन महर्जनमाथि छानबिन सुरु भएको छ । परिषद् स्रोतका अनुसार न्यायाधीशद्वयलाई बिहीबारदेखि इजलासमा बस्नबाट रोक लगाउँदै उनीहरुलाई सर्वोच्चमा हाजिर हुन बोलाइएको हो ।
०००
प्रतिनिधिसभा बैठकमा प्रतिपक्षी दलहरू रास्वपा र राप्रपाले विरोध जारी राखेका छन् । भिजिट भिसाको आवरणमा हुने गरेको मानव तस्करी प्रकरणमा गृहमन्त्री रमेश लेखकको राजीनामा र उच्चस्तरीय छानबिन आयोगको माग गर्दै उनीहरूले संसद्मा विरोध जारी राखेका हुन् । त्यसैगरी आज बिहीबार प्रतिनिधिसभा बैठकमै सांसद अम्मरबहादुर थापाले बजेट पुस्तिका च्यातेका छन् । नेकपा एसका सांसद थापाले भौतिक पूर्वाधार तथा यातायात मन्त्रालयको विनियोजन पुस्तक च्यातेका हुन् ।
०००
पत्रकार दिलभूषण पाठकविरुद्ध जारी अल्पकालीन अन्तरिम आदेशलाई पाटन उच्च अदालतले निरन्तरता दिएको छ । न्यायाधीशद्वय टंकप्रसाद गुरुङ र टीकाराम आचार्यको संयुक्त इजलासले उक्त आदेश दिएको हो । नेपाल धितोपत्र बोर्डका अध्यक्ष सन्तोषनारायण श्रेष्ठले नेपालखबर डटकम र विजमाण्डु डटकमविरुद्ध दायर गरेको निषेधाज्ञाको निवेदन पनि काठमाडौँ जिल्ला अदालतले खारेज गरिदिएको छ । न्यायाधीश श्यामविहारी मौर्यको इजलासले निषेधाज्ञाको निवेदन खारेज गरेको हो ।
०००
इरानले इजरायली अस्पतालमा मिसाइल आक्रमण गरेको छ । इजरायली सेनाका अनुसार अस्पतालमा ठूलो क्षति हुनुका साथै कैयौं घाइते भएका छन् । इरानले आफ्ना मिसाइलद्वारा सिधै अस्पताललाई नै निशाना बनाएको इजरायलको आरोप छ ।
०००
मलेसियामा आयोजना हुने एसिसी पुरुष यु१६ इस्ट जोन कप क्रिकेट प्रतियोगिताका लागि बिहीबार नेपाली राष्ट्रिय क्रिकेट टोलीको घोषणा गरिएको छ । यही असार ८ देखि २१ गतेसम्म मलेसियामा हुने प्रतियोगिताका लागि नेपाल क्रिकेट संघ (क्यान)ले विपिनप्रसाद शर्माको कप्तानीमा १४ सदस्यीय टोलीको घोषणा गरेको हो ।"
७ धुरमा बनेको फुसको छाप्रो नै मेरो घरसंसार हो,"पर्सा वीरगन्ज महानगरपालिका१८, भवानीपुरमा घर भए पनि रोजीरोटीका लागि वीरगन्जको घडिअर्वा पोखरीस्थित दक्षिणपश्चिम कुनाको सडकपेटीमा बसेर जुत्ता सिलाउने काम गर्छु । घरबाट वीरगन्ज आउजाउ गर्न दैनिक १० किलोमिटर साइकल चलाउनु पर्छ । बच्चैदेखि साइकल चलाउन बानी परेकाले गाह्रो लाग्दैन ।
अहिले म ५३ वर्षको भएँ । बिहान ९ बजे घरबाट आएपछि साँझ ८ बजेसम्म मेरो सडकपेटीमै बास हुन्छ । बिहान सडकमा दरी ओछ्याएर जुत्ता सिउने र चम्काउने सामान राखेपछि मेरो रोजगारी सुरु हुन्छ । बिहान र साँझपख ग्राहक धेरै आउँछन् । धेरै ग्राहक आएका दिन २ देखि ४ सय रुपैयाँ कमाइ हुन्छ । कहिलेकाहीँ ग्राहक आउँदैनन् । त्यस्तो दिन निराश बनेर घर फर्किनुपर्छ । यहाँबाट रित्तै हात घर फर्किनु भनेको भान्सामा दालचामल अभाव हुनु हो ।
बुवाआमाको निधन भइसक्यो । सहोदर भाइ बिगा राम पनि छुट्टिएर बसेको छ । गाउँमा ७ धुर घडेरीमा एउटा सानो फुसको छाप्रो छ । त्यही मेरो घरसंसार हो । परिवारमा पत्नी उमादेवी र २ छोरा र १ छोरी छन् । जेठी छोरी सन्जुलीको विवाह भइसक्यो । कान्छी १७ वर्षीया अन्जुली घरमै आमालाई चुलोचौकामा सघाउँछिन् । जेठो छोरो गोविन्द ३० र कान्छो उद्धव २२ वर्षका भए । जेठोबाट ४ नातिनी र दुई नाति जन्मिएका छन् । कान्छो उद्धवको पनि विवाह तय गरिएको छ । अर्को वर्ष उनको विवाह गर्ने योजना छ ।
मैले कक्षा ५ सम्म मात्र पढ्न पाएँ । केटाकेटी उमेरदेखि नै घरव्यवहारको भारी बोक्न पर्यो । गरिबका छोराछोरीका भाग्य र कर्म नै यस्तै हुन्छ । पढ्न त मन थियो तर पाइएन । वीरगन्जको छिमेकी भारतीय सहर रक्सौल गएर मोचीको काम गर्न सिकेको हुँ । दैनिक त्यहाँ गएर यस्तै काम गर्ने हाम्रै समुदायका व्यक्तिबाट सीप सिकेँ । कतिपयले चमारको जातीय पेसा नै हो भन्ठान्छन् । छालाको काम गर्ने भएकाले पनि यस्तो सोचेका होलान् । हाम्रा कतिपय स्वजातीयले बाजा बजाउने काम पनि गर्छन् । तर मैले त्यो सीप जानिनँ ।
मेरो बुवाले मजदुरी गरेर हामीलाई पाल्नु भएको हो । मैले जुत्ता सिलाएर आफ्ना सन्तान हुर्काएँ । दुःख लेखिएकै हुँदो रहेछ । चाहेर पनि छोड्न नसकिने । मेरा छोराहरूले अहिले त्यही दुःख गरिरहेका छन् । उनीहरूले पनि ५६ कक्षाभन्दा बढी पढ्न पाएनन् । मेरो दुःख देखेर सानैदेखि उनीहरू पनि मजदुरीको काम गर्न जान थाले ।
मेरा पनि आफ्नै कसिमका दुःख छन् । देब्रे आँखा ५ वर्षअघि बिग्रिएपछि डाक्टरले नानी झिकिदिए । अहिले देब्रे आँखामा सिसाको नक्कली आँखा हालेको छु । एउटै आँखाको भर छ । पत्नी उमालाई सुगर, थाइराइड, रक्तचाप र मुटुको रोग पनि छ । उसको औषधिमूलोमै धेरै खर्च हुन्छ । घरमा बालबालिका समेत गरी १२ जनाको ठूलो परिवार छ ।
मासिक ५० किलो चामल, १० किलो दाल खर्च हुन्छ । २० किलो पिठो पनि चाहिन्छ । तरकारी, मरमसला, दूधदही आदि खानैपर्छ । सातामा एक पटक भए पनि कुखुराको मासु खान्छौं । रासनमै मात्र महिनामा १२ देखि १५ हजारसम्म खर्च हुन्छ । आफ्नो खेतीपाती छैन । सबै कुरो किनेरै खानु पर्छ । म र दुई छोराको कमाइले जेनतेन घरखर्च चलाएका छौं । घरव्यवहार गर्ने क्रममा ५ लाख ५० हजार रुपैयाँ ऋण थाप्लोमा छ ।
निर्धन उत्थान बैंकबाट ४ लाख र अर्को लघुवित्तबाट १ लाख ५० हजार रुपैयाँ ऋण लिएको छु । मासिक साँवा व्याज तिर्न पनि ५ देखि ७ हजार रुपैयाँ खर्च हुन्छ । छोराहरूले अब काम नगर्नु भन्छन् । तर म काम नगरी बस्न सक्दिनँ । शरीर चलिरहेको छ । जबसम्म यो चल्छ, काम छोड्दिनँ । मैले काम नगरे उनीहरूलाई एक्लै घर चलाउन गाह्रो पनि हुन्छ । हामी बावुछोराहरूले चाहेर पनि पढ्न सकेनौं । तर नातिनातिनाले सक्दो पढेर ठूलो मानिस बनून् भन्ने चाहना छ । यो भन्दा ठूलो सपना केही देखेको छैन । हामी गरिबले ठूलो सपना देखेर पूरा हुने पनि त होइन ।
भगवानले पृथ्वीमा जन्म दिएर पठाएको कर्म गर्नलाई हो । कर्म छोड्दिनँ । शरीर यसरी नै रोगमुक्त रही रहोस् । सधैँ काम गर्न पाइयोस् । बिहानबेलुका हातमुख जोर्न पुगोस् । यो भन्दा बढी केही चाहना पनि छैन ।
प्रस्तुति : शंकर आचार्य"
कोपिला भ्याली स्कुल विश्वका शीर्ष १० मा छनोट,"सुर्खेत सुर्खेतको वीरेन्द्रनगरमा रहेको कोपिला भ्याली स्कूल विश्वका शीर्ष १० मा छनोट भएको छ । कोपिला भ्याली स्कुललाई २०२२ मा कोभिड महामारीपछि सुरु गरिएको टिफो एजुकेशमको पहलमा आधारित पाँच उत्कृष्ट पुरस्कारहरूमध्ये वातावरणीय कार्य श्रेणीमा उत्कृष्ट १० स्थानमा छनोट भएको हो ।
कोपिला भ्याली समाजको अध्यक्ष टोपबहादुर मल्लले यस्तो प्रकारको प्रतियोगितामा नेपालबाट कुनै विद्यालय अन्तिम सूचीमा परेको पहिलो पटक रहेकाले समग्र नेपाली शिक्षा क्षेत्रको प्रतिष्ठा बढाएको बताए ।
पत्रकार सम्मेलनमा बोल्दै मल्लले पाँच विधामा प्रदान गरिने पुरस्कार समुदाय सहकार्य, वातावरणीय कार्य, नवप्रवर्तन, चुनौती पार गर्ने क्षमता र स्वस्थ जीवनशैलीमा एक विश्व निर्णायक मण्डलले विजेता छनोट गर्ने बताए ।
भोटका लागि आजबाट मतदान सुरु भइसकेको छ । सबै विजेताहरूको घोषणा २०२५ अक्टोबरमा गरिनेछ । विद्यालयका प्रिन्सिपल राजन कार्कीले चार सय ५० भन्दा बढी विपन्न बालबालिकाहरूलाई शैक्षिक र वातावरणीय शिक्षा प्रदान गर्दै आएको बताए । उनले वातावरणीय दिगोपनालाई शिक्षाको अभिन्न अङ्ग बनाउँदै अध्ययन गराइरहेको छ ।"
क्लब विश्वकपमा रंगशाला नै खाली,"लस एन्जलस फिफा क्लब वर्ल्डकप फुटबल शनिबारदेखि नै सुरु भइसक्यो । पहिलो खेल थियो, मियामीको हार्डरक स्टेडियम । आधुनिक फुटबलका अहिलेसम्मकै सबैभन्दा ठूला स्टार लियोनल मेसी मैदानमा उत्रेका थिए । अर्जेन्टिनी खेलाडी मेसीको खेल हेर्न दर्शकदीर्घामा थिए डेविड बेकह्याम, रोनाल्डो, काका, बेबेटो, रोबर्टो बाजियो र जाभियर जेनेटी । फुटबलमा योभन्दा बढी के चाहिन्छ र ?
इन्टर मियामीका लागि मेसीले गोल भने गर्न सकेनन् । त्यसैले मियामी र इजिप्टको अल अहलीबीचको खेल गोलरहित बराबरीमा टुंगिएको थियो । यो खेल हेर्न अत्यधिक दर्शक रंगशालामै पुगे । तिनीहरूको लोभ थियो, अर्जेन्टिनी स्टारले गोल गर्नेछन् । त्यस्तो केही भएन । तर फिफाका अध्यक्ष जियानी इन्फाटिनो भने खुसी रहे । प्रतियोगिताको पहिलो खेलले जस्तो रूप लियो, उनी त्यसमा सन्तुष्ट देखिए ।
इन्फाटिनोले यो प्रतियोगितालाई आफ्नै व्यक्तिगत जस्तो मानिरहेका छन् । उनी यसलाई निकै सफल बनाउन चाहन्छन् । सन् २०२६ को विश्वकपको आयोजकमध्ये एक अमेरिकामा अहिलेको प्रतियोगिता भव्य होस भन्ने चाहन्छन् उनी । तर प्रतियोगिता केही दिन पुरानो भइसकेको छ, तर यसको लोकप्रियता कतै देखिएको छैन । प्रतियोगिताले कुनै प्रकारको तहल्का मच्चाउन सकेको छैन ।
यसको स्पष्ट केही कारण छन् । खेल सुरु हुने समय छ, मध्य दिनमा वा ३ बजेतिर । यो स्नाथीय समयअनुसार निकै प्रचण्ड गर्मी हुने अवस्था हो । खेलाडीलाई यो मौसममा खेल्न निकै गाह्रो भइरहेको छ । आइतबार पेरिस सेन्ट जर्मेन (पीएसजीं) र एट्लेटिको म्याड्रिडबीच खेल थियो । खेल सुरु भएको मात्र के थियो, मैदानमा नापिएको तापक्रम ३१ डिग्री सेल्सियस थियो ।
पीएसजीका प्रशिक्षक लुइस एनरिकेले गर्मीबाट खेल प्रभावित रहेको सुनाए । उनको भनाइ थियो, खेलमा हाम्रा खेलाडीको प्रदर्शन केही कमजोर रह्यो, नियमित लयमा देखिएनन् । तर मलाई लाग्छ, यत्तिको गर्मीमा हाम्रा खेलाडीले जति खेल्न सके, त्यो त राम्रो नै हो । प्रतियोगितामा सहभागी प्रत्येक टिमले ९ दिनको अन्तरमा लिग चरणका तीन खेल खेल्नेछन् ।
कुनै पनि प्रतियोगिताका लागि यस प्रकारको खेल कार्यक्रम खासै नौलो होइन, न त केही धेरै नै हो । खेलाडीको गुनासो भनेकै आफूले धेरैभन्दा धेरै खेल खेल्नुपरेकोमा छ । युरोपदेखि लिएर अधिकांश महादेशमा क्लब फुटबलको सिजन सकिएको भर्खर मात्र हो । पूरा लामो समय व्यावसायिक क्लब फुटबल खेलेका खेलाडी यति बेलाको समय आराम चाहन्छन् ।
यिनै खेलाडीमध्ये धेरै अहिले अमेरिकामा खेल्न बाध्य छन् । खेलाडीहरूको राष्ट्रिय संघको भन्छ, यो चाहिँ राम्रो भएन । संघले भनेको छ, जुन १५ देखि जुलाई १३ को समयमा फुटबल खेल्न बाध्य भएपछि यसले खेलाडीमा शारीरिक र मानसिक दबाब सिर्जना गर्दछ । खेलाडीले आफ्नो परिवारका लागि समय दिन सकिरहेका छैनन् । यसले खेलाडी कुनै न कुनै रूपमा प्रभावित भएका छन् ।
उत्तिकै ठूलो समस्याको रूपमा रहेको छ, प्रतियोगितामा सहभागी हुने टिम लगभग उस्तै नहुनु । सहभागी टिममध्ये केही असाध्यै राम्रा छन् भने केही असाध्यै कमजोर । त्यसैले त बायर्न म्युनिखले आफ्नो पहिलो खेलमा अकल्यान्ड सिटीलाई १०० ले पराजित गर्यो । त्यो खेलमा ३४ पल्टको जर्मन च्याम्पियनले आफ्नो पूर्ण क्षमताको टिम उतारेको थियो, त्यसैले २१ मिनेटभित्रै उसले ४ गोल गरिसकेको थियो ।
अब डर के भने जतिबेला लिग चरणमा प्रत्येक टिमले आफ्नो दोस्रो खेल खेल्छन्, यस्तै ठुल्ठूला जितहारको नतिजा अगाडि आउन सक्छ । यस्तोमा न्युन दर्शक, समान प्रतिद्वन्द्वी नहुँदा प्रतियोगिता त्यस्तो हुने छैन, जस्तो फिफा र अध्यक्ष इन्फाटिनोले कल्पना गरेका थिए । यसले प्रतियोगिताको भविष्यमाथि नै अन्योल सिर्जना गर्न सक्छ । विश्वास गरौं, अबका खेलहरू केही राम्रा हुनेछन् ।"
पुल सुधार तथा मर्मत कार्यक्रमका लागि सरकारले विश्व बैंकबाट करिव २० अर्ब ७९ करोड सहुलियतपूर्ण ऋण लिने,"काठमाडौँ सरकारले पुल सुधार तथा मर्मत कार्यक्रम तेस्रो चरणका लागि विश्व बैंकबाट प्राप्त हुने करिब २० अर्ब ७९ करोड नेपाली रुपैयाँ बराबरको सहुलियतपूर्ण ऋण स्वीकार गरेको छ ।
असार २ गते बसेको मन्त्रिपरिषद्को बैठकले पुल सुधार तथा मर्मत कार्यक्रम तेस्रो चरणका लागि उक्त ऋण स्वीकार गर्ने निर्णय गरेको सरकारका प्रवक्ता तथा सञ्चार तथा सूचना प्रविधिमन्त्री पृथ्वीसुब्बा गुरुङले जानकारी दिए । उनका अनुसार सरकारले दक्षिण कोरिया सरकारबाट बर्दिया जिल्लामा सञ्चालन हुने समावेशी ग्रामीण विकास परियोजनाका लागि प्राप्त हुने करिब १ अर्ब ८ करोड ८० लाख नेपाली रुपैयाँ बराबरको अनुदान सहायता पनि स्वीकार गरेको छ ।
त्यस्तै, विश्व बैंक समूहको अन्तर्राष्ट्रिय विकास संस्थाबाट रणनीतिक सडक सञ्जाल तथा व्यापारिक मार्ग सुधार आयोजनाका लागि उपलब्ध हुने करिब २९ अर्ब ७२ करोड रुपैयाँ बराबरको सहुलियतपूर्ण ऋण पनि स्वीकार गर्ने निर्णय गरिएको छ ।
मन्त्रिपरिषद्को बैठकले गरेका अन्य निर्णयहरू:"
क्लब वर्ल्डकप : उरवामाथि रिभल प्लेटको सजिलो जित,"काठमाडौँ रिभर प्लेटले उरवा रेड डाइमन्ड्सको बलियो चुनौती तोड्दै क्लब वर्ल्डकपमा मंगलबार ३१ को विजयी सुरुआत लिएको छ र यससँगै अर्जेन्टिनी टिमले तीन अंक बटुलेको छ । उसका लागि फकुन्डो कोलिडोओ, सबास्टिन ड्रिसी र म्याक्सिमिलिनो मेजाले एक एक गोल गरे ।
समूह ई को खेलमा जापानी टिमका लागि एक मात्र गोल यसुके मातासुओले पेनाल्टीबाट गरे । समूह एफ मा भने मामेलोडी सनडाउन्सले उल्सन हुन्डालाई १० ले हरायो र त्यसमा निर्णायक गोल इकराम रायनर्सको रह्यो ।
यो जितसँगै तीन अंकमा मामेलोडी समूहको शीर्ष स्थानमा रहन सफल रह्यो । यसै समूहको अर्को खेलमा बोरुसिया डर्टमन्डलाई फ्लुमिनेजले गोलरहित बराबरीमा रोक्यो ।"
नेपालमा अकाल मृत्यु र अपांगताको मूल कारक वायु प्रदूषण : विश्व बैंक,"काठमाडौँ कुपोषण र सुर्तीजन्य पदार्थभन्दा वायू प्रदूषणको जोखिम नेपालमा उच्च रहेको र यसले मानवीयसँगै आर्थिक क्षती निम्त्याइरहेको पाइएको छ । मंगलबार विश्व बैंक समूहले सार्वजनिक गरेको टुवार्ड्स क्लिन एयर इन नेपाल: बेनेफिट्स, पोलुसन सोर्सेस, एन्ड सोल्युसन्स नामक प्रतिवेदनअनुसार वायु प्रदूषणले नेपालीहरूको औसत आयू ३४ वर्षले घटाउने र वार्षिक करिब २६ हजारको अकाल मृत्युको कारण बनिरहेको छ ।
नेपालमा ७५ प्रतिशत क्रोनिक अब्स्ट्रक्टिभ पल्मोनरी डिजिज अर्थात दीर्घकालीन श्वासप्रश्वाससम्बन्धी रोग, ४६ प्रतिशत पक्षघात (स्ट्रोक), ४४ प्रतिशत इस्केमिक मुटुरोग, ४१ प्रतिशत श्वासप्रश्वास संक्रमण, ३८ प्रतिशत फोक्सोको क्यान्सर, नवजात शिशुसम्बन्धी समस्या ३० प्रतिशत र २० प्रतिशत मधुमेह (डायबेटीज) को कारण वायु प्रदूषण हो, प्रतिवेदनमा भनिएको छ ।
मृत्यु र अपांगताको प्रमुख कारण नै वायु प्रदूषण बनेको औंल्याइएको छ । वातावरण सुधारका लागि विभिन्न क्षेत्रहरूमा समन्वयात्मक नीति र लगानी आवश्यक रहेको विश्व बैंकले सुझाव दिएको छ । नेपाल र इन्डोग्यांगेटिक प्लेन तथा हिमालयन फुटहिल्सको वायु प्रदूषणको आधारभूत अध्ययन प्रतिवेदनमा प्रस्तुत गरिएको छ ।
नेपालका दुई प्रमुख प्रदूषण केन्द्र मानिएको काठमाडौं उपत्यका र तराई क्षेत्रको वायु गुणस्तरमा विगतका दशकदेखि खासै सुधार नदेखिएको प्रतिवेदनमा उल्लेख छ । वायु प्रदूषणले श्रम उत्पादकत्व, पर्यटन र उड्डयन क्षेत्रमा पनि नकारात्मक असर पुर्याएको छ, प्रतिवेदनमा भनिएको छ, खराब वायु गुणस्तरको आर्थिक मूल्य नेपालका कुल गार्हस्थ उत्पादनको ६ प्रतिशतभन्दा बढी छ ।
प्रतिवेदन सार्वजनिक गर्ने क्रममा वन तथा वातावरण मन्त्री ऐनबहादुर शाही ठकुरीले सफा हावा र आर्थिक वृद्धि एकअर्काका विरोधी नभएको धारणा राखे । प्रदूषण नियन्त्रणमा आजै कठोर कदम चालिएन भने यसको मूल्य भविष्यमा धेरै ठूलो हुनेछ, उनले भने, सरकार सवारी साधन विद्युतीकरणदेखि औद्योगिक उत्सर्जन मापदण्ड कडा बनाउनेसम्मका पहलमा प्रतिबद्ध छ ।
विश्व बैंकका माल्दिभ्स, नेपाल र श्रीलंकाका लागि कन्ट्रि डिभिजन डाइरेक्टर डेभिड सिसलेनले नेपालको वायु गुणस्तर सुधार कार्यक्रमलाई सशक्त बनाउन वित्तीय, प्राविधिक र क्षमता अभिवृद्धि सहायता प्रदान गरिरहेको जानकारी दिए ।"
क्लब वर्ल्डकप २०२५ : चेल्सीको विजयी सुरुआत,"काठमाडौँ चेल्सीले क्लब वर्ल्डकप २०२५ मा मंगलबार विजयी सुरुआत गरेको छ ।
एटलान्टाको मर्सिडेजबेन्ज स्टेडियममा भएको खेलमा चेल्सीले लस एन्जलस एफसीलाई २० ले हरायो । यससँगै चेल्सीले समूह डी को खेलमा तीन अंक बटुल्यो ।
त्यसमा पेड्रो नेटोले ३४ औं मिनेटमा पहिलो गोल गरेपछि इन्जो फर्नान्डेजले ७९ औं मिनेटमा दोस्रो गोल थपे । कुल ७१ हजार दर्शक क्षमताको रंगशालामा २२ हजारभन्दा केही बढी दर्शक मात्रै उपस्थित थिए ।
त्यस अगाडि समूह सी को खेलमा बोका जुनियर्स र बेनफिकाले २२ को रोमाञ्चक बराबरी खेले । यो नतिजापछि दुवै टिम एकएक अंकमा रहे । समूह सी मा बायर्न म्युनिक तीन अंकसहित शीर्ष स्थानमा छ ।"
आज दिनभर देशदुनियाँमा केके भयो ?,"काठमाडौँ आज काठमाडौं जिल्ला अदालतले तीनकुने घटनाका आरोपी राप्रपा महामन्त्री धवल शमशेर राणालाई ३ लाख रुपैयाँ धरौटीमा छाड्न आदेश दिएको छ ।
यस्तै, परराष्ट्रमन्त्री आरजु राणा देउवाले केही दिनयतादेखि इजरायल र इरानबीच सुरु भएको युद्ध र पछिल्लो समय यसबाट विकसित परिस्थितिका बारेमा नेपालका लागि इजरायली राजदूत स्मुलिम एरी बाससँग जानकारी लिएकी छिन् ।
त्यसका साथै प्रमुख प्रतिपक्ष दल माओवादीबाट शक्ति बस्नेतले बोल्ने क्रममा रास्वपा सांसदहरू सदनमा नाराबाजी रोकेर मौन बसेका छन् । भिजिट भिसा प्रकरणमा संसदीय वा न्यायिक छानबिन समिति गठनको माग गर्दै रास्वपाले प्रतिनिधिसभाको आइतबारको बैठकमा पनि वेल घेराउ र नाराबाजी गरेको थियो । आज दिनभर देशदुनिँयामा के के भयो त ?
काठमाडौं जिल्ला अदालतले तीनकुने घटनाका आरोपी राप्रपा महामन्त्री धवलशमशेर राणालाई ३ लाख रुपैयाँ धरौटीमा छाड्न आदेश दिएको छ । सोमबार न्यायाधीश शिवप्रसाद खनालको इजलासले राणालाई धरौटीमा छाड्न आदेश दिएको हो ।
०००
प्रधानमन्त्री केपी शर्मा ओलीले त्रिभुवन विश्वविद्यालयमा तोडफोड र हिंसात्मक गतिविधि गर्नेलाई कानुनी कारबाही गर्न गृहमन्त्री रमेश लेखकलाई निर्देशन दिएका छन् । विश्वविद्यालयका पदाधिकारीसँग सोमबार सिंहदरबारमा भएको छलफलमा विश्वविद्यालयका कुलपतिसमेत रहेका प्रधानमन्त्री ओलीले तोडफोडमा संलग्न जो भए पनि निजले उन्मुक्ति पाउन नहुनेमा गृहमन्त्री लेखकलाई ध्यानाकर्षण गराएको जानकारी दिएका हुन् ।
०००
परराष्ट्रमन्त्री आरजु राणा देउवाले केही दिनयतादेखि इजरायल र इरानबीच सुरु भएको युद्ध र पछिल्लो समय यसबाट विकसित परिस्थितिका बारेमा नेपालका लागि इजरायली राजदूत स्मुलिम एरी बाससँगजानकारी लिएकी छिन् ।सोमबार परराष्ट्र मन्त्रालयमा मन्त्री राणासँग राजदूत बासले इजरायल र इरानबीचको पछिल्लो द्वन्द्व र त्यहाँको पछिल्लो अवस्थाका बारेमा जानकारी गराएका थिए ।
०००
प्रमुख प्रतिपक्ष दल माओवादीबाट शक्ति बस्नेतले बोल्ने क्रममा रास्वपा सांसदहरू सदनमा नाराबाजी रोकेर मौन बसेका छन् । सत्ता पक्षका सांसद बोल्दा वेलमा नाराबाजी गरेका उनीहरू प्रमुख प्रतिपक्षीका सांसद बोल्दा भने मौन बसेका हुन् ।
०००
युरोपेली च्याम्पियन पेरिस सेन्ट जर्मेन (पीएसजी) ले क्लब वर्ल्डकप २०२५ मा उत्कृष्ट विजयी सुरुआत लिएको छ । लस एन्जलसमा आइतबार भएको खेलमा पीएसजीले दस खेलाडीमा सीमित एटलेटिको म्याड्रिडलाई ४० ले हरायो ।"
क्लब वर्ल्डकप २०२५ : पीएसजीको उत्कृष्ट विजयी सुरुआत,"काठमाडौँ युरोपेली च्याम्पियन पेरिस सेन्ट जर्मेन (पीएसजी) ले क्लब वर्ल्डकप २०२५ मा उत्क्ष्ट्ट विजयी सुरुआत लिएको छ । लस एन्जलसमा आइतबार भएको खेलमा पीएसजीले दस खेलाडीमा सीमित एटलेटिको म्याड्रिडलाई ४० ले हरायो ।
रोज बलउमा भएको खेल पूर्णतः पीएसजीको निणयन्त्रणमा थियो । उसका लागि फाबिन रुइज, भिटिन्हा, सेनी मायुलु र ली कवाङइनले एक एक गोल गरे । समूह बी को लिग चरणको खेलमा एटलेटिको ७८ औं मिनेटमा दस खेलाडीमा सीमित भएको थियो ।
उसका क्लेमेन्ट लेनग्लेट दोहोरो पहेँलो कार्डमा मैदान छाड्न बाध्य रहे । त्यस अगाडि समूह सी को खेलमा जर्मन च्याम्पियन बायर्न म्युनिकले अकल्यान्ड सिटीलाई १०० को कीर्तिमान अन्तरले हराएको थियो ।
यस जितमा जमल मुसिएलाले ह्याट्रिक गरे । प्रतियोगिताको इतिहासमा यो अहिलेसम्म कै सबैभन्दा ठूलो जितको अन्तर हो । बायर्न पहिलो हाफमै छ गोलले अगाडि रहेको थियो ।"
तीनदेशीय ट्वान्टी२० शृंखला : विश्वकप छनोटलाई नेपालको तयारी,"ग्लास्गो, स्कटल्यान्ड एक वर्षअघि नेपाली क्रिकेट टोली आजकै दिन वेस्ट इन्डिजको सेन्ट भिन्सेन्टमा बंगलादेशविरुद्ध ट्वान्टी२० विश्वकपमा खेलिरहेको थियो । नेपाल लगातार दोस्रो र समग्रमा तेस्रो पटक ट्वान्टी२० विश्वकपमा पुग्ने आसमा छ । यसैको तयारी नेपालले स्कटल्यान्डमा तीनदेशीय ट्वान्टी२० शृंखला खेलेर गर्दै छ ।
आइतबार सुरु प्रतियोगिताको पहिलो खेलमा नेदरल्यान्ड्स र स्कटल्यान्डले प्रतिस्पर्धा गरेका थिए । नेपालले सोमबार नेदरल्यान्ड्सविरुद्ध खेलेर प्रतियोगिता सुरु गर्नेछ । तीन टोलीले डबल राउन्ड रोबिनमा एकअर्कासँग प्रतिस्पर्धा गर्नेछन् र सर्वाधिक अंक बटुल्ने टोली विजेता बन्ने छ ।
अक्टोबर ८ देखि १७ सम्म ओमानमा एसियाइस्ट एसिया प्यासिफिक क्षेत्रको विश्वकप छनोट हुँदै छ । नेपालसहित, ओमान, यूएई, जापान, कुवेत, मलेसिया, पपुवा न्युगिनी, कतार, समाओले यस छनोटमा प्रतिस्पर्धा गर्नेछ र शीर्ष तीन टोली अर्को वर्ष भारत र श्रीलंकामा हुने ट्वान्टी२० विश्वकपमा छनोट हुनेछ ।
ओमानको ट्वान्टी२० विश्वकप छनोटको तयारीका लागि नेपालको यात्रा ग्लास्गोको टिटउड क्रिकेट मैदानबाट सुरु हुनेछ । हाल स्वदेशमा मनसुन रहेको अवस्थामा नेपालको प्रमुख तयारी विदेशमा हुनेछ ।
नेपाली टोली स्कटल्यान्डबाट स्वदेश फर्किएको केही समयपछि अस्ट्रेलिया गएर त्यहाँको प्रान्तीय टोलीसँग खेल्ने सम्भावना पनि छ । त्यसबाहेक नेपालले सेप्टेम्बर २७, २८, ३० मा यूएईको शारजहाँमा वेस्ट इन्डिजविरुद्ध तीन ट्वान्टी२० अन्तराष्ट्रिय शृंखला खेल्ने छ र यहींबाट नेपाली टोली एक सातापछि सुरु हुने ट्वान्टी२० विश्वकप छनोट खेल्न ओमान पुग्ने छ ।
अघिल्लो साता विश्वकप क्रिकेट लिग२ मा उच्च प्रदर्शन गरेको नेपाली टोली डन्डीबाट ग्लास्गो आइपुगेको छ । डन्डीमा सनसनी नतिजा निकाल्नेक्रममा नेपालले नेदरल्यान्ड्सविरुद्धको दुवै खेलमा ५ विकेट र १६ रनको नतिजा निकालेको थियो । स्कटल्यान्डसँग भने नेपाल १ खेलमा विजय र अर्कोमा पराजय भोगेको थियो ।
डन्डीमा लिग २ को पहिलो ३ खेल खेलेपछि चोट बोकेका सोमपाल कामी र गुलशन झा नेपाल फर्किसकेका छन् । यसअघि नै नेपालको ट्वान्टी२० टोलीमा समावेश गरिएका लोकेश बम, किरण ठगुन्ना र रुपेश सिंह ग्लास्गो आइसकेका छन् । अलराउन्डर किरण अघिल्लो महिना वैकल्पिक खेलाडीको रूपमा हङकङ पुगे पनि खेल्न पाएका थिएनन् । तर नेपाली टोलीका प्रमुख अलराउन्डर सोमपाल र गुलशन नै टोलीबाट बाहिरिसकेको अवस्थामा किरणले डेब्यु गर्ने सम्भावना बलियो छ ।
ओपनिङ ब्याटर लोकेशले प्लेयिङ ११ मा खेल्न कुशल भुर्तेल, आसिफ शेख र अनिल साहसँग प्रतिस्पर्धा गर्नुपर्ने हुन्छ । गत वर्ष कीर्तिपुरमा आयरल्यान्ड ए विरुद्ध खेलेर लिस्ट ए को यात्रा सुरु गरेका ब्याटिङ अलराउन्डर रुपेशले ट्वान्टी२० अन्तराष्ट्रियमा डेब्यु गर्न बाँकी छ ।
लिग २ को अन्तिम खेलमा नेदरल्यान्ड्सविरुद्ध डन्डीमा नन्दन यादवले एकदिवसीय अन्तर्राष्ट्रियमा स्मरणीय डेब्यु गरेका थिए । उनले नै करण केसीसँग ट्वान्टी२० अन्तर्राष्ट्रियमा नेपालको बलिङ मोर्चा सम्हाल्ने छन् । लिग २ मा निराशाजनक प्रदर्शन गरेको नेदरल्यान्ड्सको टोलीमा पनि केही खेलाडी परिवर्तन गरिएको छ । देव्रेहाते अलराउन्डरद्वय डेनियल डोरम र बेन फ्लेचर तथा लेगब्रेक बलर सकिब जुल्फिकरलाई टोलीमा थपिएको छ ।
ग्लास्गो बाक्लो नेपाली रहेको क्षेत्र हो । यहाँका धेरै नेपाली रेष्टुरेन्ट र होटल व्यवसायसँग जोडिएका छन् । शनिबार र आइतबारको व्यस्ततापछि सोमबार रेष्टुरेन्ट र होटल क्षेत्र बिदामा बस्ने गरेका हुँदा नेदरल्यान्ड्ससँगको खेलमा ठूलो संख्यामा नेपाली दर्शक आउने विश्वास गरिएको छ । डन्डीको चार मध्ये दुई खेल आइतबार र सोमबारका दिन हुँदा नेपालको खेलमा दर्शकको राम्रो उपस्थिति थियो । ट्वान्टी२० शृंखलाको प्रत्येक खेलको टिकट दर २० पाउन्ड राखिएको छ ।
लिग२ आईसीसीको प्रत्यक्ष रोहबरमा भएको इभेन्ट थियो । यो ट्वान्टी२० शृंखला स्कटल्यान्ड क्रिकेटले आफैं आयोजना गर्न लागेको हो । तर बेलायत क्षेत्रमा टेलिभिजन र लाइभ स्ट्रिमिङबाट हेर्न महँगो भएको गुनासो नेपाली समर्थकले गरेका छन् ।
ट्वान्टी२० शृंखलाको एक खेलका लागि ८९९ पाउन्ड, आफ्नो देशको टोलीको चार खेलका लागि २६९७ पाउन्ड र प्रतियोगिताको सवै ६ खेलका लागि ३९९९ पाउन्ड तोकिएको छ, जुन यहाँ स्काई स्पोर्ट्स र बीटीलगायतका टेलिभिजन च्यानलमा प्रमुख प्रतियोगिता आउँदा तोकिएको मासिक दरभन्दा महँगोमा नेपाली समर्थकले गुनासो गरेका छन् ।"
नेपाली संस्कृतिले विश्वभरका नेपालीलाई एकतामा बाँधिरहेको छ : सञ्चारमन्त्री गुरुङ,"काठमाडौँ सरकारका प्रवक्ता एवं सञ्चार तथा सूचना प्रविधिमन्त्री पृथ्वी सुब्बा गुरुङले केही कारणबस सिमाना छुट्टीए पनि नेपाली संस्कृति, संस्कार र भाषाले सबै नेपालीलाई एकतामा बाँध्ने गरेको बताएका छन् । विभिन्न कारणस्वरुप नेपाली जहाँ बसे पनि यहाँको संस्कार, संस्कृति र भाषाशैली मार्फत नेपाललाई विश्वमा चिनाउन सकिने मन्त्री गुरुङले उल्लेख गरे ।
हाल प्रसारण भइरहेको विश्वभर छरिएर रहेका नेपाली भाषीहरुको रियालिटी शो मेरो भ्वाइस युनिभर्स र मेरो डान्स युनिभर्स का प्रतियोगीहरुलाई आइतबार मन्त्रालयमै स्वागत गर्दै गुरुङले कला संस्कृति नै मुलुकको पहिचान विश्वव्यापीकरण गराउन मद्दत गर्ने उल्लेख गरे । 'सुगौली सन्धिपछि, विश्वयुद्धको प्रभाव र अहिले विश्वव्यापीकरण गरी तीन तरिकाले नेपाली विभिन्न देशमा छरिएर रहेका छन् । विभिन्न कारण स्वरुप नेपाली जहाँ बसे पनि यहाँको संस्कार, संस्कृति र भाषाशैलीमार्फत नेपाललाई विश्वमा चिनाउन सकिन्छ,' उनले भने ।
शोमा सहभागी भएका प्रतियोगीहरुले उनहरुले सामूहिक रुपमा राष्ट्रिय भाव झल्काउने भाषा भेषको, जहाँ जाँऊ लागिरहन्छ माया देशको बोलको गीत गाएका थिए । 'मेरा बाउबाजे नेपाल आउन नपाई संसार त्याग्नु भयो । सात पुस्तापछि पहिलो पटक नेपाल आएकी हुँ । म आफूलाई निकै भाग्य मानि ठानेकी छु,' म्यानमारबाट पहिलोपटक नेपाल आएकी अस्मिता न्यौपाने भनिन् ।
अमेरिकास्थित नेपालीभाषीहरुको सामाजिक संस्था इन्ट्रा फाउन्डेसनका कार्यकारी निर्देशक चुडामणि भट्टराईकाअनुसार संसारभर छरिएका नेपाली मुलुकका नागरिकलाई गायन र नृत्य कलामार्फत एउटै मालामा गाँसेर नेपाली सांस्कृतिक पहिचानलाई विश्वभर प्रवर्द्धन गर्ने कार्यक्रमको उद्देश्य रहेको बताए ।
दुवै शोमा विभिन्न ६० मुलुकबाट सहभागिता भई हाल १६ देश प्रतिभा उत्कृष्ट १८ को सूचीमा प्रवेश गरेका छन् ।"
क्लब वर्ल्डकप २०२५ : मेसीको मियामी र अल अहलीबीच बराबरी,"काठमाडौँ क्लब वर्ल्डकप २०२५ आइतबारदेखि अमेरिकामा सुरु भएको छ । त्यसको उद्घाटन खेलमा लियोनल मेसीको इन्टर मियामीले इजिप्टको अल अहलीसँग गोलरहित बराबरी खेलेको छ ।
यो नतिजापछि समूह ए मा दुवै टिमले एक एक अंकमा चित्त बुझाएका छन् । मियामीको हार्ड रक स्टेडियममा मेसीको खेल हेर्न ६० हजार भन्दा बढी दर्शक उपस्थित थिए ।
तर उनीहरूले दुवै टिमबाट कुनै गोल हेर्न पाएनन् । खेलको अन्त्यतिर मेसीको प्रहार पोस्टमा लागेपछि गोल हुन सकेको थिएन् । अर्कोतर्फ अहलीका लागि मोहमद ट्रेजेगुएट पहिलो हाफमा पेनाल्टीबाट गोल गर्न चुके ।"
दक्षिण अफ्रिका बन्यो वर्ल्ड टेस्ट च्याम्पियन,"काठमाडौँ विश्व क्रिकेटका ठूला प्रतियोगितामा सफलताको नजिक पुगेर पनि लगातार चुक्दै आएको दक्षिण अफ्रिकाले अन्ततः शनिबार वर्ल्ड टेस्ट च्याम्पियनसिपको उपाधि जितेको छ । दक्षिण अफ्रिकाले लर्डसमा भएको फाइनलको चौथो दिन अस्ट्रेलियालाई पाँच विकेटले पराजित गर्न सफल रह्यो ।
जितका लागि २ सय ८२ रनको लक्ष्य पाएको दक्षिण अफ्रिकाले एक दिन भन्दा बढीको खेल बाँकी छँदै पाँच विकेट गुमाएर त्यसलाई पछ्याएको हो । दक्षिण अफ्रिकाको जितका नायक रहे, ओपनर एडेम मारक्रम । उनले १ सय ३६ रनको शतकीय इनिङ्स खेले ।
उनले २ सय ७ बलको सामना गरे र १४ चौका प्रहार गरे । नट आउट ब्याटरमध्ये डेविड बेडिनघमले २१ रन बनाए । यस्तै कप्तान टेम्बा बभुमाले ६६ रनको योगदान दिए । दक्षिण अफ्रिकाले यसअघि अन्तर्राष्ट्रिय क्रिकेट काउन्सिल (आईसीसी) ले आयोजना गर्ने आधिकारिक प्रतियोगिता जितेको भनेको सन् १९९८ मा हो ।
अस्ट्रेलिया आफ्नो दोस्रो इनिङ्समा २ सय ७ रन बनाएर अलआउट भएपछि दक्षिण अफ्रिकाले चुनौतीपूर्ण लक्ष्य पाएको हो । त्यस अगाडि पहिलो इनिङ्समा अस्ट्रेलियाले २ सय १२ रन बनाएयता त्यसको जवाफमा दक्षिण अफ्रिकाले १ सय ३८ रन जोडेको थियो ।"
क्रिस्टियानो रोनाल्डो बने ईस्पोर्ट्स् विश्वकपका ग्लोबल एम्बासडर,"काठमाडौँ फुटबल खेलका विश्वव्यापी सुपरस्टार क्रिस्टियानो रोनाल्डो ईस्पोर्ट्स् विश्वकप २०२५ को ग्लोबल एम्बासडर बनेका छन् । उनले शुक्रबार यसबारे सामाजिक सञ्जाल प्लाटफर्म एक्समा पोस्ट गर्दै ईस्पोर्टसमा आबद्ध हुन पाउँदा उत्साहित भएको जनाएका छन् ।
क्रिस्टियानो ईस्पोर्ट्स् विश्वकपका ग्लोबलका एम्बासडर हुने घोषणा गत वर्ष साउदी अरबको रियादमै आयोजित ईस्पोर्ट्स्् विश्वकप समापन समारोहका समयमा गरिएको थियो । त्यहाँ उनी परम्परागत साउदी पोशाकमा फिफा अध्यक्ष जियानी इन्फान्टिनो र अन्य विशिष्ट पाहुनासँगै मञ्चमा थिए ।
पोर्चुगल तथा साउदी अरबको क्लब अलनासेरबाट व्यावसायिक फुटबल खेलिरहेका ४० वर्षीय रोनाल्डोले शुक्रबार सोही घोषणाको पुष्टि गरेपछि ईस्पोर्ट्स् प्रेमीहरू हर्षित बनेका छन् । रोनाल्डोले एक्स, फेसबुक, इन्स्टाग्राम लगायत सामाजिक सञ्जालहरूमा लेखेका छन्, ग्लोबल एम्बासडरका रूपमा ईस्पोर्ट्स विश्वकपसँग जोडिन पाउँदा म गौरवान्वित छु, यसमा म ईस्पोर्ट्सका ती खेलाडीहरूसँगै उभिनेछु जसले आगामी पुस्तालाई प्रेरित गर्नेछन् ।
यस पटकको ईस्पोर्ट्स विश्वकप फेरि रियादमै आयोजना हुने भएको छ । यो प्रतियोगिता जुलाई ७ देखि अगस्ट २४ सम्म चल्नेछ । यसमा विभिन्न २१ शीर्षकका २५ वटा खेलहरू हुनेछन् । यसमा लिग अफ लेजेन्ड्स, अनर अफ किङ्स, फेटल फ्युरी, पबजी जस्ता चर्चित खेल समावेश गरिनेछ । पहिलोपटक चेस पनि समावेश हुँदै छ । प्रतियोगितामा २ सयभन्दा बढी क्लबका २ हजार खेलाडीहरू भाग लिने अनुमान गरिएको छ ।
प्रतियोगिताको कुल पुरस्कार राशी ७० मिलियन अमेरिकी डलर हुनेछ । यो ईस्पोर्ट्स इतिहासमै अहिलेसम्मको सबैभन्दा ठूलो पुरस्कार राशी हो । यस विश्वकपमा भाग लिने खुड्किलोको रूपमा एसिया क्षेत्रको छनोट खेलहरू आगामी साता आयोजना हुँदैछन् । त्यसमा कम्तीमा दुई नेपाली टिमले प्रतिस्पर्धा गर्ने अपेक्षा गरिएको छ ।
फुटबल र खेल जगतमा चर्चित रोनाल्डोको सहभागितालाई परम्परागत खेलकुद र डिजिटल गेमिङबीचको दूरी घटाउने रणनीतिक कदमको रूपमा हेरिएको छ । उनको अन्तर्राष्ट्रिय प्रभावका कारण प्रतियोगिताको लोकप्रियता, दर्शक संख्या र प्रायोजन उल्लेखनीय रूपमा बढ्ने अपेक्षा गरिएको छ । यसले ईस्पोर्ट्सलाई क्रमशः मुलधारको मनोरञ्जन र खेल क्षेत्रको रूपमा थप स्वीकार्य बनऔन सघाउने आयोजकहरूको अनुमान छ ।
ईस्पोर्ट्स बजार आफैँमा तीव्र गतिमा विस्तार भइरहेको छ । सन् २०२५ सम्ममा यो उद्योगको आम्दानी लगभग २ अर्ब डलर पुग्ने आकलन गरिएको छ । दर्शक संख्या पनि ६४ करोडभन्दा बढी हुने अनुमान गरिएको छ । साउदी अरेबियाले यस क्षेत्रमा गेमर्स८ जस्ता परियोजना र विभिन्न प्रतियोगितामार्फत उल्लेखनीय लगानी गर्दै डिजिटल खेलकुद र मनोरञ्जनको अन्तर्राष्ट्रिय केन्द्र बन्ने लक्ष्य लिएको घोषणा गरिसकेको छ ।"
नयाँ ढाँचामा क्लब विश्वकप,"वासिङ्टन अमेरिकाका रंगशालाहरूमा शनिबार फिफा क्लब विश्वकप फुटबल २०२५ सुरु हुँदै छ । नयाँ ढाँचा र नयाँ ट्रफीको प्रतियोगिताका प्रमुख विशेषता हो, अत्यधिक धेरै नगद पुरस्कार ।
विश्व फुटबल महासंघ (फिफा) ले पूर्णतः नयाँ रूप दिएको प्रतियोगितामा कुल ३२ टिमको सहभागिता रहनेछ । यसअघि प्रतियोगिताको आकार सानो थियो । विश्वकप अगाडि आयोजक अमेरिका लागि यो ठूलो प्रतियोगिता आयोजनाको अनुभव बटुल्ने अवसर बन्नेछ ।
अर्को वर्ष अमेरिका, क्यानडा र मेक्सिको मिलेर विश्वकप आयोजना गर्दै छ । तर प्रतियोगितको नयाँ स्वरूप भने विवादबाट टाढा रहेको छैन । खेलाडीहरू अझ बढी खेल्नुपरेकामा चिन्तित छन् । टिकट बिक्री पनि खासै राम्रो हुन सकेको छैन, त्यसैले फिफाले त्यसको मूल्य पनि घटाएको छ । टिकटको मूल्य निर्धारण गर्न फिफाले नयाँ मोडल नै अगाडि सारेको छ ।
प्रतियोगिताको कुल पुरस्कार राशि नै एक अर्ब डलर रहेको छ । सहभागी सबै टिमले त्यसबाट केही न केही पाउने छन् । विजेता टिमको भागमा पर्नेछ १२ करोड ५० लाख डलर । यसअघि प्रतियोगिताका पुरानो संस्करण निकै कम चर्चाबीच चल्ने गरेको थियो । प्रत्येक महादेशका च्याम्पियनसँगै ६७ टिमले मात्र भाग लिने गरेका थिए । यो वार्षिक रूपमा पनि आयोजना हुँदै आएको थियो ।
फिफाका अध्यक्ष जियानी इन्फाटिनो आएपछि भने अब प्रतियोगिताको आकार बढेर ३२ टिममा पुगेको हो । यसमध्ये केही आफ्नो महादेशका च्याम्पियन छन् भने केही क्षेत्रीय क्लब वरीयताको शीर्षस्थानमा रहेका टिम छन् । विजेतालाई प्रदान गरिने ट्रफीलाई पनि पूर्णतः नयाँ स्वरूप प्रदान गरिएको छ । अबदेखि यो प्रत्येक चार वर्षमा आयोजना हुनेछ । त्यसको अर्थ हो, फिफा यसलाई ठूलो प्रतियोगिताको रूप दिँदै छ ।
यसपल्ट कुल ६३ खेल हुनेछ । ती खेल अमेरिकाका विभिन्न ११ सहरमा हुनेछन् । शनिबार हुने पहिलो खेलमा इन्टर मिलान र अल अहली एफसी भिड्ने छन् । यो खेल हुनेछ, मियामी गार्डेनको हार्डरक स्टेडियममा । फाइनल जुलाई १३ मा हुनेछ । उपाधिको भिडन्त इस्ट रडरफोर्डमा हुनेछ । मूल प्रश्न के छ भने यसपल्टको प्रतियोगितामा बलियो टिम कुन कुन छन् त ?
यसको स्वाभाविक उत्तर हो, उपाधि जित्नका लागि युरोपकै टिम बलिया प्रत्याशी छन् । यो प्रतियोगिताका पछिल्ला २० संस्करणमध्ये युरोपबाट १६ विजेता निस्केको छ । अझ पछिल्ला ११ संस्करणमा युरोपका टिम लगातार विजयी छ । यसपल्ट युरोपका प्रतिनिधित्व गरेर खेल्ने ठूलो क्लब हुन्, पेरिस सेन्ट जर्मेन (पीएसजी), एट्लेटिको म्याड्रिड, युभेन्ट्स, म्यानचेस्टर सिटी, चेल्सी, बायर्न म्युनिक, इन्टर मिलान ।"
एयर इन्डियाको दुर्घटनाले विश्वलाई दिएको सावधानीको सन्देश,"भारतको अहमदाबादबाट बेलायतको लन्डनतर्फ उड्दै गरेको एयर इन्डियाको जहाज दुर्घटनाको खबरले विश्व समुदायमा असाधारण झड्का दिएको छ । जहाजमा रहेका २ सय ४२ जनामध्ये एक जनाको मात्र उद्धार सम्भव भएको छ । अझ जहाज मेडिकल विद्यार्थीहरूको होस्टलमा ठोकिएकाले थप धेरैको मृत्यु भएको अधिकारीहरूले बताएका छन् ।
यो घटनापछि परिवार शोकमा छन्, अनुसन्धानकर्ता दुर्घटनाका सम्भावित कारणको कडी जोड्ने प्रयासमा छन् । बोइङ ७८७ जहाज यसरी दुर्घटनाग्रस्त भएको यो नै पहिलो घटना भनेर दाबी गरिएको छ । एयर इन्डिया दुर्घटना भारतको मात्र नभई विश्व उड्डयन सुरक्षाको सामूहिक सरोकारको विषय हो । ठूलो संख्यामा जीवनको क्षति, परिवारलाई परेको अपूरणीय आघात, हवाई यात्रुको मनस्थितिमा परेको प्रभावलाई सम्बोधन गर्न भारतको उड्डयन प्राधिकरण, अन्तर्रार्ष्ट्रिय उड्डयन प्राधिकरण, एयरलाइन्स सञ्चालक टाटा समूह र जहाज निर्माता बोइङले संवेदनशील र जिम्मेवार अनुसन्धान गर्नुपर्छ ।
त्यसो त उड्डयन यात्रा संसारमै सुरक्षित माध्यम मानिन्छ, तर यसमा एउटै प्राविधिक वा मानवीय कमजोरी भएमा शतप्रतिशत विनाश निश्चितजस्तै हुन्छ । त्यसैले थोरै दुर्घटनाले पनि समाजलाई बिर्सनै नसक्ने चोट दिन्छ । प्रविधिका अन्य क्षेत्रजस्तै जहाज उडानमा पनि पछिल्ला दशकहरूमा क्रान्तिकारी विकास भएका छन् ।
उन्नत नेभिगेसन, आर्टिफिसियल इन्टेलिजेन्स, इन्धन किफायती इन्जिनले जहाजको उडानमा प्राविधिक भूमिका बढाउँदै लगेको छ । तर, उड्डयन विज्ञहरूकै भनाइमा सुरक्षा उपक्रम भने परम्परागत कानुन, संयन्त्र र अनुगमनमा आधारित छन् । जहाजभित्रको प्राविधिक क्षमता अपडेट गराउन प्रतिस्पर्धा भए पनि त्यहीअनुसारका नीति बनाउन भने संस्थाहरू अग्रसर छैनन् । विज्ञहरूका अनुसार विमानहरूको जटिल प्रणाली र परम्परागत मर्मत तथा अनुगमन प्रणालीबीच तालमेल मिलाउन विश्वभरका नियामक निकायले धेरै काम गर्न बाँकी छ ।
एआईको सहायताले उडान, अवतरण सहज भए पनि प्राविधिक असफलताका संकेतको पहिचान र हस्तक्षेपमा काम गर्न अझै सकेको छैन । विमानमाथिको सतर्कता, इन्जिनको स्वास्थ्य विश्लेषणसहित पूर्वचेतावनी दिन सक्ने गरी एआईलाई क्षमतावान् बनाउन सकिएको भए अहमदाबादको क्षति टार्न सकिन्थ्यो । त्यसैले सुरक्षा प्रणालीलाई अझ मजबुत बनाउनु अबको विज्ञानको चुनौती र जिम्मेवारी हो ।
दुर्घटनापछिका विश्लेषण पनि व्यापारिक प्रतिस्पर्धाबाट निर्देशित हुने गरेका छन् जस्तो कि एयर इन्डियाको दुर्घटनापछि जहाज निर्माता अमेरिकी कम्पनी बोइङमाथि प्रश्न उठेको छ । यिनै प्रश्नले बोइङको सेयर एकै दिन पाँच प्रतिशतसम्म खस्किएको छ । सुरक्षामाथि उठेका बहसले जहाज निर्माता कम्पनी, एयरलाइन्स सञ्चालक र नियामक निकायलाई जवाफदेही बनाउनुको सट्टा बोइङ वा एयरबसको सेयर मूल्यमा मात्र उतारचढाव ल्याउने हो भने मानव मूल्य फेरि पनि ओझेल पर्नेछ । त्यसैले यस्ता दुर्घटनाको अनुसन्धानको उद्देश्य समग्र प्रणालीलाई पुनरावलोकन सुधारको उद्देश्यबाट प्रेरित हुनुपर्छ ।
संसारको कुनै पनि भूगोलमा हुने दुर्घटनाले नेपाली समुदायलाई थप तरंगित बनाउँछ किनकि नेपाल विश्वका कठिनतम हवाई क्षेत्रमा पर्छ । पर्वतीय भूगोल, अप्रत्याशित मौसम र साना विमानस्थलहरूले नेपालको उड्डयन सुरक्षालाई अझ जटिल बनाउँछ । त्यसैले त नेपालमा अहिलेसम्म १ सय ८ विमान दुर्घटना भएका छन् जसमा ९ सय ५९ जनाको ज्यान गएको छ । विमान दुर्घटनापछिका अनुसन्धानमा पनि पर्याप्त गाम्भीर्यताको अभाव छ ।
हवाई दुर्घटनामा पाइलटको पनि ज्यान गएको अवस्थामा मानवीय कारण भनेर प्रतिवेदन आउने गरेकाले सुधारका मूल प्रश्न छायामा पर्दै आएका छन् । पोखराका लागि उडेको सौर्य एयरको जहाज त्रिभुवन विमानस्थलमा दुर्घटनाग्रस्त भएको एक वर्ष पुग्न लागेको छ । तर, विस्तृत जाँचबुझ प्रतिवेदन अहिलेसम्म आएको छैन ।
प्रतिवेदनले त्रुटि केलाउने मात्र होइन, सुधारका दिशानिर्देश पनि गर्ने हो । तर प्रतिवेदन आउन पनि एक वर्ष लाग्छ भने सुधार्नुपर्ने आधारभूत विषयमा हामीले सम्झौता गरिरहेका छौं भन्ने प्रस्ट हुन्छ । हाम्रा प्राविधिक, नीतिगत तथा भूराजनीतिक कमजोरीकै कारण हो, युरोपेली युनियनले सन् २०१३ देखि नेपाली एयरलाइन्सहरूलाई युरोप गन्तव्यमा प्रतिबन्ध लगाएको छ । यसले नेपालको उड्डयन प्रतिष्ठालाई गहिरो असर पुर्याएको छ । तर लाग्छ, यो सबले हाम्रो सरकारलाई चिन्तित बनाउँदैन ।
दुर्घटनापछि आउने प्रतिवेदनहरूले सधैंजसो उठाउने अर्को विषय हो, नेपालमा पाइलट, इन्जिनियर, एटीसी अफिसरहरूलाई पर्याप्त र गुणस्तरीय तालिम दिने संयन्त्रको अभाव छ । अहिले पनि पाइलटहरू विदेशी तालिम केन्द्रमा भर पर्न बाध्य छन् । देशभित्र सिमुलेटर अभ्यास, मनोवैज्ञानिक मूल्यांकन र संरचनागत प्रोत्साहनको अभावले पनि हवाई सुरक्षामा चुनौती बढाउने गरेको छ ।
कुनै पनि विमान दुर्घटनाले त्रासदी मात्रै निम्त्याउँदैन, सुधारका लागि जर्बजस्त दबाब पनि सिर्जना गर्दछ । हामीले बेवास्ता गरेका प्राविधिक तथा नीतिगत सुधारमा गम्भीर बन्न फेरि झकझकाएको छ । छिमेकमा भएको दुर्घटनाप्रति नेपाली समाज र नेपाल राज्यले गहिरो समवेदना व्यक्त गरेको छ । तर, त्यो आफ्नो उड्डयन सुरक्षालाई समृद्ध बनाउन पहल नगर्ने हो भने यस्तो सद्भाव कर्मकाण्डी मात्र हुनेछ ।"
नेपालले विश्वविजेता वेस्ट इन्डिजविरुद्ध ऐतिहासिक ट्वान्टी२० सिरिज खेल्ने,"काठमाडौँ नेपालले वेस्ट इन्डिजविरुद्ध तीन ट्वान्टी२० ऐतिहासिक सिरिज खेल्ने भएको छ । सिरिजको आयोजना नेपाल क्रिकेट संघ (क्यान) रहेको छ । खेल यूएईको सारजाह त्रिकेट मैदानमा हुनेछ ।
नेपालले दुई देशीय सिरिजमा ट्वान्टी२० विश्वकपको पूर्व विजेता वेस्ट इन्डिजको सामना गर्न लागेको यो नै पहिलो पटक हुनेछ ।
क्यानले जारी गरेको विज्ञप्ति अनुसार सिरिजको पहिलो खेल सेप्टेम्बर २७ मा दोस्रो खेल २८ र तेस्रो खेल ३० मा हुनेछ । यो सिरिज नेपालका लागि आईसीसी मेन्स ट्वान्टी२० विश्वकप एसिया छनोटको तयारीका रूपमा पनि रहनेछ ।"
वर्ल्ड टेस्ट च्याम्पियनसिप : पहिलो दिन बलर हाबी,"काठमाडौँ डिफेन्डिङ च्याम्पियन अस्ट्रेलिया र दक्षिण अफ्रिकाबीच बुधबार लर्डसमा सुरु भएको वर्ल्ड टेस्ट च्याम्पियनसिप फाइनलको पहिलो दिन बलर हाबी भएको छ । पहिले ब्याटिङ गरेको अस्ट्रेलिया २ सय १२ रनमै अलआउट भएको थियो ।
जवाफमा दक्षिण अफ्रिकाले चार विकेट गुमाएर ४३ रन बनाएको छ । अस्ट्रेलिया अझै १ सय ६९ रनले अगाडि छ । टेम्बा बभुमा तीन र डेविड बेडिनघम आठ रन बनाएर खेलिरहेका छन् । अस्ट्रेलियाका लागि मिचेल स्टार्कले १० रनमा दुई विकेट लिएका छन् ।
त्यस अगाडि दक्षिण अफ्रिकी बलर कगिसो रबाडाले ५१ रनमा पाँच विकेट लिएपछि अस्ट्रेलियालाई सस्तोमा समेटिएको हो । उनलाई मार्को जेनसनले पनि बलियो साथ दिए । जेनसनले ४९ रनमा तीन विकेट लिए ।
अस्ट्रेलियाली इनिङ्स दुई ब्याटरको प्रदर्शनमा टिकेको थियो । कमजोर सुरुआत लिएको अस्ट्रेलियाका लागि स्टिभ स्मिथले ६६ रन बनाए । यसतै बेउ वेबस्टरले ७२ रनको योगदान दिए । अब बिहीबार दोस्रो दिन अस्ट्रेलिया आफ्नो अग्रतालाई कायम राख्ने प्रयासमा हुनेछ ।"
आज देशदुनियाँमा केके भयो ?,"काठमाडौँ संवैधानिक आयोगमा पदाधिकारी नियुक्ति विवादबारे निर्णय असार १८ मा सुनाइने, तीन दिनभित्र सरुवा भएका कर्मचारी हाजिर गराएर काज फिर्ता नगरे कारबाहीको चेतावनी, काठमाडौं महानगरका तत्कालीन प्रमुख प्रशासकीय अधिकृत परियारसहित ७ जनाविरुद्ध भ्रष्टाचार मुद्दादेखि विश्वकप २०२६ का लागि ब्राजिल छनोटसम्मका खबर आज चर्चामा रहे ।
०००००
संवैधानिक आयोगका ५२ पदाधिकारीको नियुक्तिविरुद्ध परेका रिटमा सर्वोच्च अदालतको संवैधानिक इजलासमा निर्णय सुनाउने मिति सरेको छ । न्यायाधीशहरू छलफलमै रहेकाले निर्णय सुनाउने मिति सरेको सर्वोच्चका प्रवक्ता सह(रजिस्ट्रार अच्युत कुइँकेलले जानकारी दिए । प्रवक्ता कुइँकेलका अनुसार निर्णय सुनाउने अर्को मिति असार १८ गते तोकिएको छ ।
०००००
स्वास्थ्य तथा जनसंख्या मन्त्रालयको कर्मचारी प्रशासन शाखाले संघीय अस्पताल तथा मातहतका कार्यालयलाई तीन दिनभित्र कर्मचारीहरुलाई हाजिर नगराए विभागीय कारबाही गरिने व्यहोराको पत्र पठाएको छ । उक्त पत्रमा त्यसो नगरिए सेवा सुविधा बापतको रकम असुलउपर गर्ने विषयसमेत समेटिएको छ ।
०००००
सूचना तथा प्रसारण विभागका महानिर्देशक प्रदीप परियारसहित ७ जनाविरुद्ध भ्रष्टाचार मुद्दा दायर भएको छ । काठमाडौं महानरपालिकाका तत्कालीन प्रमुख प्रशासकीय अधिकृत रहेका बेला मिलेमतोमा भ्रष्टाचार गरेको अभियोगमा अख्तियार दुरुपयोग अनुसन्धान आयोगले बुधबार विशेष अदालतमा मुद्दा दायर भएको हो । परियारसहित महानगरका तत्कालीन निर्देशकहरु रविन्द्रमान श्रेष्ठ, युवराज अधिकारी, वसन्त आचार्य, नमराज ढकाल, सहायक निर्देशक उत्तम दाहाल र इन्जिनियर जनार्दन गिरीविरुद्ध अख्तियारले मुद्दा दायर गरेको हो ।
०००००
मानव विकास सूचकांक (एचडीआई)मा गत वर्षको तुलनामा यस वर्ष नेपालको स्थानमा एक अंकको सुधार आएको छ । संयुक्त राष्ट्रसंघीय विकास कार्यक्रम (यूएनडीपी)ले सार्वजनिक गरेको मानव विकास सूचकांक प्रतिवेदन २०२५ले नेपाल १४५औं स्थानमा परेको देखाएको हो । विश्वका १९३ देशमध्ये गत वर्ष नेपाल १४६औं स्थानमा रहेकोमा यसवर्ष केही सुधार भएर एक स्थान माथि उक्लिएको हो ।
०००००
ब्राजिलले उत्तर अमेरिकामा हुने विश्वकप २०२६ का लागि बुधबार आफ्नो छनोट निश्चित गरेको छ । साओ पाओलोमा भएको दक्षिण अमेरिकी विश्वकप छनोटमा खेलमा पाराग्वेलाई १० ले हराउँदै ब्राजिलले यो उपलब्धि चुमेको हो ।"
ब्राजिल विश्वकपका लागि छनोट,"काठमाडौँ ब्राजिलले उत्तर अमेरिकामा हुने विश्वकप २०२६ का लागि बुधवार आफ्नो छनोट निश्चित गरेको छ । साओ पाओलोमा भएको दक्षिण अमेरिकी विश्वकप छनोटमा खेलमा पाराग्वेलाई १० ले हराउँदै ब्राजिलले यो उपलब्धि चुमेको हो।
नयाँ प्रशिक्षकका रूपमा कार्लो एन्सेलोटी आएयता ब्राजिलको यो पहिलो जित पनि हो ।
पाँच पल्टको विश्वकप च्याम्पियन तथा अहिलेसम्मका सबै विश्वकप संस्करणमा छनोट भएको एक्लो टिम ब्राजिलका लागि एक मात्र निर्णायक गोल रियल म्याड्रिडका खेलाडी भिनिसिय जुनियरले गरे । उनले ४४ औँ मिनेटमा म्याथेस कुन्हाको पासलाई गोलमा परिणत गरेका हुन् । त्यस अगाडि छनोटको अर्को खेलमा उरुग्वेले भेनेजुएलालाई २० ले हराएको थियो ।
त्यस अगाडि एसियाली छनोटमा मंगलबार राति अस्ट्रेलियाले साउदी अरेबियालाई २१ ले हरायो र उसले पनि क्यानडा, अमेरिका तथा मेक्सिकोमा हुने विश्वकपका लागि टिकट कट्यो । अस्ट्रेलिया विश्वकपमा छनोट भएको सातौँ पल्ट हो । साउदी अरेबियाले भने अब छनोटका लागि प्लेअफ खेल्नु पर्नेछ ।"
काठमाडौँमा हुवावेको मिनी मोबाइल वर्ल्ड कंग्रेस,"काठमाडौँ हुवावे नेपालले काठमाडौँमा मिनी मोबाइल वर्ल्ड कंग्रेस (एमडब्लुसी) २०२५ सम्पन्न गरेको छ । हुवावे टावर, हात्तीसारमा आयोजित कार्यक्रममा हुवावेका स्मार्ट डिभाइस, इन्टेलिजेन्स अटो सोलुसन, आर्टिफिसियल इन्टेलिजेन्स, डिजिटल पावर, सूचना प्रविधि पूर्वाधार, क्लाउड र फाइभजीजस्ता अत्याधुनिक प्रविधिहरू प्रदर्शन गरिनुका साथै यस विषयमा जानकारी दिइएको थियो ।
स्पेनको बार्सिलोनामा हरेक वर्ष आयोजना हुने ग्लोबल मोबाइल वर्ल्ड कंग्रेसबाट प्रेरित यो स्थानीय संस्करणमा प्रविधिको आदानप्रदान, उद्योग सहकार्य र नवप्रवर्तन प्रवर्द्धन गर्ने उद्देश्य रहेको थियो । पछिल्लो समय विकास भइरहेको फाइभजी र फाइभ पोइन्ट फाभइजीको उपयोगिता, टेलिकम सेवालाई भ्यालु एड गर्ने विधि, टेलिकम कम्पनीले भइरहेको प्रविधिलाई कसरी मनिटाइज गर्ने विषयमा जानकारी दिइएको थियो, हुवावेले भनेको छ । कम्पनीले डिजिटल रूपान्तरणलाई केन्द्रित गरी विभिन्न जानकारी उपलब्ध गराएको थियो ।
ऊर्जा भण्डारण प्रणाली, स्मार्ट पीभी सोलुसन र २५० किलोवाटदेखि ६०० किलोवाट क्षमताका अल्ट्राफास्ट इभी चार्जिङ प्रविधिको प्रदर्शन गरिएको थियो । क्लाउड र डेटा सेन्टरअन्तर्गत रहेर सुरक्षित आईटी पूर्वाधार विकासबारे विमर्श भएको थियो । अनुसन्धान तथा विकास (आरएन्डडी) का सन्दर्भमा हुवावेले आफ्नो विश्वव्यापी आम्दानीको २१ प्रतिशत हिस्सा यसमा खर्च गर्ने जानकारी दिँदै नवप्रवर्तनप्रति कम्पनीको दृढ प्रतिबद्धता व्यक्त गरेको थियो ।"
आज देश दुनियाँमा केके भयो ?,"काठमाडौँ भिजिट भिसा प्रकरणमा विपक्षीले राखेका अडानका कारण सोमबार पनि प्रतिनिधिसभा बस्न सकेन भने अर्को बैठक बुधबार दिउँसो १ बजे बस्ने गरी स्थगित भएकोदेखि भारतमा स्याटेलाइटइन्टरनेट सेवा सञ्चालनका लागि स्टारलिंकले स्वीकृति पाएको र तीन पत्रकारसहित ५ जनाविरुद्ध भ्रष्टाचार मुद्दा दायर भएकोसम्म समाचार आज चर्चामा रहे।
प्रतिनिधिसभाको बैठक बुधबार दिउँसो १ बजेमात्र बस्ने भएको छ। सोमबार बसेको बैठकमा विपक्षीको अवरोधका कारण कार्यसूचीमा प्रवेश नै नगरी आधा घन्टाका लागि स्थगित भएकोमा दलहरूबीच सहमति नभएपछि संसद् सचिवालयले सूचना टाँसेर बुधबार दिउँसो १ बजेसम्मका लागि बैठक स्थगित भएको जनाएको हो।
०००
राष्ट्रिय स्वतन्त्र पार्टी (रास्वपा)ले संसद् अवरोध हटाउन सहमतिका लागि सत्तारुढ दल नेपाली कांग्रेसलाई पाँच बुँदे प्रस्ताव गरेको छ। रास्वपाले यसअघिका वार्ताका आधारमा सहमतिको खाका तयार गरी कांग्रेसलाई पठाएको हो । जसमा भिजिट भिसाको नाममा भएको मानव तस्करी र सांगठनिक अपराधमा सरकारी संयन्त्र, ट्राभल एजेन्सी, म्यानपावर कम्पनी, एयरलाइन्स र नेपाली तथा विदेशी नियोगहरूको संलग्नताका विषयमा बहुआयमिक अनुसन्धान गर्न पाँच दिनभित्र उच्चस्तरीय छानविन समिति गठन गर्नुपर्ने प्रस्ताव गरेको छ।
०००
विज्ञापन प्रकाशन नगरी झुटा विवरण पेस गरेर रकम भुक्तानी लिएको आरोपमा जनसवाल राष्ट्रिय दैनिकका सम्पादक रामजी बगाले तथा रौतहटको फतुवा विजयपुर नगरपालिकाका तत्कालीन प्रमुख प्रशासकीय अधिकृत शम्भुकुमार यादवसहित ५ विरुद्ध भ्रष्टाचार मुद्दा दायर भएको छ । अख्तियार दुरुपयोग अनुसन्धान आयोगले बगाले र तत्कालीन प्रमुख प्रशासकीय अधिकृत यादवसहित पालिकाका तत्कालीन सहलेखापाल नवीनकुमार यादव, तराई पोष्टका प्रकाशक रुपेन्द्र पटेल र प्रतिनिधि ओमप्रकाश यादविरुद्ध सोमबार विशेष अदालतमा मुद्दा दायर गरेको हो ।
०००
अर्बपति इलन मस्कको स्याटेलाइट(ब्रोडब्यान्ड सेवा प्रदायक कम्पनी, स्टारलिंकले भारतमा व्यावसायिक सञ्चालनका लागि अनुमति पाएको छ । भारतमा सेवा विस्तारका लागि लामो समयदेखि प्रयास गरिरहेको स्टारलिंकले अन्ततस् भारतीय नियामकबाट स्वीकृति पाएको भारतीय सञ्चार माध्यमहरूले समेत जनाएका छन् । टाइम्स अफ इन्डियाका अनुसार भारतमा स्याटेलाइटमा आधारित इन्टरनेट सेवा दिने तेस्रो कम्पनीका रूपमा स्टारलिंकले जुन ६ मा भारतको दूरसञ्चार विभागबाट सेवा सञ्चालनका लागि स्वीकृति पाएको हो ।
०००
औषधि, बच्चाको दूध, खाद्यान्नलगायत राहत सामग्री बोकेर गाजातर्फ गइरहेको एउटा डुङ्गालाई सोमबार बिहान इजरायली सेनाले नियन्त्रणमा लिएको छ । त्यसमा जलवायु अभियन्ता ग्रेटा थनबर्गसहित १२ जना स्वयंसेवकहरू सवार थिए । इजरायलले हमाससँगको युद्धका कारण गाजामा नाकाबन्दी थप कडा बनाइरहेका बेला यो घटना भएको हो ।"
मोदी र सीको पहल : सभ्यतामूलक विश्व,"चिनियाँ उपराष्ट्रपति हान चेङले जेठ १८ मा गान्सुमा ३० देशका राजनीतिक नेता र थिंकट्यांकसहित करिब चार सयसँग चीनले लिएको विश्व सभ्यता पहल (ग्लोबल सिभिलाइजेसन इनिसिएटिभ, जीसीआई) मा जोडिन आग्रह गर्दा स्वाभाविक साथ पाए । किनकि, सभ्यताको खोजी, सभ्यताहरूबीच समन्वयको अंग बन्न कोही तर्सिनुपर्दैन ।
जुन सभ्यताको पहललाई उनी व्याख्या गर्दै थिए, त्यो पहल सन् २०२३ मा विश्वका राजनीतिक दलका नेताहरूसँगको उच्च संवादमा राष्ट्रपति सी चिनफिङले घोषणा गरेका थिए, जसले त्यतिबेलै समर्थन पाएको थियो । हो, त्यही गान्सु संवादमा नेपालका पूर्वराष्ट्रपति विद्यादेवी भण्डारी चीन भ्रमणका क्रममा (जेठ १०१९) सहभागिता जनाएर फर्किन् ।
चाइनिज एसोसिएसन फर इन्टरनेसनल अन्डरस्टान्डिङको निमन्त्रणामा नेपाल सरकारका मन्त्री र एमाले नेतासहित बेइजिङ पुग्दा चिनियाँ कम्युनिस्ट पार्टीका अन्तर्राष्ट्रिय विभागका मन्त्री लिउ जियानचाओसँग भेटवार्ता गरिन्, जसको पहिलो विषय नेपालचीन सम्बन्ध, दोस्रो एमालेसीपीसी सम्बन्ध भयो, हुन्छ नै । यो सद्भाव र सभ्यताको भ्रमण थियो, जसको सरोकार नेपालको आन्तरिक राजनीतिसँग होइन । फेरि, नेपालको राजनीति संविधान जारीयता घरेलु दलहरूकै निर्णयका आधारमा अघि बढेको छ, जतिसुकै षड्यन्त्रका सिद्धान्तका चस्मा लगाएर हेरे पनि । त्यसैले त्यतातिर प्रवेश नगरौं ।
फेरि यो आलेख पूर्वराष्ट्रपति भण्डारीको चीन भ्रमणबारे पनि होइन । तर विश्व सभ्यता पहलको यही संवादको सन्दर्भ पारेर विश्वमा कसरी सभ्यतामा आधारित एसियाली व्यवस्था निर्माण हुँदै छ भन्ने विश्लेषण गरिएको छ । त्यसभित्र मूलतः नेपालका छिमेकी भारत र चीन पर्छन्, जसले सफ्टपावरमार्फत नै विश्व प्रभावित पारिरहेका छन् । पहिला, यी दुईका केही राष्ट्रिय चरित्रलाई हेरौं ।
हार्ड र सफ्ट चरित्र
नेपालका छिमेकी भारत र चीन दुवै आणविक राष्ट्र हुन् । भारतले सन् १९७४ मा आणविक परीक्षण गर्यो भने चीनले त्यसको दस वर्षअघि सन् १९६४ मा । चीनले आणविक अप्रसार सन्धिमा हस्ताक्षर गरेको छ भने भारतले गरेको छैन, तर दुवै देशले आणविक हतियारलाई निवारक शक्तिका रूपमा मात्र प्रयोग गर्ने बताएका छन् ।
सन् २००७ देखि नै भारत अमेरिकाको एसियाली रणनीतिक साझेदार हो, जसलाई उसले प्रतिस्पर्धी शक्ति चीनविरुद्ध सामरिक रूपमा प्रयोग गर्न खोजेको छ । त्यसको एउटा बलियो प्रमाण हो, भारत अमेरिकी नेतृत्वको क्वाड्रिलेट्रल सेक्युरिटी डाइलग (क्वाड) को सदस्य बन्नु, जसमा अमेरिका, जापान र अस्ट्रेलिया छन् । जसको घोषित उद्देश्य हिन्द प्रशान्त क्षेत्रलाई खुल्ला र स्वतन्त्र बनाउने भन्ने हो भने रणनीतिक निसाना उक्त क्षेत्रमा बढ्दो चिनियाँ प्रभावलाई रोक्नु नै हो ।
तर अमेरिकाको चीन नियन्त्रण को नीतिमा भारतको सहमति देखिँदैन । भारतीय विदेशमन्त्री सुब्रमण्यम् जयशंकरले बारम्बार प्रस्टीकरण दिएका छन् ः भारतचीन वा कुनै देशको नियन्त्रणको नीतिमा छैन । क्वाडमा भारतको सहभागिता चीन नियन्त्रणको नीतिका लागि होइन, हामी ब्लक राजनीति गर्दैनौं, रचनात्मक सहयोगमा विश्वास गर्छौं । वास्तवमा भारतले अहिले मुद्दामा आधारित र उसको स्वार्थ निर्देशित वैदेशिक सम्बन्ध कार्यान्वयन गरिरहेको छ । भारतका बहुसंख्यक थिंकट्यांकले चीन नियन्त्रणको अमेरिकी नीतिको अंग नयाँदिल्ली बन्नु हुँदैन भन्ने दृष्टिकोण राखिरहेका छन् ।
भारतले रणनीतिक स्वायत्तता लाई आफ्नो वैदेशिक सम्बन्ध सञ्चालनको नीति बनाएको छ । त्यो भनेको कुनै पनि देशसँगको सम्बन्ध निर्धारण भारत कसैको दबाब वा ती राष्ट्रको रणनीतिक लाभका आधारमा गर्दैन, भारतको हितलाई हेरेर मात्र गर्छ । यो नीति ठ्याक्कै व्यवहारमा प्रदर्शित भयो वा भएन ? त्यो बहसमै छ ।
चीन त आफैं अमेरिकाको प्रतिस्पर्धात्मक शक्ति हो । जसले भारतलगायत १४ वटा सीमा जोडिएका छिमेकीसँगको सम्बन्धलाई पुनरावलोकन गरी पेरिफेरल कूटनीति लाई छिमेकी पहिला नीतिमा रूपान्तरण गरेको छ । चिनियाँ राष्ट्रपति सी चिनफिङले बेइजिङमा ९ अप्रिलमा छिमेकी प्राथमिकताको नीति नै सार्वजनिक गरेका छन् । त्यसको न्युक्लियसमा छ, छिमेकीहरूसँग अवस्था हेरेर एप्रोपिएट सम्बन्ध राख्ने । त्यसको अर्थ देश विशेषसँग सम्बन्ध हुन सक्ने भयो । चीन दोस्रो ठूलो अर्थतन्त्र हो भने भारत भर्खरै जापानलाई उछिनेर चौथो ठूलो अर्थतन्त्र भएको छ । जापानको अर्थतन्त्र ३६ खर्ब डलरको छ भने भारतको ३७ खर्ब डलर पुग्यो । बहुध्रुवीय विश्वका प्रभावी पात्रमध्ये भारतको आर्थिक बृद्धिदर अघि छ । यही रफ्तारको आर्थिक बृद्धिदर कायम रहने हो भने छिट्टै जर्मनीलाई पनि उछिनेर भारत तेस्रो ठूलो अर्थतन्त्र बन्नेछ ।
अर्थात् चीन र भारत क्रमशः बलिया आर्थिक शक्ति बन्नेछन् । तर चीनसँग भारतको तुलना अहिले हुँदैन । चीनको अर्थतन्त्रको आकार नै १९ खर्ब अमेरिकी डलरको छ । चीनभन्दा भारत विकासमा धेरैपछि छ, जनसंख्यामा उछिने पनि । भारतसँग चीनभन्दा बढी जनसांख्यिक लाभ छ, जो विकसित भारत बनाउने मोदी मिसनको दरिलो आधार बन्न सक्छ ।
भारत र चीन दुवै हार्डपावर पनि हुन् । सैन्य प्रयोग, आर्थिक दबाब र कहिलेकाहीँ बल प्रयोगमार्फत यी छिमेकीले विश्व राजनीतिलाई प्रभावित पार्ने हैसियत राख्छन् पनि । एउटा मौलिक फरक के छ भने चीन विश्व व्यवस्थालाई वैकल्पिक धार दिने सामर्थ्यमा पुग्यो भने भारत चाहिँ एलाइड पावरमात्र भयो । यदि नयाँदिल्लीले आफ्नो रणनीतिक स्वायत्तताको कूटनीतिक अभ्यासलाई व्यवहारवादमा वास्तवमै रूपान्तरण गर्न सक्यो भने एउटा तेस्रो धारको निर्माण हुन सक्छ र त्यो भने तटस्थता को । यो नहुँदा पनि भारत बहुध्रुवीय विश्व व्यवस्थाको एउटा मुख्य सन्तुलनकर्ता र वैश्विक प्रभावी देश अवश्य नै हो ।
तर यी दुवै राष्ट्रले सफ्टपावरलाई यसरी अघि बढाएका छन् कि, सम्भवतः विश्व व्यवस्थामा यसले हस्तक्षेपकारी परिणाम ल्याउन सक्छ । निश्चित छ, बलियो प्रभाव सभ्यताको हुनेछ । त्यसको अर्थ सभ्यताहरूको द्वन्द्व वा संघर्षतर्फ विश्व व्यवस्था उन्मुख भएको भन्ने होइन । बरु सभ्यताहरूबीच समन्वय, सहअस्तित्व र त्यसका आधारमा एसियाद्वारा पश्चिमा प्रभुत्वको विस्थापन हुन सक्छ ।
सभ्यतासँगै समन्वय
दुई अमेरिकी राजनीतिशास्त्री, फ्रान्सिस फुकुयामा (द इन्ड अफ हिस्ट्री एन्ड द लास्ट म्यान, सन् १९९२) र स्यामिअल पी हन्टिङटन (क्ल्याक्स अफ सिभिलाइजेसन, १९९६) ले नै वैश्विक राजनीतिको प्रवृत्तिमाथि टिप्पणी गरे । फुकुयामाले लिवरल डेमोक्रेसी नै अन्तिम ढाँचा हो भन्ने थेसिस स्थापित गर्न खोजेकामा हन्टिङटनले सभ्यताको संघर्ष जन्माएका हुन्, जसमा विश्व द्वन्द्वले रूप फेरेको मात्र हो, वैचारिक र आर्थिकबाट सांस्कृतिक र सभ्यताको संघर्षतिर गएको मात्र हो भन्ने तर्क अघि सारेका हुन् । तर मैले अघि सारेको तर्क दुवैभन्दा फरक छ, अब सभ्यता र संस्कृतिको द्वन्द्व होइन, यी दुवैको समन्वयबाट एसियाली युगको श्रीगणेश हुन सक्छ ।
भारत र चीन दुवै सिभिलाइजेसनल स्टेट हुन् । भारत ३ हजार र चीन पाँच हजार वर्ष पुरानो इतिहास भएका मुलुक हुन् । भारत सन् १९४७ बाट आधुनिक स्वतन्त्र देशका रूपमा स्थापित भएको हो भने चीन सन् १९४९ बाट जनगणतन्त्र चीन भएको हो, अर्थात् आधुनिक चीन । आधुनिक र खुला अर्थतन्त्रको जग भारतले सन् १९९१ मा र चीनले सन् १९७८ मा हालेका हुन् । तिनको श्रेय मनमोहन सिंह र देङ स्याओ पिङलाई जान्छ ।
भारत र चीन दुवैले आधुनिक राज्यप्रणालीबाट मात्र होइन बरु प्राचीन र निरन्तरको सभ्यताबाट वैधानिकता खोज्छन् । यी दुवै देशका गहिरा र गहकिला सांस्कृतिक र दार्शनिक परम्परा छन् । आन्तरिक विविधता भए पनि ऐतिहासिक एकता पनि छ । र, सभ्यतामूलक राष्ट्रले जहिले पनि यसका आदर्शलाई संरक्षण वा पुनःस्थापनाको मिसन बनाउँछ । वैदिक परम्परा, उपनिषद्, बुद्धिजम, जैनिज्म, रामायण, महाभारत आदिबाट भारतको सभ्यताको जरा आरम्भ भएको हो । उता, चीनको सभ्यताको जरा कन्फुसियानिज्म, ताओइज्म र बुद्धिजम परम्परामा आधारित छ ।
जब नरेन्द्र मोदी बलिया प्रधानमन्त्रीका रूपमा उदाए, उनले भारतलाई सभ्यताको देशमा पुनःस्थापित गर्ने प्रयास आरम्भ गरेका छन् । त्यसैगरी जब सी चिनियाँ राष्ट्रपति भए, उनले पश्चिमा उदार प्रजातन्त्रभन्दा चिनियाँ ढाँचा अलग भएको भन्नलाई सभ्यताको विरासत स्मरण गरेका छन् । युरोपमा सन् १६४८ मा भएको वेस्टफेलिया सन्धिबाट नेसनस्टेट उदाएको हो भने सिभिलाइजेसनल स्टेट प्राचीन सभ्यतामा आधारित भएर बन्छ । भारत र चीनबाहेक इजिप्ट र इरान पनि सभ्यता राष्ट्र हुन् । अमेरिका र युरोपमा अठारौं र उन्नाइसौं शताब्दीदेखि मात्र सभ्यताका इतिहास निर्माण भएका हुन् ।
कसरी परम्परागत सभ्यताका पहल र प्रभाव देखिँदै छन्, तिनलाई हेरौं । मोदीको इन्डियालाई भारतका रूपमा अघि सार्ने सोच त्यही सभ्यताको पुनःस्थापनाको प्रयाससँग जोडिन्छ । विदेशमन्त्री जयशंकरले त ह्वाई भारत म्याटसर्् भन्ने पुस्तक नै लेखे, जसमा प्राचीन सभ्यताशक्तिलाई भारतीय पहिचानका रूपमा अघि सारिएको छ । मोदीले भारतलाई एउटा सांस्कृतिक, नैतिक, अहिंसा, शान्ति, बहुलवाद, धर्म र बसुधैव कुटुम्बकम्का रूपमा विश्वमञ्चमा प्रस्तुत गरिरहेका छन् । संयुक्त राष्ट्रसंघका मञ्चमा प्रायः उनी भारतको वैदिक, बुद्धिस्ट र अध्यात्मिक सम्पदामा केन्द्रीकृत गरेर मन्तव्य राख्छन् । त्यसैको परिणाम हो, संयुक्त राष्ट्रसंघले जुन २१ लाई अन्तर्राष्ट्रिय योग दिवस घोषणा गर्नु । त्यसबाहेक उनी आयुर्वेद कूटनीति, संस्कृतका सन्दर्भसामग्री र पूर्वीय दर्शन परम्पराका सिद्धान्तमा जोड दिन्छन् । जस्तोः उनले पूर्वी र दक्षिणपूर्वी एसियामा बुद्धिज्मलाई समावेश गरी सांस्कृतिक कूटनीतिको सम्बन्ध राख्छन् । हिन्दुत्व त मुख्य पहिचान भयो नै ।
मोदीले विदेश नीतिमा भारतलाई जसरी विश्व गुरु को रूपमा प्रस्तुत गरेका छन्, त्यो अस्थिर विश्वलाई अध्यात्मिक र दार्शनिक अभिभावकत्व दिन सक्ने देशका रूपमा भनेका हुन् । यसभित्र भारतीय सभ्यतालाई पश्चिममा भौतिकवादको विकल्पका रूपमा अघि सार्ने प्रयास देखिन्छ । अर्को, सुन्दा अधिक धार्मिक सुनिने तर प्राचीन परम्परासँग साइनो भएको मुद्दा हिन्दु सभ्यताको पुनरागमन हो, जसलाई मोदीले हरेक बाह्य भ्रमणमा जोड्छन् । त्यसका उदाहरणका रूपमा अयोध्यामा राममन्दिरको स्थापना, प्राचीन मन्दिर र धार्मिक क्षेत्रको पुनःस्थापना । प्राचीन हिन्दु ग्रन्थ पढ्न आग्रह गर्नुका पछिको एउटै कारण हिन्दु पहिचानको नै पुनःस्थापना । मोदीले उपभोक्तवादको ठाउँमा अध्यात्मिक गहिराइ, व्यक्तिवादमाथि सामुदायिकता, पर्यावरणीय सन्तुलनमा जोड दिएका छन् ।
उता, चीनमा त राष्ट्रपति सीले विश्व सभ्यता पहल नै घोषणा गरेका छन्, जसलाई चीनको सफ्टपावर कूटनीतिका रूपमा बुझ्नुपर्छ । चीन आफूलाई कन्फुसियसवादमार्क्सवादको स्वामित्वकर्ताका रूपमा लिन्छ । सीको चिनियाँ राष्ट्रको महान् पुनर्जागरण को नाराको जरा नै चिनियाँ सभ्यतासँग जोडिन्छ । यसको आशय चीनको ऐतिहासिक गौरव फर्काउने, सांस्कृतिक दृष्टिले विश्वमाझ चीनलाई पुनः एक शक्तिशाली राष्ट्रका रूपमा प्रस्तुत गर्ने देखिन्छ । यो पुनर्जागरणले आधुनिक राष्ट्रवादलाई चिनियाँ सांस्कृतिक गौरवसँग समायोजन गर्छ । त्यसो त राष्ट्रपति सीले अघि सारेको बीआरआई नै चिनियाँ सभ्यता र त्यसको आदानप्रदानको पुनःस्थापनासँग सम्बन्धित छ । यो आर्थिक परियोजना मात्र अवश्य होइन । यसले प्राचीन रेशम मार्गको भाष्यलाई पुनःस्थापित गर्छ, जुन बेला चीन सभ्यता र सम्पर्कको विश्वकेन्द्र थियो ।
त्यसैगरी, कन्फुसियस इन्स्टिच्युटमार्फत चीनले नरम कूटनीतिलाई प्रभावकारी रूपमा अघि बढाएको छ । १५० देशमा स्थापित यसले चिनियाँ संस्कृति र भाषालाई विश्वव्यापी रूपमा प्रवर्द्धन मात्र गर्दैन, कन्फुसियस मूल्य मान्यतालाई विस्तार गरिरहेको छ । जसभित्र सद्भाव, सामाजिक स्थायित्व र नैतिकताजस्ता आचरण पर्छन् । अर्को, चीनले बुद्धिजम र एसियाली पहिचानलाई पनि चिनियाँ दर्शनकै रूपमा अघि बढाएको छ । किनकि, चीनले विश्वका मुख्य बुद्धिस्ट फोरमहरूको आयोजना गर्छ । बुद्धिज्म यस्तो नरमशक्ति हो, जसले नेपाल, भारत र चीनलाई मात्र होइन, एसियालाई नै जोड्छ ।
सीले चिनियाँ सभ्यतालाई पश्चिमा लिवरल डेमोक्रेसीको वैकल्पिक मोडलकै रूपमा विकास गर्दै छन्, त्यसका लागि उनले साथ लिएको आक्रामक सिद्धान्त हो साझा भाग्य, साझा विकास । संयुक्त राष्ट्रलगायतका बहुपक्षीय मञ्चहरूमा चीनले एसियाली मान्यता र मानवजातिका लागि साझा भविष्यलाई यसरी प्रवर्द्धन गरिरहेको छ । त्यसका लागि उसले इतिहासको पुनर्लेखन गर्दै छ । र, एसिया, अफ्रिका र ल्याटिन अमेरिकामा सभ्यतामार्फत चिनियाँ प्रभाव विस्तार गर्दै छ ।
नेपाल पुल
र, अन्त्यमा नेपालको सफ्टपावरको प्रसंग । चीन र भारतले जसरी आफ्ना सनातनी सभ्यतालाई ब्युँताउँदै वैश्विक व्यवस्था नै प्रभावित पार्न खोजिरहेका छन्, त्यसको बीचमा नेपाल पर्छ । नेपाल आफैं सभ्यतामूलक राष्ट्र पनि हो, जसले दक्षिणका बढी र उत्तरका केही सभ्यतासँग गहिरो सम्बन्ध राख्छ । दुईका भूगोलको बीचमा मात्र होइन, दुई सभ्यताको बीचमा हामी छौं । सभ्यताको कोणबाट हेर्दा भारत र चीनबीच द्वन्द्व कहीँकतै देखिँदैन, समन्वय र सद्भाव मात्र देखिन्छ । फेरि, गौतम बुद्धको देश, हिन्दु सभ्यताको आरम्भको देश, त्यसै पनि नेपालको सम्पत्ति नै सफ्टपावर हो । जसरी मोदी र सीले सभ्यताको पुनःस्थापना र त्यसमार्फत वैश्विक राजनीति र कूटनीतिमा हस्तक्षेप गर्दै छन्, नेपालले त्यसमा पनि सन्तुलित पुलको काम गर्छ । अब सभ्यताहरूको संघर्ष होइन, सभ्यताहरूको समन्वय र सहकार्य हुन्छ । र, त्यो एसियामा हुन्छ, भारत र चीनमा नै हुन्छ ।"
आज देश दुनियाँमा केके भयो ?,"काठमाडौँ टेलिकमकी प्रबन्ध निर्देशक पहाडीसहित १८ विरुद्ध साढे ३३ करोडको भ्रष्टाचार मुद्दा, विपक्षी दलहरुद्वारा आइतबार पनि प्रतिनिधिसभा बैठकमा अवरोध, अमेरिकी अध्यागमनसम्बन्धी कानुन उल्लंघन गरेकोमा ४८ नेपाली डिपोर्टदेखि भारतको मणिपुरका पाँच जिल्लामा इन्टरनेट सेवा बन्दसम्मका समाचार आज चर्चामा रहे ।
नेपाल टेलिकमको बिलिङमा भ्रष्टाचार गरेको अभियोगमा प्रबन्ध निर्देशक संगीता पहाडी र पूर्व प्रबन्ध निर्देशक सुनिल पौडेलसहित १८ जनाविरुद्ध भ्रष्टाचार मुद्दा दायर भएको छ । अख्तियार दुरुपयोग अनुसन्धान आयोगले पहाडी र पौडेलसहित १८ विरुद्ध आइतबार विशेष अदालतमा मुद्दा दायर गरेको हो । अख्तियारले प्रतिवादीविरुद्ध ३३ करोड ४८ लाख रुपैयाँ बिगो मागदाबी गरेको छ ।
प्रतिनिधिसभा बैठक सोमबार दिउँसो २ बजेसम्मका लागि स्थगित गरिएको छ । आइतबार पटकपटक सरेर साँझ साढे ६ बजे बैठक सुरु भएको थियो । सभामुख देवराज घिमिरेले बैठक प्रारम्भ भएको घोषणा गर्नासाथ विपक्षी दलहरु र केही सत्ता पक्षका सांसद उठेका थिए । सभामुखले सदन चलाउन सांसदहरुलाई बस्न आग्रह गरे पनि बस्न नमानेपछि सभामुखले बैठक जेठ २६ सोमबार दिउँसोसम्मका लागि स्थगित गरेका हुन् ।
भारतमा कोरोनाको संक्रमण दर तीव्र रुपमा बढेको भन्दै स्वास्थ्य तथा जनसंख्या मन्त्रालयले तयारी थालेको छ । मन्त्रालयका प्रवक्ता डा प्रकाश बुढाथोकीले भारतमा पछिल्लो समय फैलिएको संक्रमण र केही मृत्युका घटनालाई मध्यनजर गरेर दुई सातादेखि पूर्वतयारी गरिरहेको बताए । उनले भारतसँग जोडिएका १७ वटा स्थल नाका र तीन हवाई नाका तथा त्यहाँ रहेका हेल्थ डेस्कमा कार्यरत स्वास्थ्यकर्मीलाई तयारी अवस्थामा राखिएको बताए ।
अमेरिकाको निष्कासनमा परेका ४८ जना नेपाली नागरिक चार्टर उडानबाट आइतबार साँझ आइपुग्ने भएका छन् । अमेरिकी अध्यागमनसम्बन्धी कानुन उल्लंघन गरेको कसुरमा दोषी ठहर भएपछि उनीहरूलाई नेपाल फिर्ता पठाइएको हो । अमेरिकाले ओम्नी एयर इन्टरनेसनलको कल(साइन एन ४८६ एएक्सबाट उनीहरूलाई नेपाल पठाएको हो । उक्त विमान भारत हुँदै बंगलादेशबाट त्रिभुवन अन्तर्राष्ट्रिय विमानस्थलमा अवतरण हुँदैछ ।
भारतको पूर्वोत्तर मणिपुर राज्यमा शनिबार रातिदेखि लागू हुने गरी पाँच जिल्लामा पाँच दिनका लागि इन्टरनेट सेवा बन्द गरिएको छ । प्रहरीले एउटा जिल्लामा कर्फ्यु र अन्य चार वटा जिल्लामा मानिसलाई भेला हुन र प्रदर्शन गर्नमा रोक लगाउने गरी निषेधाज्ञा जारी गरिएको छ । शनिबार राति मैतेइ जातिको स्वयंसेवक संगठन अरम्बाई टेंगोल एटीका एक प्रमुख नेता कनान सिंहलाई प्रहरीले गिरफ्तार गरेको खबर सार्वजनिक भएपछि राजधानी इम्फालमा प्रदर्शन भएको थियो ।"
विश्वभर युद्धको पटकथा बदल्ने युक्रेनी ड्रोन हमला,"काठमाडौँ गत आइतबार युक्रेनले रुसी क्षेत्र भित्रबाटै प्रवेश गरेर गोप्य रूपमा गरेको अपरेसन स्पाइडर्स वेब ले रुसी युद्धक विमानहरू ध्वस्त पारेर अर्बौं डलरको क्षति पुर्यायो । एउटाको करिब ६ सय डलर हाराहारी पर्ने सामान्य ड्रोनहरूको प्रयोगमा रुसको करोडौं डलर क्षति भयो । त्यसैले पनि यस आक्रमणलाई आधुनिक युद्धको नयाँ निर्णायक क्षणका रूपमा चर्चा गरिएको छ ।
आइतबार, स्थानीय समयअनुसार लगभग १ बजे, युक्रेनबाट ३ हजार माइल टाढा रहेका विमानस्थलहरूमा विस्फोट भएका अनौठा रिपोर्टहरू प्राप्त हुन थाले । पहिले, साइबेरियाका एयरफिल्डमा विस्फोटका रिपोर्ट आए । त्यसपछि सबैको ध्यान कसरी आक्रमण भइरहेको छ भन्नेतर्फ केन्द्रित हुन थाल्यो । त्यसपछि आक्रमणका भिडियोहरू धमाधम सार्वजनिक हुन थाले ।
जुन साँच्चै अनौठो थियो । किनभने रुसभित्र लामो दूरीका लक्ष्यहरू पछ्याउँदै युक्रेनी ड्रोनले गर्ने आक्रमणमा सबै अभ्यस्त थिए । तर यहाँ रुसभित्रैका सडक छेउमा पार्क गरिएका ट्रकहरूबाट ससाना क्वाडकप्टर उडिरहेका देखिन्थे । त्यसपछि ती गएर एयरफिल्डमा पार्क गरिरहेका युद्धक विमानसँग ठोकिए र जलिरहेका विमानका भिडियो बाहिरियो । यो आक्रमण पहिलेका भन्दा निकै फरक थियो । जुन आक्रमण रुसयुक्रेन युद्धको एउटा आश्चर्यजनक घटनाका रूपमा चिनिएको छ ।
रुससँग युद्ध सुरु भएपछि विचलित हुँदै रक्षात्मक अवस्थामा पुगेको युक्रेनका तर्फबाट यो एउटा गतिलो र सटीक जवाफ थियो । लामो दूरीका रुसी क्षेप्यास्त्रको बमबारीबाट छियाछिया भएको किभले आफ्नै ढाडस बढाउनका लागि सूक्ष्म र अति गोप्य रूपमा बनाएको योजनाले सफलता पाएको थियो ।
युक्रेनभित्रका विभिन्न महत्त्वपूर्ण लक्ष्यहरूमा त्यही युद्धक विमानले रुसी भूभागबाटै क्षेप्यास्त्रहरू प्रहार गर्थे । साथै, समुद्रमा रहेका युद्धपोत, पनडुब्बी र रुसका भित्री भागबाट जमिनबाट जमिनमा मार हान्ने लामो दूरीका मिसाइलहरू प्रहार हुन्थे । ती सबै युक्रेनीहरूको पहुँचभन्दा बाहिर हुन्थ्यो ।
युक्रेनमा रुसी बमबारी यति नियमित भएका थिए कि युक्रेनीलाई कति बेला बंकरमा छिर्ने भन्ने सूचना क्षेप्यास्त्र आएर ठोकिनु निकै अघि नै थाहा हुन्थ्यो । रुसको भित्री भागमा रहेको कुनै एयरबेसबाट एक रुसी युद्धक विमान उड्नका लागि तयार हुनेबित्तिकै युक्रेनीहरूले आफ्नो मोबाइलमा चेतावनी युक्त सूचना प्राप्त गर्थे ।
त्यसपछि युक्रेनीसँग ती विमानले क्षेप्यास्त्र प्रहार गर्नुअघि लगभग दुई घण्टाको समय हुन्थ्यो । तोकिएको बिन्दुमा पुगेर मिसाइलहरू प्रक्षेपण गरिएपछि अलार्म बज्थ्यो । यदि लक्ष्य किभ भए प्रक्षेपण कहाँबाट भएको हो भन्ने आधारमा, युक्रेनीसँग करिब दुईदेखि तीन घण्टाको समय हुन्थ्यो । यो भनेको फोनमा प्रत्यक्ष आक्रमणको काउन्ट डाउन जस्तै हो ।
यी बमवर्षा टीयू९५ विमानसँग प्रायः सबै युक्रेनीहरू परिचित भइसकेका थिए । विगतमा अमेरिकी प्याट्रियट मिसाइल र अन्य सैन्य सहयोगका कारण युक्रेनीले सुरक्षित महसुस गर्ने गर्थे । तर, केही समययता अमेरिकी सहयोग लगभग बन्दजस्तै भएपछि उनीहरू टीयू९५ बाट असुरक्षित थिए । किनभने, रुसका उन्नत क्षेप्यास्त्रहरूलाई साँच्चै निस्तेज पार्न सक्ने हतियार प्रणालीहरू निकै कम छन् । र ती युक्रेनसँग कहिल्यै पर्याप्त मात्रामा थिएनन् । अमेरिका पछि हट्दै जाँदा, त्यो झनै कम भयो ।
त्यसैले युक्रेनीहरूले रुससँगको युद्ध सुरु भएयता आफ्नै तवरबाट अभ्यस्त हुन सिकिरहेका थिए । त्यो उनीहरूका लागि आवश्यकता र बाध्यता दुवै थियो । साथै उनीहरूका लागि जरुरी थियो युद्धमा नवीनता ल्याउन । जुन कम खर्चिलो तर बढी घातक प्रमाणित होस् । त्यसैको उत्तर थियो ड्रोनको प्रयोग ।
युक्रेनले यसअघि पनि आफूभन्दा निकै ठूलो सैन्यशक्ति रुसका विरुद्ध युद्धमा आफ्नो दृढता प्रस्तुत गर्न ड्रोनहरू प्रयोग नगरेको होइन । बिन ड्रोन युक्रेनले कसरी युद्ध गर्थ्यो भनेर कल्पना गर्नै पनि गाह्रो छ । पछिल्ला तीन वर्षमा उनीहरूले युद्ध गर्ने तरिका र समग्र युद्धभूमिलाई रूपान्तरण गरेका छन् । युक्रेनीहरूले आफूसँग लड्नका लागि कम मानिस भए पनि ड्रोनहरू प्रयोग गरेर धेरै हदसम्म रक्षात्मक स्थिति कायम राख्न सफल भएका छन् ।
युद्धको अग्रमोर्चामा तैनाथ रहेका युक्रेनी हरेक दिन आफ्ना परिवार बस्ने सहरमा रुसी क्षेप्यास्त्र र बमहरू प्रहार भएको हेरेर बस्न बाध्य थिए । त्यसलाई रोक्नका लागि उनीहरू कुनै न कुनै उपाय खोज्नका लागि दिलोज्यान दिएर तल्लीन थिए । युक्रेनले नौलो प्रकारको ड्रोन कार्यक्रमअन्तर्गत लामो दूरीका ड्रोनहरू बनाउन सुरु गर्यो । ती शक्तिशाली विस्फोटक पदार्थ बोकेर सयौं माइल उड्न सक्थे । त्यसलाई युक्रेनले पहिलो पटक २०२२ डिसेम्बरमा रुसी एयरफिल्डमा प्रहार गरेको थियो । युक्रेनको यो नयाँ क्षमतामा रुस अभ्यस्त भइसकेको थियो ।
सँगै रुस हवाई प्रतिरक्षा बलियो पनि थियो । उनीहरूले युक्रेनी हमलालाई निस्तेज पार्ने नयाँ तरिका पनि खोजे । विमानस्थलका इन्धन डिपो वरपर किल्लाहरू बनाए । युक्रेनीहरूलाई के, कहाँ छ भनेर भ्रमित पार्न नक्कली लडाकु विमानहरू तयार पारे । विमानस्थलमा विस्फोट भए पनि त्यसका छर्राले विमानलाई क्षति नपुगोस् भनेर विमानका पखेटामा टायरहरू राखे ।
त्यसैले लगभग डेढ वर्षअघि, युक्रेनीहरूले केही फरक प्रयास गर्न आवश्यक ठाने । र, उनीहरूले यो अति गोप्य योजना बनाएका थिए । युक्रेनी यो योजनालाई यति गोप्य राखे कि अमेरिकीहरूलाई पनि भनेनन् । यी साना ड्रोनहरूलाई रूसी बमवर्षकहरू भएका एयरफिल्डको नजिकै लगेर राख्ने उपाय खोज्न थाले ।
जसले रुसीहरू सचेत हुनुअघि नै घातक हमला सफल होस् र त्यसले युक्रेन माथि भइरहेको बमबारीमा पनि तुलनात्मक रूपमा गिरावट आओस् । यो अपरेसन यति उच्च तहको थियो कि युक्रेनी राष्ट्रपति भोलोदिमिर जेलेन्स्की आफैंले यसको प्रत्यक्ष निरीक्षण गरेका थिए । यही युक्रेनी गोप्य सैन्य अप्रेसनको नाम थियो स्पाइडर्स वेब ।
अप्रेसनको सफलताका लागि पहिला त यी ड्रोनहरूलाई रुसका भित्री भागमा रहेका एयरफिल्डहरू नजिक गोप्य रूपमा राखिनुपर्थ्यो । ताकि त्यहाँ रहेका बमवर्षकहरूलाई यसले प्रहार गर्न सकोस् । त्यसपछि ड्रोनबाट लक्षित निशानामा घातक प्रहार गर्न तालिम चाहिन्थ्यो ।
ड्रोनलाई लुकाउन युक्रेनीले सबैभन्दा सहज र रुसी क्षेत्रभित्र शंकाको घेरामा नपर्ने ढुवानीका कन्टेनरहरूलाई प्रयोग गरे । राजमार्गमा निर्बाध दौडने यी धातुका बाकसलाई युक्रेनीले परिष्कृत हतियार डेलिभरी प्रणालीमा परिणत गर्ने गरे । रुसी पपिङ डल जहाँ ठूलो पुतलीभित्र सानो पुतली र त्यसभित्र अझ सानो पुतली हुन्छ ।
त्यस्तै कन्टेनरभित्र अर्को कन्टेनर थियो । माथिको कन्टेनरको छाना रिमोटले खुल्थ्यो र त्यसभित्र ड्रोनहरू र त्यसको भित्र त्यसलाई सञ्चालन गर्ने संयन्त्र जडित थियो । तोकिएको स्थानमा पुगेपछि ती ड्रोनहरू आकाशमा उड्न सक्थे र आक्रमणको संकेत पाउनेबित्तिकै लक्ष्यमा प्रहार गर्न तयार थिए ।
राष्ट्रपति जेलेन्स्कीको दाबीअनुसार उनीहरूले यो अप्रेसनको मुख्यालय रुसी आन्तरिक सुरक्षा सेवा (एफएसबी) को भवन रहेको सडकको ठीक पारेर स्थापना गरेका थिए । उनीहरूले यो सम्पूर्ण योजना रुसभित्रै गोप्य रुपमा सञ्चालन गरेका थिए । त्यो स्थानमा रुसी गोप्य प्रहरीले ढुंगा फ्याँकेमा पनि लाग्न सक्थ्यो । युक्रेनी एजेन्टहरू एउटा मकसद लिएर उच्च मनोबलका साथ रुसमा प्रवेश गरेका थिए ।
उनीहरूको प्राथमिक लक्ष्य केवल र केवल बमवर्षकहरू थिए । यो आक्रमणका लागि उनीहरू ड्रोनका लागि यस्ता सफ्टवेयर नै निर्माण गरेका थिए, जसले गर्दा तिनले बमवर्षक विमानलाई धेरैभन्दा धेरै क्षति पुर्याउन सकून् । त्यसका लागि उनीहरूले मध्य युक्रेनको संग्रहालयमा सोभियत युगकालीन बमवर्षकहरूलाई प्रतीकात्मक रूपमा प्रयोग गरे । जुन यो अपरेसनका लागि धेरै उपयोगी सावित भयो ।
उनीहरूले युद्धभर परीक्षण र विस्तार गर्दै आएका केही परिष्कृत मेसिनलर्निङ आर्टिफिसिएल इन्टेलिजेन्स एल्गोरिदम को प्रयोग गरे । जसले ड्रोनलाई मूल रूपमा बमवर्षकको सबैभन्दा कमजोर स्थानको प्रहार गर्न सक्षम बनायो, जहाँ इन्धन राखिएको थियो ।
आइतबार दिउँसो १ बजेर ६ मिनेट जाँदा ड्रोन आक्रमणका लागि हरियो झन्डा देखाइयो र यी ड्रोन कन्टेनरको छाना माथिबाट उड्न थाले । त्यसपछि निश्चित लक्ष्यलाई निसाना बनाउँदै विस्फोट हुन थाले । एयरफिल्डबाट केही समयमै धूवाँको मुस्लो उठ्न थाल्यो । एकै समयमा, कन्टेनरहरूबाट उडेका ड्रोनले रुसका विभिन्न स्थानमा रहेका महत्त्वपूर्ण एयरफिल्डमा आक्रमण गरे ।
त्यो आक्रमणलगत्तै ड्रोनका पाइलटहरूले रियल टाइममा देख्ने भिडियो नै सार्वजनिक भए । जसले आक्रमणको सफलतालाई प्रमाणित गरेको थियो । युक्रेनी दाबीअनुसार उनीहरूले ४१ वटा युद्धक विमानलाई ध्वस्त बनाएका छन् । त्यो भनेको करिब ७ अर्ब डलर बराबर हुन आउँछ । युक्रेनले गरेको दाबीभन्दा आधा विमान पनि ध्वस्त भएका भए त्यो भनेको साढे ३ अर्ब डलर बराबरको क्षति हो ।
यो आक्रमणमा रुसले आणविक बमसहित मार हान्न सक्ने क्षमता भएको आफ्नो कुल युद्धकौशलको करिब एकतिहाइ हिस्सा गुमाएको छ । यदी युक्रेनले भने जति नभएर १० वा २० वटा मात्रै विमान ध्वस्त भएका हुन् भने पनि त्यो धेरै हो । किनभने रुससँग त्यस्ता विमान केवल सयको हाराहारी रहेको अनुमान गरिएको छ र उनीहरूले पछिल्लो सयम त्यस्ता विमान बनाइरहेका पनि छैनन् ।
यी साना र सस्तो ड्रोनले रुसमाथि जुन रूपमा धक्का दियो त्यसले यो युद्धको अवस्था नै बदल्न पनि सक्छ । यो आक्रमण युक्रेनका लागि साहसिक प्रदर्शन मात्रै नभएर विश्वमा युद्धमा भइरहेको नयाँ विकासको सन्देश पनि हो । अब कुनै पनि देशले ड्रोनले कतिसम्म हानि गर्न सक्छ भनेर सोच्नुपर्ने अवस्था सिर्जना भएको छ ।
ठूला देशहरू मिसाइलको प्रयोग गरेर कसरी लड्न सक्छन् भन्ने धेरै उदाहरण हामीले दोस्रो विश्वयुद्ध र त्यसपछिका युद्धमा पनि देखिसकेका छौं । तर, अब ड्रोन र तिनले उत्पन्न गरेका सुरक्षा चुनौतीसँग लड्न के तयारी गरिनेछ, त्यसबारे सोच्ने बेला भएको छ ।
(एजेन्सीहरूको सहयोगमा)"
"विश्वमा सस्तो बन्दै मोबाइल ब्रोडब्यान्ड, फिक्स्ड ब्रोडब्यान्ड अझै पनि महँगो","काठमाडौँ पछिल्लो समय प्रायः देशमा मोबाइल ब्रोडब्यान्ड सेवा सस्तो बन्दै गएको तर फिक्स्ड ब्रोडब्यान्ड सेवा अझै पनि कैयौं मानिसको पहुँचभन्दा बाहिर रहेको पाइएको छ । संयुक्त राष्ट्रसंघअन्तर्गतको इन्टरनेसनल टेलिकम्युनिकेसन युनियन (आईटीयू) ले हालै सार्वजनिक गरेको प्रतिवेदनअनुसार सन् २०१८ यता फिक्स्ड ब्रोडब्यान्ड सेवाको तुलनामा मोबाइल ब्रोडब्यान्ड सेवा तीन गुणाले पहुँचयोग्य (एफोर्डेबल) बनेको छ ।
विश्वभर मोबाइल इन्टरनेट सेवाको मूल्य सन् २०२२ मा प्रतिव्यक्ति कुल राष्ट्रिय आयको १४१ र सन् २०२४ मा १७९ प्रतिशतले घटेको द एफोर्डाबिलिटी अफ आईसीटी सर्भिसेज प्रतिवेदनमा उल्लेख छ । यही अवधिमा फिक्स्ड ब्रोडब्यान्ड सेवाको मूल्य भने वार्षिक रूपमा प्रतिव्यक्ति कुल राष्ट्रिय आयको ९४ प्रतिशतले मात्रै घटेको थियो । अफ्रिकामा मोबाइल सेवाको मूल्य प्रतिव्यक्ति कुल राष्ट्रिय आयको ३ देखि ७ प्रतिशत पर्ने र फ्रिक्स्ड ब्रोडब्यान्ड सेवा भने सबैभन्दा महँगो प्रतिव्यक्ति कुल राष्ट्रिय आयको १४ प्रतिशत बराबर रहेको प्रतिवेदनमा उल्लेख छ ।
स्मार्टफोन, ट्याब्लेट वा वाईफाई डिभाइस प्रयोग गरेर थ्रीजी, फोरजी, फाइजीजस्ता मोबाइल नेटवर्कमार्फत प्रदान गरिने इन्टरनेट सेवा मोबाइल ब्रोडब्यान्ड हो । यसका लागि सिमकार्ड वा मोबाइल डेटा प्याक आवश्यक पर्छ । फिक्स्ड ब्रोडब्यान्ड भनेको चाहिँ अप्टिकल फाइबर, एडसीएल वा केबलमार्फत घर वा कार्यालयहरूमा जडान गरिने इन्टरनेट सेवा हो । यसमा राउटरले विभिन्न उपकरणमा इन्टरनेट वितरण गर्छ ।
एसिया प्यासिफिक क्षेत्रमा मोबाइल ब्रोडब्यान्ड सेवाको मूल्य प्रतिव्यक्ति कुल राष्ट्रिय आयको २ प्रतिशतभन्दा कममा झरे पनि फिक्स्ड ब्रोडब्यान्ड अझै २ प्रतिशतभन्दा माथि रहेको देखिन्छ । अमेरिकामा भने फिक्स्ड ब्रोडब्यान्डको समेत उल्लेखनीय रूपमा मूल्य घटेको छ । प्रतिव्यक्ति कुल राष्ट्रिय आयको २ प्रतिशतभन्दा माथिलाई महँगो मानिन्छ । यस हिसाबले युरोपमा मोबाइल र फिक्स्ड दुवै इन्टरनेट सेवा सर्वसुलभ र राम्रो स्थितिमा देखिएका छन् । त्यहाँ मोबाइल सेवा र फिक्स्ड ब्रोडब्यान्डको शुल्क प्रतिव्यक्ति कुल राष्ट्रिय आयको क्रमशः ०५ प्रतिशत र ११ प्रतिशत छन् ।
आईटीयू र युनेस्कोको संयुक्त ब्रोडब्यान्ड आयोगले सन् २०२५ सम्म विकासोन्मुख देशहरूमा सुरुवाती चरणको ब्रोडब्यान्ड सेवाको मूल्य प्रतिव्यक्ति मासिक कुल राष्ट्रिय आयको २ प्रतिशतभन्दा कममा उपलब्ध गराउने लक्ष्य लिएको थियो । उक्त लक्ष्य मोबाइल सेवाको हकमा धेरै देशले पूरा गरिरहे पनि फिक्स्ड ब्रोडब्यान्ड सेवाको हकमा अझै धेरै देश पछि परेको आईटीयूको दूरसञ्चार विकास ब्युरोका निर्देशक कसमस लकिसन जाभाजाभाले औंल्याएका छन् ।
नेपालले मोबाइल ब्रोडब्यान्ड सेवाको हकमा लक्ष्य पूरा गरिसकेको प्रतिवेदनमा देखिन्छ । यहाँ कम्तीमा २ जीबी डेटा हुने मोबाइल इन्टरनेट सेवा मासिक कुल राष्ट्रिय आयको २ प्रतिशतभन्दा कम शुल्कमा उपलब्ध छ । यसले मोबाइल इन्टरनेटको पहुँच बढ्दो क्रममा रहेको र प्रयोगकर्ताले अपेक्षाकृत सस्तो दरमा सेवा पाउन थालेको देखाउँछ । तर मोबाइल सेवाको मूल्य राष्ट्रिय औसतभन्दा सस्तो भए पनि न्यून आय हुने प्रयोगकर्ताका लागि अझै पनि महँगो मानिएको छ ।
प्रतिवेदनअनुसार नेपाल ती देशहरूमध्ये पर्छ, जहाँ असमान आयका कारण सेवा सस्तो देखिए पनि अधिकांश प्रयोगकर्ताका लागि महँगो छ । तुलनात्मक रूपमा मूल्य सस्तो रहे पनि इन्टरनेट प्रयोग नै कम रहेको देशमा नेपाललाई राखिएको छ । विश्वभर फिक्स्ड ब्रोडब्यान्डको गुणस्तर सुधारिएको भए पनि न्यून आय भएका देशहरूमा स्पिड अझै पनि १० एमबीपीएसभन्दा कम रहेको पाइएको छ । सन् २०२४ मा नेपालजस्ता देशमा औसत स्पिडमा खासै सुधार देखिएको छैन ।
प्रतिवेदनमा उल्लेख भएअनुसार उच्च आय भएका देशमा भने फिक्स्ड ब्रोडब्यान्डको मासिक शुल्क राष्ट्रिय कुल आयको १ प्रतिशत बराबरमा झरेको छ । निम्न आय भएका देशहरूमा यो दर अझै पनि २९ प्रतिशतभन्दा बढी छ । नेपालजस्ता तल्लोमध्यम आय भएका देशमा यो समस्या अझै गम्भीर मानिएको छ । किनभने यहाँ धेरै उपभोक्ताले फिक्स्ड ब्रोडब्यान्ड सेवा खरिद गर्न सक्दैनन् ।
फिक्स्ड ब्रोडब्यान्ड सेवाको गुणस्तरमा भने पछिल्ला वर्षमा सुधार देखिएको छ । औसत डाउनलोड स्पिड उल्लेखनीय रूपमा बढेको र सेवा प्रवाह फाइबर वा हाइब्रिड केबलमार्फत हुने क्रम पनि विस्तार भएको पाइन्छ, प्रतिवेदनमा भनिएको छ, तर, यस्तो प्रविधिको विस्तार सबै देशमा समान रूपमा भएको छैन । नेपालमा पनि कपर तार हटाएर सेवा प्रदायकहरूले अप्टिकल फाइबर प्रयोगलाई बढाएका छन् । नेपाल टेलिकमले कपर बेस्ड नेटवर्कलाई फाइबर टु द होम प्रविधिमा रूपान्तरण गर्ने कार्य अन्तिम चरणमा पुगेको जनाएको छ । कम्पनीले गत माघमा आफ्नो २१ औं वार्षिकोत्सवमा कर्णालीलाई कपर नेटवर्करहित प्रदेश घोषणासमेत गरेको थियो ।
आईटीयूले इन्टरनेट सेवाको मूल्य मात्र नभएर, त्यसको गुणस्तर, सेवा पहुँच र आम्दानीको सापेक्ष लागतलाई समेत ध्यानमा राखेर मूल्यांकन गरिएको जनाएको छ । डिजिटल पहुँचका लागि मूल्य मात्रै सस्तो भएर नहुने बरु सेवा गुणस्तरीय, सुलभ र सर्वसुलभ हुनुपर्नेमा जोड दिएको छ ।"
उज्वेकिस्तान र जोर्डन विश्वकपमा पहिलोपल्ट,"हङकङ उज्वेकिस्तान र जोर्डन सन् २०२६ को फिफा विश्वकप फुटबलका छनोट भएका छन् । विश्वकपका लागि दुवै देश नयाँ हो ।
विश्वकप एसिया छनोटमा यूएईसँग गोलरहित बराबरीमा खेल्दै उज्वेकिस्तानले आफ्नो समूह ए दोस्रो स्थानमा रहेर विश्वकपको टिकट काटेको थियो । यो समूहबाट इरान शीर्षस्थानमा रहेर छनोट भइसकेको छ । इरानले ९ खेलबाट २० अंक बनाएको छ भने उज्वेकिस्तानले ९ खेलबाट १८ अंक जोड्यो । युएई १४ अंकसहित तेस्रो र कतार १३ अंकसहित चौथोमा छ ।
तेस्रो चरणमा एसियाका १८ टोलीलाई तीन समूहमा विभाजन गरिएको छ । हरेक समूहका शीर्ष दुई टोली सिधै विश्वकपमा पुग्नेछन् । तेस्रो र चौथो टोलीले प्लेअफ खेल्नुपर्ने हुन्छ । समूह ए मा किर्गिस्तानको ७ र उत्तर कोरियाको ३ अंक छ ।
समूह बी बाट जोर्डन दोस्रो स्थानमा रहेर विश्वकपमा पुगेको छ । जोर्डनले ओमानलाई ३० ले पराजित गरेको थियो । विश्वकपमा स्थान पक्का गरिसकेको दक्षिण कोरियाले इराकलाई २० ले हराएपछि जोर्डन पनि छानियो । दक्षिण कोरिया १९ र जोर्डन १६ अंकसहित पहिलो दुई स्थानमा रहे । १२ अंकसहित इराक तेस्रो र १० अंकसहित ओमान चौथोमा छ । प्यालेस्टाइन ९ र कुवेत ५ अंक लिएर पाँचौं र छैटौं स्थानमा रहे ।
समूह सी बाट जापानले विश्वकपमा स्थान पक्का गरिसकेको छ । जापानसँग ९ खेलबाट २० अंक छ । अस्ट्रेलियाले जापानलाई १० ले हराएर विश्वकप छनोट यात्रालाई नजिक बनाएको छ । अस्ट्रेलियाको १६ अंक छ । निकट प्रतिद्वन्द्वी साउदी अरेबिया १३ अंकसहित तेस्रो स्थानमा छ । अस्ट्रेलिया र साउदीबीच अर्को साता हुने खेलले समूहबाट दोस्रो टोलीको टुंगो लगाउने छ । समूह सी मा इन्डोनेसियाले १२, बहराइन र चीनले समान ६६ अंक जोडेका छन् ।
२०२६ को विश्वकप तीन राष्ट्र अमेरिका, मेक्सिको, क्यानडामा हुनेछ । यी तीन सोझै छनोट भएका छन् । यसबाहेक दक्षिण अमेरिकाबाट अर्जेन्टिना र ओसिनियाबाट न्युजिल्यान्डले विश्वकपमा स्थान बनाइसकेका छन् ।"
आज विश्व खाद्य स्वच्छता दिवस मनाइँदै,"काठमाडौँ खाद्य पदार्थमा स्वच्छताः विज्ञानको अपरिहार्यता नाराका साथ आज १७औँ राष्ट्रिय खाद्य स्वच्छता दिवस मनाइँदै छ ।
सन् २०१८ को संयुक्त राष्ट्रसङ्घको ७३औँ महासभाले सन् २०१९ देखि हरेक वर्ष जुन ७ तारिखका दिन विश्व खाद्य स्वच्छता दिवस मनाउने निर्णय गरेको थियो । विभागले जेठ १८ गते आइतबारदेखि २४ गते शनिबारसम्म सप्ताहव्यापी रूपमा दिवसका विभिन्न कार्यक्रम गरिरहेको विभागका प्रवक्ता मोहनकृष्ण महर्जनले बताए।
विश्व स्वास्थ्य सङ्गठनको तथ्याङ्कअनुसार हरेक वर्ष विश्वमा अस्वच्छकर एवम् दूषित खाद्य पदार्थबाट झाडापखालादेखि क्यान्सरसम्मका २०० भन्दा बढी रोग लाग्ने गरेको छ । प्रत्येक दश जनामध्ये एक जना मानिस विषाक्त खाद्य पदार्थको उपभोगका कारण बिरामी हुने गरेका छन् । चार लाख २० हजार मानिसको खाद्य जनित रोगबाट मृत्यु हुने गरेको छ । झाडापखालाबाट करिब ५५ करोड बिरामी हुने र दुई लाख ३० हजार मानिसको मृत्यु हुने गर्दछ ।
विश्वमा खाद्य स्वच्छता दिवस मनाउनुअघिदेखि नै नेपालमा यससम्बन्धी कार्यक्रम आयोजना गर्न थालिएको थियो । विसं २०६५ देखि विभागले विश्व खाद्य स्वच्छता दिवस मनाउन सुरु गरेको विभागका महानिर्देशक सञ्जीवकुमार कर्णले राससलाई जानकारी दिए।
विश्व स्वास्थ्य सङ्गठनको अध्ययनअनुसार तरकारी फलफूलमा जीवनाशक विषादीको अवशेष, पशुपन्छीजन्य खाद्य पदार्थमा एण्टिबायोटिकको अवशेष, खाद्यान्नमा ढुसीजन्य विषको समस्या रहेको औँल्याएको छ । संविधानसभाबाट जारी भएको संविधानले हरेक नेपालीका लागि खाद्यसम्बन्धी हकको सुनिश्चितता गरेको छ।
यसका लागि खाद्य स्वच्छता र गुणस्तरीयताको नियमनलाई समयानुकुल सुदृढ एवम् प्रभावकारी बनाउन नेपालको संविधानबमोजिम सङ्घीय संसद्ले खाद्य स्वच्छता तथा गुणस्तरसम्बन्धी कानुनलाई संशोधन र एकीकरण गर्न खाद्य स्वच्छता तथा गुणस्तर ऐन, २०८१ जारी गरी मानव स्वास्थ्यको रक्षा तथा उपभोक्ता हित संरक्षणका लागि खाद्य श्रृङ्खलाका सबै चरणमा वैज्ञानिक तथ्यका आधारमा खाद्य पदार्थको स्वच्छता तथा गुणस्तर निर्धारण र यसको प्रभावकारी नियमनको कानुनी व्यवस्था गरेको छ ।
खाद्य स्वच्छता र गुणस्तरको लागि ऐनका प्रावधान परिपालनामा विभिन्न सरोकारवालाको महत्वपूर्ण भूमिका हुने र आआफ्नो क्षेत्रबाट उपयुक्त रूपमा सम्बोधन गर्न सम्बन्धित सरकारी एवम् गैरसरकारी सङ्घसंस्था अन्तरराष्ट्रिय विकास साझेदारी सङ्घसंस्था, खाद्य उद्योग, खाद्य तथा पोषणसँग सम्बन्धित सङ्घसंस्था, उपभोक्ता हकहितसँग सम्बन्धित सङ्घसंस्थासँग समन्वय गरी दिवस मनाउन लागिएको हो ।"
आज देश दुनियाँमा केके भयो ?,"काठमाडौँ बाजुराको बाम्का बजारमा आगलागी हुँदा ४० पसल जले, नेपालमाथि भ्रष्टाचार मुद्दाबारे दाहाल भन्छन् ओलीको प्रतिशोधको गन्ध आयो, पतञ्जलि जग्गा प्रकरणमा सूर्यविनायकका मेयर बासुदेव थापा पनि प्रतिवादीको सूचीमादेखि अमेरिकामा नेपालीका लागि टीपीएस कार्यक्रम खारेज हुनेसम्मका खबर आज चर्चामा रहे ।
००००
बाजुराको बाम्का बजारमा शुक्रबार दिउँसो आगलागी भएको छ । बुढीगंगा नगरपालिका ६ साँफे(मार्तडी सडक खण्डमा पर्ने बाम्का बजारमा आगलागी भएको हो । आगलागीमा ४० भन्दा बढी पसलहरू जलेर पूर्ण रूपमा नष्ट भएको बुढीगंगा नगरपालिकाका नगरप्रमुख रामबहादुर बानियाँले बताए । नगरप्रमुख बानियाँका अनुसार नवदुर्गा होटलबाट ग्यास पड्केर आगलागी भएको हो ।
००००
पूर्वप्रधानमन्त्री एवं माओवादी अध्यक्ष पुष्पकमल दाहालले पूर्वप्रधानमन्त्री एवं नेकपा एसका अध्यक्ष माधवकुमार नेपालमाथि अख्तियारले मुद्दा चलाएको विषयमा प्रधानमन्त्री केपी शर्मा ओलीको राजनीतिक प्रतिशोधको गन्ध आएको बताएका छन् । शुक्रबार संसद् भवनबाहिर सञ्चारकर्मीहरूसँगको कुराकानीमा अध्यक्ष दाहालले मुद्दा दर्ता भए पनि अदालतले सफाइ दिनेमा स्वयं नेपाल र आफू पनि विश्वस्त रहेको बताएका हुन् ।
००००
पतञ्जलि जग्गा हिनामिना प्रकरणमा भक्तपुरको सूर्यविनायक नगरपालिकाका मेयर बासुदेव थापाविरुद्द पनि भ्रष्टाचार मुद्दा दायर भएको छ। अख्तियार दुरुपयोग अनुसन्धान आयोगले बिहीबार पूर्वप्रधानमन्त्री माधवकुमार नेपालसहित ९३ जनालाई प्रतिवादी बनाएर दायर गरेको भ्रष्टाचार मुद्दामा मेयर थापा पनि प्रतिवादी छन् । थापाले हदबन्दी छुट जग्गा गैरकानुनी रुपमा पतञ्जलिले किनबेच गरेकामा त्यसपछि थापाले पनि जग्गा किनेका थिए । थापा २०७४ र २०७९ को सथानीय तह निर्वाचनमा भक्तपुर सूर्यविनायक नगरपालिकामा एमालेबाट निर्वाचित भएका हुन् ।
००००
अमेरिकाले नेपाली नागरिकका लागि दिँदै आएको टेम्पोररी प्रोटेक्टेड स्टाटस (टीपीएस) सुविधा अब खारेज गर्ने भएको छ । त्यहाँको आन्तरिक सुरक्षा मन्त्रालय ९डीएचएस० ले सोमबार संघीय रजिस्टरमा सूचना प्रकाशित गर्दै सन् २०२५ अगस्ट ५ बाट नेपालीका लागि टीपीएस कार्यक्रम औपचारिक रूपमा अन्त्य हुने घोषणा गरेको छ ।
००००
अमेरिकी राष्ट्रपति डोनाल्ड ट्रम्प र उनका धनाढ्य पूर्वसहकर्मी इलन मस्कले व्यक्तिगत तहमै उत्रेर एकअर्काविरुद्ध गालीगलौज सुरु गरेपछि अमेरिकी र अन्य सेयर बजारले त्यसको कम्पन महसुस गरेका छन् । टेस्लाको सेयर मूल्य बिहीबार एकैदिन १४।३ प्रतिशतले घटेपछि कम्पनीको बजार मूल्यमा १५० अर्ब अमेरिकी डलरभन्दा बढीको गिरावट आएको छ । यसले गर्दा टेस्ला विश्वका १० ठूला कम्पनीको सूचीबाट समेत बाहिरिएको छ । यस घटनाले मस्कको व्यक्तिगत सम्पत्तिमा पनि ठूलो असर परेको छ । उनले एकैदिन झन्डै ३४ अर्ब डलर गुमाएका छन् ।"
उज्वेकिस्तान र जोर्डन विश्वकपमा छनोट,"काठमाडौँ उज्वेकिस्तान र जोर्डनले पहिलो पटक विश्वकप खेल्ने भएका छन् । विश्व फुटबलको सबैभन्दा ठूलो प्रतियोगितामा उनीहरूको छनोट बिहीबार निश्चित भएको हो । यस्तै दक्षिण कोरियाले पनि विश्वकपका लागि टिकट काटेको छ ।
बार्सामा भएको खेलमा दक्षिण कोरियाले इराकलाई २० ले हराएपछि यो नतिजाले जोर्डनलाई पनि विश्वकप पुर्याएको हो । यस्तै उज्वेकिस्तानले भने यूएईसँग गोलरहित बराबरी खेले । दक्षिण कोरियाको जितमा किम जिनग्यु र ओह हवनग्युले गोल गरे ।
एसियाली छनोट तेस्रो चरणको समूह ए मा इरान र उज्वेकिस्तान शीर्ष स्थानमा छन् । इरान पनि विश्वकपका लागि छनोट भइसकेको छ । यस्तै समूह बी को शीर्ष दुईमा दक्षिण कोरिया र जोर्डन रहेका छन् ।"
विपद् जोखिम न्यूनीकरणमा विश्व समुदायबीच समन्वय अपरिहार्य : गृहसचिव दुवाडी,"काठमाडौँ स्विट्जरल्यान्डको जेनेभामा जारी विपद् जोखिम न्यूनिकरणका लागि विश्वव्यापी प्लेटफर्म सम्मेलनमा नेपाल सरकारका गृहसचिव गोकर्णमणी दुवाडीले नेपालको वर्तमान अवस्था र प्रयासबारे जानकारी गराएका छन् । उनले जलवायु परिवर्तन तथा प्रकोप न्यूनिकरणका लागि वित्तीय प्रवाह बढाउने विषयमा विपद् जोखिमको पूर्वतयारी र त्यसको कार्यान्वयनका लागि नेपालको स्थितिको बारेमा जानकारी गराएका थिए ।
उनले नेपालमा विभिन्न प्राकृतिक जोखिम रहेको उल्लेख गर्दै यसको पूर्वतयारी र समाधानका लागि नेपाल सरकारले उच्च प्राथमिकताका साथ आफ्नो प्रयास र कार्यलाई निरन्तरता दिएको बताए । यसका साथै विपद् जोखिम न्यूनिकरणका लागि विश्वव्यापी समन्वयको जरुरी रहेको समेत दुवाडीले जोड दिएका थिए ।
सम्मेलनमा विश्वभरिका विपद् व्यवस्थापन र विपद् जोखिम न्यूनिकरणका विविध विषयमा छलफल तथा सम्बन्धित मुलुकको असल अभ्यासलाई प्रस्तुत गरिएको छ । विश्वमा विपद् व्यवस्थापनका लागि चलेका असल अभ्यास र एकअर्कामा गर्नुपर्ने सहयोगका विषयमा समेत यस प्रकारका सम्मेलन फलदायी हुने विश्वास गरिएको छ । यसअघि सम्मेलनलाई सम्बोधन गर्दै सशस्त्र प्रहरी महानिरीक्षक राजु अर्यालले विपद् जोखिम न्यूनीकरणमा समुदायस्तरका स्वयंसेवक र सूचकको भूमिका अत्यन्तै महत्वपूर्ण हुने बताएका थिए ।
जून २ देखि सुरु भएको यो सम्मेलन भोलि जून ६ मा सकिनेछ ।"
आज देश दुनियाँमा केके भयो ?,"काठमाडौँ पतञ्जली जग्गा प्रकरणमा पूर्वप्रधानमन्त्री माधव नेपालसहित ९३ विरुद्ध भ्रष्टाचार मुद्दा, भिजिट भिसा प्रकरणमा गृहमन्त्रीको राजीनामा माग्दै बिहीबार पनि संसद्मा अवरोध, अमेरिकी राष्ट्रपतिद्वारा हार्वर्ड अध्ययन गर्ने विदेशी विद्यार्थीको भिसा रद्ददेखि महिला फुटबल प्रशिक्षकमा प्याट्रिक डे विल्ड नियुक्तसम्मका खबर आज चर्चामा रहे ।
पतञ्जली जग्गा हिनामिना प्रकरणमा पूर्वप्रधानमन्त्री एवं नेकपा एसका अध्यक्ष माधवकुमार नेपालसहितलाई प्रतिवादी बनाएर दायर गरिएको भ्रष्टाचार मुद्दामा १८ करोड ५८ लाख ५० हजार रुपैयाँ बिगो कायम गरिएको छ । पूर्वप्रधानमन्त्री नेपाल, तत्कालीन भूमि सुधार मन्त्रालयका सचिव छविराज पन्त तथा पतञ्जली योगपीठ तथा आयुर्वेद कम्पनी, नेपालका प्रमुख शालिग्राम सिंहसहित ९३ जनालाई प्रतिवादी बनाएर अख्तियार दुरुपयोग अनुसन्धान आयोगले बिहीबार विशेष अदालतमा मुद्दा दायर गरेको हो ।
भिजिट भिसा प्रकरणमा गृहमन्त्री रमेश लेखकको राजीनामा माग गर्दै विपक्षी दलहरूले सदन अवरुद्ध गरिरहेका छन् । प्रतिनिधिसभाको बैठक बिहीबार दिउँसो १ बजे बोलाइए पनि विपक्षी दलहरूले उठाएका विषयमा सत्तापक्ष सहमत नहुँदा र विपक्षी दलहरू आफ्नो अडानबाट पछाडि नहट्दा अवरोधको अवस्था आएको हो । संसद्मा आफ्ना धारणा राख्नका लागि गृहमन्त्री लेखकले समय माग गरेका छन् ।
नेपाल सरकारले संयुक्त अरब इमिरेट्स (यूएई) जाने नेपाली श्रमिकको न्यूनतम तलब एक हजार दिराम निर्धारण गरेको छ । अब सरकारले योभन्दा कममा श्रमिक माग गर्ने रोजगारदाताको मागपत्र प्रमाणीकरण गर्ने छैन । श्रम, रोजगार तथा सामाजिक सुरक्षामन्त्री शरतसिंह भण्डारीले यूएई जाने श्रमिकको न्यूनतम तलब निर्धारण गर्ने बिहीबार निर्णय गरेका हुन् ।
अमेरिकी राष्ट्रपति डोनाल्ड ट्रम्पले हावर्ड विश्वविद्यालयमा पढ्न वा एक्सचेन्ज प्रोग्रामुमा भाग लिन चाहने विदेशी विद्यार्थीको प्रवेशमा अस्थायी रुपमा रोक लगाएका छन् । राष्ट्रपति ट्रम्पले ६ महिनाका लागि विदेशी विद्यार्थीको प्रवेशमा रोक लगाएका हुन् । अमेरिकी राष्ट्रपतिले बुधबार राष्ट्रिय सुरक्षाको चिन्ता देखाउँदै हार्वर्ड विश्वविद्यालयमा विदेशी विद्यार्थीको भर्ना रोक्ने निर्णय गरेका हुन् ।
अखिल नेपाल फुटबल संघ (एन्फा) ले बिहीबार नेपाली महिला राष्ट्रिय टिमको मुख्य प्रशिक्षकमा बेल्जियमका प्याट्रिक डे विल्ड नियुक्त गरेको छ । एन्फा महासचिव किरण राईले सातदोबाटोको एन्फा कम्प्लेक्समा भएको कार्यक्रममा सम्झौतामा हस्ताक्षर गरेका छन् । उनी नेपाली महिला राष्ट्रिय टिम सम्हाल्ने दोस्रो प्रशिक्षक हुन् ।"
विश्व वातावरण दिवस मनाइयो,"काठमाडौँ वातावरण विभागले प्लास्टिक प्रदूषण न्युनीकरण : हाम्रो दायित्व भन्ने नाराका साथ विश्व वातावरण दिवस मनाएको छ । हरेक वर्ष जुन ५ मा मनाइने अन्तर्राष्ट्रिय वातावरण दिवसको अवसरमा विभागले बिहीबार काठमाडौंमा विभिन्न कार्यक्रम आयोजना गर्यो ।
वन तथा वातावरण राज्यमन्त्री रुपा विकले प्लास्टिक प्रदूषण विश्वमै गम्भीर चुनौतीको रुपमा देखिएको र यसको निराकरणमा सबै तह लाग्नुपर्ने बताइन् । सहरमा मात्र प्लास्टिकको प्रदूषण देखिन्थ्यो तर अहिले गाउँमा पनि प्लास्टिकको प्रदूषण पुग्न थालेको छ, उनले भनिन्, यसको निराकरणमा सबै लाग्नुपर्छ । यसमा हामी सबै तह संवेदनशील हुनुपर्ने देखिएको छ ।
प्लास्टिक प्रदूषण निराकरणमा कसरी व्यवहारिक बन्ने विषयमा सबैले सोच्न जरुरी रहेको उनले बताइन् । साथै उनले वातावरण प्रदूषण वन मन्त्रालयको मात्र विषय नभएकाले यसमा सबै मन्त्रालय लाग्नुपर्नेमा जोड दिइन् । वातावरण प्रदूषण वन मन्त्रालयको मात्र यसको हिस्सेदार हो भन्न मिल्दैन, उनले भनिन्, यसमा अन्तरमन्त्रालयकाको समन्वय र सहकार्य अत्यन्तै महत्वपूर्ण हुन्छ । यसैगरी प्लास्टिक प्रतिबन्धको विषयमा सबैले सहयोग गर्नुपर्ने र कार्यान्वयनमा जानुपर्ने उनको भनाइ छ ।
वातावरण विभागका विभागका महानिर्देशक ज्ञानराज सुवेदीले प्लास्टिक प्रयोगको बानीलाई कम गर्नुपर्ने बताए । प्लास्टिकजन्य फूल, पुष्पगुच्छालाई पूर्ण रुपमा निषेध गरिएको छ । तर पनि बजारमा कहींकहीं पाइन्छ, उनले भने, हामीले प्लास्टिकको प्रयोगलाई कम गर्नुपर्छ । प्लास्टिकको प्रयोगको बानीलाई कम गर्नुपर्छ ।
विगतमा प्लास्टिकको चरम प्रयोग नभएको तर अहिले सबैतिर यसको प्रयोग बढीरहेको र यसलार्य कम गर्नुपर्ने उनले बताए । सरकारले आगामी आर्थिक वर्षको बजेटमार्फत ४० माइक्रोनभन्दा कम प्लास्टिक झोला प्रयोग गर्न नपाइने भनेको छ । यसमा वातावरण विभागले निर्देशिका पनि जारी गरिसकेको छ । तर कार्यान्वयनको पक्ष भने सधैं कमजोर देखिएको राष्ट्रिय योजना आयोगका उपाध्यक्ष प्राडाशिवराज अधिकारीले बताए । कानुनमा यो गर्नुपर्छ भन्ने व्यवस्था छ, उनले भने, तर यसको कार्यान्वयनमा कसरी जाने भन्ने कमजोरी रहेको छ । यसका लागि समन्वय र समझदारीपूर्वक अगाडि बढ्न आगामी आर्थिक वर्षभित्र कार्यान्वयन योजना आयोगले बनाउन गइरहेको उनले बताए । बजेट आइसकेको र सबै निकाय मिलेर काम गर्नेुपर्नेमा समेत उनले जोड दिए ।
मन्त्रालयका सचिव डाराजेन्द्रप्रसाद मिश्रले प्लास्टिकले सय वर्षको यात्रा पार गरिसकेको र मानव जीवनसँग नजिकसँग जोडिएको बताए । यसबाट छुटकारा पाउन सजिलो छैन । तर न्यूनीकरण नगर्ने हो भने यसले भोलीको दिनमा मानव सभ्यतालाई जोखिममा पार्छ, उनले भने, त्यसैले हामीले प्लास्टिकको न्यूनीकरण गरौं भन्ने नाराका साथ यस वर्षको वातावरण दिवस मनाउन गइरहेका छौं । प्लास्टिकको प्रयोग गरिन्जेल ठीक हुने तर त्यसपछि वातावरणमा पार्ने असर खतराजन्य हुने बताउँदै सचिव मिश्रले पुनःप्रयोगमा लगानी गर्न आवश्यक रहेको उनले बताए ।
नेपाल उद्योग वाणिज्य महासंघका अध्यक्ष चन्द्रप्रसाद ढकालले निजी क्षेत्रले व्यावसायिक गतिविधि बढाउँदा वातावरणलाई ध्यानमा राख्दै आएको बताए । वातावरण र विकासलाई सँगसँगै लानुपर्छ भन्ने निजी क्षेत्रको धारणा छ, उनले भने, तर वातावरणको नाममा कतिपय अवस्थामा विकास अगाडि लानु हुँदैन भन्ने पनि देखिएको छ । कुनै कुरालाई नकरात्मक रुपमा मात्र हेर्यौं भने त्यसले केही कुरामा पनि योगदान दिँदैन ।
यस अवसरमा विभागले वातावरण प्रदूषणसम्बन्धी जानकारी दिन दुई वटा पुस्तकसमेत विमोचन गरेको छ । देशभर रहेका वायु गुणस्तर मापन गर्ने स्टेसनबाट प्राप्त तथ्यांक रहेको पुस्तक स्टाटस अफ एयर क्वालिटी इन नेपाल एनुअल रिपोर्ट, २०२४ र वायु प्रदुषणसम्बन्धी जानकारी दिन वायु प्रदूषणसम्बन्धी आधारभूत जानकारी पुस्तक वन तथा वातावरण राज्यमन्त्री विकले विमोचन गरिन् ।"
आज देश दुनियाँमा केके भयो ?,"काठमाडौँ माओवादी उपाध्यक्ष सापकोटाविरुद्ध ज्यान मुद्दामा अनुसन्धान हुने, राइड सेयरिङ नियमन समेटेर गण्डकीको नीति तथा कार्यक्रम सार्वजनिक, भिजिट भिसा प्रकरणमा विपक्षी दलको अडान कायमै, बिहीबारसम्मका लागि बैठक स्थगितदेखि दक्षिण कोरियाको राष्ट्रपतिमा जेम्यूङ निर्वाचितसम्मका खबर आज चर्चामा रहे ।
०००
माओवादी केन्द्र उपाध्यक्ष तथा पूर्वसभामुख अग्निप्रसाद सापकोटाविरुद्ध ज्यान मुद्दामा अनुसन्धान हुने भएको छ । सर्वोच्च अदालतको संवैधानिक इजलासले सापकोटाविरुद्ध १४ वर्ष पुरानो रिटमा सुनुवाइ गर्दै ज्यान मुद्दामा अनुसन्धान गर्न सरकारलाई परमादेश दिएको हो । सापकोटा सूचना तथा सञ्चारमन्त्री भएका बेला कनकमणि दीक्षितलगायत मानवअधिकारवादीले रिट दायर गर्दै ज्यान मुद्दाका दोषीलाई मन्त्री बनाएको भन्दै उनलाई बर्खास्त गरी जिल्ला अदालत काभ्रेमा मुद्दा चलाउनुपर्ने माग गरेका थिए ।
०००
संघ सरकारको हस्तक्षेपपछि राइड सेयरिङ नियमावली कार्यान्वयनबाट तत्काललाई पछि हटेको गण्डकी प्रदेश सरकारले त्यसको नियमन गर्ने विषय समेटेर आगामी आर्थिक वर्षको वार्षिक नीति तथा कार्यक्रम सार्वजनिक गरेको छ । प्रदेश प्रमुख डिल्लीराज भट्टले प्रदेशसभाको बुधबारको बैठकमा प्रस्तुत गरेको आगामी आव २०८२र८३ को वार्षिक नीति तथा कार्यक्रममा राइड सेयरिङलाई प्रभावकारी नियमन र व्यवस्थापन गरिने उल्लेख छ ।
०००
भिजिट भिसा प्रकरणले प्रतिनिधिसभा बैठक निरन्तर अवरुद्ध भइरहेको छ । बुधबार पनि बैठक नै नबसी बिहीबारसम्मका लागि स्थगित गरिएको छ । १ बजेका लागि बोलाइएको बैठक केही बेरअघि संघीय संसद् सचिवालयले सूचना टाँस गरेर ३स्१५ बजेका लागि सारिएको बताएको थियो । तर उक्त समयमा पनि बैठक नबसेपछि संसद् सचिवालयले बिहीबार दिउँसो १ बजेसम्मका लागि प्रतिनिधिसभा बैठक स्थगित भएको जनाएको छ ।
०००
त्रिभुवन विश्वविद्यालयमा तोडफोड भएको एक सातापछि विज्ञप्ति जारी गर्दै शिक्षा मन्त्रालयले शिक्षामन्त्री रघुजी पन्त गृह प्रशासनको उच्च तहसँग परामर्शमा रहेको जनाएको छ । गत बुधबार सत्तारुढ नेविसंघबाट निर्वाचित स्ववियु अध्यक्षलगायतका पदाधिकारीले उपकुलपति खड्ग केसीको कार्यकक्षमा तोडफोड गरी क्षति पुर्याएका थिए । त्रिवि कार्यकारी परिषद्ले दोषीलाई कारबाही गर्न प्रहरी वृत्त कीर्तिपुरमा उजुरी दिए पनि प्रहरीले अनुसन्धान प्रक्रिया अघि बढाएको छैन ।
०००
दक्षिण कोरियाका नवनियुक्त राष्ट्रपति ली जेम्युङले आणविक शक्ति सम्पन्न उत्तर कोरियासँग सम्पर्क गरेर घाउ निको पार्ने प्रतिबद्धता व्यक्त गरेका छन् । दक्षिण कोरियाका नयाँ मध्यमार्गी वामपन्थी नेताले बढ्दो संरक्षणवाद र आपूर्ति शृङ्खलाको पुनर्संरचना ले एशियाको निर्यातमा निर्भर चौथो ठूलो अर्थतन्त्रका लागि अस्तित्वको खतरा उत्पन्न गरेको चेतावनी पनि दिएका छन् । मध्यावधि निर्वाचनमा लीले पूर्व राष्ट्रपति युन सुक योलको पूर्व पार्टी कन्जरभेटिभ पार्टीका नेता किम मुनसोलाई पराजित गर्दै विजयी भएका छन् ।"
"विश्व बैंक समूहको कन्ट्री पार्टनरसिप फ्रेमवर्कमाथि छलफल, २७ अर्ब डलर सहयोगको लक्ष्य","काठमाडौँ नेपालका लागि तयार गरिएको नयाँ सात वर्षे कन्ट्री पार्टनरसिप फ्रेमवर्क सीपीएफ माथि विश्व बैंकका कार्यकारी निर्देशकहरूको बोर्डले औपचारिक छलफल गरेको छ । विश्व बैंकले सीपीएफअन्तर्गत नेपाललाई करिब २७ अर्ब अमेरिकी डलर बराबरको सहयोग उपलब्ध गराउने लक्ष्य लिएको छ । यो सहायता कार्यक्रम नेपाल सरकारको १६ औँ योजना, सातै प्रदेशमा गरिएको सरोकारवालासँगको छलफल र गहन विश्लेषण एवं मूल्यांकनमा आधारित रहेको बैंकले जनाएको छ ।
माल्दिभ्स, नेपाल र श्रीलंकाका लागि विश्व बैंकका कन्ट्री डिरेक्टर डेभिड सिसलेनले रोजगारी सिर्जना आफूहरूको मुख्य उद्देश्य मात्र नभएर यो नेपालको दिगो विकासको आधार भएको बताएका छन् । नयाँ सपीएफले नेपालसँगको ६० वर्षभन्दा लामो साझेदारी अनुभवमा आधारित रही सहकार्य, निजी क्षेत्रको संलग्नता र लगानी प्रवर्द्धनमा ध्यान दिनेछ ।
सीपीएफबाट गुणस्तरीय रोजगारी सिर्जना, सेवा पहुँच र भौतिक सम्पर्क सुदृढीकरण तथा प्राकृतिक प्रकोप र जलवायु जोखिमप्रति प्रतिरोधात्मक क्षमता अभिवृद्धि गर्ने लक्ष्य राखिएको विज्ञप्तिमा उल्लेख छ । यसअन्तर्गत बैंकले सुरुमा आर्थिक वृद्धिका लागि नीति सुधार, पर्यटन प्रवर्द्धन, डिजिटल कनेक्टिभिटी र सहरी विकासलाई प्राथमिकतामा राख्ने जनाएको छ ।
अन्तर्राष्ट्रिय वित्त निगम (आईएफसी) का दक्षिण एसियाका क्षेत्रीय निर्देशक इमाद एन फखौरीले सीपीएफमार्फत निजी क्षेत्रको लगानी प्रवर्द्धन गर्न नीतिगत सुधार तथा व्यावसायिक वातावरण सुधारको माध्यमबाट नेपाली जनताको जीवनस्तरमा सकारात्मक परिवर्तन ल्याउन पहल गरिने बताए ।
त्यस्तै, मल्टिल्याटरल इन्भेस्टमेन्ट ग्यारेन्टी एजेन्सी (मिगा) ले पनि राजनीतिक जोखिम न्यूनीकरण गर्न बिमा तथा ग्यारेन्टी उपकरणमार्फत निजी लगानी आकर्षणमा सहयोग गर्ने प्रतिबद्धता जनाएको छ ।"
"महिला विश्वकपका लागि पाकिस्तानले भारत आउन अस्वीकार गर्यो, कसरी हुनेछन् भारत पाकिस्तानबीचका खेल?","काठमाडौँ महिला विश्वकपमा पाकिस्तानसँगका खेल भारतमा नभई अब श्रीलंकामा खेलाइने भएको छ । पाकिस्तानले विश्वकप खेल्नका लागि भारत आउन अस्वीकार गरेको छ ।
भारतले यसै वर्षको सुरुवातमा पुरुष च्याम्पियन्स ट्रफीका लागि पाकिस्तानमा खेल्न अस्वीकार गरेको थियो । त्यसपछि आईसीसीले भारत र पाकिस्तानबीका खेल न्यूट्रल भेन्यूको सुरुवात गरेको थियो ।
पाकिस्तानका गृहमन्त्रीले अप्रिलमा पाकिस्तानी महिला क्रिकेट टिम भारत नजाने बताएका थिए । त्यसैले अब भारतले पनि पाकिस्तानका लागि न्यूट्रल भेन्यूमा खेल खेलाउनुपर्ने भएको छ ।
आगामी सेप्टेम्बर ३० देखि नोभेम्बर २ सम्म महिला टी२० विश्वकप हुँदैछ । यसको आयोजक भारत हो । यी खेलहरु भारत र श्रीलंकामा हुनेछन् ।
भारतमा बेंगलुरु, गुवाहाटी, इन्दोर र विशाखापट्नममा हुने तय छन् । यता श्रीलंकाको भने कोलम्बोमा हुने तालिका छ । श्रीलंकामा पाकिस्तानका सात ग्रुप म्याच हुनेछन् । यसमा भारत र इंग्ल्यान्डविरुद्ध हुने खेल पनि समावेश छन् ।
सेमिफाइनल श्रीलंकामा हुनेछ । यदि पाकिस्तान फाइनलमा पुग्यो भने त्यो म्याच पनि श्रीलंकामै गर्नुपर्ने देखिन्छ । किनकी पाकिस्तानले भारत आउन अस्वीकार गरिसकेको छ ।"
विखण्डित विश्वको संक्रमणमा दक्षिण एसिया,"शीतयुद्धपछिको सहकार्यमा आधारित विश्व व्यवस्थाको आशा तीव्र गतिमा विघटन हुँदै छ । अमेरिकाचीन प्रतिद्वन्द्विता खुला वैरभावमा परिणत भइसकेको छ । बहुपक्षीयता संस्थागत रूपमा पतनको दिशातिर अघि बढिरहेको छ । यस्तो भूराजनीतिक आँधीबेहरीको बीचमा करिब दुई अर्ब जनसंख्या र विविध सभ्यताको जटिल सञ्जालमा रहेको दक्षिण एसिया भौगोलिक मात्र होइन, राजनीतिक र रणनीतिक रूपमै विश्व पुनःसंरचनाको केन्द्रबिन्दुमा आइपुगेको छ । अबको प्रश्न दक्षिण एसियाको महत्त्व छ कि छैन ? भन्ने होइन । अवश्य महत्त्व छ । प्रश्न यो चाहिँ उब्जिएको छ दक्षिण एसियाले आफ्नै सर्तमा महत्त्व राख्न सक्छ ? वा अरूका रणनीतिक महत्त्वाकांक्षाहरूको गोटी मात्र बन्नेछ ?
विकासको मृगतृष्णा
दक्षिण एसियालाई प्रायः विश्व अर्थतन्त्रको उदाउँदो इन्जिनका रूपमा चित्रण गरिन्छ । विशेषगरी भारतलाई उदीयमान शक्ति भनेर वर्णन गरिन्छ, जसले निरन्तर कुल गार्हस्थ्य उत्पादन (जीडीपी) मा ६ प्रतिशतभन्दा माथिको वृद्धिदर देखाइरहेको छ । तर यो भाष्यले तेज गतिमा बढ्दै गरेको, तर संरचनागत रूपमा स्थिर रहेको चिन्ताजनक अवस्थाको यथार्थलाई छोप्छ ।
सन् २०२४ मा कुल जीडीपी ४८ ट्रिलियन डलर पुग्दासमेत (विश्व बैंक), दक्षिण एसिया अझै चीन र अमेरिका दुवैको तुलनामा सानो अर्थतन्त्र हो । झनै गम्भीर कुरा त के छ भने, यो आर्थिक वृद्धिले मानव विकासमा खासै योगदान दिएको छैन । भारत २०२३ को संयुक्त राष्ट्र मानव विकास सूचकांकमा १३० औं स्थानमा छ (बंगलादेश १३० औं, नेपाल १४५ औं) । यसले उदीयमान भारत भन्ने नाराको खोक्रोपन प्रकट गर्छ । अझ भयावह तथ्य यो छ कि, दक्षिण एसियामा ४०२ मिलियन मानिस गरिबी जीवन बिताइरहेका छन् ।
सहारा अफ्रिकापछिको दोस्रो उच्चतम बहुआयामिक गरिबी भएको क्षेत्रका रूपमा रहेको छ । बंगलादेशमा बहुआयामिक गरिबी दर ३७५ प्रतिशत र भारतमा १६२ प्रतिशत छ (यूएनडीपी २०२४) । विश्वस्तरमा प्रभाव जमाउन खोज्ने क्षेत्रले संसारको करिब आधा गरिब जनसंख्या ओगट्नु लज्जास्पद अवस्था हो । दक्षिण एसियाको विकास मोडल अझै उपनिवेशकालीन अर्थतन्त्रको शोषणकारी मान्यता र दातृ निकायको निर्भरताको जञ्जालमा बाँधिएको छ । यो क्षेत्र अझै कम उत्पादकता, अनौपचारिक श्रम र कमजोर सार्वजनिक लगानी, जीर्ण पूर्वाधार र प्रणालीगत शासकीय समस्याहरूको पञ्जामा छ ।
प्रतिस्पर्धी शक्तिहरूको चेपुवा
दक्षिण एसियाको भूराजनीतिक परिदृश्य दुई परस्पर दबाबबाट किचिएको छ अमेरिकाचीन प्रतिस्पर्धा र भारतचीन प्रतिद्वन्द्विता । भारतलाई अमेरिकाले चीनविरुद्धको सन्तुलक को रूपमा हेरेको छ । अमेरिकी व्यापार प्रतिनिधिहरूका अनुसार २०२४ मा द्विपक्षीय व्यापार १ सय २९ अर्ब डलर पुगेको छ । भारत अब क्वाड (अमेरिका, जापान, अस्ट्रेलिया र भारतको रणनीतिक मञ्च) र आईपीईएफ (इन्डो प्यासिफिक इकोनोमिक फ्रेमवर्क फर प्रोस्पेरिटी) को आधारस्तम्भमा गनिन्छ । तर चीनसँग भारतको सम्बन्ध आर्थिक रूपमा अझै अपरिहार्य छ । सैन्य संघर्ष र गहिरो अविश्वासबीच पनि चीन भारतको प्रमुख व्यापार साझेदार हो । चीनको भन्सार प्रशासनका अनुसार सन् २०२४ मा द्विपक्षीय व्यापार १२७७ अर्ब डलर पुगेको छ । यस्तो रणनीतिक द्वैधता, सैन्य तनाव र आर्थिक निर्भरता दक्षिण एसियाको परराष्ट्र नीतिको घातक विरोधाभास हो ।
यसैबीच, पाकिस्तान चीनको बेल्ट एन्ड रोड इनिसिएटिभ (बीआरआई) को एउटा उदाहरणीय कथा बनेको छ । २०१३ देखि चीनको २५२ अर्ब डलर लगानी भएको चीनपाकिस्तान आर्थिक करिडोर (सीपेक) भौतिक पूर्वाधारको महत्त्वाकांक्षाको प्रतीक हो । तर यो महत्त्वाकांक्षा गहिरिँदो ऋण संकट, आतंकवाद र बाह्य दबाबका कारण थिचिएको छ । २०२३ मा पाकिस्तानको बाह्य ऋण जीडीपीको अनुपात ३५१ प्रतिशत पुग्यो । आधाभन्दा बढी ऋण पश्चिमी संस्था वा बहुपक्षीय निकायबाट लिइएको थियो । राजनीतिक अस्थिरता र आतंक, हिंसा बढिरहेका कारण पाकिस्तान संस्थागत सुधारबिनाको पूर्वाधार निर्माणले फस्न सकिन्छ भन्ने पाठ बन्ने खतरा छ ।
ऋण, परनिर्भरता र अक्षम व्यवस्था
पहिलो, दक्षिण एसिया अझै ऋण र परनिर्भरतामा बाँधिएको छ । सार्वभौमिकता प्रायः भ्रममात्र देखिन्छ । श्रीलंकाको संकट यसको उदाहरण हो । २०२२ मा श्रीलंका ५१ अर्ब डलर बाह्य ऋणमा डिफल्ट भयो । जसको ९० प्रतिशत पश्चिमी संस्था वा बहुपक्षीय निकायहरूसँग थियो । यो केवल राजस्वको विफलता होइन, सर्तसहितका ऋण लिएर गरिने विकासको बिग्रिएको मोडल, वस्तुगत जोखिम र क्रोनी पुँजीवादको पूर्ण पतन थियो । अन्तर्राष्ट्रिय विकास संघका अनुसार ६ दक्षिण एसियाली देशहरू अहिले उच्च ऋण जोखिमको सामना गरिरहेका छन् । यो क्षेत्रभरि सार्वजनिक खर्चका परिणामले त्यस्तो प्रतिबिम्बित गर्दछ ।
एसियाली विकास बैंकका अनुसार अहिले दक्षिण एसियाली देशहरूको २७ प्रतिशतभन्दा बढी बजेट ऋण चुक्ता गर्न खर्च हुँदै छ । शिक्षा, स्वास्थ्य र आधारभूत सेवाको लगानी खुम्चिँदै छ । परिणामस्वरूपः असमानता बढ्ने, क्षमता कमजोर हुने र राजनीतिक अस्थिरता चुलिने स्थितिहरू पैदा भएका छन् ।
दोस्रो, संस्थागत पक्षाघात र शासकीय कुशलताको अभावले क्षेत्रीय एकताको बाटो रोकेको छ । दक्षिण एसियाली क्षेत्रीय सहयोग संगठन (सार्क) अहिले प्रभावहीन छ । २०१४ को काठमाडौं शिखर सम्मेलनयता भारतपाकिस्तान तनावका कारण क्षेत्रीय संवाद बन्दजस्तै छ । बीबीआईएन र बीसीआईएम जस्ता आशाजनक उपक्षेत्रीय प्रयासहरू पनि अलपत्र छन् । मुख्य कारण स्पष्ट छ राष्ट्रिय सुरक्षा चिन्ताले सामूहिक विकासलाई विस्थापित गरेको छ ।
चीनको बीआरआई सक्रिय भए पनि यो आफैं अर्को प्रतिद्वन्द्विताको मैदान बनेको छ । भारतले यसलाई चीनको वर्चस्वको औजार देखेको छ र धेरै परियोजनाहरू ऋण पासोसार्वभौमिकतामाथि हस्तक्षेप को आरोपमा फसेका छन् । भरपर्दो क्षेत्रीय संस्थाहरूको अभावमा, दक्षिण एसियाले विकासका लागि बाह्य स्रोतको लाभ लिन सकेको छैन, बरु अधिनायकवादी क्षेत्रीयतामा डुबेको छ ।
तेस्रो, जलवायु, खाद्य संकट र प्रणालीगत कमजोरीजस्ता गैरपारम्परिक सुरक्षा चुनौतीहरूले क्षेत्रीय स्थिरता र विकासलाई कमजोर बनाइरहेका छन् । दक्षिण एसिया जलवायु प्रकोपको अघिल्लो घेरामा छ । विश्व बैंकका अनुसार जलवायु विपद्ले दक्षिण एसियामा हरेक वर्ष ५० अर्ब डलर नोक्सानी पुर्याउने आकलन छ । बंगलादेशमा मात्रै १३ मिलियन मानिसहरू २०३० भित्र समुद्री सतह वृद्धि र लवणीकरणका कारण विस्थापित हुन सक्छन् । यसैबीच, खाद्य असुरक्षा महामारीको स्तरमा पुगेको छ । विश्व खाद्य कार्यक्रम (डब्लूएफपी) का अनुसार सन् २०२३ मा ३६० मिलियन दक्षिण एसियालीहरू, विश्वको करिब एकतिहाइ, खाद्य असुरक्षामा थिए । कोभिड१९ को महामारीले यस क्षेत्रको सार्वजनिक स्वास्थ्य प्रणालीको कमजोर अवस्थालाई उजागर गर्यो । अर्को महामारी हाम्रो जीवनकालमै सम्भावित छ, तर यो क्षेत्र अझै तयारीविहीन छ ।
रणनीतिक स्वायत्तता र क्षेत्रीय निर्भरता
यदि दक्षिण एसियाले संस्थागत पहलकदमी लिन्छ र विकास मोडल पुनर्कल्पना गर्छ भने गहिरो निर्भरता, तीव्र विभाजन र अझ कमजोर सार्वभौमिकताको यो अन्धकारपूर्ण अवस्थाबीच पनि वैकल्पिक बाटो सम्भव छ ।
दक्षिण एसियालाई नयाँ क्षेत्रीय विकास सम्झौताहरूको खाँचो छ । सार्क समाप्त भइसकेको छ, अब यसको बहाना गर्न छोड्नुपर्छ । एउटा नयाँ, साहसी र व्यावहारिक एकता चाहिन्छ । त्यसका लागि दक्षिण एसियाली क्षेत्रीय विकास समुदाय (सार्डकम) बनाउनुपर्छ । यसका तीन मुख्य प्राथमिकता हुनुपर्छ ।
हरित कनेक्टिभिटी : नेपालको जलविद्युत्लाई भारत र बंगलादेशसँग जोड्ने क्षेत्रीय ऊर्जा ग्रिड, ऊर्जा सुरक्षा र जलवायु अनुकलताका लागि ।
गरिबी न्यूनीकरण कोष : अफ्रिकन डेभलपमेन्ट फन्ड जस्तै संरचना, जसले २०३५ सम्म बहुआयामिक गरिबी आधा गर्ने लक्ष्य लिन्छ ।
डिजिटल पूर्वाधार गठबन्धन : भारतको यूपीआई मोडलमा आधारित सीमापार भुक्तानी प्रणाली निर्माण ।
दक्षिण एसियाले अब बहुपक्षीयता र ग्लोबल साउथको एकताको सक्रिय वकालत गर्नुपर्छ । त्यसका लागि
क्षेत्रीय सरकारहरूले सामूहिक रूपमा निम्न कुराहरूको माग गर्नुपर्छ :
ग्लोबल साउथ हरित विकास कोष : १०० अर्ब डलरको प्रतिवर्ष जलवायु प्रतिबद्धता कार्यान्वयन गराउन ।
ऋण समाधानका लागि विश्वव्यापी न्यायपूर्ण मध्यस्थता प्रणाली : आईएमएफविश्व बैंक जस्तो ऋणदाताकेन्द्रित संरचनाको सट्टामा ।
चिकित्सा सार्वभौमिकता पहल : ओपनसोर्स खोप र क्षेत्रीय औषधि उत्पादनका लागि ।
दक्षिण एसियाले सुरक्षा परिभाषा फेरबदल गरेर सैन्यीकरणबाट मानवीय लचिलोपन निर्माण गर्नुपर्छ । यसका लागि चाहिन्छ :
दक्षिण एसियाली महामारी निगरानी नेटवर्क : महामारीबाट बच्न र पूर्वसावधानी अपनाउन ।
जलवायु जोखिम साझेदारी संयन्त्र : समूह बिमा र पूर्वचेतावनी प्रणालीहरूका लागि ।
यस साझा विकास यात्रामा भारत र चीनले आपसी विश्वास निर्माण गर्नुपर्छ ।
दक्षिण एसियालाई महाशक्तिको प्रतिस्पर्धा क्षेत्र भन्ने चलन छ । तर यो सोचको संकीर्णता हो । दक्षिण एसिया अरूका महत्त्वाकांक्षाहरूको रंगमञ्च मात्र होइन । यो संस्थागत नवप्रयोगको प्रयोगशाला बन्न सक्छ । सैन्य शक्ति वा आर्थिक वर्चस्व होइन, नैतिक स्पष्टता, रणनीतिक स्वायत्तता र विकास दृष्टिमार्फत नेतृत्व गर्ने क्षेत्र बन्न सक्छ ।
विखण्डन र अविकास दक्षिण एसियाको नियति होइन । गलत संस्थाले यस्तो पारिभाषित मात्र गरेका हुन् । त्यस्तै, परनिर्भरता पनि नियति होइन । दक्षिण एसियाले वासिङ्टन वा बेइजिङ छनोट गर्नु पर्दैन । उसले आफूलाई छान्नुपर्छ । त्यसको अर्थ रणनीतिक स्वायत्तता, क्षेत्रीय अन्तर्निर्भरता र बहुपक्षीय पहल लिने भन्ने हो । सार्वभौमिकता भनेको एक्लोपन होइन, आफ्नै सर्तमा सहकार्य हो । समृद्धिको बाटो विदेशी दूतावासबाट होइन, आफ्नै संस्थाहरू, विचार र साझेदारीबाट पुनर्निर्माण हुन्छ । दक्षिण एसियाको भविष्य वासिङ्टन वा बेइजिङमा होइन ढाका, काठमाडौं, कोलम्बो, इस्लामाबाद र नयाँदिल्लीमा कोरिनुपर्छ । विश्व प्रतीक्षामा छ । यस क्षेत्रले आफैं निर्णय गर्नुपर्छ के इतिहास बनाउने ? वा बनाइने ?
युनसङ चीनको सिचुआन विश्वविद्यालयको अन्तर्राष्ट्रिय अध्ययन विद्यालय तथा दक्षिण एसियाली अध्ययन संस्थानका प्राध्यापक हुन् ।"
साइकल : स्वस्थ संसारको यात्रा,"सन् १८१७ मा काठको फ्रेम भएको साधारण आविष्कारबाट सुरु भएको साइकल आजको आधुनिक र उच्चप्रदर्शन क्षमतायुक्त मोडलसम्म आइपुगेको छ । जबजब विश्व सहरी भीडभाड, जलवायु परिवर्तन र बढ्दो स्वास्थ्य समस्यासँग जुझिरहेको हुन्छ, साइकल एक सवारीसाधन मात्र नभई दिगोपन, स्वास्थ्य र सिर्जनशीलताको प्रतीकका रूपमा पुनःस्थापित हुँदै छ ।
साइकलको कथा जर्मन आविष्कारक बारोन कार्ल फन ड्राइसबाट सुरु हुन्छ, जसले ड्राइसिन नामक साधारण पाइडल नभएको काठको मेसिन सार्वजनिक गरे जसले सवारीका सबैभन्दा स्थायी र बहुपर्यायी माध्यममध्ये एक बन्ने बाटो तयार गर्यो । समयको प्रवाहसँगै आज साइकल विविध रूप र प्रकारमा उपलब्ध छन् तीव्र गतिका लागि रोड बाइक, विकट बाटोका लागि माउन्टेन बाइक, मिश्रित भूभागका लागि हाइब्रिड र सहरमा आवतजावत गर्नेहरूका लागि फोल्डिङ बाइक । यस अतिरिक्त सहयोगका लागि ईबाइकहरू छन् भने बीएमएक्स, कार्गो, टुरिङ र ट्यान्डम साइकलले आआफ्नै खालको आवश्यकता पूर्ति गरिरहेका छन् ।
तर आधुनिक साइकलले केवल गन्तव्यसम्म पुर्याउने मात्र होइन, दैनिक जीवनको संरचनामै गहिरो रूपमा जरा गाडेका छन् । चाहे कार्यालय जान होस् वा फुर्सदमा घुम्न, खेलकुद वा फिटनेसका लागि होस् साइकलले प्रदूषणयुक्त, निष्क्रिय र महँगा सवारीसाधनको विकल्पमा एक आकर्षक र उपयोगी समाधान दिइरहेका छन् । कानुनी निकाय, कुरियर सेवा र प्रदर्शन कलाजस्ता क्षेत्रमा पनि साइकलले आफ्नो छुट्टै स्थान बनाएको छ ।
साइकल चलाउने अभ्यास एक सजिलो र जोर्नीमैत्री शारीरिक गतिविधि हो, जसले थुप्रै स्वास्थ्यलाभ दिन्छ । एक घण्टाको सामान्य साइकल यात्राले करिब तीन सय क्यालोरी जलाउन सक्छ, जसले तौल नियन्त्रणमा मद्दत गर्छ । तर, साइकल चलाउने फाइदा केवल क्यालोरी जलाउनमै सीमित छैन । यसले तल्लो अंगका मांसपेशी बलियो बनाउँछ, सन्तुलन र समन्वय सुधार गर्छ, निद्राको गुणस्तर बढाउँछ र मानसिक स्वास्थ्यमा सकारात्मक प्रभाव पार्छ विशेषगरी इन्डोर्फिन (खुसीको हार्मोन) को उत्सर्जनमार्फत । वृद्ध व्यक्तिका लागि त साइकल चलाउने बानी स्मरणशक्ति सुधार्न र सन्तुलन कायम राख्न अझ उपयोगी देखिएको छ ।
विज्ञानले पनि विभिन्न रोगबाट बच्नमा साइकल चलाउने अभ्यास निकै प्रभावकारी भएको देखाएको छ । यसले रगतमा कोलेस्ट्रोलको मात्रा नियन्त्रणमा राख्छ एचडीएल अर्थात् राम्रो कोलेस्ट्रोल बढाउँछ भने एलडीएल (नराम्रो) घटाउँछ । स्तन, गर्भाशय, फोक्सोलगायतका १३ प्रकारका क्यान्सरको जोखिम यसले कम गर्छ । मुटुको स्वास्थ्यका लागि पनि यो उत्तिकै लाभदायी छ । डेनमार्कमा ४५ हजार वयस्कमा गरिएको एक दीर्घकालीन अध्ययनअनुसार नियमित साइकल चलाउने व्यक्तिमा मुटुको आघात १५ प्रतिशत कम देखिएको थियो । यस्तै, टाइप२ डायबिटिज भएका व्यक्तिले पाँच वर्षसम्म निरन्तर साइकल चलाएमा मृत्युदर ३५ प्रतिशतले घट्ने सम्भावना देखाएको छ ।
फोक्सोसम्बन्धी स्वास्थ्यमा पनि साइकल चलाउने अभ्यास लाभदायी हुन्छ । अन्य देशका अध्ययनका आधारमा भन्दा हाम्रो जस्तो प्रदूषित सहरमा समेत जनस्वास्थ्यको सावधानी अपनाएर साइकल चढ्दा दम वा सीओपीडी भएका व्यक्तिका लागि फाइदा नै हुन्छ । त्यस्ता दीर्घ बिमारीलाई लामो समयसम्म रोगका कारणले आफ्नो दैनिक गतिविधिबाट अलग भएर बस्नुपर्ने जोखिम घट्ने र कार्यक्षमता बढ्ने भएकाले साइकल चलाउने व्यक्ति अन्य निष्क्रिय जीवनशैली भएका मानिसको तुलनामा स्वस्थ, सक्रिय र लामो आयु हुने सम्भावना बढी हुन्छ ।
साइकल यातायातको सबैभन्दा हरित विकल्पमध्ये एक हो । एक किलोमिटरको यात्रामा यसले केवल १६ देखि ५० ग्रामसम्म कार्बन उत्सर्जन गर्छ जुन मोटरसाइकल, पेट्रोल गाडी वा विद्युतीय सवारीसाधनको तुलनामा धेरै कम हो । इन्धन प्रयोग नगर्ने र ध्वनि प्रदूषण नगर्ने भएकाले साइकलले वायु तथा ध्वनि प्रदूषण घटाउन सहयोग पुर्याउँछ ।
साइकलले सहरको पूर्वाधारमाथिको चाप पनि कम गर्छ । यसले विशेषगरी भीडभाड भएका क्षेत्रमा ट्राफिक जाम कम गर्छ र स्थानको पनि बढी प्रभावकारी उपयोग गर्छ । एउटा कार पार्क गर्न लाग्ने ठाउँमा १० वटा साइकल अट्न सक्छन्, जसले मूल्यवान सहरी भूमि खाली गराउँछ । गति पनि कम छैन धेरै जसो अवस्थामा साइकल चालकले जाममा अड्किएका कार वा बसभन्दा छिटो यात्रा गर्न सक्छन् ।
मोटरसाइकल वा कारको तुलनामा साइकल चलाउनु धेरै सुरक्षित मानिन्छ । अध्ययनहरूले देखाएका छन् कि मोटरसाइकल चलाउनुको तुलनामा साइकल चलाउनु ३४ गुणा सुरक्षित छ । अझ, साइकलमैत्री सहरी योजनाले केवल सुरक्षामा मात्र होइन, स्थानीय अर्थतन्त्रमा समेत सकारात्मक असर पार्छ । साइकल लेन छेउका व्यवसायीले करिब ५० प्रतिशत बिक्री बढी भइरहेको अनुभव गरेका छन्, किनभने यस्ता सडकमा मानिसहरू रमाउने, हिँडडुल गर्ने र स्थानीय पसलमा जाने गर्छन् ।
प्रदूषणको जोखिमका बारेमा केही चिन्ता भए पनि खुला हावामा सास फेर्ने साइकल चालक जसले गाडीको धूवाँबाट टाढा यात्रा गर्छन् बन्द सवारीसाधन (जस्तै बस) भित्रका यात्रुभन्दा कम हानिकारक कण सासमा लिन्छन् । युनिभर्सिटी अफ क्याम्ब्रिजको एक अध्ययनले अन्य सवारीसाधनका प्रयोगकर्तालाई हुने प्रदूषणको जोखिमभन्दा साइकल चलाउँदा हुने स्वास्थ्य लाभ धेरै बढी हुने निष्कर्ष दिएको छ ।
अन्य यातायातका साधन जस्तै साइकल चलाउन पनि केही सीमा छन् । बिग्रेका बाटो, पर्याप्त सडक संकेतको अभाव, लामो दूरी, खराब मौसम, सीमित सामान बोक्ने क्षमता र चोरीको जोखिमले मानिसलाई साइकल चलाउन निरुत्साहित गर्न सक्छ । तर, यस्ता चुनौती कम गर्न पूर्वाधारमा लगानी गरेर व्यवस्थापन गर्न सकिन्छ । त्यसैगरी साइकल लेन, सुरक्षित पार्किङ, कार्यस्थलमा नुहाउने सुविधा र व्यक्तिगत उपाय जस्तै मौसमअनुसारको पोसाक वा विद्युत् सहायक (इलेक्ट्रिकअसिस्ट) लाई विकल्पका रूपमा अपनाउन सकिन्छ ।
सबैभन्दा महत्त्वपूर्ण कुरा भनेको सुरक्षित साइकल यात्राका लागि जिम्मेवार व्यवहार हो ः ट्राफिक नियमको पालना गर्नु, देखिने गरी पोसाक लगाउनु, साइकलको नियमित मर्मत गर्नु र सावधानीपूर्वक यात्रा गर्नु ।
जब वातावरणीय संकट र सार्वजनिक स्वास्थ्य चुनौती हाम्रो युगको परिभाषा बनेका छन्, साइकल अब केवल विगतको सम्झना होइन, भविष्यको अपरिहार्य हिस्सा पनि बन्दै गएको छ । चाहे त्यो बच्चाको पहिलो साइकल यात्रा होस् वा काठमाडौंको बीच भाग हुँदै हुने दैनिक यात्रा, प्रत्येक पाइडलले हामीलाई सफा, स्वस्थ र अझ जोडिएको संसारतर्फ अगाडि लैजाँदै छ । साइकल चलाउने निर्णय हामीले गर्न सक्ने सबैभन्दा बौद्धिक निर्णयमध्ये एक हुन सक्छ ।"
आज देश दुनियाँमा केके भयो ?,"काठमाडौँ सोमबार कान्तिपुरमा सुदूरपश्चिमका पूर्वमुख्यमन्त्री सोडारीविरुद्ध भ्रष्टाचार मुद्दा दायरदेखि सत्तारुढ एमालेको म झोले हो डिजिटल अभियान सुरुसम्मका समाचार छापिएका छन् ।
सुदूरपश्चिम प्रदेशका पूर्वमुख्यमन्त्री एवं प्रदेश सांसद दीर्घबहादुर सोडारीविरुद्ध भ्रष्टाचार मुद्दा दायर भएको छ । अख्तियार दुरुपयोग अनुसन्धान आयोगले सोमबार सोडारीविरुद्ध गैरकानुनी रूपमा सम्पत्ति आर्जन गरेको अभियोगमा विशेष अदालतमा मुद्दा दायर गरेको हो ।
त्यस्तै जुलुसदेखि सामाजिक सञ्जालमासम्म एमाले नेता तथा कार्यकर्तालाई झोले को संज्ञा दिँदै आलोचना हुन थालेपछि आज प्रधानमन्त्री तथा एमाले अध्यक्ष केपी शर्मा ओलीले म झोले हो भन्ने डिजिटल अभियान सुरु गरेका छन् । ओलीले सुरु गरेको अभियानमा एमाले नेताहरू सहभागी भएका छन् । उपप्रधान तथा अर्थमन्त्री विष्णुप्रसाद पौडेल, महासचिव शंकर पोखरेल, उपहासचिव एवं प्रधानमन्त्रीका प्रमुख सल्लाहकार विष्णु रिमाल, सूचना तथा विज्ञान प्रविधिमन्त्री पृथ्वीसुब्बा गुरुङ, नेता महेश बस्नेतलगायतका थुप्रै नेता म झोले अभियान मा सहभागी भएका छन् । यो अभियानमा नेता सहभागी हुने बढ्दै छ ।
विभिन्न राइड सेयरिङ एपमार्फत गाडी नचलेको मौका छोपेर यात्रुहरुबाट बढी भाडा असुल गर्ने ९० जनालाई प्रहरीले कारबाही गरेको छ। अफलाइन बसेर बार्गेनिङ गर्ने र देखाएको भन्दा बढी शुल्क असुल गर्ने ९० जनालाई कारबाही गरिएको नेपाल प्रहरीका प्रवक्ता प्रहरी वरिष्ठ उपरीक्षक रमेश थापाले जानकारी दिए । उनीहरूलाई ट्राफिक नियमअनुसार कारबाहीसमेत गरिएको थियो ।
आउने साता भारतको उत्तर पूर्वी राज्यहरू असम र मेघालयमा अति भारी वर्षा हुने भन्दै उच्च सतर्कता अपनाउन भारतको मौसम विभागले रेड अलर्ट जारी गरेको छ । रेड अलर्ट ले मनसुनजन्य विपद्को उच्च जोखिमको संकेत गर्छ । यसैगरी उत्तर पूर्वी नागाल्यान्ड, मिजोरम, मणिपुर र त्रिपुरा राज्यमा पनि धेरै भारी वर्षा हुने सम्भावना रहेकाले सतर्कता अपनाउन मौसम विभागले आग्रह गरेको भारतीय सञ्चारमाध्यमले उल्लेख गरेका छन् ।
नेपाली राष्ट्रिय पुरुष फुटबल टिमका मुख्य प्रशिक्षक म्याट रसले सोमबार हङकङ र लाओसविरुद्धको अन्तर्राष्ट्रिय खेलका लागि २३ सदस्यीय टिम घोषणा गरेका छन् । नेपालले जुन ५ मा हङकङविरुद्ध मैत्रीपूर्ण अन्तर्राष्ट्रिय खेल खेल्दैछ । लाओसविरुद्धको खेल भने जुन १० मा हुनेछ र यो एसिया कपको छनोट खेल हुनेछ । प्रशिक्षक म्याटले घोषणा गरेको टिमको कप्तानमा किरङ चेम्जोङ रहेका छन् । उनीसागै टिमका अन्य गोलरक्षकमा विशाल सुनार र दीप कार्की छन् ।"
विद्युत् र सिँचाई क्षेत्र सुधारका लागि विश्व बैंकद्वारा २५ करोड ७० लाख अमेरिकी डलर ऋण स्वीकृत,"काठमाडौँ विश्व बैंकले नेपालका दुईवटा परियोजनाका लागि २५ करोड ७० लाख अमेरिकी डलर बराबर ऋण स्वीकृत गरेको छ ।
विश्व बैंकले आज प्रेस विज्ञप्ति जारी गर्दै गत मे २९ मा बसेको विश्व बैंक निर्देशक समिति बैठकले उक्त ऋण स्वीकृत गरेको जनाएको हो ।
नेपालको विद्युत् वितरण प्रणाली सुधार र सिँचाई सेवामा सुधार गरी कृषि उत्पादन बढाउने उद्देश्यका लागि उक्त ऋण सुविधा उपलब्ध गराइएको हो ।
जसमध्ये, विद्युत् आपूर्ति प्रणाली सुधार परियोजनाका लागि १२ करोड अमेरिकी डलर ऋण सुविधा लिइएको छ । उक्त रकमबाट कोशी, बागमती, कर्णाली र सुदूरपश्चिम प्रदेशको विद्युत् वितरण प्रणालीलाई मजबुत र विश्वसनीय बनाइने जनाइएको छ ।
नेपाल विद्युत् प्राधिकरणमार्फत सञ्चाचन हुने आपूर्ति प्रणाली सुधार परियोजनाले सबस्टेसन निर्माण, वितरण संरचनाको स्तरोन्नति तथा त्यसको निगरानी गर्ने स्वचालित प्रणाली विकास गर्ने उद्देश्य राखिएको जनाइएको छ ।
त्यस्तै, रानी जमरा कुलरिया सिँचाई आयोजनाको तेस्रो चरण (फेज३) का लागि १३ करोड ७० लाख अमेरिकी डलर बराबर ऋण स्वीकृत भएको छ ।
सुदूरपश्चिम प्रदेशको कैलाली जिल्लामा वर्षैभरि सिंचाई सुविधा उपलब्ध गराई कृषि उपजको उत्पादन वृद्धि गर्ने लक्ष्य यो परियोजनाले राखेको छ । यो परियोजनाबाट थप १७ हजार ५०० हेक्टर जमिनमा वर्षभर सिँचाइ सुविधा पुर्याइने र यसबाट करिब एक लाख ६० हजार मानिस लाभान्वित हुने ठानिएको छ ।"
काठमाडौं कब्जा गर्ने गफले दुनियाँमै एमालेको बेइज्जत भयो : अध्यक्ष दाहाल,"काठमाडौँ माओवादी अध्यक्ष एवं पूर्वप्रधानमन्त्री पुष्पकमल दाहालले वर्तमान सरकारको कुनै हैसियत नभएको बताएका छन् । आइतबार योङ कम्युनिस्ट लिगको तेस्रो राष्ट्रिय सम्मेलनलाई सम्बोधन गर्दै अध्यक्ष दाहालले अहिलेको सरकारमा गणतन्त्र बचाउने इच्छाशक्ति नभएको बताएका हुन् ।
गफ हाँक्नेबाहेक सरकारले कुनै काम गर्न नसकेको दाहालको आरोप छ । आफूहरूले गफ नगरी एक लाख मान्छे उतारेको तर नेकपा एमालेले काठमाडौं कब्जाको गफ दिएर लाजमर्दो अवस्था देखाएको उनको भनाइ छ ।
यो सरकारको त केही हैसियतै छैन । यसको कुनै हैसियत नै छैन । यसको इच्छाशक्ति पनि छैन । हैसियत पनि छैन । गफ हाँक्नेबाहेक केही छैन । उनीहरूले गफ गरे । हामीले गफै नगरी एक लाख मान्छे उतारेर देखायौँ । यिनीहरूले गफ गरे काठमाडौं कब्जा, लाजैमर्नु । गफ गरे काठमाडौं कब्जाको । तर देश दुनियाँमा यति बेइज्जत भयो एमाले भन्ने पार्टीको । यस्ता छन्, यिनीहरूलाई केही मतलबको कुरा छैन । यो जिम्मेवारी लिने हामीले नै हो ।
अध्यक्ष दाहालले जनतालाई सही कुराको प्रचार गर्न स्वयंसेवक खटाउनुपर्ने बताए ।"
को हुन् मिस वर्ल्ड सुचाता ?,"काठमाडौँ थाई, अंग्रेजी र चिनियाँ तीनै भाषामा कुराकानी गर्न सक्ने २२ वर्षिय थाइल्याण्डकी ओपल सुचाताले शनिबार राति हैदरावादमा मिस वर्ल्डको ताज पहिरिन् ।
मिस वर्ल्डको ताज पहिरिएपछि ओपालले सञ्चारकर्मीहरुसँग आफूलाई अरु सपना पूरा गर्न यसले मौका दिएको बताइन् । उनले भनेकी छिन्, 'म सधैं विश्वास गर्छु, तपाईं जो भएपनि, जति उमेरको भए पनि, जीवनमा जुनसुकै उपाधि लिए पनि, तपाईंको छेउमा सधैं कोही न कोही हुन्छ जसले तपाईंलाई हेरेर केही सिक्ने प्रयास गर्छ । त्यो बच्चा हुन सक्छ, वयस्क हुन सक्छ, तपाईंका आफ्नै आमाबाबु पनि हुन सक्छन्।'
हैदरावादमा भएको ७२औं मिस वर्ल्ड प्रतियोगितामा सहभागी हुन जानुभन्दा मात्र एक साताअघि मात्रै उनले मिस वर्ल्ड थाइल्याण्ड २०२५ को उपाधि हात पारेकी थिइन् । मिस युनिभर्स २०२४ मा पनि थाइल्याण्डको प्रतिनिधित्व गरेकी उनी त्यतिबेला तेस्रो उपविजेता घोषित भएकी थिइन् ।
थाइल्याण्डको फुकेटमा जन्मिएकी ओपलको परिवार होटल व्यवसायम संग्लन छ । सुचाताले ताज पहिरेपछि थपिन्, 'सफलता भनेको तपाईंको जीवन बाँच्नु र वरिपरिको मानिसहरूको जीवन अझ राम्रो बनाउनु हो।'भारतकी नन्दिनी गुप्ता शीर्ष २० मा पुगेपनि उनको यात्रा त्यसभन्दा अघि बढन सकेन् । अहिलेसम्म भारतका ६ जनाले मिस वर्ल्ड मिस वर्ल्ड जितिसकेका छन् । भारतिय राज्य तेलङ्गानाले पहिलोपटक मिस वर्ल्ड महोत्सवको आयोजना गरेको हो । यसअघि भारतका अन्य राज्यमा सन् १९९६ र सन् २०२४ मा मिस वर्ल्ड प्रतियोगिता आयोजना भएको थियो ।"
७२ औं मिस वर्ल्ड बनिन् थाइल्याण्डकी ओपल,"काठमाडौँ ७२ औं मिस वर्ल्डको उपाधि थाइल्याण्डकी ओपल सुचाता चुआंगश्रीले जितेकी छन् । शनिबार बेलुका भारतको तेलांगानास्थित हैदरावादमा आयोजित फिनालेमा उनले उपाधि जितेकी हुन् ।
विजेता ओपललाई अघिल्लो संस्करणकी विजेता क्रिस्टिना पिस्ज्कोभाले ताज पहिर्याइदिइन् । इथियोपियाकी उपविजेता घोषित भइन् । पोल्याण्ड र मार्टिनिकका क्रमशः तेस्रो र चौंथो उपविजेता घोषित भए ।
अन्तिम चारमा अमेरिका तथा क्यारेबियनबाट मार्टिनिक, अफ्रिकाबाट इथियोपिया, युरोपबाट पोल्याण्ड र एसियाबाट थाइल्याण्डबीच प्रतिस्पर्धा भएको थियो । महत्वपूर्ण विधा ब्युटी विथ अ पर्पसको उपाधि इन्डोनेसियाले जितेको छ ।
यसवर्षको प्रतियोगितामा नेपालसहित १०८ मुलुकका सुन्दरीले प्रतिस्पर्धा गरेका थिए । नेपाल अन्तिम ४० मा समेटिन सकेन । नेपालबाट सृच्छा प्रधानले सहभागिता जनाएकी थिइन् ।"
विश्वकप क्रिकेट लिग २ : नेपालसामु चुनौतीका चाङ,"लन्डन नेपालको प्रमुख प्रशिक्षक बनेर काठमाडौं ओर्लिएलगत्तै स्टुवार्ट लको प्रतिक्रिया थियो, मलाई हार्न मनपर्दैन, हारप्रति घृणा छ । नेपालले स्कटल्यान्डको डन्डीमा विश्वकप क्रिकेट लिग२ को शृंखलामा घरेलु टोली र नेदरल्यान्ड्सको सामना गर्दा उनको यो भनाइ उनीसामु ठूलो चुनौती बनेर आउने छ ।
विगतका नतिजा र प्रदर्शनका आधारमा हेर्ने हो भने नेपालले खेल्न लागेको यो सबैभन्दा कठिन शृंखला हो । नेपाल लिग२ को पुछारमा छ भने अमेरिका शीर्षमा । दोस्रो स्थानमा नेदरल्यान्ड्स, तेस्रोमा ओमान र चौथोमा स्कटल्यान्ड छन् । शीर्ष तीनमा रहेका टोलीले २० खेल खेलिसकेका छन् । नेदरल्यान्ड्सको तुलनामा स्कटल्यान्डले ४ खेल कम खेलेको छ । नेदरल्यान्ड्सभन्दा नेपाल २० र स्कटल्यान्डभन्दा १४ अंकले पछाडि छ ।
स्कटल्यान्ड लिग२ को डिफेन्डिङ च्याम्पियन हो भने नेदरल्यान्ड्स एकदिवसीय अन्तर्राष्ट्रियको सुपर लिगबाट आएको टोली हो । स्कटल्यान्ड र नेदरल्यान्ड्स भर्खरै नेदरल्यान्ड्समा लिग२ को शृंखला खेलेर आएका हुन् । यूएई समावेश सो शृंखलाबाट नेदरल्यान्ड्सले ३ र स्कटल्यान्डले २ खेल जितेको थियो । अन्तिम दुई खेलमा यी दुई टोली एक आपसमा सामना गर्दा स्कटल्यान्डले नेदरल्यान्ड्सविरुद्ध ३ सय ८० रन प्रहार गरेको थियो ।
नेपालको चुनौती बलियो र शीर्षस्थ टोलीविरुद्ध खेल्नु मात्र छैन, कन्डिसन र विकेटको हिसाबमा पनि स्कटल्यान्डमा खेल्नु नेपालसामु अर्को ठूलो चुनौती हो । नेपालको फ्ल्याट विकेटको तुलनामा स्कटल्यान्डको घाँसे र बाउन्सी विकेट हुनेछ, जुन नेपाललाई सहज हुने छैन । शर्ट बलमा अझै नेपाली ब्याटर आत्मविश्वासी हुन नसकेको अवस्थामा स्कटल्यान्डको विकेट नेपालको लक्ष्यमा बाधक बन्न सक्ने छ । नेपालको कमजोरी पक्ष पत्ता लगाएर विपक्षीहरूले फ्ल्याट पिचमा पनि शर्ट बल तेर्स्याउँदै आएका छन् । डन्डीमा नेपाललाई यो झेल्न निकै कठिन हुन सक्नेछ । काठमाडौंको उच्च गर्मीको प्रशिक्षणबाट निखारिएर नेपाली टोली लन्डन आएको हो । वेल्सको कार्डिफमा एक तथा लन्डनमा तीन अभ्यास खेल खेल्नेक्रममा चिसोमा नेपाली खेलाडीहरूले स्वेटर र जम्पर लगाएर खेलेका थिए । हिल सिटी डन्डीमा अझ चिसो हावा लाग्ने गर्दछ । विशेष गरी स्पिनरहरूलाई बल ग्रिप गर्न यसले अझ कठिन बनाउँछ भने ब्याटरलाई त्यसै गाह्रो हुने नै छ ।
बिहीबारमात्र डन्डीमा स्कटल्यान्ड ए विरुद्ध अभ्यास खेल खेल्दा नेपालले यो भोगाइ आत्मसात गरिसकेको छ । स्कटल्यान्ड ए सँगको पहिलो अभ्यास खेलमा नेपाल १ सय २ रनले पराजित भयो । पहिला ब्याटिङ गरेको घरेलु टोलीले ४० ओभरमा ९ विकेट गुमाई २ सय २० रन बनाएको थियो । जबाफमा नेपाली टिम २९४ ओभरमा १ सय १८ रनमै अलआउट भयो । आरिफ शेखले ४४ रन बनाउनु बाहेक नेपालबाट अन्यले खासै गतिलो योगदान दिन सकेनन् ।
सोमबार लिग२ का खेल सुरु हुनुअघि नेपालले शनिबार स्कटल्यान्ड ए सँग अर्को अभ्यास खेल खेल्नेछ । बेलायत भ्रमणबाटै प्रशिक्षक लले नेपालको प्रशिक्षण यात्रा औपचारिक रूपमा सुरु गरेका छन् । उनलाई साथ दिन दक्षिण अफ्रिकाका पूर्व विकेटकिपर निक पोथास नेपाली टोलीमा समावेश भएका छन् । श्रीलंका, वेस्ट इन्डिज, बंगलादेशको टोलीमा रहिसकेका पोथासलाई नेपाली टोलीमा कन्सल्ट्यान्ट प्रशिक्षकको भूमिकामा नियुक्त गरिएको छ ।
अस्ट्रेलियाबाट सन् १९९६ को विश्वकप खेलिसकेका लले एसोसिएट क्षेत्रमा आफूलाई प्रमाणित गरिसकेका छन् । उनकै प्रशिक्षणमा अमेरिका गत वर्ष घरेलु भूमिमा भएको ट्वान्टी२० विश्वकपमा पाकिस्तान र आयरल्यान्डलाई उछिन्दै सुपर एट मा पुगेको थियो । त्यस क्रममा अमेरिकाले समूह चरणको खेलमा पाकिस्तानलाई सुपर ओभरमा हराएको थियो । सन् २००९ मा उनी श्रीलंका राष्ट्रिय टोलीको सहायक प्रशिक्षक थिए । त्यसपछि ल २०१११२ मा बंगलादेशको मुख्य प्रशिक्षक भए । २०१८ देखि उनी वेस्ट इन्डिजको मुख्य प्रशिक्षक थिए । एउटा शृंखलाका लागि उनी २०२२ मा अफगानिस्तानको पनि प्रशिक्षक बने । त्यसबाहेक उनी इंग्लिस काउन्टी टोली मिडलसेक्सको पनि प्रशिक्षक भए ।
प्रशिक्षणमा लामो अनुभव भए पनि ल कुनै जादुको छडी बोकेर नेपाल आएका होइनन् । १२ खेल खेलेको नेपाल केवल ६ अंक जोडेर पुछारमा छ । यसले नेपालको एकदिवसीय अन्तर्राष्ट्रिय मान्यता रक्षा गर्ने अभियानमा ठूलो प्रश्नचिन्ह लगाइदिएको छ । घरेलु मैदानमा नामिबिया र नेदरल्यान्ड्ससँगको शृंखलाबाट नेपालले २०२४२७ सर्कलको लिग२ को यात्रा थालेको थियो । तर नेपालले त्यो शृंखलाको ४ खेलमा एकमात्र विजय हात पार्न सक्यो । नेपालको यात्रा यहींबाट धर्मराउन सुरु गरेको थियो ।
नेपालले २०१९२३ सर्कलको लिग२ मा अन्तिम १२ मध्ये ११ खेल जितर एकदिवसीय अन्तर्राष्ट्रिय मान्यतामात्र जोगाएन, सोझै विश्वकप छनोटमा पुगेको थियो । त्यसका ११ मध्ये घरेलु मैदानमा खेलेका सबै ८ खेल जितेको थियो । नेपालले उक्त सर्कलमा घरेलु मैदानमा खेलेको १२ मध्ये १० खेल जितेको हो ।
लिग२ को शीर्ष चार टोली विश्वकप छनोटमा पुग्ने छन् भने बाँकी तलको चार टोलीले बढुवा भएर आउने टोलीसँग एकदिवसीय अन्तर्राष्ट्रिय मान्यता जोगाउनका लागि खेल्ने छन् । नेपालको दुई खेल वर्षाले रद्द भएको छ भने दुई खेल जितेको छ । बाँकी ८ खेलमा नेपालले पराजय भोगिसकेको छ । नेपालले अझै २४ म्याच खेल्न बाँकी छ । प्रशिक्षक लको लक्ष्य पक्कै शीर्ष चार हुनेछ । त्यसका लागि नेपालले स्कटल्यान्डबाटै केहि सकारात्मक नतिजा निकाल्न सक्नुपर्नेछ ।"
पनौतीलाई विश्व सम्पदा सूचीमा सूचीकृत गराउने विषयमा छलफल,"काभ्रे काभ्रेको ऐतिहासिक तथा सांस्कृतिक सहर पनौतीलाई विश्व सम्पदा सूची तथा सम्भावित विश्व सम्पदाको सूचीमा सूचीकृत गराउने उद्देश्यले सरोकारवालाबीच छलफल गरिएको छ ।
शुक्रबार संस्कृति, पर्यटन तथा नागरिक उड्डयन मन्त्रालयको आयोजनामा र पनौती नगरपालिकाको सहकार्यमा आयोजित कार्यक्रममा मन्त्रालयका अधिकारी, नगरका प्रतिनिधि, सम्पदा विज्ञ, समुदायका अगुवालगायत सरोकारवाला निकायहरुबीच छलफल गरिएको थियो ।
पनौती नगरपालिकाका प्रमुख रामशरण भण्डारीले पनौतीलाई विश्व सम्पदा सूचीमा सूचीकृत गराउने प्रयास वर्षौंदेखि भइरहे पनि विभिन्न प्राविधिक त्रुटिका कारणले ती प्रयास सफल हुन नसकेको जानकारी दिए । यो कार्य एकल प्रयासले सम्भव हुँदैन, उनले भने, सबै सरोकारवालाको समन्वय, सहयोग र प्रतिबद्धता आवश्यक छ ।
कार्यक्रममा संस्कृति, पर्यटन तथा नागरिक उड्डयन मन्त्रालयको संस्कृति महाशाखाका सहसचिव डा सुरेश सुरश श्रेष्ठले कार्यपत्र प्रस्तुत गर्दै विश्व सम्पदा महासन्धि, कार्य सञ्चालन निर्देशिका, सम्भावित सम्पदाको सूचीमा नाम लेखाउने प्रक्रिया, मनोनयन तथा सूचीकरण प्रक्रिया, खतरामा परेका सम्पदाहरूको सूची र संरक्षित स्मारक क्षेत्रका अवधारणा लगायतका महत्वपूर्ण विषयमा जानकारी गराए ।
छलफलमा सहभागीहरूबीच पनौतीको सांस्कृतिक, धार्मिक र ऐतिहासिक महत्वका पक्षहरूलाई आधार बनाएर त्यसलाई युनेस्कोको सूचीमा सूचीकृत गराउने रणनीतिबारे विस्तृत विचारविमर्श भएको थियो । छलफलले पनौतीको समग्र सम्पदा व्यवस्थापन, संरक्षण, अभिलेखीकरण र प्रवर्द्धनमा सरोकारवाला निकायबीच सहकार्य र दीर्घकालीन योजनाको खाँचो रहेको निष्कर्ष निकालेको छ ।"
विश्व शान्तिका लागि संस्कृति र सभ्यताबीच समझदारी आवश्यक : पूर्वराष्ट्रपति भण्डारी,"काठमाडौँ पूर्वराष्ट्रपति विद्यादेवी भण्डारीले विश्व शान्ति, स्थिरता र सद्भावका लागि विभिन्न संस्कृति र सभ्यताहरुबीच समझदारी वृद्धि आवश्यक रहेको बताएकी छिन् ।
चीन भ्रमणका क्रममा गान्सु प्रान्तको डुन्ह्वाङमा आयोजित सभ्यताहरूबीचको आदान प्रदान र पारस्परिक सिकाइ सम्बन्धी चौथो संवाद कार्यक्रमलाई मुख्य वक्ताका रूपमा सम्बोधन गर्दै उनले विभिन्न संस्कृतिहरुको सुन्दर बगैँचा रहेको संसारमा विविध जातीय समूह, भाषा र संस्कृतिक संगम सहअस्तित्व रहेको उल्लेख गरेकी हुन् ।
पूर्वराष्ट्रपति भण्डारीले राजनीतिक, सुरक्षात्मक, आर्थिक, वैचारिक, जातीय र सांस्कृतिक कारणहरु बोकेको विभिन्न प्रकारका द्वन्दहरूले संसारलाई ग्रसित बनाएको विश्व सन्दर्भमा आयोजित संवाद महत्त्वपूर्ण रहेको बताएको भण्डारीको सचिवालयले जनाएको छ ।
चिनियाँ अन्तरराष्ट्रिय समझदारी सङ्घ तथा गान्सु प्रान्त जनसरकारद्वारा संयुक्त रुपमा आयोजित सिल्क रोडको मूल भावनालाई आत्मसात गर्दै विश्व सभ्यता कार्यान्वयनलाई गति प्रदान गर्न आयोजित चौथो संवादलाई पूर्वराष्ट्रिति भण्डारीले सम्बोधन गरेकी थिइन् । सो अवसरमा उनले उत्तर दक्षिण सिल्क रोड शाखाहरुको संगमविन्दु डुन्ह्वाङ सभ्यताहरूसम्बन्धी संवाद आयोजनका लागि उत्तमस्थल रहेको उल्लेख गरिन् ।
पूर्वराष्ट्रपति भण्डारीले चीनका राष्ट्रपति सी चिनफिङको दूरदर्शी दृष्टिकोण र अग्रगामी पहलबाट बेल्ट एण्ड रोड इनिसियटिभ्स (बीआरआई) ले विश्वव्यापी सम्पर्क र आर्थिक सहयोगलाई प्रवर्द्धन गरेर प्राचिन सिल्क रोडलाई पुनर्जिवित, विस्तार र नविकृत गर्ने लक्ष्य राखेको बताइन् । एसिया, अफ्रिका र युरोपभर सडक, रेल, बन्दरगाह, पाइपलाइन र डिजिटल पूर्वाधार विस्तार गर्नु बीआरआई पहलको मुख्य लक्ष्य भएको उउनको भनाइ थियो ।
पूर्वराष्ट्रपति भण्डारीले सन् २०१९ को अक्टोबरमा चीनका राष्ट्रपति सी को ऐतिहासिक नेपाल भ्रमणको स्मरण गर्दै त्यस बखत दुई मुलुकहरु विकास र समृद्धिका लागि नेपालचीन सम्बन्धलाई रणनीतिक साझेदारीमा रूपान्तरण गर्न सहमत भएको बताइन् ।"
आज देश दुनियाँमा केके भयो ?,"काठमाडौँ कांग्रेस पूर्वसांसद आफताब आलमले उच्च अदालतबाट पाए सफाइ, पत्रकार सम्मेलन गर्दै गृहमन्त्री लेखकले मागे न्याय, राजावादीलाई चक्रपथभित्र प्रवेश नदिन प्रधानमन्त्रीको निर्देशनदेखि अमेरिकी विश्वविद्यालयमा विदेशी विद्यार्थी भर्ना रोक्ने ट्रम्पको नीतिसम्मका समाचार आज चर्चामा रहे ।
०००
रौतहटमा भएको बम विस्फोटका अभियुक्त मोहम्मद आफताब आलमलाई उच्च अदालत जनकपुर, अस्थायी इजलास वीरगन्जले जिल्ला अदालत रौतहटको आदेशलाई उल्ट्याएर रिहा गर्न आदेश दिएको छ । न्यायाधीशद्वय खुसीप्रसाद थारु र अर्जुन महर्जनको इजलासले बुधबार जिल्ला अदालतको फैसला उल्ट्याउँदै सफाइ दिएको हो ।
०००
गृहमन्त्री रमेश लेखकले भिजिट भिसा प्रकरणमा कर्मचारीमाथि भइरहेको अनुसन्धानमा आफूलाई जोड्नु अन्याय भएको बताएका छन् । बुधबार नयाँ बानेश्वरस्थित संसद् भवनमा पत्रकार सम्मेलन गर्दै गृहमन्त्री लेखकले आफूविरुद्ध कहीँ कतै उजुरी नपरेको र छानबिन पनि नभएकाले राजीनामा दिनुनपर्ने बताएका हुन् ।
०००
विपक्षी दलहरूको अवरोधका कारण बुधबारका लागि बोलाइएको प्रतिनिधिसभा बैठक पनि स्थगित भएको छ । प्रतिनिधिसभाको आजको बैठक सूचना टाँस गरेर बिहीबार दिउँसो साढे १ बजेसम्मका लागि स्थगित गरिएको छ । भिजिट भिसा प्रकरणमा गृहमन्त्री रमेश लेखकले राजीनामा दिनुपर्ने मागसहित प्रमुख प्रतिपक्षी दल माओवादीसहितका विपक्षी दलले प्रतिनिधिसभामा अवरोध गरिरहेका छन् ।
०००
प्रधानमन्त्री केपी शर्मा ओलीले विहिबारदेखि सुरु हुने राजावादीको प्रर्दशनलाई चक्रपथ बाहिरै राख्न निर्देशन दिएका छन् । चारैवटा सुरक्षा निकायका प्रमुखसँग सुरक्षा व्रिफिङ लिने क्रममा प्रधानमन्त्रीले चक्रपथभीत्र प्रवेश नदिन र सोही अनुसार सुरक्षा व्यवस्था मिलाउन निर्देशन दिएका हुन् ।
०००
अमेरिकी राष्ट्रपति डोनाल्ड ट्रम्पको प्रशासनले अमेरिकाका विश्वविद्यालयहरुमा विदेशी विद्यार्थी भर्ना रोक्न नयाँ नीति अघि बढाएको छ । गत साता हार्वर्ड विश्वविद्यालयमा विदेशी विद्यार्थी भर्ना कार्यक्रम र व्यवस्थापन प्रणाली खारेज गर्न जारी गरेको आदेश तत्काल कार्यान्वयनमा संघीय अदालतले रोक लगाएपछि राष्ट्रपति ट्रम्पको प्रशासनले अमेरिकाभरका विश्वविद्यालयमा विदेशी विद्यार्थी भर्ना रोक्ने नयाँ नीति अघि बढाएका हुन् ।"
चेरी वर्ल्ड कम्युनिकेसनको लाइसेन्स खारेज,"काठमाडौँ नेपाल दूरसञ्चार प्राधिकरणले चेरी वर्ल्ड कम्युनिकेसन प्रालिको अनुमतिपत्र (लाइसेन्स) खारेज भएको सूचना सार्वजनिक गरेको छ । काठमाडौंको रविभवनस्थि सो सेवा प्रदायकलाई प्रदान गरिएको इन्टरनेट (इमेलसहित) सेवासम्बन्धी अनुमतिपत्र स्वतः खारेज भएको प्राधिकरणले जनाएको छ ।
प्राधिकरणका अनुसार २०६७ वैशाख २९ मा प्रदान गरिएको उक्त अनुमति (अनुमतिपत्र नं फि ज १६२) नियमानुसार नवीकरणको लागि तोकिएको समयावधिभित्र निवेदन नपरेपछि२०८२ वैशाख २९ देखि स्वतः खारेज भएको हो। दूरसञ्चार ऐन, २०५३ को दफा २५(५) बमोजिम लाइसेन्स खारेज गरिएको सूचनामा उल्लेख छ ।
उक्त कम्पनीले प्राधिकरणलाई तिर्नुबुझाउनुपर्ने रकम ३० दिनभित्र बुझाउन र कार्यालयमा सम्पर्क गर्न पनि निर्देशन दिएको छ । अन्यथा प्रचलित कानुनअनुसार कारबाही प्रक्रिया अगाडि बढाइने व्यहोरासमेत यसै सूचनाद्वारा जानकारी गराइन्छ, प्राधिकरणले उल्लेख गरेको छ ।"
आज दिनभर देशदुनियाँमा केके भयो ?,"काठमाडौँ भिजिट भिसा प्रकरणमा प्रमुख प्रतिपक्ष माओवादीले गृहमन्त्री लेखकको राजीनामा माग्ने निर्णयदेखि प्रधानमन्त्रीको उत्तेजनापूर्ण अभिव्यक्तिप्रति मानव अधिकार आयोगको ध्यानाकर्षण र विपक्षीद्वारा बहिष्कार गरिएको भेनेजुएलाको निर्वाचनमा राष्ट्रपति मदुरोको सत्ता गठबन्धन विजयी भएकोसम्मका खबर आज चर्चामा रहे।
प्रमुख प्रतिपक्ष माओवादीले अख्तियार दुरुपयोग अनुसन्धान आयोगले अनुसन्धान सुरु गरेको भिजिट भिसा प्रकरणमा गृहमन्त्री रमेश लेखकको राजीनामा माग गर्ने निर्णय गरेको छ। अख्तियारले भिजिट भिसा प्रकरणमा अध्यागमनका कर्मचारीमाथि अनुसन्धान सुरु गरेकाले त्यसको नैतिक जिम्मेवारी गृहमन्त्री लेखकले लिनुपर्ने माओवादीको भनाइ छ।
राष्ट्रिय मानव अधिकार आयोगले प्रधानमन्त्री केपी शर्मा ओलीको उत्तेजनापूर्ण अभिव्यक्तिप्रति गम्भीर ध्यानाकर्षण भएको जनाएको छ। आयोगले जिम्मेवार व्यक्तिले आफ्नो अभिव्यक्ति दिँदा संयमित हुन, अरु व्यक्ति, समूह वा पार्टीलक्षित नकारात्मक टीका टिप्पणी नगर्न, सुरक्षा निकायले राजधानीलगायतका क्षेत्रको शान्तिसुरक्षालाई मजबूत बनाउन तथा आफ्ना विरोध र प्रदर्शनलाई शान्तिपूर्ण बनाउन आग्रह गरेको हो।
तीनकुनेमा भएको हिंसात्मक घटनामा संलग्न भएका प्रतिवादीहरूको बयान सुरु भएको छ। तर, हाजिरी जमानीमा रहेका राप्रपाका दुई नेताहरू भने सम्पर्कविहीन छन्। उक्त मुद्दामा सोमबारदेखि काठमाडौं जिल्ला अदालतमा प्रतिवादीहरूको बयान सुरु भएको हो। जिल्ला प्रहरी परिसर काठमाडौँका प्रवक्ता प्रहरी उपरीक्षक अपिलराज बोहराले राप्रपाका वरिष्ठ उपाध्यक्ष रवीन्द्र मिश्र र महामन्त्री एवं सांसद धवलशमशेर जबरा भने सम्पर्कमा नरहेको बताए।
चालु आर्थिक वर्ष गण्डकी प्रदेशको आर्थिक वृद्धिदर सबैभन्दा बढी हुने अनुमान राष्ट्रिय तथ्यांक कार्यालयले गरेको छ। कार्यालयले सोमबार सार्वजनिक गरेको प्रादेशिक राष्ट्रिय लेखा अनुमानअनुसार गण्डकी प्रदेशको आर्थिक वृद्धिदर ५५१ प्रतिशत हुने प्रक्षेपण गरिएको हो। यस वर्ष सबैभन्दा कम आर्थिक वृद्धिदर सुदूरपश्चिम प्रदेशको ३३२ प्रतिशत हुने अनुमान गरिएको छ।
भेनेजुएलाका राष्ट्रपति निकोलस मदुरोको सत्तारूढ गठबन्धनले संसद् र प्रादेशिक निर्वाचनमा ठूलो मतान्तरले विजय हासिल गरेको छ । आइतबार सम्पन्न सांसद र गभर्नरको निर्वाचनलाई केही विपक्षी समूहले बहिष्कारको आह्वान गरेका थिए । किनकि ती समूहले २०२४ जुलाईमा भएको राष्ट्रपति निर्वाचनको नतिजालाई नक्कली भन्दै अस्वीकार गर्दै आइरहेका छन् ।"
'विश्व शान्ति र समृद्धिमा एसियाको योगदान के हुने भनेर सोच्नुपर्छ',"बेइजिङ पूर्वराष्ट्रपति विद्यादेवी भण्डारीले विश्व शान्ति र समृद्धिमा एसियाको भूमिका के रहने भन्नेबारे सोच्नुपर्ने बताएकी छन् । सोमबार बिहान चिनियाँ कम्युनिस्ट पार्टी (सीपीसी) विदेश विभागद्वारा आयोजित 'मानवजातिको साझा भविष्य, समुदायको निर्माणमा दलहरूको कारबाही' सम्बन्धित संवाद कार्यक्रमलाई सम्बोधन गर्दै उनले भनिन्, चीनका छिमेकी मुलुकहरू सबैले विश्व शान्ति र विश्व समृद्धिका लागि एसियाको भूमिका कस्तो रहने भन्नेबारेमा ध्यान दिनुपर्छ ।
सम्बोधनका क्रममा पूर्वराष्ट्रपति भण्डारीले नेपाल र चीनबीचको सम्बन्धका बारेमा चर्चा गरिन् । दुबै देशबीचको इतिहासदेखि वर्तमानसम्म भइरहेका विकास प्रवृत्ति र नेपालचीनको आपसी सहयोग सहकार्यका बारेमा पनि उनले बताइन् । एक चीन सिद्धान्तप्रति नेपालको प्रतिबद्धता जनाउँदै भण्डारीले अन्तर्दलीय सहकार्य, नेपालचीनका विविध आयामबारे चर्चा गरेको एक नेपाली सहभागीले सुनाए ।
बिल्डिङ अ कम्युनिटी विथ अ शेयर्ड फ्युचर विथ नेभरिङ कन्ट्रिजः पोलिटिकल पार्टीज इन एक्सन विषयक संवाद उद्घाटन समारोहमा चीनका छिमेकी मुलुकका बेइजिङस्थित अधिकांश राजदूतहरू सहभागी थिए । संवादमा सहभागी चीनका लागि नेपाली राजदूत कृष्णप्रसाद ओलीका अनुसार आईडी सीपीसीका प्रमुख लिउ च्यानछाओले उद्घाटन मन्तव्य दिएपछि इन्डोनेसिया, नेपाललगायत देशका राजनीतिक पार्टीका प्रतिनिधिहरूले सम्बोधन गरेका थिए ।
सम्बोधनका क्रममा पूर्वराष्ट्रपति भण्डारीले प्रधानमन्त्री केपी शर्माओलीले अगाडि सारेको समृद्ध नेपाल, सुखी नेपालीको अवधारणा अनुरुप नेपाल अगाडि बढिरहेको सुनाइन् । उनले नेपालको राजनीतिक रुपान्तरणमा स्व मदन भण्डारीको योगदानको व्याख्या गरिन् । खासगरी नेकपा एमालेलाई मार्गदर्शन गर्ने विषयमा स्व भण्डारीको नीति महत्वपूर्ण रहेको छ, उनले भनिन् ।
चिनियाँ कम्युनिस्ट पार्टीको केन्द्रीय समितिको अन्तर्राष्ट्रिय विभाग (आईडीसीपीसी) ले चीनको कम्युनिस्ट पार्टी र छिमेकी देशका राजनीतिक दलहरूबीच आइतबा र सोमबार बेइजिङमा कार्यक्रम आयोजना गरेको हो ।
चीनको क्वाङ्चौबाट आइतबार मध्याह्न बेइजिङ उत्रिएकी भण्डारी साँझ सीपीसी विदेश विभागले आयोजना गरेको रात्रिभोजमा सहभागी भएकी थिइन् ।
आईडीसीपीसी प्रवक्ता हु चाओमिङले दिएको जानकारी अनुसार संवादमा उत्तरपूर्वी एसिया, दक्षिणपूर्वी एसिया, दक्षिण एसिया, मध्य एसिया र रुसका पार्टी नेताहरू, थिंक ट्याङ्क विद्वान, मिडियाकर्मीहरू लगायत २० देशका २ सयभन्दा बढी सहभागी थिए ।
बेइजिङस्थित नेपाली दूतावासका अनुसार पूर्वराष्ट्रपति भण्डारीले उच्चस्तरीय भेटवार्ता गर्नुका साथै भ्रमण दलमा रहेका उद्योग, वाणिज्य तथा आपूर्तिमन्त्री दामोदर भण्डारीले अन्तर्राष्ट्रिय व्यापार प्रवर्द्धनका लागि चीन परिषद् (सीसीआईपीटी)को भ्रमण गरेपछि मंगलबार साँझ कान्सु प्रान्तका लागि प्रस्थान गर्ने कार्यक्रम छ । कान्सु प्रान्तको कार्यक्रमपछि सछ्वानको छङ्तुमा आयोजित कार्यक्रममा सहभागी भएर टोली नेपाल फर्किने योजना छ ।
पूर्वराष्ट्रपतिको टोलीमा एमालेका सचिव एवं परराष्ट्र विभाग प्रमुख रघुवीर महासेठ, आपूर्तिमन्त्री दामोदर भण्डारी, स्थायी कमिटी सदस्य कर्ण थापा, सांसद देवी भट्टचन, एमाले नेताहरू गोमा देवकोटा, भेषराज अधिकारी र सार्वजनिक सेवा प्रसारण संस्थाका अध्यक्ष महेन्द्र विष्ट लगायत सहभागी छन् ।"
विश्वकै आकर्षण बनिरहेको सगरमाथा,"काठमाडौँ शनिबार कान्तिपुरको कोसेलीमा प्रकाशित सगरमाथामा मानव संघर्षका १०४ वर्ष आलेख सटीक लाग्यो । हिमाल आरोहणको साहसिक यात्रामा संसारभरका मानिसको आकर्षण बढेको तर असावधानी, हिमपहिरो, हतारको तयारी, अक्सिजनको कमी, आँधीलगायत कारणले यदाकदा सगरमाथामा मानिसहरूको मृत्युसमेत हुने गरेको तथ्यलाई बडो सूक्ष्म ढंगले केलाइएको रहेछ ।
न्युजिल्यान्डका एडमन्ड हिलारी र नेपालका तेन्जिङ नोर्गे शेर्पाले सन् १९५३ मई २९ का दिन पहिलो पटक सगरमाथा आरोहण गरेको भए पनि त्यसभन्दा ३२ वर्षअघिदेखि विभिन्न व्यक्तिबाट चुचुरोमा पुग्ने प्रयास भएको आलेखबाटै थाहा भयो । सगरमाथा आरोहण कठिन भएकै कारण यसको नाम तेस्रो ध्रुव राखिएको रहेछ । प्राप्त तथ्यांक अनुसार अहिलेसम्म सगरमाथामा नेपाल र चीनबाट १२ हजार ८ सय ८४ पटक मानव पाइला टेकिएका छन्, जसमध्ये नेपालतर्फको संख्या ९ हजार १ सय ५६ रहेको देखिन्छ । सगरमाथा यात्राका क्रममा हालसम्म ३ सय ४० जनाको मृत्यु भएको छ । तर, सगरमाथाप्रतिको आकर्षण बढ्दो छ ।
भुवनेश्वर शर्मा, चन्द्रागिरि२, काठमाडौं"
आज देशदुनियाँमा केके भयो ?,"काठमाडौँ तीनकुने घटनामा १०८ विरूद्ध मुद्दा चलाउनुपर्ने रायसहित प्रहरीले बुझायो प्रतिवेदन, कर्णालीका ७९ वटै स्थानीय तहका कर्मचारी आन्दोलनमा, सवारी चालक अनुमतिपत्र असार मसान्तदेखि सुरक्षा मुद्रण केन्द्रले छाप्नेदेखि अमेरिकी सरकारद्वारा विदेशी विद्यार्थी भर्ना गर्ने हार्वर्डको अधिकार खारेजसम्मका खबर आज चर्चामा रहे ।
०००
गत चैत १५ गते काठमाडौंको तीनकुनेमा राजतन्त्र पक्षधरहरूको हिंसात्मक प्रदर्शनका क्रममा पक्राउ परेकाहरूमाथि अनुसन्धान सकेर प्रहरीले जिल्ला सरकारी वकिलको कार्यालयलाई प्रतिवेदन बुझाएको छ । जिल्ला प्रहरी परिसर काठमाडौंका प्रवक्ता प्रहरी उपरीक्षक अपिलराज बोहराका अनुसार बिहीबार १०८ जनाविरूद्ध मुद्दा चलाउनुपर्ने रायसहित सरकारी वकिलसमक्ष प्रतिवेदन दर्ता गरिएको हो । प्रहरीले यसका लागि ९० जनालाई पक्राउ गरेर अनुसन्धान गरेको थियो ।
०००
प्रधानमन्त्री केपी शर्मा ओलीले जनताले फालेको राजतन्त्र फर्कने कुनै सम्भावना नरहेको दोर्याएका छन् । पोखरामा शुक्रबारदेखि सुरू भएको राष्ट्रिय युवा संघ नेपालको १० औं महाधिवेशन उद्घाटन सत्रमा एमाले अध्यक्षसमेत रहेका ओलीले राजावादीले राजा फर्काउने मिति फेरि सार्ने भन्दै कटाक्ष गरे । उनले घरमै सिंहासन बनाएर राख्न भन्दै व्यंग्यसमेत गरे ।
०००
स्थानीय सेवा कर्मचारी सञ्जाल नेपालको आह्वानमा कर्णाली प्रदेशका ७९ वटै स्थानीय तहका कर्मचारी अत्यावश्यक बाहेकका सेवा बन्द गरेर आन्दोलनमा उत्रिएका छन् । बिहीबारदेखि मुख्यमन्त्री तथा मन्त्रिपरिषद् कार्यालय र प्रदेश सभाअगाडि बसेर उनीहरूले आन्दोलन गरेका छन् । प्रदेश सरकारले स्थानीय सेवा गठन तथा सञ्चालन ऐन, २०८१ मा संशोधन नगरेको र आफूहरूमाथि विभेदपूर्ण नीति अपनाएको भन्दै आन्दोलनमा उत्रिएका कर्मचारीको भनाइ छ ।
०००
सवारी चालक अनुमतिपत्र आगामी असार मसान्तदेखि सुरक्षा मुद्रण केन्द्रले छाप्ने भएको छ । भौतिक पूर्वाधार तथा यातायात मन्त्रालयअन्तर्गतको यातायात व्यवस्था विभाग र सुरक्षा मुद्रण केन्द्रबीच शुक्रबार भएको सम्झौताअनुसार असार मसान्तदेखि केन्द्रले सवारी चालक अनुमतिपत्र छाप्ने भएको हो ।
०००
अमेरिकी राष्ट्रपति डोनाल्ड ट्रम्पको प्रशासनले बिहीबार हार्वर्डको विदेशी नागरिक (विद्यार्थी सङ्ख्याको एक चौथाइभन्दा बढी) भर्ना गर्ने अधिकार रद्द गरेको छ । यसले प्रतिष्ठित विश्वविद्यालयविरुद्ध राष्ट्रपतिको लडाइँलाई अझ तीव्र बनाएको छ ।"
विश्वको तेस्रो अग्लो हिमाल कञ्चनजंघामा दिनहुँ आरोही,"ताप्लेजुङ नेपाली र भारतीय सेनाको संयुक्त टोलीसहितका आरोही पछिल्लो केही दिनयता विश्वको तेस्रो अग्लो हिमाल कञ्चनजंघाको आरोहण गरिरहेका छन् ।
इलाइट इएक्सपीडी, सेभेन समिट लगायतका कम्पनीले आरोहण गर्नेको विवरण सार्वजनिक गरेका छन् । इलाइटले निकोल, मेरियो, राजभान, सेलियासेखले आरोहण गरेको उल्लेख छ ।
उनीहरु विदेशी नागरिक हुन् । उनीहरुलाई गाइड गरेर गएका निर्मल पुर्जाले बिना अक्सिजन आरोहण गरेका छन् । गाइड गरेर गएका सन्देश शेर्पा, सन्दीप गुरुङ, फुरि कितार शेर्पा, बुद्धि गुरुङ, रीञ्जी शेर्पा, लाक्पा तेञ्जिङ शेर्पाले आरोहण गरेको इलाइटले जनाएको छ ।
सेभेन समिटबाट भारतीय र नेपाली टिमका सेनामध्ये भारतीय टिमका सर्फराज सिं (लिडर) छिरिङ दोर्जे, तरुन सिंह सिन्धु, सञ्जय कुमार, सतिश सिंले आरोहण गरेका छन् । नेपाली सेनाका प्रशान्त खड्का, जनक साउथ, नविन तरामी मगर, अमरबहादुर कार्कीले आरोहण गरेका छन् ।
उनीहरुको सहयोगीको रुपमा ग्यालु, लाक्पातेम्वा, पाशाङदावा, पाशाङदुक्पा, आङकामी, ङिमा, पाशाङफुर्वा, लाक्पाठिन्डु शेर्पा आरोहण गरेर फर्किएका छन् । उनीहरु मे १९ मा चुचुरोमा पुगेका थिए । यसअघि मे १८ को दिन डेनमार्ककी एमाहोस्टे गार्ड र उनका गाइड पाशाङ तेम्वा फेर्पाले आरोहण गरेका थिए भने मे १५ का दिन भारतकी प्रकिति भर्सनी र नेपाली गाइड फतेन्जी शेर्पाले आरोहण गरेका थिए ।
मे १० का दिन अरब देशका सहिद खामिस अलमेमारीले आरोहण गरेको सेभेन समिटले जनाएको छ । मे १० मै पाँच नेपाली र पाँच विदेशी गरी १० जनाले कञ्चनजंघा हिमालको सफल आरोहण गरेका थिए ।
कोसोभोका फ्लुटुरा इभ्राइमी, बेलायतका एड्रियन माइकल हायस, इरानका अलिरेजा बेहेपुर, यूएईका सेइदा मिज्रेदा र साइद अल मेमारीले आरोहण गरेका हुन् । यो टोलीलाई नेपाली गाइड लाक्पा तेम्वा, निङमा दोर्ची, फुर्सुना, ग्यालु, छ्याङवा शेर्पाले आरोहणमा सहयोग गरेका थिए ।
८ हजार ५ सय ८६ मिटर उचाईको कञ्चनजंघा नेपालको दोस्रो तथा विश्वको तेश्रो अग्लो हिमाल हो । यसवर्ष नेपाल र भारतको संयुक्त सैन्य सहित यो हिमाल आरोहण गर्ने विदेशीको सङ्ख्या उल्लेख्य रहेको छ ।
यसवर्ष इलाइट कम्पनीले यहाँको बाटो बनाएको थियो । आफ्नो कम्पनीका नौ जना यसअघि ४० मिटर नजिकसम्म पुगेर फर्किएको उनले बताए । मौसम खराब भएकोले उनीहरु फर्किएका हुन् । मौसम अनुकुलता हेरेर फेरि जाने तयारीमा रहेका छन् ।"
नेपालमा पम्प ट्र्याकको विश्व च्याम्पियनसिप छनोट हुने,"काठमाडौँ नेपालमा पहिलो पटक युसीआई पम्प ट्र्याक विश्व च्याम्पियनसिपको छनोट प्रतियोगिता हुने भएको छ । हिमालयन सिंगल ट्र्याक र जिरो लेभल एमटीभी स्कुलले जेठ १७ मा ललितपुरस्थित पम्प ट्रयाक सेन्टरमा उक्त छनोट गर्ने भएको छ । प्रतियोगितालाई युनियन साइक्लिस्ट इन्टरनेसनल (युसीआई) र नेपाल साइक्लिङ संघले मान्यता दिएको छ ।
प्रतियोगितामा नेपाल, जापान, भारत, भुटान, अस्ट्रेलियाका गरी १ सय २० खेलाडीहरुको सहभागिता रहनेछ । खेलाडीहरुले एलिट, मास्टर्स, जुनियर्स, युथ र किड्स गरी चार इभेन्टमा प्रतिस्पर्धा गर्नेछ ।
मुख्य विधाको रुपमा रहेको एलिटतर्फ पुरुष र महिला गरी २२ खेलाडी अर्को वर्ष स्विट्जरल्यान्डमा हुने विश्व च्याम्पियनसिपमा छनोट हुनेछन् ।
त्यसमध्ये विजेता दुई खेलाडीको सम्पूर्ण खर्च आयोजकले बेहोर्ने आयोजक हिमालयन सिंगल ट्रयाकका सहमालिक जेनी कन्टले बुधवार पत्रकार सम्मेलनमा जानकारी गराइन् ।
प्रतियोगिता आयोजनालाई साथ दिएको हिमालयन राइडर्स क्लबका अध्यक्ष राज ज्ञवालीका अनुसार नेपाली खेलाडीको प्रदर्शन विश्व स्तरीय रहेको र उनीहरूको छनोट हुने सम्भावना वढी रहेको छ ।
छनोट प्रतियोगिता आयोजनाका लागि ललितपुर महानगरपालिकाले सहकार्य गरेको छ । पम्प ट्र्याक रेसिङ साइक्लिङको निकै चर्चित विधा हो । यसमा खेलाडीले विशेष रूपमा बनाइएको ट्र्याकमा प्याडल नगरी आफ्नो तौलको चाल प्रयोग गरेर पम्प गर्दै रेस अगाडि वढाउने गर्छ ।
सन् २०२२ मा विश्व च्याम्पियनसिपको प्रायोजक रहेको भेलोसोलुसनले ललितपुर १ मा निर्माण गरेको थियो ।"
पूर्वी दैलोदेखि विश्वकपको दैलोसम्म,"विराटनगर नेपाली महिला क्रिकेट टोलीले पहिलो पटक २० ट्वान्टी विश्वकपको ग्लोबल क्वालिफायरमा स्थान बनाउँदै इतिहास रचेको छ । यो ऐतिहासिक सफलताको श्रेय सम्पूर्ण टोलीलाई जान्छ । तर, यो उपलब्धिमा एउटा विशेषता छ एउटै वडाबाट आएका तीन खेलाडी र एक प्रशिक्षक यो यात्राका साक्षी मात्र होइनन्, आधार स्तम्भ नै हुन् ।
देशको सुदूरपूर्वी सहर काँकडभिट्टाबाट उठेको सपना आज राष्ट्रिय गौरव बनेको छ । झापा मेचीनगर६ का पूर्वकप्तान रुबिना क्षेत्री, सवनम राई र रोमा थापा (विकेटकिपर) ले राष्ट्रिय टोलीमा लामो समयदेखि योगदान दिँदै आएका छन् । उनीहरूसँगै सोही वडाका मुख्य प्रशिक्षक मनोज कटुवालले नेपाली महिला क्रिकेटलाई ऐतिहासिक मोडमा पुर्याएका छन्।
यिनै चारजनाको संगठित प्रयासले नेपालले एसिया क्षेत्रीय छनोटको सुपरथ्रीमा सोमबार यूएईलाई हराउँदै विश्वकप ग्लोबल क्वालिफायरमा स्थान बनाएको थियो ।
तीन खेलाडी एउटै वडाका हुन् । रुबिना र सवनमको त टोल पनि एकै हो । तीनै राष्ट्रिय खेलाडी मिलन क्रिकेट क्लबका उत्पादन हुन् । उनीहरूले स्थानीय काँकडभिट्टा मैदानमा अभ्यास गर्दै खेल कौशल अब्बल बनाएका हुन् । सानो सहरबाट उठेका उनीहरू अब अन्तर्राष्ट्रिय क्रिकेटको ढोकासम्म पुगेका छन् ।
मेचीनगर६ की रुबिना, सवनम र रोमा लामो समयदेखि राष्ट्रिय टिमको महत्त्वपूर्ण हिस्सा बनेर खेल्दै आएका छन् । काजोल श्रेष्ठ, संगीता राई र अपसरी वेगम पनि त्यही वडाका राष्ट्रिय क्रिकेटरहरू हुन् ।
यो प्रतियोगितामा रुबिना क्षेत्रीले कप्तान इन्दु बर्मासँग मिलेर यूएईविरुद्ध ३७ रनको महत्त्वपूर्ण साझेदारी गरिन् । १८ बलमा २३ रन जोडिन् । जसले नेपाललाई जितको नजिक पुर्यायो । संकटका बेला धैर्यतापूर्वक खेल्ने रुबिनाको पुरानै स्वाभावले खेलको लय नेपालतर्फ फर्किएको हो ।
सवनम राई र रोमा थापाले पनि समूह चरणका खेलमा आफ्नो प्रदर्शनमार्फत टिमको समग्र सन्तुलन कायम राख्न सफल भए । सवनम मूलतः दायाँ हाते तीव्र गतिकी बलर हुन् । रोमा विकेट किपर ।
खेलाडीहरूबीचको आपसी समझदारी र टोलीमा उनीहरूको समर्पणले नेपाललाई बलियो बनाएको रुबिनाले बताइन् । भनिन्, समग्र टोलीको सामूहिकताले ऐतिहासिक जित आत्मसात गरेका हौँ । मुख्य प्रशिक्षक मनोज कटुवालका लागि एकै ठाउँका खेलाडीहरूलाई प्रशिक्षकको भूमिकाबाट निर्देशन दिन पाउनु भनेको उनका लागि मात्र होइन, समग्र क्षेत्रका लागि पनि प्रेरणादायी विषय बन्यो । प्रशिक्षक कटुवाल भन्छन्, आज यी तीन खेलाडीको राष्ट्रिय टिममा उपस्थिति र उनीहरूको प्रदर्शन मेरो लागि मात्र नभई सिंगो देशकै लागि गौरवको विषय हो ।
यो सफलतामा मेचीनगर१० की रिया शर्मा पनि सामेल छिन् । एउटै नगरबाट ग्लोबल क्वालिफायरसम्मको यात्रा तय गर्ने रिया चौंथौ खेलाडी हुन् । युवा उमेरमै राष्ट्रियस्तरमा पुगेकी रिया लेग स्पिनर हुन् । उनको खेल कौशल आशालाग्दो छ । भविष्यमा नेपाली महिला क्रिकेटको बलियो आधार बन्ने सम्भावना उनमा छ ।
रिया शर्मा
नेपालले एसिया छनोटबाट थाइल्यान्डसँगै ग्लोबल क्वालिफायरमा स्थान बनाएको हो । तर, अबको यात्रा सजिलो भने छैन । १० टोलीबीचको तीव्र प्रतिस्पर्धा हुनेछ । तर, मुलुकको पूर्वी दैलो काँकडभिट्टाबाट सुरु भएको यो साझा सपना विश्वकपको दैलो ढक्ढक्याउन अघि बढेको छ । कप्तान इन्दु बर्माले भनेझैँ, हामी इतिहास रच्न सफल भएका छौँ । अब हाम्रो लक्ष्य एसिया च्याम्पियन बन्ने हो र विश्वकप खेल्ने हो ।"
महिला क्रिकेट टोली पहिलो पटक ट्वान्टी२० विश्वकप छनोटमा,"काठमाडौँ नेपाली महिला क्रिकेट टोली पहिलो पटक ट्वान्टी२० क्रिकेटको विश्वकप छनोटमा पुगेको छ । कप्तान इन्दु बर्माले पुनः एक पटक नेतृत्वदायी इनिङ्स खेलेपछि नेपालले थाइल्यान्डको राजधानी बैंककमा भइरहेको महिला ट्वान्टी२० क्रिकेट विश्वकपको एसिया क्षेत्रीय छनोटको सुपर थ्री मा सोमबार यूएईलाई ५ विकेटले पराजित गर्दै विश्वकप छनोटमा पुगेको हो ।
थाइल्यान्डले अघिल्लो दिन यूएईलाई ५४ रनले पराजित गरिसकेको अवस्थामा नेपालले सोमबार यूएईविरुद्धको खेलमा विजय हात पारेमा एक खेलअगावै ट्वान्टी२० विश्वकप छनोटमा पुग्ने समीकरण बनेको थियो । नेपालले त्यहीअनुरूप खेल्दै यूएईलाई पराजित गरी इतिहास रच्न सफल भयो । मंगलबार नेपालले थाइल्यान्डसँग प्रतियोगिताको अन्तिम खेल खेल्नेछ । इतिहास रच्न सफल भएका छौं, नेपाली महिला क्रिकेटले यो स्तरको सफलता महसुस गर्न पाएको थिएन, कप्तान इन्दुले बैंककबाट कान्तिपुरसँग भनिन्, विश्वकपमा पुग्नुभन्दा एक कदम मात्र पछाडि छौं, मंगलबार हुने थाइल्यान्डसँगको खेल जितेर एसिया च्याम्पियन बन्न चाहन्छौं ।
थाइल्यान्ड र नेपालले एसियाको प्रतिनिधित्व गर्दै विश्वकप छनोटमा खेल्नेछन् । विश्वकप छनोटमा १० टोलीले प्रतिस्पर्धा गर्नेछन् । शीर्ष चार टोलीले इंग्ल्यान्डमा २०२६ मा हुने ट्वान्टी२० विश्वकपको यात्रा तय गर्नेछन् । सन् २०२४ मा भएको पछिल्लो विश्वकपमा देखाएको प्रदर्शनका आधारमा डिफेन्डिङ च्याम्पियन न्युजिल्यान्डसँगै अस्ट्रेलिया, इंग्ल्यान्ड, भारत, पाकिस्तान, श्रीलंका, दक्षिण अफ्रिका र वेस्ट इन्डिजले आफ्नो स्थान पक्का गरिसकेका छन् ।
दुई वर्षअघिको विश्वकपबाटै बंगलादेश र स्कटल्यान्डले विश्वकप छनोटमा स्थान पक्का गरेका थिए भने अमेरिकी क्षेत्रबाट अमेरिका विजेता बनेर विश्वकप छनोटमा पुगिसकेको छ । युरोप र अफ्रिकाको क्षेत्रीय छनोटबाट २२ तथा इस्ट एसिया प्यासिफिकबाट एक गरी विश्वकप छनोटमा थप ५ टोली पुग्नेछन् । विश्वकप छनोटको मिति र आयोजक राष्ट्रको घोषणा हुन भने बाँकी छ । नेपाली महिला क्रिकेटले सन् २००७ देखि अन्तर्राष्ट्रिय प्रतियोगिता खेल्न सुरु गरेको हो । पहिलो सहभागितामै एसीसी महिला च्याम्पियनसिपको फाइनल पुगेर बंगलादेशसँग पराजित नेपाली टिमको प्रदर्शन त्यसयता खस्कँदो थियो ।
१८ वर्षअघिको फाइनल यात्रापछि नेपाली महिला टोलीले सोमबार पाएको उपलब्धि नै सबैभन्दा ठूलो हो । नेपालले पराजित गरेको यूएई त्यही टोली हो, जसले तीन साताअघि मात्र एकदिवसीय अन्तर्राष्ट्रिय मान्यता पाएको थियो । पछिल्ला वर्षहरूमा नेपालको यात्रामा बाधक बन्दै आएको यूएई यस पटक विश्वकप छनोटमा पुग्न असफल भएको छ ।
गत वर्ष जुलाईमा नेपालले श्रीलंकामा भएको एसिया कपमा यूएईलाई ६ विकेटले पराजित गरेको थियो । बैंककस्थित ट्रेडथाई क्रिकेट मैदानमा सोमबार नेपालले फेरि एक पटक त्यस्तै सानदार प्रदर्शन दोहोर्याएको छ ।
नेपालले टस जितेपछि ब्याटिङमा निम्त्याइएको यूएईलाई ११४७ को स्कोरमा रोक्न सफल भयो । नेपालले पहिलो १० ओभरमा ४५ रनमात्र दिएर खेल नियन्त्रणमा राखेको थियो । यूएईकी कप्तान इशा ओजाले सर्वाधिक ३९ रन बनाइन् । उनले ३९ बल खेल्दै २ चौका र १ छक्का प्रहार गरिन् । थिर्था सतीशले ३२ बलमा २१, हीना होतचाँदनीले १६ बलमा २० र लावण्य केनीले ११ बलमा १२ रन बनाइन् ।
नेपालबाट देब्रेहाते बलर मनीषा उपाध्यायले ४ विकेट लिइन् । उनले ४ ओभरमा २० रन खर्चेकी थिइन् । उनले यूएईकी कप्तान ओजालाई आउट गरेपछि नेपाल खेलमा हाबी भएको थियो । खेलपछि इन्दुले आफूले पाएको प्लेयर अफ द म्याचको पुरस्कार स्टेजमा बोलाएर मनीषालाई दिएकी थिइन् । मनीषाले इकोनोमिक बलिङ गर्नुका साथै महत्त्वपूर्ण विकेट लिएर नेपाललाई राम्रो स्थितिमा ल्याइन्, त्यसैले उनी यसको हकदार थिइन्, इन्दुले भनिन् । कविता कुँवरले ४ ओभरमा १ मेडन राख्दै १८ रन खर्चेर २ र राजमती ऐरीले ४ ओभरमा २२ रन खर्चेर १ विकेट लिइन् ।
इन्दुले अविजित ३० रन बनाएपछि नेपालले ३ बल अगाडि नै लक्ष्य पूरा गर्यो । नेपालको सुरुआत भने राम्रो थिएन । राजमती १३ बलमा ८ र कविता ८ बलमा ५ रन बनाएर आउट भइन् । ओपनर सम्झना खड्काले २७ बल खेली ३ चौका प्रहार गर्दै २१ रन बनाइन् भने उपकप्तान पूजा महतो १९ बलमा १ चौका प्रहार गरी १३ रनमा आउट भइन् ।
इन्दु र पूर्वकप्तान रुबिना क्षत्रीले ३७ रनको महत्त्वपूर्ण साझेदारी गर्दै नेपाललाई विजय नजिक पुर्याए । रुबिनाले १८ बलमा ३ चौका प्रहार गरी २३ रन बनाइन् । विजयी रन बटुलेकी इन्दुले २८ बल खेल्दै २ चौका प्रहार गरिन् । रुबि पोदार ४ बलमा ६ रन बनाई अविजित रहिन् । सबै क्षेत्रमा राम्रो गर्नुका साथै हतारमा नखेली, सबैले आफ्नो जिम्मेवारी बुझेर खेल्दा विजय हात पार्न सफल भएको इन्दु बताउँछिन् ।
पहिलो चरणको खेल वर्षाले प्रभावित हुँदा नेपाल बाहिरिने स्थितिमा पुगेको थियो । समूह सी को अन्तिम खेलमा बहराइनलाई पराजित गरेको भए हङकङ सुपर थ्री मा पुग्ने थियो । तर त्यो खेल वर्षाले रद्द भएपछि नेपाल अगाडि बढेको हो । यो भाग्यको कुरा पनि हो, तर हामीले मिहिनेत पनि गरेका छौं । प्रतियोगिताका लागि भनेर क्यानले पनि राम्रो योजना बनाएको थियो, इन्दुले अझै सुझाइन्, महिला क्रिकेटमा अझै लगानी गर्नुपर्यो र म्याच खेल्ने वातावरण बनाइदिनुपर्यो ।"
आज देश दुनियाँमा केके भयो ?,"काठमाडौँ तीन तहकै सरकारमा भए पनि कांग्रेसभित्र उकुसमुकुस अवस्था रहेको महामन्त्री गगन थापाको भनाइदेखि नेपाल महिला टी२० विश्वकपको ग्लोबल क्वालिफायरमा पुगेकोसम्म खबर सोमबार इकान्तिपुरमा प्रकाशित भएका छन् ।
सत्तारुढ कांग्रेस महामन्त्री गगन थापाले पार्टीभित्र नेता र कार्यकर्तामा उकुसमुकुस र छटपटाहट रहेको बताएका छन् । उनले त्यसलाई पार्टीका लागि अवसरका रूपमा कसरी उपयोग गर्ने भन्नेबारे सोच्नुपर्ने बताए । काठमाडौंमा सोमबार आयोजित कार्यक्रममा महामन्त्री थापाले पार्टीभित्रको असन्तुष्टिबारे धारणा राखेका हुन् ।
राष्ट्रिय स्वतन्त्र पार्टी (रास्वपा) का सभापति रवि लामिछानेद्वारा दायर गरिएको बन्दी प्रत्यक्षीकरणको निवेदनमा आज हेर्न नमिल्ने मा परेको छ। प्रधानन्यायाधीश प्रकाशमान सिंह राउत र न्यायाधीश नित्यानन्द पाण्डेको संयुक्त इजलासमा पेसी तोकिएको भए पनि हेर्न नमिल्ने भएपछि सुनुवाइ हुन नसकेको सर्वोच्च अदालतका प्रवक्ता अच्युत कुइँकेलले जानकारी दिएका छन्।
जल तथा मौसम विज्ञान विभागअन्तर्गत मौसम पूर्वानुमान महाशाखाले पश्चिमी वायु तथा स्थानीय वायुको प्रभाव कायम रहेकाले तीन दिन अझै वर्षाको सम्भावना रहेको जनाएको छ। अहिले पनि देशका अधिकांश स्थानमा हल्कादेखि भारी वर्षा हुनुका साथै हुरी र चट्याङ परिरहेको उल्लेख गर्दै महाशाखाले सतर्कता अपनाउन अनुरोध गरेको छ।
इजरायली प्रधानमन्त्री बेन्जामिन नेतान्याहुले इजरायली सेनाले गाजापट्टीको सबै भूभाग नियन्त्रणमा लिने चेतावनी दिएका छन् । टेलिग्राममा सार्वजनिक भिडियो सन्देशमा नेतान्याहुले इजरायली रक्षा बल (आईडीएफ)ले लडाइँमा प्रगति गरिरहेको बताएका छन् ।
नेपाल आईसीसी टी२० महिला विश्वकपको ग्लोबल क्वालिफायरमा छनोट भएको छ । थाइल्याण्डको बैंककमा जारी एसिया क्षेत्र छनोट अन्तर्गत सुपर थ्रीमा संयुक्त अरब इमिरेट्स (यूएई)लाई हराउँदै नेपाल एक खेल अगावै ग्लोबल क्वालिफायरमा छनोट भएको हो ।"
विश्व स्वास्थ्य संगठनबाट स्वास्थ्य तथा जनसंख्या मन्त्रालयलाई पुरस्कृत,"काठमाडौँ सुर्ती जन्य पदार्थ नियन्त्रणमा महत्वपूर्ण योगदान पुर्याएको भन्दै नेपाललाई विश्व स्वास्थ्य संगठनले पुरस्कृत गरेको छ । विश्व सूर्तीजन्य पदार्थविरुद्धको दिवसका अवसरमा सन् २०२५ का लागि नेपालको स्वास्थ्य तथा जनसंख्या मन्त्रालयले महानिर्देशकको विशेष सम्मान अवार्ड प्राप्त गरेको हो ।
विश्व स्वास्थ्य संगठनको ७८ औं सभाका क्रममा जेनेभामा आयोजित कार्यक्रममा महानिर्देशक डा टेड्रोस अधानोम घेब्रेएससले स्वास्थ्य तथा जनसंख्या मन्त्री प्रदीप पौडेललाई पुरस्कृत प्रदान गरे । सुर्तीजन्य पदार्थ नियन्त्रणमा असाधारण योगदान पुर्याएका व्यक्ति तथा संस्थालाई हरेक वर्ष पुरस्कृत गर्ने क्रममा यस वर्ष नेपालको स्वास्थ्य तथा जनसंख्या मन्त्रालयलाई पुरस्कृत गरिएको संगठनले जनाएको छ ।मन्त्री पौडेलले सुर्तीजन्य पदार्थको बट्टाको अग्रभाग र पछाडि शतप्रतिशत चेतावनीजन्य सूचना प्रकाशन गर्नुपर्ने व्यवस्थासम्बन्धी निर्णय गरेका थिए । अब यो निर्णय कार्यान्वयनमा आउनेछ । विश्व स्वास्थ्य संगठनले नेपाल सरकारको यस निर्णयलाई असाधारण योगदान भनेको छ ।"
महिला टी२० विश्वकप: नेपाल ग्लोबल क्वालिफायरमा,"काठमाडौँ नेपाल आईसीसी टी२० महिला विश्वकपको ग्लोबल क्वालिफायरमा छनोट भएको छ । थाइल्याण्डको बैंककमा जारी एसिया क्षेत्र छनोट अन्तर्गत सुपर थ्रीमा संयुक्त अरब इमिरेट्स (यूएई)लाई हराउँदै नेपाल एक खेल अगावै ग्लोबल क्वालिफायरमा छनोट भएको हो ।
बैंककस्थित टर्डथाई क्रिकेट मैदानमा टस हारेर ब्याटिङ गर्दै यूएईले दिएको ११५ रनको लक्ष्य नेपालले १९ दशमलव ३ ओभरमा पाँच विकेट गुमाउँदै पूरा गर्यो ।
नेपालका लागि कप्तान इन्दू वर्माले अविजित सर्वाधिक ३० रन बनाइन् । उनको कप्तानी इनिङ्समा नेपालले ग्लोबल क्वालिफायरमा स्थान बनाउन सक्यो । यस्तै रुविना क्षेत्रीले २३ रन बनाउँदा सम्झना खड्काले २१ रन बनाइन् ।
यूएईका तर्फबाट बलिङमा इसा रोहित ओजा, एस कोटे र वैष्णवी महिसले एकएक विकेट लिए ।
त्यसअघि पहिले ब्याटिङको निम्तो पाएको यूएईले निर्धारित २० ओभरमा ७ विकेट गुमाउँदै ११४ रन बनाएको थियो ।
यूएईका लागि इसा रोहित ओजाले सर्वाधिक ३९ रन बनाइन् । यस्तै त्रीथा सतिशले २१, हीना हरिस होचन्दानीले २० र लाभण्या केनीले १२ रन बनाइन् ।
नेपालका लागि मनिषा उपाध्याले सर्वाधिक चार विकेट लिइन् । चार ओभरमा २० रन खर्चिँदै उनले चार विकेट लिएकी हुन् । यस्तै कविता कुँवर दुई र राजमती ऐरीले एक विकेट लिए ।
जित्नै पर्ने दबाबपूर्ण खेलमा नेपालले शानदार पाँच विकेटको जित निकाल्यो । अब बाँकी थाइल्याण्डसँगको खेल हारे पनि नेपाललाई कुनै असर नपर्ने भएको छ । यूएई भने सुपर थ्रीमा दुबै खेल हार्दै प्रतियोगिताबाटै बाहिरिएको छ ।
एसिया छनोटको सुपर थ्रीमा आइतबार युएईलाई ५४ रनले पराजित गर्दै थाइल्यान्डले ग्लोबल छनोटमा आफ्नो स्थान सुरक्षित गरिसकेको छ ।"
विश्व व्यवस्था तीव्र रुपमा परिवर्तन हुँदैछ : पूर्वप्रधानमन्त्री भट्टराई,"काठमाडौँ कुटनीति र अन्तर्राष्ट्रिय मामिलामा महत्त्वपूर्ण भूमिका खेल्नको लागि नेपालमा आइतबारदेखि एम्बास्डर्स क्लब र इन्टरनेशनल रिलेसन्स एन्ड ग्लोबल डिप्लोमेसी डाइलग (आईआरजीडीडी) को सुरुवात भएको छ ।
सोही अवसरमा नेपालको पहिलो कूटनीतिक पत्रिका तथा मिडिया प्लेटफर्म द डिप्लोम्याट नेपाल पनि सार्वजनिक गरिएको छ । पूर्वप्रधानमन्त्री डा बाबुराम भट्टराईले आईआरजीडीडी, एम्बास्डर्स क्लब र द डिप्लोम्याट नेपाल म्यागेजिनको शुभारम्भले विश्वमा भइरहेको परिवर्तनमा नेपालको एक महत्त्वपूर्ण भूमिका रहने बताएका छन् ।
उनले भने,वैश्विक व्यवस्था तीव्र रूपमा परिवर्तन हुँदैछ । र, नेपाल अब किनारामा बस्न सक्दैन । शान्ति, सक्रिय सार्वभौमिकता र न्यायमा आधारित योगदानहरुको लागि हुने प्रयास एक समयानुकूल र आवश्यक कदम हो ।
डा भट्टराईले तीन संस्थाहरुले नेपालले यस्तो सफ्ट पावर उपलब्ध गराउने बताए ।
उनले विकास निर्माण र दूरदर्शिता तथा समावेशी सोचमा आधारित परराष्ट्र नीति निर्माण हुने उल्लेख गरे । उनले भने, यी प्लेटफर्महरूले श्रमिक अधिकार, जलवायु परिवर्तन, महिला र युवाको सशक्तिकरणजस्ता गम्भीर मुद्दाहरूमा आवाज उठाउँछन् । केवल प्रतिक्रिया होइन, नेपालको भविष्य निर्माणमा सक्रिय सहभागिता जनाउँछन् ।
कार्यक्रममा अम्बासडर्स क्लब र आईआरजीडीडीकी अध्यक्ष तथा पूर्वराजदूत डा शर्मिला पराजुली ढकालले महत्त्वपूर्ण संस्थाहरुको उद्घाटन केवल सुरुवात मात्र नभई यात्राको थालनी भएको बताइन् । यो यात्रा नेपाललाई विश्व संवादको केन्द्रमा पुर्याउने यात्रा हो । नेपालको आवाज, शान्ति र सहनशीलतामा आधारित, अब विश्व मञ्चमा गुञ्जिनेछ । साना राष्ट्रहरू उभिनुपर्छ । द्वन्द्वमा होइन, दृढतामा । हामी स्पष्ट भाषामा बोल्नुपर्छ, सहानुभूतिसाथ संवाद गर्नुपर्छ र साहसका साथ अघि बढ्नुपर्छ । विश्व परिवर्तनको सामना गर्दै हामीले त्यसमा आफ्नो भूमिका खेल्नुपर्छ, केवल प्रतिक्रिया होइन ।
पूर्व परराष्ट्रमन्त्री रमेशनाथ पाण्डेले नेपालले गर्ने प्रत्येक निर्णयले केवल नीति मात्र नभई, हाम्रो पहिचान, इतिहास र अस्तित्वसँग सम्बन्धित गम्भीर प्रश्नहरूलाई सम्बोधन गर्नुपर्ने बताए । यसैगरी, पूर्व उपप्रधानमन्त्री तथा परराष्ट्रमन्त्री सुजाता कोइरालाले आईआरजीडीडी र एम्बास्डर्स क्लबलाई समय सापेक्ष र रूपान्तरणकारी प्लेटफर्मको रूपमा व्याख्या गर्दै भनिन्, विश्व आपसमा जटिल संकट र जलवायु संवेदनशीलतासग जुझिरहेको अवस्थामा यस्ता पहलहरू नेपालका लागि महत्त्वपूर्ण छन् । केवल चुनौती सामना गर्न होइन, अन्तर्राष्ट्रिय कूटनीतिमा नेपालको भूमिका सशक्त बनाउन पनि ।
रास्वपाका कार्यवाहक सभापति डीपी अर्यालले भने, यी पहलहरूले नेपाल र विश्वमा भइरहेको जटिल कूटनीतिक अभ्यास सुधार्न मद्दत गर्नेछन् । अहिलेको समयमा जलवायु संकट, एआई र आप्रवासनका चुनौतीसँग जुझिरहँदा परम्परागत अभ्यासलाई नया अभ्यासले प्रतिस्थापन गर्नुपर्छ । यी पहलहरूले नया विचारहरू ल्याउन र प्रवद्र्धन गर्न प्रमुख भूमिका खेल्नेछन् ।
डिप्लोम्याटिक कोप्र्सकी डीन तथा नेपालका लागि इजिप्टकी राजदूत नोहा हाम्दी अहमदले आयोजक समिति तर्फबाट धन्यवाद ज्ञापन दिँदै भनिन्, आईआरजीडीडी, एम्बास्डर्स क्लबले अन्तर्राष्ट्रिय सहकार्यलाई प्रवर्द्धन गर्ने एक महत्त्वपूर्ण प्लेटफर्म प्रदान गर्छ, जसले कूटनीतिज्ञहरूलाई अनुभव र ज्ञान साट्न सहयोग पुर्याउँछ । साथै, द्विपक्षीय र बहुपक्षीय कूटनीति प्रवर्द्धनमा पनि सहायक हुनेछ ।"
आज देशदुनियाँमा केके भयो ?,"काठमाडौँ रसुवा भन्सार नाकाबाट ७ किलोभन्दा बढी सुन बरामद, २५ बुँदे कार्य आह्वान जारी गर्दै सकियो सगरमाथा संवाद, विदेशीपन झल्किने विद्यालयको नाम परिवर्तन गरी नेपालीमा राख्नैपर्नेदेखि भारतले लगायो बंदरगाहमा बंगलादेशबाट आयात हुने सामानमा प्रतिबन्धसम्मका समाचार आज चर्चामा रहे ।
०००
रसुवा भन्सार नाकाबाट करिब ७ किलो सुन बरामद भएको छ । केरुङबाट स्याउ लिएर आउको कन्टेनरमा उक्त परिमाणको सुन बरामद भएको हो । रसुवा भन्सार कार्यालय प्रमुख तुलसीप्रसाद भट्टराईले ७ वटा बिस्कुट र केही साना टुक्रामा सुन बरामद भएको कान्तिपुरलाई जानकारी दिए ।
०००
नेपाल सरकारले पहिलोपटक आयोजना गरेको सगरमाथा संवाद २५ बुँदे सगरमाथा कार्य आह्वान जारी गर्दै आज सम्पन्न भएको छ । जलवायु परिवर्तन, हिमाल र मानव जातिको भविष्य विषयको पहिलो संस्करण शुक्रबारदेखि सुरु भएको थियो ।
०००
नेपालमा विद्यालय स्थापना गर्दा वा हाल सञ्चालनमा रहेका विद्यालयको नाम परिवर्तन गर्दा नेपालीपन झल्किने नाम राख्नुपर्ने प्रस्ताव विधेयकमा गरिएको छ । विदेशीपन झल्किने गरी नाम राखेर सञ्चालनमा रहेका विद्यालयले नाम परिवर्तन गर्नैपर्ने व्यवस्था पनि राखिएको छ । प्रतिनिधिसभाको शिक्षा, स्वास्थ्य तथा प्रविधि समितिले विद्यालय शिक्षा विधेयकमाथि छलफल गर्न गठन गरेको एमाले सांसद छविलाल विश्वकर्मा संयोजक रहेको उपसमितिले विद्यालयको नयाँ नाम राख्दा नेपालीपन झल्किने गरी राख्नुपर्ने व्यवस्था प्रस्ताव गरेको छ ।
०००
चैत १५ गतेको तीनकुने घटनाका मुख्य योजनाकार मानिएका व्यवसायी दुर्गा प्रसाईंलाई थप ४ दिन हिरासतमा राख्न काठमाडौं जिल्ला अदालतले अनुमति दिएको छ । आइतबार न्यायाधीश हर्कबहादुर क्षेत्रीको इजलासले प्रसाईंसहित २६ जनालाई अनुसन्धानका लागि थप ४ दिन म्याद दिएको जिल्ला अदालत काठमाडौंका सूचना अधिकारी दीपककुमार श्रेष्ठले जानकारी दिए।
०००
भारतले बंगलादेशका तयारी कपडा र खाद्यवस्तुजस्ता सामग्रीको आयातमा प्रतिबन्ध लगाएको छ । शनिबार भारतको वाणिज्य मन्त्रालय अन्तर्गतको डाइरेक्टरेट जनरल अफ फरेन ट्रेड ९डीजीएफटी०ले यस सम्बन्धमा एक सूचना जारी गरेको छ । डीजीएफटीका तर्फबाट लगाइएको प्रतिवबन्ध तत्काल नै लागू गरिएको छ । यी प्रतिबन्ध अन्तर्गत बंगलादेशबाट तयारी गारमेन्ट्सको आयात अनुमति कुनै पनि बन्दरगाहबाट दिइने छैन ।"
विश्व बैंकको सहयोगमा सिर्सिया सुक्खा बन्दरगाहको पूर्वाधार विस्तार हुँदै,"पर्सा विश्व बैंकको ऋण सहयोगमा वीरगन्जस्थित सिर्सिया सुक्खा बन्दरगाहको पूर्वाधार विस्तार गरिँदै छ । विश्व बैंकको रणनीतिक सडक सञ्जाल आयोजनाअन्तर्गत बन्दरगाहमा पूर्वाधार विस्तारको काम गर्न लागिएको इन्टरमोडल यातायात विकास समितिका कार्यकारी निर्देशक आशिष गजुरेलले जानकारी दिए ।
आयोजनाअन्तर्गत बन्दरगाह परिसरमा एकएक गोदाम, पार्किङ स्थल, फायर फाइटिङ निर्माण गर्न लागिएको हो । त्यसैगरी, वेइङ ब्रिज (तौल काँटा), सवारी चालकका लागि शौचालय र रेस्ट रुम पनि निर्माण गर्न लागिएको उनले बताए । यो विश्व बैंकको सफ्ट लोन अर्थात् ऋण सहयोग परियोजना हो, उनले भने, दुई दशकअघि बन्दरगाह निर्माणमा पनि विश्व बैंकले नै लगानी गरेको थियो । बिकेओआईपीआरनवकान्तिपुर ज्वाइन्ट भेन्चर कम्पनीले ३९ करोड ६९ लाख रुपैयाँमा बन्दरगाहमा यी पूर्वाधार निर्माणको ठेक्का पाएको गजुरेलले बताए ।
सन् २००४ देखि सञ्चालनमा आएको सिर्सिया सुक्खा बन्दरगाह नेपालको पहिलो र ठूलो सुक्खा बन्दरगाह हो । ३८ हेक्टर क्षेत्रफलमा फैलिएको यो बन्दरगाहको अधिकतम क्षमता १ हजार ५ सय ८६ कन्टेनर हो । तर सधैं क्षमताभन्दा बढी कन्टेनर व्यवस्थापन गर्नुपर्ने दायित्वका कारण बन्दरागाह सञ्चालक कम्पनीलाई समस्या हुँदै आएको छ ।
भारतीय रेल्वे सञ्जालसँग जोडिएको यो बन्दरगाहबाट भारतको कोलकाता, हल्दिया र विशाखापटनम बन्दरगाह हुँदै मालवस्तु आयात निर्यात हुने गर्छ । भारतबाटै पनि चिनी, रासायनिक मल, फलाम, कोइला आदि वस्तु आयात हुने गरेको छ ।
इन्टरमोडल यातायात विकास समितिले निजी क्षेत्रलाई हाल यो बन्दरगाह सञ्चालन गर्ने जिम्मेवारी दिएको छ । पहिलो डेढ दशक हिमालयन टर्मिनल कम्पनीले सञ्चालन गरेको यो बन्दरगाह हाल प्रिस्टिन भ्याली कम्पनीले सञ्चालन गरिरहेको छ । यही कम्पनीले आउँदो ५ वर्षका लागि पनि बन्दरगाह सञ्चालनको ठेक्का पाएको छ ।
वीरगन्ज उद्योग वाणिज्य संघका वरिष्ठ उपाध्यक्ष माधव राजपाल बन्दरगाहको व्यस्तता बढेसँगै यसको क्षेत्र विस्तार समेत गर्नुपर्ने आवश्यकता भइसकेको बताउँछन् । बन्दरगाहमा कन्टेनरको चाँप बढेसँगै यो साँघुरो महसुस गरिँदै छ, उनले भने, लामो समयदेखि अधुरो बन्दरगाह र एकीकृत सुरक्षा जाँच चौकीबीचको ६२ बिघा जग्गा अधिग्रहण प्रक्रियालाई अविलम्ब टुंग्याएर बन्दरगाह र चौकी दुवैको क्षेत्रफल विस्तार गरिनुपर्छ ।
संघका अध्यक्ष हरि गौतम सिर्सिया सुक्खा बन्दरगाहमा पूर्वाधार विस्तारका लागि संघले लामो समयदेखि दबाब दिँदै आएको बताउँछन् । नेपालको पहिलो र अति व्यस्त बन्दरगाहमा थुप्रै पूर्वाधारको कमी महसुस गरिँदै छ, उनले भने, संघले यसका लागि लामो समय देखि लबिङ गर्दै आएको हो । संघीय सरकारले पनि यो बन्दरगाहलाई चुस्त दुरुस्त राखेर तेस्रो मुलुकसँगको आयात निर्यात व्यापारलाई प्रवर्द्धन र सहजीकरण गर्न आवश्यक रहेको उनले बताए ।"
आज देश दुनियाँमा केके भयो ?,"काठमाडौँ काठमाडौंमा तीनदिने सगरमाथा संवाद सुरु, राप्रपा वरिष्ठ उपाध्यक्ष मिश्रलाई थुनामुक्त गर्न सर्वोच्च अदालतको आदेश, झन्डै ३ वर्षपछि रुस र युक्रेनबीच फेस टु फेस वार्तादेखि नेपाल ट्वान्टी२० क्रिकेट विश्वकपको एसिया छनोटको दोस्रो चरणमा सम्मका खबर आज चर्चामा रहे ।
नेपाल सरकारले आयोजना गरेको प्रथम संस्करणको सगरमाथा संवाद सुरु भएको छ। काठमाडौँमा शुक्रबार जेठ २ देखि सुरु भएको सगरमाथा संवाद आइतबारसम्म सञ्चालन हुनेछ। परराष्ट्र मन्त्री आरजु राणाले सगरमाथा संवाद २०२५ को उद्घाटन सत्रको सुरुवाती दुई महत्वपूर्ण सत्र सफलतापूर्वक सम्पन्न गरिएको बताइएकी छन् ।
सगरमाथा संवाद २०२५ सुरु :
राप्रपाका वरिष्ठ उपाध्यक्ष रवीन्द्र मिश्रलाई थुनामुक्त गर्न सर्वोच्च अदालतले आदेश दिएको छ । न्यायाधीशद्वय कुमार चुडाल र तिलप्रसाद श्रेष्ठको संयुक्त इजलासले मिश्रलाई थुनामुक्त गर्न आदेश दिएको हो । पछि मुद्दा चल्ने अवस्था आएमा वा थप प्रमाण बुझ्नुपर्ने भएमा बोलाउनेगरी कानुन व्यवसायीको जिम्मा लगाउने गरी मिश्रलाई रिहा गर्न सर्वोच्चले आदेश दिएको हो ।
राप्रपा वरिष्ठ उपाध्यक्ष रवीन्द्र मिश्रलाई थुनामुक्त गर्न सर्वोच्चको आदेश :
उच्च अदालत पोखरामा रवि लामिछानेको निवेदन हेर्दाहेर्दैमा, आइतबारलाई पेसी तोकियो
रवि लामिछानेसहित ७ जनालाई सहकारी ठगी, संगठित अपराध र सम्पत्ति शुद्धीकरणको मुद्दामा धरौटीमा छाड्ने कास्की जिल्ला अदालतको आदेशविरुद्ध उच्च अदालत पोखरामा परेको निवेदनको सुनुवाइ शुक्रबार पनि हेर्दाहेर्दैमा परेको छ । पटकपटक पेसी सर्दै बिहीबारदेखि सुरु भएको सुनुवाइ मुख्य न्यायाधीश रत्नबहादुर बागचन्द र न्यायाधीश मिलन राईको इजलासमा थियो । न्यायाधीशद्वयको इजलासले आगामी आइतबारका लागि अर्को पेसी तोकेको छ ।
उच्च अदालत पोखरामा रवि लामिछानेको निवेदन हेर्दाहेर्दैमा, आइतबारलाई पेसी तोकियो :
झन्डै ३ वर्षको द्वन्द्वपछि रुस र युक्रेनबीच फेस टु फेस वार्ता सुरु भएको छ । तुर्कियेको राजधानी इस्तानबुलमा रुस र युक्रेनका अधिकारीहरू शान्ति वार्तामा बसेका हुन् । बीबीसीका अनुसार वार्ता सुरु हुनुअघि दुई देशका अधिकारीहरूले हात भने मिलाएनन् । तर पनि लामो संघर्ष र मानवीय क्षतिपछि दुई देशका अधिकारीबीचको सीधा वार्ताले ब्रेकथ्रु हुन सक्ने आकलन गरिएको छ ।
झन्डै ३ वर्षपछि रुस र युक्रेनबीच फेस टु फेस वार्ता :
हङकङ र बहराइनबीचको खेल वर्षाले रद्द भएपछि नेपाल महिला ट्वान्टी२० क्रिकेट विश्वकपको एसिया छनोटको दोस्रो चरणमा प्रवेश गरेको छ । थाइल्यान्डको बैंककमा पानी परेपछि खेल नै सुरु नभई हङकङ र बहराइनबीचको खेल रद्द हुँदा नेपाल भाग्यमानी सावित भएको हो ।
नेपाल ट्वान्टी२० क्रिकेट विश्वकपको एसिया छनोटको दोस्रो चरणमा :"
नेपाल ट्वान्टी२० क्रिकेट विश्वकपको एसिया छनोटको दोस्रो चरणमा,"काठमाडौँ हङकङ र बहराइनबीचको खेल वर्षाले रद्द भएपछि नेपाल महिला ट्वान्टी२० क्रिकेट विश्वकपको एसिया छनोटको दोस्रो चरणमा प्रवेश गरेको छ ।
थाइल्यान्डको बैंककमा पानी परेपछि खेल नै सुरु नभई हङकङ र बहराइनबीचको खेल रद्द हुँदा नेपाल भाग्यमानी सावित भएको हो ।
समूह सीमा रहेको नेपालले समूह चरणको सबै ४ खेल खेली ५ अंक बटुलेको छ । हङकङ नेट रन रेटमा नेपालभन्दा अगाडि रहे पनि प्रतियोगिताको नियामावलीअनुसार सर्वाधिक खेलमा विजय हात पार्ने टोलीका रूपमा नेपाल दोस्रो चरणमा प्रवेश गरेको हो ।
नेपालले २ खेल जितेको छ भने हङकङले १ खेल मात्र जितेको छ । डबल राउन्ड रोबिनमा आयोजित प्रतियोगितामा सहभागी ९ टोलीलाई ३ समूहमा विभाजन गरिएको छ र प्रत्येक समूहका शीर्ष टोली दोस्रो चरणमा पुग्नेछन् । त्यसपछि ३ टोलीले एक आपसमा प्रतिस्पर्धा गरेपछि शीर्ष दुई टोली ट्वान्टी२० विश्वकप छनोटमा पुग्नेछन् ।"
आज देश दुनियाँमा केके भयो ?,"काठमाडौँ टेरामक्स प्रकरणमा कांग्रेस सांसद मोहनबहादुर बस्नेतसहित १६ जनाविरुद्ध भ्रष्टाचार मुद्दा दायर, दुईचार दिनमै नयाँ गभर्नर नियुक्त हुने सञ्चारमन्त्री गुरुङको भनाइ, पाँच वर्षमा पनि बनेन संसद् भवन, ठेकेदारले हल्का रूपमा लिएको उपप्रधानमन्त्री सिंहको भनाइदेखि गाजामा इजरायलको भीषण हवाई आक्रमण हुँदा कम्तीमा १ सय ३ जना मारिएसम्मका खबर आज चर्चामा रहे ।
नेपाल दूरसञ्चार प्राधिकरणका लागि टेरामक्स प्रविधिका उपकरण खरिद घोटालामा कांग्रेस सांसद मोहनबहादुर बस्नेत र पूर्व कानून सचिव धनराज ज्ञवालीसहित १६ जना व्यक्ति र दुई कम्पनीविरुद्ध भ्रष्टाचार मुद्दा दायर भएको छ। अख्तियार दुरुपयोग अनुसन्धान आयोगले १६ जना व्यक्ति र दुई कम्पनीविरुद्ध ३ अर्ब २१ करोड बढी बिगो माग दाबीसहित बिहीबार विशेष अदालतमा मुद्दा दायर गरेको हो ।
प्रधानमन्त्री केपी शर्मा ओलीले १४ महिनापछि नेपाली कांग्रेसका सभापति शेरबहादुर देउवालाई प्रधानमन्त्री पद हस्तान्तरण गर्ने बताएका छन्। बिहीबार काठमाडौँमा आयोजित पूर्वयोजनाकार मञ्च नेपालको औपचारिक शुभारम्भ कार्यक्रममा प्रधानमन्त्री ओलीले यस्तो बताएका हुन्।
सञ्चार तथा सूचना प्रविधिमन्त्री पृथ्वीसुब्बा गुरुङले गभर्नर नियुक्ति छिट्टै हुने बताएका छन्। मन्त्रिपरिषद् बैठकका निर्णय सार्वजनिक गर्दै बिहीबार सिंहदरबारमा मन्त्री गुरुङले नेपाल राष्ट्र बैंकको गभर्नर दुईचार दिनभित्रै नियुक्ति हुने जानकारी दिए। उनले अब तलमाथि नभई केही दिनभित्रै गभर्नर नियुक्त हुने बताएका हुन्।
सिंहदरबारमा निर्माणाधीन संघीय संसद् भवनको काम समयमै सम्पन्न गर्न नसकेको भन्दै सांसदहरूले ठेकेदारको प्रवृत्तिप्रति असन्तुष्टि व्यक्त गरेका छन्। सिंहदरबारमा निर्माणाधीन संघीय संसद् भवनको हालसम्मको प्रगति सम्बन्धमा छलफल गर्न बिहीबार सिंहदरबारमा बसेको राज्यका निर्देशक सिद्धान्त, नीति र दायित्वको कार्यान्वयन, अनुगमन तथा मूल्याङ्कन समितिको बैठकमा बोल्दै सांसदहरूले ठेकेदारले सरकारलाई नटेरेको बताएका हुन्। उपप्रधानमन्त्री एवं सहरी विकासमन्त्री प्रकाशमान सिंहले सिंहदरबारमा निर्माणाधीन संघीय संसद् भवनलाई समयमै सम्पन्न गर्ने विषयमा ठेकेदारले हल्का रूपले लिएको भन्दै असन्तुष्टि जनाएका छन् ।
गाजामा इजरायलले गरेको आक्रमणमा कम्तीमा १ जना ३ जनाको ज्यान गएको छ । दर्जनौं मानिसहरू घाइते भएका अन्तर्राष्टिय सञ्चार माध्यमहरूले जनाएका छन् । हमासद्वारा सञ्चालित स्वास्थ्य मन्त्रालयका अनुसार इजरायलले खान युनिस, बेइत लाहिया र देर अल(बलाह क्षेत्रमका विभिन्न स्थानमा बुधबार मध्य रातदेखि हवाई आक्रमण सुरू गरेको हो ।"
अस्ताए 'विश्वकै गरिब राष्ट्रपति' होसे मुहिका,"काठमाडौँ उरुग्वेका पूर्वराष्ट्रपति होसे मुहिकाको निधन भएको छ । पेपे नामले चर्चित उनी ८९ वर्षका थिए । पूर्वगुरिल्लासमेत रहेका मुहिका आफ्नो साधारण जीवनशैलीका कारणले 'विश्वकै सबैभन्दा गरिब राष्ट्रपति'का रूपमा समेत चिनिन्थे । उनी सन् २०१० देखि २०१५ सम्म उरुग्वेका राष्ट्रपति बनेका थिए ।
उरुग्वेका राष्ट्रपति यामाण्डु ओरसीले मुहिकाको निधनबारे जानकारी दिँदै एक्समा लेखेका छन्, 'तपाईंले हामीले जे दिनुभयो, त्यसका लागि र नागरिकप्रति तपाईंको गहिरो मायाका लागि धन्यवाद ।' मुहिकाको मृत्युको कारण नखुलाइए पनि उनी केही समयदेखि आन्द्राको क्यान्सरबाट ग्रसित थिए ।
५ वर्षे कार्यकालमा मुहिकाले राष्ट्रपति भवनमा नबसेर आफ्नै घरमा बसेर कार्यभार सम्हालेका थिए । उनी दुई कोठावाला घरमा बसे । उनी आफ्नो पारिश्रमिकको ९० प्रतिशत हिस्सा दान दिन्थे । पत्नीसँग मिलेर उनले फूलखेतीसमेत गरे । राष्ट्रपति हुँदासमेत कुवाबाट पानी भरेको र लुगा धोएका तस्बिरहरू सार्वजनिक भएका थिए । सादगीपूर्ण जीवनका पक्षपाती र उपभोक्तावादको कट्टर आलोचक थिए मुहिका । उनकै पालामा मनोरञ्जनात्मक उद्देश्यका लागि गाँजाको प्रयोगलाई वैधानिकता दिने मुलुक बनेको थियो उरुग्वे ।
मोन्टेभिडियोको मध्यमवर्गीय परिवारमा हुर्किएका मुहिका राजनीति, पुस्तक र खेतमा काम गर्ने रुचि आमाबाट आएको बताउँथे । युवावयमा उनी उरुग्वेको परम्परागत राजनीतिक शक्ति नेसनल पार्टीमा आबद्ध थिए । सन् १९६० को दशकमा उनले तुपामारोस राष्ट्रिय मुक्ति आन्दोलन(एमएलएनटी) बनाउन मुख्य भूमिका खेले । उक्त वामपन्थी सहरी गुरिल्ला समूहले आक्रमण, अपहरण र दुश्मनको सफाया अभियान चलायो । मुहिका भने आफूले कहिल्यै पनि कसैको हत्या नगरेको बताउँदै आएका थिए ।
क्युबाली क्रान्ति र अन्तर्राष्ट्रिय समाजवादबाट प्रभावित एमएलएनटीले उरुग्वे सरकारविरुट गुप्त प्रतिरोधी अभियान चलाएको थियो । त्यसक्रममा मुहिका चार पटक पक्राउ परे । सन् १९७० मा उनलाई ६ पटक गोली लागेर पनि बाँच्न सफल भएका थिए । उनी दुई पटक जेलबाट समेत भागे । एक पटक एमएलएनटीका अन्य १०५ बन्दीसँग उनी सुरुङबाट भागेका थिए ।
सन् १९७३ मा सैनिक 'कु' का क्रममा उनलाई समेत बन्धक बनाइएको थियो । त्यसक्रममा उनी करिब १४ वर्ष जेलसमेत बसे । झन्डै एक दशकको सैनिक शासनपछि उरुग्वेमा १९८५ मा प्रजातन्त्र पुन:स्थापना भएको थियो । जेलमा रहेका बेला आफूमा पागलपन सवार भएको मुहिका बताउँथे । उनकै अनुसार बन्दीजीवनका क्रममा उनी कमिलासँग समेत कुरा गर्थे । जेलबाट छुट्दाको समय जीवनको सबैभन्दा खुसीको क्षण भएको उनी बताउँथे । 'राष्ट्रपति हुने कुरा त त्यो क्षणसँग तुलनै हुँदैन,' उनी भन्थे ।
जेलबाट छुटेको केही समय उनी उरुग्वेको ततल्लो सदन 'च्याम्बर अफ रिप्रेजेन्टेटिभ्स' र माथिल्लो सदन 'सिनेट' का सदस्यसमेत भए । सन् २००५ मा उनी वामपन्थी गठबन्धन 'ब्रोड फ्रन्ट' को सरकारमा मन्त्री बने । उनी सन् २०१० मा ७४ वर्षको उमेरमा राष्छ्रपति बनेका थिए । ल्याटिन अमेरिकी देशहरू ब्राजिलमा लुला डी सिल्भा, भेनेजुएलामा ह्युगो चाभेजजस्ता वामपन्थी नेताहरू राष्ट्रपति बन्दा मुहिकाको सत्तारोहणलाई समेत महत्त्वपूर्ण राजनीतिक घटनाका क्रममा हेरिएको थियो ।
राजनीतिक टिप्पणीकारहरूको भनाइमा मुहिकाले आफ्नै शैलीमा सरकार चलाए । कैयौं पटक त उनले व्यवहारिकता र साहसको परिचय दिए । उनको प्रशासनमा उरुग्वेको अर्थतन्त्र ५४ प्रतिशत औसत वार्षिक दरले बढ्यो । उरुग्वेमा गरिबी र बेरोजगारी कम गर्न पनि उनले उल्लेख्य भूमिका खेले ।
भनिन्छ, 'मुहिका आफू गरिबै रहे, देशलाई धनी बनाए ।' उनकै कार्यकालमा त्यसैगरी सामाजिक सुधारका कानुनहरू जस्तै गर्भपतनलाई वैधानिकता, समलिंगी विवाहलाई मान्यताजस्ता प्रावधानले पनि उरुग्वेले वैश्विक ध्यान तान्न सफल भएको थियो । प्राय: क्याजुयल ड्रेसमा देखिने मुहिका आफैं १९८७ मोडेलको नीलो रंगको फक्सवागन बिटल चलाएर हिँड्थे ।
उनलाई सबैले संसारकै सबैभन्दा गरिब राष्ट्रपति भनिए पनि उनी भने अस्वीकार गर्थे । उनी भन्ने गर्थे, 'मलाई सबैभन्दा गरिब राष्ट्रपति भन्ने गर्छन् । तर म होइन । गरिब ती हुन जसले अझ बढी चाहन्छन् । उनीहरू अन्त्यहिन दौडमा छन् ।' सन् २०२० मा उनले राजनीतिबाट सन्न्यास लिए पनि उरुग्वेमा भने उनी चर्चित व्यक्तिकै रूपमा थिए । गत वर्षको नोभेम्बरमा उनले बीबीसीसँगको अन्तर्वार्तामा भनेका थिए, 'हामीलाई थाहा छ कि मृत्यु अकाट्य छ । सायद यो जिन्दगीको नुनजस्तै छ ।'
बीबीसीलगायत अन्तर्राष्ट्रिय समाचार माध्यमको सहयोगमा"
विश्वमा शान्ति स्थापना हुने विश्वास : पूर्वराष्ट्रपति,"काभ्रे पूर्वराष्ट्रपति रामवरण यादवले विश्वमा शान्ति स्थापना हुने विश्वास व्यक्त गरेका छन् । सोमबार काभ्रेमा पनौतीनमोबुद्ध शान्ति पदयात्रा कार्यक्रमको समुद्घाटन गर्दै यादवले बुद्ध जयन्तीको अवसरमा पारेर सञ्चालन गरिएको कार्यक्रमले विश्वभर शान्ति स्थापना गर्ने विश्वास भएको बताए ।
पनौती र नमोबुद्धको पहिचानलाई विश्वसामु चिनाउन पनि यस कार्यक्रमले मद्दत गर्ने उनको भनाइ थियो ।उनका अनुसार पनौती र नमोबुद्ध विश्व सम्पदामा सूचीकृत हुने अवस्थामा छन् । यस प्रकारको कार्यक्रमले पनि पनौती र नमोबुद्धलाई विश्व सम्पदामा सूचीकृत गराउन टेवा पुग्ने उनको भनाइ थियो । ऐतिहासिक महत्व बोकेको एवं धार्मिक र पर्यटकीय स्थलका रुपमा पनौती परिचित छ, उनले भने, शान्ति पदयात्राले यहाँको पर्यटन विकास हुनेछ भन्ने विश्वास रहेको छ ।
यस कार्यक्रमले विश्वमा शान्ति र सद्भावको सन्देश फैलाउनुका साथै स्थानीय कला, संस्कृतिको प्रवर्द्धनमा सहयोग पुग्नुका साथै आन्तरिक र बाहृय पर्यटन प्रवर्द्धन हुने बागमती प्रदेशसभा सदस्य तीर्थ लामाले बताए । त्यस्तै, पनौती नगर प्रमुख रामशरण भण्डारीले यस कार्यक्रमले पनौतीलाई विश्व सम्पदामा सूचीकृत हुने विश्वास राखिएको बताए ।
बागमती प्रदेशअन्तर्गत काठमाडौं पर्यटन कार्यालयको मुख्य सहयोग, काभ्रेका स्थानीय पालिकाको सहयोग तथा विभिन्न साझेदारको सहयोगमा शान्ति पदयात्रा आयोजना गरिएको काभ्रे सेवा समाजका अध्यक्ष पुरुषोत्तम नेपालले जानकारी दिए ।"
संसारमै महँगो मानिएको सिरिज,"काठमाडौँ संसारकै सबैभन्दा महँगो वेब सिरिजमा मानिन्छ द लर्ड अफ द रिङ्स : द रिङ्स अफ पावर ।
यो प्रोजेक्टले बजेटको मामिलामा सबै रेकर्ड तोडेको छ । यसमा लगानी पनि थुप्रै गरिएको छ । यसको दोस्रो सिजन सन् २०२४मा रिलिज भएको थियो । पहिलो सिजन सन् २०२२मा आएको थियो ।
चर्चित वेबसाइट डेडलाइनका अनुसार यस सिरिजका ८ एपिसोड बनाउन करिब एक अर्ब अमेरिकी डलर खर्च भएको थियो । सिरिजको प्रोडक्सनमै ४ सय ६५ मिलियन डलर खर्च भएको थियो ।
एउटा एपिसोड बनाउन करिब ४ सय ८० करोडसंसं लाग्यो । यो सिरिजलाई अहिलेसम्म संसारकै महङ्गो वेब सिरिज समेत मानिएको छ । यो सिरिज प्रसिद्ध लेखक जेआरआर टल्किनको उपन्यास द लर्ड अफ द रिङ्समा आधारित छ ।
यसमा मिडिल अर्थको दोस्रो युगका मुख्य घटनाहरू देखाइन्छ । भव्य सेट, उत्कृष्ट कथा र गहिरा पात्रहरू यो सिरिजलाई हेर्न लायक बनाएका छन् ।"
आज देश दुनियाँमा केके भयो ?,"काठमाडौँ सहमतिका आधारमा संविधान संशोधनको प्रक्रिया थालिने प्रधानमन्त्री ओलीको भनाइ, सरकारको नीति तथा कार्यक्रम प्रतिनिधिसभा र राष्ट्रिय सभाबाट बहुमतले पारित, प्रिन्टिङ मेसिनमा समस्या आएपछि रोकियो लाइसेन्स छपाइदेखि चालु आर्थिक वर्षको ९ महिनामा झन्डै १२ खर्ब रेमिट्यान्स भित्रियोसम्मका खबर आज चर्चामा रहे ।
प्रधानमन्त्री केपी शर्मा ओलीले सहमतिका आधारमा संविधान संशोधनको प्रक्रिया अघि बढाउन सरकार प्रतिबद्ध रहेको बताएका छन् । प्रतिनिधिसभाको आजको बैठकमा सरकार गठनका बेला संविधानको समीक्षा गर्ने प्रतिबद्धता, त्यसका सबल पक्षलाई सुदृढ गर्दै कार्यान्वयनका क्रममा देखिएका कमीकमजोरी सच्च्याउने प्राथमिकताको स्मरण गर्दै उनेले संविधान संशोधनको प्रतिबद्धता व्यक्त गरेका हुन् ।
सरकारको आगामी आर्थिक वर्ष २०८२र८३ को नीति तथा कार्यक्रम राष्ट्रिय सभा र प्रतिनिधिसभाबाट पारित भएको छ । राष्ट्रिय सभा र प्रतिनिधिसभाको आइतबारको बैठकलेको आगामी आर्थिक वर्षको नीति तथा कार्यक्रम बहुमतले पारित गरेको हो ।
यातायात व्यवस्था विभागले अत्यावश्यक सवारी चालक अनुमतिपत्र (लाइसेन्स) छपाइ बन्द गरेको छ । आइतबार सार्वजनिक सूचना जारी गर्दै विभागले प्रिन्टिङ मेसिनमा समस्या आएका कारण लाइसेन्स छपाइ कार्य बन्द भएको जानकारी गराएको हो । अध्ययन तथा रोजगारीमा विदेश जाने नेपाली, शान्ति सेना, नेपाल प्रहरी र गैरआवासीय नेपालीका लागि हुँदै आएको लाइसेन्स छपाइ बिहीबारदेखि बन्द भएको जनाइएको छ ।
चालु आर्थिक वर्षको ९ महिना (साउनदेखि चैतसम्म) रेमिट्यान्समार्फत ११ खर्ब ९१ अर्ब ३१ करोड रुपैयाँ भित्रिएको छ । गत आर्थिक वर्षको सोही अवधिको तुलनामा यो १० प्रतिशतले बढेको राष्ट्र बैंकको मासिक प्रतिवेदनले जनाएको छ । गत वर्षको सोही अवधिमा रेमिट्यान्स आप्रवाह १७।२ प्रतिशतले बढेको थियो ।
बंगलादेशको अन्तरिम सरकारले पूर्वप्रधानमन्त्री शेख हसिनाको पार्टी अवामी लिगमाथि प्रतिबन्ध लगाएको छ । आतंकवादविरोधी कानुनअन्तर्गत उक्त निर्णय लिइएको सरकारले दाबी गरेको छ । मोहम्मद युनुस नेतृत्वको अन्तरिम सरकारले अवामी लिगका सबै गतिविधिमाथि प्रतिबन्ध लगाएको हो । अवामी लिगका नेता कार्यकर्ताहरूलाई सामाजिक सञ्जाललगायतका अनलाइन प्लाटफर्ममा विभिन्न प्रचारप्रसार गर्न प्रतिबन्ध लगाइएको छ ।"
"बुद्ध जन्मस्थल लुम्बिनी : सम्राट अशोकले चिनाए, उ थान्तले विश्वमा फैलाए","लुम्बिनी धेरैले भन्छन् महान् सम्राट अशोक लुम्बिनी नआएको भए न लुम्बिनीको पहिचान हुन्थ्यो, न पत्ता नै लाग्थ्यो । अफगानिस्तानदेखि नेपालको तराई भाग, पूर्वमा म्यानमारको तल्लो भागसम्म मगध राज्य विस्तारित थियो । यति ठूलो राज्यका सम्राट तीर्थयात्रीका रुपमा लुम्बिनी आए, ईशापूर्व २४९ मा ।
उनले आफ्नो तीर्थाटनको अनुभव र संस्मरणबारे अभिलेख कुँदाए । त्यही अभिलेखका कारण अहिले लुम्बिनीको पहिचान विश्वमै अकाट्य प्रामाणिक बनेको छ । बुद्ध जन्मस्थल भनेर चिनिएको छ ।
सम्राट अशोकको सुझबुझपूर्ण अभिलेखले धेरै कुराको पटाक्षेप गरेको छ । उनको अभिलेख ५ पंक्तिमा ९० अक्षरमा छ । पाली भाषाको ब्राह्मी लिपिमा रहेको अभिलेखका प्रत्येक शब्दको उस्तै महत्व छ । स्तम्भको तेस्रो लाइनको सुरुवातमा सिलाविगडभीचा कालापित सिलाथभेच उल्लेख छ । कालापित भनेको कालान्तरसम्म आफू आएको थिएँ भन्ने सम्झनाका लागि 'मैले यो ढुंगाको स्तम्भ राखेँ' भनेर उनले उल्लेख गरेका छन् ।
त्यतिखेर तराईमा काठ प्रशस्त पाए पनि त्यो सड्नेगल्ने हुँदा त्यसमा नलेखेर दीर्घकालसम्म रहिरहोस् भन्नका लागि ढुंगामा लेखाएको हुन सक्ने वरिष्ठ पुरातत्वविद् वसन्त बिडारी अनुमान गर्छन् । वनारस छेउको चुनारबाट अक्षर लेख्न लगाएर उनले स्तम्भ यहाँ ल्याएर गाडेका हुन् । उनले लेखेको दोस्रो लाइन पढ्दा त बौद्ध धर्मावलम्बीहरुको आड जिरिङ हुन्छ । जानकारहरूका अनुसार सुरुको अतन आगाच महीयिते भनेको 'म यहाँ आफै आएँ' भन्ने हो। हिदबुधेजाते सक्यमुनीति (यहाँ शाक्यमुनि बुद्धको जन्म भयो) उल्लेख भएकाले बुद्धका बारे थप प्रस्ट हुन सकिन्छ । हिदबुधेजाते मात्र लेखेको भए कुन बुद्धको जन्म भयो शंका रहन्थ्यो । उनले त्यतिखेरै निक्कै बुद्धि पुर्याएर अभिलेख राखेको पुरातत्वविद् बिडारीले बताउँछन् ।
ईशापूर्व तेस्रो शताब्दीमा शाक्यमुनिभन्दा अघि पनि बुद्ध थिए भन्ने यो तथ्यले स्वीकार गरेको छ । निग्लिहवामा रहेको स्तम्भमा कोनाकमानस् शब्द लेखिएकाले कनकमुनि बुद्धलाई यसले प्रमाणित गरेको छ । चिनियाँ यात्री हृवेनसाङको यात्रा वर्णनमा गोटिहवामा क्रकुच्छन्द बुद्धका बारेमा लेखिएको उल्लेख छ । यसले शाक्यमुनिभन्दा अघिका बुद्धलाई स्वीकार गरेको देखिन्छ ।
दिव्यवाद नामक बौद्ध ग्रन्थका अनुसार सम्राट अशोक आफ्ना गुरु उपगुप्तसँगै लुम्बिनी आएका थिए । उपगुप्तले त्यो रुख देखाए, जुन रुखको हाँगा समाउँदै उभिएकी मायादेवीले गौतम बुद्धलाई जन्म दिएकी थिइन् । त्यहीँ अशोकले पूजा गरे । जहाँ ढुंगाले चिनो पनि लगाइएको थियो ।
अशोकले आफ्नो यात्राको सम्झना, उद्देश्य र लुम्बिनीमा पवित्र क्रियाकलापका बारेमा अभिलेख कुँदाएका हुन् । भविष्यमा मान्छेहरु अन्योलमा नपरून् भनेर उनले स्तम्भमा शाक्यमुनि बुद्ध लेख्दा नै विश्वमा लुम्बिनी बुद्धको जन्मस्थल हो भन्ने प्रामाणिक बन्न पुगेको छ । गाड्दाका बेला ४० फुट उचाइ रहेको स्तम्भको माथिको टुप्पो भाँच्चिदा ३० फुट साढे १० इन्च भाग ठडिएको छ ।
बुद्धले मृत्युशय्याबाट आनन्दलाई भनेका थिए पहिला श्रद्धाले लुम्बिनी जानू अनि बोधगया, सारनाथ र कुशीनगर जानू । यसैकारण हुन सक्छ, बुद्धको महापरिनिर्माणको २३४ वर्षपछि लुम्बिनी आए अशोक !
यसरी लुम्बिनीप्रतिको आकर्षण बढ्दै यो शान्तिको सहर बन्यो । विश्व सम्पदा बन्यो । यही लुम्बिनीमा संयुक्त राष्ट्रसंघका वर्तमान महासचिव एन्टोनियो गुटेरेससहित ६ महासचिवले भ्रमण गरिसकेका छन् ।
ट्रिप एडभाइजर, लोन्ली प्लानेट र न्युयोर्क टाइम्सले लुम्बिनीलाई विश्वकै घुम्नुपर्ने मुख्य सहरमा उल्लेख गरेर शान्ति पर्यटन प्रवर्द्धन गरेका छन् ।
यो त भयो निकै अगाडिको इतिहास । जुन कालखण्डमा सम्राट अशोकले लुम्बिनीलाई बुद्ध जन्मस्थलका रूपमा प्रमाण छाडिदिएका थिए ।
लुम्बिनीलाई विश्वमा चिनाउनेमा संयुक्त राष्ट्रसंघका महासचिव उ थान्तको नाम छुटाउनै मिल्दैन । 'उनी नआएका भए आज हेर्न पाएको सग्लो लुम्बिनी हुन्थेन,' लुम्बिनी विकास कोष विश्व सम्पदा शाखा प्रमुख वरिष्ठ निर्देशक ज्ञानीन राईले भने, 'अशोक स्तम्भकै छेउछाउ ठूलठूला स्टार होटल र भवनका संरचना ठडिएका हुन्थे । जसरी आज सारनाथ, बौद्धगया, कुशीनगर र श्रावस्ती लगायतका अधिकांश बुद्धस्थलसँग सटेर आधुनिक भवनका संरचना, होटल, बजार क्षेत्र छन् । त्यहाँको अनियन्त्रिय विकासका कामले शान्तिका लागि आउनेलाई भिडभाड, होहल्ला र मानवीय चहलपहलले समस्या बनाएको छ ।'
उ थान्त लुम्बिनी आउँदा अहिले देखिएका भग्नावषेश सबै छोपिएका थिए । उत्खनन भएकै थिएन । पुरातत्व विभागले वैज्ञानिक तवरले लुम्बिनीमा सन् १९७२ देखि उत्खनन थालेको हो । त्योभन्दा अघि १९६७ मा उ थान्त लुम्बिनी आएका थिए । यहाँ मायादेवी मन्दिरको पुरानो संरचना थियो ।
अशोक स्तम्भ उत्खनन गर्दा निस्केको माटो स्तम्भको उत्तरदक्षिणतिर जम्मा गरेर केशरशमशेरले थुम्कोजस्तो बनाइदिएका थिए । उत्तरतिरका थुम्कोमा पानीट्यांकी थियो । मन्दिरअघि ठूलो पीपलको बोट थियो । मन्दिर अग्लो हुँदा पूर्वतिरबाट चढ्न सिँढी बनाइएको थियो ।
मायादेवी मन्दिरको पूर्व छेउमै सन् १९५६ मा राजा महेन्द्रले नेपाल मन्दिर बनाइदिएका थिए, जुन लुम्बिनीको सबैभन्दा पुरानो मन्दिर हो । त्यहाँ भिक्षु अनिरुद्ध बस्थे । बर्मामा पढेका भिक्षु यहीँ रहेको जानकारी पाएपछि उ थान्त भेट्न पुगे । दुवैले बर्मिज भाषामा कुरा गरे ।
'लुम्बिनीको अवस्था देखेर उ थान्तले आँखाभरि आँसु झारे,' भिक्षु अनिरुद्धको भनाइ उद्धृत गर्दै वरिष्ठ पुरातत्वविद् वसन्त बिडारी भन्छन्, 'भिक्षु आफैं रुन थाले । बुद्धप्रतिको श्रद्धा र आस्थाले सन्नाटापूर्ण माहोल बन्यो ।'
करिब २ घण्टा लुम्बिनीमा बिताएर उ थान्त फर्केका थिए । उनी आउँदा भैरहवालुम्बिनी बाटो थिएन । तर, छेउकै भारतको कक्ररहवा बजारबाट दिल्ली कानपुरसम्म बस चल्थ्यो । सीमाको भगवानपुर गाउँमा नेपाली सेनाले राहदानी जाँच गरेर आवतजावतको अनुमति दिन्थ्यो ।
लुम्बिनीमा खानेपानीको प्रबन्ध थिएन । तीर्थयात्रीलाई एक रात बस्नुपर्दा पनि समस्या थियो । बुद्धले 'मेरो मृत्युपछि पहिलोपटक लुम्बिनी जानू' भनेको ठाउँकै कहालीलाग्लो अवस्था देखेर उ थान्तलाई निकै पीडा र चिन्ता भएको लुम्बिनी बौद्ध विश्वविद्यालयका उपप्राध्यापक भिक्षु श्री बजिर बताउँछन् । लुम्बिनीबाट फर्केर उ थान्तले राजा महेन्द्रलाई भेटेको पनि उनले सुनाए । भिक्षु श्री बजिरले संसारलाई शान्तिका लागि डोर्याउने ठाउँको हालत देखेर चिन्ता प्रकट गरे । अब केही गर्नैपर्ने उनको आग्रह छ।
न्युयोर्क पुगेपछि उ थान्तले संयुक्त राष्ट्रसंघका तर्फबाट सन् १९६९ मा अलचिन, मात्सुहितो र अन्य एक जना गरी तीनजनालाई लुम्बिनी पठाए । उनीहरुले लुम्बिनीमा आधारभूत आवश्यकता खानेपानी, बिजुली, आवास र भैरहवालुम्बिनी बाटो बनाउन सुझाव दिए । भैरहवामा रहेको विमानस्थल विस्तार गर्न सुझाव दिए ।
सन् १९७० मा संयुक्त राष्ट्रसंघको साधारणसभामा महासचिव उ थान्त आफैले लुम्बिनीका लागि सहयोग गर्न प्रस्ताव गरे । राष्ट्रसंघले सहयोग गर्ने प्रतिबद्धता जनाएपछि उनी उत्साहित भए । त्यसपछि संयुक्त राष्ट्रसंघमै लुम्बिनी विकासका अन्तर्राष्ट्रिय संस्था नामक समिति बन्यो । यसको मुख्यालय न्युयोर्कमा राखियो । नेपालबाट स्थायी प्रतिनिधि भएर जाने व्यक्ति समितिको प्रमुख हुने व्यवस्था गरियो । सुरुमा १३ राष्ट्र समिति सदस्य भए । तिनमा अफगानिस्तान, म्यानमार, कम्पुचिया, भारत, इन्डोनेसिया, जापान, लाओस, मलेसिया, नेपाल, पाकिस्तान, सिगापुर, श्रीलंका र थाइल्यान्ड छन् ।
पछि सन् १९७२ मा पाकिस्तानसँग बंगलादेश छुट्टिएपछि बंगलादेश र भुटान पनि सदस्य बने । दक्षिण कोरिया पनि थपिएर १६ राष्ट्र सदस्य रहेको समिति बन्यो । त्यसपछि यो समितिले विश्वविख्यात वास्तुकलाविद् प्रोफेसर केन्जो टाँगेलाई गुरुयोजना बनाउन अनुरोध गर्यो ।
पाकिस्तानको सर्वोच्च अदालत, जापानको हिरोसिमा मेमोरियल म्युजियम र सिंगापुर सहरको डिजाइन टाँगेले नै गरेका हुन् ।
६ वर्ष लगाएर उनले लुम्बिनी विकासको गुरुयोजना बनाए । गुरुयोजनामा कागज मात्र नभएर बुद्धको दार्शनिक पक्षलाई हुबहु उतारेका छन् । तीन स्क्वायर माइलको कोर जोन बनाए । त्यसबाहिर बफर जोन रेस्ट्रिक्टेड जोन पनि बनाए ।
उत्तरतिरको न्यु लुम्बिनी ग्राममा संसारिक जीवन छ । अलिकति दक्षिणतिर आउँदा पुस्तकालय, संग्रहालय र अनुसन्धान संस्था छ । त्यहाँ भएको पुल क्षेत्र पार गर्नेबित्तिकै भिक्षु जीवनमा पुगिन्छ । जुन मोनास्ट्रिक जोन धम्म जीवनमा पुगिन्छ । यो पार गरेर गोलो नहरभित्र पुग्दा ज्ञान प्राप्तिको जीवनमा पुगिन्छ ।
टाँगेको गुरुयोजनाले बुद्ध शिक्षाको जीवन्तता दिएको वरिष्ठ पुरातत्वविद् बिडारी बताउँछन् । यही सन्देशका कारण थाई, ताइवानी, चिनियाँ र भियतनामी लगायतका मुलुकबाट आएकाहरु लुम्बिनी छिर्नासाथै निक्कै भावुक हुन्छन् ।
अशोकको आगमनले लुम्बिनीको अध्यात्मिकतालाई विश्वसामु चिनाएको लुम्बिनीस्थित रोयल थाई मोनास्ट्री प्रमुख तथा नेपालभारत थाई धर्मदूत भिक्षुका उपाध्यक्ष फ्राराज बोधीविदेश भाजरासुदीले बताए । २२ वर्षदेखि लुम्बिनीमा बसेर सेवा गरिरहेका उनी भन्छन्, 'विश्व शान्तिको सन्देश छर्ने पवित्रभूमिमा पाइला टेक्न पाउँदा मान्छेले गर्व गर्छन् ।'
उनका अनुसार उ थान्तको आगमनपछि नै सम्पदामैत्री भौतिक विकासको सुरुवात भयो । 'व्यवस्थित विकासको सुरुवातका जन्मदाता टाँगे मानिन्छन् । उ थान्त नआएका भए टाँगे आउँथेनन् । टाँगे नआएको भए उत्कृष्ट गुरुयोजना बन्थेन,' उनले भने ।
उ थान्तकै गुरुयोजनाअनुसार लुम्बिनीमा ७ सय ७० हेक्टर जग्गा अधिग्रहण भयो । नभए मायादेवी मन्दिर छेउमै महिलवार गाउँ थियो । त्यहीँ कपडा पसल र रक्सी भट्टी थियो । सन् १९७८ अघि त मायादेवी मन्दिर छेउमा ठूलो बजार थियो । चिनियाँ सामान किन्न भारतीयहरु आउँथे । दिल्ली र कानपुरबाट सोझै व्यापार हुन्थ्यो । टाँगेकै कारण लुम्बिनीमा सडक बन्यो, बिजुली, खानेपानी र सञ्चारजस्ता आधारभूत सुविधा थपियो । बिरुवा हुर्किएर हरियाली भयो । लामो समयसम्म संयुक्त राष्ट्रसंघकै निकाय यूएनडीपीले सहयोग गर्यो ।
विश्व खाद्य कार्यक्रमले पनि खाद्यान्न सहयोग गरेको थियो । लुम्बिनी विकास कोषले दैनिक ५ रुपैयाँ दिएर केन्द्रीय नहर तथा मायादेवी मन्दिर वरिपरिको नहर खन्न सहयोग गरेको थियो । विश्व खाद्य कार्यक्रमका एसिया निर्देशक लुम्बिनी आएका बेला सामान्य कर्मचारीलाई स्वागत गर्न पठाएपछि उनी फर्केर गएपछि रोकिएको कार्यक्रम अहिलेसम्म स्थगित छ । यूएनडीपी र विश्व खाद्य कार्यक्रमले भने सन् १९९० तिरबाट लुम्बिनीबाट हात झिके ।
अहिले लुम्बिनीसमथर हरिया फाँट र ढुंगा छापेर बनाइएको सफा बाटा । दुई आँखाले सबैलाई नियालिरहेका प्रतिमा । हावाको बहावसँगै जलकुण्डहरुमा तरंगित निर्मल पानी, सँगसँगै फरफराइरहेको रंगीविरंगी लुङदार । मधुर स्वरमा गुन्जायमान पवित्रवाणी ।
ऋतुअनुसारको फूलको सुगन्धित वातावरणले लुम्बिनी साँच्चिकै शान्तिस्थल बनेको छ । त्यसमाथि रातो गेरुवा वस्त्र लगाई शान्ति पाठ गरिरहेका शान्तिका अनुयायी देख्दा लाग्छ यो भूगोल विशेष हो ।
विश्वका कुनै पनि कुनामा हिंसा र तनाव भयो भने लुम्बिनीबाटै शान्तिको सन्देश दिन सबै लाग्छन् । लुम्बिनीबाट निस्कने शान्तिमय ऊर्जाले मानवमा सद्भाव, करुणा, मैत्री, अहिंसा र समता पलाउँछ । त्यसै त लुम्बिनीलाई विश्व शान्तिको मुहान भनिन्छ !
यही लुम्बिनीको पहिचान, प्रमाण र विस्तारका लागि सम्राट अशोक र संयुक्त राष्ट्रसंघका महासचिव उ थान्तको अपूर्व भूमिका रहेको सम्पदाविद्हरु बताउँछन् । त्यसपछि लुम्बिनीको विकासमा जोडिएका टाँगेलाई त कसरी बिर्सनु र !"
महिला टी२० विश्वकप क्वालिफायर : बहराइनमाथि नेपाल ९ विकेटले विजयी,"काठमाडौँ आईसीसी महिला टी२० विश्वकप एसिया क्वालिफायरमा नेपालले दोस्रो खेलमा बहराइनमाथि ९ विकेटको फराकिलो जित निकालेको छ ।
थाइल्याण्डमा जारी प्रतियोगितामा नेपालले बहराइनलाई पाँच ओभरको खेलमा ४ बल बाँकी रहँदै जित निकालेको हो । बहराइनले दिएको ४२ रनको लक्ष्य नेपालले ४ दशमलव २ ओभरमा एक विकेटको क्षतिमा पूरा गर्यो ।
नेपालका लागि कविता कुँवरले १८, सम्झना खड्काले १३ र इन्दु बर्माले ७ रन बनाइन् ।
वर्षाका कारण खेल पाँच ओभरमा झारिएको थियो । पहिला ब्याटिङ गर्दै बहराइनले एक विकेट गुमाउँदै ४१ रन बनाएको थियो । नेपालका लागि पूजा महतोले एक विकेट लिइन् ।
पहिलो खेल नेपाल र हङकङबीचमा पानी परेका कारण रद्द भएको थियो । खेल नभएपछि दुवै टोलीले अंक बाँडेका थिए ।"
विश्वकप एसिया छनोट : नेपाल र हङकङबीचको खेल रद्द,"काठमाडौँ आइसीसी महिला ट्वान्टी२० विश्वकप एसिया छनोटअन्तर्गत आज हुने भनिएको नेपाल र हङ्कङबीचको खेल रद्द भएको छ ।
थाइल्यान्डमा आजदेखि सुरु भएको क्वालिफायर खेलअन्तर्गत नेपाल र हङ्कङबीचको खेल बिहीबार परेको पानीले मैदान भिजेपछि टससमेत नभई रद्द भएको हो । यससँगै दुवै टोलीले समान एकएक अङ्क बाँडेका छन् ।
नेपालले अब आफ्नो दोस्रो खेल यही वैशाख २९ गते हङ्कङसँग खेल्नेछ । क्वालिफायरमा आयोजक थाइल्यान्डसहित नेपाल भुटान, कुवेत, कतार, मलेसिया, हङ्कङ, बहराइन र युएई सहभागी छन् । जसलाई तीन समूहमा विभाजन गरिएका छन् ।
नेपाल समूह सी मा परेको छ । नेपालको समूहमा हङ्कङ र बहराइन छन् । यसैगरी समूह ए मा आयोजक थाइल्यान्डसँगै भुटान र कुवेत छन् । समूह बी मा संयुक्त अरब इमिरेट्स (युएई), मलेसिया र कतार छन् ।
समूह चरण डबल राउन्ड रोबिनका आधारमा हुनेछ । सबै टोलीले आआफ्नो समूहमा रहेका टिमसँग दुई पटक खेल्नेछन् । समूहको शीर्ष टोली सुपर तीनमा प्रवेश गर्नेछन् । सुपर तीनबाट लिग चरणको खेलपछि शीर्ष दुई स्थानमा रहने टोली ग्लोबल छनोटमा स्थान बनाउनेछन् ।"
आज देशदुनियाँमा केके भयो ?,"काठमाडौँ भारतपाक युद्ध प्रभाव : चिकेन नेकमा भारतले बढायो सैन्य गतिविधि, पाकिस्तानी हवाई प्रतिरक्षा प्रणाली निष्क्रिय पारेको भारतको दाबी, सीमा क्षेत्रमा यसरी गर्दैछ एपीएफले पेट्रोलिङदेखि राजावादी समूहको घोषणा : जेठ १५ देखि अनिश्चितकालीन आन्दोलनसम्मका खबर चर्चामा रहे ।
०००
पाकिस्तानसँगको युद्ध बढ्दै गएपछि भारतीय सुरक्षा संयन्त्रले सामरिक दृष्टिले संवेदनशील मानिने चिकेन नेक क्षेत्रमा सैन्य सुरक्षा गतिविधि बढाएको छ । पश्चिम बंगालको दोस्रो ठूलो सहर सिलिगुडी नेपाल, भुटान र बंगलादेश जोड्ने ट्रान्जिट प्वाइन्ट हो । यहाँबाटै भारतको सामरिक महत्त्वको संवेदनशील क्षेत्र पूर्वोत्तर समेत जोडिन्छ । त्यसले सिलिगुडीलाई गेट वे अफ नर्थ इस्ट पनि भनिन्छ ।
०००
पहलगाममा भएको आतंकवादी आक्रमणको जवाफमा बुधबारदेखि अपरेसन सिन्दूर सुरू गरेको भारतले पाकिस्तानको लाहोरस्थित हवाई प्रतिरक्षा प्रणाली निष्क्रिय पारेको जनाएको छ । भारतीय रक्षा मन्त्रालयले भारतीय सेनाले पाकिस्तानका धेरै स्थान मा रहेका हवाई प्रतिरक्षा राडार र प्रणालीलाई लक्षित गरेको जनाएको छ । त्यस्तै पाकिस्तानी सेनाले बिहीबार बिहानयता भारतले प्रहार गरेका २५ वटा ड्रोन खसालेको दाबी गरेको छ ।
०००
भारत र पाकिस्तानबीच तनाव चर्किएपछि नेपालको सशस्त्र प्रहरी बल (एपीएफ) ले सीमा क्षेत्रमा उच्च सतर्कता अपनाउन थालेको छ । दुई मुलुकबीचको तनावको मौका छोपेर नेपालभारत सीमा क्षेत्रबाट हुन सक्ने अवैध घूसपैठ रोक्न एपीएफ सतर्क भएको हो । भारतपाकिस्तान द्वन्द्वले सीमा क्षेत्रमा सशस्त्र प्रहरीले बलले पेट्रोलिङ गरिरहेको छ ।
०००
राजावादी समूहले यही जेठ १५ गतेदेखि राजसंस्था पुन:स्थापना लागि भन्दै अनिश्चितकालीन आन्दोलन गर्ने घोषणा गरेका छन् । बिहीबार काठमाडौंमा एक कार्यक्रमका बीच राजसंस्था पुनस्स्थापनाका लागि भन्दै बनाइएको संयुक्त जनआन्दोलन समितिका संयोजक नवराज सुवेदीले सशक्त जनदबाब सिर्जना गर्न जेठ १५ गतेदेखि अनिश्चितकालीन जनआन्दोलन गर्नेु घोषणा गरेका हुन् ।
०००
पाकिस्तानसँगको युद्ध बढ्दै गएपछि भारतको उत्तरी सहर धर्मशालामा आइतबार हुने भनिएको इन्डियन प्रिमियर लिग (आईपीएल) क्रिकेट खेल सारिएको छ । गुजरात क्रिकेट संघका सचिव अनिल पटेलले भारतीय सञ्चारमाध्यमलाई बताएअनुसार पञ्जाब किंग्स र मुम्बई इन्डियन्स बीचको खेल गुजरातको अहमदाबाद सहरमा हुनेछ ।"
आज देश दुनियाँमा केके भयो ?,"काठमाडौँ सोमबार कान्तिपुरमा अहिलेकै अवस्थामा स्वास्थ्य बिमा कार्यक्रम चल्न नसक्ने स्वास्थ्यमन्त्री प्रदीप पौडेलको भनाइदेखि विदेशी फिल्ममाथि शतप्रतिशत कर लगाउने अमेरिकी राष्ट्रपति डोनाल्ड ट्रम्पको आदेशसम्मका समाचार छापिएका छन् ।
आर्थिक वर्ष २०८२८३ को वार्षिक नीति तथा कार्यक्रममाथि ३७ वटा संशोधन प्रस्ताव परेका छन् । प्रतिनिधिसभाको आजको बैठकमा सभामुख देवराज घिमिरेले नेपाल सरकारको वार्षिक नीति तथा कार्यक्रमका विभिन्न बुँदाहरूमा ३७ वटा संशोधन प्रस्ताव आएको जानकारी दिए । संसद्मा प्रस्तुत सरकारको वार्षिक नीति तथा कार्यक्रममाथि परेका संशोधनमाथि आजदेखि सुरू भएको छलफलमा प्रतिपक्ष सांसदले असन्तुष्टि जनाएका छन् ।
स्वास्थ्य तथा जनसंख्यामन्त्री प्रदीप पौडेलले स्वास्थ्य बिमा अहिलेकै अवस्थामा चल्न नसक्ने हुँदा यसलाई दिगो बनाउनेबारे मन्त्रालयले योजना बनाएको बताएका छन् । सोमबार भरतपुरको सरकारी अस्पतालको क्याथ ल्याबसहितका सेवाको उद्घाटनपछि मन्त्री पौडेलले भने, हामीलाई १० अर्ब रुपैयाँको सिलिङ दिइएको छ । तर यसरी नै बिमा चलाउने हो भने ४० अर्ब रुपैयाँ चाहिन्छ ।
चालु आर्थिक वर्षमा तीन प्रतिशत ब्याजदरमा ६६१ जनाले स्टार्टअप कर्जा पाउने भएका छन्। औद्योगिक व्यवसाय विकास प्रतिष्ठानले आइतबार सूचना जारी गर्दै ६६१ उद्यमीलाई स्टार्टअप कर्जाका लागि सिफारिस गरेको हो। कर्जाका लागि सिफारिस भएका उद्यमीहरूले आगामी ४५ दिनभित्र तोकिएको बैंकको शाखा कार्यालयमा सम्पर्क नगरे परियोजना प्रस्ताव र सिफारिस रकम स्वतः रद्द हुने प्रतिष्ठानले जनाएको छ।
अमेरिकी राष्ट्रपति डोनाल्ड ट्रम्पले अमेरिका बाहिर बनेका सबै फिल्ममा शतप्रतिशत कर लगाउने आदेश दिएका छन् । अमेरिकी फिल्म निर्माता र स्टुडियोले विदेशमा काम गर्ने प्रवृत्ति बढेकाले हलिउड विनाश भइरहेको दाबी गर्दै उनले नयाँ करको घोषणा गरेका हुन् । आक्रामक व्यापार नीतिका कारण ट्रम्प प्रशासनको बढ्दो आलोचना भइरहेका बेला ट्रम्पले नयाँ कर घोषणा गरेका हुन् ।
त्यस्तै नेपाल क्रिकेट संघ(क्यान) ले क्रिकेटर मोहम्मद आदिल अन्सारीमाथि लगाएको प्रतिबन्ध फुकुवा गरेको छ । क्यान प्रवक्ता छुम्बी लामाका अनुसार वैशाख २१ गतेदेखि लागू हुनेगरी उनीमाथि लागेको प्रतिबन्ध फुकुवा गरिएको हो ।
क्यान इन्टेग्रिटी कमिटीको प्रतिवेदनमा आधारमा क्यानले प्रतिबन्ध फुकुवा गरेसँगै आदिलले अब राष्ट्रिय तथा अन्तर्राष्ट्रिय प्रतियोगितामा सहभागी हुन पाउनेछन् । उनीमाथि २०७९ पुस ९ गतेदेखि २७ गतेसम्म आयोजित नेपाल टी(२० लिग प्रतियोगितामा स्पट फिक्सिङ गरेको आरोप लागेको थियो ।"
विश्वकै खतरनाक जेल फेरि खोल्ने ट्रम्पको घोषणा,"अमेरिका अमेरिकी राष्ट्रपति डोनाल्ड ट्रमपले अल्काट्राज जेललाई फेरि खोल्ने र विस्तार गर्ने घोषणा गरेका छन् ।
आइतबार उनले आफ्नो सामाजिक सञ्जाल ट्रुथमा लेखेका छन्, लामो समयदेखि अमेरिका क्रुर, हिंस्रक र पटकपटक अपराध गर्ने अपराधिदेखि त्रस्त रहेको छ ।
ट्रम्पले कारागार ब्यूरोसँगै न्याय विभाग, एफबीआई र होमल्यान्ड सेक्यूरिटीलाई यो जेल फेरि खोल्न निर्देशन दिएका छन् ।
उनले भने, अमेरिकाले सबैभन्दा धेरै क्रुर र हिंस्रक अपराधिका लागि अल्काट्राज जेललाई खोल्ने निर्देशन दिएको छ ।
अल्काट्राजलाई फेरि खोल्नु कानुन, व्यवस्था र न्यायको प्रतीक हुने पनि उनको भनाइ छ । अल्काट्राज जेल एक द्वीपमा अवस्थित छ ।
यसलाई विश्वको सबैभन्दा खतरनाक जेल मानिन्छ । सन् १९६३ मा यो जेललाई बन्द गरिएको थियो । अल्काट्राज द्वीप हाल पर्यटकीय स्थलको रुपमा परिचित छ । यो सन फ्रान्सिस्कोको गोल्डेन गेट ब्रिज नजिक रहेको छ ।"
सगरमाथा संवादमा जलवायुजन्य समस्या देखाएर विश्वको ध्यान तान्छौँ : परराष्ट्र सचिव राई,"काठमाडौँ परराष्ट्र सचिव अमृतबहादुर राईले सगरमाथा संवादमार्फत हिमाली समुदायले भोगिरहेका जलवायुजन्य समस्या उजागर गर्दै विश्वको ध्यानाकर्षण गरिने बताएका छन् ।
सगरमाथा संवाद आयोजना हुनुअघि जनमञ्चले आज ललितपुरमा आयोजना गरेको कार्यक्रममा उनले जलवायु परिवर्तनको असरले हिमाली क्षेत्रको मानवसभ्यतालाई नै खतरामा पारेको उल्लेख गर्दै यसप्रकारका समस्या संवादमा राखेर विश्वको ध्यानाकर्षण गरिने बताएका हुन् ।
'जलवायु परिवर्तनबाट मानव सभ्यताले भोगेका सङ्कटको विषयमा विश्वव्यापी रुपमा छलफल अगाडि बढाउनुपर्छ,' परराष्ट्र सचिव राईले भने, 'सगरमाथा संवादमा जलवायु परिवर्तन, हिमाल र मानव भविष्यको विषयमा छलफल गर्ने छौँ ।'
विश्वमा जलवायुको संवाद भइरहँदा हिमालको कुरा कम उठेको भन्दै हिमालको मुद्दा विश्वव्यापी बहसमा उठ्ने गरी संवादमा पैरवी गरिने उनले बताए । 'पेरिस सम्झौतामा पनि हिमालको कुरा उठाइएको थिएन, साना मुलुकहरुले अस्तित्वको सङ्कट भोगिरहेका छन्,' उनले भने, 'हिमाली समुदायले भोगिरहेका समस्या देखाएर त्यहाँको आवाजलाई प्रतिबिम्बित गर्न चाहन्छौँ ।'
त्यस्तै सामुदायिक वन उपभोक्ता महासंघका अध्यक्ष ठाकुर भण्डारीले जलवायु अनुकूलन कोषको ८० प्रतिशत बजेट स्थानीय तहमा खर्च हुनुपर्नेमा जोड दिए । 'सगरमाथा संवादमा सामुदायिक वनले पुर्याएको योगदानको चर्चा हुनुपर्छ र उपभोक्तामा जलवायुले पुर्याएको असरको विषयमा अन्तर्राष्ट्रिय समुदायको ध्यानआकर्षण हुने गरी नेपालले एजेण्डा अगाडि सक्नुपर्छ,' उनले भने ।
गैरसरकारी संस्था महासंघ नेपालका अध्यक्ष अर्जुन भट्टराईले सबै सरोकारवालाको धारणा समावेश गरेर सगरमाथा संवादमा बहस हुनुपर्नेमा जोड दिए । विविध अभियान, महासंघ, सञ्जाल, गठबन्धन, संघसंस्था, महिला समूह, साना किसान, अभियन्ता, वातावरण र मानवअधिकारका रक्षक, बालबालिका, अपाङ्गता भएका व्यक्ति, अल्पसङ्ख्यक, आदिवासी, पर्वतीय र समथर क्षेत्रका समुदाय, सीमान्तकृत समुदाय तथा अग्रपङ्क्तिमा रहेका समुदायहरुको विस्तृत भेलाले जनमञ्चको आयोजना गरेको जनाइएको छ ।
जनमञ्चमार्फत समुदाय र अग्रपङ्क्तिमा कार्यरतहरुको आवाजलाई अघि सार्दै जलवायु चुनौतीको समाधान, जलवायु न्यायको प्रवद्र्धन र सगरमाथा संवाद २०२५ मा सीमान्तकृत समुदायको सरोकार समावेश गर्न सहयोग पुगेको सचिवालय सदस्य गीता पाण्डेले जानकारी दिए ।"
विश्व प्रेस स्वतन्त्रता दिवसमा प्रभातफेरी,"काठमाडौँ विश्व प्रेस स्वतन्त्रता दिवसको अवसरमा नेपाल पत्रकार महासङ्घ काठमाडौँ शाखाले आज यहाँ प्रभातफेरी निकालेको छ।
नयाँ विश्वमा साहसी पत्रकारिता, प्रेस स्वतन्त्रता र सञ्चार माध्यममा कृतिम बौद्धिकताको प्रभाव भन्ने नाराकासाथ आयोजित प्रभातफेरी रत्नपार्क शान्तिकाबाट सुरू भइ भृकुटीमण्डपमा पुगेर सभामा परिणत भएको थियो । त्यसअवसरमा प्रेस तथा अभिव्यक्तिका लागि समयमा भएका सङ्घर्षमा योगदान गर्नुहुने सम्पूर्ण पत्रकारप्रति श्रद्धाभाव प्रकट गरियो ।
सो अवसरमा अग्रज पत्रकारले विश्व प्रेस दिवसले राज्यलाई प्रेस तथा अभिव्यक्ति स्वतन्त्रताको संरक्षण गर्न एवं पत्रकारहरूलाई सत्य, निष्पक्ष, नैतिक र उत्तरदायी पत्रकारिता गर्नतर्फ प्रेरित गर्ने विश्वास व्यक्त गरे ।
नेपाल पत्रकार महासङ्घका अध्यक्ष निर्मला शर्मा महासङ्घले देशभरकै पत्रकार अवस्था र प्रेस स्वतन्त्रता हननका घटनाको अनुगमन गर्दै आएकामा अघिल्ला वर्षको तुलनामा यो वर्ष प्रेस स्वतन्त्रता हननका घटना बढेको बताइन्।
उनले अहिले पनि दण्डहिनताको अवस्था कायमै रहेको, पत्रकारको हत्या नरोकिएको, निरन्तर धम्की व्यहोर्नुका साथै विस्थापित हुनुपरेको तथा सञ्चारमाध्यममा आक्रमणका घटना भइरहेकाले त्यस्ता घटनामा संलग्न दोषीलाई कारबाही गर्न सरकारसँग माग गरिन्।
कार्यक्रममा महासचिव रामप्रसाद दाहाल, पूर्व कार्यवाहक अध्यक्ष एवं रमेश विष्ट र काठमाडौँ शाखाका अध्यक्ष शोभा अर्याललगायतले मुलुकमा लोकतन्त्र स्थापनाका लागि विभिन्न कालखण्डमा भएको आन्दोलनको अग्रमोर्चामा रही योगदान पुर्याएको नेपाली पत्रकारिताले आवाजविहीनका आवाजका रूपमा काम गरि रहेको समेत स्मरण गराए।
उनीहरूले मुलुकमा अझै पनि पत्रकारले समाचार लेखकै भरमा विभिन्न आक्रमण, यातना र झमेला खेप्न परिरहेको घटना स्मरण गरे।"
सञ्चार जगत् संविधान प्रदत्त अधिकारको पूर्ण प्रयोग र रक्षार्थ निर्भयपूर्वक लागिरहनेछ : राष्ट्रपति पौडेल,"काठमाडौँ राष्ट्रपति रामचन्द्र पौडेलले सञ्चार जगत् संविधान प्रदत्त अधिकारको पूर्ण प्रयोग र रक्षार्थ निर्भयपूर्वक लागिरहने विश्वास व्यक्त गरेका छन् ।
विश्व प्रेस स्वतन्त्रता दिवस (मे ३) का अवसरमा आज शुभकामना सन्देश दिँदै राष्ट्रपति पौडेलले विश्वासका साथ राज्यका तीनवटै अङ्गलाई सजग र सतर्कतापूर्वक कार्य सम्पादन गर्न र आमनागरिकलाई सत्य सूचना सम्प्रेषित गर्न सफलता प्राप्त होस् भन्ने विश्वास व्यक्त गरेका हुन् ।
उनको सन्देशमा भनिएको छ, निरङ्कुश शासनको अन्त्य र सङ्घीय लोकतान्त्रिक गणतन्त्र स्थापनामा नेपाली प्रेस जगत्ले महत्त्वपूर्ण भूमिका निर्वाह गरेको तथ्य हामी सबैलाई विदितै छ । स्वतन्त्र र निष्पक्ष पत्रकारिताका लागि लोकतन्त्र अनिवार्य सर्त हो । प्रेस तथा अभिव्यक्ति स्वतन्त्रता लोकतन्त्रको आधारस्तम्भ हो । त्यही भएर नेपाली प्रेसले लोकतन्त्रका लागि भएका आन्दोलनहरूमा धेरै ठूलो योगदान गरेको छ ।
प्रेस स्वतन्त्रता प्रेसको मात्र नभएर नागरिकहरूको सुसूचित हुन पाउने संवैधानिक हक कार्यान्वयन गर्न पनि उत्तिकै अनिवार्य हुने र यसले शासन प्रणालीलाई पारदर्शी र उत्तरदायी बनाउन मद्दत उल्लेख गर्दै राष्ट्रपति पौडेलले समग्र समाजको लोकतान्त्रीकरणको अभियानको प्रेस स्वतन्त्रता महत्त्वपूर्ण पक्ष रहेको बताएका छन् ।
प्रेस जति तटस्थ, स्वतन्त्र र सबल हुन्छ लोकतान्त्रिक व्यवस्था त्यति नै सुदृढ हुँदै जान्छ, यसका लागि आवश्यक वातावरण निर्माण गर्नु हामी सबैको जिम्मेवारी हो । हाम्रो संविधानले पूर्ण प्रेस तथा अभिव्यक्ति स्वतन्त्रता प्रत्याभूत गरेको छ । सूचना सङ्कलनदेखि त्यसलाई प्रवाह गर्ने प्रक्रियासम्म निर्वाधरूपमा संलग्न हुन पाउनु नै सही अर्थमा प्रेस स्वतन्त्रता हो, राष्ट्रपति पौडेलको सन्देशमा भनिएको छ, बहुलवादमा आधारित पत्रकारिताको अभ्यासले हरेक प्रकारका समाचारहरूमाथि सबै नागरिकको सहज पहुँच स्थापित गर्दछ र सञ्चारमाध्यमबाट सबै वर्गसमुदायको आवाज मुखरित हुन्छ ।
समाजमा विभिन्न कालखण्डहरूमा अनेक खालका अफवाहहरू फैलन सक्ने उल्लेख गर्दै राष्ट्रपति पौडेलले अफवाहले नागरिकहरूलाई दिग्भ्रमित गर्ने र सही विचार निर्माण गर्नमा समस्या नहुने गरी स्वतन्त्र पत्रकारिताले सत्यको अन्वेषण र तथ्यको सम्प्रेषण गरी समाजमा सही र सत्य कुरा स्थापित गर्न अझ बढी मिहिनेत गर्नुपर्नेमा जोड दिएका छन् ।
बढ्दो सामाजिक सञ्जालको प्रयोग र यसका माध्यमबाट प्रवाहित हुन सक्ने कतिपय मिथ्या र भ्रामक सूचनाले नागरिकलाई दिग्भ्रमित पार्न सक्ने तथा समग्र व्यवस्थालाई कमजोर बनाउने चुनौती हाम्रा सामु रहेको उल्लेख गर्दै राष्ट्रपति पौडेलले यस्ता चुनौती सामना गर्दै जनतालाई सत्य, तथ्य र विश्वसनीय सूचना प्रवाह गर्न आजको दिनले नेपाली प्रेस जगत्लाई थप ऊर्जा, हौसला र उत्प्रेरणा देओस् भन्ने कामना व्यक्त गरेका छन् ।
जनताको ठूलो त्याग, सङ्घर्ष र बलिदानबाट हामीले आज सङ्घीय लोकतान्त्रिक गणतन्त्र प्राप्त गरेका छौँ । हाम्रो लामो राजनीतिक सङ्घर्ष पूरा भएर अब मुलुक आर्थिक रूपान्तरणमार्फत समृद्धिको बाटोमा अघि बढेको छ । मुलुकको यो आवश्यकतालाई ध्यानमा राखेर नेपाली प्रेस त्यसैतर्फ केन्द्रित हुँदै जानेछ भन्ने अपेक्षा गरेको छु, राष्ट्रपति पौडेलले आफ्नो सन्देशमा भनेका छन्, नेपाली सञ्चार जगत् संविधान प्रदत्त अधिकारको पूर्ण प्रयोग र रक्षार्थ निर्भयपूर्वक लागिरहनेछ भन्ने पूर्ण विश्वासका साथ राज्यका तीनवटै अङ्गलाई सजग र सतर्कतापूर्वक कार्य सम्पादन गर्न र आमनागरिकलाई सत्य सूचना सम्प्रेषित गर्न सफलता प्राप्त होस् भन्ने शुभकामना दिन चाहन्छु ।"
जलवायु परिवर्तनको असर देखाउन र विश्व समुदायको ध्यानाकर्षण गर्न नेपालले सगरमाथा संवाद आयोजना गर्दै,"काठमाडौँ जलवायु परिवर्तनका कारण नेपालले भोग्नु परेको चुनौतीबारे विश्व समुदायको ध्यानाकर्षण गर्न सरकारले सगरमाथा संवाद आयोजना गर्न लागेको जानकारी दिएको छ।
शुक्रबार प्रतिनिधिसभा र राष्ट्रिय सभाको संयुक्त बैठकमा आगामी आर्थिक वर्ष २०८२८३ को सरकारको नीति तथा कार्यक्रम वाचन गर्दै राष्ट्रपति रामचन्द्र पौडेलले आगामी जेठ २ देखि ४ गतेसम्म सगरमाथा संवाद आयोजना गरिने बताएका हुन्।
उक्त संवादमा व्यक्त धारणाहरूका आधारमा जलवायु अनुकूलन र असर न्यूनीकरणका कार्यक्रमहरू लागू गरिनेछ, उनले भने, जलवायुसम्बन्धी अन्तर्राष्ट्रिय वित्तीय संयन्त्रमा पहुँच बढाइनेछ। जलवायु वित्त परिचालन रणनीति र कार्बन व्यापार नियमावली तर्जुमा गरिनेछ।
सन् २०४५ सम्ममा शून्य कार्बन उत्सर्जन गर्ने देश बन्ने नेपालको प्रतिबद्धता पूरा गर्न दीर्घकालीन रणनीति कार्यान्वयन गरिने, जलवायु वित्त कोषमा नेपालको पहुँच, नवीन प्रविधिको विकास, निजी क्षेत्रको लगानी तथा अर्थतन्त्रको उत्पादनशीलता अभिवृद्धि हुने गरी सहायता परिचालन गरिने उनले बताए।
वनस्पति उद्यान व्यवस्थापन र जडीबुटी स्रोतको संरक्षण, विकास र उपयोग गरिनेछ, राष्ट्रपति पौडेलले भने, नदीजन्य स्रोतको उत्खनन, पशुधन तथा व्यापारमा तीन तहका सरकारबीच सहकार्य हुने कानुनी प्रबन्ध गरिनेछ।"
विश्वप्रसिद्ध सिनामन रोल्स अब काठमाडौंमा,"काठमाडौँ ललिपालो सिनामन रोल्सका लागि विश्वभर चर्चित बेकरी ब्रान्ड सिन्नाबोन अब नेपालमा औपचारिक रुपमा प्रवेश गर्ने भएको छ ।
यो ब्रान्डले आफ्नो पहिलो शाखा सानेपा, ललितपुरमा खोल्न लागेको हो । जहाँबाट सिन्नाबोन क्लासिक रोल्स, मिनीबोन्स, साथै विभिन्न स्वादिष्ट पेय पदार्थहरू र बेक गरिएका परिकारहरू प्रस्तुत गरिनेछ।
५० भन्दा बढी देशहरूमा उपस्थिति रहेको सिन्नाबोनले विश्वभरका ग्राहकहरूलाई आफ्नो लोभलाग्दो सुगन्ध र स्वादले मोहित बनाउँदै आएको छ । अब नेपाल पनि सिन्नाबोनको यो विश्वव्यापी परिवारमा सामेल हुँने कम्पनीले जनाएको छ ।
जावलाखेल ग्रुप अफ इन्डस्ट्रीज (जेजीआई)ले यो प्रतिष्ठित ब्रान्डलाई नेपालका बढ्दो खाद्य तथा रेस्टुरेन्ट क्षेत्रमा प्रस्तुत गर्न लागेको हो ।
नेपाली उपभोक्ताहरूले विश्वव्यापी स्वादहरू र उच्चस्तरीय डेजर्टप्रतिको सराहना बढाउँदै गएका बेला सिन्नाबोनले आत्मसात् गरिने र सान्त्वनादायी स्वादहरू प्रदान गर्दै एक प्रमुख गन्तव्य बन्ने अपेक्षा गरिएको छ ।
हाम्रो टोली सिन्नाबोनलाई नेपालमा ल्याएर यसको विश्वप्रसिद्ध स्वादहरू नेपाली उपभोक्ताहरूसामु प्रस्तुत गर्न पाउँदा निकै उत्साहित छ, जावलाखेल ग्रुप अफ इन्डस्ट्रीजका प्रबन्ध निर्देशक राज बहादुर शाहले भने, हामीलाई विश्वास छ कि सिन्नाबोनका स्वादिष्ट बेक गरिएका परिकारहरू नेपाली फुड लभर्सका लागि प्रिय बन्नेछन् ।"
विश्व मजदुर दिवस : महँगीको मारमा श्रमिक समुदाय,"काठमाडौँ काठमाडौंका विभिन्न ठाउँमा बिहानको झिसमिसेदेखि बेलुका अबेरसम्म तीनपांग्रे टेम्पो कुदिरहन्छन् । बिहान ५ बजेदेखि बेलुका ९ बजेसम्म टेम्पो चलाएर आफू र आफ्नो परिवार धान्न प्रयत्नशील श्रमिकको कथा बेग्लै छ । तुलनात्मक रूपमा कम आम्दानी र सहरको महँगीमा च्यापिएर आफ्नो जीवन चलाउन बाध्य टेम्पो चालकको अधिकांश समय सडकमा नै बित्छ ।
उनीहरूको बिहान उज्यालो नहुँदैदेखि राति अबेरसम्मको समय मानिसलाई ओहोरदोहोर गराएर नै बित्छ । स्मृति तामाङ तिनै टेम्पो चालकमध्येकी एक हुन् । स्मृति काठमाडौंको सुन्धारादेखि आरुबारी रुटमा टेम्पो चलाउँछिन् । २७ वर्ष मात्रै भएकी उनले टेम्पो चलाएको देख्दा कतिपयले भने आश्चर्य मानेर हेर्छन् ।
किनभने, उनको उमेरका अधिकांश युवा पुस्ता आजका दिनमा नेपालमा केही सम्भावना छैन भनेर बिदेसिइरहेका छन् । नेपालमै भएकामध्येको ठूलो जमात पनि मुलुकमा केही गर्न सकिँदैन भनेर गुनासो गर्दै बसेका छन् । तर, स्मृति त्यो समूहमा पर्दिनन् । उनी त, बिहानदेखि बेलुकासम्म टेम्पो चलाएर देशमै परिश्रम गरिरहेकी पात्र हुन् ।
टेम्पो चलाएर दैनिक गुजारा चले पनि सहरको चर्को महँगी र न्यून आम्दानीबीचको खाडलले भने उनलाई पोलिरहन्छ । बिहानदेखि रातिसम्म यति धेरै दुःख गर्दा पनि महँगी छल्न सक्ने किसिमले आम्दानी गर्न सकेको छैन, स्मृति भन्छिन् । बिहानदेखि बेलुकासम्म गोरु खेतमा जोतिएभन्दा बढी श्रम गर्दासमेत आफ्ना लागि राम्रो किसिमको खानपान खर्च जुटाउन नसकेकामा उनको गुनासो छ । कहिलेकाहीँ स्मृतिलाई बेलुका साहुलाई बुझाउने रकमसमेत पुग्दैन । त्यतिबेला उनको मन झनै अमिलिन्छ ।
टेम्पो साहुलाई दिने पैसा नपुगेको बेला रासन किन्ने खर्चसमेत अभाव हुन्छ । घरभाडा, ग्यास, चामल, दाल तथा अन्य खाद्यान्न र कपडाको मूल्य बढेको बढ्यै हुन्छ । आफ्ना छोराछोरीलाई पढाएबापत विद्यालयमा बुझाउनुपर्ने रकम पनि हरेक वर्ष वृद्धि हुँदै जान्छ । तर, स्मृति तथा यस्ता श्रमिक वर्गको आम्दानी भने सोअनुरूप बढ्दैन जसका कारण जीवनयापन थप कठिन बन्ने गरेको छ ।
स्मृतिको जस्तै व्यथा माइक्रोबसका सहचालक सन्तोष श्रेष्ठको पनि छ । उमेरले मात्र २० वर्षका भएका उनी आफूमाथि ठूलो भार भएको सुनाउँछन् ।
बिहानदेखि बेलुकासम्म दुःख गर्यो, करायो बेलुकालाई रासन किन्ने बेलामा दिउँसोभरि गरेको मिहिनेतले पुग्दैन, अरू त के कुरा गर्नु महँगीले गर्दा राम्रोसँग भोक मेटिने गरी खाना खाने अवस्था पनि छैन, सन्तोष भन्छन् ।
बिहानबाट बेलुकासम्म काम गर्यो महिनाभर कमाएको पैसाले कोठा भाडा, रासन खर्च, किन्न पनि गाह्रो हुन्छ । बाह्र पास गरेर अरू काम नपाएपछि माइक्रो सहचालक बनेको बताउने उनी पैसा आउँछ र आएलगत्तै महँगीले केही सामान किन्नेबित्तिकै सकिने सन्तोष बताउँछन् ।
गीता देउलाको पनि आफ्नै व्यथा छन् । गीता आफ्नो उमेर अन्दाज लगाउँदै ३०३४ को हाराहारी भएको बताउँछिन् । उनी सडक सफा गर्ने काम गर्छिन् । कीर्तिपुर, कलंकी, बल्खु क्षेत्रको सडक सफा गर्ने जिम्मा उनको छ । बिहान झिसमिसेमै आफू बस्ने कोठाबाट सडक सफा गर्न हतारहतार निस्किन्छिन् । हामीले जति दुःख गरे पनि चाहेको जस्तो लाउन र खान कहिल्यै पुग्दैन । कोठाभाडा तिर्यो, बिहान बेलुका खायो पैसा सकियो, यस्तै गर्दै जीवन बित्दै छ, उनले भनिन् ।
महँगी कम भए जिन्दगी जिउन सहज हुन्थ्योजस्तो गीतालाई पनि लाग्छ । रासन किन्न ५ हजार लिएर गयो भने चामल र तेलबाहेक केही आउँदैन । छोराछोरीलाई पढाउन कति गाह्रो छ । महँगी घट्नुभन्दा पनि आकाश छुन लागिसक्यो, गीता आफ्ना व्यथा सुनाउँछिन्, हामी दुःख गर्न जन्मेकाहरूलाई १३४ औं श्रमिक दिवस आए पनि दसैं नै आए पनि हाम्रो दुःख हट्ने हैन, महँगी घट्ने हैन, के काम ?
पुष्प शिवाकोटीले भारी बोकेर जिन्दगी निर्वाह गरिरहेका छन् । पुष्प आफू ५७ वर्षको भएको र घर दोलखा भएको बताउँछन् । उनी काठमाडौंको न्युरोडवरिपरि भएका पसलहरूले काम दिएको खण्डमा भारी ओसारपसार गर्ने काम गर्छन् ।
उनले दुःख पनि महँगीकै मारले थलिएको जिन्दगीको गुनासो नै हो । भारी बोकेर काठमाडौंको महँगी धान्न साह्रै गाह्रो । जति हलुका भारी त्यति पैसा कम, जति गह्रौं भारी त्यति पैसा बढी । तर, गह्रौं भारी बोक्न शरीरले छाडिसक्यो, उनी भन्छन्, महँगीले चामल, तेल, ग्यास किन्दा पनि नपुग्ने अवस्था आयो के गर्ने ? कोठाभाडा, पानी, बत्तीको सबै गर्दा त कमाइभन्दा खर्च बढी छ ।
पुष्प काठमाडौंको महँगीले परिवार पाल्न नसकेको गुनासो गर्छन् । अर्काको भारी बोकेर ठूला सपना पूरा हुन्छ भन्ने त कल्पना पनि गरेको छैन । तर, रासन खर्च र घरभाडा पनि तिर्न हम्मेहम्मे हुँदा एकदमै गाह्रो हुँदो रहेछ, उनले भने, न त पहिलाको जस्तो काम छ, न त कमाइ । तर महँगी बढेको बढ्यै छ ।
६८ वर्षकी शान्ता रानामगर काठमाडौंको एनएसीको भवन नजिकै रहेको एउटा चौतराको छेउमा पानी, जुस, मास्क बेचेर आफ्नो घरखर्च जोडजाम गर्छिन् । शान्ता आफूले सडक छेउमा कहिले फलफूल कहिले पानी, जुस बेच्न काम गर्न थालेको ५४ वर्ष भएको बताउँछिन् ।
काठमाडौंमा आफू १४ वर्षको उमेरबाट सडक व्यापार गरेको बताउने उनलाई पनि महँगी ह्वात्तै बढेको जस्तो लाग्छ । पहिला थोरै पैसाले धेरै सामान आउँथ्यो, अहिले धेरै पैसाले थोरै सामान आउँछ, उनले भनिन् । महँगीको चपेटामा आफूजस्तो गरिखाने वर्ग परेको उनको गुनासो छ ।
शान्ता महँगीले गर्दा आफूलाई घरभाडा, पानी, बत्ती, रासन खर्चका लागि पैसा जुटाउनै गाह्रो हुने बताउँछिन् । आफू काठमाडौंमै हुर्केको तर यति महँगो कहिल्यै नभएको र अहिले चामल, तेल, दाल बढेको देख्दा टाउको दुख्ने बताउँछिन् । सबै कुरा महँगो छ, महँगीले गर्दा घटेको भनेको हामीजस्तो काम गरेर खानेहरूको तौल मात्र हो । अरू घट्ने त सम्झिने मात्र हो, उनले भनिन् । शान्तालाई पनि महँगी घटे दैनिकीमा धेरै राहत हुन्थ्योजस्तो लाग्छ । तर, उनलाई महँगी घट्छ भन्ने आश भने छैन ।
मीनबहादुर रम्तेल काठमाडौंको न्युरोड पीपलबोट छेउमै जुत्ता सिलाउने र पोलिस लगाउने काम गर्छन् । उनी आफू ७० वर्ष भएको बताउँछन् । उनले पनि महँगीले गाह्रो भएको बताए । मीन आफू ४० वर्ष अगाडिदेखि जुत्ता सिलाउने र पोलिस गर्ने काम गर्दै आएको बताउँछन् । पहिला दिनको ५०६० कमाउँदा पनि घरखर्च मज्जाले पुग्थ्यो । अहिले दिनको १५ सय कमाइ भयो भने पनि कता जान्छ जान्छ, उनले भने ।
उनलाई पनि पहिलाको तुलनामा महँगीले आकाश छोएको जस्तो लाग्छ । रासन खर्चका लागि तेल, चामल, दाल किन्न नसकिने अवस्था आइसक्यो । महँगीले नेटो काट्यो, किनिसाध्य र छोइसाध्ये केही छैन । धनीले त जति महँगो भए पनि किनेर खान सकिहाल्छन्, मजस्ता गरिबले के गर्ने ? हामी आफ्नै भाग्यलाई दोष दिने हो, उनले भने, सकिनसकी काम गर्न सके खाने हो, नभए नखाने । योबाहेक उपाय अरू केही छैन । मीनलाई सरकारले महँगी घटाए हुन्थ्यो र महँगी घटेमा आफूजस्ता अरू श्रमिकलाई पनि राहत हुन्थ्योजस्तो लाग्छ ।
त्यस्तै, जिन्दगीका कथा छन् तारा चौधरीसँग पनि । उनी पेसाले डकर्मी हुन् । उमेरले ३६ वर्ष लागेको बताउने उनी आफूले डकर्मीको काम गर्न लागेको १४ वर्ष भएको बताए । अहिले बल्खुमा काम पाएर गरिरहेको उनी महिनाभर काम नपाउँदा समस्या हुने बताउँछन् । उनी पनि महँगीकै मारले पिल्सिरहेको सुनाउँछन् । महँगीले त तेल, दाल, चामल किनेर खान सक्ने अवस्था नै छैन, उनले भने, छोराछोरीलाई बोर्डिङ पढाउने त सपना मात्र हो, सरकारी स्कुल पढाउन पनि गाह्रो भएको छ ।
उनलाई महँगीले गर्दा कामदार मर्कामा परेको जस्तो लाग्छ । दुःख गरेर कमाएको पैसा महँगीको भेटी चढेको उनको गुनासो छ । जति मरिमेटी गरेर काम गरे पनि पैसा त हातमा लाग्यो शून्य भनेजस्तो भएको छ, उनले भने । उनका पनि चाहना श्रमिकले गरेको परिश्रमको मूल्य सजिलै पाऊन् भन्ने छ । महँगीको मारमा इच्छा, चाहना पूरा नभए पनि राम्रोसँग दुई छाक खान पुगोस् र श्रमिकले आफ्नो परिश्रमको मूल्य पाउन गर्न कुनै प्रकारको कष्ट नहोस्, उनले भने ।"
नेपालद्वारा जलवायु परिवर्तनका प्रभावबारे विश्वको ध्यानाकर्षण,"बेइजिङ नेपालले चीनको बेइजिङस्थित विभिन्न देशका प्रतिनिधिमाझ विश्वव्यापी जलवायु परिवर्तनका प्रभाव र हिमाली क्षेत्रको संरक्षणका लागि ध्यानाकर्षण गराएको छ ।
सिल्क रोड सिटिज अलाइन्स को सहयोग तथा चोङचिङ कृषि समूह, वान च्याङ वु च्ये इन्टरनेसनल कल्चरल एक्सचेन्ज लगायतका संस्थाहरूको सहभागितामा बेइजिङस्थित नेपाली दूतावासले मंगलबार एउटा बृहत् सेमिनारको आयोजना गरेर जलवायु परिवर्तनका प्रभावबारे ध्यानाकर्षण गराएको हो ।
कार्यक्रममा चीनका लागि सामाजिक प्रतिनिधि लिउ चनमिन, चीनका लागि जर्मन राजदूत प्याट्रिसिया हिलदेगार्ड फ्लोर, चीनस्थित संयुक्त राष्ट्रसंघीय आवासीय प्रतिनिधि सिद्धार्थ चटर्जीलगायतका विभिन्न देश तथा क्षेत्रका प्रतिनिधिका साथै चीन तथा नेपालमा कार्यरत नेपाली र विदेशी वैज्ञानिक, विज्ञहरूको सहभागिता थियो ।
सेमिनारमा भिडियो सन्देश प्रस्तुत गर्दै प्रधानमन्त्री केपी शर्मा ओलीले नेपालले सगरमाथा संवाद आयोजना गरेर जलवायु परिवर्तनका असरबारे विश्वको ध्यानाकर्षण गराउन लागेको जानकारी दिए । उनले हिमाली क्षेत्र विश्व जलस्रोत तथा पर्यावरणको भण्डार भएकाले यसको संरक्षणमा नेपालले गरेका प्रयास तथा सबै मुलुकको हातेमालोको आवश्यकता औंल्याए । भने, हिमाल नेपालको मात्रै होइन, विश्वकै सम्पदा हुन् ।
नेपाल, चीन, भुटान, भारतलगायत राष्ट्रहरू हिन्दुकुश हिमाली क्षेत्रबाट गाँसिएर पर्यावरणीय सभ्यतासँग अन्तरसम्बन्धित भएको भन्दै प्रधानमन्त्री ओलीले हिमाल र नदी साझा मानवीय भाग्य भएकाले सहकार्य गर्नुपर्ने र भावी पुस्ताको भविष्यका लागि एकजुट हुनुपर्नेमा जोड दिए ।
चीनका लागि नेपाली राजदूत कृष्णप्रसाद ओलीले वातावरणीय प्रभावका कारण हिमाली क्षेत्रको अवस्था खस्किँदै गएकाले यसतर्फ ध्यानाकर्षण गराउन नेपाल चिन्तित भएको बताए । नेपालको प्रकृति संरक्षण कोषका विज्ञ मनीष पाण्डेले जलवायु संकेतको प्रतिक्रिया नीति तथा सगरमाथा डायलग विषयक कार्यपत्र प्रस्तुत गरे ।
चाइनिज एकेडेमी अफ साइन्स, इन्स्टिच्युट अफ टिबेटन प्लेटो रिसर्चका एसोसिएटेड प्रोफेसर डीबी कट्टेलले तेस्रो ध्रुवमा जलवायु तथा हिउँले ढाकिएका क्षेत्रको पछिल्लो विविधताबारेको प्रारम्भिक अन्वेषण प्रस्तुत गरे । उनको कार्यपत्रअनुसार हिउँको आवरण प्रवृत्तिमा उच्च भिन्नता छ भने पूर्वी हिमालयको उत्तरी र दक्षिणी ढलानहरूबीच क्षयदर उच्च छ ।
विश्वव्यापी तापमान बढ्दै गएको भन्दै उनले काराकोरम वरिपरि वर्षा बढ्दै गएको तर पूर्वी हिमालयको दुवै छेउमा ब्रह्मपुत्र बेसिनको वरपर घट्दै गएको चर्चा गरे ।
कार्यक्रममा प्राध्यापक, वैज्ञानिक र जलवायु तथा वातावरणको क्षेत्रमा कार्यरत विज्ञहरूले जलवायु परिवर्तन, वातावरणीय प्रभाव र यसको असरसम्बन्धी प्रस्तुति दिएका थिए । विभिन्न देशका विज्ञहरूको सहभागिता रहेको कार्यक्रममा जलवायु परिवर्तनका क्षेत्रमा स्थानीय तथा परम्परागत बुझाइ, वैज्ञानिक अध्ययन अनुसन्धान र प्रभावकारी नीतिको खाँचोजस्ता विषयमा विभिन्न राष्ट्रहरूबीच संवाद र सहकार्यमार्फत साझा प्राकृतिक स्रोत साधनहरूको समन्वयात्मक एवं समुन्नत सदुपयोग गर्नुपर्नेमा जोड दिइएको थियो ।
सेमिनारको दोस्रो सत्रमा नेपालको जलवायु क्षेत्रमा लगानी विषयक प्रस्तुति समावेश गरिएको थियो । ल्हासाका लागि नेपाली महावाणिज्यदूत लक्ष्मी निरौला, क्वाङ्चौका लागि नेपाली महावाणिज्यदूत भरत खनाललगायतले जलवायु लगानीका विभिन्न पाटोबारे चर्चा गरे ।
कार्यक्रमस्थलमा वृक्षरोपण गरेर पर्यावरण संरक्षणका लागि रूखको भूमिकाबारेमा सन्देश दिइयो भने पेन्टिङ तथा निबन्ध लेखन प्रतियोगिताका विजेताहरूलाई पुरस्कृत गरियो । साथै चाइना मिडिया ग्रुपले जलवायुसम्बन्धी तयार पारेको वृत्तचित्र पनि प्रस्तुत गरिएको सीएमजी नेपाली सेवाकी प्रमुख लिउ वन सुमेघाले जानकारी दिइन् ।"
नेपालद्वारा जलवायु परिवर्तनका प्रभाव र हिमाल संरक्षणका लागि विश्व समुदायको ध्यानाकर्षण,"बेइजिङ नेपालले बेइजिङस्थित विभिन्न देशका प्रतिनिधिहरूमाझ विश्वव्यापी जलवायु परिवर्तनका प्रभाव र हिमाली क्षेत्रको संरक्षणका लागि ध्यानाकर्षण गराएको छ ।
बेइजिङस्थित नेपाली राजदूतावासले मंगलबार सिल्क रोड सिटिज अलाइन्सको सहयोग तथा चोङचिङ कृषि समूह, वान् च्याङ वु च्ये अन्तर्राष्ट्रिय कल्चरल एक्सचेन्ज लगायतका संस्थाहरुको सहभागितामा एउटा बृहत् सेमिनारको आयोजना गरेर जलवायु परिवर्तनका प्रभावबारे ध्यानाकर्षण गराएको हो ।
कार्यक्रममा चीनका लागि सामाजिक प्रतिनिधि लिउ चनमिन, चीनका लागि जर्मन राजदूत प्याट्रिसिया हिलदेगार्ड फ्लोर, चीनस्थित संयुक्त राष्ट्रसंघीय आवासीय प्रतिनिधि सिद्धार्थ चटर्जी लगायत विभिन्न देश तथा क्षेत्रबाट प्रतिनिधित्व गर्ने व्यक्तित्वका साथै चीन तथा नेपालमा कार्यरत नेपाली र विदेशी वैज्ञानिक, विज्ञहरूको सहभागिता थियो ।
सेमिनारमा प्रधानमन्त्री केपी शर्मा ओलीको भिडियो सन्देश मार्फत नेपालले सगरमाथा संवाद आयोजना गरेर जलवायु परिवर्तनका असरबारे विश्वको ध्यानाकर्षण गराउन लागेको जानकारी दिइयो । उनले हिमाली क्षेत्र र तिब्बती क्षेत्र विश्व जलस्रोत र पर्यावरणको भण्डार भएकाले यसको संरक्षणमा नेपालले गरेका प्रयास तथा सबै मुलुकहरुको हातेमालोको आवश्यकता औंल्याए । उनले भने, हिमाल नेपालको मात्रै होइन, तर विश्वका सम्पदा हुन् ।
नेपाल, चीन, भुटान, भारतलगायत राष्ट्रहरू हिन्दुकुश हिमाली क्षेत्रबाट गाँसिएर पर्यावरणीय सभ्यतासँग अन्तर्सम्बन्धित भएको भन्दै प्रधानमन्त्री ओलीको हिमाल र नदी साझा भएकाले सहकार्य गर्नुपर्ने र भावी पुस्ताको भविष्यका लागि एकजुट हुनुपर्ने आवश्यकता औंल्याए ।
चीनका लागि नेपाली राजदूत कृष्णप्रसाद ओलीले वातावरणीय प्रभावका कारण हिमाली क्षेत्रको अवस्था खस्किँदै गएकोले यसतर्फ ध्यानाकर्षण गराउन नेपाल चिन्तित भएको बताए । नेपालको प्रकृति संरक्षण कोषका विज्ञ मनिष पाण्डेले जलवायु संकतको प्रतिक्रिया नीति तथा सगरमाथा डायलग विषयक कार्यपत्र प्रस्तुत गरे ।
चाइनिज एकेडेमी अफ साइन्स, इन्स्टिच्युट अफ टिबेटन प्लेटो रिसर्चका एसोसियटेड प्रोफेसर डीबी कट्टेलले तेस्रो ध्रुवमा जलवायु तथा हिउँले ढाकिएका क्षेत्रको पछिल्लो विविधताबारेको प्रारम्भिक अन्वेषण प्रस्तुत गरे । उनको कार्यपत्र अनुसार हिउँको आवरण प्रवृत्तिमा उच्च भिन्नता छ भने पूर्वी हिमालयको उत्तरी र दक्षिणी ढलानहरूबीच क्षयदर उच्च छ ।
विश्वव्यापी तापमान बढ्दै गएको भन्दै उनले काराकोरम वरिपरि वर्षा बढ्दै गएको तर पूर्वी हिमालयको दुवै छेउमा ब्रह्मपुत्र बेसिनको वरपर घट्दै गएको चर्चा गरे ।
कार्यक्रममा प्राध्यापक, वैज्ञानिक र जलवायु तथा वातावरणको क्षेत्रमा कार्यरत विज्ञहरू जलवायु परिवर्तन, वातावरणीय प्रभाव र यसको असर सम्बन्धी प्रस्तुति दिएका थिए ।
विभिन्न देशका विज्ञहरूको सहभागिता रहेको कार्यक्रममा जलवायु परिवर्तनका क्षेत्रमा स्थानीय तथा परम्परागत बुझाइ, वैज्ञानिक अध्ययन अनुसन्धान र प्रभावकारी नीतिको खाँचो जस्ता विषयमा विभिन्न राष्ट्रहरूबीच संवाद र सहकार्यमार्फत् साझा प्राकृतिक स्रोत साधनहरूको समन्वयात्मक एवं समुन्नत सदुपयोग गर्नुपर्नेमा जोड दिइएको थियो ।
सेमिनारको दोस्रो सत्रमा नेपालको जलवायु क्षेत्रमा लगानी विषयक प्रस्तुती समावेश गरिएको थियो। ल्हासाका लागि नेपाली महावाणिज्यदूत लक्ष्मी निरौला, क्वाङ्चौका लागि नेपाली महावाणिज्यदूत भरत खनाल लगायतले जलवायु लगानीका विभिन्न पाटोबारे चर्चा गरे ।
कार्यक्रमस्थलमा वृक्षारोपण गरेर पर्यावरण संरक्षणका लागि रुखको भूमिकाका बारेमा सन्देश दिइयो भने पेन्टिङ तथा निबन्ध लेखन प्रतियोगिताका विजेताहरूलाई पुरस्कृत गरियो । साथै चाइना मिडिया ग्रुपले जलवायु सम्बन्धी तयार पारेको वृत्तचित्र पनि प्रस्तुत गरिएको सीएमजी नेपाली सेवाकी प्रमुख लिउ वन सुमेघाले जानकारी दिइन् ।"
आज देशदुनियाँमा केके भयो ?,"काठमाडौँ पोखरा अन्तर्राष्ट्रिय विमानस्थलको अध्ययन र अनुगमन गर्न गठित सार्वजनिक लेखा समितिअन्तर्गतको उपसमितिले सोमबार प्रतिवेदन बुझाएको, प्रधानमन्त्री ओलीले चिकित्सा शिक्षा ऐन विपरीत एमबीबीएसको शुल्क र सिट वृद्धि गर्न निर्देशन दिएको लगायतका खबर आज देशभर चर्चामा रहे । त्यस्तै, पहलगाममा भएको आतंककारी आक्रमणपछि भारत र सुरक्षासम्बन्धी संस्थामाथि झुटा र उक्साहपूर्ण सामग्री प्रसारण गरेको आरोपमा भारत सरकारले पाकिस्तानका १६ युट्युब च्यानलमा रोक लगाएको अन्तर्राष्ट्रिय खबर चर्चामा रहेको छ । आज देशदुनियाँमा केके भयो त ?
पोखरा अन्तर्राष्ट्रिय विमानस्थलको अध्ययन र अनुगमन गर्न गठित सार्वजनिक लेखा समितिअन्तर्गतको उपसमितिले प्रतिवेदन बुझाएको छ । उपसमिति संयोजक राजेन्द्र लिङ्देनले समितिका सभापति ऋषिकेश पोखरेललाई प्रतिवेदन हस्तान्तरण गरेका हुन् ।
नयाँ बानेश्वरस्थिति संसद भवनमा सोमबार आयोजित कार्यक्रममा उपसमिति संयोजक लिङ्देनले सार्वजनिक लेखा समितिका सभापति पोखरेललाई प्रतिवेदन बुझाएका हुन् । प्रतिवेदन बुझ्दै समितिका सभापति पोखरेलले पूर्ण प्रतिवेदनमाथि समितिको आगामी बैठकमा छलफल हुने बताए । उनले समितिको बैठकबाट भएका निर्णय, निर्देशन नै अन्तिम हुने पनि उनको भनाइ थियो ।
प्रधानमन्त्री तथा चिकित्सा शिक्षा आयोगका अध्यक्ष केपी शर्मा ओली अध्यक्षताको बैठकले एमबीबीएस, बीडिएसको सिट र शुल्क वृद्धि गर्ने प्रक्रिया अघि बढाउने निर्णय गरेको छ ।
प्रधानमन्त्री कार्यालयमा भएको बैठकमा ओलीले चिकित्सा शिक्षा ऐन विपरीत एमबीबीएसको शुल्क र सिट वृद्धि गर्न निर्देशन दिएका एक सदस्यले बताए । मापदण्डअनुसार शुल्क र सिट तोक्ने आयोगको नियमित प्रक्रिया हो । तर प्रधानमन्त्रीले सिट र शुल्क पुनरावलकोन गर्न भन्दै शिक्षा सचिव दिपक काफ्लेको संयोजकत्वमा कार्यदल गठन गरेका थिए ।
अमेरिकी चार्टर विमान ९ दिनदेखि काठमाडौंमा 'ग्राउन्डेड' भएको छ । वैशाख ६ गते त्रिभुवन अन्तर्राष्ट्रिय विमानस्थल उत्रिएको यो जेट विमानलाई नेपाल वायुसेवा निगमको जहाज तान्ने टोट्र्याक्टरले ठक्कर दिएको थियो । ग्राउन्डेड भएका कारण विमानले करोडौं रुपैयाँको चार्टर तथा कार्गो उडानको व्यापार गुमाइरहेको छ ।
विमानस्थलमा अलपत्र विमान अमेरिकी कम्पनी गल्फस्ट्रिमको जीफाइभ विमान हो । यसको स्वामित्व अमेरिकाको निजी चार्टर तथा कार्गो सेवा प्रदायक कम्पनी ग्रिफन एयरको रहेको छ । यो भीआईपी तथा बिजनेस जेटका रूपमा लामो दुरी उडान गर्ने विमान हो ।
कृषि बाटो निर्माणमा मिलेमतो गरी भ्रष्टाचार गरेको अभियोगमा सर्लाहीको धनकौल गाउँपालिकाका प्रशासकीय अधिकृत र वडा नं ६ का अध्यक्षसहित ९ विरुद्ध भ्रष्टाचार मुद्दा दायर भएको छ ।
अख्तियार दुरुपयोग अनुसन्धान आयोगले पालिकाका प्रशासकीय अधिकृत कृष्णमोहन प्रसाद साह, इन्जिनियर उपेन्द्रप्रसाद साह, नायब सुब्बा मोहम्मद रफिक, सब इन्जिनियर शशिरञ्जन कुमार सिंह, लेखापाल अभयकुमार साह, उपभोक्ता समितिका अध्यक्ष वोपेन्द्र राय, सचिव इनरजित साह कानू र कोषाध्यक्ष सुरतिया कुमारीविरुद्ध ७ लाख ७९ हजार २०५ रुपैयाँ बिगो कायम गरी सोमबार विशेष अदालतमा मुद्दा दायर गरेको हो ।
भारत सरकारले पहलगाममा भएको आतंककारी आक्रमणपछि भारत र सुरक्षासम्बन्धी संस्थामाथि झुटा र उक्साहपूर्ण सामग्री प्रसारण गरेको आरोपमा पाकिस्तानका १६ युट्युब च्यानलमा रोक लगाएको छ । गृह मन्त्रालयको सिफारिसमा गरिएको यस कदमसँगै सामाजिक सञ्जालमा फैलिएको भ्रमपूर्ण सामग्रीमाथि पनि कारबाही गरिएको छ । पहलगाम घटनालाई लिएर गलत प्रस्तुति दिएको भन्दै बीबीसी भारत कार्यालयलाई सरकारी पक्षबाट औपचारिक पत्र पठाइएको छ ।"
किन बोल्दैनन् गगनविश्व ?,"राजीनामा दिनु र बर्खास्तीमा पर्नु दुई नितान्त अलग विषय हुन् । राजीनामा आफ्नो विवेक र नैतिकताका आधारमा दिने गरिन्छ भने बर्खास्तीमा पर्नु भनेको एक किसिमको अपमान नै भोग्नु हो ।
ऊर्जा राज्यमन्त्री कान्छाराम तामाङले के त्यस्तो ठूलो अपराध गरे कि, उनलाई अपमानित हुने गरी बर्खास्त नै गरियो ? यसको जवाफ प्रधानमन्त्री ओलीले मात्र होइन, सत्ता गठबन्धनको सबैभन्दा ठूलो घटक कांग्रेस सभापति शेरबहादुर देउवाले दिनुपर्छ । किनकि देउवाको सहमतिबिना ओलीले कांग्रेसको कोटाबाट बनेको मन्त्रीलाई त्यो स्तरको अपमान गर्ने वा दण्ड दिने हैसियत राख्नै सक्दैनन् ।हुन त प्रधानमन्त्रीले आफ्नो निर्देशनविपरीत जाने मन्त्रीलाई बर्खास्त गर्न नसक्ने होइन । तर, त्यो एकल बहुमतको सरकार भएका बेला मात्र हो । यस्तो गठबन्धन सरकार बनेका बेला सानो निर्णय गर्दा पनि सत्ता सहयात्री दलसँग सहमति लिनैपर्छ । नभए सरकार टिक्न सक्दैन । झन् एमालेभन्दा पनि कांग्रेस ठूलो पार्टी रहेका बेला देउवाको सहमतिबिना ओलीले माखो पनि मार्न सक्दैनन्, मन्त्री हटाउने त परको कुरा हो । यसर्थ कान्छाराम हटाउनमा ओलीलाई देउवाको पूर्ण साथ थियो नै । र, त्यो घटनाहरूले पनि देखिन्छ । किनकि जुन बेला कुलमानलाई हटाउन मन्त्रिपरिषद्मा प्रस्ताव गयो, त्यो बेला गृहमन्त्री रमेश लेखकले रोक्न खोज्दा पनि परराष्ट्रमन्त्री तथा देउवा पत्नी आरजुले दबाब दिएर कुलमानलाई हटाइन् । कुलमानको पक्षमा निरन्तर वकालत गरिरहेका राज्यमन्त्री कान्छाराम त्यही बेलादेखि देउवाआरजुको आँखाको कसिंगर बनेका थिए । यसर्थ देउवाआरजुको सहमतिमै ओलीले कान्छारामलाई पदबाट हटाएका हुन् । यी सबैको उत्तर जनताले २०८४ को चुनावमा ओली, देउवा र आरजुबाट खोज्ने नै छन् ।कान्छाराम टिके सांसद होइनन् । रामेछापबाट १७ हजारभन्दा बढी मतान्तरले जितेका सांसद हुन् । तर विडम्बना शक्ति र प्रभावको हिसाब भने आरजुमा छ । सरकारले गरेको हरेक खराब काम र निर्णयमा ओलीजत्तिकै दोष देउवाको पनि छ । देउवाको फेरि प्रधानमन्त्री बन्ने स्वार्थका कारण नै ओलीले विवादास्पद निर्णय लिन सकेका हुन् । कांग्रेस ओलीको पुच्छर बन्न बाध्य भएको हो । बिचरा गगन थापा विश्वप्रकाश शर्मालाई देउवाआरजु रिसाउलान् कि भनेर सत्य कुरा बोल्न पनि गाह्रो भइरहेको छ । तर प्रश्न उठ्छ, यही तालमा कांग्रेसले २०८४ को चुनाव जित्छ ? २०८४ को चुनाव देउवाआरजुको नाउँमा लडिन्छ कि गगनविश्वको नाउँमा ? अनि किन गगनविश्व सत्य कुरा बोल्न डराइरहेका छन् ? कान्छाराम, कुलमान, केशरजंग बराल हटाएको वा हट्न बाध्य बनाइएको ठीक होइन भनेर किन कडा रूपमा बोल्न सकिरहेका छैनन् ? गोपाल देवकोटा, चाबहिल, पीपलबोट, कामपा७"
आज देशदुनियाँमा केके भयो ?,"काठमाडौँ चिकित्सक धर्नामा बस्दा बिरामी मर्कामा, आन्दोलनरत शिक्षक र प्रहरीबीच झडपदेखि औद्योगिक क्षेत्रमा मागअनुसार बिजुली दिन १५२० दिन लाग्ने प्राधिकरणको भनाइसम्मका खबर आज चर्चामा रहे ।
आवासीय चिकित्सकलाई सरकारी आठौं तह सोसरह मासिक निर्वाह भत्ता उपलब्ध गराउन माग राख्दै आन्दोलरत चिकित्सकले आइतबार माइतीघरमा धर्ना दिएका छन् । काठमाडौं उपत्यकामा वर्षा भए पनि छाता ओढेर र रुझ्दै उनीहरु धर्नामा सहभागी भएको स्वास्थ्यकर्मीहरुका लागि सुरक्षित कार्यस्थल संर्घष समितिका डा शेषराज घिमिरेले जनाए । नेपाल चिकित्सक संघको आह्वानमा शुक्रबार देशभरका सरकारी अस्पतालमा चिकित्सकले आकस्मिक बाहेकका सेवा बहिष्कार गरेका थिए ।
आन्दोलनरत शिक्षकले निषेधित क्षेत्र प्रवेश गर्न प्रहरी ब्यारिकेड तोडेपछि प्रहरीसँग झडप भएको छ । केहीबेरअघि नयाँबानेश्वरमा झडप भएको हो । नयाँ बानेश्वरमा शिक्षकहरूले प्रहरी ब्यारिकेड भत्काएपछि प्रहरीले रोक्न खोज्दा झडप भएको हो । सो क्रममा प्रहरीले पानीको फोहोरा प्रहार गरेको थियो भने भिडबाट ढुंगामुढा प्रहार भएका थिए । नेपाल शिक्षक महासंघका अध्यक्ष लक्ष्मीकिशोर सुवेदीले भने करिब ६० जना शिक्षक घाइते भएको दाबी गरेका छन् ।
काठमाडौंको स्वर्णलक्ष्मी बचत तथा ऋण सहकारीको रकम अपचलनको कसुरमा पक्राउ परेकी कांग्रेसकी सांसद माया राईलाई अदालतबाट तीन दिनको म्याद थप गरेर अनुसन्धान सुरु भएको छ । शनिबार राति आफ्नै निवास बुढानिलकण्ठ नगरपालिका१० शिव मन्दिर कपनबाट पक्राउ परेकी राईलाई म्याद थपका लागि आइतबार काठमाडौं जिल्ला अदालत उपस्थित गराइएको थियो ।
औद्योगिक क्षेत्रमा भइरहेको बिजुली कटौतीलाई लिएर नेपाल विद्युत् प्राधिकरण र उद्योगीहरुबीच छलफल भएको छ । आइतबार प्राधिकरणको वितरण तथा ग्राहक सेवा निर्देशनालयका उपकार्यकारी निर्देशक दिर्घायुकुमार श्रेष्ठले नेपाल उद्योग वाणिज्य महासंघ र नेपाल उद्योग परिसंघका प्रतिनिधिहरुसँग छलफल गरेका हुन् । नेपालका नदीनालामा बहाव बढ्ने क्रममा रहेको र भारतबाट विद्युत् आपूर्ति सहज हुनासाथ बिजुली व्यवस्थापनको समस्या समाधान हुने भन्दै श्रेष्ठले ढिलोमा १५२० दिनमा लाग्ने बताए ।
इरानको सबैभन्दा ठूलो व्यापारिक बन्दरगाहमा शनिबार बिहान विस्फोट हुँदा कम्तीमा २५ जनाको मृत्यु भएको छ । दक्षिणी इरानको शाहिद रजाई बन्दरगाह, बन्दर अब्बास नजिकै उक्त घटना भएको हो । विस्फोटमा आठ सय जना घाइते भएका छन् भने आगो अझै लागिरहेको विभिन्न सरकारी सञ्चारमाध्यमले जनाएका छन् ।"
