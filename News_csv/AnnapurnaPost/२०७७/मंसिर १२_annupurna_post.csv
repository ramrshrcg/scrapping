शीर्षक,विवरण
व्यवसायीलाई राहत,"कोरोनाबाट प्रभावित व्यवसायीलाई उकास्न सरकारले ढिलै भए पनि सहुलियत दरमा कर्जा प्रवाहसम्बन्धी प्रक्रिया अघि बढाएको छ। कोरोनाले निम्त्याएको लामो समयको बन्दाबन्दीका कारण थलिएको आर्थिक क्षेत्र उकास्न यो व्यवस्थाबाट निकै मद्दत पुग्नेछ। आर्थिक क्रियाकलाप शून्यप्रायः भएर टाट पल्टिने अवस्थामा पुगेको उद्योग तथा व्यवसायलाई पुनर्जीवन दिने भएकाले व्यवसायीलाई पनि यो व्यवस्थाले प्रसन्न बनाएको छ। धीमा गतिमा दौडिरहेको अर्थतन्त्रलाई गति दिने विश्वास यो व्यवस्थाले जगाएको छ। कर्जा प्रवाहसम्बन्धी कार्यविधि पारित गरेर सरकारले कार्यान्वयनका लागि नेपाल राष्ट्रबैंकलाई पत्राचार गरेको छ। राष्ट्रबैंकले निजी वाणिज्य बैंकलाई निर्देशन दिएपछि यो व्यवस्था कार्यान्वयनमा जानेछ। पर्याप्त अध्ययन गरेर राष्ट्र बैंकले पनि ढिला नगरी कर्जा प्रवाहलाई मूर्तरूप दिनुपर्छ। कोभिड १९ का कारण प्रभावित अर्थतन्त्र तंग्रिन जति बढी समय लाग्छ, त्यसको प्रभाव त्यति नै गहिरो हुन्छ। शिथिल अर्थतन्त्रलाई बचाइराख्न र आर्थिक क्रियाकलापलाई माथि उकास्न पनि पुनर्कर्जा प्रावधानलाई प्रभावकारी बनाउनुपर्छ। यो प्रावधानले संघीय, प्रादेशिक र स्थानीय तहले आवश्यकता र उपलब्ध सामग्रीसुहाउँदो व्यवस्था आत्मसात गर्न सक्नुपर्छ। सबै क्षेत्रका आर्थिक क्रियाकलाप अघि बढाउन सक्ने गरी पुनर्कर्जा वितरण गरिनुुपर्छ। यसको विस्तारीकरण तथा लक्षित क्षेत्रमा कसरी दीर्घकालीन रूपमा कर्जा प्रवाह गर्न सकिन्छ भन्नेतर्फ पनि सोच्नु जरुरी छ। विशिष्ट व्यवस्था मिलाएर जरुरत हुनेलाई मात्र उपलब्ध हुने र जरुरत नहुनेलाई कर्जालगायतका सुविधा दिनु उपयुक्त नहुने भएकाले सोहीबमोजिमको व्यवस्था अवलम्बन गरिनुपर्छ। सरकारले गरेको व्यावसायिक वर्गीकरणअनुसार महामारीबाट अति प्रभावित क्षेत्रका उद्योग व्यवसायीले बढीमा १० करोडसम्म ऋण पाउन सक्छन् भने मध्यम प्रभावितले ७ करोड र कम प्रभावितले अधिकतम ५ करोडसम्म यस्तो कर्जा पाउन सक्छन्। महामारीबाट प्रभावित व्यवसायले श्रमिक वा कर्मचारीको वार्षिक पारिश्रमिकबराबरको रकममा थप ५० प्रतिशत जोडेर ऋण लिन पाउनेछन्। उक्त थप ५० प्रतिशत रकम व्यवसाय निरन्तरताका लागि खर्चन सक्नेछन्। यसका लागि राष्ट्र बैंकबाट सञ्चालन हुने गरी ५० अर्ब रुपैयाँको कोष खडा हुनेछ। उत्पादनशील क्षेत्रमा लगानी गरेका र राष्ट्रिय आम्दानीमा महŒवपूर्ण योगदान दिइरहेका क्षेत्रलाई पहिलो प्राथमिकता दिनुपर्छ। विगतमा भूकम्पपीडितलाई पनि सहुलियत दरमा कर्जा दिने नीति राष्ट्र बैंकले लिएको थियो, तर यसतर्फ बैंक तथा वित्तीय संस्थाहरूले खासै चासो दिएनन्। जसका कारण नगण्य व्यक्ति तथा संस्थाले मात्रै यस्तो कर्जा पाएका थिए। अहिले प्रदान गर्न लागिएको पुनर्कर्जालाई भने यस्तो नियतिबाट बचाउनुपर्छ। झन्झटिलो प्रक्रियालाई नीतिगत सुधार गरेर भए पनि सरल बनाउनुपर्छ। विगतका अनुभवका आधारमा भन्ने हो भने बैंकहरूले पनि ब्याजको थोरै स्प्रेड दर हुने हुनाले कर्जा प्रवाहमा अरुचि देखाउने गरेका छन्। संकटको घडीमा बैंकहरूले यस्तो मानसिकताबाट माथि उठ्न सक्नुपर्छ। ऋणीको व्यावसायिक आवश्यकता तथा व्यवसायलाई निरन्तरता दिन पुँजीको अभाव, श्रमिक वा कर्मचारीको रोजगारको निरन्तरता, भविष्यको सञ्चालन सम्भाव्यता, कर्जा फिर्ता गर्न सक्ने व्यावसायिक योजनासमेतका आधारमा बैंक तथा वित्तीय प्राथमिकता निर्धारण गर्नुपर्नेछ। पुनर्कर्जाका रूपमा वितरण गरिएको रकम तोकिएको समयमै उठाउनुपर्छ। शक्ति र पहुँचका आधारमा कर्जा प्रवाह हुने र पहुँचकै भरमा कसैको नवीकरण हुने र कसैको नहुने पद्धति अन्त्य हुनुपर्छ। व्यवसायीले पनि सहुलियत दरमा पाएको कर्जालाई दुई वर्षभित्र फर्काउनुपर्छ भन्ने वास्तविकता बिर्सनु हुन्न। पहुँचका भरमा कर्जा लिने र विविध बहाना पारेर छुट लिन खोज्ने व्यवसायीलाई निरुत्साहित गर्नुपर्छ।"
फुक्यो संवादको गाँठो,"मोदीको सन्देश : सम्बन्ध सुमधुर बनाऔं, ओलीको प्रत्युत्तर : नेपाल पनि त्यही चाहन्छ काठमाडौं : प्रधानमन्त्री केपी शर्मा ओलीलाई भारतीय समकक्षी नरेन्द्र मोदीले नेपालसँगको सम्बन्ध शीघ्र सुमधुर बनाउन चाहेको सन्देश पठाएका छन्। प्रधानमन्त्री ओलीसँग बिहीबार बालुवाटारमा शिष्टाचार भेट गर्दै भारतीय विदेशसचिव हर्षवद्र्धन शृंगलाले आफ्ना प्रधानमन्त्रीको सन्देश सुनाए, भारतले नेपालसँगको सम्बन्धलाई उच्च महत्त्व दिएको छ। केही समययता चिसिएको सम्बन्ध चाँडोभन्दा चाँडो सुमधुर हुन सकोस् भन्ने म चाहन्छु। त्यसका लागि वार्ता गर्न भारत सदा तयार छ। त्यही सन्देश पुर्याइदिनुहोस् भनेर प्रधानमन्त्री (मोदी) ज्यूले भन्नुभएको छ। विदेशसचिव शृंगलाले दुई देश सरोकारका विविध विषयमा परराष्ट्रमन्त्री प्रदीप ज्ञवालीसँग विस्तृत र सौहार्दपूर्ण कुराकानी भएको प्रधानमन्त्री ओलीलाई जानकारी गराए। समकक्षी मोदीलाई प्रत्युत्तर सन्देश पठाउँदै प्रधानमन्त्री ओलीले आफ्नो पनि दुई देशको ऐतिहासिक सम्बन्ध सकेसम्म छिटो पूर्ववत् सुमधुर बनाउने चाहना रहेको बताए। प्रधानमन्त्रीका परराष्ट्र सल्लाहकार राजन भट्टराईका अनुसार ओलीले पनि संवादकै माध्यमबाट समाधान चाहेको अवगत गराए। भारतसँगको सम्बन्धलाई हामी उच्च प्राथमिकता दिन्छौं। परापूर्वकालदेखिको मैत्रीपूर्ण सम्बन्ध पुन: सुमधुर होस् भन्ने हाम्रो पनि चाहना छ, प्रधानमन्त्री ओलीले सचिव शृंगलासँग भने, सीमालगायत समस्या समाधान संवादका माध्यमबाट मात्र सम्भव छ। हामी जुनसुकै तहको वार्ताका लागि तयार छौँ। हामी दुई देशबीचको आपसी र बहुआयामिक सम्बन्धलाई एक्काइसौं शताब्दीअनुकूल तथा युगसुहाउँदो हिसाबले थप गतिशील र सुमधुर बनाउन चाहन्छौं। सीमालगायत विवादित विषयमा वार्ताका माध्यमबाट शान्तिपूर्ण रूपमा समस्या समाधान गर्नुपर्छ भन्नेमा हामी स्पष्ट छौं, सल्लाहकार भट्टराईका अनुसार सचिव शृंगलासँग प्रधानमन्त्री ओलीको भनाइ थियो, हाम्रा बीचका सीमा विवाद अहिले एकाएक सिर्जना भएका होइनन्। इतिहासले विरासतका रूपमा छाडेका समस्या हुन्। यसलाई थाँती राखेर जाँदा झन् समस्या आउन सक्छ। त्यसैले मिलेर समाधान गरौं। यो सन्देश भारतीय प्रधानमन्त्री मोदीलाई लगिदिन म आग्रह गर्छु। भेटलाई सचिव शृंगलाले उपलब्धिमूलक भनेका छन्। हामीबीच उपलब्धिमूलक र उपयोगी वार्तालाप भएको छ। द्विपक्षीय सहयोगका धेरै विषयमा हामीले कुरा गर्यौं। यसले हाम्रो सहयोगको बहुआयामिक र व्यापक स्वरूपलाई देखाएको छ, प्रधानमन्त्रीसँगको भेटपछि उनले भनेका छन्। एक वर्षपछि औपचारिक वार्ता सीमा विवादका कारण झन्डै एक वर्षदेखि रोकिएको संवाद औपचारिक रूपमा बिहीबार खुला भएको छ। परराष्ट्र सचिवस्तरमा भएको बैठकले लामो समयदेखि नेपालभारतबीच रहेको आशंका अन्त्य गरेको छ। दुुई मुलुकबीच संवादको ढोकासमेत खोलिदिएको छ। भारतले नेपाली भूभाग कालापानी, लिम्पियाधुरा र लिपुलेकसहितको नक्सा सार्वजनिक गरेपछि नेपालले उक्त कदमको विरोध गरेको थियो। लगत्तै नेपालले संविधान संसोधन गरी ती भूभाग समेटेर राष्ट्रिय सहमतिमा नयाँ नक्सा सार्वजनिक गर्यो। त्यसपछि नेपाल र भारतबीच औपचारिक संवाद ठप्प भए। नेपालभारतका विभिन्न औपचारिकअनौपचारिक संयन्त्रको निरन्तरको पहलपछि झण्डै एक वर्षपछि दुुई मुलुकबीच औपचारिक वार्ता सुुरु भएको छ। नेपालका तर्फबाट परराष्ट्रसचिव भरतराज पौडेल र भारतका तर्फबाट विदेशसचिव हर्षवर्धन शृंगलाले बैठकको नेतृत्व गरेका थिए। बैठकमा नेपालभारतबीच देखिएका सीमा विवादबारे विषय उठेन। बैठकबाट बाहिरिँदै भारतीय विदेशसचिव शृंगलाले द्विपक्षीय बैठक फलदायी भएको प्रतिक्रिया दिएका थिए। उनले द्विपक्षीय हितका विषयका धेरै पक्षमा छलफल भएको र त्यसले आउने दिनलाई सहज बनाउने बताए। परराष्ट्रसचिव पौडेलले भारतीय विदेशसचिव शृंगलासँगको अनौपचारिक छलफलमा कालापानी, लिम्पियाधुरा, लिपुलेकलगायत सीमा विवादको समाधान खोज्न दुवै मुलुक अग्रसर हुनुपर्ने प्रस्ताव राखेका थिए। विदेशसचिव शृंगलाले वार्ताका माध्यमबाट सबै खाले विवाद समाधान गर्न भारत तयार रहेको प्रत्युत्तर दिएको स्रोतले बताएको छ। सचिवस्तरीय बैठकपछि विदेशसचिव शृंगलाले राष्ट्रपति विद्यादेवी भण्डारी, प्रधानमन्त्री केपी शर्मा ओलीसँग शिष्टाचार भेट गरे। उनले परराष्ट्रमन्त्री प्रदीप ज्ञवालीसँग पनि भेटवार्ता गरे। त्यस अवसरमा मन्त्री ज्ञवालीले लिम्पियाधुरा क्षेत्रको विवाद समाधान गर्न भारत अग्रसर हुनुपर्ने बताएका थिए। उनले सीमा विवाद र ईपीजी प्रतिवेदनमा गम्भीर ढंगले छलफल गर्न आवश्यक रहेको उल्लेख गरे। परराष्ट्रमन्त्री ज्ञवालीसँगको भेटमा सचिव शृंगलाले भारतको कोरोना भ्याक्सिन आउनासाथ प्राथमिकतासाथ नेपाललाई उपलब्ध गराउने प्रतिबद्धता जनाए। त्यस अवसरमा शृंगलाले कोरोना भाइरस रोकथामका लागि प्रयोग हुने रेम्डिसिभिर र अन्य स्वास्थ्य सामग्री मन्त्री ज्ञवालीलाई हस्तान्तरण गरेका थिए। बैठकपछि परराष्ट्र मन्त्रालयले निकालेको विज्ञप्तिमा भौतिक पूर्वाधार, ऊर्जा, कृषि, संस्कृति, हवाई तथा रेल सञ्जाललगायत द्विपक्षीय हितबारे छलफल भएको उल्लेख छ। बैठकमा भारतीय लगानीमा निर्माण भइरहेका विभिन्न परियोजनाबारे परिचर्चा भएको थियो। बैठकले द्विपक्षीय हितमा सञ्चालन भइरहेका परियोजना सन्तोषजनक रूपमा अघि बढिरहेको ठहर गरेको छ।"
भ्रष्टाचार बढेको बढ्यै,"काठमाडौं : ट्रान्सपरेन्सी इन्टरनेसनलको ग्लोबल करप्सन ब्यारोमिटर एसियाले हालै भ्रष्टाचारसम्बन्धी एक प्रतिवेदन सार्वजनिक गरेको छ। ट्रान्सपरेन्सीले एसियाका १७ देशको सर्वेक्षण गरेको थियो। नेपालका ६२ प्रतिशत जनताले सरकारले भ्रष्टाचारविरुद्ध गरेको कामलाई सकारात्मक रूपमा लिएका प्रतिवेदनमा उल्लेख छ। उनीहरूले सरकारले गरेको कामलाई राम्रो भनेका छन् भने ३७ प्रतिशतले मात्रै सरकारले गरेको पहल खराब रहेको बताएका छन्। ६८ प्रतिशतले जनताले भ्रष्टाचारविरुद्ध लड्न सामान्य मानिसले उल्लेख्य काम गर्न सक्ने जनाएका छन्। ३२ प्रतिशतले जनताले भ्रष्टाचारविरुद्ध लड्न नसक्ने बताएका छन्। नेपालमा भ्रष्टाचार नियन्त्रणका स्थापित संस्थाले उल्लेख्य काम गरेको प्रतिवेदनमा उल्लेख छ। ८४ प्रतिशत जनताले भ्रष्टाचार नियन्त्रणमा सम्बन्धित संस्थाले राम्रो काम गरेको बताएका छन्। भ्रष्टाचार नियन्त्रणमा संस्थाले गरेको काममा नेपाल म्यान्मार र बंगलादेशपछिको तेस्रो स्थानमा छ। म्यान्मारका ९४ प्रतिशत जनताले भ्रष्टाचारविरुद्ध काम गर्ने संस्थाले राम्रो काम गरेको विश्वास गरेका छन्। बंगलादेशका ८६ प्रतिशत जनताले भ्रष्टाचार निवारण गर्ने संस्थाको काम राम्रो भएको बताएका छन्। नेपालमा अख्तियार दुरुपयोग अनुसन्धान आयोग, राष्ट्रिय सतर्कता केन्द्र, सम्पत्ति शुद्धीकरण तथा अनुसन्धान विभागलगायतका संस्थाले भ्रष्टाचारविरुद्धमा काम गरिरहेका छन्। थाइल्याल्ड, माल्दिभ्स, श्रीलंका, मंगोलिया र जापानका भ्रष्टाचार नियन्त्रणमा स्थापना भएका संस्थाको काम राम्रो नरहेको उत्तरदाताले बताएका प्रतिवेदनमा उल्लेख छ। नेपालमा ८४ प्रतिशतले सरकारी निकायको भ्रष्टाचार ठूलो समस्या रहेको तर्क राखेका छन्। १२ प्रतिशतले घुस दिएर काम गराउनुपर्ने बताएका छन् भने २९ प्रतिशतले भनसुनमा काम हुने गरेको बताएका छन्। १३ प्रतिशतले चुनावमा घुसको लेनदेन हुने गरेको पनि जनाएका छन्। प्रतिवेदनले विगत १२ महिनाको अवधिमा सबैभन्दा बढी भ्रष्टाचार बढेको मुलुकमा नेपाल रहेको जनाएको छ। ५८ प्रतिशत जनताले पछिल्लो १२ महिनामा भ्रष्टाचार बढेको बताएका छन्। राष्ट्रपतिप्रधानमन्त्री सबैभन्दा बढी भ्रष्ट भएको प्रतिवेदनमा उल्लेख छ। प्रतिवेदनमा ५० प्रतिशतले राष्ट्रपतिप्रधानमन्त्री, ४३४३ प्रतिशतले सरकारी कर्मचारी र संसद्, ४० प्रतिशतले स्थानीय तह, २८ प्रतिशतले प्रहरी, २४ प्रतिशतले न्याय क्षेत्र, २३ प्रतिशतले धार्मिक नेता, २७ प्रतिशतले गैरसरकारी संस्था, ३५ प्रतिशतले व्यापरिक संस्था, १३ प्रतिशतले बंैकर, १८ प्रतिशतले सेना भ्रष्ट रहेको बताएका छन्। ट्रान्सपरेन्सीले एसियाका १७ मुलुकमा भ्रष्टाचारको स्तर तथा सार्वजनिक सेवाको समान पहुँच तथा सरकारप्रतिको विश्वासजस्ता विषयमा जनतामाझ सर्वेक्षण गरी यो प्रतिवेदन तयार पारेको हो। सर्वेक्षणमा बंगलादेश, कम्बोडिया, चीन, भारत, इन्डोनेसिया, जापान, मलेसिया, माल्दिभ्स, मंगोलिया, म्यान्मार, नेपाल, फिलिपिन्स, दक्षिण कोरिया, श्रीलंका, ताइवान, थाइल्यान्ड र भियतनाम सहभागी थिए। प्रतिवेदनका लागि २० जना व्यक्तिसँग मार्च २०१९ देखि सेप्टेम्बर २०२० सम्म सर्वेक्षण गरिएको थियो। कोभिडका कारण अधिकांश अन्तर्वार्ता टेलिफोनबाट गरिएको ट्रान्सपरेन्सी इन्टरनेसनलले जनाएको छ। प्रतिवेदनले समेटेका १७ मुलुकका करिब ७५ प्रतिशत उत्तरदाताले भ्रष्टाचार ठूलो समस्या रहेको उल्लेख गरेका छन्। इन्डोनेसियाका ९२ प्रतिशत, ताइवानका ९१ प्रतिशत, मालदिप्सका ९० प्रतिशत, भारतका ८९ प्रतिशत, थाइल्यान्डका ८८ प्रतिशत, फिलिपिन्सका ८६ प्रतिशत, जापानका ८५ प्रतिशत र नेपालका ८४ प्रतिशतले सरकारी निकायको भ्रष्टाचार ठूलो समस्या रहेको बताएका प्रतिवेदनमा उल्लेख छ। सर्वेक्षणमा बंगलादेश, कम्बोडिया, चीन, भारत, इन्डोनेसिया, जापान, मलेसिया, माल्दिभ्स, मंगोलिया, म्यान्मार, नेपाल, फिलिपिन्स, दक्षिण कोरिया, श्रीलंका, ताइवान, थाइल्यान्ड र भियतनाम सहभागी थिए।"
लयमा फर्कंदै पर्यटकीय केन्द्र ठमेल,"काठमाडौं : उपत्यकाको प्रमुख पर्यटकीय केन्द्रका रुपमा रहेको ठमेल विस्तारै लयमा फर्कंदै गएको छ। विश्वव्यापीरुपमा फैलिएको कोभिड१९ का कारण सरकारले गरेको बन्दाबन्दी र निषेधाज्ञाले झण्डै आठ महिनादेखि बन्द रहेको ठमेलमा विस्तारै चहलपहल बढ्दै गएको हो। कोरोना सङ्क्रमण बढ्दै गएपछि सरकारले विमानस्थल बन्द गर्दा विदेशी पर्यटक नेपाल घुम्न आउन पाएनन्। घुम्न आएका पर्यटकलाई पनि सम्बन्धित देशले जहाज चार्टड गरेर आफ्नै देशमा फर्काउँदा ठमेल क्षेत्र सुनसान बन्न पुगेको थियो। अहिले ठमेल क्षेत्र खुलेसँगै आन्तरिक पर्यटकको चहलपहल बढेको छ। सरकारले सन् २०२० लाई नेपाल भ्रमण वर्ष घोषणा गरे पनि कोभिड१९ का कारण उक्त कार्यक्रम स्थगित भएको थियो। बन्दाबन्दी अगाडि ठमेलमा रात्रिकालीन मनोरञ्जन गर्ने प्रत्येक दिन खचाखच नै हुन्थे। अझ शुक्रबार र शनिबार थप चहलपहल हुँदै आएको थियो। व्यावसायिक घराना, पारिवारिक जमघटदेखि युवा पुस्ताको रात्रिकालीन जीवनशैलीसँग जोडिएको ठमेलका क्लब पुनःव्यावसायिक बाटोमा आउने पर्खाइमा छन्। ठमेल क्षेत्रमा छ हजारभन्दा बढी व्यक्तिले व्यापार व्यवसाय गर्दै आएका छन्। ठमेल पर्यटन विकास परिषद्का उपाध्यक्ष भविश्वर शर्माले कोभिड१९ का कारण विदेशी पर्यटक नेपाल घुम्नका लागि नआए पनि आन्तरिक पर्यटकलाई लक्षित गरेर ठमेलमा पर्यटकीय गतिविधि शुरु गरेको बताए। यही हप्ताबाट रात्रिकालीन व्यवसाय सुरु गर्नेबारे परिषद्ले विभिन्न निकायसँग छलफल चलाइरहेको छ, उनले भने, आन्तरिक पर्यटन प्रवद्र्धन गर्न पर्यटकीय क्षेत्र ठमेलका होटल, रेष्टुरेन्ट र डिस्को, क्लबहरु विस्तारै खोल्नुपर्छ। यहाँका ८० प्रतिशत व्यापार बाह्य पर्यटकबाट र २० प्रतिशत व्यापार आन्तरिक पर्यटकबाट हुन्छ। ठमेल विकास परिषद्ले यस क्षेत्रका व्यवसायीलाई यहाँबाट विस्थापित हुन नदिन ठमेलका घर धनीसँग छलफल गरेर घरभाडामा ५० प्रतिशत सहुलियतको व्यवस्था मिलाएको छ। ठमेल क्षेत्रमा एक हजारभन्दा बढी होटल रहेका छन्। पर्यटन व्यवसायी सुदर्शन नेपालले ठमेललाई पर्यटकीय गन्तव्यका रुपमा विकास गर्नुपर्ने बताए। ठमेल काठमाडौँ महानगरपालिकाको वडा नं १६, १७, २६ र २७ वडामा पर्छ। ठमेलको सबैभन्दा धेरै भाग वडा नं २६ मा पर्दछ। दसैँ र तिहारको समयमा भने ठमेलभित्र थोरैमात्रामा भए पनि पर्यटकीय गतिविधि बढेको उहाँको भनाइ छ। नेपाल घुम्न आउने पर्यटकमध्ये ९० प्रतिशत पर्यटक ठमेल घुम्न आउने गरेका छन्। काठमाडौँ महानगरपालिका२६ का वडाध्यक्ष ख्यामराज तिवारीले वार्षिक अर्बौंको कारोवार हुने ठमेललाई स्वास्थ्य मापदण्ड पालना गरी सञ्चालन गर्नुपर्ने बताए। रासस"
"संक्रमितलाई मुख्यमन्त्रीको आग्रह : निजी अस्पतालमा नजानोस्, सरकारीमा आउनोस्","पोखरा : अस्पतालहरुले भर्ना लिन नमान्दा बिरामीको ज्यान जान थालेको छ। यो सातामात्रै पोखरामा २ जनाले त्यसरी ज्यान गुमाए। ४ अस्पताल चहारिसकेपछि बिहीबार राति अन्नपूर्ण गाउँपालिका ३ काँडेका राजेश कार्कीको ज्यान गयो। गएको बिहीबार स्याङ्जाकी धनमाया गुरुङको त्यसरी नै ज्यान गुम्यो। दुवै बिरामी निजी अस्पताल चहार्दै मनिपाल पुर्याइएका थिए। कार्कीको मनिपालमा उपचार हुँदाहुँदै र गुरुङको मनिपालले भर्ना नलिँदा ज्यान गएको थियो। प्रदेशका मुख्यमन्त्री पृथ्वीसुब्बा गुरुङ भने उपचारका लागि निजी अस्पताल नधाउन आग्रह गर्छन्। उनको आग्रह छ, उपचारका लागि सरकारी अस्पताल आउनोस्। उनले पश्चिमाञ्चल क्षेत्रीय र संक्रामक रोग उपचार अस्पतालमा आउन आग्रह गरेका हुन्। मुख्यमन्त्री गुरुङ नेपाल रेडक्रस सोसाइटीले शुक्रबार पश्चिमाञ्चल क्षेत्रीय अस्पताललाई एउटा भेन्टिलेटरसहितका स्वास्थ्य सामग्री हस्तान्तरण गर्न आयोजित कार्यक्रमलाई सम्बोधन गर्दै थिए। यहाँ उपचार हुन्छ, सेवा गरिराखेकै छौं हामीले त्यो दिन (कार्की र गुरुङ निजी अस्पताल लगिएको दिन) यहाँ पनि बेड खालि थियो, सरुवा रोग अस्पतालमा पनि बेड थियो, उनले भने, किन ६ वटा अस्पताल चाहर्दै हिँडेको ? मान्छे मरे मरोस्, यो प्रदेश सरकारलाई, महानगरलाई र यी अस्पताललाई दोष दिन पाइन्छ भन्ठानेको हो कि के हो ? लाखलाख रुपैयाँ धरौटी माग्ने निजी अस्पताल चहार्नुभन्दा एक पैसा पनि नलाग्ने सरकारी अस्पतालमा आउन मुख्यमन्त्रीले आग्रह गरे। तपाईंलाई मन परे पनि नपरे पनि विश्वास गरे पनि नगरे पनि हामीसँग भएको सरकारी अस्पताल यही हो नि, उनले भने, यी अस्पतालले आफ्नो तहबाट उपचार गरेकै छ। उनले अगाडि भने, म नागरिकतिर फर्केर भन्छु, बिरामीको परिवारतिर फर्केर भन्छु, २ पैसा खर्च गर्ने क्षमता हुँदैन, एक दिनमा १० हजार, २० हजार ५० हजार खर्च लाग्ने अस्पताल किन ताक्छौं हामी ? जहाँ निशुल्क छ, सरकारी अस्पताल, त्यहाँ आउनुपर्यो पहिला। किन ६ वटा अस्पताल चाहर्दै हिँडेको ? मान्छे मरे मरोस्, यो प्रदेश सरकारलाई, महानगरलाई र यी अस्पताललाई दोष दिन पाइन्छ भन्ठानेको हो कि के हो ? पश्चिमाञ्चल क्षेत्रीय अस्पतालमा भेन्टिलेटर थप्नुपरे थपिदिन प्रदेश सरकार तयार रहेको उनले सुनाए। थप्नुपर्नेछ भने भन्नोस्, उनले भने, पहिला नेपाल सरकारलाई भन्छु, नदिए, मै दिन्छु। पश्चिमाञ्चल क्षेत्रीयमा आफ्नै अक्सिजन प्लान्ट हुनुपर्ने आवश्यकता पनि उनले औंल्याए र, प्रदेश मातहतका जिल्ला अस्पतालहरुमा त्यस्ता प्लान्ट बनाइरहेको जानकारी दिए। प्रदेश सरकारको प्रयत्नको बाबजुद जनताको अपेक्षा अनुसार मानिसहरुलाई बचाउन नसकेको उनको स्वीकारोक्ति थियो। पोखराका मेयर मानबहादुर जिसीले बिरामीलाई कुरुवासमेत चाहिने हुँदा महानगरपालिकाले बनाएको आइसोलेसनभन्दा घरमै बस्नु हितकर हुने विचार राखे। तर अस्पतालहरुको संख्या बढाउनुभन्दा पनि सुविधा बढाउनुपर्नेमा जोड दिए। पोखरामा यतिका नर्सिङ सेन्टरहरु छन्, रिसर्च सेन्टर भनेर बोर्ड राखेका छन्, रिसर्च सेन्टर भनेर भन्सार छुटमा सामान ल्याएका छन्, उनले भने, कतिवटा रिसर्च गरे त खै ? कत्ति गर्या छैनन् भने कारबाही गरौं। निजी अस्पतालहरुले कोरोनाका बिरामीसँग धरौटी माग्ने गरेकोमा पनि उनले आपत्ति जनाए। डेढ लाख धरौटी माग्ने, चेक नलिने, रातिराति को नगद लिएर हिँड्छ त ? उनले भने, कागज लिएर आऊ महानगर बस्छ धरौटी। उनले पुसभित्रै महानगरपालिकाले कम्तीमा ५० बेडमै भए पनि अस्पताल बनाइछाड्ने जानकारी पनि दिए। पोखरा स्वास्थ्य विज्ञान प्रतिष्ठानका उपकुलपति प्राडा बुद्धिबहादुर थापाले आइसोलेसन बेड क्षमता ५० बाट बढाएर ८० पुर्याउन लागेको जानकारी दिए। उनले जनशक्तिको अभाव सबैभन्दा ठूलो अभाव रहेको सुनाए। ३ वर्षभित्र प्रतिष्ठानले एमबिबिएस पढाइ सुरु गर्ने पनि उनले जानकारी दिए। नेपाल रेडक्रस सोसाइटीले कोकाकोला फाउन्डेसनबाट प्राप्त गरेको स्वास्थ्य सामग्री अस्पताललाई हस्तान्तरण गरेको छ। मुख्यमन्त्री गुरुङले एउटा भेन्टिलेटरसहित १८ लाख ५८ हजार रुपैयाँ बराबरका सामग्री अस्पतालका निर्देशक डा अर्जुन आचार्यलाई हस्तान्तरण गरे। गुरुङले भने, सक्नेले त अलि धेरै दिनु नि, जम्मा एउटा भेन्टिलेटर ? यो त हात्तीका मुखमा जिरा भयो। कार्यक्रममा नेरेसो कास्की अध्यक्ष डोलराज पाण्डे, नेरेसो केन्द्रीय कोषाध्यक्ष सीताराम कोइराला, रेडक्रस कास्कीका मन्त्री धर्म अधिकारी लगायत सहभागी थिए। कोभिडबाट मृत्यु हुने ५० वर्षमाथिका ८० प्रतिशतपश्चिमाञ्चल क्षेत्रीय अस्पतालमा भर्ना भएर उपचार गर्दा गर्दै अहिलेसम्म ज्यान गुमाएका कोभिड १९ संक्रमितको संख्या ५५ पुगेको जानकारी निर्देशक डा अर्जुन आचार्यले दिएका छन्। तीमध्ये ५० वर्षभन्दा माथिका बिरामीको संख्या ८० प्रतिशत छ। उनका अनुसार ६० वर्षमाथिका बिरामीलाई आधार मान्दा मृत्युदरको प्रतिशत ४८ हुन्छ। त्यस्तै २० देखि ४० वर्ष उमेर समूहको मृत्युदर ५१ प्रतिशत छ। अस्पतालको आइसोलेसन, प्रिआइसोलेसन लगायतमा कोभिडका बिरामीको औसत बसाइदर ९ दिन हुने गरेको जानकारी डा आचार्यले दिए। यो अस्पतालमा कोभिड १९ का पहिलो बिरामी जेठ १५ गते भर्ना भएका थिए। २५ जेठमा पहिलो मृत्यु भएको थियो। आचार्यले कोभिड १९ को महामारीपछि पनि पश्चिमाञ्चल क्षेत्रीय अस्पतालमा ३ हजार ३ सय ७ जना सुत्केरी भएको जानकारी दिएका छन्। उनका अनुसार त्यसमध्ये २२ सय जना सामान्य सुत्केरी भए भने बाँकीको अप्रेसन गरिएको थियो। अस्पतालमा २१ सय १४ वटा अप्रेसन भएको जानकारी आचार्यले दिए। त्यसमध्ये १५ सय ७७ मेजर अप्रेसन थिए भने ५३७ वटा माइनर।"
कोरोनाले ठूलो संकट,"काठमाडौं : नेपाल उद्योग वाणिज्य महासंघको ५४औं वार्षिक साधारणसभा बिहीबारदेखि सुरु भएको छ। साधारणसभालाई सम्बोधन गर्दै प्रधानमन्त्री केपी शर्मा ओलीले साझा समस्या निजी क्षेत्र र सरकारले संयुक्त रूपमा समाधान गर्ने बताए। कोरोनाले अर्थतन्त्रमा संकट आएको बताउँदै प्रधानमन्त्री ओलीले निजी क्षेत्र र सरकारको संयुक्त प्रयासबाट लयमा ल्याउन सकिने बताए। कोरोना महामारीले सबै देशलाई आक्रमण गरेको भन्दै नेपालको अर्थतन्त्र सबल बनाउन सरकार सजग भएको उनको भनाइ छ। भ्याक्सिन आएपछि कोरोनाको महामारी अन्त्य हुने उनले विश्वास व्यक्त गरे। कोभिडले अर्थतन्त्रमा पारेको असर र प्रतिकूलता पराजित गरेर अर्थतन्त्रमाथि उठाउन सहकार्य आवश्यक भएको उनको भनाइ छ। गत वर्ष आर्थिक वृद्धिदर ८५ प्रतिशतको प्रक्षेपण गरिएकोमा अहिले ठूलो आर्थिक संकट परेको उनले बताए। प्रधानमन्त्री ओलीले अभिभावकको हैसियतअनुसार मात्रै अपेक्षा गर्न निजी क्षेत्रलाई आग्रह गरे। गर्न सक्नेभन्दा पनि अघि बढेर सहयोगको हात बढाइएको छ, उनले भने। देशको अर्थतन्त्र माथि उठाउन निजी क्षेत्रले खेलेको भूमिका महत्वपूर्ण रहेको उनले सुनाए। निजी क्षेत्रलाई सशक्त बनाउन उद्योग वाणिज्य महासंघको योगदान अतुलनीय रहेको उनको भनाइ थियो। इनोभेटिभ काम सरकारले भन्दा निजी क्षेत्रले उच्चस्तरबाट गरेको उनको भनाइ छ। पछिल्लो समय युवा उद्योग क्षेत्रमा आकर्षित हुँदै गरेको उनले बताए। समृद्ध नेपाल सुखी नेपाली अभियान सार्थक बनाउन सरकार अग्रसर रहेको उनले बताए। उद्योग वाणिज्यको क्षेत्रमा नभई कृषिमा आधारित उद्योग अपरिहार्य भइसकेको उनले बताए। रोजगारीका अवसर सिर्जना गर्ने, प्रविधिको प्रयोग गर्ने, उत्पादकत्व तथा उत्पादन वृद्धि गर्ने विषयमा महासंघले व्यवसायीलाई प्रेरित गर्नुपर्ने उनको भनाइ छ। सरकार उद्यमी व्यवसायीका पक्ष, विपक्ष नलाग्ने उनले बताए। निजी क्षेत्रले राष्ट्रका निम्ति उत्पादन, रोजगारी र कर तिरिरहेको स्मरण गराउँदै उनले राज्यको नजरमा सबै समान भएको बताए। कानुनसम्मत संरक्षण र सुरक्षा दिन कुनै कन्जुस्याइँ नगर्ने उनले बताए। तर, निजी क्षेत्रले कारोबार स्वच्छ र पारदर्शी ढंगले गर्नुपर्ने उनले बताए। स्वदेशी व्यवसायीमा लगानी गर्न हैसियत नभएका कारण सरकारले बाह्य लगानी खोजिरहेको स्पष्ट पारे। हाम्रा उद्यमीलाई त्यस स्तरमा विकास हुन आवश्यक छ, उनले भने, ठुल्ठूला आयोजनामा लगानी गर्न निजी क्षेत्र सक्षम होस्। तर निजी क्षेत्रले पुँजी यहाँ कमाउने र बाहिर लगानी नगर्न उनले सचेत गराए। हामीले विदेशी पुँजी आमन्त्रण गर्न सहुलियत, सुविधा घोषणा गरेका छौं, उनले भने, यहाँका उद्यमीले दुईचार पैसा बढी कमाइन्छ भन्ने उद्देश्यले बाहिर लगानी गर्न हुँदैन। नेपालमै लगानीको अवसर रहेको र अन्यको भन्दा श्रम बजार पनि सस्तो भएकाले बढी मुनाफा हुने उनले बताए। नेपाल उद्योग वाणिज्य महासंघका अध्यक्ष भवानी राणाले कोरोना भाइरसले बेरोजगार बढाएको भन्दै रोजगारी सिर्जना गर्न सरकारले विशेष ध्यान दिनुपर्ने बताइन्। पर्यटन व्यवसाय सामान्य अवस्थामा आउन दुई तीन वर्ष लाग्न सक्ने भएकाले आर्थिक संकट आउन नदिन सचेत हुनुपर्ने उनको भनाइ छ। जलस्रोत, कृषि, पर्यटन र उद्योगमा योजना बनाएर अघि बढ्न उनले सुझाइन्। कोरोनाका कारण सीमित व्यक्तिको उपस्थितिमा बालुवाटारबाट महासंघको वार्षिक कार्यक्रमको भर्चुअल उद्घाटन गरिएको थियो। शुक्रबारको बन्दसत्र पनि भर्चुअल हुने भएको छ। महासंघको नयाँ नेतृत्व चयनका लागि मंसिर १३ गते शनिबार मतदान हुनेछ। मतदानका लागि तीन स्थान तय गरिएको छ। उद्योग वाणिज्यतर्फको मतदाता प्रज्ञा प्रतिष्ठान कमलादी, एसोसियट्सतर्फको मतदान कार्की बैंक्वेट बबरमहल र वस्तुगततर्फको मतदान महासंघको सचिवालय टेकुमा हुनेछ। महासंघको विधानअनुसार वरिष्ठ उपाध्यक्ष शेखर गोल्छा शनिबारबाट अध्यक्ष बन्दैछन्। वरिष्ठ उपाध्यक्षमा चन्द्रप्रसाद ढकाल र किशोर प्रधानबीच प्रतिस्पर्धा हुनेछ। दुवै प्रतिस्पर्धीेले प्यानल नै खडा गरेर निर्वाचनमा होमिएका छन्। वरिष्ठ उपाध्यक्ष, तीन उपाध्यक्षसहित ६४ पदका लागि १ सय २७ जना प्रतिस्पर्धामा छन्। जिल्ला र नगरमा १ सय ६, वस्तुगतमा १ सय १ र एसोसियटमा आठ सय मतदाता छन्।"
सेयर बजारमा सबै प्रमुख रेकर्ड ब्रेक,"काठमाडौं : सेयर बजारमा बिहीबार सबैजसो प्रमुख सूचकले यसअघिका रेकर्ड तोडेका छन्। यसअघि १८८१ अंकको रेकर्ड बनाएको नेप्से सूचक बिहीबार बजार बन्द हुँदासम्म १८९३ अंक नाघेको छ। यसै दिन अन्तरदिवसीय व्यापारमा सूचक १९२६ अंकभन्दा माथि पुग्यो। यस्तै सेयरको कारोबार रकम र संख्यामा पनि नयाँ रेकर्ड बनेको छ। नेप्सेमा बिहीबार ७ अर्ब ६१ करोड ३० लाख ३० हजार रुपैयाँको सेयर किनबेच भयो। यो हालसम्मकै उच्च कारोबार हो। त्यस्तै नेप्सेको बजार पुँजीकरण पनि अहिलेसम्मकै उच्च भएको छ। बिहीबार नेपाली सेयर बजारको आकार २५ खर्ब ३७ अर्ब ४४ करोडभन्दा बढी भयो। सर्वसाधारण लगानीकर्ताको स्वामित्वमा रहेको सेयरको मात्र बजार पुँजीकरण पनि ८ खर्ब ७३ अर्ब ५३ करोड ५२ लाख नाघ्यो। यी दुवै नयाँ कीर्तिमानी आँकडा हुन्। कुल गार्हस्थ उत्पादन (जीडीपी)सँगको अनुपातमा सेयर बजारको आकार दुई तिहाइभन्दा ठूलो भएको छ। केन्द्रीय तथ्यांक विभागले गत वर्षको जीडीपी ३७ खर्ब ६७ अर्ब ४ करोड रहेको उल्लेख गरेको छ। जीडीपीको अनुपातमा सेयरको कुल बजार पँुजीकरण ६७ प्रतिशत र फ्लोट बजार पँुजीकरण २३ प्रतिशत छ। त्यस्तै नेप्सेमा बिहीबार एकै दिन ७० हजार पटक सेयर किनबेच भयो। यति धेरै कारोबार यसअघि कहिल्यै भएको थिएन। यसदिन १ करोड ७१ लाख ८८ हजार कित्ता सेयर किनबेच भयो। योचाहिँ हालसम्मको दोस्रो बढी कारोबार भएको नेप्सेका प्रवक्ता मुराहरि पराजुलीले बताए। लामो समयदेखि रोकिएको वाणिज्य बैंकको सेयर मूल्य बढ्न थालेपछि नेप्सेमा नयाँ कीर्तिमानी कारोबार भएको हो। बिहीबार वाणिज्य बैंक समूहको परिसूचक २७ प्रतिशत बढेको छ।यसअघि ४ मंसिरमा नेप्सेमा ६ अर्ब रुपैयाँभन्दा बढीको सेयर किनबेच भएपछि प्रवक्ता पराजुलीले अनलाइन प्रणालीका कारण सेयर बजारको कारोबार चुलिएको बताएका थिए। पछिल्लो समय कोरोना महामारीले लगानीको वातावरण संकुचित भएपछि सेयर बजारबाट पैसा कमाउने प्रवृत्ति बढेको छ। यसका लागि ठूला लगानीकर्ताले म्युचुअल फन्डमार्फत सेयर बजारमा ठूलो लगानी भिœयाएर बजार उकास्न मद्दत गरेको केही ब्रोकरले बताएका छन्। बजार बढ्छ भनेपछि जुनसुकै तरिकाले बढाउने प्रयास हुन्छ, ती ब्रोकर भन्छन्, अहिले पनि त्यही भएको छ। तर, कतिपय ब्रोकर र विश्लेषकले अब नयाँ लगानीकर्ता बजार प्रवेश गर्नु जोखिमपूर्ण हुने बताएका छन्। बढ्दो बजारमा तल्लो तहबाट नयाँ लगानीकर्ता प्रवेश गर्नु उचित हुने भए पनि अब बजार निकै माथि पुगिसकेको उनीहरू बताउँछन्। अब बजार धेरै माथि जाने सम्भावना कम हुन्छ। त्यसै पनि उतारचढाव आउन सक्छ, सेयर विश्लेषक लोचन कोइराला भन्छन्, अहिलेसम्म केही पैसा कमाइसकेका मान्छेले जोखिम लिन्छन् तर यो स्तरमा पुगेपछि नयाँ मान्छेले बजारमा पैसा खन्याउँदाचाहिँ विचार पुर्याउनुपर्छ।"
कतार रोजगारीमा सिन्डिकेट,"काठमाडौं : कतार रोजगारीमा सिन्डिकेट लाद्न खोजिएको भन्दै वैदेशिक रोजगार व्यवसायीले विरोध जनाएका छन्। केही म्यानपावर मात्रै संलग्न भई सुरक्षागार्ड र प्रहरीमा नेपाली कामदार पठाउने तयारी भएपछि अरू व्यवसायी असन्तुष्ट भएका हुन्। नेपाल वैदेशिक रोजगार व्यवसायी संघले प्रेस विज्ञप्ति जारी गरी सिन्डिकेट स्वीकार्य नहुने चेतावनी दिएको छ। संघका पूर्वअध्यक्ष रोहण गुरुङले कतारको सुरक्षागार्डमा कामदार पठाउन सिन्डिकेट लाद्न खोजिएको बताए। यसमा कतारी राजदूतावासकै संलग्नता रहेको आशंका व्यवसायीले गरेका छन्। संघका महासचिव सुजितकुमार श्रेष्ठले सबै म्यानपावरले काम गर्न पाउनुपर्ने बताए। वैदेशिक रोजगार विभागले भने सीमित म्यानपावरले कतार प्रहरीमा लैजाने भन्दै गैरकानुनी ढंगबाट अन्तर्वार्ता लिन लागेको गोप्य सूचनाका आधारमा सोमबार र मंगलबार तीन म्यानपावरमा छापा मारेको थियो। पूर्वस्वीकृति नलिई अन्तर्वार्ता लिएको विभागको आकस्मिक अनुगमनका क्रममा पाइएको छ। विभागले सोमबार एसओएस म्यानपावर सर्भिस प्रालि धापासी र डीडी ह्युमन रिसोर्स प्रालि गौरीघाट अनि मंगलबार होप इन्टरनेसनल म्यानपावर प्रालि लाजिम्पाटमा छापा मारेको हो। कतारी दूतावासको गाडी पनि म्यानपावर परिसरमै भेटिएको थियो। विभागले तीनवटै म्यानपावरका सञ्चालकलाई आवश्यक कागजातका साथ उपस्थित हुन पत्र काटेको छ। विभागका महानिर्देशक कुमार दाहालले ती म्यानपावरलाई वैदेशिक रोजगारमा पठाउने सम्पूर्ण प्रक्रिया रोक्का गरिएको बताए। अवैध तरिकाले काम गर्न नदिने भन्दै महानिर्देशक दाहालले संलग्न सबै म्यानपावरलाई कारबाहीकै दायरामा ल्याउन रोक्का गरिएको बताए। कतार प्रहरीका लागि भन्दै सुरुमा महिनामा १ लाख रुपैयाँ र ३ महिनापछि महिनाको २ लाख कमाइ हुने भन्दै विभिन्न म्यानपावरमा यस्ता अन्तर्वार्ता चलिरहेको जानकारी पाएपछि आकस्मिक अनुगमनलाई तीव्र पारिएको उनको भनाइ छ। विभागका अधिकृत कुशल बरालले कतार प्रहरीका लागि मागको पूर्वस्वीकृतिबिनै अन्तर्वार्ता लिइरहेको पाइएको जानकारी दिए। मिनिस्टरी अफ इन्टिरियर ह्युमन रिसोर्स डिपार्टमेन्ट कतारमा सुरक्षा गार्डका रूपमा पठाउने भन्दै प्रि अन्तर्वार्ता लिइरहेको पाइएको थियो। हामीले म्यानपावरमा छापा मार्ने क्रममा अन्तर्वार्ताका लागि श्रमिकले भरेका फारमसमेत भेटेका छौं, अधिकृत बरालले भने, कतार प्रहरीका लागि अन्तर्वार्ता लिएको पुष्टि भएको छ। थप छानबिनका लागि आवश्यक कागजातसहित म्यानपावर कम्पनीलाई विभाग उपस्थित हुन पत्र काटिएको उनको भनाइ छ।कतार प्रहरीमा जाँदा सुरुमा मासिक ३ हजार कतारी रियल (करिब १ लाख रुपैयाँ) र काम सुरु गरेको ३ महिनापछि मासिक ६ हजार कतारी रियल तलब पाइने आश्वासन पाएर सयौं श्रमिक म्यानपावर पुगेका थिए। म्यानपावर सञ्चालकले डिमान्डको अन्तर्वार्ता नभई कतार प्रहरीमा जानेहरूका लागि प्रारम्भिक छनोट मात्र भएको दाबी गरेका छन्। डिमान्ड आउने क्रममा रहेको र आएपछि तयारी गर्न सजिलोका लागि बोलाइएको सञ्चालकको दाबी छ। श्रमिकको मागपत्र नेपाली दूतावासबाट प्रमाणीकरण गराएर विभागबाट पूर्वस्वीकृति लिनुपर्ने प्रावधान छ।"
राजनीतिक संवाद आवश्यक : देउवा,"काठमाडौं : कांग्रेस सभापति एवं पूर्वप्रधानमन्त्री शेरबहादुर देउवाले नेपालभारत राजनीतिक तहमा निरन्तर सम्पर्क र छलफलमा जोड दिएका छन्। उच्च राजनीतिक तहमा हुने संवादले दुई मुलुकको सम्बन्धलाई थप मजबुत बनाउन सहयोग पुग्ने देउवाको भनाइ छ। दुई मुलुकबीच उच्च राजनीतिक तहमा छलफल र सम्पर्क विस्तारलाई बढावा दिनुपर्छ, भारतीय विदेशसचिव हर्षवद्र्धन शृंगलासँगको भेटवार्तामा सभापति देउवाले भने, यसले नेपालभारत सम्बन्ध बलियो बनाउँछ। भेटवार्तामा सभापति देउवासँग वरिष्ठ नेता रामचन्द्र पौडेल, पूर्वमहामन्त्री कृष्णप्रसाद सिटौला र उनी प्रधानमन्त्री हुँदाका परराष्ट्र सल्लाहकार डा दिनेश भट्टराई सहभागी थिए। परराष्ट्रविद् भट्टराईका अनुसार उनीहरूबीच नेपालभारत बम्बन्ध बहुआयामिक र व्यापक रहेको उल्लेख गर्दै यसलाई थप मजबुत बनाउँदै अगाडि बढ्नुपर्नेमा छलफल भएको थियो। उनले भेट सौहार्दपूर्ण भएको बताए। कांग्रेस सभापति देउवाले नेपालभारत सम्झौता भएका तर कार्यान्वयनमा नआएका परियोजनाको काम अगाडि बढाउनुपर्नेमा विशेष जोड दिएका थिए। उनले पञ्चेश्वर परियोजनाको नाम लिँदै वर्षौँ अघि सम्झौता भए पनि काम निर्माणमा ढिलाइ भएकोतर्फ भारत सरकारको ध्यानाकर्षण गराएका थिए। सम्झौता भएर पनि काम अगाडि नबढेको परियोजनालाई अब कार्यान्वयनमा लैजाँदा यसले नागरिक तहमा पनि राम्रो सन्देश जान्छ, यसमा ढिलाइ गर्नु हुँदैन, देउवाको भनाइ थियो। कांग्रेस नेताहरूले नेपालको लोकतान्त्रिक आन्दोलन र लोकतन्त्रको संस्थागत विकासमा भारतको नैतिक सहयोग सधैं रहेकामा प्रशंसा गरेका थिए। त्यस्तै, कांग्रेस नेताहरूले नेपालको विकासमा भारतले गर्दै आएको सहयोगको पनि खुलेर प्रशंसा गरेका थिए। सभापति देउवा निवास बूढानीलकण्ठमा करिब ४५ मिनेट भेटवार्ता भएको थियो।"
सीमाबारे नबोली परराष्ट्रमन्त्रीलाई निम्तो दिँदै भारतीय विदेश सचिव दिल्ली फर्किए,"काठमाडौँ : भारतीय विदेश सचिव हर्षवर्धन श्रृंगला नेपालको दुई दिने औपचारिक भ्रमण सम्पन्न गरी शुक्रबार साँझ दिल्ली फर्किएका छन् । भ्रमणको पहिलो दिन भारतीय विदेश सचिव श्रृंगलाले नेपालका समकक्षी भरतराज पौड्याललाई भेट गरे । सोही क्रममा विदेश सचिव श्रृंगलाले नेपालका राष्ट्रपति विद्यादेवी भण्डारी, प्रधानमन्त्री केपी शर्मा ओली तथा परराष्ट्रमन्त्री प्रदीप कुमार ज्ञवालीसँग शिष्टाचार भेटवार्ता गरे । भेटवार्ताहरु सौहार्दपूर्ण र सकरात्मक वातावरणमा सम्पन्न भएको बताइएको छ । काठमाडौँस्थित भारतीय दूतावासले विज्ञप्ति जारी गर्दै श्रृंगलाको नेपाल भ्रमण सफल भएको जनाएको छ । भारतीय विदेश सचिव विमानस्थलदेखि बालुवाटारसम्म (फोटो फिचर) भारतीय विदेशसचिवको नेपाली समकक्षीसँग भेटवार्ता नेपालभारत सम्बन्ध नयाँ उचाइमा पुर्याउन भारतीय पक्षलाई राष्ट्रपतिको आग्रह भारतीय विदेश सचिवले उद्घाटन गरे विद्यालय भवन परराष्ट्र सचिवस्तरीय वार्ता दुई परराष्ट्र सचिवको बैठकमा दुई देशबीचको द्विपक्षीय सम्बन्धका विभिन्न पक्षका बारेमा छलफल एवम् समीक्षा गरेका थिए । उनीहरुले महामारीले निम्त्याएको विषम परिस्थितिको बाबजुद सहकार्यको विविध क्षेत्रमा भएका उल्लेखनीय प्रगतिमा सन्तुष्टि व्यक्त गरे । यस अवधिमा सीमामा व्यापार र वाणिज्यको सहज र निर्बाध गतिविधि तथा विकास परियोजनाहरूको सक्रिय कार्यान्वयन सुनिश्चित गर्न भारत सरकारले खेलेको भूमिकाको नेपाली पक्षले सराहना गरेको दूतावासको विज्ञप्तिमा उल्लेख छ । दुवै परराष्ट्र सचिवले सीमा सम्बन्धी विषयमा छलफल गर्नुका साथै बाँकी खण्डमा सीमा सम्बन्धी कार्यहरु सम्पन्न गर्ने बारे आफ्ना धारणा व्यक्त गरेका थिए । दुवै देशका परराष्ट्र सचिवले उच्चस्तरीय द्विपक्षीय सम्बन्धमा नयाँ गतिलाई कायम राख्न र दुवै देशहरूबीच परम्परागत रूपमा घनिष्ठ, मैत्रीपूर्ण र बहुपक्षीय साझेदारीलाई अझ मजबुत बनाउन सहमति जनाए । राष्ट्रपति विद्यादेवी भण्डारीसँग भेट : राष्ट्रपति विद्यादेवी भण्डारीसँगको शिष्टाचार भेटवार्तामा भारतीय विदेश सचिव श्रृंगलाले भारतका राष्ट्रपतिको सन्देश सुनाएका थिए । उनीहरुले दुई देशबीचको घनिष्ट सम्बन्ध र यसलाई अझ मजबुत बनाउने तरिकाहरु बारे छलफल गरे । प्रधानमन्त्री ओलीसँग भेट : भारतीय विदेश सचिव श्रृंगलाले नेपालका प्रधानमन्त्री केपी शर्मा ओलीसँग पनि बिहीबार साँझ भेट गरे । ओलीसँगको शिष्टाचार भेटका क्रममा श्रृंगलाले भारतीय प्रधानमन्त्री नरेन्द्र मोदीको सन्देश सुनाएका थिए । यसवाहेक श्रृंगलाले समकक्षी भरतराज पौड्यालसँग भएको फलदायी भेटवार्ताबारे प्रधानमन्त्रीलाई जानकारी गराएका थिए । परराष्ट्रमन्त्री प्रदीप ज्ञवालीसँग भेट विदेश सचिव श्रृंगलाले द्विपक्षीय सम्पर्कलाई गति प्रदान गर्न, जनताजनताबीचको सम्बन्धलाई मजबुत बनाउन, सारभूत एवम् रणनैतिक द्विपक्षीय पहल र आपसी हितका विषयहरुको ठोस प्रगतिका लागि दुवै पक्षबीच सहमति आवश्यक रहेको कुरामा जोड दिए । परराष्ट्रमन्त्री प्रदीप ज्ञवालीसँगको भेटका क्रममा दुवै पक्षबीच द्विपक्षीय सम्बन्ध सुदृढीकरण र द्विपक्षीय आदानप्रदान र सहकार्यको दिशालाई अघि बढाउनेबारे दुबैले विचार आदानप्रदान गरेका थिए । श्रृंगलाले कोभिड१९ को चुनौतीलाई सामना गर्न भारतले गरेको उल्लेख्य प्रगतिबारे पनि परराष्ट्रमन्त्रीलाई जानकारी गराए । यस्तै श्रृंगलाले परराष्ट्रमन्त्री ज्ञवालीलाई विदेशमन्त्री डा एस जयशंकरको संयुक्त आयोगको अर्को बैठकमा सहभागी हुन पठाएको निमन्त्रणा पनि सुनाएका थिए । बैठकपछिको छुट्टै समारोहमा भारतीय विदेश सचिव श्रृंगलाले परराष्ट्रमन्त्री ज्ञवालीलाई कोरोना संक्रमित बिरामीको उपचारका लागि २००० थान रेम्डेसिभिर इन्जेक्सन समेत हस्तान्तरण गरे । भारत सरकारले गत अप्रिल महिनादेखि नै कोभिड१९ विरुद्व लड्न आवश्यक औषधी, उपकरण तथा क्षमता विकासमा नेपाललाई सहयोग पुर्याएको छ । अहिलेको सहयोग पनि त्यसकै निरन्तरता भएको दूतावासको विज्ञप्तिमा उल्लेख छ । कोभिड१९ सम्बन्धी हरेक सहयोग पुर्याउने कुरामा नेपाललाई भारतको निरन्तर साथ रहने कुराको आश्वासन पनि श्रृंगलाले दिए । शुक्रबार श्रृंगलाले भ्रमणको अन्तिम दिन गोरखामा भारतीय सहयोगमा निर्माण भएका स्कुलको उद्घाटन समेत श्रृंगलाले गरेका थिए । साथै मनाङमा भारतीय सयोगमै निर्माण भएको बौद्ध गुम्बाको पनि उनले हस्तान्तरण गरे । यससँगै श्रृंगलाको यस भ्रमणले नेपाल भारत सम्बन्धमा सुधार आउने अपेक्षा गरिएको छ । यसअघि भारतीय सेना प्रमुख र रअ प्रमुखको नेपाल भ्रमण लगत्तै विदेश सचिवको भ्रमणलाई दुई देशको कुटनीतिक सम्बन्धमा अर्थपूर्ण रुपमा हेरिएको छ । यद्यपि लामो समयदेखि विवादमै रहेको सीमा विवादबारे भने यस भ्रमणमा ठोस छलफल भएन ।"
शनिबार नेकपा सचिवालय बैठक : प्रधानमन्त्री ओलीले तयार पारे जवाफ,"काठमाडौं : सत्तारुढ नेपाल कम्युनिस्ट पार्टी (नेकपा) को शनिबार बस्ने सचिवालय बैठकका लागि प्रधानमन्त्री एवं अध्यक्ष केपी शर्मा ओलीले आफूमाथि लगाएका आरोपबारे लिखित जवाफ तयार पारेका छन्। प्रधानमन्त्री ओलीले पार्टीका अर्का अध्यक्ष पुष्पकमल दाहाल प्रचण्ड ले सचिवालयको गत कात्तिक २८ गतेको बैठकमा प्रस्तुत प्रस्ताव र आरोपपत्र अस्वीकार गरी आफ्ना भनाइ राख्न लागेका हुन्। पूर्वनिर्धारित सचिवालयको बैठक शनिबार अपराह्न १ बजे प्रधानमन्त्री निवास बालुवाटारमा बस्दैछ। प्रधानमन्त्री ओलीका प्रेस सल्लाहकार सूर्य थापाले आधारभूतरुपमा प्रधानमन्त्री ओलीको जवाफ तयार भएको र त्यसले आरोपबारे स्पष्ट गर्ने बताए। नेकपा केन्द्रीय प्रचार तथा प्रकाशन विभागका उपप्रमुख थापाले भने, राजनीतिक आरोपबारे सामना गर्न प्रधानमन्त्री तयार हुनुहुन्छ। यसअघि यही मङ्सिर ३ गतेको सचिवालय बैठकले अध्यक्ष ओलीले माग गरेअनुसार लिखित जवाफ दिन उनलाई १० दिनको समय दिएको थियो। उक्त बैठकमा प्रधानमन्त्री ओलीले आफूमाथि लगाइएका अभियोगको उचित जवाफ दिने बताएका थिए। कार्यकारी अध्यक्ष पुष्पकमल दाहाल प्रचण्ड ले प्रस्तुत गरेको राजनीतिक प्रतिवेदनलाई ओलीले आरोपपत्रको संज्ञा दिएका छन। पार्टीका दुई अध्यक्षबीच आदानप्रदान भएका पत्रसहित उक्त प्रतिवेदन सार्वजनिक भएपछि प्रधानमन्त्री ओलीले त्यसको जवाफ तयार पारेका हुन्। अघिल्लो बैठकमा प्रधानमन्त्री ओलीले आफूमाथिका आरोप बदर हुनुपर्ने या त्यो सही नठहरिएमा आरोप लगाउनेले त्यसको जिम्मेवारी र जवाफदेहिता लिनुपर्ने तर्क गरेका थिए। पार्टीका अधिकांश स्थायी कमिटी र केन्द्रीय कमिटीका सदस्य पार्टीको अन्तरिम विधान, एकता र सहमतिका पक्षमा रहेको थापाको भनाइ छ। गत सचिवालय बैठकले स्थायी कमिटीको बैठक यही मङ्सिर १८ र केन्द्रीय कमिटीको बैठक मङ्सिर २५ गते बोलाउने निर्णय गरेकाले शीर्ष तहको विवाद सचिवालयमा मिल्न नसकेमा ती निकायका बैठकमा प्रवेश हुनेछन्। गत भदौ २६ गतेको स्थायी कमिटीको बैठकले सहमतिका साथ शीर्ष नेताको कार्यविभाजन गरी सरकार र पार्टीको कामलाई व्यवस्थित र प्रभावकारी बनाउने तथा आगामी चैतको अन्तिम साता पार्टीको एकता महाधिवेशन आयोजना तय गर्ने निर्णय गरेको थियो। पछिल्ला समय मन्त्रिपरिषद्मा हेरफेर, राजदूत नियुक्ति, पार्टीको कर्णाली प्रदेशको विवाद, तराईका केही जिल्लाका कार्यकर्ताबीचको दोहोरो झडप, प्रधानमन्त्री ओलीले भारतीय प्रधानमन्त्री नरेन्द्र मोदीका विशेष दूत भई नेपाल आएका भारतीय गुप्तचर संस्था रअका प्रमुख सामन्तकुमार गोयलसँग गरेको भेटवार्ता आदिबारे विवाद उत्पन्न हुँदै आएको छ। गत स्थायी कमिटीको बैठकमा अध्यक्ष ओली र अध्यक्ष दाहालबीचको सहमतिका आधारमा गठित समस्या समाधान समितिको प्रतिवेदन परिमार्जनसहित प्रस्तुत र पारित भएको थियो। नेता माधवकुमार नेपालले विधि र पद्धतिका लागि आफूले उठाउँदै आएको एक व्यक्ति ः एक पद को प्रस्ताव कार्यदलको प्रतिवेदनमा नपरेकामा असहमति जनाउँदै आएका छन्। स्थायी कमिटीले अध्यक्ष ओली सरकारको काममा केन्द्रित हुने र अध्यक्ष प्रचण्ड पार्टीको काममा केन्द्रित भई कार्यकारी अध्यक्षको भूमिकामा रहने कार्यविभाजनको प्रस्ताव पारित गरेको थियो। सोही बैठकले आगामी चैत २५ देखि ३० गतेसम्म महाधिवेशन हुने तय गरेको थियो। तत्कालीन नेकपा (एमाले) र नेकपा (माओवादी केन्द्र) बीच २०७५ जेठ ३ मा एकता भई निर्मित नेकपाको एकतापछि पहिलो महाधिवेशन हुन लागेकाले नीति, विचार र नेतत्वबारे बहस शुरु भएको हो। स्थायी कमिटीको निर्णय कार्यान्वयनका लागि गत भदौ २९ गते अध्यक्षद्वय ओली र दाहालले अन्तरपार्टी निर्देशन जारी गरी पार्टी एकताको महत्वलाई आत्मसात् गर्ने, पार्टीमा पद्धति र संस्थागत प्रणालीलाई सबल बनाउने, एकताका बाँकी काम सम्पन्न गर्ने, राजनीतिक तथा साङ्गठनिक क्षेत्रमा पुनः कार्यविभाजनलगायत काम गर्ने, चुनावी घोषणापत्रानुसार सरकारका कामलाई प्रभावकारी बनाउने, सहमति तथा संवैधानिक र कानूनी प्रबन्धका आधारमा सङ्घ र प्रदेश मन्त्रिपरिषद्मा पुनःगठन गर्ने आदि विषय उल्लेख गरेका छन्। रासस प्रकाश सिलवाल"
सुध्रिएनन् मध्यपुर थिमि नगरपालिकाका मेयर श्रेष्ठ !,"भक्तपुर : भक्तपुरको मध्यपुर थिमि नगरपालिकाका मेयर मदनसुन्दर श्रेष्ठ र प्रमुख प्रशासकीय अधिकृत उद्धवप्रसाद रिजालबीच विवाद हुनुको मुख्य कारण थियो, नगरपालिकासँग सम्झौताविनै मेयर श्रेष्ठको मौखिक आदेशमा गठन भएका नक्कली उपभोक्ता समिति ले काम गर्नु। जुन समिति गठन गर्न नगरपालिकाका कुनै प्रतिनिधि सहभागी हुँदैनन्। अझ योजनाको अनुगमन समिति नै बन्दैन। नियमानुसार कुनै पनि उपभोक्ता समिति गठन गरेपछि त्यसलाई जाँच र सन्तुलनमा राख्न अनुगमन समिति गठन गर्नुपर्छ। तर मध्यपुर थिमि नपामा मेयर श्रेष्ठको मौखिक आदेशमा उपभोक्ता समिति गठन हुन्छ। जसबारे सम्बन्धित वडा कार्यालयलाई थाहासमेत हुँदैन। नपाको योजना सञ्चालन कार्यविधिअनुसार कुनै योजना छनोट भएपछि त्यसको उपभोक्ता समिति गठन गर्न नपाले सम्बन्धित वडालाई पत्राचार गर्छ। जुन पत्राचारको आधारमा वडा समितिले सम्बन्धित योजनाका सरोकारवाला उपभोक्ताहरुको भेला गरी समिति गठन गरिन्छ। वडाका अध्यक्ष वा सदस्यहरुको उपस्थितिमा भएको भेलाले गठन गरेर पठाएको समितिसँग नपाका प्रमुख प्रशासकीय अधिकृतले आवश्यकताको आधारमा योजना सञ्चालनसम्बन्धी सम्झौता गर्छन्। सम्झौतालगत्तै उपभोक्ता समितिले नपाबाट तोकिएको रकमको पहिलो किस्तावापत पेश्की रकम पाउँछन्। नपाबाट पेश्की रकम पाएपछि उपभोक्ता समितिले काम गर्छ। पहिलो किस्तावापतको रकमको काम भएपछि पुनः अर्को किस्ताको लागि उपभोक्ता समितिले निवेदन दिन्छ। उक्त निवेदनको आधारमा उपभोक्ता समितिले गरेको कामको नपाका प्राविधिकले स्थलगत निरीक्षण र मूल्यांकन गर्छन्। यसपछि प्राविधिकले अर्को किस्ताको लागि सिफारिस गरेमात्रै उपभोक्ता समितिले थप पेश्की वा काम सम्पन्न गरेको भए पूरा भुक्तानी पाउँछ। प्राविधिकले स्थलगत निरीक्षणमा कुनै त्रुटि भेटिए त्यो नसच्याइएसम्म उपभोक्ता समितिले पेश्की वा भुक्तानी पाउँदैन। तर मध्यपुर थिमि नपामा मेयर श्रेष्ठले आफ्नै थिति बसालेका छन्। उनको मौखिक आदेशमा उपभोक्ता समिति गठन हुन्छ। उनले छानेको वा तोकेका व्यक्ति उपभोक्ता समितिको अध्यक्ष हुन्छन्। यहाँसम्म त कुनै समस्या हुँदैन। समस्या तब हुन्छ जब मेयरको मौखिक आदेशमा गठन भएका उपभोक्ता समितिले नपासँग योजना सञ्चालनसम्बन्धी सम्झौता नै नगरी धमाधम काम गर्छ र भक्तानी माग्न नगरपालिका जान्छ। यस्तै उपभोक्ता समितिलाई मेयर श्रेष्ठले भुक्तानी दिन दबाब दिएपछि उनी र प्रमुख प्रशासकीय अधिकृत रिजालबीच विवाद भएको थियो। जुन विवाद उत्कर्षमा पुगेपछि नपामा उत्पन्न गतिरोध अहिलेसम्म अन्त्य भएको छैन। मेयर श्रेष्ठले आफ्नो मौखिक आदशेमा गठन भएर काम गरेका सातवटा योजनाको करिब ७ करोड रुपैयाँ भुक्तानी दिन प्रमुख प्रशासकीय अधिकृत रिजाललाई दबाब दिएका थिए। आफ्नो दबाब नमानेपछि मेयर श्रेष्ठले रिजाललाई मन्त्रालय फिर्ता पठाएको पत्रकार सम्मेलन गरी सार्वजनिक गरे। उनले रिजाललाई नपामा उपस्थित भएर काम गर्न नसकिने अवस्था सिर्जना गरे। नपाको कुनै पनि कागजात तथा निर्णयमा रिजाललाई सहभागी र हस्ताक्षर नगराउन मेयर श्रेष्ठले शाखा अधिकृतहरुको बैठकै गरेर मौखिक आदेश दिए। मेयर श्रेष्ठले अनलाइन नक्सापास प्रणालीबाट प्रमुख प्रशासकीय अधिकृत रिजालको युजर नेम र पासवर्ड नै हटाउन लगाए। जसले गर्दा अहिले नक्सापास प्रक्रिया रोकिँदा नगरवासीले सास्ती भोगेका छन्। रिजाललाई मन्त्रालय फिर्ता पठाएको भनिए पनि मध्यपुर थिमिमा नयाँ प्रमुख प्रशासकीय अधिकृत आउन सकेका छैनन्। कार्तिक ७ गते मेयर श्रेष्ठले रिजाललाई मन्त्रालय फिर्ता पठाएको सार्वजनिक गरेका थिए। तर नपामा मंसिर दोस्रो साता पुग्दा पनि अर्को प्रमुख प्रशासकीय अधिकृत आउन सकेका छैनन्। नपा डेडलकको अवस्था रहँदा पनि मेयर श्रेष्ठले आफ्नो मौखिक आदेशमा उपभोक्ता समिति गठन गर्न छाडेका छैनन्। यस्ता समितिले नपासँग प्रक्रिया पुर्याएर सम्झौता नगरीकनै काम गर्न रोकेको छैन। मेयर श्रेष्ठको मौखिक आदेशको भरमा अहिले पनि दर्जनौं योजना सञ्चालन भइरहेको नपाका प्रवक्ता एवं वडा नं २ का अध्यक्ष राम थापामगरले बताए। उनका अनुसार मेयर श्रेष्ठको मौखिक आदेशमा गठन भएको उपभोक्ता समितिले उनकै वडामा काम गरिरहेको छ। जुन काममा नपाकै डोजर प्रयोग भइरहेको वडा अध्यक्ष थापामगरले जानकारी दिए। उनका अनुसार भक्तपुरसल्लाघारीनिकोसेरापुरानो ठिमी हुँदै काठमाडौंको पेप्सीकोलाजडिबुटी जोड्ने पुरानो बाटोको वडा नं २ सानोठिमीस्थित सडक खण्डको दायाँबायाँ हरियाली प्रवद्र्धन कार्य भइरहेको हो। उक्त कामको लागि स्थानीय शंकर थापामगरको अध्यक्षतामा उपभोक्ता समिति गठन गरिएको छ। सानोठिमीस्थित एसओएस हर्मन माइनर स्कुलदेखि सैनिक व्यारेकसम्मको सडकको दायाँबायाँ हरियाली प्रवद्र्धन तथा जीम पार्क बनाउने योजना मैले नै नपामा पेश गरेको थिएँ, वडा अध्यक्ष थापामगरले भने, तर मलाई नै बाइपास गरेर मेयर श्रेष्ठको मौखिक आदेशमा गठन भएको उपभोक्ता समितिले अहिले काम अघि बढाइरहेको छ। अहिले सडकको दायाँबायाँ माटो कटिङ गर्ने र पुर्ने काम भइरहेको उपभोक्ता समितिका अध्यक्ष थापामगरले सुनाए। उनले नपासँगै कुनै सम्झौता नै नगरी काम गरेको स्वीकार गरे। मेयरले काम अघि बढाउन भन्नु भएको थियो सोहीअनुसार काम गरिरहेका छौं, अध्यक्ष थापामगरले भने, नपासँग सम्झौता हुन बाँकी छ। नपामा प्रमुख प्रशासकीय अधिकृत नआएकाले सम्झौता गर्न पाएको छैन। उनले अहिलेसम्म करिब डेढ लाख रुपैयाँ खर्च भएको र उक्त रकम आफ्नै खल्तीको हालेको सुनाए। उनका अनुसार सडकको दायाँबायाँ हरियाली प्रवद्र्धन, फुटपाथ निर्माण गरी ब्लक छाप्ने र बजेट बाँकी भए जीम पार्क बनाउने योजना रहेको छ। उत्तः योजनाको लागि मेयर श्रेष्ठले करिब ३० लाख रुपैयाँ लाग्ने बताएको उपभोक्ता समिति अध्यक्ष थापामगर बताउँछन्। वडा अध्यक्ष थापामगरले ४० लाख रुपैयाँको लगत इस्टिमेट तयार गरिएको जानकारी दिए। तर आफूलाई जानकारी नै नदिई मेयर श्रेष्ठले आफ्ना मान्छेलाई उपभोक्ता समितिको अध्यक्ष बनाएर अवैधानिक रुपमा काम गराउँदै आएको उनको भनाइ थियो। मेयर श्रेष्ठले पनि नपाको नगरसभामा प्रस्तुत भई छनोट भएको र लगत इस्टिमेट तयार भएका योजनाको उपभोक्ता समिति गठनसँगै काम गर्ने क्रम नरोकिएको स्पष्ट पारे। उनले नपामा गतिरोध भएकाले सम्झौता गर्ने प्रक्रियामात्रै ढिलो भएको जिकिर गरे। काम हुँदै गरे पनि पछि प्रक्रिया पुर्याई नपामा योजना सञ्चालनसम्बन्धी सम्झौता गरिन्छ, मेयर श्रेष्ठले भने। मौखिक आदेशमा गठन भएका उपभोक्ता समितिले काम सकेपछि र गरेपछि सम्झौताविनै नपामा पेश्की तथा भुक्तानी मागेकैले नपामा गतिरोध भएको स्पष्ट हुँदा पनि मेयर श्रेष्ठ नसुध्रिनु दुर्भाग्य भएको नपाका प्रवक्ता थापामगर बताउँछन्। उनले मेयर श्रेष्ठको मनोमानीकै कारण नपा महिनादिनदेखि अनिर्णयको बन्धक बन्दै आएको स्पष्ट पारे। नपाको गतिरोध अन्त्य नहुँदा दसैंअघि नै दिनुपर्ने सामाजिक सुरक्षाभत्ता अहिलेसम्म वितरण हुन सकेको छैन, प्रवक्ता थापामगरले भने, कर्मचारीहरुको तबलभत्ता, जनप्रतिनधिहरुकै बैठकभत्ता वितरण प्रभावित भएको छ। त्यस्तै कोरोना भाइरस संक्रमण नियन्त्रण र व्यवस्थापन गर्न खटिएका नपाको अस्पताल, स्वास्थ्य चौकी र सहरी स्वास्थ्य क्लिनिकका चिकित्सक तथा स्वास्थ्यकर्मी र कर्मचारीहरुले तलबभत्ता पाउन नसकिएको उनको भनाइ छ। अस्पताल तथा स्वास्थ्य चौकीलाई आवश्यक औषधि तथा उपकरण खरिद प्रक्रिया रोकिएको छ, उनले थपे, यस्तो बेला गतिरोध अन्त्य गर्नेतर्फ अघि बढ्नुको सट्टा अझै हिजोकै मानोमानीलाई निरन्तरता दिने ? नपासँग सम्झौताविनै मध्यपुर थिमि२ सानोठिमीमा सम्याइएको सडक छेउ। तस्बिर : अन्नपूर्ण"
सङ्घीय संसद् र प्रदेशसभालाई जीवन्त र जनमुखी बनाउनुपर्छ : सभामुख सापकोटा,"काठमाडौं : प्रतिनिधिसभाका सभामुख अग्निप्रसाद सापकोटाले सङ्घीय संसद् र प्रदेशसभालाई जीवन्त र जनमुखी बनाइनुपर्ने बताएका छन्। सङ्घीय संसद् सचिवालयद्वारा आज आयोजित सङ्घीय संसद् र प्रदेशसभा सञ्चालन अनुभव आदानप्रदान एवं अन्तक्र्रिया कार्यक्रमको उद्घाटनमा उनले विधि विधान निर्माणमा जनताका भावना समेटिए मात्र संसद् सफल हुने धारणा व्यक्त गरे। संविधानले आवश्यक मौलिक हकको व्यवस्था गरेको र लोकतन्त्रका सबै मूल्यमान्यता समेटेको उल्लेख गर्दै सभामुख सापकोटाले त्यसको कार्यान्वयनबाट जनताका अपेक्षा पूरा गर्न सकिने बताए। अर्को फरक प्रसङ्गमा उनले राजनीतिक दलमा लोकतन्त्रको राम्रो अभ्यास र प्रशिक्षण आवश्यकता रहेको औँल्याए। कार्यक्रममा राष्ट्रियसभाका अध्यक्ष गणेशप्रसाद तिमिल्सिनाले सङ्घले कानून नबनाएर प्रदेश र स्थानीय तहले काम गर्न सकेन भन्ने अवस्था नआओस् भनेर सङ्घीय संसद् तयार रहेको बताउँदै त्यसका लागि सरकारलाई पनि आग्रह गरे। उनले संविधानका मौलिक हक र समाजवादोन्मुख राजनीतिक लक्ष्य निरन्तर कार्यान्वयन गर्न सङ्घ, प्रदेश र स्थानीय तह सबैको भूमिका आवश्यक रहेको धारणा व्यक्त गरे। संसद् अधिवेशन छिट्टै आह्वान हुने कानून, न्याय तथा संसदीय मामिलामन्त्री डा शिवमाया तुम्बाहाङ्फेले नियमित अधिवेशनमा प्रवेश गर्ने बेला भइसकेकाले छिट्टै संसद्को नियमित अधिवेशन आह्वान हुने बताउँदै त्यसका लागि पूर्वतयारी गर्न आग्रह गरिन्। संविधानले व्यवस्था गरेको लैङ्गिक समानताको प्रावधान व्यावहारिक कार्यान्वयन भएका बारेमा छलफल हुनुपर्ने बताउँदै उनले कानून निर्माणमा सभामुख र उपभासभामुखको भूमिका महत्वपूर्ण हुने धारणा व्यक्त गरिन्। राष्ट्रियसभाका उपाध्यक्ष शशिकला दाहालले संविधानअनुसार हालसम्म कति कानून निर्माण भए भन्नेबारेमा समीक्षा गर्नुपर्ने बताउँदै भ्रष्टाचार निवारणका लागि संसद् र प्रदेशसभाले पनि आआफ्ना स्थानबाट पहल गर्न जरुरी रहेको धारणा व्यक्त गरिन्। सचिवालयका महासचिव डा भरतराज गौतमले सङ्घीय संसद् र प्रदेशसभाबीच हुने अनुभव आदानप्रदानले संसद् सञ्चालन र व्यवस्थापनमा सहयोग पुग्ने बताए। कार्यक्रममा सङ्घीय संसद्का सभामुख, अध्यक्ष र उपाध्यक्षका साथै प्रदेश नं १ का सभामुख प्रदीपकुमार भण्डारी र उपसभामुख सरस्वती पोखरेल, प्रदेश नं २ का सभामुख सरोजकुमार यादव, वाग्मती प्रदेशका सभामुख सानुकुमार श्रेष्ठ र उपसभामुख राधिका तामाङ, लुम्बिनी प्रदेशका सभामुख पूर्णबहादुर घर्ती र उपसभामुख कृष्णी थारु, कर्णाली प्रदेशका सभामुख राजबहादुर शाही र उपसभामुख पुष्पा घर्ती, सूदुरपश्चिम प्रदेशका सभामुख अर्जुनबहादुर थापा र उपसभामुख निर्मला जोशी तथा सङ्घीय संसद् सचिवालयका उच्च अधिकारी सहभागी थिए।"
फुक्यो संवादको गाँठो,"मोदीको सन्देश : सम्बन्ध सुमधुर बनाऔं, ओलीको प्रत्युत्तर : नेपाल पनि त्यही चाहन्छ काठमाडौं : प्रधानमन्त्री केपी शर्मा ओलीलाई भारतीय समकक्षी नरेन्द्र मोदीले नेपालसँगको सम्बन्ध शीघ्र सुमधुर बनाउन चाहेको सन्देश पठाएका छन्। प्रधानमन्त्री ओलीसँग बिहीबार बालुवाटारमा शिष्टाचार भेट गर्दै भारतीय विदेशसचिव हर्षवद्र्धन शृंगलाले आफ्ना प्रधानमन्त्रीको सन्देश सुनाए, भारतले नेपालसँगको सम्बन्धलाई उच्च महत्त्व दिएको छ। केही समययता चिसिएको सम्बन्ध चाँडोभन्दा चाँडो सुमधुर हुन सकोस् भन्ने म चाहन्छु। त्यसका लागि वार्ता गर्न भारत सदा तयार छ। त्यही सन्देश पुर्याइदिनुहोस् भनेर प्रधानमन्त्री (मोदी) ज्यूले भन्नुभएको छ। विदेशसचिव शृंगलाले दुई देश सरोकारका विविध विषयमा परराष्ट्रमन्त्री प्रदीप ज्ञवालीसँग विस्तृत र सौहार्दपूर्ण कुराकानी भएको प्रधानमन्त्री ओलीलाई जानकारी गराए। समकक्षी मोदीलाई प्रत्युत्तर सन्देश पठाउँदै प्रधानमन्त्री ओलीले आफ्नो पनि दुई देशको ऐतिहासिक सम्बन्ध सकेसम्म छिटो पूर्ववत् सुमधुर बनाउने चाहना रहेको बताए। प्रधानमन्त्रीका परराष्ट्र सल्लाहकार राजन भट्टराईका अनुसार ओलीले पनि संवादकै माध्यमबाट समाधान चाहेको अवगत गराए। भारतसँगको सम्बन्धलाई हामी उच्च प्राथमिकता दिन्छौं। परापूर्वकालदेखिको मैत्रीपूर्ण सम्बन्ध पुन: सुमधुर होस् भन्ने हाम्रो पनि चाहना छ, प्रधानमन्त्री ओलीले सचिव शृंगलासँग भने, सीमालगायत समस्या समाधान संवादका माध्यमबाट मात्र सम्भव छ। हामी जुनसुकै तहको वार्ताका लागि तयार छौँ। हामी दुई देशबीचको आपसी र बहुआयामिक सम्बन्धलाई एक्काइसौं शताब्दीअनुकूल तथा युगसुहाउँदो हिसाबले थप गतिशील र सुमधुर बनाउन चाहन्छौं। सीमालगायत विवादित विषयमा वार्ताका माध्यमबाट शान्तिपूर्ण रूपमा समस्या समाधान गर्नुपर्छ भन्नेमा हामी स्पष्ट छौं, सल्लाहकार भट्टराईका अनुसार सचिव शृंगलासँग प्रधानमन्त्री ओलीको भनाइ थियो, हाम्रा बीचका सीमा विवाद अहिले एकाएक सिर्जना भएका होइनन्। इतिहासले विरासतका रूपमा छाडेका समस्या हुन्। यसलाई थाँती राखेर जाँदा झन् समस्या आउन सक्छ। त्यसैले मिलेर समाधान गरौं। यो सन्देश भारतीय प्रधानमन्त्री मोदीलाई लगिदिन म आग्रह गर्छु। भेटलाई सचिव शृंगलाले उपलब्धिमूलक भनेका छन्। हामीबीच उपलब्धिमूलक र उपयोगी वार्तालाप भएको छ। द्विपक्षीय सहयोगका धेरै विषयमा हामीले कुरा गर्यौं। यसले हाम्रो सहयोगको बहुआयामिक र व्यापक स्वरूपलाई देखाएको छ, प्रधानमन्त्रीसँगको भेटपछि उनले भनेका छन्। एक वर्षपछि औपचारिक वार्ता सीमा विवादका कारण झन्डै एक वर्षदेखि रोकिएको संवाद औपचारिक रूपमा बिहीबार खुला भएको छ। परराष्ट्र सचिवस्तरमा भएको बैठकले लामो समयदेखि नेपालभारतबीच रहेको आशंका अन्त्य गरेको छ। दुुई मुलुकबीच संवादको ढोकासमेत खोलिदिएको छ। भारतले नेपाली भूभाग कालापानी, लिम्पियाधुरा र लिपुलेकसहितको नक्सा सार्वजनिक गरेपछि नेपालले उक्त कदमको विरोध गरेको थियो। लगत्तै नेपालले संविधान संसोधन गरी ती भूभाग समेटेर राष्ट्रिय सहमतिमा नयाँ नक्सा सार्वजनिक गर्यो। त्यसपछि नेपाल र भारतबीच औपचारिक संवाद ठप्प भए। नेपालभारतका विभिन्न औपचारिकअनौपचारिक संयन्त्रको निरन्तरको पहलपछि झण्डै एक वर्षपछि दुुई मुलुकबीच औपचारिक वार्ता सुुरु भएको छ। नेपालका तर्फबाट परराष्ट्रसचिव भरतराज पौडेल र भारतका तर्फबाट विदेशसचिव हर्षवर्धन शृंगलाले बैठकको नेतृत्व गरेका थिए। बैठकमा नेपालभारतबीच देखिएका सीमा विवादबारे विषय उठेन। बैठकबाट बाहिरिँदै भारतीय विदेशसचिव शृंगलाले द्विपक्षीय बैठक फलदायी भएको प्रतिक्रिया दिएका थिए। उनले द्विपक्षीय हितका विषयका धेरै पक्षमा छलफल भएको र त्यसले आउने दिनलाई सहज बनाउने बताए। परराष्ट्रसचिव पौडेलले भारतीय विदेशसचिव शृंगलासँगको अनौपचारिक छलफलमा कालापानी, लिम्पियाधुरा, लिपुलेकलगायत सीमा विवादको समाधान खोज्न दुवै मुलुक अग्रसर हुनुपर्ने प्रस्ताव राखेका थिए। विदेशसचिव शृंगलाले वार्ताका माध्यमबाट सबै खाले विवाद समाधान गर्न भारत तयार रहेको प्रत्युत्तर दिएको स्रोतले बताएको छ। सचिवस्तरीय बैठकपछि विदेशसचिव शृंगलाले राष्ट्रपति विद्यादेवी भण्डारी, प्रधानमन्त्री केपी शर्मा ओलीसँग शिष्टाचार भेट गरे। उनले परराष्ट्रमन्त्री प्रदीप ज्ञवालीसँग पनि भेटवार्ता गरे। त्यस अवसरमा मन्त्री ज्ञवालीले लिम्पियाधुरा क्षेत्रको विवाद समाधान गर्न भारत अग्रसर हुनुपर्ने बताएका थिए। उनले सीमा विवाद र ईपीजी प्रतिवेदनमा गम्भीर ढंगले छलफल गर्न आवश्यक रहेको उल्लेख गरे। परराष्ट्रमन्त्री ज्ञवालीसँगको भेटमा सचिव शृंगलाले भारतको कोरोना भ्याक्सिन आउनासाथ प्राथमिकतासाथ नेपाललाई उपलब्ध गराउने प्रतिबद्धता जनाए। त्यस अवसरमा शृंगलाले कोरोना भाइरस रोकथामका लागि प्रयोग हुने रेम्डिसिभिर र अन्य स्वास्थ्य सामग्री मन्त्री ज्ञवालीलाई हस्तान्तरण गरेका थिए। बैठकपछि परराष्ट्र मन्त्रालयले निकालेको विज्ञप्तिमा भौतिक पूर्वाधार, ऊर्जा, कृषि, संस्कृति, हवाई तथा रेल सञ्जाललगायत द्विपक्षीय हितबारे छलफल भएको उल्लेख छ। बैठकमा भारतीय लगानीमा निर्माण भइरहेका विभिन्न परियोजनाबारे परिचर्चा भएको थियो। बैठकले द्विपक्षीय हितमा सञ्चालन भइरहेका परियोजना सन्तोषजनक रूपमा अघि बढिरहेको ठहर गरेको छ।"
प्रधानमन्त्रीले चाहेको खण्डमा मन्त्रीमण्डल पुनर्गठन हुन्छ : मन्त्री नेम्बाङ,"फिदिम : प्रधानमन्त्री केपीशर्मा ओलीले चाहेको खण्डमा मन्त्रीमण्डल पुनर्गठन हुने भौतिक पूर्वाधार तथा यातायातमन्त्री वसन्त नेम्बाङले बताएका छन्। गृहजिल्ला पाँचथरको फिदिममा आयोजित पत्रकार सम्मेलनमा नेम्बाङले बजारमा आएको हल्लाजस्तो तत्काल मन्त्रीमण्डल पुनर्गठनको तयारी नगरिएको बताएका हुन्। मन्त्रीमण्डल पुनर्गठनको बारेमा चर्चा सुरु भएको छ, नेम्बाङले भने बाहिर चर्चा भएजस्तो पुनर्गठनको तयारी गरिएको छैन। तर, प्रधानमन्त्रीले चाहेको खण्डमा मन्त्रीमण्डल पुनर्गठन हुन्छ। नेम्बाङले सरकार सञ्चालनको सवालमा मन्त्रीमण्डल पुनर्गठन गर्न आवश्यक परे प्रधानमन्त्रीले त्यस्तो कदम चाल्ने संकेत गरेका हुन्। पत्रकारहरुसँग कुरा गर्दै नेम्बाङले सरकार सञ्चालनको विषयमा कसैले पनि बखेडा झिक्नु नहुने बताएका छन्। पार्टी भित्रैबाट सरकार सञ्चालमा असहयोग भएकोप्रति लक्षित गर्दै नेम्बाङले सरकार सञ्चालनमा पार्टीको निर्णय लागु नहुने बताए। पार्टीमा निर्णय गरेर सरकार सञ्चालन गर्ने भन्ने कहिपनि हुँदैन, नेम्बाङले भने विश्वको कुनै पनि ठाँउमा पार्टीको निर्णय सरकार सञ्चालनमा लागु हुँदैन। चैत महिनामा महाधिवेशन सम्पन्न गरेर पार्टी एकिकरणलाई पूर्णता दिँदा नेकपा र देशलाई भलो हुने नेम्बाङको तर्क छ। सरकारको विषयमा टिकाटिप्पणी गर्नुभन्दा पनि महाधिवेशन गर्नतर्फ नेताहरुले लागे नेकपाका लागि हित हुने उनको तर्क छ।"
राजनीतिक संवाद आवश्यक : देउवा,"काठमाडौं : कांग्रेस सभापति एवं पूर्वप्रधानमन्त्री शेरबहादुर देउवाले नेपालभारत राजनीतिक तहमा निरन्तर सम्पर्क र छलफलमा जोड दिएका छन्। उच्च राजनीतिक तहमा हुने संवादले दुई मुलुकको सम्बन्धलाई थप मजबुत बनाउन सहयोग पुग्ने देउवाको भनाइ छ। दुई मुलुकबीच उच्च राजनीतिक तहमा छलफल र सम्पर्क विस्तारलाई बढावा दिनुपर्छ, भारतीय विदेशसचिव हर्षवद्र्धन शृंगलासँगको भेटवार्तामा सभापति देउवाले भने, यसले नेपालभारत सम्बन्ध बलियो बनाउँछ। भेटवार्तामा सभापति देउवासँग वरिष्ठ नेता रामचन्द्र पौडेल, पूर्वमहामन्त्री कृष्णप्रसाद सिटौला र उनी प्रधानमन्त्री हुँदाका परराष्ट्र सल्लाहकार डा दिनेश भट्टराई सहभागी थिए। परराष्ट्रविद् भट्टराईका अनुसार उनीहरूबीच नेपालभारत बम्बन्ध बहुआयामिक र व्यापक रहेको उल्लेख गर्दै यसलाई थप मजबुत बनाउँदै अगाडि बढ्नुपर्नेमा छलफल भएको थियो। उनले भेट सौहार्दपूर्ण भएको बताए। कांग्रेस सभापति देउवाले नेपालभारत सम्झौता भएका तर कार्यान्वयनमा नआएका परियोजनाको काम अगाडि बढाउनुपर्नेमा विशेष जोड दिएका थिए। उनले पञ्चेश्वर परियोजनाको नाम लिँदै वर्षौँ अघि सम्झौता भए पनि काम निर्माणमा ढिलाइ भएकोतर्फ भारत सरकारको ध्यानाकर्षण गराएका थिए। सम्झौता भएर पनि काम अगाडि नबढेको परियोजनालाई अब कार्यान्वयनमा लैजाँदा यसले नागरिक तहमा पनि राम्रो सन्देश जान्छ, यसमा ढिलाइ गर्नु हुँदैन, देउवाको भनाइ थियो। कांग्रेस नेताहरूले नेपालको लोकतान्त्रिक आन्दोलन र लोकतन्त्रको संस्थागत विकासमा भारतको नैतिक सहयोग सधैं रहेकामा प्रशंसा गरेका थिए। त्यस्तै, कांग्रेस नेताहरूले नेपालको विकासमा भारतले गर्दै आएको सहयोगको पनि खुलेर प्रशंसा गरेका थिए। सभापति देउवा निवास बूढानीलकण्ठमा करिब ४५ मिनेट भेटवार्ता भएको थियो। प्रधानमन्त्री ओलीको मोदीलाई सन्देश सीमा समस्या वार्ताबाट समाधान गरौँ भारतीय विदेश सचिवसँग कांग्रेस नेताको भेट : देउवाले भने दुई देशको उच्च राजनीतिक संवाद आवश्यक छ भारतीय विदेशसचिवको नेपाली समकक्षीसँग भेटवार्ता नेपालभारत सम्बन्ध नयाँ उचाइमा पुर्याउन भारतीय पक्षलाई राष्ट्रपतिको आग्रह फुक्यो संवादको गाँठो"
सबै प्रहरीमा कोरोना संक्रमण देखिएपछि प्रहरी चौकी नै आइसोलेसन,"बैतडी : बैतडीमा एक प्रहरी चौकीमा सबै ९ जना प्रहरी र थप एक अर्को एकजना गरी १० जनामा कोरोना पुष्टि भएको छ । शुक्रबार डडेल्धुरा अस्पतालको प्रयोगशालामा गरिएको परीक्षणमा जिल्लाको डिलाशैनी गाउँपालिका ३ स्थित सिमार प्रहरीचौकीमा कार्यरत ९ जना प्रहरीमा कोरोना पुष्टि भएको हो । प्रहरीचौकीमा कार्यरत प्रहरी सहायक निरीक्षकसहित ९ जनामै कोरोना पुष्टि भएको जिल्ला प्रहरी कार्यालयका प्रमुख प्रहरी नायव उपरीक्षक नारायणप्रसाद अधिकारीले जानकारी दिए । प्रहरीचौकीमा कार्यरत सबै प्रहरीमा कोरोना देखिएपछि चौकीलाई नै आइसोलेसनको रुपमा प्रयोग गरिएको उनले बताए । यस्तै कोरोना पुष्टि भएका प्रहरीहरुको स्वास्थ्य अवस्था भने समान्य रहेको छ । यस्तै शुक्रबार नै डिलाशैनी ३ का एक ३० वर्षीय युवकमा पनि कोरोना पुष्टि भएको छ । यो सँगै जिल्लामा संक्रमितको संख्या ५३३ पुगेको छ । सक्रिय संक्रमितको संख्या भने ३८ रहेको स्वास्थ्य कार्यालयका कोभिड १९ सम्पर्क व्यक्ति भुवनप्रसाद जोशीले जानकारी दिए । सक्रिय संक्रमितमध्ये सबैभन्दा बढी दशरथचन्द नगरपालिकामा १८, डिालाशैनी गाउँपालिकामा १०, पुर्चौंडी नगरपालिकामा ४ र सुर्नया, पञ्चेश्वर र दोगडाकेदारमा ११ जना रहेका छन् ।"
"एक दिनको फरकमा दाजुभाइको मृत्यु : दाजुको रिपोर्ट पोजिटिभ, भाइको नेगेटिभ","विराटनगर : मोरङमा एउटै परिवारका दाजुभाइको एक दिनको फरकमा मृत्यु भएको छ। लेटाङ नगरपालिका२ का ७० वर्षीय दाजु गोपाल कोइराला र ६३ वर्षीय भाइ ईश्वरीप्रसाद कोइरालाको मृत्यु २४ घण्टाको फरकमा भएको हो। दुवै जनाको मृत्यु विराटनगरस्थित नोबेल शिक्षण अस्पतालमा ज्यान गयो। कोरोना भाइरसको संक्रमण पुष्टि भएपछि दुवै जनालाई उपचारका लागि अस्पताल भर्ना गरिएको थियो। अस्पतालको आइसोलेसनमा कोरोनाको उपचार हुँदाहुँदै दाजु गोपालको बिहीबार बिहान मृत्यु भयो। पीसीआर परीक्षण रिपोर्ट नेगेभिट आइसकेका भाइ ईश्वरीको शुक्रबार बिहान ११ बजेतिर मृत्यु भएको अस्पतालका प्रबन्धक नारायण दाहालले जानकारी दिए। उनका अनुसार कोरोना पुष्टि भएपछि दाजुलाई मंसिर ९ गते उपचारका लागि अस्पताल भर्ना गरिएको थियो। उनी लेटाङमै किराना पसल सञ्चालन गरेर बसेका थिए। पछिल्लो समय श्वास फेर्न गाह्रो हुने, खोकी लाग्ने र ज्वरो आउने समस्या मृतकमा रहेको दाहालले बताए। गम्भीर अवस्थामा अस्पताल भर्ना गरिएका गोपाललाई भेन्टिलेटरमा राखेर उपचार गरिए पनि बचाउन नसकिएको उनको भनाइ छ। स्वास्थ्यमा समस्या देखिएपछि ईश्वरीलाई मंसिर २ गते बिहान अस्पताल भर्ना गरिएको दाहालले बताए। पीसीआर परीक्षण गर्दा त्यही दिन रिपोर्ट पोजिटिभ आएपछि उपचारका लागि कोभिड वार्डमा सारिएको उनको भनाइ छ। दाहालका अनुसार पुनः दोस्रो पटक पीसीआर गर्दा मंसिर ९ गते रिपोर्ट नेगेटिभ आयो। भाइको रिपोर्ट नेगेटिभ आएकै दिन अवस्था गम्भीर बनेपछि उपचारका लागि दाजुलाई अस्पताल भर्ना गरिएको थियो। रिपोर्ट नेगेटिभ आए पनि भाइको स्वास्थ्य अवस्था गम्भीर थियो, उनले भने, कोरोनामुक्त भएपछि कोभिड वार्डबाट जनरल आईसीयूमा सारेर उपचार जारी राखिएको थियो। श्वासप्रश्वासको समस्या रहेका ईश्वरीमा मधुमेह र फोक्सो सम्बन्धी पुरानै समस्या रहेको जानकारी उनले दिए। कोरोनाका कारण स्वास्थ्य अवस्था गम्भीर बनेर गएपछि प्लाज्मा थेरापी विधिबाट उपचार गर्दै रेम्डीसिभिर नामक औषधि पनि चलाइएको दाहालको भनाइ छ। प्लाज्मा थेरापी विधिबाट उपचार गर्दै रेम्डीसिभिर नामक औषधि पनि दिइएको थियो, उनले भने, तर कोरोना रिपोर्ट नेगेटिभ आएपछि जनलर आईसीयूमा सारेर स्वास्थ्य सम्बन्धी अरु समस्याको उपचार हुँदाहुँदै भाइको पनि मृत्यु भयो। स्वास्थ्य सम्बन्धी पुराना अरु समस्याका कारण कोरोनामुक्त भइसकेका पुरुषको मृत्यु भएको दाहालको भनाइ छ। उनका अनुसार कोरोनामुक्त भइसकेर सामान्य अवस्थामा फर्किएका ईश्वरीलाई शुक्रबार बिहान स्वास्थ्यमा समस्या देखिएको थियो। तत्काल जनरल भेन्टिलेटरमा राखेर उपचार थालिए पनि बचाउन नसकिएको दाहालले बताए। यो घटनाबाट स्वास्थ्य सम्बन्धी विभिन्न खाले पुराना समस्या रहेकाले कोरोना संक्रमण भइसकेपछि रिपोर्ट नेगेटिभ आयो भनेर ढुक्कले बस्नेभन्दा पनि आफ्नो स्वास्थ्यको ख्याल गर्न जरुरी रहेको पुष्टि भएको उनको भनाइ छ। दाजु गोपालको मृत्यु भएको भोलिपल्ट ज्यान गुमाएका भाइ ईश्वरी नेपाली कांग्रेसका महासमिति सदस्य हुन्। उनी कांग्रेस मोरङ क्षेत्र नम्बर १ ख का सभापति थिए। साथै प्रदेशसभा निर्वाचनमा यही क्षेत्रबाट कांग्रेसबाट उम्मेदवार बनेका उनी नेकपाका उपेन्द्र घिमिरेसँग पराजित बनेका थिए। कांग्रेसका नेता एवं उर्लाबारी नगरपालिकाका मेयर खड्ग फागो, पार्टीका जिल्ला सचिव मोदराज घिमिरे लगायतले पार्टीको झण्डा ओढाएर श्रद्धाञ्जली व्यक्त गरेपछि शवको लेटाङकै चिसाङ खोलामा अन्त्येष्टि गरिएको कांग्रेसले जनाएको छ। नेपाली कांग्रेस मोरङका सभापति डिगबहादुर लिम्बूले एकै घरका दाजुभाइको मृत्युले सिंगो पार्टी र परिवार अत्यन्तै दुःखद् खवरको सामना गर्न बाध्य भएको बताए।"
१० लाख घुस लिएको आरोपमा विद्युतका प्रमुखविरुद्ध मुद्दा,"काठमाडौं : नेपाल विद्युत प्राधिकरण, हेटौंडाभरतपुरबर्दघाट २२० केभी प्रसारण लाइन आयोजना हेटौंडाका कार्यालय प्रमुख इन्जिनियर इश्वरीप्रसाद जैसवालविरुद्ध विशेष अदालत काठमाडौंमा मुद्दा दायर गरिएको छ । अख्तियार दुरूपयोग अनुसन्धान आयोगले सेवाग्राहीसँग १० लाख रूपैयाँ घुस लिएको आरोपमा जैसवालविरुद्ध शुक्रबार मुद्दा दायर गरेको हो । अनुसन्धानको क्रममा जैसवालले निर्माणाधिन सो प्रसारण लाइन भित्रपर्ने रुखहरु कटान गरी ढुवानी तथा घाटगद्दी कार्य सम्पन्न गरेको रकम भुक्तानी दिनका लागि सेवाग्राहीसँग उक्त रकम घुस लिएको पाइएपछि उनीविरुद्ध मुद्दा दायर गरिएको आयोगका सहसचिव एवं प्रवक्ता तारानाथ अधिकारीले जानकारी दिए ।"
कर्णाली प्रदेश योजना आयोगको उपाध्यक्षमा सर्वराज खड्का नियुक्त,"सुर्खेत : कर्णाली प्रदेश योजना आयोगको उपाध्यक्षमा सर्वराज खड्का नियुक्त भएका छन्। दैलेख स्थायी घर भएका खड्कालाई प्रदेश सरकारले प्रदेश नीति तथा योजना आयोगको उपाध्यक्षमा नियुक्त गरेको छ। बिहीबार बसेको कर्णाली सरकारको मन्त्रिपरिषद् बैठकले यस्तो निर्णय गरेको हो। यसअघि प्रदेश सरकारले पुण्यप्रसाद रेग्मीलाई योजना आयोगको उपाध्यक्षमा नियुक्त गरेको थियो। तर संघीय सरकारले रेग्मीलाई चितवनस्थित कृषि तथा वन विज्ञान विश्वविद्यालयको उपकुलपतिमा नियुक्त गरेपछि प्रदेश योजना आयोगमा उपाध्यक्ष पद रिक्त थियो। सोही रिक्त रहेको पदमा खड्कालाई नियुक्त गरिएको प्रदेश सरकारका प्रवक्ता समेत रहेकी भूमि व्यवस्था, कृषि तथा सहकारी मन्त्री विमला केसीले शुक्रबार जानकारी दिइन्। यस्तै मन्त्रिपरिषद् बैठकले मुख्यमन्त्री महेन्द्रबहादुर शाहीको समन्वय विज्ञका रुपमा सुर्खेतका झकबहादुर मल्ललाई नियुक्त गर्ने निर्णय गरेको छ। मल्ल नेकपाका केन्द्रिय सदस्य हुन्। बैठकले सल्यानको कुमाख गाउँपालिका र दैलेखको भगवतीमाई गाउँपालिकाको वडा संख्या र सिमाना हेरफेर सम्बन्धमा नेपाल सरकार समक्ष स्वीकृतका लागि पठाउने निर्णय पनि गरेको छ। मन्त्री केसीका अनुसार मन्त्रीपरिषद्को सोही बैठकले समपुरक र विशेष अनुदानतर्फका स्थानीय तहमा सञ्चालित अधुरा आयोजनाहरुका लागि २२ करोड ५७ लाख ८५ हजार बजेट सम्बन्धित स्थानीय तहमा हस्तान्तरण गर्ने, कर्णाली प्रदेश सुरक्षा मापदण्ड र रणनीति २०७७ स्वीकृत गर्ने, शान्ति अध्ययन तथा घाइते अपाङ्ग केन्द्र स्थापनासम्बन्धी विधेयक तर्जुमा गर्न सैद्धान्तिक स्वीकृत प्रदान गर्ने र कर्णाली प्रदेशको पर्यटन गुरुयोजनालाई स्वीकृत गर्ने निर्णय पनि गरेको छ।"
दशरथचन्द नगरपालिकामा शनिबारदेखि लकडाउन,"बैतडी : बैतडीको दशरथचन्द नगरपालिकाभित्र १० दिनका लागि लकडाउन गरिने भएको छ । नगरकार्यपालिकाको शुक्रबार बसेको बैठकले शनिबारदेखि मंसिर २२ गते सम्म नगरपालिका क्षेत्रमा लकडाउन गर्ने निर्णय गरेको हो । नगरपालिकामा क्षेत्रमा १८ जना सक्रिय संक्रमित रहेका र नगर क्षेत्रमा कोरोना संक्रमणको जोखिम बढ्दै गएपछि लकडाउन गर्ने निर्णय भएको दशरथचन्द नगरपालिका १ का वडा अध्यक्ष भुवनराज भट्टले जानकारी दिए । लकडाउनको अवधिमा सबै प्रकारका लामो तथा छोटो दुरीका यातायातका साधन बन्द हुनेछन् भने तरकारी तथा खाद्यान्न पसल बिहान ९ बजेदेखि ११ बजे सम्म मात्रै खोल्न पाइनेछ । यस्तै अतिआवश्यक बाहेक नगरपालिका र वडा कार्यालयका सबै कामकाज बन्द गर्ने निर्णय भएको छ । यसैगरी रुखाखोकी, ज्वरोका बिरामीहरुले नजिकको स्वास्थ्य संस्थामा सम्पर्क राखी स्वाब संकलन गरेर पीसीआर परीक्षण गर्नुपर्ने, नगर क्षेत्रभित्र कुनै पनि प्रकारका सभा, सम्मेलन तथा बैठक गर्न नपाइने निर्णयमा उल्लेख गरिएको छ । यस्तै नगर क्षेत्रभित्रका बैंक तथा बित्तीय संस्थाहरुले हप्तामा तीन दिन आइतबार, मंगलबार र बिहीबार मात्रै सेवा प्रवाह गर्ने, नगर क्षेत्रभित्र रहेका संघीय र प्रदेश सरकार मातहतका कार्यालय बन्द गर्न अनुरोध गर्ने, परीक्षा बाहेक सम्पूर्ण शैक्षिक गतिविधि बन्द गर्ने, बिवाहमा १० जना मात्रै सहभागी हुन दिने लगायतका निर्णय गरेको छ । यस्तै धार्मिक स्थल तथा मन्दिरमा नित्यपूजा बाहेक भीडभाड हुने खालका सबै मेला तथा पर्वमा रोक लगाउने निर्णय समेत भएको छ । लकडाउनको अवधिमा औषधि पसल खोल्न पाइनेछ भने एम्बुलेन्स सञ्चालन गर्न पाइने छ । कसैले अत्यावश्यक आवतजावत गर्नुपरेमा वडा कार्यालयको सिफारसमा मात्रै आवतजावत गर्न दिने निर्णय भएको वडा अध्यक्ष भट्टले जानकारी दिए । नगर क्षेत्रमा कोरोना भाइरसको जोखिम बढ्दै गएको र यसको जोखिम न्यूनीकरणका लागि लकडाउन गर्ने निर्णय भएको नगरपालिकाले जनाएको छ ।"
जाजरकोटको भेरी नगरपालिकाका विद्यालय आइतबारदेखि खुल्दै,जाजरकोट : जाजरकोटको भेरी नगरपालिका भित्रका सामुदायिक तथा संस्थागत विद्यालय आगामी मंसिर १४ गते आइतबारदेखि संचालन हुने भएका छन्। कोभिड१९ महामारीको त्रासका कारण चैत्र देखि बन्द रहेका विद्यालय नौ महिनापछि पहिलो पटक खुल्न थालेका हुन्। भेरी नगरपालिकाको नगर शिक्षा समितिले नगरभित्रका सामुदायिक तथा संस्थागत विद्यालयहरुले मन्त्रीस्तरीय निर्णयबाट स्वीकृत विद्यालय संचालन सम्बन्धी कार्यढाँचा २०७७ को मापदण्ड भित्र रही पाठ्यवस्तु समायोजन ढाँचा २०७७ अनुसार आगामी मंसिर १४ गतेदेखि नियमित पठनपाठन गर्न निर्देशन दिएको छ। लामो समयपछि पठनपाठन सुरु गर्ने निर्णयले अभिभावक र विद्यार्थी उत्साहित भएका छन्। कोरोना महामारीको प्रभाव विस्तारै हट्दै गएको र लामो समयदेखि पठनपाठन नहुँदा शिक्षा क्षेत्र नराम्ररी प्रभावित भएकाले विद्यालय खोल्ने निर्णय गरिएको भेरी नगर शिक्षा शाखा प्रमुख अमृतबहादुर पुनले बताए। कुशेमा दसैंअघि नै विद्यालय संचालनमा आइसकेका छन् भने अन्य पालिकाले पनि तत्काल विद्यालय संचालन गर्ने निर्णय गरिसकेका छन्। कोरोना महामारीको प्रभाव कायमै रहेकाले सचेतता अपनाएर पठनपाठन गर्न विज्ञले सुझाव दिएका छन्।
भारतीय विदेश सचिवले उद्घाटन गरे विद्यालय भवन,"गोरखा : भारत सरकारको सहयोगमा गोरखामा निर्मित तीनवटा विद्यालय भवन भारतका विदेश सचिव हर्षवद्र्धन श्रृङ्गला र राष्ट्रिय पुनर्निर्माण प्राधिकरणका सचिव रामकृष्ण सापकोटाले उद्घाटन गरेका छन्। महालक्ष्मी मावि लक्ष्मीबजार, तारा मावि छेपेटार र रत्नलक्ष्मी मावि डुम्रीडाँडामा नवनिर्मित विद्यालय भवनको शुक्रबार महालक्ष्मी माविमा आयोजित कार्यक्रममा संयुक्त रुपमा उद्घाटन गरेका हुन्। गोरखा नगरपालिका ९ को महालक्ष्मी मावि, सोही नगरपालिका ८ को रत्नलक्ष्मी मावि र वडा नम्बर १० मा पुनर्निर्माण सम्पन्न भएको तारा माविको भवन उद्घाटन भएका हुन् । विद्यालय भवन उद्घाटन गर्दै विदेश सचिव श्रृङ्गलाले वीर गोरखाली भनेर विश्वभर चिनिएको गोरखामा आउन पाउँदा खुशी लागेको नेपाली भाषामा बोल्दै बताएका थिए। साथै नेपाली एकीकरणको सुरुवात गोरखाबाटै भएकाले गोरखामा आउन पाउँदा खुशी लागेको बताएका थिए। साथै उनले २०७२ सालको गोरखा भूकम्पको केन्द्रबिन्दु गोरखा र नुवाकोटमा ५० हजार वटा निजी आवास पुनर्निर्माण भइरहेको बताए। २०७२ सालको भूकम्पबाट क्षतिग्रस्त निजी आवास, विद्यालय सडक, स्वास्थ्य चौकी तथा पुरातात्विक सम्पदा पुनर्निर्माणका लागि भारत सरकारले एक खर्ब रुपैयाँ अनुदान प्रदान गरेको छ। सो रकमले गोरखामा २६ हजार ९१२ वटा र नुवाकोटमा २३ हजार ८८ वटा निजी आवास पुनर्निर्माण भइरहेको छ, उनले भने, नेपाल आवास पुनर्निर्माण परियोजना अन्तर्गत गोरखामा २५ हजार १७ निजी आवास र तीनवटा विद्यालय भवन पुनर्निर्माण भइसकेका छन्। भूकम्प प्रभावित विभिन्न जिल्लामा ७० वटा विद्यालय भवन पुनर्निर्माण भइ रहेका छन्। १४७ वटा स्वास्थ्यचौकी, एउटा लाइब्रेरी र २८ वटा पुरातात्विक सम्पदाको पुनर्निर्माण भइरहेको छ। नेपाल र भारत बीचको सम्बन्ध सँधै सुमधुर भइरहने उनले विश्वास व्यक्त गरेका थिए। सो कार्यक्रममा बोल्दै राष्ट्रिय पुनर्निर्माण प्राधिकरणका सचिव रामकृष्ण सापकोटाले भूकम्पका कारण संकटमा परेका बेला सहयोग गरेकोप्रति भारत सरकारप्रति आभार व्यक्त गरेका थिए। त्यस्तै गोरखा नगरपालिकाका मेयर राजनराज पन्तले गोरखा नगरपालिका र भारतको गोरखपुर निगमबीच भगिनी सम्बन्ध कायम गर्न सहयोग गरिदिन अनुरोध गरेका थिए। वरियता विवादले मन्त्री र सीईओ कार्यक्रममा गएनन् वरियतासम्बन्धी कुरा नमिल्दा गण्डकी प्रदेशका भौतिक पूर्वाधार विकास मन्त्री रामशरण वस्नेत तथा पुनर्निर्माण प्राधिकरणका सीईओ सुशील ज्ञावलीले उद्घाटनमा जाने कार्यक्रम रद्ध गरेका छन्। आशनग्रहण तथा शुभकामना मन्तव्य व्यक्त गर्ने कार्यक्रम तालिकामा वरियता क्रम नमिलेका कारण मन्त्री बस्नेत र सीईओ ज्ञावाली कार्यक्रममा उपस्थित नभएका हुन्। मन्त्री बस्नेत, सीईओ ज्ञावली र भारतीय विदेश सचिव हर्षवद्र्धनले तीनवटा विद्यालय संयुक्त रुपमा उद्घाटन गर्ने पूर्वनिर्धारित कार्यक्रम रहेकामा अन्तिम घडीमा मन्त्री र सीईओले कार्यक्रम रद्ध गरेको महालक्ष्मी माविका व्यवस्थापन समितिका अध्यक्ष शिव केशीले बताए।"
उपल्लो मुस्ताङमा ४ सय घरधुरीलाई अनुदानमा सोलार वितरण,"जोमसोम : दुर्गमको उत्तरी सीमावर्ती उपल्लो मुस्ताङमा गण्डकी प्रदेश सरकारले उज्यालो प्रदेश कार्यक्रम अन्र्तगत सौर्यउर्जा सोलार प्यानल वितरण जडानकार्य अघि बढाएको छ । गण्डकी प्रदेश सरकारको ७५ विशेष अनुदान र स्थानीयको २५ प्रतिशत लगानी रहने गरी उपल्लो मुस्ताङको स्थानीय तहमा सोलार प्यानल वितरण गरेको हो । गण्डकी प्रदेश सरकारले राष्ट्रिय प्रशारण लाइनको पहुँच नपुगेका स्थानमा गत आवमै सौर्यउर्जा सोलार प्यानल वितरणका लागि आवश्यक बजेट बिनियोजन गरेता पनि विश्वव्यापी महामारीको रुपमा फैलिएको कोरोना भाइरसका कारण सिर्जित लकडाउनले प्रभावित बनेको थियो । गण्डकी प्रदेशले सौर्य उर्जा बितरण गर्ने योजनालाई मूर्तरुप दिन चालु आवमा पनि कार्यक्रम समावेश गरेकाले उपल्लो मुस्ताङका घरघरमा सोलार प्यानल वितरण तथा जडान कार्यले पूर्णता पाएको हो । गण्डकी प्रदेश सरकारले मुस्ताङमा राष्ट्रिय प्रशारण लाइन नजोडिएको लोमान्थाङ र लोघेकर दामोदरकुण्ड गाउँपालिकाका विभिन्न वडामा सोलार प्यानल वितरण तथा जडानका लागि श्री रोशनी इन्टिच्युट कम्पनीलाई जिम्मा दिएकाले आफुहरु फिल्डमा आएको कम्पनीका प्राविधिक कमानसिंह गुरुङले जानकारी दिए । कम्पनीको वितरण तथा जडान प्राविधिक टोली यतिबेला हिउँदयामको अत्यधिक चिसो मौसमका बावजुत उपल्लो मुस्ताङको लोमान्थाङ र लोघेकर दामोदरकुण्ड गापाका करिव ४ सय बढी घरधुरीलाई सोलार प्यानल वितरण तथा जडानकार्यमा खटिएको छ ।उपल्लो मुस्ताङमा कम्पनीले अनुदानमा स्थानीयको घरघरमा पुगेर सोलार प्यानल जडान गरेपछि स्थानीयमा खुसीको रौनक छाएको छ । गण्डकी प्रदेशको उज्यालो प्रदेश कार्यक्रम अन्र्तगत उपल्लो मुस्ताङको २ स्थानीय तहका विभिन्न वडाहरुमा ७५ प्रतिशत अनुदान सहुलियतमा सोलार प्यानल वितरण कार्य भइरहेको गण्डकी प्रदेशका सांसद ईन्द्रधारा बिष्टले जानकारी दिए । सांसद बिष्टले उपल्लो मुस्ताङमा राष्ट्रिय प्रशारणको लाइनको पहुँच नभएकाले प्रदेशले सोलार प्यानल वितरण गरेको बताए । उपल्लो मुस्ताङमा राष्ट्रिय प्रशारण लाइन नहुदा स्थानीय अन्धकारमा बस्न बाध्य थिए । उपल्लो मुस्ताङमा बिजुली नहुँदा स्थानीयलाई बत्ती बाल्न ,मोबाइलको ब्याट्री चार्ज गर्न ,टेलिभिजन हेर्न र अनलाइनका समाचार पढ्नबाट बञ्चित रहनु परेको स्थानीयको भनाइ छ । उपल्लो मुस्ताङमा विद्युत पहुँच नपुगेका दुरदराजका गाउँमा प्रदेश सरकारले सोलार प्यानल वितरण तथा जडान गरेपछि स्थानीयमा खुसीयालीको रौनक छाएको हो । गण्डकी प्रदेशले मुस्ताङमा १८ हजार मुल्यको सोलार प्यानल,ब्याट्री,सोलार वायर र ब्लपहरु उपलब्ध गराइ जडान गरेको छ । गण्डकी प्रदेशले चालु आर्थिक वर्ष २०७७०७८को वार्षिक बजेट अनुसार राष्ट्रिय प्रशारणको लाइन नजोडिएका मुस्ताङसहित गोरखा,मनाङ र म्याग्दी जिल्लाका ७ स्थानीय तहमा करिब एघार सय ६० घरधुरीलाई ७५ प्रतिशत अनुदान सहुलियतमा सोलार प्यानल वितरण गर्ने कार्यक्रम रहेको जनाएको छ ।"
"रुकुम पश्चिममा जन्ती बोकेको जिप दुर्घटना: ४ को मृत्यु, १ घाइते","रुकुम : रुकुम पश्चिमको आठबिसकोट नगरपालिका ८ स्थित जन्ती बोकेको जिप दुर्घटना हुँदा एकै गाउँका चार जनाको मृत्यु भएको छ । आठबसिकोट नगरपालिका८ दाजे भन्ने ठाउँमा रा १ ज ५८९ नम्बरको जिप दुर्घटना हुँदा सोही वडाका चार जनाको घटनास्थलमै मृत्यु भएको जिल्ला प्रहरी कार्यालय रुकुम पश्चिमका प्रमुख डिएसपी ठगबहादुर केसीले जानकारी दिए । शुक्रबार साँझ करिब ७ बजे आठबिसकोट नगरपालिका८ दाजेबाट सोही नगरपालिका१० घारीखोला फर्कने क्रममा जिप दुर्घटना भएको उनले बताए । दुर्घटनामा आठबिसकोट८ का ५१ वर्षीय कलिभान नेपाली, ४८ वर्षीय आइते चनारा, ५१ वर्षीय गोरे नेपाली र ६६ वर्षीय सार्के नेपालीको मृत्यु भएको डिएसपी केसीले बताए । दुर्घटनामा सोही ठाउँका ५८ वर्षीय लालबहादुर नेपाली घाइते छन् । उनको अवस्था गम्भीर रहेको डिएसपी केसीले बताए । स्थानीयहरुका अनुसार जिप सडकबाट करिब एक सय मिटर तल खसेको थियो । दुर्घटनापछि जिप चालक सोही नगरपालिका९ का २८ वर्षीय डिल्लीबहादुर नेपाली भने फरार रहेको प्रहरीको भनाइ छ । घटनाका विषयमा अनुसन्धान भइरहेको बताइएको छ ।"
"२४ घन्टामा कोरोनाबाट थप २३ जनाको मृत्यु, १७ सय ३ मा संक्रमण, १२ सय ३६ डिस्चार्ज",काठमाडौं : पछिल्लो २४ घण्टामा १७ सय ३ जनामा कोरोना भाइरस (कोभिड१९) संक्रमण पुष्टि भएको छ। यो सहित संक्रमितको संख्या २ लाख २९ हजार ३४३ पुगेको स्वास्थ्य तथा जनसंख्या मन्त्रालयले जनाएको छ। १७ हजार २३७ जना कोरोनाका सक्रिय संक्रमित छन्। मन्त्रालयका अनुसार १७ हजार २३७ जना आइलोसनमा र ६०१ जना क्वारेन्टाइनमा छन्। पछिल्लो २४ घण्टामा १२ सय ३६ जना कोरोना जितेर डिस्चार्ज भएका छन्। योसँगै कुल डिस्चार्ज हुनेको संख्या २ लाख ९ हजार ४३५ पुगेको छ। शुक्रबार कोरोनाबाट थप २३ जनाको मृत्यु भएको छ। योसहित नेपालमा कोरोनाबाट मृत्यु हुनेको संख्या १४ सय ३५ पुगेको छ।
कार्तिकनृत्यः स्वास्थ्य मापदण्ड पालना गरेर बराह नृत्य मञ्चन (फोटो फिचर),"काठमाडौं : हरेक वर्ष कार्तिक शुक्लपक्ष द्वादशी तिथिमा मनाइँदै आएको कार्तिक नाचअन्तर्गतको बराह नृत्य यसपटक भने स्वास्थ्य मापदण्ड पालना गरेर मञ्चन गरिएको छ। गत वर्ष १२ दिन प्रदर्शन गरिएको कार्तिक नृत्य यस वर्ष भने विश्वव्यापी कोरोना महामारीका कारण सरकारले तोकेको स्वास्थ्य मापदण्ड पालना गरेर मात्र प्रदर्शन गरिएको हो। मुलुकमा अझै महामारी रहिरहेकाले नृत्यमा सहभागी मानिसको स्वास्थ्यमा ख्याल गरेर मास्कसँगै भाइजर अर्थात् फेस शिल्ड, पञ्जा, स्यानिटाइजरका साथै सामाजिक दूरी कायम गर्न लगाएर बराह नृत्य सम्पन्न गरिएको कार्तिक नाच संरक्षण समितिका अध्यक्ष किरण चित्रकारले बताए। यस पटकको कार्तिक नृत्यमा केही मानिस मात्र सहभागी रहँदा नौलो महसुस हुनाका साथै कोरोना सङ्क्रमण नहुने विश्वास लिइरहेको समितिका उपाध्यक्ष प्रतापधर शर्माले बताए। विष्णुपुराणमा आधारित कथानुसार हिरण्याक्ष दैत्यलाई आज मात्रै भगाइने काम गरिन्छ। अन्य वर्षझैँ यस वर्ष पनि कार्तिक नृत्यलाई निरन्तरता दिन ललितपुर महानगरपालिकाका साथै वडा नं १६ ले आआफ्ना तर्फबाट सहयोग गरेका थिए। मुलुकमा कार्तिक नाचको थालनी भएसँगै इतिहासमा कुनै वर्ष पनि रोकिएको नसुनिएको जानकार बताउँछन्। विसं १६९७ पाटनका राजा सिद्धिनरसिंह मल्लले देश र जनताको कल्याणार्थ सो नाच चलाएका थिए। सो नाच विश्वकै सबैभन्दा लामो भएको जिकिर गरिएको छ। कार्तिक नाट्य महोत्सवले जनतालाई एउटै सूत्रमा बाँधेर धार्मिक, नैतिक र सामाजिक ज्ञानसमेत प्रदान गरिरहेको छ। कार्तिक नाच प्रथम पटक पाँच तथा सिद्धिनरसिंहका छोरा राजा श्रीनिवासका पालादेखि बाथःप्याखँ अर्थात् लोकनाटक, सुदामा प्याखँ र सुरदास प्याखँ थपेर १५ दिन सञ्चालन गरिएको पाटनवासी बताउँछन्। यसैगरी श्रीनिवासका छोरा राजा योगनरेन्द्र मल्लले उषाहरण र माधवानल दुई लीला थपेर कात्तिक महिनाभरि २७ दिन सञ्चालन गरेको जनाइएको छ। मुलुकको ऐतिहासिक एवं सांस्कृतिक सम्पदाको उचित संरक्षण र प्रवद्र्धन गर्ने हेतुले विसं २०७० मा दुई दिन थप गरी १० दिन र त्यसपछि अर्को दुई दिन थप गरेर १२ दिन देखाउन थालिएको समितिले जनाएको छ। सिद्धिनरसिंहका नाति योगनरेन्द्रका पालामा कात्तिकभरि सञ्चालन गरिएको सो नाचमा १७ विधाका कथा वा नृत्य प्रदर्शन गरिन्थ्यो। कोरोना महामारी आउनुअघि मुलुककै लामो नाच हेर्न स्वदेशीका साथसाथै विदेशी मुलुकका थुप्रै मानिस पाटन आउँथे। यस वर्ष कोभिड भयले कार्तिक डबली वरपर बस्ने मानिसहरुले समेत घरघरबाट टिभीमार्फत नृत्यको आनन्द लिएको समितिका सचिव विजय तण्डुकारले बताए।"
बर्दिबास बालिका हत्या प्रकरण : अभियुक्त अरुण साहमाथि चार मुद्दा,"बर्दिबास : महोत्तरीको बर्दिबासकी ६ वर्षीया गुलाबसा खातुनको हत्या अभियोगमा पक्राउ परेमा युवकविरुद्ध प्रहरीले किटानी जाहेरी दर्ता गरेको छ। गौशाला५ का २६ बर्षीय अरुण साहमाथि शुक्रबार जाहेर दर्ता गरिएको इलाका प्रहरी कार्यालय बर्दिबासका डीएसपी राजन चापागाईंले जनाए। बालिका हत्या प्रकरण : निषेधाज्ञा अवज्ञा गर्दै स्थानीयको प्रदर्शन जारी बालिका हत्या प्रकरण : निषेधाज्ञा तोड्दै बर्दिबासमा निरन्तर प्रदर्शन, सरकारविरुद्ध चर्को नाराबाजी बर्दिबास बालिका हत्या प्रकरण : सर्वदलीय बैठकले गर्यो चार बुँदे निर्णय बालिका हत्या प्रकरण : पीडित परिवारलाई नगरपालिकाले राहत दिने बालिका हत्या प्रकरण : वार्ता टोलीले गर्यो गृहमन्त्रीसँग छलफल अपहरण, शरीर बन्धक, जबर्जस्तीकरणी र कर्तव्य ज्यानमा आरोपीमाथि मुद्दा दर्ता गरेका छौं, डीएसपी राजन चपागाईंले भने। गाउँबाटै अपहरणमा परेकी बर्दिबास१४ शुभम् बस्तीकी बालिकाको हत्या भएको थियो। त्यही घटनाले तनाब बढ्यो। आइतबार साँझ गाउँबाटै बेपत्ता भएकी अबोद्ध बालिकाको शव ३५ घण्टापछि झाडीमा भेटियो। हत्या गरेर बोरामा गुलाब्सको शव लुकाइएको थियो। बालिका खातुनको हत्याको विरोधमा महोत्तरीको बर्दिबासमा गाउँलेहरु प्रदर्शनमा उत्रिएका थिए। उनको हत्यारालाई कडा कारवाहीको माग गर्दै भएको प्रदर्शनमा प्रहरी अन्धाधुन्द गोली चलाउँदा सञ्जय न्यौपानेको ज्यान गएको थियो।"
आउने भयो दैनिक ३ करोड लिटरको 'बुटवलको मेलम्ची',"बुटवल : बुटवलमा दैनिक तीन करोढ २० लाख लिटर पानी ल्याउने झुम्सा खानेपानी आयोजना निर्माण थालिएको छ । पाल्पाको तिनाउ गाउँपालिकास्थित झुम्सा खोलाबाट यो पानी बुटवल ल्याउन लागिएको छ । यो हिउँदमा पनि निरन्तर बगिरहने खोला हो । विगत केही वर्षदेखि झुम्साबाट पानी ल्याउने योजनामा काम भइरहे पनि त्यसले मूर्त रुप पाएको थिएन । बुटवलको मेलन्चीभन्ने आरोप लागेको यो योजना अव भने द्रुत गतिमा अघि बढ्ने अपेक्षा गरिएको छ । बुटवलमा अहिले खानेपानीको अभाव छ । यहाँबाट प्रारम्भिक चरणमा ३ करोड २० लाख लिटर र आयोजना निर्माण सकिएपछि दैनिक ६ करोड लिटर पानी आउने बुटवल खानेपानी आयोजनाले जनाएको छ । अहिले बुटवलमा दैनिक ३ करोड ४० लाख लिटर पानीको माग रहेको छ । खानेपानी संस्थानसहित विभिन्न उपभोक्ता समितिका खानेपानी योजनाबाट २ करोड ८० लाख लिटर उत्पादन र वितरण भएको छ । ६० लाख लिटर पानी अपुग रहेको बुटवललाई झुम्सा योजनाले पूर्ति गर्ने संस्थानले जनाएको छ । बुटवलमा अहिले तिनाउ नदीबाट पम्प गरिएको र ट्वुवेलको पानी वितरण गर्ने गरिएको छ । तिनाउबाट तानिने पानी वर्खायाममा धमिलो हुदा यहाका नागरिकले सास्ती बेहोर्दै आएका छन् । संस्थानले पाल्पाको झुम्साबाट पानी ल्याएर माग अनुरुप नै वितरण गर्ने योजना बनाएको छ । ६ अर्ब ३५ करोड ३५ लाखको लागतमा आयोजना निर्माण थालिएको हो । नेपाल खानेपानी संस्थानका महाप्रवन्धक भूपेन्द्र प्रसादले झुम्सा खानेपानी आयोजनाले आगामी १५ वर्षसम्मको बुटवलको खानेपानीको माग धान्ने बनाए । संस्थानले निकै महत्वका साथ आयोजनालाई अगाडी बढाएको उनले बताए । झुम्साको पानी बुटवल ल्याउन १० इन्च र २० इन्चको साढे १३ किलोमिटर पाइपलाइन विस्तार गरिनेछ । झुम्सा खोलामा पक्की बाध र पानी थिग्रयाउने तथा पानी जम्मा गर्ने पूर्वाधार निर्माण हुने आयोजनाले जनाएको छ । बुटवलका ८ वटा वडामा ५ लाखदेखि १० लाख लिटरसम्मका ९ वटा ट्यांकी निर्माण गरिनेछ । बाँध निर्माणका लागि ७३ करोड ६४ लाख बजेट बिनियोजन गरिएको छ । पानी प्रशोधन, भण्डारण र वितरणका लागि ५ अर्ब ६१ करोड ७१ लाख रकम बिनियोजन गरिएको छ । यो आयोजना ०७९ जेठ महिनामा सक्ने गरी निर्माण कम्पनीसँग सम्झौता गरिएको छ । झुम्सा खोलामा निर्माण हुने बाँधको बिहिबार अर्थमन्त्री विष्णु पौडेलले शिलान्यास गरेका छन् । सो अवसरमा बोल्दै मन्त्री पौडेलले झुम्सा खानेपानी बुटवलको लागि महत्वपूर्ण आयोजना भएकाले गुणस्तरीय रुपमा समयमै सक्नुपर्ने बताए । 'यसका लागि बजेटको अभाव हुनेछैन, खानेपानी संस्थानले महत्वका साथ यो योजनाको काम गर्नेछ,' उनले भने । खानेपानी तथा सरसफाई मन्त्रालयका सचिव माधव बेल्बासेले मन्त्रालयले झुम्सा खानेपानी आयोजनालाई महत्वका साथ केन्द्रीय कार्यक्रममा राखेको बताए । यो योजनाले तिब्र शहरीकरण भएको बुटवलको खानेपानी मागको पूर्ति गर्ने बताए ।"
बलिका हत्या प्रकरण : शान्त बन्दै बर्दिबास,"बर्दिबास : तीन दिनदेखि तनावग्रस्त बनेको महोत्तरीको बर्दिबासको वातावरण शान्त बनेको छ। मृतक बालिका र गोली लागेर ज्यान गुमाएका दुवै घटनाको सत्यतथ्य पत्ता लगाउन गृह मन्त्रालयले तीन सदस्य छानबिन टोली गठन गरेपछि बर्दिबास शान्त हुँदै गएको हो। बालिका हत्या प्रकरण : तनाव बढेपछि बर्दिबासमा निषेधाज्ञा बालिका हत्या प्रकरण : मृतक संजयलाई सहिद घोषणा गर्न माग बालिका हत्या प्रकरण : निषेधाज्ञा अवज्ञा गर्दै स्थानीयको प्रदर्शन जारी बालिका हत्या प्रकरण : निषेधाज्ञा तोड्दै बर्दिबासमा निरन्तर प्रदर्शन, सरकारविरुद्ध चर्को नाराबाजी बर्दिबास बालिका हत्या प्रकरण : सर्वदलीय बैठकले गर्यो चार बुँदे निर्णय बालिका हत्या प्रकरण : वार्ता टोलीले गर्यो गृहमन्त्रीसँग छलफल ठप्प गरेको बजार खुलेको छ। राजमार्गमा बिहानैदेखि गाडी चलिरहेको छ। गएको सोमबार राति बर्दिबास१४ शुभम् बस्तीका सहिद आलमकी ६ वर्षीया छोरी गुलबसा खातुनको बलात्कार पश्चात हत्या भन्दै प्रदर्शन भएको थियो। त्यही क्रममा प्रहरीको गोली लागेर बर्दिबासमा सञ्जय न्यौपानेको मृत्यु भएको थियो। उनको बिहीबार पशुपति आर्यघाटमा अन्त्येष्टि गरिएको छ। जनकपुरस्थित प्रदेशिक अस्पतालमा पोस्टमार्टम गरिएको बालिकाको शव बुझ्न परिवारजन जनकपुर गएका छन्। बालिकाको हत्या गर्ने विरुद्ध जाहेरी दर्ता गर्ने तयारी भइरहको इलाका प्रहरी कार्यालय बर्दिबासका डीएसपी राजनप्रसाद चापागाईंले बताए। पीडित परिवारले जाहेरी लेखाइरहेका छन्,उनले भने।"
कैदीबन्दी महिलाले कारागारमै जन्माइन् बच्चा !,"दाङ: दाङ तुलसीपुर कारागारमा रहेकी एक बन्दी महिलाले काराकारभित्रै बच्चा जन्माएकी छन् । कर्तव्य ज्यान मुद्दामा पाँच महिनादेखि थुनुवा रहेकी प्युठानको माण्डवी गाउँपालिका वडा नम्बर २ कि निशा घर्ती अधिकारीले बुधवार छोरी जन्माएकी हुन् । २८ वर्षीया अधिकारी विगत पाँच महिनादेखि तुलसीपुर कारागारमा अनुसन्धानका लागि थुनुवा रहेकी छन् । अहिले बच्चा र आमाको स्वास्थ्य अवस्था कुशल रहेको कारागार तुलसीपुरले जनाएको छ । कारागारमा सुत्केरी भएकी अधिकारीलाई तुलसीपुरका टोपबहादुर महतराले आवश्यक सम्पूर्ण सामग्रीहरु सहयोग प्रदान गरेका छन् । बुधवार राप्ती अञ्चल अस्पतालमा सुत्केरी भएकी अधिकारीलाई महतारा दम्पतीले सिरक डसना, नवजात शिशुका लागि आवश्यक पर्ने सम्पूर्ण खाद्य तथा जिन्सी, हर्लिक्स, तेल, घ्यू, फलफूल लगायत सामग्री पनि उपलव्ध गराएका हुन् । महतारा दम्पतीले कारागारमा थुनुवा सुत्केरी महिलालाई खाद्य सामग्री पनि सहयोग गरेका छन् । यस्तै समाजसेवी महतारा दम्पतीले कारागारमा जन्मिएकी शिशुको शैक्षिक खर्च आफैँले व्यहोर्ने प्रतिवद्धता व्यक्त गरेका छन् । परिवारको आर्थिक अवस्था कमजोर र आमा थुनुवा रहेकी जेनिशाको सम्पूर्ण पढाई खर्चको जिम्मा आफैँले लिएको टोपबहादुर महताराले जानकारी दिए । यसैगरी सुत्केरी समयमा गर्नुपर्ने रखेदेख र स्याहार पनि आफ्नै खर्चले गराउने महताराकी श्रीमती गिता महताराले बताइन् । विगत लामो समयदेखि सामाजिक सेवामा क्रियाशिल रहेको भन्दै उनले आगमी दिनहरुमा पनि यसैगरी सहयोग गर्दै जाने जानकारी दिइन् । महतारा दम्पतीले नियमीत रुपमा कारागारमा कैदिवन्दी भएका परिवारहरुलाई विभिन्न सहयोगहरु विगतदेखि गर्दै आएको बताएका छन् ।"
पहिरो प्रभावित ६० परिवारलाई रेडक्रसको आर्थिक सहयोग,"सन्धिखर्क : अर्घाखाँचीको शितगंगा नगरपालिका ११ र १२ का पहिरो प्रभावितहरुलाई नेपाल रेडक्रस सोसाइटीले राहात रकम प्रदान गरेको छ । जमिन भाँसिएर घरबार बिहीन भएका शितगंगा नगरपालिका १२ कोठिया मैदानका ५१ घरपरिवार र ११ ढुंगेशेराका ९ घर परिवारलाइ ३५ घरपरिवारलाई ५ हजार रुपैयाँका दरले राहात प्रदान गरेको हो । शितगंगा नगरपालिकामा गत आश्विन ९ गते जमिन भाँसिएर पहिरो जाँदा ६० घर परिवार विस्थापित भएका छन् । जमिन भाँसिएर पहिरो जाँदा सिंगो क्षेत्र नै जोखिममा परेको छ । झण्डै ३ सय घर पहिरोको जोखिममा रहेका छन् । पहिरो प्रभावित क्षेत्रमा असोज महिनामा पनि रेडक्रस सोसाइटीले त्रिपाल, खाद्यान्न, लत्ता कपडा, भाडाकुडा सहितका एक सेट राहात सामग्रही प्रदान गरेको थियो । वडा नम्बर १२ र ११ मा कार्यक्रम गरेर राहात रकम प्रदान गरेको हो । कार्यक्रममा नेपाल रेडक्रस सोसाइटीका केन्द्रीय सदस्य शम्भु पोख्रेल, शितगंगा नगरपालिका १२ का अध्यक्ष बाबुराम गैरे, नेपाल रेडक्रस सोसाइटीका जिल्ला सभापति कुशल भुसाल, जिल्ला कोषाध्यक्ष तुल्सी पौडेल, ठाकुर अधिकारी, नेपाल पत्रकार महासंघका प्रदेश सदस्य प्रेमनारायण आचार्य, जिल्ला सदस्य बसन्त श्रेष्ठलगायतले मन्तव्य राखेका थिए ।"
भ्रष्टाचार बढेको बढ्यै,"काठमाडौं : ट्रान्सपरेन्सी इन्टरनेसनलको ग्लोबल करप्सन ब्यारोमिटर एसियाले हालै भ्रष्टाचारसम्बन्धी एक प्रतिवेदन सार्वजनिक गरेको छ। ट्रान्सपरेन्सीले एसियाका १७ देशको सर्वेक्षण गरेको थियो। नेपालका ६२ प्रतिशत जनताले सरकारले भ्रष्टाचारविरुद्ध गरेको कामलाई सकारात्मक रूपमा लिएका प्रतिवेदनमा उल्लेख छ। उनीहरूले सरकारले गरेको कामलाई राम्रो भनेका छन् भने ३७ प्रतिशतले मात्रै सरकारले गरेको पहल खराब रहेको बताएका छन्। ६८ प्रतिशतले जनताले भ्रष्टाचारविरुद्ध लड्न सामान्य मानिसले उल्लेख्य काम गर्न सक्ने जनाएका छन्। ३२ प्रतिशतले जनताले भ्रष्टाचारविरुद्ध लड्न नसक्ने बताएका छन्। नेपालमा भ्रष्टाचार नियन्त्रणका स्थापित संस्थाले उल्लेख्य काम गरेको प्रतिवेदनमा उल्लेख छ। ८४ प्रतिशत जनताले भ्रष्टाचार नियन्त्रणमा सम्बन्धित संस्थाले राम्रो काम गरेको बताएका छन्। भ्रष्टाचार नियन्त्रणमा संस्थाले गरेको काममा नेपाल म्यान्मार र बंगलादेशपछिको तेस्रो स्थानमा छ। म्यान्मारका ९४ प्रतिशत जनताले भ्रष्टाचारविरुद्ध काम गर्ने संस्थाले राम्रो काम गरेको विश्वास गरेका छन्। बंगलादेशका ८६ प्रतिशत जनताले भ्रष्टाचार निवारण गर्ने संस्थाको काम राम्रो भएको बताएका छन्। नेपालमा अख्तियार दुरुपयोग अनुसन्धान आयोग, राष्ट्रिय सतर्कता केन्द्र, सम्पत्ति शुद्धीकरण तथा अनुसन्धान विभागलगायतका संस्थाले भ्रष्टाचारविरुद्धमा काम गरिरहेका छन्। थाइल्याल्ड, माल्दिभ्स, श्रीलंका, मंगोलिया र जापानका भ्रष्टाचार नियन्त्रणमा स्थापना भएका संस्थाको काम राम्रो नरहेको उत्तरदाताले बताएका प्रतिवेदनमा उल्लेख छ। नेपालमा ८४ प्रतिशतले सरकारी निकायको भ्रष्टाचार ठूलो समस्या रहेको तर्क राखेका छन्। १२ प्रतिशतले घुस दिएर काम गराउनुपर्ने बताएका छन् भने २९ प्रतिशतले भनसुनमा काम हुने गरेको बताएका छन्। १३ प्रतिशतले चुनावमा घुसको लेनदेन हुने गरेको पनि जनाएका छन्। प्रतिवेदनले विगत १२ महिनाको अवधिमा सबैभन्दा बढी भ्रष्टाचार बढेको मुलुकमा नेपाल रहेको जनाएको छ। ५८ प्रतिशत जनताले पछिल्लो १२ महिनामा भ्रष्टाचार बढेको बताएका छन्। राष्ट्रपतिप्रधानमन्त्री सबैभन्दा बढी भ्रष्ट भएको प्रतिवेदनमा उल्लेख छ। प्रतिवेदनमा ५० प्रतिशतले राष्ट्रपतिप्रधानमन्त्री, ४३४३ प्रतिशतले सरकारी कर्मचारी र संसद्, ४० प्रतिशतले स्थानीय तह, २८ प्रतिशतले प्रहरी, २४ प्रतिशतले न्याय क्षेत्र, २३ प्रतिशतले धार्मिक नेता, २७ प्रतिशतले गैरसरकारी संस्था, ३५ प्रतिशतले व्यापरिक संस्था, १३ प्रतिशतले बंैकर, १८ प्रतिशतले सेना भ्रष्ट रहेको बताएका छन्। ट्रान्सपरेन्सीले एसियाका १७ मुलुकमा भ्रष्टाचारको स्तर तथा सार्वजनिक सेवाको समान पहुँच तथा सरकारप्रतिको विश्वासजस्ता विषयमा जनतामाझ सर्वेक्षण गरी यो प्रतिवेदन तयार पारेको हो। सर्वेक्षणमा बंगलादेश, कम्बोडिया, चीन, भारत, इन्डोनेसिया, जापान, मलेसिया, माल्दिभ्स, मंगोलिया, म्यान्मार, नेपाल, फिलिपिन्स, दक्षिण कोरिया, श्रीलंका, ताइवान, थाइल्यान्ड र भियतनाम सहभागी थिए। प्रतिवेदनका लागि २० जना व्यक्तिसँग मार्च २०१९ देखि सेप्टेम्बर २०२० सम्म सर्वेक्षण गरिएको थियो। कोभिडका कारण अधिकांश अन्तर्वार्ता टेलिफोनबाट गरिएको ट्रान्सपरेन्सी इन्टरनेसनलले जनाएको छ। प्रतिवेदनले समेटेका १७ मुलुकका करिब ७५ प्रतिशत उत्तरदाताले भ्रष्टाचार ठूलो समस्या रहेको उल्लेख गरेका छन्। इन्डोनेसियाका ९२ प्रतिशत, ताइवानका ९१ प्रतिशत, मालदिप्सका ९० प्रतिशत, भारतका ८९ प्रतिशत, थाइल्यान्डका ८८ प्रतिशत, फिलिपिन्सका ८६ प्रतिशत, जापानका ८५ प्रतिशत र नेपालका ८४ प्रतिशतले सरकारी निकायको भ्रष्टाचार ठूलो समस्या रहेको बताएका प्रतिवेदनमा उल्लेख छ। सर्वेक्षणमा बंगलादेश, कम्बोडिया, चीन, भारत, इन्डोनेसिया, जापान, मलेसिया, माल्दिभ्स, मंगोलिया, म्यान्मार, नेपाल, फिलिपिन्स, दक्षिण कोरिया, श्रीलंका, ताइवान, थाइल्यान्ड र भियतनाम सहभागी थिए।"
"गुल्मीमा जीप दुर्घटना : पाँच जनाको मृत्यु, दुई गम्भीर","गुल्मी : गुल्मीमा जीप दुर्घटना हुँदा पाँच जनाको मृत्यु भएको छ भने दुई जना गम्भीर घाइते भएका छन्। इश्मा गाउँपालिका ४ बाट सदरमुकाम तम्घासतर्फ आउँदै गरेको लु १ ज ११६६ नम्बरको जीप हुलको विद्यालय नजिकै दुर्घटना हुँदा पाँच जनाको मृत्यु भएको हो। मृत्यु हुनेमा इश्मा ४ हुलका डम्बर बहादुर हितान, सुन्दरी थापा, शिव बहादुर दर्लामी, धन बहादुर अछामी, बसन्त दर्लामी रहेको प्रहरी नायव निरीक्षक मोहनलाल अधिकारीले जानकारी दिए। दुर्घटनामा घाइते भएका सरस्वती दर्लामी र फर्सु थापाको अवस्था गम्भीर रहेकोले उद्धार गरेर जिल्ला अस्पतालतर्फ पठाएको घटनास्थलबाट स्थानीय रामबहादुर कार्कीले बताए। बिहान ७:२० बजेतिर ब्रेक फेल भएर दुर्घटना भएको हुनसक्ने प्रहरीले आशंका गरेको छ। दुर्घटनामा जीप भिरबाट ४ सय मिटरभन्दा तल खसेको र चालक सकुसल रहेको कार्कीले बताए।"
काठमाडौं महानगरले भन्यो तत्काल विद्यालय खोल्न सकिँदैन,"काठमाडौं : काठमाडौं महानगरपालिकाले कोरोना कहरको अहिलेकै समयमा विद्यालय सञ्चालन गर्न नसकिने जनाएको छ। पहिलेको तुलनामा कोरोना सङ्क्रमण दर कम भएपनि जोखिम कायमै रहेको भन्दै महानगरले तत्काल विद्यालय सञ्चालन गर्न नसकिने र अझै केही समय वैकल्पिक माध्ययमबाट नै पठनपाठन हुने जनाएको हो। गत कात्तिक २० गते बसेको मन्त्रिपरिषद् बैठकले केही कार्यविधि बनाई सञ्चालनको जिम्मा सम्बन्धित स्थानीय तहलाई दिइसकेको छ। विद्यालय सञ्चालन गर्ने भन्दै हालसम्म कुनै पनि विद्यालयले अनुमति नमागेको पनि कामपा शिक्षा विभागका प्रमुख नमराज ढकालले जानकारी दिए। अहिले कक्षा १२ को परीक्षा सञ्चालन भइरहेको छ, परीक्षा सकिए पनि उपपत्यका नगरपालिका फोरमको बैठकले यस विषयमा थप निर्णय गर्छ, प्रमुख ढकालले भने। विश्वभरि फैलिएको कारोनाका कारण गत चैतदेखि देशभरिका विद्यालय बन्द छन्। अहिले उपत्यका बाहिरका केही विद्यालय सञ्चालन भएपनि जोखिम कायम रहेका केही स्थानमा अझै सञ्चालन हुनसकेको छैन। काठमाडौं उपत्यका नगरपालिका फोरमको केही दिनअघि बसेको बैठकले पनि अहिलेकै अवस्थामा विद्यालय खोल्न नसकिने बताएको छ। उपत्यकामा सङ्क्रमण कम भएपछि स्वास्थ्यविज्ञको सल्लाहमा कार्यढाँचा तयार गरी सञ्चालन गरिने कामपाले जनाएको छ। हाल कामपाका ९१ सामुदायिक विद्यालयमा ४२ हजार विद्यार्थी अध्ययनरत छन् भने ५४१ संस्थागत विद्यालयमा दुई लाख २० हजार विद्यार्थी छन्।"
गेस्ट हाउसबाट छजना पक्राउ,विराटनगर : अनैतिक क्रियाकलापमा संलग्न भएको आरोपमा प्रहरीले विराटनगर महानगरपालिका९ मा सञ्चालनमा रहेको सुमित गेस्ट हाउसबाट छजनालाई बिहीबार राती पक्राउ गरेको छ । हिमालय हल अगाडिबाट पक्राउ पर्नेमा गेस्ट हाउसका सञ्चालक सन्तोष पञ्जियारसहित चार पुरुष र दुई महिला छन् । पक्राउ परेका अन्यको नाम खुलाइएको छैन । अनैतिक क्रियाकलाप भइरहेको विशेष सूचनाका आधारमा जिल्ला प्रहरी कार्यालय मोरङबाट प्रहरी निरीक्षकको नेतृत्वमा खटिएको टोलीले उनीहरुलाई राति ९ :४५ बजेतिर नियन्त्रणमा लिएको हो । पक्राउ परेकाहरुलाई जिल्ला प्रहरी कार्यालय हिरासतमा राखिएको छ । उनीहरुविरुद्ध अभद्र व्यवहार मुद्दामा अनुसन्धान अघि बढाउने तयारी प्रहरीले गरेको छ ।
कञ्चनपुरमा एक युवक मृत फेला,"महेन्द्रनगर : कञ्चनपुरको भीमदत्त नगरपालिका ४ स्थित पूर्व पश्चिम राजमार्गको छेउमा टेलिकमको तारले घाँटीमा बेरिएको अवस्थामा एकजना युवक मृत भेटिएका छन् । शुक्रबार बिहान घाँटीमा टेलिकमको तार बेरिएको अवस्थामा अन्दाजी ३० वर्षीय पुरुषको शव फेला परेको हो । 'आज बिहान घाँटीमा टेलिकमको जस्तो देखिने तार बेरिएका एकजना पुरुषको शव फेला परेको छ, जिल्ला प्रहरी कार्यालय कञ्चनपुरका प्रवक्ता अमर बहादुर थापाले भने, 'मृतकको अहिलेसम्म पचिान हुन सकेको छैन हामीले अनुसन्धान गर्दैछौं।' तार घाँटीमा बेरिएको र नटुटेको अवस्थामा रहेकाले उनको हत्या गरिएको हुनसक्ने अनुमान गरिएको छ । प्रहरीले घटनाको थप अनुसन्धानका लागि धनगढीबाट तालिम प्राप्त कुकुर मगाइएको जनाएको छ ।"
"सःमिलमा वन कार्यालयको छापा, मालिक पक्राउ, ४ वन कर्मचारी घाइते (भिडियो)","बर्दिबास : अवैध सालको काठसहित महोत्तरीको गौशाला१२ कान्तिबजार पररियाबाट सःमिल मालिक पक्राउ परेका छन् । एका बिहानै बाँके सवडिभिजन वन कार्यालय लक्ष्मीनीयाँबाट गएको वन गस्ती टोलीले सःमिलमा छापामारी गरेरसःमिलमालिक भागिरथ राउतलाई पक्राउ गरेको हो । उनलाई नियन्त्रण लिने क्रममा चार जना वन कर्मचारी घाइते भएका छन् । तस्कर सःमिल मालिक समर्थकहरुले वन कार्यालयको गाडीमा तोडफोड गरेका छन् । सःमिलमा काठ चिरान गर्दै गर्दा छापा हानेको वन टोलीले राउतलाई २५ क्वीफिट अवैध काठसहित पक्राउ गरिएको डिभिजन वनकार्यालय महोत्तरीका प्रमुख हेमन्त प्रसाद साहले जनाए । उनले छापामारी मार्दा चिरान गरेको ४० थान कडी बरामद गरिएको हो। बाँके सवडिभिजन वनकार्यालय लक्ष्मीनीयाँका सहायक वन अधिकृत राम सुन्दर साहको कमाण्डमा गएको वन गस्ती टोलीले धक्कामुक्की गर्दा चारजना वन कर्मचारी घाइते भएका छान् । घाइते हुनेमा फरेष्टर अशोक चौधरी, वन रक्षक राजशंकर झा, थानेश्वर यादव र वन हेरालु सुशिलकुमार सिंह छन् । उनीहरुको हात खुटामा चोट पटक लागेको छ । सःमिलमालिकले वन कार्यालको बा२ झ २७४९ नम्बरको बोलेले पिकअपमा तोडफोड समेत गरेका छन् । पक्राउ परेका मिलमालिक राउतलाई आवश्यक कारबाहीका लागि वन सुरक्षा शाखा माइस्थानमा राखिएको छ । डिभिजन वनकार्यालय महोत्तरीकाअनुसार कोरोना भाइरसको महामारीको मौका छोपेर गएको ९ महिनामा २ दर्जन काठ तस्करलाई पक्राउ गरिएको छ । कयौं सःमिलमा छापा मारेर ५ सय क्वीफिट काठ बरामद गरिएको छ ।"
बलात्कार लुकाउन सुनको प्रलोभन,"बैतडी : एक तोला सुनको प्रलोभनमा सामसुम पार्न खोजेको बलात्कार घटना झन्डै ६ महिनामा सार्वजनिक भएको छ। आरोपितले तमसुक गरेअनुसार सुन नदिएपछि पीडित पक्षले प्रहरीमा किटानी जाहेरी दिएको छ। सिगास गाउँपालिका३ की एक १८ वर्षीया किशोरीलाई जेठमा स्थानीय दीपकसिंह धामीले बलात्कार गरेको पाइएको प्रहरीले जनाएको छ। ती किशोरी साँझको समयमा बलात्कृत भएको घटनालाई असार १४ गते गाउँमै तमसुक बनाएर मिलाएको पाइएको जिल्ला प्रहरी प्रमुख प्रहरी नायब उपरीक्षक नारायणप्रसाद अधिकारीले बताए। पीडित पक्षसँगको प्रारिम्भक कुराकानीपछि किशोरीमाथि बलात्कार भएको देखिएको छ, अधिकारीले भने, उनीहरूलाई सुन दिने प्रलोभनमा घटना लुकाएको पाइएको छ। हामीले यो घटनामा सूक्ष्म रूपले अनुसन्धान अगाडि बढाएका छौं। पीडित पक्षलाई कात्तिक मसान्तभित्र सुन दिने सर्त राख्दै तमसुक बनाएको देखिन्छ। तर, त्यसबमोजिम सुन दिनुको सट्टा पीडकले धम्क्याउन थालेपछि बलात्कार घटना प्रहरीमा पुगेको हो। यो घटनामा संलग्न सबैलाई कानुनी कठघरामा ल्याइने प्रहरी नायब उपरीक्षक अधिकारीले बताए। यो घटनामा संलग्न सबैको पहिचान गरी कानुनअनुसार कारबाही हुन्छ, उनले भने, यसमा प्रहरीले अनुसन्धान अघि बढाइसकेको छ। उनका अनुसार पीडित पक्षले जेठमा किशोरीमाथि बलात्कार भएको भन्दै ४ जनाको नाममा किटानी जाहेरी दर्ता गराएको छ। पीडित पक्षले चार जनाको नाममा जबर्जस्ती करणी मुद्दामा जाहेरी दर्ता गराएको छ, उनले भने, सो मुद्दामा हामीले अनुसन्धान सुरु गरिसकेका छौं। बलात्कार गर्ने र यो मुद्दालाई ओझेल पार्नेका नाममा जाहेरी आएको छ। अनुसन्धानमा असर पर्ने भन्दै प्रहरीले कसका नाममा किटानी जाहेरी परेको छ भनेर खुलाएको छैन। यससँगै बैतडीमा कोरोना महामारीका बेला बालिका तथा किशोरी बलात्कारमा परेका ४ घटना प्रहरीमा दर्ता भएका छन्। सरकारले बलात्कारका घटनामा मिलापत्र गराउने व्यक्ति पनि कानुनी रूपमा सजायको भागीदार हुने गरी अध्यादेशमार्फत कानुन संशोधन गर्दै छ। त्यस्ता व्यक्तिलाई कैद सजाय र जरिवाना सजायको व्यवस्था गरिएको छ।"
हत्या आरोपी वडा अध्यक्ष धरौटीमा छुटे,"विराटनगर : छिमेकी हत्याको आरोप लागेपछि डेढ वर्षदेखि फरार रहेका विराटनगर महानगरपालिका१४ का वडा अध्यक्ष वलदेव यादवलाई जिल्ला अदालत मोरङले धरौटीमा छाड्न आदेश दिएको छ। कर्तव्य ज्यान मुद्दामा न्यायाधीश तेजबहादुर खड्काको इजलासले बिहीबार उनलाई तीन लाख रुपैयाँ धरौटीमा छाड्न आदेश दिएको हो। अदालतका स्रेस्तेदार राजकुमार दाहालका अनुसार आदेशपछि साँझ धरौटी रकम बुझाएर वडा अध्यक्ष यादव छुटेका छन्। पछि ठहरे बमोजिम हुने गरी निज प्रतिवादीलाई हाल तीन लाख रुपैयाँ धरौटी लिएर तारेखमा छाडिदिनू, अदालतको आदेशमा भनिएको छ। हत्या आरोप लागेपछि फरार रहेका उनी सुटुक्कअदालत हाजिर भएकै दिन धरौटीमा छुटेका हुन्। विराटनगर१४ कै ५५ वर्षीय समानन्द यादवको हत्या गरेको आरोप उनीमाथि थियो। आफूविरुद्ध हत्या आरोपमा किटानी जाहेरी परेपछि उनी फरार बनेका थिए। समानन्द वडा अध्यक्ष वलदेवका छिमेकी हुन्। घटना अनुसार समानन्दले आफ्ना जेठा छोराको बिहे स्थानीय एक युवतीसँग गर्ने बचन दिएका थिए। तर छोराले बिहे अस्वीकार गरेपछि सुरु भएको विवाद हत्याको घटनामा परिणत भयो। छोराले बिहे अस्वीकार गरेपछि वडा अध्यक्ष यादवकै घरमा समानन्दलाई बोलाएर २०७६ साल जेठ ३२ गते पञ्चेती बसेको थियो। बिहे गर्न छोराले नमानेको बताएपछि समानन्दमाथि पञ्चेतीमा भेला भएकाहरुले कुटपिट भएको प्रहरीले जनाएको छ। कुटपिटबाट गम्भीर घाइते भएका उनको झन्डै एक महिनापछि २०७६ असार २६ गते मृत्यु भयो। वडा अध्यक्ष बलदेवसहित अन्य दुई वडा अध्यक्ष र केटी पक्षका आफन्तले समानन्दमाथि कुटपिट गरेको आरोप परिवारको छ। समानन्दको मृत्युपछि परिवारले वडा अध्यक्ष बलदेव यादव, मोरङको जहदा गाउँपालिका१ का वडा अध्यक्ष प्रदीप यादव, विराटनगर१८ का वडा अध्यक्ष सञ्जय साह, वडा अध्यक्ष वलदेवका छोरा रविन, भतिज दीपेश, छिमेकी विन्देश्वर यादव, सम्भुप्रसाद यादव, भोलु यादव, विरेश यादव, दिनेशप्रसाद यादवसहित १० जना विरुद्ध किटानी जाहेरी दिएको थियो। किटानी जाहेरी परेपछि प्रहरीले तीन जना वडा अध्यक्षसहित १० जनालाई प्रतिवादी बनाएर कर्तव्य ज्यान मुद्दा चलाएको थियो। हत्याको आरोप लागेका विराटनगर१८ का वडा अध्यक्ष सञ्जय साह र जहदा१ का वडा अध्यक्ष प्रदीप यादवलाई भने जिल्ला अदालतले पूर्पक्षका लागि थुनामा राख्न आदेश दिएको थियो। घटनापछि उनीहरु पनि फरार थिए। सञ्जय गत जेठ १४ गते र प्रदीप २०७६ माघ २४ गते अदालत उपस्थित भएका थिए। तर उच्च अदालत विराटनगरले जिल्ला अदालतको आदेश बदर गर्दै प्रदीपलाई यसअघिनै धरौटीमा छाड्न आदेश दिइसकेको छ। सञ्जयको हकमा भने उच्चले पनि जिल्लाकै आदेश सदर गरिदिएको छ। घटनामा संलग्न भनिएका एक जना वडा अध्यक्ष छुटेको र एक जना थुनामै रहे पनि जिल्ला अदालतले पञ्चेती राखिएकै घरका धनी वडा अध्यक्ष वलदेवलाई भने पूर्पक्षका लागि धरौटीमा छाड्न आदेश दिएको हो। अदालतमा हाजिर भएकै दिन धरौटीमा छुटेपछि अविरजात्रा गर्दै उनलाई घर लगिएको छ। समर्थक, परिवारका सदस्य र आफन्तले उनलाई अविरजात्रा गरेर घर पुर्याएका हुन्।"
विदेश सचिव सहभागी हुने कार्यक्रममा मन्त्री र सिइओ नआउने,"गोरखा : भारतीय विदेश सचिव हर्षवद्र्धन श्रृङ्गला सहभागी हुने गोरखाको कार्यक्रममा गण्डकी प्रदेशका भौतिक पूर्वाधार विकास मन्त्री रामशरण बस्नेत र पुनर्निर्माण प्राधिकरणका सिइओ सुशील ज्ञावली सहभागी नहुने भएका छन् । कार्यक्रम तालिकामा वारियताक्रम नमिलेका कारण मन्त्री तथा सिइओले कार्यक्रम रद्ध गरेकाका हुन् । पुनर्निर्माण सम्पन्न भएका तीनवटा विद्यालय विदेश सचिव हर्षबद्र्धन, मन्त्री बस्नेत र सिइओ ज्ञावलीसंयुक्त रुपमा उद्घाटन तथा हस्तान्तरण हुने कार्यक्रम यसअघि तय भएको थियो । 'उहाँहरु आउने कार्यक्रम थियो तर मन्त्रीज्यू र सिइओले व्यस्तताका कारण नआउने कुरा भयो, 'उद्घाटन हुने महालक्ष्मी माविका व्यवस्थापन समितिका अध्यक्ष शिव केशीले भने, 'खै किन कार्यक्रम रद्ध गर्नुभयो, भित्रि कुरा त थाहा भएन तर नआउने निश्चित हो ।' सिइओ ज्ञावलीले बुधबार कार्यक्रममा आउन नसक्ने बारे जानकारी गराएको र मन्त्री बस्नेत नआउनेबारे बिहीबार खबर आएको केशीले भने । कार्यक्रममा आसन ग्रहण तथा मन्तव्य राख्नमा वरियताक्रम नमिलेका कारण व्यस्तता देखाएर मन्त्री र सिइओले कार्यक्रम रद्ध गरेको स्रोत बताउँछ । कार्यक्रम तालिका बुधबार सार्वजनिक भएको थियो । शुभकामना मन्तव्य राख्नका लागि सिइओ ज्ञावली, मन्त्री बस्नेत र त्यसपछि सचिव हर्षवद्र्धनको नाम कार्यतालिकामा उल्लेख थियो । तर मन्त्री रामशरण बस्नेतले कार्यव्यस्तताका कारण कार्यक्रममा सहभागी हुन नपाएको बताए । 'आफ्नो गृहजिल्लामा विदेशी पाहुनलाई स्वागत गर्न पाउनु खुशीको कुरा थियो, तर मन्त्रालयको आन्तरिक कामले निस्कन सकिएन, 'मन्त्री बस्नेतले भने, 'अन्य चर्चा चलेको विषयका कारण नआएको होइन, म त्यस्तो चाहने मान्छे पनि होइन । मन्त्री बस्नेत र सिइओ ज्ञावली नआउने भएपछि विद्यालयमा राख्न तयार गरिएको ताम्रपत्र पनि हतार हतार परिवर्तन गरिएको छ । परिवर्तित ताम्रमत्रमा मन्त्री र सिइओको नाम हटाएर विदेश सचिव हर्षवद्र्धन र पुनर्निर्माण प्राधिकरणका सचिव रामकृष्ण सापकोटाको नाम उल्लेख गरिएको अध्यक्ष केशीले जानकारी दिए । विदेश सचिव हर्षवद्र्धन र प्राधिकरणका सचिव सापकोटाले गोरखा नगरपालिका ९ को महालक्ष्मी मावि, सोही नगरपालिका ८ को रत्नलक्ष्मी मावि र वडा नं १० मा पुनर्निर्माण सम्पन्न भएको तारा माविको भवन उद्घाटन गर्ने कार्यक्रम रहेको भारत सरकारबाट सहयोग प्राप्त नेपाल आवास पुनर्निर्माण परियोजनाका गोरखा जिल्ला संयोजक राम सापकोटाले जानकारी दिए।"
कोरोना संक्रमित सुत्केरीको विराटनगरमा मृत्यु,"विराटनगर : कोरोना भाइरस संक्रमित एक सुत्केरी महिलाको विराटनगरको नोबेल शिक्षण अस्पतालमा उपचारका क्रममा बिहीबार राति मृत्यु भएको छ। मोरङको रतुवामाई नगरपालिका१० की २५ वर्षीया सुत्केरी महिलाको राति ११ बजेतिर मृत्यु भएको अस्पतालका प्रबन्धक नारायण दाहालले जानकारी दिए। उनका अनुसार मृतक १७ दिनकी सुत्केरी हुन्। चिकित्सकलाई उद्दृत गर्दै दाहालले दिएको जानकारी अनुसार उपचारका क्रममा मृगौलामा खराबी पाइएको र मृतकमा निमोनियाको पुरानै समस्या थियो। कोरोना संक्रमणका कारण अवस्था चिन्ताजनक बनेपछि सुत्केरीलाई मंसिर १० गते बुधबार नोबेल शिक्षण अस्पताल भर्ना गरिएको थियो। अस्पतालमा भर्ना गर्दा श्वासप्रश्वासको समस्या थियो भने बिरामी बोल्न नसक्ने अवस्थामा रहेको दाहालले बताए। कोरोना संक्रमित सुत्केरी महिलालाई गम्भीर अवस्थामा भर्ना गरिएको थियो, उनले भने, तत्काल आइसोलेसनमा भर्ना गरेर भेन्टिलेटरमा राख्दै उपचार थालेर बचाउने प्रयास गरिए पनि सम्भव भएन। बचाउने प्रयास असफल हुँदा उपचारका लागि भर्ना गरेको भोलिपल्टै सुत्केरीको ज्यान गएको जानकारी दाहालले दिए। सुत्केरीमा अलि अगाडि नै कोरोना पुष्टि भएको रहेछ, उनले भने, तत्काल उपचारका लागि अस्पताल भर्ना गर्नुपर्नेमा घरमै लगेर होम आइसोलेसनमा राखेको पाइयो। अवस्था अन्तिम बनिसकेपछि मात्रै अस्पताल भर्ना गरिएको दाहालको भनाइ छ। निमोनियाको असर र मृगौलामा समस्यासँगै कोरोना संक्रमण पनि थपिएपछि सुत्केरी अवस्थाकी महिलालाई जीवितै घर फर्काउन नसकिएको उनले बताए। मृतककी दिदीले दिएको जानकारी अनुसार प्रसूति व्यथाले च्यापेपछि महिलालाई झापाको दमकस्थित आम्दा अस्पताल भर्ना गरिएको थियो। आम्दामै कात्तिक २५ गते शल्यक्रियामार्फत प्रसूति गराइएकी बहिनीले छोरी जन्माएको उनको भनाइ छ। दिदीका अनुसार छोरीलाई जन्म दिएपछि अस्पतालबाट डिस्चार्ज पाएर सुत्केरी अवस्थाकी बहिनीलाई घरमा लगिएको थियो। त्यसको चार दिन बित्न नपाउँदै श्वासप्रश्वासमा समस्या देखिएपछि उपचारका लागि मोरङको बूढीगंगा गाउँपालिकास्थित विराट शिक्षण अस्पतालमा भर्ना गरिएको उनको भनाइ छ। विराटको आईसीयूमा भर्ना गरेर कात्तिक ३० गते पीसीआर परीक्षण गराउँदा पहिलो रिपोर्ट नेगेटिभ आएको थियो। तर चिकित्सकले उक्त रिपोर्टलाई विश्वास गरेनन्। सबै लक्षण कोरोनासँग मिल्दोजुल्दो रहेको भन्दै चिकित्सकले पहिलो रिपोर्ट प्राप्त भएको १२ घण्टा पनि बित्न नपाउँदै दोस्रो पटक पीसीआर परीक्षण गर्न लगाएका थिए। दोस्रो रिपोर्ट भने पोजिटिभ आएको मृतककी दिदीले बताइन्। त्यसपछि पाँच दिनसम्म आईसीयूमा उपचार गराएपछि स्वास्थ्य अवस्थामा केही सुधार भएको जानकारी उनले दिइन्। स्वास्थ्य अवस्थामा सुधार भएपछि र भर्खरै जन्मिकी नानीलाई पनि आमाको आवश्यकता पर्न थालेपछि पारिवारिक सल्लाहमै बहिनीलाई घर लिएर गएको उनको भनाइ छ। स्वास्थ्यमा सुधार हुँदै गएका कारण चिकित्सकसँग सल्लाह गर्दै घरमा होम आइसोलेसनमा राख्ने गरी लगिएको हो। अस्पतालबाट आफै हिँडेर बहिनी गाडीसम्म पुगेकी थिइन्, उनले भनिन्, घरमा पुगेर पनि यताउता हिँडडुल गर्थिन्। तर त्यसको केही दिनपछि क्रमस स्वास्थ्य अवस्था बिग्रदै गयो। सुरुमा श्वासप्रश्वासको समस्या देखिएकी बहिनीको बोली नै बन्द भएपछि उपचारका लागि नोबेलमा बुधबार भर्ना गरिएको दिदीको भनाइ छ। अस्पताल भर्ना गरेपछि उपचार गर्नेभन्दै आइसोलेसनमा भर्ना गरिएकी बहिनी जीवित रहिनन् भन्ने खबर हामीले पाएका छौं, रुँदै उनले भनिन्, उपचारमा पनि केही लापरबाही भए जस्तो छ। नोबेलले भने कोरोना परीक्षण रिपोर्ट आफूहरुलाई उपलब्ध नगराएको उनले बताइन्। उपचारकै क्रममा मृगौलामा पनि खराबी देखियो भनेर अस्पतालले हामीलाई भन्यो, उनले भनिन्, तर उपचारमा लापरबाही गरेर सुत्केरीको मृत्यु भएपछि अस्पतालले विभिन्न बहाना मात्रै बनाएको जस्तो हामीलाई लागेको छ। बिहीबार राति नै बिरामीको मृत्यु भए पनि परिवारका सदस्य र आफन्तलाई शुक्रबार बिहान मात्रै जानकारी दिनुले पनि उपचारमा कमजोरी भयो भनेर शंका गर्ने धेरै ठाउँ रहेको उनले बताइन्।"
मेरो छोरालाई गोली हान्ने अधिकार कसले दियो ?,"बर्दिबास : प्रहरीको गोलीले ६४ वर्षीय वृद्ध अम्बिका न्यौपानेको छोरा, सञ्जय न्यौपाने खोस्यो । पतीको मृत्युले गंगा न्यौपानेको सिउँदो पुच्छियो । उनका तीन सन्तान टुहुरो भए । अन्याय विरुद्ध बोल्ने महोत्तरीको बर्दिबास१ का ४२ वर्षीय सञ्जय न्यौपाने अब रहेनन् । उनको मृत्युले गाउँ शोकमा डुबेको छ । गाउँलेहरुले प्रहरी विरुद्ध तीनसम्म राजमार्ग बन्द गराएर प्रदर्शन गरे । बालिका गुलाब्सा खातुनको हत्याको विरोधमा महोत्तरीको बर्दिबासमा सञ्जय प्रदर्शनमा उत्रिएका थिए । प्रहरीले प्रहार गरेको गोली लागेर उनको ज्यान गयो । 'प्रहरीले संजयलाई तोकेरै पछाडिबाट तीघ्रामा गोली हान्यो,'सञ्जयकी आमा अम्बिकाले भनिन्, 'पुलिसलाई गोली हान्ने आदेश कसले दियो, कुन प्रहरीले चलायो ।दुवैलाई कारबाही हुनैपर्छ ।' छोरोको मृत्युले अम्बिका मर्माहत भएकी छन् । परिवार गहिरो शोकमा डुबेको छ । सञ्जय घरमै किराना पसल संचालन गर्दै आएका थिए । महोत्तरीको बर्दिबास१४ शुभम् बस्तीकी बालिका गुलाब्सा खातुनको हत्या भएको थियो । त्यही घटनाले तनाब बढ्यो । गाउँबाटै अपहरणमा परेकी बालिको शव ३५ घण्टापछि झाडीमा भेटियो। हत्या गरेर बोरामा गुलाब्सको शव लुकाइएको थियो । उनको बलात्कारपछि हत्या भएको भन्दै सडकमा प्रदर्शन सुरु भयो । बालिका गत आइतबार बेपत्ता भएकी थिइन् । सोमबार मध्यरातमा उनको शव फेला परेको थियो । बालिकाको हत्या आरोपमा महोत्तरीको गौशाला५ का २६ वर्षीय अरुण साहलाई प्रहरी पक्रेको छ । बलिका हत्या प्रकरण गृहमन्त्रालले तीन सदस्य छानविन समिति गठन गरेको छ । 'गृहमन्त्रालयले तीन सदस्य छानविन टोली गठन गरेको छ, ' शिक्षा, विज्ञान तथा प्रविधिमन्त्री गिरिराजमणी पोखरेले भने, 'पीडित पक्षले उठाएको माग सम्बोधन गर्न गृहमन्त्री सहमत हुनुभएको छ ।' मृत्क सञ्जय न्यौपाने(बाँयाबाट पहिलो) को परिवार । मन्त्री पोखरेलकै निर्वाचन क्षेत्रमा घटना भएको हो । मन्त्री पोखरेलले वार्ताका लागि गृहमन्त्री र वार्ता टोलीलाई भेटाउने पहल गरेका थिए। गृहमन्त्रीको त्यो वार्तामा राष्ट्रिय सभाकी उपाध्यक्ष शशीकला दाहाल पनि त्यहाँ उपस्थित थिइन् । 'प्रहरीको गोली लागेर मृत्यु भएका सञ्जय न्यौपानेलाई सहिद घोषण गर्ने प्रक्रियामा लैजाने मन्त्रीज्यूले हामीलाई आश्वासन दिनुभयो, 'वार्ता टोलीका सदस्य तथा बर्दिबास नगरपालिका १ वडा अध्यक्ष चुडामणी पोखरेलले भने,' बिहीबार साँझ मृतक सञ्जयको पशुपति आर्यघाटमा दाहसंस्कार गरिएको छ ।' यता परिवारजनले बालिकाको शव बुझेका छैन ।उनको शव प्रादेशिक अस्पताल जनकपुरमा छ । प्रहरीको गोली लागेर ज्यान गुमाएका सञ्जयका परिवारलाई क्षतिपूर्तिको व्यवस्था, घाइतेको निःशुल्क उपचार गर्ने गृहमन्त्रीले वार्ता टोलीलाई जानकारी गराए । बालिका हत्यारा हदैसम्मको कारबाही गर्ने समेत प्रतिबद्धता जनाएको वार्ता टोलीका सदस्य हीरा गौतमले भने जनाए । बालिका हत्या आरोपी अरुण साहले गत बैशाखमा आफ्नै साथीको हत्या गरेका थिए । पछि उनलाई अदालतले धरौटी राखेर तारिखमा रिहा भएका थिए। फेरि उनैले आइतबार बालिकाको अपहरणपछि हत्या गरेको प्रहरीसमक्ष बयान दिएका छन्। गोली चलाएर प्रहरीले दमन गरेको भन्दै आन्दोलनकारीले तेस्रो दिन बिहीबार पनि दिनभरी टायर बालेर राजमार्ग ठप्प पारे । बजार बन्द रह्यो । साँझ ५ बजे प्रहरीले लाठी चार्ज गरेर सात घण्टापछि राजमार्ग खुलाएका थिए । बर्दिबास नगरपालिकाले मृतक बालिका गुलाब्सा र गोली लागेर ज्यान गुमाएका सञ्जयका परिवारलाई जनही २ लाख ५० हजारका दरले राहत उपलब्ध गराउने निर्णय गरेको छ ।बर्दिबास नगरपालिकाले पत्रकार सम्मेलन गरेर गोली लागेर मृत्यु भएका परिवारका एक सञ्जयको परिवारका एकजना सदस्यलाई क्षमताको आधारमा रोजगारी समेत उपलब्ध गराउने बर्दिबास नगरपालिका मेयर बिदुर कुमार कार्कीले जनाए । 'मृतक बुद्धिराज(सञ्जय) न्यौपानेलाई सहिद घोषणा तथा दुवै परिवारलाई राहत क्षतिपूर्ति एवं घाइतेको निःशुल्क उपचारका लागि सरकारसँग जोडदार माग गर्दछु, बर्दिबास नगरपालिका मेयर विदुर कुमार कार्की जारी गरेको प्रेस विज्ञप्तीमा भनिएको छ, 'घटनामा दोषी उपर कानुनी कारबाही गर्न स्थानीय सरकार, जनप्रतिनिधि, राजनैतिक दल, नागरिक समाज सबै क्रियाशिल एवंम प्रतिबद्ध छ । 'आवेगद्वारा होइन्, विवेक र धैर्यताद्वारा वास्तविकतामा पुग्न र आनावश्यक टिप्पणी, लान्छाना र आरोपबाट माथि उठी तथ्यमा आधारित भइ आफ्ना विषयहरु सबैले व्यक्त गर्नुपर्छ, 'प्रेस विज्ञप्तिमा मेयर कार्कीले भनेका छन्, 'विषम परिस्थिमा संयम अपनाई दोषी उपर कानुनी कारबाही गरी पीडितलाई न्याय उपलब्ध गराउने कार्यमा सहयोग गरिदिन सबैमा अपिल गर्दुछु ।' घटनामा घाइते भएका श्याम कार्की र अफताब आलमको शीघ्र स्वास्थ्य लाभको कामना गरिएको छ ।प्रदेश २ को प्रदेश सभा अन्र्तगतको महिला बालबालिका तथा समाजिक न्याय समितिका सभापति जैनुल राइनले घटनाको सत्यतथ्य बुझ्न घटना स्थल, पीडित परिवारलाई भेटेका छन् ।"
भक्तपुरमा एकैदिन दुई जना कोरोना संक्रमितको मृत्यु,भक्तपुर : भक्तपुरमा एकैदिन दुईजनाको कोरोना भाइरस संक्रमितको मृत्यु भएको छ। बिहीबार एक महिला र एक पुरुष गरी थप दुईजनाको मृत्यु भएको स्वास्थ्य कार्यालय भक्तपुरले जनाएको छ। यससँगै भक्तपुर कोरोना भाइरसको कारण मर्नेको संख्या एकसय ५ पुगेको छ। जसमा ६८ पुरुष र ३७ महिला रहेका छन्। यहाँको कोरोना भाइरस संक्रमणको कारण भएको मृत्युदर कूल संक्रमितको १३ प्रतिशत रहेको छ। देशभरको मृत्युदरको तुलनामा भक्तपुरको मृत्युदर दोब्बरभन्दा बढी छ। देशभर कोरोना संक्रमणको कारण भएको मृत्युदर ०६ प्रतिशतमात्रै रहेको हो। विश्वको मृत्युदरभन्दा भक्तपुरको मृत्युदर भने ११ प्रतिशतले कम हो। विश्वको कोरोना भाइरस संक्रमणको कारण भएको मृत्युदर २४ प्रतिशत रहेको छ। स्वास्थ्य कार्यालयका प्रमुख कृष्ण मिजारले भक्तपुरका ४ नगरपालिकामध्ये सबैभन्दा बढी भक्तपुर नगरपालिकामा ४१ संक्रमितको मृत्यु भएको छ। यहाँका २६ पुरुष र १५ महिला संक्रमितको मृत्यु भएको छ। त्यस्तै मध्यपुर थिमि नगरपालिकाका २२ पुरुष र १३ महिला गरी ३५ जना संक्रमितको मृत्यु भएको छ। सूर्यविनायक नगरपालिकाका १३ पुरुष र ९ महिला गरी २२ संक्रमितले ज्यान गुमाएका छन्। भक्तपुरका चार नगरपालिकामध्ये सबैभन्दा कम चाँगुनारायण नगरपालिकामा ५ पुरुष र एक महिला गरी ६ जना संक्रमितको मात्रै मृत्यु भएको छ। सक्रिय संक्रमित ९ सय ५५ जना भक्तपुरमा कोरोना भाइरसका संक्रमित ८ हजार ९ सय ७६ जना पुगेका छन्। बिहीबार ६१ जना नयाँ थपिएका थिए। यससँगै यहाँ कोरोना भाइरस संक्रमितको संख्या ७ हजार ९ सय ७६ पुगेको हो। बुधबार भने ९८ जना नयाँ संक्रमित थपिएका थिए। बिहीबारसम्म भक्तपुरमा सक्रिय संक्रमितको संख्या ९ सय ५५ जना रहेका छन्। जसमा ५ सय ४७ पुरुष र ४ सय ८ महिला रहेको स्वास्थ्य कार्यालयका प्रमुख कृष्ण मिजारले जानकारी दिए। उनका अनुसार यहाँका सक्रिय संक्रमितमध्ये ९१५ प्रतिशत अर्थात ८ सय ७४ जना होम आइसोलेसनमा रहेका छन्। यहाँका ४५ पुरुष र ३६ महिला गरी ८१ जना सक्रिय संक्रमितमात्रै अस्पताल तथा नगरपालिकाका आइसोलेसन केन्द्रमा रहेका छन्। भक्तपुरका ८६७१ प्रतिशत संक्रमित निको भएर डिस्चार्ज भएका छन्। ३ हजार ८ सय ९७ पुरुष र ३ हजार १९ महिला गरी ६ हजार ९ सय १६ जना संक्रमित संक्रमण जितेर डिस्चार्ज भएको स्वास्थ्य कार्यालयले जनाएको छ।
किशोरी बलात्कार प्रकरण : दुईजना पक्राउ,बैतडी : बैतडीमा सुनको प्रलोभनमा बलात्कार घटना सामसुम पार्न खोज्ने दुईजनालाई प्रहरीले पक्राउ गरेको छ। पीडित पक्षले दिएको किटानी जाहेरीका आधारमा सिगास गाउँपालिका ३ का मनोजसिंह धामी र अमर धामीलाई नियन्त्रण लिएर अनुसन्धान शुरु भएको जिल्ला प्रहरी कार्यालयका प्रमुख प्रहरी नायव उपरीक्षक नारायणप्रसाद अधिकारीले जानकारी दिए। उनले भने किटानी जाहेरी दिए लगत्तै हामीले बिहीबार राती नै दुई जनालाई नियन्त्रणमा लिएर अनुसन्धान शुरु गरिसकेका छौं। बलात्कारको घटनामा संलग्न भनिएका दीपकसिंह धामी भारतमा रहेका बुझिएको छ भने अर्का एकजनाको खोजी कार्य भईरहेको प्रहरीले जनाएको छ। सिगास गाउँपालिकाकी १८ वर्षीया किशोरीमाथि गत जेठमा बलात्कार भएको घटना झण्डै ६ महिनापछि बाहिर आएको हो। गत जेठमै किशोरीमाथि बलात्कार भएपनि त्यो बेला पीडित पक्षलाई एकतोला सुन दिने भन्दै त्यो घटना गाउँमै मिलाएको र पछि पीडितलाई सुन नदिएपछि घटना बाहिर आएको हो। १८ वर्षीया किशोरीमाथि साँझको समयमा बलात्कार भएको र त्यो घटनालाई गत असार १४ गते गाउँमै तमसुक बनाएर मिलाएको पाइएको जिल्ला प्रहरी कार्यालयका प्रमुख प्रहरी नायव उपरीक्षक नारायणप्रसाद अधिकारीले जानकारी दिए। कार्तिक मसान्तमा पीडित पक्षलाई एकतोला सुन दिने शर्त राख्दै तमसुक बनाइएको थियो। कार्तिक मसान्तमा सुन दिनुको सट्टा पीडिकले पीडित पक्षलाई धम्क्याउन थालेपछि बलात्कारको घटना बाहिर आएको हो। यो घटनामा संलग्न सबैलाई कानुनी कठघरामा ल्याइने प्रहरी नायव उपरीक्षक अधिकारीले बताए। पीडित किशोरीसहित उनका आफन्तलाई अहिले जिल्ला अस्पातलको एकद्वार संकट व्यवस्थापन केन्द्रमा राखिएको प्रहरीले जनाएको छ। बलात्कार लुकाउन सुनको प्रलोभन
