शीर्षक,विवरण
सप्तरीका तीन मृतकमध्ये एकको रिपोर्ट पोजिटिभ,राजविराज : सप्तरीको रुपनी गाउँपालिका५ धुरगाउँका ४५ वर्षीय मृतकको कोरोना रिपोर्ट पोजिटिभ आएको छ। राजविराजस्थित गजेन्द्रनारायण सिंह अस्पतालको प्रयोगशालामा गरिएको परीक्षणमा मृतकको रिपोर्ट बुधबार राति पोजिटिभ आएको अस्पतालले जनाएको छ। मलेसियाबाट एक महिना अघि आएर घरमा बसेका उनको मङ्गलबार राति मृत्यु भएपछि बुधबार दिउँसो स्वाब संकलनलगत्तै गरिएको परीक्षणमा रिपोर्ट पोजिटिभ आएको डाक्टर रणजीतकुमार झाले जानकारी दिए। स्वासप्रस्वासमा समस्या आएपछि राजविराजस्थित गजेन्द्रनारायण सिंह अस्पतालमा भर्ना भएका उनको उपचार हुन नसकेपछि उपचारका लागि धरान लाने क्रममा बाटोमै मृत्यु भएको थियो। एक महिनादेखि घरमा बसिरहेका पुरुषको मृत्यु भएपछि शोकमा डुबेको गाउँ अहिले रिपोर्ट पोजिटिभ आएपछि त्रासमा छ। योसँगै कोरोनाबाट मृत्यु हुनेको सङ्ख्या सप्तरीमा दुई पुगेको छ। यसअघि चार महिनापछि भारतको दिल्ली र दरभंगा बसेर घर आएका राजविराज नगरपालिका६ का ७३ वर्षीय व्यापारीको मृत्यु भएको थियो। कोरोनाको लक्षण रहेको भन्दै स्वास्थ्य कार्यालय सप्तरीले तत्काल दाहसंस्कारमा रोक लगाउँदै छिन्नमस्ता अस्पतालमा मंगलबार राति मृत्यु भएका डाक्नेश्वरी नगरपालिका९ पत्थरगाढाका ७१ वर्षीय मंगल खंग र राजगढ गाउँपालिका६ कुरनवा टोलका ८५ वर्षीय बच्चालाल सुतिहारको बुधबार स्वाब संकलन गरेको थियो । कोरोनासँग मिल्दोजुल्दो लक्षण देखिएका तीनजनाको मृत्यु खंग र सुतिहारको रिपोर्ट भने नेगेटिभ आएको छ। उनीहरु दुबै जना लामो समयदेखि घरमै बिरामी अवस्थामा थिए।
सिभिल मलका सबै पसलको सामान ग्यापु डटकममा पाइने; घरमै नि:शुल्क डेलिभरी,"काठमाडौँ : लकडाउनको विषम परिस्थितिमा सेवा सुरु गरी आक्रामक ब्यापारमा उत्रेको नेपाली ईकमर्स कम्पनी ग्यापु मार्केटप्लेस (ग्यापु डटकम)ले अब काठमाडौँको सिभिल मलका सबै पसलका सामान ग्राहकहरुलाई घरमै निस्शुल्क डेलिभरी गर्ने गरी सम्झौता भएको छ। यो सम्झौता सँगै ग्यापु दुई बर्षसम्म सिभिल मलको एक मात्र अनलाइन साझेदार रहने छ। सम्झौता अनुसार सिभिल मल ग्यापु डटकमको वेसाइटमा भेन्डरको रुपमा समेटिएको छ। सिभिल मलका १ सय ५० वटा पसलमा चार लाख भन्दा बढी सामान उपलब्ध छन्। ग्राहकले ग्यापुको वेबसाईट () वा मोबाइल एप प्रयोग गरि आवश्यक सामान अर्डर गर्न सक्नेछन्। ग्यापुको सेल्स सपोर्ट टिमको छुट्टै अफिस नै सिभिल मलमा राखिने छ, जसले समयमै सामान डेलिभरी, फिर्ता र साटफेरका लागि ग्राहकलाई सहज बनाउने छ। यसका लागी सिभिल मलले ग्यापुलाई कार्यलयको लागि ठाउँ उपलब्ध गराएको छ। अनलाइनमा अर्डर आउनासाथ भौगोलिक दुरि हेरि केहि घन्टा देखी चौबीस घण्टा भित्र डेलिभरी गरिने ग्यापु डटकमका निर्देशक एवम् सिइओ ज्ञानेन्द्र खड्काले बताए। काठमाडौ उपत्यकासँगै काभ्रेपलान्चोकको बनेपासम्म डेलिभरी गरिने खड्काले जानकारी दिए। ग्राहकले डेलिभरी पूर्व ईसेवाबाट पैसा तिरी क्यासब्याक समेत लिन सक्नेछन्। ग्राहकले कुनै पनि राष्ट्रिय वा अन्तर्राष्ट्रिय बैंक कार्डहरू, आईएमई पे, फोने पे, कनेक्ट आइपिएस, प्रभु पे मार्फत बिल तिर्न सक्छन् भने डेलिभरिको समयमा नगद समेत दिन सक्नेछन्। ग्यापु डटकमका तर्फबाट संस्थापक एवम् सिइओ ज्ञानेन्द्र खड्का र सिभिल मलका तर्फबाट सिनियर मार्केटिङ म्यानेजर अमिर ठकुरीले हस्ताक्षर सम्झौतामा हस्ताक्षर गरेका छन्। व्यापार दरमा मासिक सय प्रतिसत भन्दा धेरै वृद्धि गरिरहेको ग्यापुले बजारमा सर्वसुलभ मुल्यमा सामान उपलब्ध गराइरहेको खड्काको दाबी छ। हाल काठमाडौ उपत्यका भित्र मात्र ग्यापुको सेवा रहेको छ भने लकडाउन पछि सेवा देशका मुख्य शहरहरुमा बिस्तार गरिने खड्काले बताए। कोरोना महामारीको समयमा भौतिक दूरी कायम राख्न आवश्यक भएको हुँदा सबै घर भित्रै रहन बाध्य भएपछि पसलसम्म पुगेरै अत्यावश्यक समाग्रीको खरिद गर्नु कठीन र जोखिमपूर्ण भएकाले यसै असुविधा र त्रासबाट बच्न काठमाडौं उपत्यकाबासीको असुविधालाई मध्यनजर गर्दै ग्यापु डटकमले २०७६ चैत्र २१ देखि सेवा सुरु गरेको खड्काले बताए।"
सर्वोच्च अदालतका सवारी चालकमा कोरोना पुष्टि,काठमाडौं : सर्वोच्च अदालतका १८१ जना कर्मचारीमा गरेको कोरोना भाइरस कोभिड१९ परीक्षणमा एक जना सवारी चालकमा कोरोना सङ्क्रमण पुष्टि भएको छ। सर्वोच्च अदालतमा सहप्रवक्ता देवेन्द्र अधिकारीअनुसार आइतबार १८१ जना कर्मचारीमा पिसिआर परीक्षणका गर्न लगिएको थियो। त्यसमध्ये १८० जनामा कोभिड१९ नेगेटिभ देखिएको र एक जना सवारी चालकमा कोरोना पुष्टि भएको हो। सर्वोच्च अदालतमा प्रवक्ता भद्रकाली पोखरेलले बुधबार जारी गरेको प्रेस विज्ञप्तिमा सर्वोच्च अदालतमा न्यायाधीश र कर्मचारीमा कोरोना पुष्टि नभएको र एक जनामा मात्र कोरोना पुष्टि भएको उल्लेख छ।
पोखरामा सलह,"पोखरा : पोखरामा मंगलबार सलह किरा देखिएका छन्। पोखराको हेमजामा फाट्फुट्ट सलह किरा देखिएको हो। पोखरामा सलह किरा देखिएको पोखरा महानगरपालिका कृषि महाशाखाका प्रमुख मनहर कडरियाले बताए। पर्वतको आकाश हुँदै पोखरामा केही झुण्ड आएको उनले सुनाए। महाशाखा प्रमुख कडरियाले पोखरामा सलह आएकोले बालीनाली अवलोकन गर्नु होला, सके टिपेर मार्नु होस, चर्को आवाज गरी भगाउँनुहोस भनेर फेसबुकमै किसानलाई सुझाएका छन्। पोखराको हेमजामा सलहको झुण्ड देखिएको उनले बताए। अन्यत्र पनि फाटफुट रुपमा देखापरेको उनले सुनाए। पोखराको हेमजाका किसान शालिकराम बास्तोलाले बुधवार सलह किराको केही झुण्ड देखिएको बताए। केही मात्रामा सलह देखिए पनि बालीनाली नोक्साननै गर्ने गरी धेरै संख्यामा भने नरहेको उनले जानकारी दिए।"
पोखरामा प्रहरीलाई कोरोना,पोखरा : ड्युटीमा खटिँदै आएका पोखराका एकजना प्रहरी हवल्दारमा कोरोना भाइरस रोग (कोभिड १९) संक्रमण पुष्टि भएको छ । गोरखा घर भएका ३८ वर्षे ती प्रहरी पोखरा नदीपुरमा ड्युटीमा खटिँदै आएका थिए । केही दिनअघिदेखि ज्वरो आएपछि उनको स्वाब संकलन गरिएको थियो । त्यससँगै उनी अस्पताल भर्ना भएका थिए । यसअघि पोखरामा ११ जना डाक्टर र नर्सलाई पनि कोरोना संक्रमण पुष्टि भएको थियो । अहिलेसम्म पोखरामा १ सय २९ जनालाई कोरोना पुष्टि भएको छ । ९० जनालाई निको भइसकेको छ ।
सगुनले नेपालमा बस्ने नेपालीलाई धितोपत्र सार्वजनिक नगरेको,"काठमाडौं : अमेरिकामा बसोबास गरिरहेका नेपालीले सञ्चालन गरेको सामाजिक सञ्जाल सगुन डटकमले नेपालमा बस्ने नेपालीलाई लक्षित गरी धितोपत्रको सार्वजनिक निष्काशन जारी गरेको सम्बन्धी कुनै पनि विज्ञापन नगरेको बताएको छ। प्रेस विज्ञप्ती जारी गर्दै सगुन आइएनसी डट युएसएको नाममा गरिएको विज्ञापन झुठो भएको उल्लेख गरेको हो। 'नेपाल धितोपत्र बोर्ड जस्तो जिम्मेवार निकायबाट तथ्य र विषयबस्तुको विवेचना नगरी यस संस्थाको नाम उल्लेख गरेर सुचना प्रकाशित गर्नुपूर्व संस्थासँग सो सम्बन्धमा बुझ्नु पर्नेमा बुझ्दै नबुझी सुनुवाइको मौकासमेत नदिइ प्रकाशित गरेको सार्वजनिक सूचनाबाट सगुन आइएनसी डट युएसए र यसका लगानीकर्ताको मनोबल र ख्यातिमा आँच पुग्न गएकोले दु:ख ब्यक्त गर्दछौं', विज्ञप्तीमा लेखिएको छ। जिम्मेवार निकायले विषयबस्तुको गम्भीरता नबुझी २०७७ श्रावण १४ गते प्रकाशित गरेको सार्वजनिक सूचनालाई सच्याउन पनि आग्रह गरिएको छ। यसका लागि सगुन आइएनसी डट युएसएले नेपाल धितोप्रत्र बोर्डलाई स्पष्टीकरण निवेदन (दर्त्ता नं ७७१) पनि बुझाइसकेको जानकारी दिइएको छ। अमेरिकामा बसोबास गरिरहेका नेपालीले सञ्चालन गरेको सामाजिक सञ्जाल सगुन डटकमले नेपालबाहिरका विश्वभर रहेका गैरआवासीय (प्रवासी) नेपाली र अन्य विश्वका नागरिकका लागि मात्र शेयर खुल्ला गरेको छ। उनीहरुले यस सगुन आइएनसी डट युएसएमा आफ्नो वार्षिक आम्दानीको १० प्रतिशत पुँजी बराबरको शेयरमा लगानी गर्न पाउनेछन्।"
बिहीबारदेखि जोरबिजोर प्रणाली लागू : राति ९ बजेदेखि ५ बजेसम्म हिँडडुल बन्द,"काठमाडौं : विश्वव्यापी महामारीको रुपमा फैलिएको कोरोना भाइरस (कोभिड१९) रोकथाम तथा नियन्त्रणाका लागि सरकारले बिहीबारदेखि दुई सय भन्दा बढी संक्रिय कोरोना संक्रमित भएका जिल्लामा जोरबिजोर प्रणाली लागू गर्ने भएको छ । गृह मन्त्रालयका प्रवक्ता चक्रबहादुर बुढाका अनुसार काठमाडौं उपत्यका र दुई सय भन्दा बढी संक्रिय कोरोना संक्रमित भएका जिल्लामा जोर बिजोर प्रणाली लागू गर्ने निर्णय भएको हो । काठमाडौं उपत्यका र कोभिड१९ को २०० भन्दा बढी सक्रिय संक्रमण केश भएका जिल्लामा अत्यावश्यक सेवाबाहेकका सार्वजनिक तथा निजी सवारी साधन भोलि मिति २०७७४२२ गतेदेखि लागुहुने गरी जोरबिजोर नम्बरका आधारमा मात्र सञ्चालन गर्ने व्यवस्था गर्ने, प्रवक्ता बुढाले भने, यस वर्गमा पर्ने जिल्लाका सहरी इलाकामा जिल्ला भित्रसमेत बेलुका ९ः०० बजेदेखि बिहान ५ः०० बजेसम्म आवागमन बन्द गर्ने । यस विषयमा गृहमन्त्रालयले सबै सुरक्षा निकाय र जिल्ला प्रशासन कार्यालयलाई विशेष निर्देशन दिएको उनले जानकारी दिए । गृहमन्त्रालयले काठमाडौं प्रवेश गर्ने ढुवानीबाहेकका गाडीलाई साँझ ७ बजेदेखि बिहान ७ बजेसम्म प्रवेशमा रोक लगाइएको छ । सँगै मन्त्रालयले अन्तर्राष्ट्रिय सीमा नाकामा थप कडाइ गर्ने निर्णयसमेत गरेको छ । त्यसैगरी कोरोना संकटकै बीचमा सामूहिक भोज र समारोह भइरहेको भन्दै त्यसलाई पूर्ण रुपमा बन्द गर्ने निर्णय गरेको छ । गृहमन्त्रालयको विज्ञप्ति जस्ताको तस्तै प्रेस विज्ञप्ति कोभिड को संक्रमण बढ्दै गएको वर्तमान अवस्थामा सो को रोकथाम र नियन्त्रणका लागि देहाय बमोजिमको निर्देशनलाई प्रभावकारी रुपमा कार्यान्वयन गर्ने गराउने आवश्यक व्यवस्था हुन सवै सुरक्षा निकाय र सवै जिल्ला प्रशासन कार्यालयहरुमा विशेष निर्देशन गरिएको व्यहोरा सम्बन्धित सवैको जानकारीको लागि अनुरोध छ।  नेपाल सरकार स्वास्थ्य तथा जनसंख्या मन्त्रालयद्वारा जारी जनस्वास्थ्य मापदण्ड तथा गृह मन्त्रालयद्वारा जारी सुरक्षा मापदण्ड कडाईका साथ पालना गर्ने, गराउने। मास्क नलगाउने वा जनस्वास्थ्य मापदण्डको उल्लंघन गर्ने व्यक्तिलाई दण्ड जरिवाना गर्ने। जनस्वास्थ्य मापदण्ड तथा सुरक्षा मापदण्ड उल्लंघन गर्ने व्यक्ति, समूह तथा संस्था भए सो को सञ्चालक समेतलाई कारवाही गर्ने।  काठमाण्डौं उपत्यका प्रवेश गर्ने अत्यावश्यक ढुवानी बाहेकका अन्य सवै यात्रुबाहक सवारी साधनहरुलाई बेलुका : बजेदेखि विहान : बजेसम्म आवागमन निषेध गरिएको व्यवस्थालाई कडाईका साथ लागु गर्ने। काठमाण्डौ उपत्यका र कोभिड को  भन्दा बढी सक्रिय संक्रमण केश भएका जिल्लामा अत्यावश्यक सेवा बाहेकका सार्वजनिक तथा निजी सवारी साधनहरु भोलि मिति  गतेदेखि लागुहुने गरी जोर बिजोर नम्बरका आधारमा मात्र सञ्चालन गर्ने व्यवस्था गर्ने। यस वर्गमा पर्ने जिल्लाका शहरी इलाकामा जिल्ला भित्र समेत बेलुका ९: बजेदेखि विहान : बजेसम्म आवागमन बन्द गर्ने।  कोभिड को संक्रमणको जोखिमको विश्लेषण गरी जोखिम बढेको क्षेत्रस्थानलाई जिल्ला कोभिड संकट व्यवस्थापन केन्द्र () ले निर्णय गरी तुरुन्त बन्द गर्ने, कोभिड को थप परीक्षणको व्यवस्था मिलाउने।  नेपाल सरकारको निर्णय बमोजिम आगमन अनुमति पाएका व्यक्ति बाहेक अन्तर्राष्ट्रिय सीमा नाकामा हुने आवतजावतलाई कडाइका साथ निषेध गर्ने।  होटल, रेष्टुरेण्टमा हुने सामूहिक भोज, पार्टी, सेमिनार वा अन्य सामूहिक भेला जस्ता कार्य निषेध गर्ने।"
२४ घन्टामै थपिए उपत्यकामा ६२ जना कोरोना संक्रमित,"काठमाडौं : काठमाडौं उपत्यकामा थप ६२ जनामा कोरोना संक्रमण पुष्टि भएको छ। स्वास्थ्य तथा जनसंख्या मन्त्रालयका प्रवक्ता डाजागेश्वर गौतमले विभिन्न प्रयोगशालामा गरिएको परीक्षणमा थप ६२ जनामा कोरोना संक्रमण भएको पुष्टि गरेका हुन्। काठमाडौंका ५७ जना र ललितपुरका ५ जना गरी कुल ६२ जनामा कोरोना संक्रमण देखिएको मन्त्रालयले पुष्टि गरेको हो। मंगलबार पनि उपत्यकामा ६२ जनामा कोरोना संक्रमण देखिएको थियो। मन्त्रालयका अनुसार बुधबारसम्म ६ हजार १ सय ७४ जना कोरोनाका सक्रिय बिरामी छन्। जसमध्ये प्रदेश १ मा ३१२ जना, प्रदेश २ मा २ हजार ६ सय २२ जना, बागमती प्रदेशमा ७८५ जना, गण्डकी प्रदेशमा २७२ जना, प्रदेश ५ मा ३४० जना, कर्णली प्रदेशमा २९२ जना र सुदूरपश्चिम प्रदेशमा १ हजार ५ सय ५१ सक्रिय बिरामी रहेको मन्त्रालयले जनाएको छ। यस्तै बुधबार थप ३८१ जनामा कोरोना भाइरस (कोभिड १९) संक्रमण देखिएको छ। स्वास्थ्य तथा जनसंख्या मन्त्रालयका प्रवक्ता डा जागेश्वर गौतमका अनुसार नयाँसहित कूल संक्रमितको संख्या २१ हजार ३९० पुगेको हो । मन्त्रालयका अनुसार पछिल्लो २४ घन्टामा १३० जनाले कोरोना जितेर घर फर्किएका छन्। योसहित कोरोना जित्नेको कुल संख्या १५ हजार १ सय ५६ पुगेको छ। मन्त्रालयका प्रवक्ता डा गौतमकाअनुसार पछिल्लो २४ घण्टामा ६ हजार ३ सय ५९ जनाको पीसीआर नमुना परीक्षण भएका छन्।क्वारेन्टाइनमा रहनेको संख्या ९हजार ९सय २५ पुगेको छ यस्तै मन्त्रालयका अनुसार आइसोलेसनमा ६ हजार १ सय ७४ जनाको उपचार भइराखेको छ । मन्त्रालयका अनुसार कोरोनाबाट ६० जनाको मृत्यु भएको छ।"
"प्रदेश १ मा १८ जना कोरोना संक्रमित थपिए, ५७ डिस्चार्ज","विराटनगर : प्रदेश १ मा बुधबार १८ जना कोरोना संक्रमित थपिएका छन् । मोरङमा १४, इलाममा २, उदयपुर र सुनसरीमा ११ जना गरी १८ जनामा संक्रमण देखिएको सामाजिक विकास मन्त्रालयले जनाएको छ । मोरङको विराटनगरका ६ पुरुष र ४ महिला, सुनबर्षीका ३ र धनपालथानका १ पुरुष, इलामको इलाम नगरपालिका र सुर्योदयका ११ पुरुष, उदयपुरको त्रियुगाका १ महिला र सुनसरीको धरानका १ पुरुषको रिपोर्ट पोजिटिभ आएको मन्त्रालयले जनाएको छ । योसँगै प्रदेश १ मा कोरोना संक्रमितको संख्या १ हजार १ सय ८९ पुगेको छ । ९० वर्षीया वृद्धासँगै ५७ जनाले जिते कोरोना प्रदेश १ बाट बुधबार ९० वर्षीया वृद्धासहित ५७ जना डिस्चार्ज भएका छन् । पूर्वाञ्चल विश्वविद्यालय कोभिड १९ आइसोलेसन अस्पतालबाट ३६ जना र कोशी अस्पताल कोभिड १९ उपचार केन्द्रबाट २१ जना डिस्चार्ज भएको सामाजिक विकास मन्त्रालयले जनाएको छ । विराटनगरबाट डिस्चार्ज भएकालाई सामाजिक विकास मन्त्री जीवन घिमिरे, कोशी अस्पताल विराटनगरका मेडिकल सुपरीटेन्डेन्ट डा चुमनलाल दासलगायतले विदाइ गरेका थिए। बुधबार डिस्चार्ज हुनेमा मोरुङका २६, झापाका १६, सुनसरी र इलामका ६६, धनकुटा, उदयपुर र तेह्रथुमका ११ जना रहेका छन् । प्रदेश १ मा डिस्चार्ज हुनेको संख्या ८ सय ८७ पुगेको छ। प्रदेश १ मा बुधबार ६ सय १६ जनाको पीसीआर परीक्षण गरिएको छ । परीक्षण गरिएकामध्ये ५ महिला र १३ पुरुषको रिपोर्ट पोजिटिभ आएको सामाजिक विकास मन्त्रालयले जनाएको छ ।"
काठमाडौंमा भूकम्पको धक्का,काठमाडौं : काठमाडौंमा बुधवार भूकम्पको धक्का महसुस भएको छ। साढे चार बजे महसुस गरिएको भूकम्पको झट्काको विस्तृत विवरण आउन बाँकी छ।
सर्वोच्च अदालतका सवारी चालकमा कोरोना पुष्टि,काठमाडौं : सर्वोच्च अदालतका १८१ जना कर्मचारीमा गरेको कोरोना भाइरस कोभिड१९ परीक्षणमा एक जना सवारी चालकमा कोरोना सङ्क्रमण पुष्टि भएको छ। सर्वोच्च अदालतमा सहप्रवक्ता देवेन्द्र अधिकारीअनुसार आइतबार १८१ जना कर्मचारीमा पिसिआर परीक्षणका गर्न लगिएको थियो। त्यसमध्ये १८० जनामा कोभिड१९ नेगेटिभ देखिएको र एक जना सवारी चालकमा कोरोना पुष्टि भएको हो। सर्वोच्च अदालतमा प्रवक्ता भद्रकाली पोखरेलले बुधबार जारी गरेको प्रेस विज्ञप्तिमा सर्वोच्च अदालतमा न्यायाधीश र कर्मचारीमा कोरोना पुष्टि नभएको र एक जनामा मात्र कोरोना पुष्टि भएको उल्लेख छ।
एकै दिन कोरोनाले छ जनाको मृत्यु,"काठमाडौं : नेपालमा कोरोना भाइरस (कोभिड१९) संक्रमणबाट एकै दिन ६ जनाको मृत्यु भएको छ। पर्सा र मोरङमा दुईदुई र सप्तरी र काठमाडौंमा एकएक गरेर बुधबार ६ जनाको मृत्यु भएको हो। स्वास्थ्य तथा जनसंख्या मन्त्रालयले मृत्युको आधिकारी पुष्टि नगरेपनि सम्बन्धित अस्पतालले भने कोरोनाकै कारण थप छ जनाको मृत्यु भएको पुष्टि गरेका छन्। पर्सामा दुईको मृत्यु पर्सामा कोरोनाले बुधबार दुई जनाको मृत्यु भएको छ। वीरगन्ज हेल्थ केयर अस्थायी कोभिड अस्पतालमा उपचारका क्रममा बुधबार बिहान वीरगन्ज १५ का ४६ वर्षीय पुरुषको मृत्यु भएको नारायणी अस्पतालका मेडिकल सुपरिटेन्डेन्ट डा मदन उपाध्यायले जानकारी दिए। उनमा साउन १९ गते राति कोरोना संक्रमण पुष्टि भएको थियो। यस्तै गत सोमबार राति उपचारका लागि वीरगन्जको नेशनल मेडिकल कलेजमा ल्याउने क्रममा बाटोमै मृत्यु भएकी पर्साको पोखरीया नगरपालिका८ की १८ वर्षीया युवतीमासमेत गएराति कोरोना पुष्टि भएको छ। बुधबार दुई जनाको कोरोनाकै कारण मृत्यु भएसँगै पर्सामा कोरोना संक्रमणबाट मृत्यु हुनेको संख्या १७ पुगेको छ। साउनमा मात्रै १३ जनाले कोरोनाकै कारण ज्यान गुमाएका छन्। मोरङमा दुईको मृत्यु मोरङमा बुधबार कोरोनाले दुई पुरुषको मृत्यु भएको छ। मृत्यु हुने मध्ये एक विराटनगर र एक रंगेलीका हुन्। कोशी अस्पतालको आइसोलेसनमा उपचार गराइरहेका विराटनगर महानगरपालिका९ का ४५ वर्षीय पुरुषको बुधबार दिउँसो १ : १० बजे मृत्यु भएको हो। अस्पतालका मेडिकल सुपरिटेन्डेन डा चुमनलाल दासका अनुसार उनको स्वाबको पीसीआर रिपोर्ट भने दिउँसो पौने चार बजेमात्र आएको थियो। ज्वरोका साथै जण्डिसको समस्या देखिएपछि ती पुरुषलाई उपचारका लागि मंगलबार राति साढे १० बजे अस्पताल ल्याइएको थियो। त्यसैगरी मोरङकै रंगेली नगरपालिका८ का ४५ वर्षीय अर्का एक पुरुषको कोरोनाका कारण मृत्यु भएको छ। स्वास्थ्यमा समस्या भएपछि उपचारका लागि विराटनगर ल्याइएका उनको कोशी अस्पताल ल्याइपुर्याउँदा मृत्यु भइसकेको हो। उनको स्वाबको पीसीआर रिपोर्ट दिउँसो बुधबार दिउँसो साढे ३ बजे आएको थियो। काठमाडौंमा एक महिलाको मृत्यु कोरोना संक्रमणबाट बुधबार काठमाडौंमा एक जनाको मृत्यु भएको छ। साउन १९ गते कोरोना पुष्टि भएकी सर्लाही मलंगवा६ की ६५ वर्षीया महिलाको बुधबार बलम्बुस्थित सशस्त्र प्रहरीको अस्पतालमा मृत्यु भएको हो। कोरोना अपडेट : स्वास्थ्य मन्त्रालयको पत्रकार सम्मेलन (लाइभ) थप ३८१ जनामा कोरोना पुष्टि : संक्रमितको संख्या २१ हजार ३९० पुग्यो कोरोनाले मृत्यु हुनेको संख्या ६० पुग्यो प्रदेश १ मा १८ जना कोरोना संक्रमित थपिए, ५७ डिस्चार्ज मास्क वितरणसँगै सचेत गराउँदै जिल्ला कमाण्ड पोष्ट कोरोनाले काठमाडौंमा एक महिलाको मृत्यु सशस्त्र प्रहरीका प्रवक्ता डीआईजी राजु अर्यालका अनुसार ति महिला प्रहरी अस्पतालमा साउन १६ गते भर्ना भएकी हुन्। मनमोहन अस्पतालमा उपचार गराइरहेकी ति महिलामा कोरोनाको लक्षण देखिएपछि प्रहरी अस्पताल रिफर गरिएको थियो। निमोनियाको उपचार गराइरहेकी महिलामा स्क्रब टाइफस समेत देखिएको थियो। योसँगै नेपालमा कोरोनाबाट मृत्यु हुनेको संख्या ६५ पुगेको छ। स्वास्थ्य तथा जनसंख्या मन्त्रालयले भने अहिलेसम्म ६० जनाको मात्र मृत्यु भएको औपचारिक जानकारी दिएको छ। सप्तरीमा एकको मृत्यु मृत्युपछि सप्तरीको रुपनी गाउँपालिका५ धुरगाउँका ४५ वर्षीय पुरुषको पीसीआर रिपोर्ट पोजिटिभ आएको छ। राजविराजस्थित गजेन्द्रनारायण सिंह अस्पतालमा गरिएको परीक्षणमा मृतकको रिपोर्ट पोजिटिभ आएको डाक्टर रणजीतकुमार झाले जानकारी दिए। मलेसियाबाट एक महिना अघि आएर घरमा बसेका उनको मङ्गलबार राति मृत्यु भएपछि बुधबार दिउँसो स्वाब संकलन गरेर परीक्षणका लागि पठाइएको थियो। स्वासप्रश्वासमा समस्या आएपछि राजविराजस्थित गजेन्द्रनारायण सिंह अस्पतालमा भर्ना भएका उनको उपचार हुन नसकेपछि उपचारका लागि धरान लाने क्रममा बाटोमै मृत्यु भएको थियो। एक महिनादेखि घरमा बसिरहेका उनका मृत्यु भएपछि शोकमा डुबेको गाउँ अहिले रिपोर्ट पोजिटिभ आएपछि त्रासमा छ। योसँगै सप्तरीमा कोरोनाबाट मृत्यु हुनेको सङ्ख्या दुई पुगेको छ। यसअघि चार महिनापछि भारतको दिल्ली र दरभंगा बसेर घर आएका राजविराज नगरपालिका६ का ७३ वर्षीय व्यापारीको मृत्यु भएको थियो। उपत्यकामा थप ६२ जनामा संक्रमण काठमाडौं उपत्यकामा थप ६२ जनामा कोरोना संक्रमण पुष्टि भएको छ। स्वास्थ्य तथा जनसंख्या मन्त्रालयका प्रवक्ता डाजागेश्वर गौतमका अनुसार विभिन्न प्रयोगशालामा गरिएको परीक्षणमा थप ६२ जनामा कोरोना संक्रमण पुष्टि भएको हो । काठमाडौंका ५७ जना र ललितपुरका ५ जना गरी कुल ६२ जनामा कोरोना संक्रमण देखिएको मन्त्रालयले पुष्टि गरेको हो। मंगलबार पनि उपत्यकामा ६२ जनामा कोरोना संक्रमण देखिएको थियो। एकै दिन ३८१ मा कोरोना संक्रमण मन्त्रालयका अनुसार बुधबारसम्म ६ हजार १ सय ७४ जना कोरोनाका सक्रिय बिरामी छन्। जसमध्ये प्रदेश १ मा ३१२ जना, प्रदेश २ मा २ हजार ६ सय २२ जना, बागमती प्रदेशमा ७८५ जना, गण्डकी प्रदेशमा २७२ जना, प्रदेश ५ मा ३४० जना, कर्णली प्रदेशमा २९२ जना र सुदूरपश्चिम प्रदेशमा १ हजार ५ सय ५१ सक्रिय बिरामी रहेको मन्त्रालयले जनाएको छ। यस्तै बुधबार थप ३८१ जनामा कोरोना संक्रमण देखिएको छ। स्वास्थ्य तथा जनसंख्या मन्त्रालयका प्रवक्ता गौतमका अनुसार नयाँसहित कूल संक्रमितको संख्या २१ हजार ३९० पुगेको हो । मन्त्रालयका अनुसार पछिल्लो २४ घन्टामा १३० जनाले कोरोना जितेर घर फर्किएका छन्। योसहित कोरोना जित्नेको कुल संख्या १५ हजार १ सय ५६ पुगेको छ। मन्त्रालयका प्रवक्ता डा गौतमकाअनुसार पछिल्लो २४ घण्टामा ६ हजार ३ सय ५९ जनाको पीसीआर नमुना परीक्षण भएका छन्।क्वारेन्टाइनमा रहनेको संख्या ९ हजार ९सय २५ पुगेको छ यस्तै मन्त्रालयका अनुसार आइसोलेसनमा ६ हजार १ सय ७४ जनाको उपचार भइराखेको छ । मन्त्रालयले अहिलेसम्म कोरोनाबाट ६० जनाको मात्र मृत्यु भएको औपचारीक जानकारी गराएको छ ।"
"६ हजार बढी कोरोनाका सक्रिय बिरामी, १३१ जना डिस्चार्ज","काठमाडौं : बुधबारसम्म ६ हजार १ सय ७४ जना कोरोनाका सक्रिय बिरामी रहेको मन्त्रालयले जनाएको छ। स्वास्थ्य तथा जनसंख्या मन्त्रालयका प्रवक्ता डा जागेश्वर गौतमले प्रदेश १ मा ३१२ जना, प्रदेश २ मा २ हजार ६ सय २२ जना, बागमती प्रदेशमा ७८५ जना, गण्डकी प्रदेशमा २७२ जना, प्रदेश ५ मा ३४० जना, कर्णली प्रदेशमा २९२ जना र सुदूरपश्चिम प्रदेशमा १ हजार ५ सय ५१ सक्रिय बिरामी रहेको पुष्टि गरेका हुन्। यस्तै बुधबार थप १३१ जना कोरोना जितेर घर फर्किएका छन्।योसहित कोरोना जित्नेको संख्या १५ हजार १ सय ५६ पुगेको छ। मन्त्रालयका प्रवक्ता डा गौतमकाअनुसार पछिल्लो २४ घण्टामा ६ हजार ३ सय ५९ जनाको पीसीआर नमुना परीक्षण भएका छन्।क्वारेन्टाइनमा रहनेको संख्या ९हजार ९सय २५ पुगेको छ। यस्तै मन्त्रालयका अनुसार आइसोलेसनमा ६ हजार १ सय ७४ जनाको उपचार भइराखेको छ । मन्त्रालयका अनुसार नेपालमा पाँच सय बढी संक्रमित हुने जिल्ला पर्सा, रौतहट, महोत्तरी र कैलाली हुन्। अहिले कोरोना संक्रमण शून्य हुने जिल्लाको संख्या भने सात पुगेको छ। प्रवक्ता गौतमका अनुसार खोटाङ, धनकुटा, भोजपुर, संखुवासभा, रुकुम पश्चिम, मनाङ र मुस्ताङमा कोरोना संक्रमण शून्यमा झरेको हो। बुधबार मात्रै थप ३८१ जनामा कोरोना संक्रमण देखिएको मन्त्रालयले पुष्टि गरेको छ। कोरोनाबाट हालसम्म ६० जनाको मृत्यु भइसकेको छ। थप ३८१ जनामा कोरोना पुष्टि : संक्रमितको संख्या २१ हजार ३९० पुग्यो २४ घन्टामै थपिए उपत्यकामा ६२ जना कोरोना संक्रमित कोरोनाले मृत्यु हुनेको संख्या ६० पुग्यो"
दाङमा समुदायस्तरमै भेटियो कोरोना,दाङ : दाङमा समुदायस्तरमै कोरोना संक्रमण देखिएको छ। जिल्लाको गढवा गाउँपालिकामा समुदायका व्यक्तिमा कोरोना पुष्टि भएपछि समुदायमा कोरोना छिरेको बताइएको छ। कोरोना समुदायमा भएनभएको जाँचका लागि गढवा ८ कोइलाबास नाका क्षेत्रका ४० जनाको स्वाब परीक्षण गरिएकोमा गढवा गाउँपालिका८ का दुई स्थानीयमा कोरोना पुष्टि भएको छ। रुपन्देहीको प्रदेश जनस्वास्थ्य प्रयोगशालामा गरिएको स्वाब परीक्षणमा दुई जनामा कोरोना पुष्टि भएको स्वास्थ्य कार्यालय दाङका फोकल पर्सन कमल चन्दले जानकारी दिए। उनीहरुको साउन १६ गते स्वाब संकलन गरिएको थियो। भारतीय सीमानाकासँग जोडिएका बस्तीमा कोरोना फैलिन सक्ने आशंकामा नाका क्षेत्रका स्थानीय ४० जनाको स्वाब परीक्षण गर्दा दुई जनामा कोरोना पुष्टि भएको गढवा गाउँपालिकाका स्वास्थ्य संयोजक कैलाश चौधरीले बताए। उनका अनुसार ४५ र २१ वर्षका दुई पुरुषमा कोरोना पुष्टि भएको हो। उनीहरु दुवै भारतबाट आएर घरमा बसेको व्यक्ति रहेको वडा अध्यक्ष सद्धाम सिद्धिकीले जानकारी दिए। तर उनीहरु कहिले भारतबाट आएका हुन् भन्ने एकिन भएको छैन। भारतबाट आएर घरमा बसेको पत्ता लगाएपछि स्वाब परीक्षण गर्दा कारोना पुष्टि भएको हो। उनीहरुको सम्पर्कमा आएका व्यक्तिको कन्ट्याक ट्रेसिङ गरी स्वाब परीक्षण गरिने अध्यक्ष सिद्धिकीले बताए।
कोरोनाले काठमाडौंमा एक महिलाको मृत्यु,काठमाडौं : कोरोना भाइरस (कोभिड१९)को संक्रमणबाट बुधबार काठमाडौंमा एक जनाको मृत्यु भएको छ। साउन १९ गते कोरोना पुष्टि भएकी सर्लाही मलंगवा६ की ६५ वर्षीया महिलाको बुधबार बलम्बुस्थित सशस्त्र प्रहरीको अस्पतालमा मृत्यु भएको हो। सशस्त्र प्रहरीका प्रवक्ता डीआईजी राजु अर्यालका अनुसार ति महिला प्रहरी अस्पतालमा साउन १६ गते भर्ना भएकी हुन्। मनमोहन अस्पतालमा उपचार गराइरहेकी ति महिलामा कोरोनाको लक्षण देखिएपछि प्रहरी अस्पताल रिफर गरिएको थियो। निमोनियाको उपचार गराइरहेकी महिलामा स्क्रब टाइफस समेत देखिएको थियो। योसँगै नेपालमा कोरोनाबाट मृत्यु हुनेको संख्या ६१ पुगेको छ। स्वास्थ्य तथा जनसंख्या मन्त्रालयले भने अहिलेसम्म ६० जनाको मात्र मृत्यु भएको औपचारिक जानकारी दिएको छ।
ललितपुर केन्द्र भएर भूकम्पको धक्का,काठमाडौं : काठमाडौं उपत्याकामा बुधवार दिउँसाे भूकम्पको धक्का महसुस भएको छ। राष्ट्रिय भूकम्प मापन केन्द्रका प्रमुख लोकविजय अधिकारीका अनुसार ललितपुरको बालकुमारी आसपास केन्द्रबिन्दु भएर ३५ म्याग्निच्यूडको भूकम्पको धक्का महसुस भएको हो । उनका अनुसार बुधवार दिउँसाे साढे चार बजे भूकम्पकाे महसुस गरिएकाे थियाे। मंगलबार राति ११४० बजे पनि भूकम्प गएको थियो। मंगलबार राती गएकाे भुकम्प २७ म्याग्निच्युडको थियो।
कोरोना संकटमा देउता नुहाउने पर्व (फोटो र भिडियो),काठमाडौं : ललितपुरको हरिसिद्धिमा बुधबार द्यो पुखु (देउता नुहाउने पोखरी) मा पुजारीहरुले स्नान गरेका छन्। हरेक वर्ष गाईजात्राको भोलिपल्ट मनाइने उक्त पर्वमा स्थानीयको बाक्लो भिड थियो। नेवारी भाषामा द्यो पुखु भनेको देउता नुहाउने पोखरी हो। उक्त पोखरीमा उपस्थित भएका पुजारीले राँगाको टाउँको बोकेर नुहाएर यो जात्रा मनाउने चलन छ। विश्वव्यापी महामारीको रुपमा फैलिएको कोरोना संकटकै बीच भीडमभाड र ठेलमठेल गर्दै स्थानीयले यो पर्व मनाएका हुन्। कोरोना संकटमा यो पर्व नमनाउने तयारी भएको भए पनि अन्तिम समयमा पुजारीको स्नान अनिवार्य भएको बताएपछि मनाइएको एक स्थानीयले जानकारी दिए। सानो पोखरीमा भेला भएका स्थानीयको भीडभाड र त्यहाँको रौनकलाई अन्नपूर्णकी फोटो पत्रकार सुनिता डंगोलले फोटो र भिडियोमा कैद गरेकी छन् :
कुनकुन जिल्लामा छ निषेधाज्ञा ?,"काठमाडौं : नेपालमा फैलँदै गएको कोरोना महामारी नियन्त्रणका लागि देशभरका १४ जिल्लाका विभिन्न क्षेत्रमा निषेधाज्ञा जारी गरिएको छ। सरकारले देशमा कोरोना सङ्क्रमण बढ्दै गएको अवस्थामा कोरोनाको अवस्थालाई हेरेर बन्दाबन्दी गर्ने वा खोल्ने अधिकार सम्बन्धित जिल्ला र स्थानीय तहलाई दिएसँगै १४ जिल्लाका विभिन्न क्षेत्रमा निषेधाज्ञा जारी गरिएको हो। गृह मन्त्रालयका अनुसार सप्तरी, धनुषा, नुवाकोट, बाँके, मोरङ, पर्सा, बारा, महोत्तरी, झापा, सुनसरी, बझाङ, दार्चुला, सर्लाही र स्याङ्जामा निषेधाज्ञा जारी गरिएको छ। सप्तरी, बाँके, पर्सा, बारा, सर्लाही र स्याङ्जा जिल्लाभर निषेधाज्ञा जारी गरिएको छ भने पर्सा, बारा र सर्लाहीमा अनिश्चितकालीन निषेधाज्ञा गरिएको छ। यस्तै सप्तरीमा साउन २६, बाँकेमा साउन २४ र स्याङ्जामा साउन २३ गतेसम्म निषेधाज्ञा जारी गरिएको छ। दार्चुलाको मार्मा गाउँपालिका, झापाको बिर्तामोड र अर्जुनधारा नगरपालिका, मोरङको विराटनगर महानगरपालिका, सुनसरीको बराह क्षेत्र नगरपालिकाको वडा नम्बर ६, ७ र ८, महोत्तरीको जलेश्वर नगरपालिका र महोत्तरी गाउँपालिका, धनुषाको जनकपुरधाम उपमहानगरपालिका र क्षीरेश्वरनाथ नगरपालिका, नुवाकोटको सदरमुकाम क्षेत्र, बझाङको थलारा गाउँपालिका५ र केदारस्यू गाउँपालिका ६ र ७ मा निषेधाज्ञा जारी गरिएको गृह मन्त्रालयले जनाएको छ।"
मास्क वितरणसँगै सचेत गराउँदै जिल्ला कमाण्ड पोष्ट,"काभ्रे : जिल्लाको मुख्य बजार र उपत्यका छिर्ने नाका साँगामा जिल्ला प्रसाशन कार्यलय मार्फत जिल्ला कमाण्ड पोष्टले मास्क वितरण गरेको छ। रोनाको जिल्ला कमाण्ड पोष्टका प्रमुख एवं प्रमुख जिल्ला अधिकारी श्रवणकुमार तिमिल्सिना सहित जिल्ला कमाण्ड पोष्टका सदस्यले खुल्ला रुपमा बजारमा हिंडिरहेका सर्वसाधारणलाई माक्स लगाउन सचेतना दिंदै मास्क वितरण गरेका हुन्। जिल्लाको मुख्य बजार बनेपा, धुलिखेल र उपत्यका छिर्ने साँगामा मास्क वितरण गरिएको प्रमुख जिल्ला अधिकारी श्रवणकुमार तिमिल्सिनाले जानकारी दिए। बजारमा बिनामास्क हिंड्नेलाई प्रहरीले एक सय जरिवना गर्न सक्ने र कोरोनाको समयमा घरबाहिर मास्क लगाएर हिंड्नुपर्छ भन्ने सन्देश दिदै मास्क वितरण गरिएको प्रमुख जिल्ला अधिकारी श्रवणकुमार तिमिल्सिनाले जानकारी दिए। जिल्ला कमाण्ड पोष्टका सदस्यसहित प्रहरी प्रमुख, जिल्ला स्वास्थ्य कार्यलय प्रमुख, अनुसन्धान कार्यलय प्रमुखसहितको टिमले दुई हजारभन्दा धेरै मास्क सर्वसाधरणहरुलाई वितरण गरिएको प्रमुख जिल्ला अधिकारी तिमिल्सिनाले जानकारी दिए। मुख्य बजार र साँगामा बालबालिका, वृद्धवृद्धा, युवायुवती सबै उमेर समूहका यात्रुलाई मास्क वितरण गरिएको थियो। कोरोना महामारी बढ्दै गइरहेको र सरकारले मास्क नलागउनेलाई एक सय जरिवना गर्न सक्ने भएकाले सर्वसाधरणलाई जानकारीसँगै मास्क लगाउन अनिर्वाय छ भन्ने कुराको ध्यान दिनको लागि मास्क वितरण गरिएको जिल्ला प्रहरी प्रमुख एसपी रबिकुमार पौडेलले जानकारी दिए। मास्क नलगाउने नौ हजार तीन सय जनालाई अशिलेसम्म प्रहरीले समझाइबुझाइ सचेत गराएको र मास्क नलगाउने ७५ जनालाई प्रहरीले एक सय रुपैयाँका दरले कार्वही गरिएको एसपी पौडेलले जानकारी दिए। जिल्लामा मंगलबारसम्म २९ जनामा कोरोना संक्रमण पुष्टि भएकोमा विभिन्न आइसोलेसनमा उपचारपछि २७ जना डिस्चार्ज भइसकेको २ जनाको आइसोलेसनमा राखेर उपचार भइरहेको जिल्ला स्वाथ्य कार्यलय काभ्रेका प्रमुख एवं जिल्ला कमाण्ड पोष्ट सदस्य सचिब डा नरेन्द्रकुमार झाले जानकारी दिए।"
अन्तिम समयमा ओलीप्रचण्डको भेटवार्ता स्थगित,"काठमाडौं : नेपाल कम्युनिस्ट पार्टी (नेकपा)का अध्यक्ष तथा प्रधानमन्त्री केपी ओली र अर्का अध्यक्ष पुष्पकमल दाहाल 'प्रचण्ड'बीचको भेटवार्ता स्थगित भएको छ। प्रधानमन्त्री ओलीका प्रेस सल्लाहकार सुर्य थापाका अनुसार बुधबार साँझ ५ बजे हुने भनिएको भेटवार्ता स्थगित भएको हो। थापाले बुधबार स्थगित भेटवार्ता बिहीबार बिहान हुने जानकारी दिए। ६ दिनसम्म भेटवार्ता नगरेका अध्यक्षद्वयबीच तीन दिनयता छलफल जारी छ। प्रचण्डसँगको छलफलमा ओलीले स्थायी समिति बैठकमा नजाने, केन्द्रीय समिति बैठक नबोलाउने, स्थायी समिति बैठक राखेमा वैधानिक नहुने, दुवै पद नछोड्ने अडानलाई निरन्तरता दिएका छन्। प्रचण्डले भने कुनै एक पदबाट राजीनामा दिनुपर्ने, अवरुद्ध स्थायी समिति बैठक सुचारु गर्नुपर्ने र त्यो नभए केन्द्रीय समिति बोलाएर जानुपर्ने धारणा राख्दै आएका छन्। दुवै अध्यक्षले अडान नछोड्दा नेकपाको विवाद चर्किदै गएको छ। ओली र प्रचण्डबीच मंगलबार साँझ पनि छलफल भएको थियो।"
भारतमा कोरोना संक्रमितको संख्या १९ लाख नाघ्यो,भारतमा कोरोना संक्रमितको संख्या १९ लाख नाघेको छ । गत २४ घण्टामा भारतका ५२ हजार ५०९ जनामा कोरोना भाइरस पोजेटिभ देखिएपछि कुल संक्रमितको संख्या १९ लाख ८ हजार २५४ पुगेको त्यहाँको केन्द्रिय स्वास्थ्य मन्त्रालयले बुधबार जानकारी दिएको छ । भारतमा गत २४ घण्टामा कोरोना भाइरसको संक्रमणका कारण ८५७ जनाको मृत्यु भएपछि कूल मृतकको संख्या ३९ हजार ७९५ जना पुगेको छ । सरकारी अधिकारीका अनुसार भारतमा कोरोना भाइरस संक्रमितमध्ये १२ लाख ८२ हजार २१५ व्यक्ति निको भएर फर्किएका छन् । भारतमा मंगलबार कोरोना भाइरस निको हुने क्रम ६६३० प्रतिशतले बढेको पाइएको छ । हाल भारतमा पाँच लाख ८६ हजार २४४ जना कोरोना भाइरस संक्रमित अवस्थामा रहेका छन्। भारतको महाराष्ट्र सबभन्दा प्रभावित बढी कोरोना भाइरस संक्रमण राज्यका रुपमा रहेको छ । कोरोना भाइरस प्रभावित भारतको दोस्रो राज्य तमिलनाडू र तेस्रोमा राजधानी शहरसमेत रहेको दिल्ली राज्य रहेको छ ।
छोरीको सुसाइड नोट : बुवाको नाममा २० लाख जम्मा गरेकी छु,विराटनगर : सनराइज बैंक शाखा कार्यालय विराटनगरमा कार्यरत एक महिला कर्मचारीले सुसाइड नोट लेखेर बुधबार विष पिएको पाइएको छ। मुसा मार्न प्रयोग गरिने विषादी पिएर विराटनगर महानगरपालिका८ सहयोगी टोलकी ३० वर्षीया सनाज खतिवडा आत्महत्या गरेको मोरङ प्रहरीका प्रवक्ता डीएसपी मानबहादुर राईले जानकारी दिए । उनकाअनुसार विष पिएर घाइते अवस्थामा भेटिएकी उनको उपचारका क्रममा दिउँसो करिब १२:३० बजे नोबेल शिक्षण अस्पतालमा मृत्यु भएको हो। बैंकको कार्यालयको शौचालयभित्रै उनलाई बेहोस अवस्थामा भेटिएको थियो। छेउमै विषादीको बट्टा पनि भेटिएकाले उनकाे मृत्युको कारण विष पिएरनै भएको अनुमाान प्रहरीले गरेको छ। साथै उनले ब्लेडले आफ्नो देब्रे हातसमेत काटेको डीएसपी राईले बताए। ब्लेडले हात काटेपछि कार्यालयमा रहेको मुसा मार्ने औषधि पिएर आत्महत्या गरेको प्रारम्भिक अनुसन्धानबाट खुलेको उनको भनाइ छ। ब्लेड र विषादीको बट्टा पनि प्रहरीले बरामद गरेको छ। विषादी पिएर आत्महत्याको प्रयास गर्नुअघि उनले लेखेको सुसाइड नोट प्रहरीले फेला पारेको छ। बाबु र आमालाई सम्बोधन गरेर लेखिएको नोटमा आफ्नै कारणले मरेको र यस घटनामा कसैलाई पनि दोष नदिन भनिएको राईले बताए। मृतक युवतीले बैंकमा आफ्ना बाबुको नाममा २० लाख रुपैयाँ जम्मा गरिदिएको र विभिन्न बैंक तथा वित्तिय संस्थामा आफ्नो शेयर रहेको उल्लेख गरेको जानकारी राईले दिए। खतिवडा परिवार नजिकका एक सदस्यका अनुसार युवतीमा केही दिनदेखि मानसिक तनाव देखिएको थियो। सातादिन अघि पनि युवतीले आत्महत्याको प्रयास गरेको जानकारी परिवारले प्रहरीलाई दिएको डीएसपी राईको भनाइ छ। शव पोस्टमार्टमका लागि कोशी अस्पताल लगेर घटनाको बाँकी अनुसन्धान सुरु गरिएको जानकारी उनले दिए।
ट्याक्टर दुर्घटनामा सहचालको मृत्यु,कुश्मा : पर्वतको मोदी गाउँपालिका ६ तिलाहारस्थित रातमाटामा ट्याक्टर दुर्घटना हुँदा सोही ट्याक्टरका सहचालककोमृत्यु भएको छ । मोदी गाउँपालिकाको ७ राम्जादेउरालीबाट २ देउपुरतर्फ आउँदै गरेको ग १ त ६२७९ नम्बरको खाली ट्याक्टर मंगलबार राती साढे १० बजे अचानक सडकबाट तल खस्दा मोदी गाउँपालिका ५ बाजुङका सहचालक २१ वर्षीय युवा विजय नेपालीको मृत्यु भएको हो । अन्दाजी १२ मिटर तल खसेको ट्याक्टरले किचेर नेपालीको घटनास्थमै मृत्यु भएको प्रहरीले जनाएको छ । घटनालगत्तै जिल्ला प्रहरी कार्यालय पर्वतवाट गएको टोलीले ट्रयाक्टरका चालक मोदी गाउँपालिका २ बस्ने सन्तोष विकलाई नियन्त्रणमा लिएको जिल्ला प्रहरी कार्यालयका सूचना अधिकारी बुद्धिप्रसाद सुवेदीले जानकारी दिए । मृतक नेपालीको शव पोष्टमार्टमका लागि जिल्ला अस्पतालमा राखिएको छ । कच्ची भिरालो बाटोमा तीब्र गतिमा गुडाएका कारण दुर्घटना भएको हुनसक्ने प्रहरीको अनुमान छ ।
मदन पुरस्कारका लागि ७ पुस्तक छनौट,"काठमाडौं : मदन पुरस्कार गुठीले मदन पुरस्कार२०७६का लागि सात पुस्तकहरू छनौट गरेको छ। गुठीले २०७६ मा प्रकाशित भएर प्राप्त भएका १५१ पुस्तकमध्येबाट पुरस्कारका लागि ७ पुस्तक छनौट गरेको हो। प्राप्त पुस्तकमध्येबाट बढीमा उत्कृष्ट १० पुस्तकको सूची तयार गर्न गठन भएको समितिले सात पुस्तकहरूको सूची गुठीलाई उपलब्ध गराएको हो। छनौटमा परेका यी पुस्तकमध्ये एउटा पुस्तकलाई २०७६ सालको मदन पुरस्कार दिइनेछ। गुठीले मदन पुरस्कारका लागि विमल निभाको 'जोकरको बन्दुक', तीर्थ श्रेष्ठको 'धर्सैधर्साको चक्रव्यूह', भुवन ढुङ्गानाको 'परित्यक्ता', योगी धर्ममहारसको 'महारसनिघण्टु (खण्ड १ ३)', चन्द्रप्रकाश बानियाँको 'महारानी', ललित बिष्टको 'मोहपथ' र शारदा शर्माको 'यात्रामा' छनौट गरेको छ।"
मोदीले गरे अयोध्यामा राम मन्दिर शिलन्यास,"भारतीय प्रधानमन्त्री नरेन्द्र मोदीले अयोध्यामा हिन्दू मन्दिरको निर्माणका लागि भूमिपूजा गर्दै शिलान्यास गरेका छन्। मोदीले बुधबार चाँदीले निर्मित पाँचवटा ईँटा दिउँसो १२ बजेर ४४ मिनेटको साइतमा मन्दिरको जगमा स्थापना गरेका हुन्। शिलन्यास कार्यक्रममा मोदीले नेपाललाई पनि सम्झेका छन्। उनले भगवान रामसँग नेपालको आत्मीय सम्बन्ध रहेको स्मरण गरेका हुन् ।उक्त शिलान्यास कार्यक्रमलाई भव्य बनाउन केन्द्र र उत्तर प्रदेश सरकारले विशेष तयारी गरेका थिए।अयोध्यालाई विशेष रुपमा सजाइएको थियो। भारतको सत्तारुढ दल भारतीय जनता पार्टी (भाजपा) ले राम मन्दिर निर्माणलाई विगत तीन दशकभन्दा बढी समयदेखि नै राजतीनिक मुद्दाका रुपमा उठाउँदै आएको थियो । यो शिलान्यासलाई सत्तारुढ भारतीय जनता पार्टी र त्यस निकट हिन्दुवादी संस्थाहरुले वैचारिक र राजनीतिक जितका रुपमा लिएका छन् । शिलन्यासपछि उत्तर प्रदेशका मुख्यमन्त्री योगी आदित्यनाथले५०० वर्ष लामो र कडा सङ्घर्ष लोकतान्त्रिक र संविधानसम्मत तरीकाले सम्पन्न भएको प्रतिक्रिया दिएका छन्। भूमिपूजा कार्यक्रममा भाग लिन पुगेका योगगुरू रामदेवले अयोध्यामा एउटा भव्य गुरुकुल बनाउने घोषणा गरेका छन्। केही समयअघि प्रधानमन्त्री केपी शर्मा ओलीले राम जन्मेको अयोध्या नेपालमा पर्ने अभिव्यक्ति दिएपछि अयोध्याको विषयमा नेपालमा पनि चासो र चर्चा बढेको हो । भारतको उत्तर प्रदेश राज्यमा पर्ने भगवान रामको जन्मभूमि मानिएको अयोध्यामा सन् १९९२ मा हिन्दू भिडले मध्ययुगिन बाबरी मस्जिद भत्काएको थियो। त्यो मस्जिद पहिले त्यहीँ रहेको राम मन्दिर भत्काएर बनाइएको उनीहरूको दाबी थियो। दशकौँसम्म सो स्थानको स्वामित्वका लागि भारतमा हिन्दू र मुस्लिम संगठनबीच विवाद रहे पनि गत वर्ष भारतको सर्वोच्च अदालतले सो स्थान हिन्दूहरूको हुने निर्णय गरेको थियो। गत वर्ष नोभेम्बर ९ मा भारतको सर्वोच्च अदालतले अयोध्याको विवादित स्थलमा राम मन्दिर बनाउन बाटो खोल्ने फैसला गरेपछि त्यहाँ भव्य मन्दिर निर्माणका योजनाले थप गति लिएको थियो। अदालतले बाबरी मस्जिदको गुम्बज भएको स्थान हिन्दू पक्षलाई दिइने फैसला सुनाएको थियो।सन् १९९२ मा मस्जिद भत्काइएको एक दशकपछि यसअघि सन् २००२ मा उक्त विवाद इलाहाबाद उच्च अदालतमा दर्ता भएको थियो। त्यसको आठ वर्षपछि सेप्टेम्बर २०१० मा त्यसबारे एउटा फैसला आएको थियो जसअनुसार विवादित २७७ एकड जमिनलाई बराबर तीन भागमा बाँडेर मुस्लिम समुदाय, हिन्दू समुदाय र हिन्दू सन्न्यासीहरूको एउटा सम्प्रदाय निर्मोही अखडालाई दिनुपर्ने आदेश दिइएको थियो। तर हिन्दू र मुस्लिम दुवै समूहले त्यसविरुद्ध सर्वोच्च न्यायालयमा पुनरावेदन गरेपछि सन् २०११ मा त्यो आदेशलाई खारेज गरिएको थियो।    :   ()  ,"
अत्यावश्यक कामबाहेक सिंहदरबार प्रवेशमा रोक,"काठमाडौं : विश्वव्यापी महामारीको रुपमा फैलिएको कोरोना भाइरस (कोभिड१९) को सङ्क्रमण बढ्दै गएपछि मुलुकको प्रमुख प्रशासनिक केन्द्र सिंहदरबार प्रवेशमा रोक लगाइएको छ । गृहमन्त्रालयका अनुसार अत्यावश्यक कामबाहेकका व्यक्तिलाई प्रवेशमा कडाइ गरिएको हो । मन्त्रालयका प्रवक्ता चक्रबहादुर बुढाले अत्यावश्यक कामका लागि सुरक्षा मापदण्ड अपनाएर प्रवेशमा समस्या नभएको तर भेटघाट र गफगाफका लागि प्रवेशमा रोक लगाइएको बताए । अत्यावश्यक कामका लागि आवश्यक सुरक्षा मापदण्ड अपनाएर जाँदा प्रवेशमा कुनै समस्या छैन, प्रवक्ता बुढाले भने, तर सामान्यरुपमा भेटघाट, गफगाफका लागि भने ध्यान दिनै पर्छ, त्यसमा रोक लगाएको हो । जोखिम नबढोस् भनेर ध्यान दिनुपर्ने भएकाले अत्यावश्यक कामबाहेकका लागि उक्त व्यवस्था लागू गरिएको उनको भनाइ छ । भित्रबाट पास पठाएर प्रवेश अनुमति दिने कार्यमा पनि तत्कालका लागि रोक लगाइएको छ । अहिलेको जटिल परिस्थितिमा नागरिक आफैँले पनि सुरक्षा सावधानी अपनाउन र अत्यावश्यक काम नपरी बाहिर ननिस्किन तथा सिंहदरबार नआउनसमेत उनले अनुरोध गरे । प्रेस पास भएका पत्रकारलाई कुनै रोक नलगाइएको उनले प्रष्ट पारे । पछिल्लो समयमा काठमाडौँ उपत्यकामा कोभिड१९ को सङ्क्रमण बढिरहेको छ । मङ्गलबार मात्रै उपत्यकामा ६२ जनामा कोभिड१९ देखिएको छ। सङ्क्रमण बढेपछि उपत्यका प्रवेशमा थप कडाइ गरिएको र स्वास्थ्य मापदण्ड लागू नगर्ने व्यक्ति वा व्यावसायिक प्रतिष्ठानलाई कारवाही गर्न थालिएको काठमाडौँका प्रमुख जिल्ला अधिकारी जनकराज दाहालले जानकारी दिनुभयो । उनले अटेर गर्नेलाई कैद सजाय गर्ने चेतावनीसमेत दिए । रासस"
कोशी अस्पतालको आइसोलेसनमा एकको मृत्यु,"विराटनगर : उपचारका लागि विराटनगरस्थित कोशी अस्पतालको आइसोलेसनमा भर्ना गरिएका एक पुरुषको बुधबार दिउँसो मृत्यु भएको छ। कोरोना भाइरस संक्रमणको आशंकामा उपचार प्रक्रिया अघि बढाइएका विराटनगर महानगरपालिका९ का ४५ वर्षीय रञ्जीतकुमार साहको मृत्यु भएको अस्पतालका मेडिकल सुपरिटेन्डेन डा चुमनलाल दासले अन्नपूर्ण अनलाइनलाई बताए। उनकाअनुसार ज्वरोका साथै जण्डिसको समस्या देखिएपछि साहलाई उपचारका लागि मंगलबार राति १०:३० बजेतिर अस्पताल पुर्याइएको थियो। कोरोनासँग मिल्ने लक्षण देखिएको भन्दै आइसोलेसनमा राखेर उपचार सुरु गरिएका उनको दिउँसो १:१० बजेतिर मृत्यु भएपछि अस्पतालमा केहीबेर तनाव भयो। उपचारमा संलग्न चिकित्सकको लापरबाहीले साहको मृत्यु भएको भन्दै अस्पताल परिषरमा परिवारका सदस्य र आफन्तले नाराबाजी गर्दै प्रदर्शन गर्न थालेपछि अवस्था तनावपूर्ण बनेको थियो। ठूलो संख्यामा प्रहरी परिचालन गरेर स्थितिलाई नियन्त्रणमा लिएर आफन्तलाई सम्झाई बुझाई गरिएको मोरङ प्रहरीका प्रवक्ता डीएसपी मानबहादुर राईले बताए। आइसोलेसनमा अवस्था थप गम्भीर बन्दै गएपछि कोरोना संक्रमण भएनभएको छुट्याउन पिससआर परीक्षणका लागि स्वाब संकलन गरिएको केही बेरमै बिरामीको मृत्यु भएको डा दासले बताए। स्वाबको रिपोर्ट भने आउन बाँकी छ। जतिसक्दो चाँडो परीक्षण गरेर रिपोर्ट यकिन गर्न हामी लागि परेका थियौं उनले भने तर रिपोर्ट आउन बाँकी हुँदै बिरामीको मृत्यु भयो। कोरोना भाइरस संक्रमणको आशंका गरिएका बिरामीको मृत्यु भएको बताउँदै डा दासले भने, अहिले शव आइसोलेसनमै राखिएको छ। रिपोर्ट आइसकेपछि व्यवस्थापनको प्रक्रिया अघि बढाइने छ। उनले कोरोना रिपोर्ट नेगेटिभ आए शव परिवारका सदस्यलाई जिम्मा लगाइने र पोजिटिभ आए प्रक्रिया पूरा गरेर डिस्पोज गर्न नेपाली सेनाको शव व्यवस्थापन टोलीलाई बुझाइने जानकारी दिए। लामै समयदेखि स्वास्थ्य सम्बन्धी विभिन्न समस्याबाट पीडित बनेका साहले अस्पतालका वरिष्ठ फिजिसियन डा दीपक सिग्देलसँग उपचार गराउँदै आएका थिए। कोभिड१९ उपचार केन्द्रका कोरोना फोकल पर्सन समेत रहेका डा सिग्देलकै सल्लाहमा उनलाई थप उपचारका लागि कोशी अस्पताल ल्याइएको थियो।"
काभ्रेका एक प्रहरीमा कोरोना,काभ्रे : बनेपा जनगालमा रहेको संघीय प्रहरी कार्यालय प्रमुखको चालकको रुपमा रहेको एक जना प्रहरीमा कोरोना संक्रमण भएको छ। संघीय प्रहरी कार्यालय प्रमुखको चालकको रुपमा केहि दिन अघि मात्र काठमडौंमा चालकको थप ट्रेनिङ एमडी कोर्स गर्न गएको समयमा कोरोना सार्न सक्ने भएको भन्दै साँगामा स्वाब संकलन गरिएको थियो। साँगामा स्वाब संकलन गरिएसँगै उनी छुट्टै होम क्वारेन्टाइनमा बसिरहेका थिए। मंगलबार स्वाबको पिसिआर रिपोर्ट आएपछि उनलाई धुलिखेल अस्पतालको आइसोलेसनमा राखेर थप उपचार सुरु गरिएको जिल्ला स्वास्थ्य कार्यालय काभ्रेका प्रमुख डा नरेन्द्रकुमार झाले जानकारी दिए। उनको धुलिखेल अस्पतालमा उपचारको लागि मंगलबारबाटै सुरु गरिएको स्वास्थ्य सामान्य रहेको झाले बताए। जिल्लामा मंगलबारसम्म २९ जनामा कोरोना संक्रमण पुष्टि भएकोमा विभिन्न आइसोलेसनमा उपचारपछि २७ जना डिस्चार्ज भइसकेको २ जनाको आइसोलेसनमा राखेर उपचार भइरहेको झाले जानकारी दिए।
कोरोनासँग मिल्दोजुल्दो लक्षण देखिएका तीनजनाको मृत्यु,राजविराज : सप्तरीमा कोरोना भाइरस (कोभिड१९) सँग मिल्दोजुल्दो लक्षण देखिएका तीनजना पुरुषको मृत्यु भएको छ। विदेशबाट आइ कोरोना परीक्षणबिना घरमा बसिरहेका रुपनी गाउँपालिका५ धुरगाउँका ४५ वर्षीय एक पुरुषको मृत्यु भएको छ। मलेसियाबाट आएर घरमा बसिरहेका धुरगाउँका विन्देश्वर साह बिरामी भइ उपचारका क्रममा मृत्यु भएको रुपनी गाउँपालिका५ का वडा अध्यक्ष जगदीश दासले बताए । विदेशबाट आएर घरमा बसेकोबारे आफूलाई जानकारी नभएको र उनको मृत्युपछि गाउँलेले बताएपछि मात्र थाहा पाएको वडा अध्यक्ष दासले बताए । बिरामी भइ उपचारका लागि धरान लैजाँदै गर्दा बाटोमै मृत्यु भएपछि शव घर फर्काइएको छ । विदेशबाट आएको र रुघाखोकीजस्ता लक्षण देखिएकाले पीसीआर परीक्षणका लागि स्वाब संकलन गर्न शवको अन्तिम संस्कार नगरी घरमा राख्न लगाइएको स्वास्थ्य कार्यालय सप्तरीका निमित्त प्रमुख दुनियालाल यादवले बताए। पीसीआर परीक्षण नगरी घरमा बसिरहेका साहलाई ज्वरो र दमले च्यापेपछि उपचारका लागि राजविराजस्थित गजेन्द्रनारायण सिंह अस्पताल लगिएको थियो । राजविराजले रेफर गरेपछि बीपी कोइराला स्वास्थ्य विज्ञान प्रतिष्ठान धरान पुर्याउनुअघि मंगलबार राती बाटोमै मृत्यु भएको स्वास्थ्य कार्यालयले जनाएको छ। स्वास्थ्य कार्यालय सप्तरीका निमित्त प्रमुख दुनियालाल यादवले कोरोनासँग मिल्दोजुल्दो लक्षण देखिएकाले स्वाब संकलनपछि शव व्यवस्थापन गरिने बताए । मृतकका दाजु उनीभन्दा एक महिनाअघि भारतबाट आएर १४ दिन रुपनी५ स्थित जनता मावि बसबिट्टीको क्वारेन्टाइनमा बसेका थिए । उनको पीसीआर परीक्षण गर्दा रिपोर्ट नेगेटिभ आएको थियो तीन चार दिनअघि बिरामी परेका साहबारे जानकारी दिँदै पीसीआर परीक्षण गर्न भन्दा पनि वडा अध्यक्ष दासले चासो नलिएको स्वास्थ्य चौकीका प्रमुख सिताम्बर यादवले गुनासो गरे । यसैबीच राजविराजस्थित छिन्नमस्ता अस्पतालमा मंगलबार राती दुई जेष्ठ नागरिकको मृत्यु भएको छ । मंगलबार राति १ बजे मृत्यु भएका डाक्नेश्वरी नगरपालिका ९ पत्थरगाढाका ७१ वर्षीय मंगल खंगको स्वाब लिएलगत्तै बुधबार दिउँसो दाह संस्कार गरिएको छ । घुँडा दुखेको भन्दै आइतबार उपचारार्थ भर्ना भएका चिनी र उच्च रक्तचापका बिरामी खंग राती पिसाब गर्न उठ्दा खलखली पसिना आएर ढलेका थिए। त्यसपछि उनको मृत्यु भएको डा ज्ञानेन्द्र झाले बताए । शव घर ल्याइपछि स्वास्थ्य कार्यालय र प्रहरी कार्यालयबाट खबर आएपछि दाह संस्कार रोकी स्वाब संकलन गरिएको डाक्नेश्वरी नगरपालिकाका नगरप्रमुख शिवनारायण साहले जानकारी दिए । रोक्दा रोक्दै पनि दाह संस्कारमा २०२२ जना पुगेको साहले जनाए । यस्तै ज्वरो र श्वासप्रश्वासमा समस्या भएपछि एक साताअघि १५ गते भर्ना भएका राजगढ गाउँपालिका४ बेल्ही चपेनाका ८५ वर्षीय बच्चालाल सुतिहारको पनि मंगलबार राती मृत्यु भएको छ । उनको शव छिन्नमस्ता अस्पतालमै रहेको र स्वाब संकलन गर्न लागिएको अस्पतालका प्रशासन प्रमुख राजेश झाले बताए । स्वास्थ्य कार्यालय सप्तरीले मृतक तीनैजनामा शंकास्पद लक्षण देखिएकाले स्वाब संकलन गरिएको बताए । एक साताअघि मृत्यु भएका सोही वडाका प्रितम साहको स्वाब संकलन गर्नुअघि नै दाह संस्कार भएको थियो । दमको बिरामी साहको स्वाब संकलन गर्न नसकिएपछि उनका परिवार र मलामी गएका गाउँलेसहित ८६ जनाको स्वाब सोमबार संकलन गरिएको छ । संकलित स्वाबको रिपोर्ट आइ नसकेको नगर प्रमुख साहले बताए गाउँपालिकाले क्वारेन्टाइनको जिम्मेवारी वडा अध्यक्षलाई रहेको तर वडा अध्यक्षले होम क्वारेन्टाइन भन्दै स्वास्थ्य मापदण्ड बिचार नगरी घर पठाउने गरेको उनको भनाइ छ । स्थानीय तहले सञ्चालन गरेको क्वारेन्टाइनमा बसेकाले स्तरीय खानाको माग गरेपछि वडा अध्यक्षले होहल्ला भएको भन्दै होम क्वारेन्टाइनका नाममा घर पठाउन थालेको यादवले बताए । गाउँघरमा नाम मात्रको होम क्वारेन्टाइन र होम आइसोलेसन हुने गरेकाले अवस्था भयावह रहेको उनले चिन्ता प्रकट गरे । मलेसियाबाट १५ दिनअघि आएका ३५ वर्षीय अर्का एक पुरुष पनि सोझै घर गएर बसेको स्मरण गर्दै स्वास्थ्य चौकी प्रमुख यादवले उनलाई जबरजस्ती साउन ११ गते परीक्षण गर्न लगाउँदा रिपोर्ट पोजिटिभ आएपछि राजविराजस्थित आइसोलेसन केन्द्र पठाइएको बताए । मलेसियाबाट परीक्षण गरेर आएकाले यहाँ गर्न आवश्यक छैन भन्दै परीक्षण गर्न अस्वीकार गर्दै आएका उनको तीन दिनको प्रयासपछि रुपनी गाउँपालिकास्थित रायपुर स्कुलमा स्वास्थ्यकर्मीको टोलीले स्वाब संकलन गरेको थियो।
"डडेल्धुरा अस्पतालमा एकैदिन चार सय बढीको कोरोना परीक्षण, ११ जनामा संक्रमण पुष्टि",डडेल्धुरा : डडेल्धुरा अस्पतालमा रहेको प्रयोगशालामा एकै दिन चारसय बढीको पीसीआर परीक्षण गरिएको छ । उक्त ल्याबमा पछिल्लो २४ घन्टामा गरिएको ४०९ नमुना परीक्षणमध्ये ११ नमुनाको कोरोना रिपोर्ट पोजिटिभ देखिएको हो । अस्पतालको प्रयोगशालामा जडान गरिएको आरटीपीसीर मेसिनमा थ्रोट स्वाबको नमूना परीक्षण गर्दा ११ जनाको कोरोना रिपोर्ट पोजिटिभ देखाएको अस्पतालले जनाएको छ । कुल ४ सय ९ जनाको स्वाब परीक्षण गरिएकोमा ११ जनाको रिपोर्ट पोजिटिभ र ३ सय ९८ जनाको रिपोर्ट नेगेटिभ आएको अस्पतालका ल्याब इन्चार्ज इश्वरी भुषालले बताए ।तर ती पोजिटिभ आएका संक्रमित कुन जिल्ला र कुन स्थानीय तहका हुन भनेर अस्पतालले जारी गरेको विज्ञप्तिमा खुलाएको छैन । उक्त जानकारी स्वास्थ्य तथा जनसंख्या मन्त्रालयले केही बेरमा आफ्नो प्रेस ब्रिफिङमार्फत दिने अस्पतालले जनाएको छ। ्
थप ३८१ जनामा कोरोना पुष्टि : संक्रमितको संख्या २१ हजार ३९० पुग्यो,"काठमाडौं : पछिल्लो २४ घण्टामा नेपालमा ३८१ जनामा कोरोना भाइरस (कोभिड१९) संक्रमण पुष्टि भएको छ। योसँगै नेपालमा कोरोना संक्रमितको संख्या २१ हजार ३९० पुगेको छ। स्वास्थ्य तथा जनसंख्या मन्त्रालयका प्रवक्ता डा जागेश्वर गौतमका अनुसार संक्रिय संक्रमितको संख्या ६ हजार १७४ रहेको छ। मन्त्रालयका अनुसार पछिल्लो २४ घण्टामा १३१डिस्चार्ज भएका छन्। कुल डिस्चार्ज हुनेको संख्या भने १५ हजार १५६ पुगेको छ। अहिले क्वारेन्टाइनमा ९ हजार ९२५ जना रहेका छन्। मन्त्रालयका अनुसार नेपालमा पाँच सय बढी संक्रमित हुने जिल्ला पर्सा, रौतहट, महोत्तरी र कैलाली हुन्। अहिले कोरोना संक्रमण शून्य हुने जिल्लाको संख्या भने सात पुगेको छ। प्रवक्ता गौतमका अनुसार खोटाङ, धनकुटा, भोजपुर, संखुवासभा, रुकुम पश्चिम, मनाङ र मुस्ताङ, मा कोरोना संक्रमण शून्यमा झरेको हो। नेपालमा कोरोनाले मृत्यु हुनेको संख्या ६० पुगेको छ।"
'सामुदायिकलाई सुधारे निजी स्कुल आफैं सुक्छन्',"काठमाडौं : काठमाडौं महानगरपालिकाका प्रमुख विद्यासुन्दर शाक्यले सामुदायिक विद्यालयले संस्थागत विद्यालयको भन्दा गुणस्तयरीय शिक्षा दिनुपर्ने बताएका छन्। ज्ञानोदय माध्यामिक विद्यालयमा नेपाल सरकारको सहयोगमा सामुदायिक विद्यालयमा अध्ययन गर्ने छात्रालाई निःशुल्क स्यानिटरी प्याड वितरणको शुभारम्भ कार्यक्रमलाई सम्वोधन गर्दै उनले यस्तो बताएका हुन्। निजी क्षेत्रका विद्यालयले जसरी विद्यार्थी र अविभावकलाई आकर्षित गरिरहेका छन् त्यसैगरी विस्तारै सामुदायिक विद्यालयले पनि चुम्बकीय गुणको विकास गर्नुपर्छ, शाक्यले भने, संस्थागत विद्यालयमा विद्यार्थीको आकर्षण बढ्यो भनेर गुनासो गर्ने होइन त्योभन्दा राम्रो र गुणस्तरीय शिक्षा दिएर (विद्यार्थी)को भविश्य हामी बनाई दिन्छौं भन्ने ग्यारेण्टी सामुदायिक विद्यालयले दिन सक्नुपर्छ। त्यो भयो भने सामुदायिकमा स्वत विद्यार्थीको चाप बढ्ने छ। सबै सामुदायिक विद्यालयमा सरकारले निशुल्क शिक्षाको व्यवस्था गरेको स्मरण गराउँदै शाक्यले निशुल्क शिक्षाको अर्थ कमजोर शिक्षा नभएको प्रष्ट पारे। हामीले खोजेको कमजोर होइन गुणस्तरीय र उत्कृष्ट शिक्षा हो। संस्थागत विद्यालयले दिनेभन्दा पनि अझ उत्कृष्ट र गुणस्तरीय शिक्षा सामुदायिक विद्यालयले दिन सक्नुपर्छ, उनले भने।"
बाराका थप १७ जनामा कोरोना पुष्टि,"सिमरा : बाराको जीतपुरसिमरा उपमहानगरपालिका भित्रका थप १७ जनामा कोरोना संक्रमण पुष्टि भएको छ । उपमहानगरपालिकाले संचालन गरेको क्वारेन्टाइनमा परीक्षणका लागि स्वाब दिएकामध्ये १७ जनामा कोरोना देखिएको हो । कोरोना पुष्टि हुनेमा उपमहानगरका कर्मचारी, पत्रकार र स्थानीय समेत छन् । क्वारेन्टाइनमा स्वाब संकलन गरिएको एक सय ५० मध्ये १७ जनाको कोरोना रिपोर्ट पोजिटिभ आएको हो । जीतपुर स्वास्थ्य चौकीका कर्मचारीमा कोरोना देखिएपछि उपमहानगरपालिकाले केही दिनअघि आफ्ना कर्मचारी र स्थानीयको स्वाब संकलन गरेर परीक्षणका लागि वीरगन्ज पठाएको थियो । परीक्षणका लागि पठाएकामध्ये स्वास्थ्यसहित अन्य शाखाका कर्मचारी, एक पत्रकार र स्थानीयमा कोरोना पुष्टि भएको हो । यसअघि मंगलबार उपमहानगरपालिकाको एक स्वास्थ्य कर्मचारी, दुई सशस्त्र प्रहरीसहित चार जनामा कोरोना देखिएको थियो । समुदायस्तरमा कोरोना संक्रमण देखिन थालेपछि उपमहानगरपालिकाले परीक्षणको दायरा बढाउदै लगेको छ ।"
खानेपानी मुहान तोडफोड गरेको आरोपमा एक पक्राउ,धरान : धरान उपमहानगरपालिका१३ मा रहेको खानेपानी व्यवस्थापन बोर्डको मुहान तोडफोड गरेको अभियोगमा एकजना पक्राउ परेका छन्। धरानमा भष्टाचारविरुद्धको अभियान चलाई रहेका स्थानीय हर्क साङपाङलाई प्रहरीले मंगलबार राति पक्राउ गरेको हो। खानेपानी व्यवस्थापन बोर्डका प्रमुख राजु पोखरेलले खानेपानी मुहान तोडफोड गरेको भन्दै किटानी जाहेरी दिए पश्चात साङपाङलाई मंगलबार राति पक्राउ गरिएको इलाका प्रहरी कार्यालय धरानका डिएसपी ज्ञानेन्द बस्नेतले जानकारी दिए। गत सोमबार उनीसहितको समूहले खानेपानी मुहानमा ताडफोड गरेको भन्दै किटानी जाहेरी दिएको खानेपानी व्यवस्थापन बोर्डका प्रमुख पोखरेलले बताए। साम्पाङसँगै धरान खानेपानी संस्थान धरानका प्रमुख रामकुमार श्रेष्ठमाथि कारबाहीको माग गर्दै जाहेरी दिइएको थियो। उनी भने पक्राउ परेका छैनन्।
"मोदीले भने, 'भगवान् रामसँग नेपालको आत्मिय सम्बन्ध' (भिडियो)","काठमाडौं : भारतका प्रधानमन्त्री नरेन्द्र मोदीले भगवान रामसँग नेपालको आत्मीय सम्बन्ध रहेको बताएका छन्। बुधबार अयोध्यामा राम मन्दिरको भूमिपूजन समारोहमा उनले यस्तो बताएका हुन्।रामसँग नेपालको आत्मीय सम्बन्ध माता जानकीसँग जोडिएको छ, मोदीले भनेका छन्। विश्वका मुस्लिम देशमा समेत रामको पूजा हुने गरेको उल्लेख गरे। नेपाल, चीन, श्रीलंका, इन्डोनेसिया, थाइल्यान्ड, कम्बोडियालगायतका थुप्रै मुलुकमा राम पुजनीय रहेको उनले बताए। मोदीले अयोध्यामा भगवान रामको मन्दिर बन्नु भारत वर्ष र हिन्दूधर्ममा आस्था राख्नेहरूका लागि ठूलो सौभाग्य रहेको बताए । उनले सम्बोधनका क्रममा भगवान रामको जन्म अयोध्यामा भएको भनाइ पटकपटक दोहोर्याएका थिए। भारतको सत्तारुढ दल भारतीय जनता पार्टी (भाजपा) ले राम मन्दिर निर्माणलाई विगत तीन दशकभन्दा बढी समयदेखि नै राजतीनिक मुद्दाका रुपमा उठाउँदै आएको थियो । यो शिलान्यासलाई सत्तारुढ भारतीय जनता पार्टी र त्यस निकट हिन्दुवादी संस्थाहरुले वैचारिक र राजनीतिक जितका रुपमा लिएका छन् । केही समयअघि प्रधानमन्त्री केपी शर्मा ओलीले राम जन्मेको अयोध्या नेपालमा पर्ने अभिव्यक्ति दिएपछि अयोध्याको विषयमा नेपालमा पनि चासो र चर्चा बढेको हो । मोदीले अयोध्यामा बुधबार आयोजित भव्य समारोहबीच हिन्दू मन्दिरको निर्माणका लागि भूमिपूजा गर्दै शिलान्यास गरेका हुन्।मोदीले चाँदीले निर्मित पाँचवटा ईँटा दिउँसो १२ बजेर ४४ मिनेटको साइतमा मन्दिरको जगमा स्थापना गरेका हुन्। शिलन्यासपछि उत्तर प्रदेशका मुख्यमन्त्री योगी आदित्यनाथले५०० वर्ष लामो र कडा सङ्घर्ष लोकतान्त्रिक र संविधानसम्मत तरीकाले सम्पन्न भएको प्रतिक्रिया दिएका छन्। भूमिपूजा कार्यक्रममा भाग लिन पुगेका योगगुरू रामदेवले अयोध्यामा एउटा भव्य गुरुकुल बनाउने घोषणा गरेका छन्। भारतको उत्तर प्रदेश राज्यमा पर्ने भगवान रामको जन्मभूमि मानिएको अयोध्यामा सन् १९९२ मा हिन्दू भिडले मध्ययुगिन बाबरी मस्जिद भत्काएको थियो। त्यो मस्जिद पहिले त्यहीँ रहेको राम मन्दिर भत्काएर बनाइएको उनीहरूको दाबी थियो। दशकौँसम्म सो स्थानको स्वामित्वका लागि भारतमा हिन्दू र मुस्लिम संगठनबीच विवाद रहे पनि गत वर्ष भारतको सर्वोच्च अदालतले सो स्थान हिन्दूहरूको हुने निर्णय गरेको थियो।"
कोरोनाले मृत्यु हुनेको संख्या ६० पुग्यो,"काठमाडौं : नेपालमा कोरोना भाइरस (कोभिड१९) संक्रमणबाट मृत्यु हुनेको संख्या ६० पुगेको छ। स्वास्थ्य तथा जनसंख्या मन्त्रालयका प्रवक्ता प्रा डा जागेश्वर गौतमका अनुसार मृतकको संख्या ६० पुगेको हो। पर्सामा कोरोनाका कारणले थप दुईजनाको मृत्यु भएको हो। वीरगन्ज हेल्थ केयर अस्थायी कोभिड अस्पतालमा उपचारका क्रममा बुधबार बिहान वीरगन्ज १५ का ४६ वर्षीय पुरुषको मृत्यु भएको हो। उनमा साउन १९ गते राति कोरोना संक्रमण पुष्टि भएको थियो। यस्तै गत सोमबार राति उपचारका लागि वीरगन्जको नेशनल मेडिकल कलेजमा ल्याउने क्रममा बाटोमै मृत्यु भएकी पर्साको पोखरीया नगरपालिका ८ की १८ वर्षीया युवतीमा भने मङगलबार राति संक्रमण पुष्टि भएको थियो। पर्सा जिल्लामा कोरोना संक्रमणबाट मृत्यु हुनेको संख्या १७ पुगेको छ। साउनमा मात्रै पर्सामा १३ जनाको मृत्यु भएको हो। पछिल्लो २४ घण्टामा नेपालमा ३८१ जनामा कोरोना संक्रमण पुष्टि भएको छ। योसँगै नेपालमा कोरोना संक्रमितको संख्या २१ हजार ३९० पुगेको छ। स्वास्थ्य तथा जनसंख्या मन्त्रालयका प्रवक्ता गौतमका अनुसार संक्रिय संक्रमितको संख्या ६ हजार १७४ रहेको छ। मन्त्रालयका अनुसार पछिल्लो २४ घण्टामा १३१डिस्चार्ज भएका छन्। कुल डिस्चार्ज हुनेको संख्या भने १५ हजार १५६ पुगेको छ। अहिले क्वारेन्टाइनमा ९ हजार ९२५ जना रहेका छन्। मन्त्रालयका अनुसार नेपालमा पाँच सय बढी संक्रमित हुने जिल्ला पर्सा, रौतहट, महोत्तरी र कैलाली हुन्। अहिले कोरोना संक्रमण शून्य हुने जिल्लाको संख्या भने सात पुगेको छ। प्रवक्ता गौतमका अनुसार खोटाङ, धनकुटा, भोजपुर, संखुवासभा, रुकुम पश्चिम, मनाङ र मुस्ताङमा कोरोना संक्रमण शून्यमा झरेको हो।"
पहिरो पीडितलाई परदेशी नेपालीको सहयोग,"जाजरकोट : असार २५ गते जाजरकोटको वारेकोटमा गएको बाढी पहिरोबाट पीडित परिवारलाई दक्षिण कोरियामा बस्ने कर्णाली प्रदेशवासी नेपालीले खाद्यान्न सहयोग गरेका छन। बारेकोट गाउँपालिका मार्फत पीडितसम्म पुग्ने गरी कर्णाली प्रदेश समाज दक्षिण कोरियाले पठाएको ५० क्विन्टल चामल, चार सय केजी दाल, र दुई सय प्याकेट तेल हस्तान्तरण गरिएको हो। पहिरो प्रभावित बारेकोटमा भोकमरी भन्ने समाचार पढेपछि सहयोग रकम जुटेको हो। विस्थापित परिवार अन्न सकिएपछि भोकभोकै बस्न बाध्य छन्। दक्षिण कोरियामा रहेका कर्णाली प्रदेशका नेपालीको सहभागितामा जम्मा गरिएको रकमबाट उपलब्ध गराइएको खाद्यान्नलाई जाजरकोटका सामाजिक अभियान्ता सहदेव बस्नेत मार्फत वारेकोट गाउँपालिका अध्यक्ष महेन्द्रबहादुर शाहलाई हस्तान्तरण गरिएको हो। नलगाडको कालीमाटीमा उक्त खाद्य सामग्री बुझ्दै अध्यक्ष शाहले विदेशमा रहेका नेपालीको ठूलो दिल मार्फत प्राप्त भएको सहयोगलाई पीडित जनताको संकट टार्नका लागि न्यायपूर्ण ढंगले वितरण गरिने बताए। संकटमा सहयोग गरेको कर्णाली प्रदेश समाज दक्षिण कोरियाका अध्यक्ष पदमबहादुर बस्नेतले बताए।बारेकोटमा पहिरोमा परि १२ जनाको मृत्यु, दुई जना बेपत्ता र हजार बढी परिवार विस्थापित भएका छन्।"
पर्सामा कोरोनाले थप दुई जनाको मृत्यु : एकै दिन ११६ संक्रमित,"वीरगन्ज : पर्सामा बुधबार एकै दिन १ सय १६ जना नयाँ संक्रमित थपिएका छन् । नारायणी अस्पतालको प्रयोगशालामा बुधबार बिहान गरिएको परीक्षणमा १सय १६ जनामा संक्रमण पुष्टि भएको हो । वीरगन्ज कारागारका कैदीबन्दी ,सशस्त्र प्रहरी, नेपाली सेना, वीरगन्ज महानगरपालिकाका कर्मचारीसहित ११६ जनामा बुधबार बिहान संक्रमण पुष्टि भएको नारायणी अस्पतालका मेसु डाक्टर मदन उपाध्यायले जानकारी दिए । बुधबार वीरगन्ज कारगारका २७ जना कैदीबन्दीमा संक्रमण भेटिएको हो । यसअघि पनि कारगारमै १३ जनामा संक्रमण पुष्टि भएको थियो । यसैगरी वीरगन्जस्थित नेपाली सेनाको चण्डी प्रसाद गणमा कार्यरत ३ जना सेना , वीरगन्ज भन्सार कार्यालयमा खटिएका ३ जना सशस्त्र प्रहरी र ४ नेपाल प्रहरीमा पनि बुधबार संक्रमण भेटिएको मेसु उपाध्यायले जानकारी दिए । वीरगन्ज महानगरपालिका वडा नम्बर ४ र वडा नम्बर १० का ९९ जना , वडा नम्बर २७ का ८ जना, वडा नम्बर १५ का ३ जना , वडा नम्बर १ , ८ र ९ का २२ जना , वडा नम्बर ३ , २५ , २४ , १२ र १३ का ११ जनामा पनि संक्रमण पुष्टि भएको हो । यस्तै, पर्साकै जगरनाथपुर गाउँपालिका ५ र जिराभवानी गाउँपालिका ३ का ११ जनामा पनि संक्रमण भेटिएको हो । क्वारेन्टाइनमा बसेका, कन्टयाक्ट ट्रेसिङमा परेका तथा मास ट्रेसिङ र स्वचेच्छाले पैसा तिरेर परीक्षण गराएकाहरु गरी १सय १६ जनामा संक्रमण पुष्टि भएको मेसु उपाध्यायले बताए । पर्सामा हालसम्म एकै दिनमा यति ठूलो संख्यामा संक्रमण भेटिएको यो पहिलो हो । यसअघि गत आइतबार एकै दिन पर्सामा ७३ जनामा संक्रमण भेटिएको थियो । १ सय १६ जना संक्रमित थपिएसँगै पर्सामा संक्रमितको संख्या ७ सय ३० पुगेको जिल्ला स्वास्थय कार्यालय पर्साले जनाएको छ । थप २ जनाको मृत्यु पर्सामा कोरोनाका कारणले थप दुईजनाको मृत्यु भएको पुष्टि भएको छ । वीरगन्जको गण्डक बहुअरीस्थित वीरगन्ज हेल्थ केयर अस्थायी कोभिड अस्पतालमा उपचारका क्रममा बुधबार बिहान वीरगन्ज १५ का ४६ वर्षीय पुरुषको मृत्यु भएको हो । उनमा साउन १९ गते राती कोभिड १९ संक्रमण पुष्टि भएको थियो । यस्तै गत सोमबार राति उपचारका लागि वीरगन्जको नेशनल मेडिकल कलेजमा ल्याउने क्रममा बाटोमै मृत्यु भएकी पर्साको पोखरीया नगरपालिका ८ की १८ वर्षीया युवतीमा भने मङगलबार राति संक्रमण पुष्टि भएको थियो । पर्सा जिल्लामा कोरोना संक्रमणबाट मृत्यु हुनेको संख्या १७ पुगेको छ । साउनमा मात्रै पर्सामा १३ जनाको मृत्यु भएको हो ।"
कोरोनाले मोरङमा एकै दिन दुईको मृत्यु : मृतककी श्रीमतीको रिपोर्ट पनि पोजिटिभ,विराटनगर : कोरोनाका कारण मोरङमा बुधबार दुई पुरुषको मृत्यु भएको छ। मृत्यु हुने मध्ये एक विराटनगर र एक रंगेलीका हुन्। उपचारका लागि विराटनगरस्थित कोशी अस्पतालको आइसोलेसनमा भर्ना गरिएका विराटनगर महानगरपालिका९ का ४५ वर्षीय पुरुषको दिउँसो १ : १० बजे मृत्यु भएको हो। अस्पतालका मेडिकल सुपरिटेन्डेन डा चुमनलाल दासले मृत्यु हुनु अघि नै स्वाब संकलन गरेर परीक्षण गराइएकोमा रिपोर्ट दिउँसो ३: ४५ पोजेटिभ मात्रै आएको जानकारी दिए। उनकाअनुसार ज्वरोका साथै जण्डिसको समस्या देखिएपछि ती पुरुषलाई उपचारका लागि मंगलबारराति १०:३० बजेतिर अस्पताल ल्याइएको थियो। कोरोनासँग मिल्ने लक्षण देखिएसँगै स्वाब संकलन गरेर परीक्षणका लागि पठाउँदै आइसोलेसनमा राखेर उपचार सुरु गरिए पनि रिपोर्ट नआइकन उनको मृत्यु भएको थियो। लामै समयदेखि स्वास्थ्य सम्बन्धी विभिन्न समस्याबाट पीडित बनेका साहले अस्पतालका वरिष्ठ फिजिसियन डा दीपक सिग्देलसँग उपचार गराउँदै आएका थिए। कोभिड१९ उपचार केन्द्रका कोरोना फोकल पर्सन समेत रहेका डा सिग्देलकै सल्लाहमा उनलाई थप उपचारका लागि कोशी अस्पताल ल्याइएको थियो। त्यस्तै मोरङकै रंगेली नगरपालिका८ का ४५ वर्षीय एक पुरुषको कोरोनाका कारण मृत्यु भएको। स्वास्थ्यमा समस्या भएपछि उपचारका लागि विराटनगर ल्याइएका उनको कोशी अस्पताल ल्याइपुर्याउँदा मृत्यु भइसकेको थियो। बिरामी हुँदा कोरोनासँग मिल्ने लक्षण देखिएपछि उनको पनि स्वाब संकलन गरेर कोशीको प्रयोगशालामा परीक्षण गराइएको थियो। मृतकको पीसीआर परीक्षण रिपोर्ट दिउँसो ३:३० बजे पोजेटिभ आएको डा दासले बताए। दासकाअनुसार उपचारका लागि बिहान १०:३० बजेतिर अस्पताल ल्याइपुर्याउँदा उनको मृत्यु भइसकेको थियो। उता कोरानाका कारण मृत्यु भएका विराटनगरका पुरुषकी श्रीमतीमा भने कोरोना भाइरस संक्रमण पोजिटिभ देखिएको छ। कोरोना रिपोर्ट पोजिटिभ आएकी ३५ वर्षीया महिला मृतककी श्रीमती भएको जानकारी डा दासले दिए। स्वास्थ्यमा समस्या आएपछि श्रीमानलाई उपचारका लागि उनले अस्पताल लिएर आएकी थिइन्। कोशी अस्पतालकै प्रयोगशालामा स्वाब परीक्षण गराउँदा श्रीमतीको पनि रिपोर्ट पोजेटिभ आएपछि उपचारका लागि कोभिड अस्पतालमा भर्ना गर्ने तयारी भइरहेको जानकारी दासले दिए। उनले दुवै मृतकको शव व्यवस्थापनको प्रक्रिया अघि बढाइएको जानकारी दिए। शव डिस्पोज गर्न नेपाली सेनाको शव व्यवस्थापन टोलीलाई बुझाइने उनको भनाइ छ। योसँगै प्रदेश १ मा कोरोनाका कारण ज्यान गुमाउनेको संख्या चार पुगेको छ। सोमबार दिउँसो कोशी अस्पतालमै विराटनगर५ घर भएका ७७ वर्षीय वृद्धको कोरोना संक्रमणका कारण मृत्यु भएको थियो। त्यस अघि गत बुधबार मोरङ सुनवर्षीका एक पुरुषको विराटनगरबाट थप उपचारका लागि बीपी कोइराला स्वास्थ्य विज्ञान प्रतिष्ठान धरान लगेपछि मृत्यु भएको थियो।
कोरोना अपडेट : स्वास्थ्य मन्त्रालयको पत्रकार सम्मेलन (लाइभ),काठमाडौं : स्वास्थ्य तथा जनसंख्या मन्त्रालयले पत्रकार सम्मेलनमार्फत् कोरोना भाइरस (कोभिड१९) को नियमित अपडेट गराउँदै आएको छ।लकडाउन सुरु भएको २०७६ चैत ११ गतेदेखि सुरु भएको पत्रकार सम्मेलनलाई मन्त्रालयले निरन्तरता दिएको हो। नियमित पत्रकार सम्मेलनमा मन्त्रालयका प्रवक्ता डा जागेश्वर गौतमले कोरोनाको पछिल्लो अवस्थाबारे जानकारी गराउँदै आएका छन्।हालसम्म नेपालमा कोरोना संक्रमितको संख्या २१ हजार ९ पुगेको छ। ५८ जनाले कोरोनाकै कारण ज्यान गुमाइसकेका छन्। लाइभ
जरायोको सिङसहित पक्राउ,गुलरिया : प्रहरीले जरायोको सिङसहित एकजनालाई पक्राउ गरेको छ । गुलरिया नगरपालिका ७ बस्ने ३१ वर्षीय बावुराम लोधलाई वडा नम्बर ९ डब्बा गाउँस्थित वन्यजन्तुको प्रतिबन्धित सिङसहित पक्राउ गरिएको हो । मोटरसाईकलमा राखेर लैजाँदै गरेको अवस्थामा सीमा प्रहरी चौकी मथुराबाट खटिएको टोलीले भे १ प २८८४ नम्बरको मोटरसाइकलसहित लोधलाई नियन्त्रणमा लिएको जिल्ला प्रहरी कार्यालय बर्दियाका प्रहरी नायव उपरीक्षक योगेन्द्र कुमार खड्काले जानकारी दिए । लोधलाई आवश्यक कारवाहीका लागि डिभिजन बन कार्यालय बर्दियामा बुझाइएको छ ।
"कोरोनाबाट थप एकजनाको मृत्यु, पर्सामा मृतकको संख्या १७ पुग्यो","वीरगन्ज : वीरगन्जमा बुधबार कोरोना भाइरस संक्रमणबाट थप १ जनाको मृत्यु भएको छ । वीरगन्ज महानगरपालिका वडा नम्बर १५ का ४६ वर्षीय पुरुषको बुधबार बिहान मृत्यु भएको हो । वीरगन्जको गण्डक बहुअरीस्थित वीरगन्ज हेल्थ केयर अस्थायी कोभिड अस्पतालमा उपचारका क्रममा उनको बुधबार बिहान ५ बजे मृत्यु भएको नारायणी अस्पतालका मेसु डाक्टर मदन उपाध्यायले पुष्टि गरे । साउन १८ गते पीसीआर जाँचका लागि स्वाब संकलन गरिएका ती पुरुषमा साउन १९ गते राती कोभिड १९ संक्रमण पुष्टि भएको थियो । महुमेहका रोगी उनमा खोकी , ज्वरोका साथै श्वासप्रश्वासमा समस्या देखिएपछि मङगलबार राति ९ बजे वीरगन्ज हेल्थ केयर अस्थायी कोभिड अस्पताल भर्ना गरिएको थियो । उपचारका क्रममा बुधबार बिहान ५ बजे उनको मृत्यु भएको जिल्ला स्वास्थ्य कार्यालय पर्साका स्वास्थ्य निरीक्षक जयमोद ठाकुरले जानकारी दिए । यसअघि सोमबार राती मृत्यु भएकी पर्साको पोखरीया नगरपालिका ८ की १८ वर्षीया किशोरीमा पनि मङगलबार राति संक्रमण पुष्टि भएको थियो । बुधबार बिहान वीरगन्ज १५ का संक्रमित पुरुषको मृत्यु भएसँगै पर्सा जिल्लामा कोरोना संक्रमणबाट मृत्यु हुनेको संख्या १७ पुगेको छ । पर्सामा साउनमा मात्रै १३ जनाको मृत्यु भएको हो ।"
कार्यकारी भूमिकामा मधेसी !,"जसले प्रधानमन्त्रीको कार्यभारमा बसेर देशप्रदेशका नाम विश्वमा फिँजाउने हैसियत राख्छन्, त्यस्ता व्यक्ति पाखा लगाइएको छ। जनता समाजवादी पार्टीका नेता तथा पूर्वप्रधानमन्त्री डा बाबुराम भट्टराईले सिरहामा आइतबार आयोजित पार्टी प्रवेश कार्यक्रममा फेरि एकपटक मधेसीलाई प्रधानमन्त्री बनाउनुपर्ने कुरा दोहोर्याएका छन्। तत्कालीन एकीकृत माओवादी परित्याग गरी नयाँसोच र विचारमा आधारित नयाँशक्ति पार्टीको गठनताकादेखि नै उनले घनीभूत रूपमा अब दलित, मधेसी, आदिवासी जनजाति र महिलालाई देशको सर्वोच्च कार्यकारी पदमा पुर्याउनुपर्ने विचार व्यक्त गर्दै अएका हुन्। हो पनि, विश्व एक्काइसौं शताब्दीको स्वाद चाखिरहेको अवस्थामा पनि नेपाल भने पुरातन सोचमा अल्मलिएको देखिन्छ। कथित रूपमा सयौंहजारौं वर्षदेखि सामाजिक उत्पीडनको पीडा भोगिरहेका जातजाति, भाषाभाषी, लिंग, वर्ग र उत्पीडित क्षेत्रको जनतालाई राष्ट्रको मूलधारमा ल्याउन सोसरहको सम्मानित पदमा नपुर्याउञ्जेलम भावनात्मक एकता हुन सक्दैन भन्ने कुरा बुझ्दाबुझ्दै पनि हाम्रो देशको अभिजातीय शासक वर्गले त्यसतर्फ ध्यान पुर्याएको देखिन्न। त्यसमा पनि आन्तरिक औपनिवेशीककरणको मारमा परेका मधेसी समुदाय भने अद्यावधिसम्म पहिचानको संकट झेलिरहेको यथार्थ हो। उन्नाइसांै शताब्दीको प्रारम्भदेखि अहिलेसम्मको दुई सय वर्षभन्दा बढीको नेपालको आधुनिक इतिहासलाई अध्ययन गर्ने हो भने खस जातिबाहेक अर्को कुनै पनि अन्य समुदाय सर्वाेच्च कार्यकारी पदमा पुगेको देखिन्न। यसले गर्दा ती जाति र समुदायमा वर्षौंवर्षदेखि हीनता र लघुताभासको आभास प्रस्टरूपमा दृष्टिगोचर भएको पाइन्छ। छिमेकी मुलुक भारतमा समेत स्वतन्त्रता प्राप्त गरिसकेपछि पनि एउटै जात र परिवारमा यो पद वर्षौंवर्षसम्म सीमित रहेको देखेपछि सामाजिक न्यायका नाममा ठूलाठूला आन्दोलन भए। फलस्वरूप सन् ७० को दशकमा समाजवादी नेता जयप्रकाश नारायणले सम्पूर्ण क्रान्तिको नारा उछाले। यसले गर्दा वर्षौंवर्षदेखि सत्ताको स्वाद चाखिरहेका अभिजात वर्गीय राजनीतिक शक्ति भारतीय राष्ट्रिय कांग्रेस पार्टीलाई जनता पार्टीले पराजित गरेपछि सामाजिक न्यायको ढोका खुल्यो। नेपालमा पनि एक सय चार वर्षको जहानिया राणाशासनबाट मुक्त भएलगत्तै यिनै सामाजिक न्यायको प्रश्नलाई केन्द्रविन्दुमा राखेर २००८ सालमा सिरहामा कुलानन्द झाको संयोजकत्वमा तराई कांग्रेसको स्थापना भयो, जो उत्पीडित राष्ट्रका पक्षमा आवाज उठाउने पहिलो पार्टीको रूपमा देखा पर्यो। सोचको विकास प्रजातन्त्रको प्रादुर्भावसँगसँगै स्थापित भएको तराई कांग्रेसले सामाजिक न्यायलाई राजनीतिक रूपमा पक्षपोषण गर्न थाले पनि धेरै पछि गएर मात्र उत्पीडित राष्ट्रहरूतर्फ संस्थापन पक्षको ध्यान गएको देखिन्छ। एकपटक बीपी कोइरालाले नेपाली कांग्रेसका तात्कालीन महामन्त्री परशुनारायण चौधरीको योग्यता, क्षमता र दक्षता हेरेर आफ्नो उत्तराधिकारी हुन सक्ने संकेत गर्नुभएको थियो। तर चौधरीले आफ्नो जीवनको उत्तरार्धमा नेपाली कांग्रेस छाडे। पार्टी परित्यागपश्चात् उनले राजाको सक्रिय नेतृत्वमा सञ्चालित दलविहीन प्रणालीमा आधारित पञ्चायती व्यवस्थामा प्रवेश गरेपछि त्यो मौका उनले गुमाए र सम्भवतः बीपीले त्यही ठाउँ कृष्णप्रसाद भट्टराईलाई सुम्पेर २०३९ सालमा यो संसारबाट बिदाबारी लिए। परशुनारायण कांग्रेसमै रहेको भए बहुदलीय व्यवस्थाको पुनस्र्थापनापश्चात् प्रधानमन्त्री बन्ने सम्भावना प्रबल थियो। मुलुकको कुल सात प्रतिशत जनसंख्या रहेका थारू तराईमधेसको मेचीदेखि महाकालीसम्म छरिएर रहेका एक मात्र जाति हो। थारू जातिका चौधरी दाङ जिल्लाका वासिन्दा थिए। अर्कोपटक मधेसी समुदायलाई त्यो अवसर बहुदलीय व्यवस्थाको पुनस्र्थापनापश्चात् लगत्तै प्राप्त भएको थियो। तात्कालीन नेपाली कांग्रेसका महामन्त्री गिरिजाप्रसाद कोइराला प्रधानमन्त्री हुनुभएको थियो। २०५१ सालमा सरकारले संसद्मा प्रस्तुत गरेको आफ्नो नीति तथा कार्यक्रम असफल भयो। ३६ जना केपी भट्टराई समर्थक सांसदले फ्लोर क्रस गरेपछि यस प्रकारको परिस्थिति सृजना भएको थियो। सरकार असफल भएकाले प्रधानमन्त्रीलाई राजीनामा गर्न नैतिक बाध्यता आइपर्यो। त्यस्तो अवस्थामा भित्रैभित्र पार्टीमा प्रधानमन्त्रीका लागि अर्को उम्मेदवारको खोजबिन हुन थाल्यो। ठीक त्यतिबेला एउटा पत्रकारले अध्यक्ष केपी भट्टराईलाई सोध्दा उनले पार्टीका तत्कालीन महामन्त्री तथा गान्धीवादी नेता महेन्द्रनारायण निधिको नाम लिएका थिए। पार्टी अध्यक्षले उच्चारण गर्नबित्तिकै महेन्द्रनारायण निधिको नाम भुसको आगो झैं मुलुकमा चारैतर्फ फैलियो। तर पार्टीसँग कुनै छलफल र सरसल्लाहै नगरी प्रधानमन्त्री गिरिजाप्रसाद कोइरालाले मन्त्रिपरिषद्बाट संसद् विघटनको निर्णय गराए। संसद् विघटनको प्रस्ताव राजा वीरेन्द्रसमक्ष प्रस्तुत गर्दा राष्ट्राध्यक्षको हैसियतले राजा पनि २४ घन्टासम्म अलमलमा परे। तर संवैधानिक राजाले मन्त्रिपरिषद्को निर्णय मान्न बाध्य भएकाले महेन्द्रनारायण निधि प्रधानमन्त्री बन्नबाट चुकेका हुन्। तीसबर्से पञ्चायतकालीन अवस्थामा प्रधानमन्त्री पद कार्यकारी थिएन। भन्नलाई प्रधानमन्त्री तर राजाको सक्रिय नेतृत्व भएकाले दरबारबाटै देश सञ्चालित थियो। जनमतसंग्रहपश्चात् प्रधानमन्त्री बनेका सूर्यबहादुर थापाले एकपटक आफ्नो चुरीफुरी देखाएपछि लज्जाजनक अवस्थामा पद परित्याग गर्नुपरेको थियो। तर तीन दशकसम्म जीवित रहेको पञ्चायतमा धेरै योग्य मधेसी पञ्च भए पनि कसैलाई प्रधानमन्त्री बनाइएन। एकताका बीपीद्वारा घोषित उत्तराधिकारी परशुनारायरण चौधरी पनि त्यही खिर खाइरहेका थिए। उत्पीडित जाति (राष्ट्र) को हकमा मात्र होइन, शासक जातिलाई पनि जनसंख्याका आधारमा उसले पाउनुपर्ने जायज हकलाई नजरअन्दाज गर्न मिल्दैन। तर भीमसेन थापादेखि अहिलेसम्म एउटा मात्र जातिले प्राप्त गर्दै आएको मुलुकको कार्यकारी सर्वोच्च पदको परम्परालाई भने भताभुंग पार्नैपर्छ। २०२८ सालमा रामराजाप्रसाद सिंहले दुस्साहसपूर्ण तरिकाले राष्ट्रिय पञ्चायतको स्नातक चुनाव जिते। तत्कालीन संसद् राष्ट्रिय पञ्चायत पुगेपछि राजा महेन्द्र उनको कर्मठता, संघर्षशीलता र योग्यताबाट औधि प्रभावित भए। उनलाई ससम्मान राजदरबारमा बोलाएर राजाले प्रधानमन्त्री पदको लोभ देखाए। तर सिंहले त्यसलाई ठाडै अस्वीकार गर्दै भनेका थिए, महाराज म बिक्रीको वस्तु होइन। त्यसपछि राजा रिसाएका थिए भन्ने कुरा जीवित छँदा रामराजाप्रसाद सिंहले सार्वजनिक रूपमा अभिव्यक्त गरिसकेका छन्। यसरी सिंगो पञ्चायतकालीन अवधिमा एकजना जनजाति भने प्रधानमन्त्री भए। उनी थिए मरीचमानसिंह श्रेष्ठ। २०४३ सालदेखि २०४६ सालको जनआन्दोलनसम्म टिक्ने सम्भवतः पञ्चायती व्यवस्थाकालभरि निरन्तर यतिका अवधिसम्म रहने उनी एक्लो प्रधानमन्त्री हुन्। यसले पनि के पुष्टि गर्छ भने उत्पीडित राष्ट्र (जाति) मा योग्यता, क्षमता र दक्षता भए पनि जातीय अहंकारवादले छेकबार गर्दै आएका छन्। वर्तमानमा खोजी नेपालको कस्तो दुःखद नियति हो कि जसले सही ढंगले आफ्नो कुरा अभिव्यक्त गर्न सक्दैन, प्रधानमन्त्री पदको गरिमा के छ भन्नेसम्म थाहा छैन, त्यस्ता व्यक्ति बारम्बार प्रधानमन्त्री हुन्छन्। तर जसले सुव्यवस्थित ढंगबाट प्रधानमन्त्री पद सञ्चालन गर्न सक्छन् र देशप्रदेशको नाम विश्वमा फिँजाउन सक्छन्, त्यस्तालाई पाखा लगाइएको छ। यस्तो विषम् तथा र यो गम्भीर प्रश्नप्रति सबैले चासो लिनु अपरिहार्य भइसकेको छ। बाबुराम भट्टराई जो सत्ताको सूक्ष्मदर्शी यन्त्र भएर प्रतिकूल परिस्थितिमा कसैले सीमान्तकृत समुदायबाट प्रधानमन्त्री बनाउनुपर्छ भन्ने कुराको उद्घोष गर्छ भने त्यो केहीबेरका लागि ठट्यौलीको विषय बन्ला तकाम गरिसकेका छन् आज यस प्रकारको विचार पोखिरहँदा उनको जनता समाजवादी पार्टीको हैसियत तेस्रो स्थानमा छ। तर उदेकलाग्दो कुरा के छ भने देशको कार्यकारी प्रमुख बन्न सक्ने योग्य र सक्षम व्यक्ति जति तेस्रो शक्तिसँग छ त्यति पहिलो र दोस्रोसँग पनि छैन। स्वयं डा बाबुराम मात्र यस्ता व्यक्ति हुन्, जसको योग्यता र दक्षता कसैबाट लुकेको छैन। कार्यक्षमताको दृष्टिकोणले पनि उनले सबैलाई उछिनेकै हो। तर उनले आफू त्यो पदमा पुगिसकेकाले अब मधेसी, आदिवासी जनजाति, दलित तथा महिलाजस्ता सीमान्तकृत समुदायलाई पुर्याउन वैकल्पिक शक्ति निर्माणमा लागेको उद्घोष गरेका छन्, जो समीचीन देखिन्छ। नेपाल कम्युनिस्ट पार्टीको मात्र होइन, उसले दुईतिहाइको दम्भमा गठन गरेको सरकारको अवस्था पनि बदभन्दा बत्तर भइसकेको कुरा यहाँदोहोर्याइरहनु पर्दैन। एकताका ओलीको बोली जतिसुकै गोली सस्तो चले पनि अहिले त्यसमा नराम्ररी खिया लागिसकेको छ। कथं प्रधानमन्त्री केपी ओलीले विश्राम लिए पनि त्यसपछि आउनेहरूको अनुहारसँग नेपाली जनता पूर्वपरिचित छन्। बाकी अवधिमा त्यसले पहाड खसाउला नसोचे हुन्छ। किनकि कांग्रेसको कोरोना रोगले कम्युनिस्टलाई नराम्ररी गाजिसकेको छ। स्वयं कांग्रेस पनि क्षतविक्षत अवस्थामा छन्। उसको खान्दानी रोग म्युटेट हुदाहुदै कोभिड १९ सम्म मात्र होइन, अझ कति प्रकारको कोरोना उत्पादन गर्ने हुन्, त्यसको कुनै ठेगान छैन। त्यसैले यी दुइटै पार्टी क्रोनिक रूपमा कोरोनाग्रस्त भइसकेका छन्। यस्तो अवस्थामा वैकल्पिक शक्तिको महत्तालाई नजरअन्दाज गर्न सकिन्न। तर त्यो वैकल्पिक शक्ति पनि निश्चित सैद्धान्तिक तथा वैचारिक आधारविना खडा गरियो भने त्यसको पनि त्यही दुर्दशा हुन्छ, जो भारतमा सन् ७० को दशकमा जनता पार्टीको भएको थियो। यद्यपि त्यसले खण्डित रूपमा भए पनि सामाजिक न्यायको अभिभारा केही अवधिसम्म नबोकेका होइनन्। मुलायम सिंह यादवको समाजवादी पार्टी, लालु यादवको राष्ट्रिय जनता दल, रामविलास पासवानका लोकजन शक्ति पार्टी र शरद यादवका जनता दल युनाइटेड त्यही जनता पार्टीका खण्डित सन्तान हुन्। यति मात्र होइन, लिगेसी जनसंघ भए पनि अहिलेको भाजपा पनि त्यही जनता पार्टीबाट अलग्गिएर बृहत् रूप धारण गरेको हो, जसको संसद्मा एकताका दुई सिट मात्र हुने गथ्र्यो। भर्खरै एकीकृत भएका समाजवादी पार्टी तथा राष्ट्रिय जनता पार्टीले जनता समाजवादी पार्टी जुन निर्माण गरेका छन्, त्यसको केन्द्रीय कार्यसमितिको बैठक आजदेखि काठमाडौंमा हुँदैछ। डा बाबुराम भट्टराईको विशेष पहल र परिश्रममा गठित यो पार्टीको सैद्धान्तिक र वैचारिक आधार के हो भन्ने कुरालाई स्थापित नगरी यसले खेत खान सक्दैन। तानाशाहका रूपमा उदाएकी इन्दिरा गान्धीलाई मात्र हराउनेजस्तै जनता पार्टीजस्तो कम्युनिस्ट र कांग्रेसलाई संसद्मा संख्यात्मक रूपमा टक्कर दिनका लागि जनता समाजवादी पार्टीको गठन गरिएको हो भने यसको पनि दुर्दशा जनता पार्टीजस्तै हुनेछन्। त्यसैले वैकल्पिक शक्ति केका लागि भन्ने प्रश्नले अहं महत्व राख्छ। जनता समाजवादी पार्टी सामाजिक न्यायको बुनियादमा गठन गरिएको तेस्रो धार हो; जसले समानुपातिक समावेशीका आधारमा इन्द्रेणी राष्ट्रवादलाई प्रतिनिधित्व गर्दै नेपाल र नेपालीको बृहत्तर हकमा काम गर्नेछन्। उत्पीडित जाति (राष्ट्र) का हकमा मात्र होइन, शासक जातिलाई पनि जनसंख्याका आधारमा उसले पाउनुपर्ने जायज हकलाई नजरअन्दाज गर्न मिल्दैन। तर भीमसेन थापादेखि अहिलेसम्म एउटा मात्र जातिले प्राप्त गर्दै आएको मुलुकको कार्यकारी सर्वोच्च पदको परम्परालाई भने भताभुंग पार्नैपर्छ। यस अर्थमा डा बाबुराम भट्टराईको उद्घोष समीचीन देखिन्छ।"
बिना मास्क हिंड्नेलाई मास्क वितरण,"गोरखा : गोरखा बजारमा बिनामास्क हिंड्नेलाई रोटरी क्लव अफ गोरखाले मास्क वितरण गरेको छ। मास्क लगाउने बानी विकास गर्नका लागि मास्क वितरण गरिएको क्लवका अध्यक्ष काशिनाथ अम्गाईले जानकारी दिए। बिहान दसबजेदेखि वितरण गर्न थालिएको उनले बताए। बालबालिका, वृद्धवृद्धा, युवायुवती सबै उमेर समूहका यात्रुहरुलाई मास्क वितरण गरिएको उनले बताए । कोरोना महामारी बढ्दै गइरहे पनि मास्क लगाउने बानी नपरेकाले यस्तो कार्यक्रम गरिएको अध्यक्ष अम्गाईले बताए ।"
"वामदेवले भने, म ठूलोसानो कुनै पनि गुटमा लाग्दिनँ","काठमाडौं : नेपाल कम्युनिष्ट पार्टी (नेकपा) उपाध्यक्ष वामदेव गौतमले आफू कुनै पनि गुटमा नलाग्ने बताएका छन्। मंगलबार नेकपा अध्यक्ष पुष्पकमल दाहालप्रचण्ड सँगको भेटमा गौतमले आफू कुनै निश्चित नेता वा विचार समूहको पक्षमा नभई पार्टी एकताप्रति दृढ रहेको स्पष्ट पारेका छन्। पार्टीसँग सम्बन्धित केही समसामयिक विषयमा कुराकानी गर्दै प्रचण्डले अब तपाईं के गर्नुहुन्छ ? भनेर सोधिएको प्रश्नमा आफू ठूलोसानो कुनै पनि गुटमा नलाग्ने बताएको गौतमलाई निकट पत्रकार विश्वमणि सुवेदीले जानकारी दिए। नेपाल कम्युनिष्ट पार्टी (नेकपा) का अध्यक्ष तथा पूर्वप्रधानमन्त्री प्रचण्ड र उपाध्यक्ष तथा संगठन विभागका प्रमुख गौतमसँग भेटका सन्दर्भमा विभिन्न टिकाटिप्पणी भइरहेको उल्लेख गर्दै सुवेदीले स्पष्ट पारेका हु्न्। पार्टीभित्र देखिएको विवाद समाधानका लागि भन्दै नेकपा उपाध्यक्ष गौतमले साउन १३ गते ६ बुँदे प्रस्ताव अगाडि सारेका थिए। गौतमले ओलीलाई एकता महाधिवेशनको अध्यक्ष र प्रचण्डलाई सम्पूर्ण कार्यकारी अधिकारसहितको अध्यक्ष बनाउने प्रस्ताव गरेका थिए। गौतमको प्रस्तावमा ओलीलाई प्रधानमन्त्री पदमा यथावत राख्ने भनिएको छ । प्रस्तावमा पार्टीको एकता महाधिवेशन सहमतिमा आयोजना गर्ने, प्रधानमन्त्रीका दैनिक काममा पार्टीले हस्तक्षेप नगर्ने तर सरकारले राष्ट्रिय तथा अन्तर्राष्ट्रिय महत्वका विषयमा निर्णय गर्नुपूर्व पार्टीको सचिवालयमा परामर्श गर्ने कुरा उल्लेख गरिएको थियो। प्रस्ताव सार्वजनिक भएसँगै १३ गते साँझ नै प्रधानमन्त्री ओली श्रीमती राधिका शाक्यसहित वामदेव निवास पुगेका थिए। पारिवारिक भेटघाट भनिएपनि पार्टी भित्रको विवादको विषयमा छलफलका लागि ओली भैंसेपाटी पुगेका थिए । प्रधानमन्त्री ओली पार्टी महासचिव विष्णु पौडेललाई समेत लिएर भैंसेपाटी पुगेका हुन् । गौतमले पार्टी विग्रह तत्काल रोक्नका लागि दुबै अध्यक्षसमक्ष राखेको प्रस्तावउपर सोही दिन ओलीले आफ्नो समर्थन रहेको स्पष्ट पारिसकेका छन्। मंगलबार प्रधानमन्त्री तथा नेकपा अध्यक्ष केपी ओलीले वामदेवलाई बालुवाटारमा निम्तो दिएका थिए। प्रधानमन्त्रीले ११ बजे बालुवाटार बोलाएकै समयमा वामदेव निवासमा प्रचण्ड पुगेपछि वामदेव रोकिएका थिए। यस्तै विश्वव्यापी महामारीको रुपमा फैलिएको कोरोना भाइरस (कोभिड१९) रोकथाम तथा नियन्त्रणका लागि सरकारले गर्नुपर्ने थप कामको बारेमा सुझाव लिन प्रधानमन्त्रीले बोलाएको बैठकमा प्रचण्डसमेत अनुपस्थित भए। सोही प्रकरणलाई लिएरसमेत विभिन्न टिकाटिप्पणी सुरु भएको छ। नेकपाको विवाद मिलाउन वामदेवको ६ बुँदे प्रस्ताव वामदेवलाई भेट्न प्रधानमन्त्री ओली भैंसेपाटीमा अडानबाट हटे वामदेव वामदेवलाई भेट्न भैँसेपाटी पुगे प्रचण्ड बालुवाटार हिँड्न लागेका वामदेव प्रचण्ड निवासमै पुगेपछि रोकिए"
राष्ट्रिय फुटबल टोलीको गोलकिपर प्रशिक्षकमा मल्ल,"काठमाडौं : नेपाली राष्ट्रिय फुटबल टोलीको गोलकिपर प्रशिक्षकमा विकास मल्ललाई नियुक्त गरिएको छ। अखिल नेपाल फुटबल सङ्घ (एन्फा)को प्राविधिक समितिले मल्ललाई गोलकिपर प्रशिक्षकमा छनोट गरेको हो। तेह्र वर्षसम्म राष्ट्रिय फुटबल टोलीका महत्वपूर्ण सदस्य रहेका मल्ल नेपाली सेनाको त्रिभुवन आर्मी क्लबका पूर्वकप्तान एवं गोलकिपरसमेत थिए। मल्लले सन् २००५ देखि सन् २०१३ सम्म राष्ट्रिय टोलीबाट फुटबल खेलेका थिए। मल्ल एन्फा एकेडेमीको उत्पादन हुन्। उनले राष्ट्रिय टोलीमा जापानी गोलकिपर प्रशिक्षक हिरो मिट्सुमारूको स्थान लिने एन्फाले जनाएको छ। फिफा विश्वकप, २०२२ र एएफसी एशियन कप, २०२३ लाई ध्यानमा राख्दै मल्ललाई गोलकिपर प्रशिक्षकका रुपमा छनोट गरिएको हो।"
रतुवामाई नगरपालिका १० दिनका लागि 'सिल',"विराटनगर : तीव्ररुपमा फैलिएको कोरोना भाइरसको संक्रमण नियन्त्रणका लागि भन्दै मोरङको रतुवामाई नगरपालिका १० दिनका लागि पूर्णरुपमा 'सिल' गरिएको छ । रंगेलीस्थित रक्तसञ्चार केन्द्रमा काम गर्ने रतुवामाई घर भएका कर्मचारीमा कारोना देखिएपछि मंगलबार राती १२ बजेबाट लागू हुने गरी पूरै नगर क्षेत्र सिल गर्नु परेको मेयर रविन राईले बताए । समुदायमा कोरोना भाइरसको जोखिम बढेको पनि उनको भनाइ छ । नगरपालिकाले नगरका सबै वडा कार्यालयहरु, संघसंस्था, सहकारी, बैंक तथा वित्तिय संस्थाहरु सबै बन्द गर्ने निर्णय गरेको हो । कोरोना भाइरस समुदायमा फैलन नदिन अत्यावश्यक बाहेक नगरभित्र सम्पर्ण यातायात सेवा र सर्वसाधारणको आवतजावत पनि बन्द गरिने मेयर राईको भनाइ छ । नगर क्षेत्रभित्रका जोखिमयुक्त ठाउँहरुको पहिचान गरेर १५ जनाको स्वाब संकलन गर्दै पीसीआर परीक्षण पनि गरिने भएको छ ।"
जुलुसमाथि गोली प्रहार गरेको आरोपमा पक्राउ परेका गाउँपालिका अध्यक्ष धरौटीमा रिहा,"सर्लाही : धनकौल गाउँपालिकाका अध्यक्ष रामआश्रय साह २५ हजार रुपैयाँ धरौटीमा रिहा भएका छन्। जुलुसमाथि गोली प्रहार गरेको आरोपमा पक्राउ परेका अध्यक्ष साहलाई जिल्ला अदालत सर्लाहीले २५ हजार धरौटीमा रिहा गर्न आदेश दिएको हो। सो घटनामा पक्राउ परेका मुकेशकुमार साह यसअघि नै एक लाख र छोटेलाल सहनी २५ हजार रुपैयाँ धरौटीमा रिहा भइसकेका तथा गाउँपालिका अध्यक्षलाई सोमबार २५ हजार रुपैयाँ धरौटीमा रिहा गर्न आदेश दिएको अदालतका स्रेस्तेदार शिवहरि पौडेलले जानकारी दिए। गएको असार १४ मा धनकौल गाउँपालिकामा सत्तारुढ दल नेपाल कम्युनिष्ट पार्टी (नेकपा) र नेपाली काँग्रेस कार्यकर्ताबीच झडप हुँदा प्रहरीसहित २० घाइते भएका थिए। घाइतेमध्ये नेकपाका केही कार्यकर्तालाई गोलीसमेत लागेको थियो। घटनामा गाउँपालिकाका अध्यक्ष साहले गोली चलाएको आरोप नेकपाले लगाउँदै आएको छ। साह कांग्रेसबाट निर्वाचित गाउँपालिका अध्यक्ष हुन्। असार ६ मा जिल्लाकै रामनगर गाउँपालिका४ बोहरवाका ६० वर्षीय रामजलम राय यादवको हत्या भएको थियो। यादवको हत्याको विरोधमा धनकौलमा नेकपाले निकालेको विरोध र्यालीमा गोली चल्दा तीन प्रहरीसहित २० प्रदर्शनकारी घाइते भएका थिए। गोली प्रहार घटनामा प्रदेश नं २ का प्रदेशसभा सदस्य वीरेन्द्रप्रसाद सिंहको समेत हात रहेको नेकपाका कार्यकर्ताको आरोप छ। सांसद सिंहविरुद्धको उजुरी भने प्रहरीले दर्ता गर्नै नमानेको नेकपाले आरोप लगाएको छ। घाइतेहरुले सांसद सिंह, गाउँपालिका अध्यक्ष साहसहित १० जनाविरुद्ध त्यतिबेलै किटानी जाहेरी दिएका थिए। दबाब बढेपछि प्रहरीले सांसद सिंह र अध्यक्ष साहको घरबाट समेत लाइसेन्स प्राप्त बन्दुक बरामद गरेर अनुसन्धान अघि बढाएको छ। सर्लाहीमा नेकपा र कांग्रेस कार्यकर्ताबीच झडप, गोली चल्दा डेढ दर्जन घाइते"
'सामुदायिकलाई सुधारे निजी स्कुल आफैं सुक्छन्',"काठमाडौं : काठमाडौं महानगरपालिकाका प्रमुख विद्यासुन्दर शाक्यले सामुदायिक विद्यालयले संस्थागत विद्यालयको भन्दा गुणस्तयरीय शिक्षा दिनुपर्ने बताएका छन्। ज्ञानोदय माध्यामिक विद्यालयमा नेपाल सरकारको सहयोगमा सामुदायिक विद्यालयमा अध्ययन गर्ने छात्रालाई निःशुल्क स्यानिटरी प्याड वितरणको शुभारम्भ कार्यक्रमलाई सम्वोधन गर्दै उनले यस्तो बताएका हुन्। निजी क्षेत्रका विद्यालयले जसरी विद्यार्थी र अविभावकलाई आकर्षित गरिरहेका छन् त्यसैगरी विस्तारै सामुदायिक विद्यालयले पनि चुम्बकीय गुणको विकास गर्नुपर्छ, शाक्यले भने, संस्थागत विद्यालयमा विद्यार्थीको आकर्षण बढ्यो भनेर गुनासो गर्ने होइन त्योभन्दा राम्रो र गुणस्तरीय शिक्षा दिएर (विद्यार्थी)को भविश्य हामी बनाई दिन्छौं भन्ने ग्यारेण्टी सामुदायिक विद्यालयले दिन सक्नुपर्छ। त्यो भयो भने सामुदायिकमा स्वत विद्यार्थीको चाप बढ्ने छ। सबै सामुदायिक विद्यालयमा सरकारले निशुल्क शिक्षाको व्यवस्था गरेको स्मरण गराउँदै शाक्यले निशुल्क शिक्षाको अर्थ कमजोर शिक्षा नभएको प्रष्ट पारे। हामीले खोजेको कमजोर होइन गुणस्तरीय र उत्कृष्ट शिक्षा हो। संस्थागत विद्यालयले दिनेभन्दा पनि अझ उत्कृष्ट र गुणस्तरीय शिक्षा सामुदायिक विद्यालयले दिन सक्नुपर्छ, उनले भने।"
पहिरोले रित्तियो गाउँ,"बेनी : असार २७ गते घर छोडेका धवलागिरी गाउँपालिका६ कल्लेनीका रत्नप्रसाद पुन अझै फर्किएका छैनन् ।पहिरोको जोखिम बढेपछि घर छाडेर शिवाङको हेम माविमा बस्दै आएका पुन मंगलबार पोखरा गए। 'वरिपरी पहिरोले घेरेर उराठ लाग्दो बनाएको छ । गाउँमा कोही पनि छैनन्,,' उनले भने, 'स्कुलमा कति बस्नु भनेर परिवारसहित पोखरा बस्ने निधो गरियो।' माख्लाको भटीरबाट खसेको पहिरोले फेदीको पाखोमा रहेको कल्लेनी गाउँलाई मानवबिहीन बनाएको छ । गत असार २६ गते बिहान पहिरो खसेपछि अलपत्र परेका उनीहरुलाई उद्दार गरेर शिवाङ लगिएको थियो । गाउँपालिकाले अस्थायी बसोबासको व्यवस्था मिलाएको छ। २८ परिवारका ५० भन्दा बढी मानिस करिब एक महिनादेखि विद्यालय भवनमा सामूहिकरुपमा बस्दै आएका छन् । ५ परिवार विद्यालयबाट ताकममा रहेका आफन्तकहाँ सरेका पहिरो पीडितको अगुवाई गरेका डिके पुनले बताए । 'कोही ताकममा भएका आफन्तको घरमा डेरा खोजेर बसेका छन् । पोखरा, काठमाडौ, बेनीमा आफन्त भएकाहरु उतै जान थाल्नुभएको छ,' उनले भने, 'पहिरोले गाउँ फर्कने अवस्था छैन् । घरमा पालिएका बाख्रा, कुखुरा, गाई, भैसी बिक्री गरिए।' पाकेको मकैबाली भित्र्याउन र बारीमा लगाएको कोदो गोड्न नपाएको स्थानीय भेष पुनले बताए । घासपानी दिन जान नसकेपछि हलगोरु बारीमा छाडेको उनले बताए । शिवाङदेखि कल्लेनी पुग्न डेढ घण्टा हिड्नुपर्छ । खानेपानी आयोजनाको संरचना पहिरोले बगाएको छ । पहिरो खस्ने क्रम रोकिएको छैन् । गाउँमा जाने र निस्कने नाकाको बाटो पहिरोले भत्काएको छ । आउजाउमा जोखिम मोल्नुपर्छ । घर पहिरोले पुरिएपछि बहिनीकहाँ आश्रय लिएर बसेको कल्लेनीकी कमला घर्तीले बताइन् । पहिरोमा पुरिएर घर्तीकी सानीआमा जानीमा वेपत्ता र भाइ प्रकाश केसीको मृत्यु भएको थियो । प्रकाशको घरमा सुत्न गएका सबिन पुन वेपत्ता छन् । परदेवी पुन र वीरबहादुर पुनको घर पहिरोले बगाएको थियो । एक सय रोपनीभन्दा बढी धानखेत, कोदोबारी र सुन्तला बगैचा पहिरोले बगर बनाएको छ । मगर समुदायको बाहुल्य बसोबास भएको कल्लेनी साविक मराङ गाविसको ३ नम्बर वडामा पर्छ । सडक, विद्युत सुविधा पुगेको थियो । घरघरमा खानेपानी सुविधा थियो । सुन्तला खेतिलाई विस्तार गरेर आयआर्जनको माध्यम बनाउन थालेका थिए । 'गाउँमा विकास र सुविधा आएपछि बसाइसराइ गरेर गएका पनि फर्कन थालेका थिए,' स्थानीय तोरणबहादुर भण्डारीले भने ,'पहिरोले भएका मानिस पनि अन्यत्र गएर गाउँनै रित्तिनै अवस्था आयो ।' दिर्घकालिन बसोबासका लागि गाउँमै फर्कने अथवा अन्यत्र बसाइसराइ गर्ने भन्नेमा कल्लेनीबासी अन्यौलमा छन् । गाउँमा जाँदा पहिरोको डर छ । अन्यत्र जाने घर, जग्गा छैन् । बजार क्षेत्रमा घर घडेरी जोडेकाहरु अब गाउँ नफर्कने मनस्थितिमा छन् । विकल्प नभएका बसोबासको चिन्ताले पिरोलिएका छन् । पहिरोका कारण धवलागिरी गाउँपालिकाको ६ नम्बर वडामा पर्ने कल्लेनी, राम्चे, रिख, कुम्रि र ठूलोगाउँमा १९ जनाको मृत्यु भएको छ । दुईजना वेपत्ता छन् । करिब ४० वटा घर भत्किएका छन् । दुई सयभन्दा बढी परिवार घर जोखिममा परेकाले विस्थापित भएका छन् । पुरै वडा पहिरोले चिरा, चिरा बनाएको वडा अध्यक्ष राजाराम सुवेदी बताउँछन् । पहिरोबाट घरबास गुमाएका र जोखिममा परेकाहरु विद्यालय, सामुदायिक भवन र टहरा बनाएर बसेका छन् । धवलागिरी गाउँपालिकाका अध्यक्ष थमसरा पुनले पहिरोले मराङ, धारापानी, ताकम र काफलडाडाको बस्ती प्रभावित बनाएको बताइन् । 'सहरबजारमा घर घडेरीभएकाहरु त्यतै सरेर जान थालेका छन,' उनले भनिन्, 'बस्दै आएको ठाउँमा बस्न नमिल्ने र अन्यत्र केही नभएकाहरुको पहिचान गरेर स्थायी बसोबासका लागि एकिकृत बस्ती विकास गराउने छलफल चलाएका छौं।'"
बलात्कार आरोपमा वडासचिव पक्राउ,"टीकापुर : कैलालीको दक्षिणी भजनी नगरपालिका वडा नं ४ का वडासचिव सुमनकुमार चौधरी बलात्कारको आरोपमा पक्राउ परेका छन् । उनलाई एक महिलाले बलात्कारको आरोप लगाएपछि उनी पक्राउ परेका हुन् । तीमहिलाले जिल्ला प्रहरी कार्यालय कैलालीमा चौधरीले आफूलाई बलात्कार गरेको उजुरी दर्ता गरेकी छन् । एक महिलाकाले वडा सचिव चौधरी उपर जबर्जस्ती करणीको उजुरी दिएकोे जिल्ला प्रहरी कार्यालय कैलालीका प्रहरी निरीक्षक हिक्मत थापाले जानकारी दिए । जिल्लाप्रहरी कार्यालय कैलालीको आदेशमा वडा सचिव चौधरीलाई इलाका प्रहरी कार्यालय भजनीले पक्राउ गरेको छ । उनलाई जिल्ला चलान गरिएको जनाइएको छ । भजनी नगरपालिकाकी उपमेयर छाया देवकोटाले घटनाको बारेमा सामान्य जानकारी पाएको बताएकी छन् । केहीबेरअघि मात्रै मैले पनि थाहा पाएँ । जिल्ला प्रहरीमा उजुरी दिएको भन्ने सुन्नमा आएको छ उनले भनिन्घटनाका बारेमा विस्तृत जानकारी छैन, बुझ्दैछौं । घटनालाई स्थानीयस्तरमै मिलाउने प्रयास भएको स्थानीयले बताएका छन् । घटना मिलाउने कार्यमाज नप्रतिनिधि नै संलग्न रहेको स्रोतको दावी छ । महिलाले जिल्लामै पुगेर उजुरी दर्ता गरेपछि मात्र घटना सार्वजनिक भएको हो ।"
कोरोना प्रभाव : बजार नपाउँदा बारीमै कुहिन थाले आँप,"डोटी : विश्वभर महामारीको रुपमा फैलिएको कोरोना भाइरसका कारण यातायात तथा बजार व्यवसाय राम्ररी अझै खुलेको छैन् । यातायात तथा बजार व्यवसाय नखुल्दा उत्पादन भएका कुषिजन्य वस्तु तथा फलफूल बारीमै कुहिन थालेका छन् । शिखर नगरपालिका वडा नम्बर २ मुडेगाउँ निवासी अमरबहादुर शाही एक सफल पर्यटन व्यवसायी हुन् । उनले सुदूरपश्चिम तथा कर्णाली प्रदेशको पर्यटन क्षेत्रको विकासमा ठूलो योगदान दिनुका साथै नेपालका अन्य क्षेत्रमा रहेका पर्यटकीय स्थलहरुको समेत विकासका लागि काम गर्दै आइरहेका छन् । उनी पर्यटन विकासका साथै कृषि कर्ममा समेत सफल छन् । शाही अधिकांश समय काठमाडौंमा बस्दै आएपनि मुडेगाउँमा रहेको घरसँगैको करिब १० रोपनी जग्गामा आँप तथा लिची फलाउँदै आएका छन् । दशौं वर्षदेखि रोपेका सयौं बोटा आँप तथा लिचीले बजार नपाउँदा बारीमै कुहिन थालेका छन् । बारीमा फलेका आँप अरिङ्गाल, चरा, बादर तथा बँदेलका लागि आहारा बनेका छन् ।अहिले बारीमा अढाईतीन सय आँपका रुखहरु छन् । सधैका वर्षमा काठमाडौंका बजारसम्म पुग्ने आँप यसपाली भने कोरोना महामारीका कारण यातायात बन्द भएकाले स्थानीय बजारमा समेत जान नसकेर बारीमै कुहिन थालेका शाही बताउँछन् । छिमेकी गाउँबाट घरमै गएर आँप लैजाने बाहेक अन्य बजारमा जान सकेका छैनन् ।अहिले जिल्लाका प्रमुख व्यक्तित्वहरु प्रजिअ, सुरक्षा निकायका प्रमुख, न्यायधिशलगायत सञ्चारकर्मी बारीमै पुगेर आँपको स्वाद लिइरहेका छन् । तीन वर्षभित्र आँपको पकेट क्षेत्र बनाइने डोटीलाई आँपको पकेट क्षेत्रको रुपमा विकास गर्ने सोच रहेको अमरबहादुर शाही बताउँछन् । तीन वर्षभित्रै डोटीलाई आँपको पकेट क्षेत्रका लागि योजनाका साथ काम सुरु भइसकेको उनले बताए । 'फलफूलको नर्सरीको काम पनि अगाडि बढेको छ, 'शाहीले भने, 'बाहिरबाट आँपलगायतका फलफूलका बोटाहरु ल्याउँदा आर्थिक भार पर्ने भएकाले डोटीलगायतका अन्य क्षेत्रका लागि मुडेगाउँमै बिरुवा उत्पादन गर्ने योजना रहेको छ ।' डोटीलाई आँपको पकेट क्षेत्रको रुपमा विकास गर्नका लागि आफू सोही ठाउँमा आएर बस्ने उनले बताए । 'अबका दिनहरु जन्मभूमीमै बिताउने योजना रहेकाले फलफूलका साथै तरकारी उत्पादन समेत सुरु गर्नेछौं, ' शाहीले भने, 'भारतबाट फर्केका युवाहरुलाई आत्मनिर्भरताका लागि कृषि तथा पशुपालनमा काम अगाडि बढाइने छ ।' केही युवाहरुका लागि सोही ठाउँमा रोजगार सृजना गरिने उनले बताए ।"
सुनसरीमा साउन २६ गतेसम्म निषेधाज्ञा जारी,"धरान : सुनसरीमा समुदायस्तरमा कोरोना संक्रमण फेलिएपछि जिल्ला सुरक्षा समितिको बैठकले साउन २६ गतेसम्म निषेधाज्ञा जारी गरेको छ । बुधबार जिल्ला प्रशासन कार्यालय सुनसरीमा बसेको सुरक्षा समितिको बैठकले बुधबार राती १२ बजेदेखि साउन २६ गते राति १२ बजेसम्म निषेधाज्ञा जारी गरेको सुनसरीका प्रहरी प्रमुख एसपी कमल थापाले जानकारी दिएका छन् । सुनसरीको धरान, इटहरी, दुहवी, इनरुवालगायतका स्थानमा कोरोना संक्रमितको संख्यामा दैनिक वृद्धि भएको र सर्बसाधारणले समेत लापरवाही गर्न थालेपछि जिल्लाको शान्ति सुरक्षा मजबुत बनाउन र जिल्लावासीलाई कोरोनाबाट सुरक्षित बनाउनका लागि निषेधाज्ञा जारी गरेको सुनसरीका प्रमुख थापाले जानकारी दिए। निषेधाज्ञा अवज्ञा गर्नेलाई कानुनअनुसार कारवाही हुने प्रहरी प्रमुख थापाले बताए । निषेधाज्ञाभर बजार, पसल, यातायतका साधन पूर्णरुपमा बन्द गर्नुपर्ने र सर्बसाधारणलाई समेत घरबाट बाहिर हिँडडुल गर्न प्रतिबन्ध लगाइएको छ । यता सुनसरीका धरान तथा इटहरी उपमहानगरपालिका, इनरुवा, दुहवी नगरपालिले गरेको लकडाउनलाई स्थानीय प्रशासनले जारी गरेको निषेधाज्ञाले लकडाउनलाई अझ कडा बनाउने छ । धरानले साउन २८ गते, इटहरीले साउन २५ र इनरुवा र दुहवी नगरपालीकाले साउन २५ सम्म लकडाउनको घोषणा गरेका छन् ।"
शक्ति राष्ट्रबीचको तनाव र नेपाल,"चीन, अमेरिका र भारतलगायतका प्रमुख शक्तिहरूले नेपाललाई हेर्ने आधारभूत नीतिमा अहिल्यै ठूलो परिवर्तन आउने अवस्था देखिँदैन गत जुन १५ मा लद्दाखको गलवान उपत्यकामा भारत र चीनका सीमा सुरक्षाफौजका बीचमा भएको भिडन्तपछि दुई आणविक शक्ति भारत र चीन आमनेसामने छन्। सो भिडन्तमा भारतीय सेनातर्फ अधिकृतसहित २० जनाको मृत्यु भएको थियो। चीनतर्फ कति क्षति भयो कुनै विवरण सार्वजनिक भएको छैन। क्षतिको विवरण सार्वजनिक गर्न इन्कार गदै चीनले परिस्थिति थप जटिल नबनोस् भनी संख्या सार्वजनिक नगरेको बताएको छ। पछिल्ला सातामा द्वन्द्व कम गर्न केही कदम चालिए पनि दुई मुलुकका बीचमा सम्भावित तनावको सन्त्रास भने कायमै छ। यतिबेला हिमालय क्षेत्रमा दुवै पक्षले सैन्य सामग्री र सेनाको उपस्थिति बढाउँदै लगेका छन्। सीमा क्षेत्रमा दुवैका आआफ्नै दाबी रहेका कारण तनाव तत्कालै अन्त्य हुने देखिँदैन। सीमा क्षेत्रमा तनाव बढ्दै जाँदा त्यसले युद्धको स्वरूप ग्रहण नगर्ला भन्न सकिँदैन। दुई देशको आगामी सम्बन्धको प्रक्षेपण सीमा विवादको विषयले निर्धारण गर्नेछ। भारत र चीनका बीचमा द्वन्द्व बढ्दै जाँदा हामीलाई के असर गर्छ ? हामीले कस्तो नीति लिने ? निश्चय नै भारत र चीनका बीचमा द्वन्द्व बढ्दा हामीमाथि थप दबाब पर्ने निश्चित छ। ऐतिहासिक रूपमा सन् १९६२ को भारतचीनको युद्ध र सन् २०१७ को दोक्लाम विवादको समयमा नेपालले तटस्थता अपनाएको थियो। फेरि पनि द्वन्द्व बढेमा नेपाल तटस्थ बस्छ खासै असर गर्छ भन्ने होइन, त्यतिबेला नेपाल निकै अप्ठेरोमा पर्ने देखिन्छ। त्यसमध्येको एउटा कारण हो भारतीय सेनामा नेपालीको उपस्थिति छ र उनीहरूलाई भारतीय सेनाले जहिले पनि फ्रन्टलाइनमा खटाउने गरेको छ। सन् १९६२ को भारत र चीनबीचको युद्धको समयमा चिनियाँ सैनिकले मेजर धनसिंह थापाको कम्पनीविरुद्ध पछाडि हट्न आग्रह गर्दै माइकिङ गरेका थिए। उनीहरू नेपालबाट आएको भन्दै पछाडि हट्न आग्रह गरिएको थियो। भोलि फेरि दुई मुलुकका बीचमा युद्ध भएमा के गर्ने ? चिनियाँ पक्षले गोर्खा सैनिकको विषय उठायो भने के गर्ने ? अर्काेतर्फ, चीन र अमेरिकाका बीचमा पनि तनाव बढ्दै गइरहेको छ। व्यापार, साउथ चाइना सी, कोरोना भाइरसलगायत थुप्रै विषयमा दुई देशका बीचमा तनाव बढिरहेको छ। यही तनावका बीचमा चीनलाई एक्लो पार्न विश्वका दुई प्रजातान्त्रिक शक्ति भारत र अमेरिकाबीचको सहकार्यलाई झन् कसिलो बनाउनुपर्छ भन्ने मत नयाँदिल्लीमा प्रबल बन्दै गइरहेको छ। हुन पनि सन् २०१७ को दोक्लाम घटनाको समयमा अमेरिकाले भारतलाई त्यति खुलेर समर्थन गरेको थिएन, जति अहिले भारतका पक्षमा मुखरित देखिन्छ। हालै भारतीय विदेशमन्त्री एस जयशंकरले असंलग्न नीति एक समयमा निश्चित युग र भूराजनीतिक अवस्थाको शब्दावली भएको बताउँदै अमेरिकासँग एलायन्स बनाउन सकिने संकेत गरेका छन्। यति मात्र होइन; पछिल्लो समयमा भारतले असंलग्न मुलुकको विश्व सम्मेलनलाई समेत त्यति प्राथमिकता दिन छाडेको छ। सन् २०१९ मा अजरबैजानको बाकुमा भएको असंलग्न शिखर सम्मेलनमा भारतीय प्रधानमन्त्री नरेन्द्र मोदी सामेल भएनन्, भारतले त्यहाँ उपराष्ट्रपतिलाई पठाएको थियो। हालै अमेरिकी विदेशमन्त्री माइक पम्पियोले पनि एक कार्यक्रममा जनसंख्याको हिसाबले विश्वको सबैभन्दा ठूलो प्रजातान्त्रिक मुलुक भारत र सबैभन्दा पुरानो प्रजातान्त्रिक मुलुक अमेरिकाबीच एसिया प्यासिफिक क्षेत्रमा दुवै देशको साझा भिजन कायम राख्न सहकार्य हुनु प्राकृतिक भएको धारणा व्यक्त गरेका थिए। अमेरिकी इन्डोप्यासेफिक रणनीतिबारेमा भारत र चीन दुवैको समान धारण नरहे पनि यस क्षेत्रमा चीनको प्रभाव कम गर्ने सवालमा भने दुई मुलुकका बीचमा समान धारणा रहेको छ। जुन १५ मा भारतले सन् १९६२ को युद्धयताकै सबैभन्दा बढी क्षति सहनुपरेका कारण चीनसँगको सम्बन्ध पहिलेजस्तो कहिल्यै नहुने भएकाले अमेरिकासँगको सहकार्यलाई कसिलो बनाउँदै लैजानुपर्ने मत दिल्लीमा बलियो बन्दै गइरहेको छ। भारत र अमेरिका सहकार्य बढ्नुका पछाडि केही निश्चित कारण रहेका छन्। पहिलो त भारतमा चीनसँगको सन् १९६२ को युद्धको ह्याङ ओभर थियो, गलवानको भिडन्तले अझ त्यसलाई ताजा बनाइदिएको छ। अर्काेतर्फ, असंलग्न नीति र रसियासँगको रणनीतिक साझेदारीबाट भारतले खासै लाभ लिन सकेन बरु विगत तीन दशकको अमेरिकीसँगको सहकार्य उसका लागि आर्थिक रूपमा लाभदायक बनेको छ। त्यसैगरी भारतको एउटा ठूलो डायस्पोरा समुदायले सहकार्यलाई अगाडि ल्याउन भूमिका खेलेको छ। यद्यपि चीनसँगको सम्बन्धको मूल्यमा अमेरिकासँग एलायन्स बनाउन नहुने र चीनसँगको सम्बन्धलाई सकेसम्म छिटो सामान्यीकरण गर्नुपर्ने मत पनि दिल्लीमा त्यत्ति नै छ। यस विषयमा सत्तारुढ भारतीय जनता पार्टीभित्र स्पष्ट रूपमा दुई धार छ। तर आगामी दिनमा अमेरिकासँग सहकार्य बाक्लिँदै जाने सम्भावना प्रबल छ। यसरी भारत र अमेरिकाका बीचमा सहकार्य बढ्दा हिमालय क्षेत्रमा भारत र चीनबीचको द्वन्द्व अझ बढ्नेछ। चीन र अमेरिकालगायतका मुलुकसँग सुमधुर सम्बन्ध कायम गर्नु र उनीहरूबीचको कुनै पनि द्वन्द्वमा सामेल नहुनु हाम्रा लागि उपयुक्त विकल्प हो भारत र चीनका बीचमा द्वन्द्व बढ्दा, भारत र अमेरिकाका बीचमा सहकार्य कसिलो हुँदै जाँदा र चीन र अमेरिकाका बीचमा आगामी दिनमा द्वन्द्व बढ्दा नेपाललाई कस्तो असर गर्ला ? चीन र अमेरिकाबीचको बढ्दो द्वन्द्व केही वर्षयता काठमाडौंमा पनि मुखरित भइरहेको छ। अमेरिकाको मिलेनियम च्यालेन्च कर्पाेरेसन (एमसीसी) र चीनको बेल्ट एन्ड रोड इनिसियटिभ (बीआरआई) को बीचमा टकराव नै छ। खालि फरक यति हो कि एमसीसीका बारेमा जनताको तहसम्म बहस भइरहेको छ तर बीआरआईको सम्बन्धमा खासै बहस भएको छैन। बीआरआईको तीन वर्षको कार्यकाल मे महिनामा सकिएको थियो र सरकारले यसको म्याद थपेको छ। यति मात्र होइन, अमेरिका र चीनबीचको बढ्दो द्वन्द्व लगानीलगायत अन्य क्षेत्रमा समेत मुखरित भइरहेको छ। चीनले सार्वजनिक रूपमा एमसीसीको विरोध गरेको छैन। हालै एक दैनिक पत्रिकासँगको अन्तर्वार्तामा नेपालका लागि चिनियाँ राजदूत होउ यान्छीले एमसीसी नेपाल र अमेरिकाको द्विपक्षीय विषय भएको टिप्पणी गरेकी छन्। साथै, उनले क्षेत्रीय शान्ति र स्थायित्वका लागि नेपालले आफ्नो राष्ट्रिय हितका आधारअनुरूपको छनोट गर्नेमा हामीलाई विश्वास छ भनेकी छन्, जुन भनाइ अर्थपूर्ण छ। हाम्रा नेताहरूले पटकपटक नेपाल इन्डोप्यासेफिक रणनीतिमा सामेल हुँदैन भनी चिनियाँ पक्षलाई आश्वस्त पारेको र चिनियाँ राजदूतको अन्तर्वार्ताका आधारमा चीन नेपालमा एससीसीका पक्षमा छैन भन्ने स्पष्ट संकेत गर्छ, जुन विभिन्न स्वरूपमा नेपालमा प्रकट भइरहेका छन्। एमसीसीका सम्बन्धमा चीनको धारणा त्यति प्रस्ट नभए पनि इन्डोप्यासिफिक रणनीतिको भने चीनले खुला विरोध नै गरिरहेको छ। विगत एक वर्षको अनुभवले के देखाएको छ भने हामीलाई एमसीसी र बीआरआईका बीचमा सन्तुलन कायम गर्न निकै कठिन छ। न हामीले एमसीसीका बारेमा कुनै निर्णय गर्न सकेका छौं न त बीआरआईका परियोजना छनोट नै गर्न सकेका छौं। यसमा केही आन्तरिक कारण पनि होलान् तर यसमा पक्कै पनि चीन र अमेरिकाबीच बढ्दो द्वन्द्वले पनि काम गरेको छ। यसरी बढ्दो द्वन्द्व भोलि सुरक्षालगायत अन्य क्षेत्रमा पनि पर्ने निश्चित छ। सुरक्षा, राजनीति, लगानीलगायतका क्षेत्रमा दुवै देशको बढ्दो प्रभाव थेग्न हामीलाई आगामी दिनमा कठिन हुने देखिन्छ। चीन र अमेरिकाका बीचमा द्वन्द्व बढ्दै जाँदा आगामी दिनमा त्यसको असर नेपालमा पनि देखिने निश्चितप्रायः छ। यस क्षेत्रमा ठूला शक्ति राष्ट्रहरूका बीचमा संघर्ष चर्कंदै गर्दा नेपाललाई आफ्नो पक्षमा पार्न विभिन्न प्रयास हुन सक्छन्। त्यसैले नेपाल त्यस्ता कुनै पनि गतिविधिबाट टाढै बस्नु उपयुक्त देखिन्छ। ठूला शक्तिराष्ट्रबीचको द्वन्द्वमा खेलेर फाइदा उठाउन सकिन्छ कि भनेर अगाडि बढ्दा त्यसले हामीलाई भूराजनीतिक भुमरीमा धकेल्न सक्छ। त्यसैले भारत, चीन र अमेरिकालगायतका मुलुकसँग सुमधुर सम्बन्ध कायम गर्नु र उनीहरूबीचको कुनै पनि द्वन्द्वमा नफस्नु नै हाम्रा लागि सबैभन्दा उपयुक्त विकल्प हो। जब शक्तिशाली मुलुकका बीचमा द्वन्द्व बढ्छ, हामीले एकदमै होसियारीपूर्वक कदम चाल्नुपर्छ। ठूला मुलुकको द्वन्द्वमा नेपालजस्तो सानो मुलुकको समर्थन र विरोधले खासै धेरै अर्थ राख्दैन तर यस्तो अवस्थामा साना मुलुक आफ्नो पक्षमा छन् भन्ने मनोवैज्ञानिक सन्देश दिने प्रयास भने ठूला मुलुकले गर्नेछन्। पछिल्लो समयमा चीनले पाकिस्तान, अफगानिस्तान र नेपालसँग गरेको भिडियो संवादलाई यसको एउटा उदाहरणका रूपमा लिन सकिन्छ, जहाँ कोभिडदेखि चीनपाकिस्तान इकोनोमिक करिडोर र ट्रान्स हिमालयन मल्टी डाइमेनसनल कनेक्टिभिटीसम्मका विषयमा छलफल भएको थियो। सो भिडियो वार्ता कोभिड नियन्त्रणमा केन्द्रित भए पनि त्यो वास्तवमा यस क्षेत्रमा एक भूराजनीतिक सन्देश थियो। जस्तो द्वन्द्व बढेको समयमा कुनै एक मुलुकप्रति ढल्केको र निर्भर भएको सन्देश कुनै पनि हालतमा दिनु हुँदैन। त्यसैगरी ठूला मुलुकका बीचमा विवादका रूपमा रहेका विषय र परियोजनाका बारेमा अभिव्यक्ति दिने र त्यस्ता कार्यक्रममा सहभागी हुने कार्यबाट टाढा रहनुपर्छ। हामीले अर्काे ख्याल गर्नुपर्ने विषय भनेको सत्तारुढ नेकपाले विदेश नीतिमा आफ्नो आइडोलोजी हावी हुन दिनु हुँदैन। त्यसैगरी ठूला मुलुकको दबाबका कारण कुनै एक निश्चित समय एक मुलुकसँग नजिक देखिने र फेरि त्यसमा परिवर्तन आएर अर्काे मुलुकप्रति नजिक देखिने खतरा रहन्छ त्यसलाई हामीले राम्रोसँग सम्हाल्न आवश्यक छ। चीन, अमेरिका र भारतलगायतका प्रमुख शक्तिहरूले नेपाललाई हेर्ने आधारभूत नीतिमा अहिल्यै ठूलो परिवर्तन आउने अवस्था देखिँदैन। त्यसैले ठूला मुलुकबीचको शक्ति संघर्षमा हामी कुनै पनि रूपले सामेल हुनु हुँदैन।"
वृद्धा आमाको बकपत्र,"प्यारी छोरी, आशीर्वाद जतिबेला तिम्रा बा र मैले सबै पैत्रिक सम्पत्ति दुई भाइ छोराको चाहनाबमोजिम उनीहरूकै नाममा आधाआधा भागबन्डा गरिदियौं ! बगिरहेका आँसु पुछ्दै तिमीले मसँग सोधेकी थियौ, मेरो लागि खोइ त आमा ? तिम्रो पन्ध्र्रबर्से बालसुलभ अन्तरमनबाट प्रस्फुटित त्यो प्रश्नभित्रको घनघोर पीडा मेरो मातृहृदयले अनुभूत नगर्ने कुरै थिएन। तर पनि यो त तिम्रो जन्मघर हो नि छोरी ! यहाँको सबै सम्पत्ति त तिम्रा दाजुहरूको पो हो त। बिहे गरेर कर्म घर गएपछि लोग्नेको सम्पत्तिलाई नै आफ्नो ठानेर जिन्दगी बिताउने जात हो छोरीको। त्यसैले तिमीले पनि त्यसै गर्नुपर्छ भनेर सम्झाउन बाध्य थिएँ। त्यसपछि तिमीले के साँच्चिकै म जन्मेको यो घर मेरो होइन त आमा ? म खेलेको आँगन अनि डुलेको गाउँघर पनि मेरो होइन ? मैले रोपेको धानखेत, गोडेको मकैबारी, घरवरिपरि रोपेका फूल अनि बिहानबेलुका कान्लामा घाँस काटेर पालेका लालाबाला केही पनि मेरा होइनन् त ? त्यसो भए यो घरमा म किन बस्ने त आमा, मैले किन काम गर्ने त ? रुँदै प्रश्नमाथि प्रश्नको बौछ्वार गरिरहँदा म पनि निकैबेर भक्कानिएर तिमीसँगै रोएकी थिएँ। हो छोरी ! यो घर तिम्रो पनि हो, जति तिम्रा दाजुहरूको हो। यो सम्पत्तिमा त्यत्तिकै तिम्रो हक लाग्छ जति तिम्रा दाजुहरूको भनेर मैले लड्न सक्नुपथ्र्यो त्यतिबेला। तर सकिनँ। त्यसो त आखिर छोरी पनि हाम्रै सन्तान हो। पढ्दै छे। धेरथोर जति हुन्छ उसलाई पनि केही त गरिदिऊँ भनेर अनुनय नगरेकी होइन मैले। तर तिम्रा बा र दाजुबाट तरुनी भएकी चेलीलाई टाइममै एउटा गतिलो केटो खोजेर जिम्मा लगाइदिने हो अब। अरू के चाहियो नि ? भनेर ठाडो जवाफ पाएपछि चुप लागेकी थिएँ। किनभने मायालुभन्दा मालिक ज्यादा मेरो लोग्नेका घरमा त्योभन्दा बढी गर्न सक्ने हैसियत थिएन। बा का छोराहरूले उनकै सिको गर्नु त कुन अनौठो कुरा भयो र ? अवश्य पनि हो छोरी ! तिमीले मसँग सोधेका यक्षप्रश्न सोह्रैआना सही थिए त्यतिबेला। किनभने तिम्रा लागि त म जन्म दिने आमा थिएँ। सर्वस्व नै थिएँ। तर तिमीलाई के थाहा छोरी ? तिम्री यो आमा पनि धर्म, परम्परा, रीतिरिवाज र समाज हुँदै पारिवारिक पुरुषत्वले थिलोथिलो पारिएकी फगत एक अबला नारी नै थिएँ। जसलाई अग्नि साक्षी राखेर मारे पाप पाले पुण्य भन्दै चौधबर्से बालापनमै तिम्रा बाको जिम्मा लगाई जन्मघरबाट बिदा गरिएको थियो। भगवान् मानेर लोग्नेको सेवा गर्नु, घरभित्रको चुलोचौको सम्हाल्नु, लोग्ने, घरपरिवार अनि समाजको धीत नमरुन्जेल सन्तान जन्माइदिनु भनेर जुन उपदेश दिइएको थियो, त्यही नै मेरो मूल धर्म र नियमित कर्म थियो। त्यसैले त जीवित र मृत गरी आधा दर्जन सन्तानकी आमा बन्ने सौभाग्य प्राप्त गरेकी थिएँ। दुईपटक त बेथा लम्बिएर पेटभित्रै शिशुको मृत्यु हुँदा आफैंसमेत मृत्युको मुखमा पुगेर फर्केकी थिएँ। यसैबीच धरतीका अधिकांश नारीले झैं अस्तित्व रक्षार्थ लडिरहेकी तिम्री आमाको कोखबाट तेस्रो सन्तानका रूपमा तिमी जन्मियौ। तर महाभारतका पञ्चपाण्डव झैं पाँच पुत्र बनाउने तिम्रा बाको धोकोमा ठूलै धक्का लागेछ। दुई छोराहरू जन्मिँदा खुसीले गद्गद् भएर आँगनमा तीन फन्को नाचेका तिम्रा बा तिमी जन्मिँदा मलिनो मुख लगाएर गाउँतिर हिँडेछन्। तिम्रा बा नै बेखुसी भएपछि परिवारका सदस्यहरू हर्षित हुने कुरै भएन। त्यसैले छोरा जन्मिँदा ऋण कर्ज गरेरै सिंगो खसी ढालेर हर्ष बढाइँ गरिएको हाम्रो घर तिमी जन्मिँदा सुनसान थियो। भोज खान आउँदा तिम्रा दाजुहरूलाई जन्मँदै भाग्यमानी देख्ने छिमेकी, आफन्त र नातेदारहरू कति त तिमी जन्मिदा सुत्केरी भेट्नसमेत आएनन्। आएकाहरू पनि दुःखी अनुहार के हेर्नु भन्दै परैबाट फर्किए। छोरीहरू जन्मजातै दुःखी हुन्छन् भन्ने समाज पढेकीले होला मलाईसमेत असीम माया र अगाध स्नेह हुँदाहँुदै पनि तिम्रो जन्मप्रति त्यति गर्वानुभूति भएन, जति तिम्रा दाजुहरू जन्मिँदा भयंकर सुखानुभूति भएको थियो। छोरी जन्मिएकै कारणले अघिल्ला दुई सुत्केरीमा राम्रै खुराक खान पाएकी मैले यसपटक पेटभरि खानसमेत मुस्किलले पाएपछि छाती कति चिरियो होला ? सम्भवतः त्यसै कारणले होला विस्तारै गल्दै गएँ म। त्यसपछिका तीनवटै सन्तान खेर गए। ढल्किँदो उमेरसँगै कठोर घरधन्दा र सन्तानको स्याहारसुसारमा रगडिँदै गर्दा गरिबीको निरन्तर साथ रह्यो हामीलाई। अनि पोषणयुक्त खुराकको सधैं अभाव रह्यो। त्यसैले बेलाबेलामा थला पर्नु, तंग्रिनु, फेरि थला पर्नु जीवनका नियमित अँधेरीउजेली भइरहे। तर पनि समाजअगाडि सन्तानलाई लायक बनाउने लालसा चानचुने थिएन। त्यसैले जतिसुकै पीडा र दुःख पिएर पनि उनीहरूको पढाइ, लेखाइ र हुर्काइमा कुनै कञ्जुस्याइँ गरिएन। छोरी त पराई घर जाने जात भैगई। उसको खासै पिरलो छैन। तर छोराहरूलाई त जसरी भए पनि पार नलगाई हुन्न भन्ने तिम्रा बाको कथनीमा मैले पनि होमा हो मिलाइरहें। तिमीलाई घरधन्दामा सघाइरहें। दाइहरूसँग म पनि स्कुल जान्छु भनेर जिद्धि गर्दा एउटा न एउटा कामको लठारो भिडाएर अलमल्याइरहें। तर पनि हिम्मत हारिनौ तिमीले। हरेक दिनको बिहानी स्कुल जान पाउनुपर्ने तिम्रो रडाकोसँगै सुरु हुन थालेपछि अन्ततः तिमी पनि स्कुल भर्ना भयौ। दाजुहरूसँगै किताबकापीको झोला भिरेर मक्ख पर्दै स्कुल जान थाल्यौ। समय र संघर्षसँग हातेमालो गर्दै हाँसीखुसी बित्दै थिए तिम्रा ती दिन। तर के गर्ने छोरी ! सबै छोरीलाई झैं चुनौतीको पहाड बनेर हरेक दिन चुलिँदै थियो भर्भराउँदो तिम्रो जवानी। बढेकी छोरीलाई राख्नु हुन्न भन्ने समाजकै लागि गतिलो केटो खोजेर जिम्मा लगाइदिने मन्त्रणा सुरु भइसकेको थियो घरमा। छोरीभन्दा उमेरले पाको, मोटोघाटो, पढेलेखेको, पाल्न सक्ने सम्पत्ति भएको वर खोज्न सबै इष्टमित्र छरछिमेककहाँ अहिलेको भाषामा विज्ञापनै जारी भइसकेको थियो। अन्ततः उमेरसँगै फक्रिएर चित्ताकर्षक बनेको तिम्रो शरीरको सुन्दरताबाट मोहित भएका थुप्रैमध्ये हाम्रो मन खाएको खानदानी लोर्केसँग तिम्रो लगनगाँठो छिनियो। जसको हेक्का त के कल्पनासम्म पनि थिएन तिमीलाई। बरु नाइँ म बिहे गर्दिनँ आमा मेरो बिहे नगरिदिनोस् न भनेर तिमीले गरेको अनवरत अनुनयविनय र रुवाबासी आफ्नै जन्मदिने आमाको अगाडि पनि अरण्यरोदन बनेको थियो त्यतिबेला। किनभने बढेकी छोरीलाई धेरै दिन घरमा राख्नु हुन्न भन्ने समाजकै पक्षमा थिएँ म पनि। त्यसैले तिम्रा सम्पूर्ण इन्कारी प्रयास हुँदाहुँदै अग्नि साक्षी राखेर कन्यादान गरी कर्मघर पठाइयो तिमीलाई। त्यसपछि मात्र तिम्रा बासँगै मैले पनि मन हलुंगो भएको अनुभूति गरेकी थिएँ। उहिल्यै सबै सम्पत्ति औंठाछाप लगाएर दिइसकेका हामीसँग बूढो रोगी शरीरबाहेक अरू के नै छ र ? आर्थिक अभाव र पारिवारिक पीडासँगै हुर्किएका तिम्रा दाजुहरूमा आमाबुवाको मनोकांक्षा र आफ्नो गन्तव्यको आत्मबोध सायद समयमै जागृत भएको थियो। त्यसैले हामीले झैं कठोर मेहनत गरे तिनले पनि। अन्ततः सफल पनि भए। हामीले सोचेअनुसारकै लायक बने। अहिले आआफ्नो धन्दामा व्यस्त छन्। मस्त छन्। सम्भवतः खुसी पनि होलान्। हिजोआज यो सब देख्दा विगतमा हामीले देखेका सपना पूरा भएजस्तो लाग्छ। छरछिमेक र इष्टमित्रले छोराहरूको प्रगतिको बखान गरिरहँदा मन प्रफुल्ल भएर आउँछ। हर्षका आँसु बग्छन्। तर जब हामी बूढाबूढी आफ्नै जीवनतर्फ फर्कन्छौं। एकाएक अत्यास लागेर आउँछ। जीवनको उत्तरार्धमा आइपुगेर शारीरिक र मानसिक रूपले असक्त बन्दै गएका हाम्रो पालनपोषणलाई लिएर तिम्रा दाजुहरूका बीचमा मतभेद बढेको छ। यसै विषयलाई लिएर भएका थुप्रै घरायसी छलफलमा वादविवाद हुने गरेको छ। विभिन्न सर्तनामा एकअर्कातर्फ तेस्र्याइएका छन्। खासगरी बूढाबूढीको बोझ उठाउनेले अतिरिक्त क्षतिपूर्ति पाउनुपर्ने एकअर्काको दाबी छ। तर उहिल्यै सबै सम्पत्ति औंठाछाप लगाएर दिइसकेका हामीसँग बूढो रोगी शरीरबाहेक अरू के नै हुन्थ्यो र ? त्यसैले आफ्नै घरमा समेत शरणार्थी बनेको आभास हुँदै छ। दाजुहरू आआफ्नो कामधन्दामा व्यस्त भए। आखिर छोरी भए पनि हजुरहरूकै सन्तान हुँ। रोगी वृद्ध शरीरको स्याहार गर्न कोही त चाहिन्छ नै। त्यसैले एक्लै नबसौं। हामीसँगै बसौं आमा। मेरै घरमा जाऔं भनेर बारम्बार तागेता गर्नु मातापिताप्रतिको माया र कर्तव्यबोध होला तिम्रो। तर जे भए पनि वंश धान्ने र मरेपछि काजकिरिया गर्ने छोराहरूलाई चटक्कै छाडेर थर, गोत्रसमेत विच्छेद गरी कन्यादान गरेर पठाइएकी छोरीको बोझ बन्न कसरी कुन मुखले आउनु ? छरछिमेक र इष्टमित्रले के भन्लान् ? फेरि पनि डर त उही समाजकै लाग्छ। बरु घुँडा दुखेर थलिएका तिम्रा बाका लागि मालिस गर्ने तेल र मेरा लागि तिमीले पठाइदिएको दमको गोलीले मनको नभए पनि तनको पीडा केही कम भएकै छ। यो जुनीमा यस्तै भो छोरी। तिमीलाई साधुवाद !"
टिकटक विक्रि हुँदा अमेरिकाले पैसा पाउनु पर्ने ट्रम्पको माग,"अमेरिकी राष्ट्रपति डोनल्ड ट्रम्पले टिकटकले अमेरिकामा गर्ने व्यवसाय अमेरिकी संस्थाले किनेमा त्यसबाट अमेरिकी सरकारले पैसा पाउनुपर्ने बताएका छन्। ट्रम्पले आफूले माइक्रोसफ्टको उच्चपदस्थ कर्मचारीसँग सप्ताहान्तमा फोनमा कुराकानी गर्दा खरिद रकमको राम्रो भाग माग गरेको बताएका हुन्। उनले चीनको बाइटडान्सको स्वामित्वमा रहेको टिकटकले सेप्टेम्बर १५ सम्म विक्रीको सहमति नगरे उक्त एपलाई प्रतिबन्ध लगाउने बताएका छन्। ट्रम्पले चिनियाँ कम्पनीहरूमाथि निगरानी गर्ने बताएपछि बाइटडान्सलाई टिकटकको अमेरिका व्यवसाय बेच्न दबाव परेको छ।ट्रम्प प्रशासनले टिकटकले चिनियाँ सरकारलाई तथ्यांक उपलब्ध गराएको आरोप लगाएको छ जसलाई टिकटक र बेइजिङले अस्वीकार गरेका छन्। 'अमेरिकाले विक्री रकमको ठूलो प्रतिशत पाउनुपर्छ किनभने हामी त्यसलाई सम्भव बनाइरहेका छौँ,' ट्रम्पले भने । अमेरिकी सरकारलाई पैसा दिनुपर्ने सर्तले किनबेचको छलफल गरिरहेका कानुनविज्ञहरूलाई थप असहज बनाएको छ किनभने किनबेचको सरकारी अनुमतिका लागि यस्तो सर्त असामान्य छ। वकिल निकोलस क्लेनले सरकारलाई निजी व्यवसाय किनबेचबाट पैसा लिने अधिकार छैन। चीनमा सरकारी चाइना डेली समाचारपत्रले मंगलवार चिनियाँ सरकारले चिनियाँ प्रविधि कम्पनीको चोरी नसहने लेखेको छ। सम्पादकीयमा उक्त पत्रिकाले अमेरिकाले त्यसो गरेमा त्यसको उत्तर दिन चीनसँग यथेष्ट उपाय भएको बताएको छ। गएको शुक्रवार ट्रम्पले माइक्रोसफ्टले टिकटकको अमेरिका व्यवसाय किन्ने कुराको विरोधमा रहेको बताएपछि सम्भावित विक्री अड्किएको थियो । तर ट्रम्पले प्रस्तावित किनबेचलाई अनुमति दिने बताउनुले ह्वाइट हाउसको नीति फेरिएको भान भए पनि सहमतिको लागि दिइएको अन्तिम म्यादले समस्या ल्याउन सक्ने मानिएको छ । ट्रम्पले भने, 'टिकटकको अमेरिकी व्यवसाय सेप्टेम्बर १५ सम्म माइक्रोसफ्ट वा अरूले किन्न सकेन भने बन्द हुनेछ।' माइक्रोसफ्टले आइतवार एउटा ब्लगमा आफ्नो प्रमुख अधिकृत सत्या नाडेला र ट्रम्पबीचको फोन वार्तापछि टिकटक किन्न छलफल जारी राख्ने बताएको छ । माइक्रोसफ्टले सो फोन वार्ताको अन्य जानकारी दिन अस्वीकार गरेको छ।"
"अयोध्यामा राम मन्दिरको शिलान्यास सम्पन्न, बर्दियामा दीपोत्सव गरिने","गुलरिया : भारतको अयोध्या स्थित राममन्दिर शिलान्यासको अवसरमा बर्दियामा दीपउत्सव गरिने भएको छ। विश्व हिन्दु परिषद् बर्दियाको आयोजनामा गुलरिया नगरपालिकाका विभिन्न चोकमा दीप प्रज्वलन गरी उत्सव मनाउन लागिएको हो। बुधबार अपराह्न १२ बजेर ४४ मिनेट ०८ सेकेण्डको शुभमूर्हतमा भारतीय प्रधानमन्त्री नरेन्द्र मोदीले विशेष धार्मिक अनुष्ठानका बिच भूमिपूजन सहित अयोध्यामा राम मन्दिर निर्माणको शिल्यान्यास गरेका छन्। भूमिपूजन पूर्व प्रधानमन्त्री मोदीले हनुमान गढीको दर्शन पश्चात रामलला मूर्तिको दर्शन गरी पारीजात फूलको विरुवा रोपेका भारतीय मिडियाले उल्लेख गरेका छन्। भूमिपूजन समारोहमा प्रधानमन्त्रीसँग उत्तर प्रदेशका मुख्यमन्त्री योगीआदित्य नाथ, राज्यपाल लगायत प्रवुद्ध व्यक्तिहरु सहभागी भएका छन्। सयौं वर्षदेखि विवादित रहेको अयोध्या स्थित रामजन्म भूमिमा राममन्दिर निर्माणका लागि भारतीय अदालतले फैसला गरेको थियो। विश्व हिन्दु परिषद् बर्दियाको जिल्ला स्तरीय बैठकको निर्णयबाट अयोध्यामा राममन्दिर निर्माणको लागि भूमिपूजनसहित गरिएको शिलान्यासको अवसरलाई बर्दियामा महोत्सवका रुपमा मनाउन दीप प्रज्वलन सहितको उत्सव गर्न लागिएको विश्व हिन्दु परिषद नेपाल बर्दियाका अध्यक्ष रामनरेश यादवले बताए। बर्दियाको गुलरिया नगरपालिका वार्ड नम्बर १ शिवचोक खैरापुर, वडा नम्बर ५ सुहेलवा चोक, वडा नम्बर ६ राधाकृष्ण चोक, वडा नम्बर ७ गुलरिया गाउँको पिपल चोक, वडा नम्बर १० रामनगर चोक, वडा नम्बर ११ गणेशपुर चोकमा दीप उत्सव गर्ने कार्यक्रम तयारी गरिएको बताइएको छ। बुधबार बेलुकी तोकिएका स्थानहरुमा दीयो बाली दीप उत्सव गर्दा कोरोना भाइरस (कोभिड१९) लाई समेत ख्याल गर्दै सामाजिक दुरी लगायत मास्क प्रयोग गरी कार्यक्रम गरिने अध्यक्ष यादवले जानकारी दिए। कार्यक्रमका बारेमा स्थानीय पालिका लगायत जिल्ला प्रशासन कार्यालयलाई पूर्व जानकारी गराइएको परिषद्ले जनाएको छ।"
कोरोना कहर : बैतडीमा पालिका अनुसार सेवा,"बैतडी : कोरोना भाइरसको जोखिम बढेको भन्दै जिल्ला प्रशासन कार्यालय बैतडीले बुधबारदेखि पालिका अनुसार सेवा दिन थालेको छ। जिल्लास्तरीय कोभिड कमान्ड पोष्टको बैठकले गरेको निर्णय अनुसार बुधबारदेखि पालिका अनुसार सेवा दिन थालिएको सहायक प्रमुख जिल्ला अधिकारी लोकेन्द्रहि नेगीले जानकारी दिए। जिल्ला प्रशासन कार्यालयमार्फत प्रदान गरिने सेवाहरु आइतबार, सोमबार र मंगलबार मेलौली नगरपालिका, शिवनाथ गाउँपालिका, डिलाशैनी गाउँपालिका, पञ्चेश्वर गाउँपालिका र सिगास गाउँपालिकाका नागरिकलाई प्रदान गरिनेछ । यस्तै बुधबार, बिहीबार र शुक्रबार दशरथचन्द नगरपालिका, पाटन नगरपालिका, दोगडाकेदार गाउँपालिका र सुर्नया गाउँपालिकाका नागरिकलाई सेवा प्रदान गरिने सहायक प्रमुख जिल्ला अधिकारी नेगीले जानकारी दिए । पुर्चौंडी नगरपालिकाको हकमा भने इलाका प्रशासन कार्यालयबाट नियमित रुपमा सेवा प्रदान गरिने बताइएको छ । जिल्ला प्रशासन कार्यालयमार्फत प्रदान गर्ने सेवाहरुलाई व्यवस्थित बनाउन र कोभिड १९ को जोखिम न्यूनीकरणका लागि यस्तो निर्णय गरिएको जिल्ला प्रशासन कार्यालयले जनाएको छ । जिल्ला प्रशासन कार्यालयले नेपाली नागरिकताको प्रमाणपत्र वितरण, राहदानी वितरणलगायतका सेवाहरु दिने गरेको छ । 'कोरोना भाइरसको जोखिम न्यूनीकरण र यसबाट बच्नका लागि हामीले यस्तो निर्णय गरेका हौं, 'प्रमुख जिल्ला अधिकारी मोहनराज जोशीले भने, 'कोरोना भाइरसबाट बच्नका लागि भीडभाड नहोस् भनेर हामीले पालिका अनुसार सेवा दिन थालेका छौं । नागरिकले पनि यसैगरी सतर्कता अपनाउन आवश्यक छ ।' बैतडीका ३१९ जनामा कोरोना संक्रमण पुष्टी भइसकेको छ । संक्रमितमध्ये ३ सयजना घर फर्किसकेका छन् भने १९ जना विभिन्न क्वारेन्टाइन र आइसोलेसनमा बसिरहेका छन् ।"
पाकिस्तानले जारी गर्यो नयाँ नक्सा,"प्रधानमन्त्री इमरान खानले छिमेकी भारतसँगका विवादित क्षेत्रहरू समेट्दै पाकिस्तानको नयाँ राजनीतिक नक्सा जारी गरेका छन्। उक्त नक्सामा हाल भारत प्रशासित जम्मू र कश्मीर क्षेत्र पाकिस्तानको भूभागमा समेटिएको छ। पाकिस्तानका अधिकारीहरूले सो क्षेत्रमा संयुक्त राष्ट्रसङ्घका प्रस्ताव अनुरूप जनमत संग्रह हुनुपर्ने बताउँदै आएका छन्। पाकिस्तानको नयाँ नक्सा दिल्लीले कश्मीरलाई दिइरहेको विशेष राजनीतिक र संवैधानिक हैसियत खारेज गरिदिएको पहिलो वार्षिकीको ठीक एक दिन अगाडि जारी गरिएको छ। भारत र पाकिस्तान दुवैले उक्त क्षेत्र पूरै आफ्नो दाबी गर्छन्। पाकिस्तानको नयाँ नक्सामा भारतको गुजरात राज्यमा रहेका जुनागढ तथा सर क्रिक जस्ता भूभाग पनि समेटिएका छन्। गत वर्ष भारतले पनि उसको नयाँ नक्सा सार्वजनिक गरेको थियो जसमा पाकिस्तान प्रशासित कश्मीर तथा गिल्गीटबल्टिस्तान क्षेत्र समेटिएको थियो। नयाँ राजनीतिक नक्सा जारी गरेपछि टिप्पणी गर्दै प्रधानमन्त्री इमरान खानले पाकिस्तानी सरकारको उक्त निर्णयको सबै विपक्षी दल तथा कश्मीरी (पाकिस्तान प्रशासित कश्मीर नेतृत्वले स्वागत गरेको बताएका छन्। इमरान खानले भने, 'पाकिस्तानको नयाँ राजनीतिक नक्साले पाकिस्तानी जनताको उमङ्गको प्रतिनिधित्व गर्छ।' भारतले गत वर्ष कश्मीरबारे उठाएको गैरकानुनी कदमलाई सो नक्साले नकार्ने उनले बताए। यसबीच भारतको विदेशमन्त्रालयले नयाँ पाकिस्तानी नक्साबारे प्रतिक्रिया व्यक्त गरेको छ । उनले त्यसलाई हास्यास्पद राजनीतिक अभ्यास भन्दै गुजरात तथा जम्मू, कश्मीर र लद्दाखका भूभागमाथि अमान्य दाबी गरिएको र ती दाबीको न त कानुनी वैधता न त अन्तर्राष्ट्रिय विश्वसनीयता रहेको जनाएको छ।"
सुनको भाउ तोलामा एक लाख रुपैयाँ नाघ्यो,"काठमाडौं : सुनको भाउ तोलाको एक लाख रुपैयाँ नाघेको छ । आज एकैदिन तोलामा १६ सय रुपैयाँ बढेर सुनको भाउ तोलाको एक लाख एक हजार ४ सय रुपैयाँ निर्धारण गरिएको नेपाल सुनचाँदी व्यवसायी महासंघले जनाएको छ । महासंघ अन्तर्गतको भाउ निर्धारण समितिका संयोजक तेजरत्न शाक्यका अनुसार अन्तर्राष्ट्रिय बजारमा आज सुनको भाउ प्रति औंस ४० डलरले बढेको छ । अन्तर्राष्ट्रिय बजारमा सुनमा लगानीकर्ता बढेका, सुनको उत्पादनमा कमी आएको, ठूला देशबीच द्वन्द्व बढेको तथा कोरोना सङ्क्रमणका कारण अस्थिरता बढेकाले सुनको भाउ निरन्तर बढिरहेको उहाँले बताउनुभयो । यस्तै अन्तर्राष्ट्रिय भाउमा नै भर पर्नुपर्दा नेपालमा सुनको भाउ महंगो भएको हो । यस्तै हिजो र अस्ति स्थिर रहेको चाँदीको भाउ आज तोलामा ६५ रुपैयाँ बढेको छ । चाँदी आज तोलाको १२ सय ९५ रुपैयाँ निर्धारण गरिएको महासंघले जनाएको छ ।"
"बुढीगण्डकी आयोजना : मुआब्जा वितरण अन्तिम चरणमा, पुनर्वास र पुनस्थापना अन्योलमै","धादिङ : बहुचर्चित जलाशययुक्त बुढीगण्डकी जलविद्युत आयोजनाको डुवान क्षेत्रमा पर्ने जग्गाको मुआब्जा वितरण अन्तिम चरणमा पुगेको छ । मुआब्जा वितरणको काम अन्तिम चरणमा पुगेको भएपनि डुवानबाट विस्थापित हुनेहरुको पुनस्थापना र पुनर्वासको कार्यक्रम भने अन्योलमा नै रहेको छ । कुल १२ सय मेगावाट क्षमताको जलविद्युत आयोजना निर्माण गर्नको लागि ५८ हजार १ सय १३ रोपनी जग्गा अधिग्रहण गरि मुआब्जा वितरण गर्नुपर्ने थियो । जसमध्ये असार दोस्रो सातासम्म ४७ हजार २ सय ६१ रोपनी जग्गाको मुआब्जा वितरण भइसकेको छ । धादिङ र गोरखाको आरुघाट बजार तथा धादिङको खहरे बजार क्षेत्रको जग्गाको लामो समयसम्म मुआब्जाको दररेट नै घोषणा हुन नसकेका कारण मुआब्जा वितरणको गाँठो अड्किएको थियो । गत मंसिर १६ गते आरुघाटका बजार क्षेत्र र खहरे बजारको मुआब्जा दर घोषणा भएपछि मुआब्जा वितरणको गाँठो फुकेको थियो । बजार क्षेत्रको मुआब्जा दरमा सुरुसुरुमा केही असन्तुष्टि रहेपनि अहिले स्थानीयहरुले मुआब्जा लिन थालिसकेका छन् । यस चालु आर्थिक वर्षमा मात्रै ५ अर्व ३८ करोड भन्दा बढी रकम (मुआब्जा) वितरण भइसकेको छ । बुढीगण्डकी जलविद्यूत आयोजना अन्तरगतको बातावरण, मुआब्जा वितरण तथा पुनस्थापना इकाइ संयोजक कृष्ण कार्कीले भने, 'आरुघाट बजारको धेरैजसो जग्गाको मुआब्जा वितरण भइसकेको छ, प्राविधिक कठिनाइ भएकाहरुको मात्रै बाँकी हो, खहरे बजार क्षेत्रका स्थानीयहरुपनि प्रक्रियामा आउन थालिसक्नु भएको छ ।' जग्गाधनीहरुकै प्राविधिक कारणबस छुटेका केही जग्गाहरु र धादिङतर्फको खहरे बजार (३ सय रोपनी) बाहेक निजि जग्गाहरु सवैको मुआब्जा वितरण भइसकेको कार्कीले बताए । सुरुमा निकै विवादित बनेको गुठीजग्गाको पनि मुआब्जा वितरण भएको छ । 'गुठीका मोहीलाई पनि नम्बरी जग्गा सरह मुआब्जा वितरण भइसकेको छ ।' इकाइ संयोजक कार्कीले भने, 'कानुन र प्रक्रिया मिलाएर गुठीकोषमा भने क्षतिपुर्ति उपलब्ध गराउने निर्णय सरकारले गरिसकेको छ ।' ५ रोपनीभन्दा कम जग्गा हुनेहरुको लागि जम्मा पाएको मुआब्जा रकमको थप १५ प्रतिशत मुआब्जा दिने सरकारको निर्णय रहेकाले मुआब्जा लिनेहरुमध्ये ५ रोपनी भन्दा अरु केही पनि र नेपालभर कहीपनि जग्गा जमिन भएनभएको प्रमाणित गराउनको लागि मालपोतमा पठाइएको कार्कीले बताए । हालसम्म बुढीगण्डकी आयोजना डुवान क्षेत्रमा पने जग्गाहरुको लागि ३१ अर्व ९० करोड रुपैयाँ मुआब्जा वितरण भइसकेको छ । आयोजना अन्तरतग बातावरण, मुआब्जा वितरण तथा पुनस्थापना इकाइका सुचना अधिकारी इन्जिनियर रितेश रावलले भने, 'विद्यालय प्रहरी चौकी, स्वास्थ्य चौकीलगायत सार्वजनिक सम्पदाहरुको बाँकी रहेको छ, तिनीहरुलाई आवश्यकताका आधारमा बस्ती पुनस्र्थापना गरिएको क्षेत्रमा नै आयोजनाले ती संरचनाको पनि पुनस्थापना गर्नेछ ।' अन्योलमै पुनस्थापना मुआब्जा वितरणको काम अन्तिम चरणमा पुगिसक्दा पनि पुनस्थापनाको काम भने सुरु हुनै सकेको छैन । डुवान क्षेत्रमा पर्ने घरहरुलाइ पुनस्थापना गर्नको लागि भनेर विस्तृत परियोजना रिपोट (डिपिआर) मै ४४ स्थान छनौट गरिएको थियो । मुआब्जा वितरण सँगसँगै ३ हजार ५ सय ६० घरधुरीको लागि पुनस्थापनको काम पनि अघि बढ्ने बताइएपनि मुआब्जा वितरणको काम अन्तिमअन्तिम भइसक्दा समेत पुनस्थापना गर्ने क्षेत्रहरुको जग्गा अधिग्रहणको लागि कुनै प्रक्रिया नै सुरु भएको छैन । नेपाल सरकारले पनि राष्ट्रिय गौरवको आयोजनाको रुपमा राखेको जलाशययुक्त बुढिगण्डकी जलविद्युत आयोजना निर्माण गर्ने मोडालिटी आगामी आर्थिक वर्षमा टुङ्ग्याउने बताइरहँदा पुनस्थापनाको काम नै सुरु नहुनुले झनै अन्यौलता बढाएको स्थानीय एवं बुढीगण्डकी सरोकार समितिका पदाधिकारीहरु बताउँछन् । बुढीगण्डकी आयोजना राष्ट्रिय सरोकार समितिका अध्यक्ष हरेराम ढकालले भने, 'बुढीगण्डकी सरकारको प्राथमिकतामै परेको छैन, राष्ट्रिय गौरवको आयोजना भन्ने अनि बजेट हरेक वर्ष घटाउँदै पठाउने गरेको छ । सरकारले सुचिकृत गरेको गेमचेन्जर आयोजनाको सुचीमा पनि बुढीगण्डकी अटाएको छैन ।' 'रिङरोड छेउछाउमा पुनर्वास र पुनस्थापना भनिएको छ, 'ढकालले भने, 'अहिलेसम्म रिङरोडको छेउटुप्पै कता कता हो केही थाहा छैन अनि जनताले आयोजनाको काम अड्काए भन्न मिल्छ ?' ह्रासकट्टिले थप समस्या रुख विरुवा र बगैचाको मुआब्जा वितरण गर्नको लागि कुनै समस्या नभएपनि घर र गोठको मुआब्जा वितरण गर्दा नेपालको प्रचलित कानुन अनुसार ह्रासकट्टी गर्नुपर्ने भएकाले घरगोठको मुआब्जा वितरण कार्यमा थप जटिलता आएको छ । डुवान क्षेत्रका स्थानीयले भने कुनैपनि हालतमा ह्रास कट्टि गर्न नपाइने भन्दै विरोध जनाउँदै आइरहेका छन् । आयोजनाले पनि अर्थ मन्त्रालयमा ह्रास कट्टि नगर्नको लागि सहमती मागेको भएपनि अर्थमन्त्रालयले सहमति नदिँदा आयोजना नै अन्योलमा परेको छ । डुवान क्षेत्रका एक स्थानीयले भने, 'सरकारले भनेकोतोकेको दररेटमा हामीले हाम्रो पुख्र्यौली जग्गा जमिन दिइसकेका छौं, कतिपय घरहरु यहाँ लाखौं खर्च गरेर भर्खरै मात्रै बनाइएका छन्, सबै डुवाएर जानुपर्ने हुँदा भइरहेको घरको पनि ह्रास कट्टी गर्नु कत्ति पनि न्यायोचित होइन । राज्यलाई दिनुपर्ने भन्दैमा जनताले अन्याय नै सहनुपर्छ भन्ने त होइन होला ।'"
थप विभाग गठन गर्दै देउवा,"काठमाडौं : महाधिवेशनको मिति घोषणा भइसकेपछि विभाग गठन र त्यसलाई पूर्णता दिने काम भएको भन्दै वरिष्ठ नेता रामचन्द्र पौडेल समूहले तीव्र असन्तुष्टि जनाइरहेका बेला सभापति देउवा भने थप विभाग गठनको तयारीमा जुटेका छन्। यसअघि २० विभाग गठन गरिसकेका देउवाले तत्काल थप केही विभागको संयोजक घोषणा गर्ने गरी आन्तरिक छलफल सुरु गरेका हुन्। केही दिनभित्रै कम्तीमा १० विभागको संयोजक घोषणा हुनसक्छ, देउवा निकट स्रोतले भन्यो, त्यसका लागि आन्तरिक तयारी भइरहेको छ। सभापति देउवाले मंगलबार बिहान आफूनिकट नेताहरूसँग यसबारेमा छलफल गरेका छन्। गठन भएका विभागलाई चाँडै पूर्णता दिने र थप विभागको संयोजक चयन गर्ने विषयमा देउवा निवास बूढानीलकण्ठमा छलफलमा भएको एक नेताले बताए। यसअघि गठन गरिएका विभागलाई पूर्णता दिन नाम संकलनको कार्य अन्तिम चरणमा पुगेको संस्थापन पक्षले जनाएको छ। सम्भवतः बिहीबारसम्म सभापतिज्यूले वरिष्ठ नेता पौडेलसँग छलफल गर्नुहुन्छ, ती नेताले अन्नपूर्णसँग भने, सकेसम्म सहमतिमै विभााग गठन गर्ने मनसायमा सभापति हुनुहुन्छ, उहाँ (पौडेल) ले मान्नु भएन भने थप विभाग गठन हुन्छन्। कांग्रेसमा ४७ विभाग छन्। कांग्रेस विधानअनुसार महाधिवेशन भएको ६ महिनामा विभाग गठन गरिसक्नुपर्ने भए पनि देउवा चार वर्षको अन्तमा यो कार्यमा जुटेका छन्। पौडेल समूहले भने महाधिवेशनलाई प्रभावित पार्न देउवाले विभाग गठन गरेको भन्दै आपत्ति जनाउँदै आएका छन्। उनीहरूले पार्टीको केन्द्रीय निर्वाचन समितिमा उजुरी दिनुका साथै अघिल्लो बिहीबार सभापति देउवालाई भेटेर लिखित ध्यानाकर्षण गराएका थिए। देउवाले भने सहमतिमा विभाग गठन गर्न खोज्दा ढिलाइ भएको जिकिर गर्दै आएका छन्। विभागलाई पूर्णता दिन उनले पौडेललाई नाम दिन आग्रह गरेका छन्। कांग्रेस महाधिवेशन आगामी फागुन ७ देखि १० गतेसम्म काठमाडौंमा सम्पन्न गर्ने गरी कार्यतालिका सार्वजनिक भइसकेको छ। नेविसंघ पूर्णता अलमलमा प्रमूख भ्रातृसंस्था नेपाल विद्यार्थी संघ (नेविसंघ)लाई पूर्णता दिनेबारे कांग्रेसमा अझै अलमल देखिएको छ। ६ महिनाभित्र महाधिवेशन गर्ने गरी गठन गरिएको नेविसंघ कार्यसमितिले पूर्णता नपाउँदै म्याद गुज्रिसकेको छ। १०१ सदस्यीय नेविसंघ अहिले १० पदाधिकारीमा सीमित छ। सभापति देउवाले समयावधि सकिएका सबै भ्रातृसंस्थाको म्याद ६ महिना थपेसँगै नेविसंघलाई पूर्णता दिनेबारे चर्चा सुरु भएको हो। नेविसंघ र तरुण दल पूर्णता दिनुपर्ने आवाज पार्टीभित्र उठे पनि ठोस पहल सुरु भई नसकेको नेताहरू बताउँछन्। हामीले धेरै पटक पूर्णता दिनुस भनेर नेताहरूलाई भनिसक्यौं। तर, अहिलेसम्म ठोस पहल भएको पाएनौं, नेविसंघ महामन्त्री बलदेव तिमल्सिनाले भने, अधिवेशनका लागि प्रतिनिधि पठाउन पनि समस्या छ। काम गर्ने गरी कमिटी दिन पटकपटक आग्रह गर्न पनि सुनुवाइ नभएको बताउँदै उनले भने, भ्रातृसंस्था प्राथमिकतामा नपरेको हो कि ? कांग्रेस विधानको धारा ४२ को च, छ र ज मा समयावधि सकिएका भ्रातृसंस्था पार्टीले विघटन गर्न सक्ने र आवश्यक व्यवस्था गर्न सक्ने प्रावधान छ।"
प्रहरीको आँखा छल्दै पैदल यात्रु,"काठमाडौं : काठमाडौं उपत्यका छिर्ने सबैभन्दा ठूलो र व्यस्त नाका हो, नागढुंगा । मंगलबार मध्यान्ह १२ बजेतिर नागढुंगामा धनगढीबाट स्कुटरमा आएका अर्जुन गुरुङ लरखराइरहेका थिए। काठमाडौं प्रवेशका लागि प्रहरीले अनुमति नदिएपछि उनी तनावमा थिए। बुटवलमा स्कुटर नवीकरण गराएर आएका गुरुङलाई प्रमुख जिल्ला अधिकारीको पास नभएको भन्दै प्रहरीले रोकेको हो। उनी १० दिनअघि नागार्जुन नगरपालिका ३ बाट पास बनाएर गएका थिए। 'जाँदा गए, यही पासले भयो, अहिले सीडीओको पास चाहिन्छ भन्छन्', आक्रोशित मुद्रामा भेटिएका गुरुङले भने, पास नभए फर्किएर जाऊ भन्छन्, यहाँ आएको मान्छे त्यति टाढा फेरि फर्केर जाने कुरा भएन।' लगत्तै धादिङको नौबिसे हिँडेका दुई जनालाई पास नभएको भन्दै प्रहरी रोक्यो। पेसाले प्राविधिक उनीहरू कामको सिलसिलामा हिँडेका रहेछन्। साइडको कामको लागि नौबिसे हिँडेका हौं', प्राविधिक राजन महर्जनले भने, 'हामीसँग अरू सबै कागजात छ, कार्ड पनि छ तर सीडीओको पास नभई जान पाइँदैन भनेर प्रहरीले रोकेको छ।' यी प्रतिनिधि घटना मात्रै हुन्। काठमाडौं उपत्यकासहित मुलुकका विभिन्न भागमा कोरोना संक्रमितको संख्या बढेसँगै सरकारले अन्तरजिल्ला प्रवेशमा कडाइ गरेको छ। सीमा नाकामा भित्रिने र बाहिरिनेलाई सुरक्षाकर्मीले अनिवार्य पासको व्यवस्था गरेको छ। चेकजाँचमा कडाइ गरिएपछि नागढुंगामा नेपाली सेनाको सामग्री लिएर आएको एउटा गाडीलाई प्रहरी रोकेर राख्यो। सेनाका अधिकारीले आफ्नो परिचयपत्र देखाउँदा पनि प्रवेश गर्न नदिएको भन्दै हामीसँग गुनासो पोखे। 'हामीलाई पनि रोकिएको छ, समान धेरै छ, नत्र त हामी फर्किन्थ यौं,' सादा पोसाकमा रहेका सेनाका एक अधिकारीले नाम नबताउने सर्तमा भने, सीडीओको पास नभए जान पाउनु हुन्न भनेर रोकिराखेको छ।' प्रहरीले पासमा कडाइ गरेपछि कतिपय यात्रु गाडीबाट ओर्लिएर चेकजाँच छल्न पैदल हिँडेकोसमेत पाइयो भने कतिपय यात्रु वैकल्पिक बाटोको खोजीमा थिए। काठमाडौंबाट तराई हिँडेका दुई युवा पास नभएकाले 'चोरबाटो' खोज्दै थिए। सवारीसाधन चेकजाँचमा प्रहरीले कडाइ गरे पनि पैदल यात्रुलाई भने रोक लगाउन सकेको छैन। 'हिँडेर आइरहेकालाई रोक्न खोज्यो भने यहाँ तलसम्म हो भनेर छल्न खोज्छन्', एक प्रहरीले भने, 'कतिपय टाढाबाट पैदलै आएका हुन्छन्, फेरि फर्काएर पठाउन पनि गाह्रो।' गाडी रिजर्भ गरेर आएका यात्रु पनि नागढुंगा नाका नजिक आएपछि ओर्लिएर पैदलै आउने गरेका भेटियो। धादिङबेंसीबाट बसमा आएका केही यात्रु खानी खोलामा ओर्लिएर पैदलै नागढुंगासम्म पुगेका थिए। नागढुंगा पार भएपछि उनीहरू लोकल बसमा गन्तव्यतर्फ लागे। पास बिनाका गाडीलाई भित्रिन र बाहिरिन रोक लगाइएको बताउँदै महानगरी प्रहरी वृत्त थानकोटका प्रहरी नायब उपरीक्षक घनश्याम श्रेष्ठले भने, 'सीडीओको पासबाहेक यहाँ कसैले आउन जान पाउँदैन, बिरामीलाई मात्रै हामीले आउन जान दिएका छौं, अरू सबैलाई सीडीओको पास चाहिन्छ।' उनका अनुसार पास बिना चलेका २५ वटा सवारीसाधनलाई संक्रमण नियन्त्रण ऐनअनुसार कारबाही गरिएको छ। बिहान बेलुका सवारी र यात्रु चाप बढी भए पनि नाकामा दिउँसो भने चहलपहल कम देखिन्छ। सरकारले साँझ ७ देखि बिहान ७ बजेसम्म सवारीसाधन सञ्चालनमा पूर्ण रोक लगाएको छ। यसले गर्दा राति एम्बुलेन्स र शववाहनबाहेकका सवारी सञ्चालनमा नआएको सुरक्षाकर्मीले बताए। अहिले नागढुंगा नाकाबाट मात्रै दिनहुँ करिब ६ सय सवारीसाधन भित्रिने प्रहरीको तथ्यांक छ। ती सबै पास भएका सवारी साधन हुन्। सरकारले काठमाडौं प्रवेश गर्ने सबै नाकामा कोरोना परीक्षण गर्ने जनाए पनि अहिले यो सेवा बन्द छ। सुरुका ६ दिन मात्रै परीक्षण गर्दा नागढुंगा नाकामा ६ हजार ६४ जनाको स्वाब संकलन गरिएको थियो।"
पुतलीबजारका एकै परिवारका चारसहित ८ जनामा कोरोना संक्रमण,"स्याङजा : स्याङ्जामा मंगलबार साँझ थप ८ जना संक्रमित थपिएका छन्। कन्ट्याक्ट ट्रेसिङका आधारमा देखिएको संक्रमणमा एकाघरका ४ जनालाई कोरोना भाइरस पुष्टि भएको छ। केही दिनअघि कोरोना संक्रमण पुष्टि भएका पुतलीबजारका एक युवाका परिवारका बाबा, आमा, दाजु, भाउजुसहित उनका साथीहरु संक्रमित बनेको पुतलीबजार नगर स्वास्थ्य शाखा प्रमुख बिष्णुप्रसाद काफलेले जानकारी दिए। ती युवामा संक्रमण पुष्टिपछि स्वास्थ्य कार्यालयले उनका वडाका ३८ जनाको कन्ट्याक् ट्रेसिङ गरिएकोमा ३० जनाको रिपोर्ट नेगेटिभ र एक जनाको रिपोर्ट आउन बाँकी रहेको बताइएको छ। संक्रमण पुष्टि हुनेमा २ महिलासहित ६ जना पुरुष छन्। गण्डकी प्रादेशिक कार्यालय पोखराका निर्देशक डा बिनोद बिन्दु शर्माका अनुसार ६९, ३०, ३३, ३२, २३, ३९ बर्षका पुरुष र ५२, २३ बर्षीया महिला हुन्। उनीहरु सबैलाई आइशोलेशनमा राखिएको छ। संक्रमितमध्ये ७ जना पुतलीबजारको र एक जना वालिङका ३९ वर्षका पुरुष रहेको पुतलीबजार नगर स्वास्थ्य शाखा प्रमुख काफलेले जानकारी दिए। योसँगै स्याङ्जामा संक्रमितको संख्या २ सय ७९ पुगेको छ।"
विद्युतमा ८२ प्रतिशत प्रगति,"काठमाडौं : नेपाल विद्युत् प्राधिकरणले गत आर्थिक वर्ष ८२२९ प्रतिशत भौतिक प्रगति गरेको छ। प्राधिकरणअन्तर्गत सञ्चालित विद्युत् उत्पादन, प्रसारण र वितरणतर्फका आयोजनाले आव २०७६७७ मा यस्तो प्रगति हासिल गरेका हुन्। यस्तै प्राधिकरणले ८१२३ प्रतिशत वित्ताीय प्रगति हासिल गरेको छ। सरकार, वैदेशिक र प्राधिकरणको स्रोतबाट सञ्चालित आयोजनामा गत आवका लागि ५८ अर्ब ४ करोड रुपैयाँ विनियोजन गरिएको थियो। यसमध्ये ४७ अर्ब १४ करोड रुपैयाँ खर्च भएको छ। विद्युत् पहुँच बढाउन र उपभोत्ताालाई भरपर्दो तथा गुणस्तरीय सेवा आपूर्तिका लागि वितरण लाइन विस्तार, सुदृढीकरण र स्तरोन्नतिमा छुट्ट्याइएको बजेटको खर्च ९२ प्रतिशत छ। भौतिक प्रगति शतप्रतिशत रहेको प्राधिकरणले दाबी गरेको छ। कोभिड १९ का कारण निर्माणाधीन आयोजनाको काम प्रभावित हुँदासमेत समग्र वित्ताीय र भौतिक प्रगति उत्साहजनक रहेको प्राधिकरणका कार्यकारी निर्देशक कुलमान घिसिङले जानकारी दिए। गत वर्ष विद्युत् आयोजनाको उत्पादनतर्फ ७ अर्ब ८० करोड विनियोजन भएकोमा ५ अर्ब ५३ करोड रुपैयाँ खर्च भएको छ। उत्पादनतर्फका आयोजनाको खर्च र भौतिक प्रगति क्रमशः ७०८२ र ७६८३ प्रतिशत छ। उत्पादनतर्फ जलविद्युत् आयोजना निर्माण, मर्मतसम्भार लगायत कार्य पर्छन्। निजी क्षेत्रका १५ आयोजना निर्माण सम्पन्न भएर १ सय ३५ मेगावाट विद्युत् राष्ट्रिय प्रसारण प्रणालीमा थपिएको छ। प्राधिकरणले १ हजार ६१ मेगावाटको माथिल्लो अरुण, ६ सय ३५ मेगावाटको दूधकोसी, माथिल्लो मोदी ए, तामाकोसी पाँचौ जलविद्युत् लगायत आयोजनाको विस्तृत अध्ययन गरिरहेको छ। अध्ययनका लागि १ अर्ब ९५ करोड विनियोजन गरिएकामा २६४८ प्रतिशत मात्रै खर्च भएको छ। ती आयोजनाको भौतिक प्रगति ३३३९ प्रतिशत छ। कोभिड १९ का कारण आयोजनाको अध्ययन प्रभावित भएको कार्यकारी निर्देशक घिसिङले बताए। प्राधिकरणको सहायक कम्पनीमार्फत ४ सय ५६ मेगावाटको माथिल्लो तामाकोसी र १ सय ४० मेगावाटको तनहुँ जलविद्युत् आयोजना निर्माणाधीन छन्। माथिल्लो तामाकोसीको निर्माण यस वर्ष सक्ने लक्ष्य राखिएको छ। प्रसारण लाइनतर्फ २६ अर्ब ४८ करोड विनियोजन गरिएकामा १९ अर्ब ५२ करोड रुपैयाँ खर्च भएको छ। प्रसारण लाइनतर्फ ६ आयोजनाबाट २ सय ८५ सर्किट किलोमिटर प्रसारण लाइन थपिएको छ। प्रसारण लाइनतर्फको वित्तीय र भौतिक प्रगति क्रमशः ७३७४ र ७४९२ प्रतिशत छ। प्रसारण लाइनतर्फ कोसी, सोलु, कालीगण्डकी, मस्र्याङ्दी करिडोर, सिंगटी लामोसाँघु, चिलिमेत्रिशूली ३ बी हब, हेटौंडाढल्केबरइनरुवा, मस्र्याङ्दीकाठमाडौं, तामाकोसीकाठमाडौंलगायत आयोजना निर्माणाधीन छन्। प्राधिकरणले गत आव सबस्टेसनमा ८ सय ४०४० एमभीए क्षमता थपेको छ। १ सय ३८६ एमभीएका ४ वटा नयाँ सबस्टेसन सञ्चालनमा आएका छन् भने ३७ वटा प्रसारणतर्फका सबस्टेसनको स्तरोन्नति गरिएको छ। जसको क्षमता ५ सय ७९८० एमभीए छ। यसैगरी वितरणतर्फका २४ सबस्टेसनको निर्माण सम्पन्न भएको छ। ती सबस्टेसनको क्षमता १ सय ५२ एमभीए छ। गत वर्ष विद्युत् वितरणतर्फ २ सय ५० किलोमिटर ३३ केभी लाइन विस्तार गर्ने लक्ष्य राखिएकोमा ४ सय ५ किलोमिटर निर्माण गरिएको छ। वितरण लाइनतर्फ १९ अर्ब ८ करोड विनियोजन गरिएकोमा ९२०६ प्रतिशत अर्थात् १७ अर्ब ५७ करोड रुपैयाँ खर्च भएको छ। मुलुकभरका ७७ जिल्लामध्ये १५ जिल्लामा पूर्ण विद्युतीकरण भएको छ। गत आवमा ११ जिल्लालाई पूर्ण विद्युतीकरण गरिएको हो। यसअघि पर्वत, स्याङ्जा, काठमाडौं र भत्तापुरलाई पूर्ण विद्युतीकरण गरिएको थियो। गत आवमा धनकुटा, सुनसरी, सिरहा, धनुषा, महोत्तारी, बारा, पर्सा, नुवाकोट, कपिलवस्तु, गुल्मी र बर्दियालाई पूर्ण विद्युतीकरण गरिएको हो। प्राधिकरणले गत आवमा ४० जिल्लालाई पूर्ण विद्युतीकरण गर्ने लक्ष्य राखेको थियो। कोभिड १९ का कारण विद्युतीकरण पनि प्रभावित भएको हो। सरकारले २०७९ (सन् २०२२) भित्रमा प्रत्येक घरधुरीमा विद्युत् सेवा पुर्याउने र वार्षिक प्रतिव्यत्तिा विद्युत् खपत ७०० युनिट पुर्याउने लक्ष्य छ।"
"नर्समा कोरोना पुष्टि, धौलागिरी अस्पतालको ओपिडी सेवा बन्द","बागलुङ : धौलागिरी अस्पताल बागलुङमा कार्यरत नर्समा कोरोना संक्रमण पुष्टि भएको छ। धौलागिरी बहुमुखी क्याम्पसको प्रिआइसोलेसनमा उपचारमा खटिएका २५ वर्षीया नर्समा कोरोना संक्रमण पुष्टि भएको हो। स्वास्थ्यकर्मीमै कोरोना संक्रमण पुष्टि भएपछि धौलागिरी अस्पतालले बहिरंग बुधबारदेखि (ओपिडी) सेवा अनिश्चितकालका लागि बन्द गरेको छ। स्वास्थ्यकर्मीमा कोरोना पुष्टि भएपछि थप स्वास्थ्यकर्मी र सर्वसाधारणमा कोरोना फैलिन नदिन र कन्ट्रयाक्ट ट्रेसिङमार्फत स्वाब संकलन गर्नका लागि अर्को सूचना जारी नभए सम्मका लागि ओपिडी सेवा बन्द गरिएको धौलागिरी अस्पताल बागलुङका प्रमुख मेडिकल सुपरिटेण्डेन्ट डा शैलेन्द्र बिक पोखरेलले जानकारी दिए। प्रिआइसोलेसनमा दुई नर्स खटाइएकोमा एक जनामा सामान्य ज्वरो र रुघा देखिएकाले स्वाब संकलन गरिएको र उनमा कोरोना देखिएको डापोखरेलले बताए। स्वास्थ्यकर्मीमै कोरोना देखिएपछि हामीले तत्काल नर्सलाई अस्पतालको आइसोलेसनमा राखेका छौ उनले भने, अब नियमित आइसोलेसनमा जाने चिकित्सक लगायतको पनि तत्काल स्वाब संकलन गरेर पीसीआर परीक्षणका लागि पठाउँछौ। धौलागिरी अस्पतालले नेपालको पाँचौ र छैठो संक्रमितदेखि हालसम्म २ सय बढीको उपचार गरेपनि उपचारमै खटिएका स्वास्थ्यकर्मीमा कोरोना संक्रमण देखिएको थिएन। यसअघि बागलुङ जिल्लाको जैमिनी नगरपालिकाका स्वास्थ्य शाखा प्रमुख रहेका एक ५२ वर्षीय स्वास्थ्यकर्मीमा कोरोना संक्रमण पुष्टि भएको थियो। उनी क्वारेन्टाइनमा स्वाब संकलन गर्ने, आइसोलेसनमा उपचारमा खटिने गरेका थिएनन्।"
३२९ रनको विशाल लक्ष्य भेट्टाउँदै इंग्ल्यान्डमाथि आइरल्यान्डको सनसनीपूर्ण जित,"लन्डन: तीन खेलको एकदिवसीय क्रिकेट श्रृङ्खलाको अन्तिम खेलमा आइरल्यान्डले इंग्ल्यान्डमाथि सनसनीपूर्ण जित निकालेको छ। आइरल्यान्डले ३२९ रनको लक्ष्य ४९५ ओभरमा ३ विकेट गुमाउँदै भेट्टाएको हो। मंगलबार साउथह्याम्टनमा भएको खेलमा टस जितेर पहिले फिल्डिङ रोजेको आइरल्यान्डका लागि पउल स्टर्लिङ नायक बने। इंग्ल्यान्डले दिएको ३२९ रनको लक्ष्य पछ्याउने क्रममा उनले सर्वाधिक शतक बनाए। उनले १२८ बल सामना गर्दै ६ छक्का र ९ चौका हिर्काउँदै १४२ रन जोडे। उनी रनआउट हुन पुगेका थिए। त्यस्तै कप्तान एन्डी बालबर्नीले पनि शतक हिर्काए। उनी ११३ रन बनाउँदा क्याच आउट हुन पुगे। जितका लागि नटआउट रहँदै ह्यारी टेक्टरले २९ र केभिन ओब्राइनले २१ रनको योगदान गरे। त्यस्तै ओपनर ग्यारेथ डिलेनीले १२ रन जोडे। इंग्ल्यान्डका लागि डेभिड विले र अदिल रसिदले ११ विकेट लिए। यसअघि पहिलो इनिङमा इंग्ल्यान्डले सबै विकेट गुमाउँदै ३२८ रनको विशाल योगफल तयार पारेको थियो। इंग्ल्यान्डका लागि कप्तान इओन मोर्गानले शतक प्रहार गरे। उनले ८४ बलको सामना गर्दै १०६ रन बनाए। त्यस्तै टोम ब्यान्टोनले ५८ रन, डेभिड विलेले ५१ तथा टोम कुरानले ३८ रन जोडे। बाँकी ब्याट्स्म्यानले भने उल्लेख्य रन जोड्न सकेनन्। आइरल्यान्डका लागि क्राग योङले ३ विकेट हात पारे। त्यस्तै जोश लिटल र कुर्तिश क्याम्परले समान २ विकेट लिए भने मार्क अदेयर र ग्यारेथ डिलानीको नाममा ११ विकेट रह्यो। आइरल्यान्डको यो जित सबभन्दा ठुलो लक्ष्य पूरा गरेको एकदिवसीय खेल हो। उसले अन्तिम खेल जिते पनि श्रृङ्खला भने इंग्ल्यान्डलाई २१ ले सुम्पियो।"
रंगशाला निर्माणमा गुणस्तरहीन सामग्री,"सिन्धुली : दुधौली नगरपालिका९, भोरागाँछीमा निर्माणाधीन रंगशालामा गुणस्तरहीन निर्माण सामग्री प्रयोग गरेको पाइएको छ। बाग्मती प्रदेश सरकारको ६ करोड ९४ लाख ९२ हजार चार सय ७४ रुपैयाँ लागतमा उक्त रंगशाला निर्माण थालिएको हो।निर्माण कम्पनी पाइनस कन्स्ट्रक्सनले रंगशालाको स्टेडियम, भवन, अतिथिगृह र गार्ड हाउस निर्माणमा गुणस्तरहीन सिमेन्ट, इँटा, गिट्टी, बालुवा लगायतका सामग्री प्रयोग गरेको जानकारी उक्त वडाका अध्यक्ष रामकुमार अधिकारी दनुवारले दिए। नगरपालिकाले पटकपटक गुणस्तरयुक्त सिमेन्ट, इँटा र बालुवा प्रयोग गर्न आग्रह गर्दा पनि निर्माण कम्पनीले अटेर गरेर काम जारी राखेको छ, उनले भने। रंगशाला निर्माणमा लापरबाही गरिएको भन्दै जिल्ला प्रशासन कार्यालयमा समेत उजुरी परेको छ। तर, उजुरी गर्दासमेत कम्पनीले अटेर गरेको दनुवारको भनाइ छ। निर्माण कम्पनीले एक सय २० स्क्वायर फिट लामो स्टेडियम निर्माण गर्दैछ। निर्माणमा एक नम्बरको इँटा प्रयोग गर्ने, ओपीसी सिमेन्ट र चालिएको बालुवा प्रयोग गर्ने सम्झौतामा उल्लेख छ। तर, ३ नम्बरको कामै नलाग्ने इँटा, गुणस्तर कमजोर भएको सिमेन्ट र चाल्दै नचालिएको माटो मिसिएको बालुवा प्रयोग गरेपछि सिन्धुलीका तत्कालीन प्रमुख जिल्ला अधिकारी जनार्दन गौतमसहितको अनुगमन टोलीले लगाइएको पर्खालसमेत भत्काएका थिए। प्रमुख जिल्ला अधिकारी गौतम, बाग्मती प्रदेशका सांसद राजन दाहाल लगायतले गुणस्तरहीन निर्माण सामग्री प्रयोग गरिएको रंगशालाको पर्खाल नै भत्काएर गुणस्तरीय सामग्री प्रयोग गर्न भने पनि निर्माण कम्पनीले माथिको आदेश भन्दै पुनः त्यही इँटा, बालुवा र सिमेन्ट प्रयोग गरेर निमार्णलाई निरन्तरता दिएको दुधौली नगर विकास समितिका अध्यक्ष पूर्णबहादुर विष्टले बताए। स्थानीयवासीले पटकपटक गुणस्तरयुक्त काम गर्न दबाब दिए पनि निर्माण कम्पनीले जगदेखि नै मनलाग्दी काम गरेको छ। हजारौं मान्छे बस्ने स्टेडियमको जगदेखि नै गतिलो निर्माण छैन, विष्टले भने, यसले राज्यको ढुकुटी सक्ने मात्रै हैन, भोलि ठूलो दुर्घटना निम्त्याउने खतरा पनि बढेको छ। रंगशाला निर्माण स्थलमा सूचना बोर्डसमेत राखिएको छैन। सरकारले हरेक योजनाको निर्माण स्थलमा योजनाको स्टिमेट, लागत, सुरुआत गरेको मिति, समाप्त हुनुपर्ने अवधि लगायतका जानकारी समेटेर सूचना बोर्ड अनिवार्य राख्नुपर्ने व्यवस्था गरेको छ। ओपीसी सिमेन्ट प्रयोग गर्नुपर्ने पिलर, बिमहरूमा जानाजान अन्य सिमेन्ट प्रयोग गर्नु, क्रसरले पेलेको गिट्टी लगाउनुपर्नेमा खोलाबाट उठाएर सीधै प्रयोग गर्नु र कम गुणस्तरको इँटा प्रयोग गर्नुले लापरबाहीको पराकाष्ट नाघेको भन्दै स्थानीय पनि आक्रोशित बनेका छन्। दुधौली नगरपालिकाका मेयर घनश्याम राउतले पनि निर्माण कम्पनीलाई पटकपटक चेतावनी दिएर स्टमेट अनुसारका निर्माण सामग्री प्रयोग गर्न भनिए पनि अटेर गरेको स्पष्ट पारे। हामीले केही समय निर्माण रोकेर गुणस्तरयुक्त सामग्रीको प्रयोग गर्न भने पनि कोही नभएको समयमा गुणस्तरहीन सामग्री पुनः प्रयोग गर्ने गरेको पाइएको छ। यसलाई हामीले अत्यन्त गम्भीर ढंगले हेरेका छौं, मेयर राउतले भने। रंगशाला निर्माणमा खटिएका इन्जिनियर बालकृष्ण श्रेष्ठले भने सुरुमा गुणस्तरहीन इँटा प्रयोग भएको पाइएपछि त्यसलाई फर्काएको भए पनि अन्य निर्माण सामग्रीमा कुनै विवाद नभएको बताए। सुरुमा दुई नम्बरको केही इँटा प्रयोग भएको सत्य हो। हामीले थाहा पाएपछि त्यसलाई फिर्ता गरेका हौं। त्यसपछि रड, सिमेन्ट र इँटा ल्याब टेस्ट गराएर मात्रै प्रयोग गर्न भनेका छौं, उनले भने, दुई नम्बरको केही इँटा फिर्ता गराएका छौं। ढलानमा ओपीसी सिमेन्ट प्रयोग भए पनि अन्य निर्माणमा पीपीसी प्रयोग भएको हो। यसले केही फरक पार्दैन, उनले भने। निर्माण कम्पनीका प्रमुख भरतबहादुर कार्कीले भने रंगशालामा कुनै पनि निर्माण सामग्री गुणस्तरहीन नभएको दाबी गरे। यो विरोध मात्र हो। काम नपाएकाले विरोध गर्ने हुन्। चित्त नबुझ्नेले चौबीसै घण्टा निरीक्षण गरेर बस्दा हुन्छ। बरु हामी खाना खुवाउँछौं, उनले भने।"
खोक्दा पनि रातो कार्ड,"लन्डन : अब फुटबल मैदानमा बारम्बार खोक्नु पनि खेलाडीका लागि घातक सिद्ध हुन सक्छ। बारम्बार खोक्ने खेलाडीलाई रेफ्रीले कुनै पनि समय रातो कार्ड देखाएर मैदानबाट बाहिर निकाल्न सक्नेछन्। फुटबलको नियम बनाउने निकाय र फुटबल संघ (एफए)ले छिट्टै यस्तो नियम लागू गर्ने भएका छन्। कुनै पनि खेलाडीले बारम्बार अन्य खेलाडी, खेल सञ्चालन गर्ने पदाधिकारी वा रेफ्रीका अगाडि गएर खोकेमा रातो कार्डको सजाय पाउन सक्छन्। दी इन्टरनेसनल फुटबल एसोसिएसन बोर्ड (आईएफएबी)का अनुसार कुनै खेलाडी, खेल सञ्लान गर्ने पदाधिकारी वा रेफ्रीका अगाडि बारम्बार खोक्नुलाई पनि अब दुर्व्यवहारको एउटा रूप मानिनेछ। खेलाडीले कस्तो स्थितिमा खोकेको हो भन्ने विषयको निर्णय लिने अधिकार भने रेफ्रीलाई दिइएको छ। कुनै खेलाडीले सामान्य अवस्थामा खोकेको छ र अरूलाई दुर्व्यवहार गर्ने कुनै उद्देश्य छैन भने यस्तो नियम आकर्षित हुनेछैन। हाल सिंगो विश्व कोरोना भाइरसको महामारीसँग जुधिरहेको बेला फुटबलको नियममा समेत यस्तो परिवर्तन गर्न लागिएको हो। कुनै पनि खेलाडीलाई प्राकृतिक रूपमै खोकी लाग्नु स्वाभाविक प्रक्रिया हो। यस्तो अवस्थामा रातो कार्डको नियम लागू हुनेछैन, आईएफएबीले भनेको छ, तर, कसैलाई सताउने, दुःख दिने वा दुर्व्यवहार गर्ने उद्देश्यले यस्तो कार्य भएमा पक्कै पनि सजायको भागिदार बन्नैपर्छ। यसैगरी कुनै खेलाडीले खोक्दा भौतिक दूरी कायम गरेमा त्यस्तो खेलाडीले रातो कार्डको भागिदार बन्नुपर्ने छैन। एफएले यससम्बन्धी छुट्टै नीति बनाएर ग्रासरुट फुटबलमा समेत तत्कालै लागू गर्ने भएको छ।"
चेन्टलको फेरियो रूप,"हलिउड : हलिउड अभिनेत्री, मोडल तथा डीजे चेन्टल जेफ्रिज अहिले आरामको जीवन बिताइरहेकी छन् एकातिर कोरोना महामारीका कारण उनी व्यस्त भएकी छैनन् भने अर्कातिर सोसल मिडियामार्फत अनेक रूपमा फ्यानसँग जोडिन समय निकालिरहेकी छन्। प्रोफेसनल लाइफबाट ब्रेक लिए पनि उनी सोसल मिडियामा भने निकै सक्रिय छिन्। ग्ल्यामरको दुनियाँबाट टाढा जान नसकेकी उनी हालै आफ्नो नयाँ अन्दाजमा फोटो सुट गरर फ्यानसँग जोडिन आइपुगेकी छन्। सोसल एकाउन्टमा नयाँ रूपमा हट तस्बिर सेयर गरेकी उनका तस्बिर अहिले भाइरल भइरहेका छन्। उनी यस पटक ग्रिन इन अल लुकमा उनी प्रस्तुत भएकी छन्। हरियो रङको बिकनी र हरियो रङकै ट्राउजरमा उनी टाइअप भएकी छन्। शिरमा लगाएको हरियो रबर ब्यान्डले उनको आकर्षणमा रङ थपेको छ। अझ त्यही रङको चप्पलले त उनका फ्यान भुतुक्कै भएका छन्। उनले सोसल मिडियामार्फत ग्ल्यामर पस्कन लागेको यो पहिलो पटक होइन। उनी विभिन्न रूपमा यसरी प्रस्तुत हुने गर्छिन्। एजेन्सी"
"साँगा नाकामा पैदल, अन्त गाडीमा","भक्तपुर : काभ्रेको साँगास्थित प्रहरी चौकी नपुग्दै दुई मिटर जनकपुरबाट आएको एउटा माइक्रो टक्क रोकियो। चालकले सबै यात्रुलाई झर्न भन्छन्। यात्रु पनि एकएक गर्दै झोला र पोका लिएर माइक्रोबाट झर्छन्। यात्रु झर्दै गर्दा चालक भन्दै जान्छन्, प्रहरी र पत्रकारले कहाँबाट आएको सोधे यहीँ गाउँबाट आएको भन्नू। सकेसम्म बोल्दै नबोल्नू।उक्त माइक्रो अगाडि बढ्छ। सडकमा अन्य सवारीसाधनसरह लाइन लागेर साँगा नाकामा आइपुग्छ। सुरक्षाकर्मीले चालकसँग केरकार गर्छन्। चालकले रिजर्भ गएर आएको अहिले खाली काठमाडौं फर्केको जवाफ दिन्छन्। सुरक्षाकर्मीले गाडीभित्र हेर्छन्। नभन्दै एकजना सहचालकबाहेक माइक्रो खाली देख्छन्। गाडीलाई अघि बढ्न हातले इसारा गर्छन्। चालक मुस्कानसहित भक्तपुरतर्फ अघि बढ्छन्। माइक्रो साँगा नाकाबाट करिब दुई सय मिटर पर आएर रोकिन्छ। अघि झरेका यात्रु एकएक गरेर रोकिएको माइक्रोमा चढ्छन्। माइक्रो काठमाडौं उपत्यकातर्फ हुइँकिन्छ। यो दृश्य मंगलबार काठमाडौं उपत्यका छिर्ने पूर्वी नाका साँगा भन्ज्याङको हो। यो दृश्य धेरै पटक दोहोरिन्छन्। प्रशासनको अनुमतिपत्र (पास) भएका चारपांग्रे गाडीलाई कुनै रोकतोक छैन। पछिल्लो समय दुईपांग्रे मोटरसाइकल तथा स्कुटरलाई पनि साँगा नाका भएर काठमाडौं उपत्यका छिर्न कुनै रोकतोक छैन। सुरुको बिन्दुदेखि सरर गाडीमा हुइँकिएर आएका यात्रु भक्तपुर र काभ्रेका सीमा साँगा नाकामा केही क्षण पैदल हिँड्छन्। फेरि गाडी चढ्छन् र गाडीमै सरर काठमाडौं उपत्यका छिर्छन्। सरकारले पैदल आएकालाई नियन्त्रण गर्न भने पनि साँगा नाकाबाट निर्वाध दैनिक सयौं सर्वसाधारण काठमाडौं उपत्यका प्रवेश गरिरहेका छन्। पछिल्लो समय साँगासम्मै सार्वजनिक यातायातका साधन पुग्न थालेपछि पैदल आउनेहरूको संख्या बढेको प्रहरीको तथ्यांकले देखाउँछ। काभ्रेमा चल्ने सार्वजनिक यातायातका साधन पनि साँगासम्मै पुग्छन्। जसले गर्दा काठमाडौं उपत्यका प्रवेश गर्नेहरूको संख्या बढिरहेको महानगरीय प्रहरी वृत्त जगाती भक्तपुरले जनाएको छ। पछिल्लो समय काठमाडौं उपत्यकामा कोरोना भाइरस संक्रमितको संख्या दिनानुदिन बढेपछि बेलुका ७ देखि बिहान ७ सम्म काठमाडौं उपत्यका छिर्न सरकारले कडाइ गरेको छ। तर साँगा नाकामा यो लागू हुँदैन। अरु बेला केहीको संख्यामा काठमाडौं उपत्यका छिर्नेहरू बेलुका ७ बजेपछि झन् धेरै हुने स्थानीय कृष्णकुमार श्रेष्ठ बताउँछन्। उनका अनुसार बेलुका ७ बजेपछि साँगामा सर्वसाधारणको भीड नै लाग्छ। स्थानीयका अनुसार सुरक्षाकर्मीलाई खुसी पार्न सकिए बेलुका ७ बजेपछि पनि गाडी नै लिएर भक्तपुर प्रवेश पाउँछ। त्यसको लागि गाडीका चालकहरूले सेटिङ मिलाउने उनीहरू बताउँछन्। साँगा नाकाको सुरक्षाकर्मीले रोके जस्तो गरेर गाडीलाई फर्काइन्छ, स्थानीयले भने, गाडी तल गएर साँगा प्रहरी चौकीनेर रोकिन्छ। त्यहाँका प्रहरीसँग चालकले कुराकानी गर्छन्। हात मिलाउँछन्। गाडी फेरि साँगा नाकामा आइपुग्छ। सुरक्षाकर्मीले इसारा गरेर नाका कटाउँछन्। पैदलयात्रु बोल्दैनन साँगा नाकामा पैदल हिँड्ने यात्रुले हत्तपती बोल्दैनन्। धेरैपटक सोधेपछि गाउँबाट आएको भन्ने जवाफ दिन्छन्। कुन गाउँभन्दा नाम भन्दैनन्। त्यहीं परबाट भन्ने तयारी जवाफ दिन्छन्। काभ्रेभित्र सार्वजनिक गाडी चलेकाले धेरैले एउटै जवाफ दिन्छन्, बनेपाबाट आएको हो।तर बनेपाबाट आएको जवाफ दिने अधिकांश यात्रु पोकापन्तुरो बोकेर आएका हुन्छन्। भक्तपुरतर्फ आइपुगेपछि जनकपुर अञ्चल चल्ने गाडी चढ्छन्। साँगामा मात्रै रोकेर हुन्न : प्रजिअ पाण्डे भक्तपुरकी प्रमुख जिल्ला अधिकारी हुमकला पाण्डेले साँगा नाकाबाट अनियन्त्रित रुपमा सर्वसाधारणको हुलका हुल उपत्यका छिरिरहेको स्वीकार गरिन्। आफूहरूले पास नभएका गाडी तथा सर्वसाधारणलाई उपत्यका प्रवेशमा कडाइ गर्न खोजे पनि सफलता हात नलागेको उनको भनाइ थियो। पूर्व झापादेखि कहीँ कतै नरोकिकन साँगा आइपुगेका हुन्छन्, प्रजिअ पाण्डले भनिन्, साँगामा रोकेरमात्रै उपत्यका छिर्नेलाई रोक्न सकिन्न। जिल्लाजिल्लाका नाकामै रोकिनुपर्छ। उनले रातको समयमा साँगासम्म पुग्नेहरू जसरी पनि उपत्यका छिर्ने गरेको समेत बताइन्। उनले कोरोना भाइरस संक्रमण बढिरहेकाले उपत्यका आउनेहरू पनि सचेत र सजग हुनुपर्नेमा जोड दिइन्। चेकजाँच हटाउनु होस् : स्थानीय साँगा आइसकेकालाई जसरी पनि काठमाडौं उपत्यका प्रवेश गराउने भए साँगा नाकामा सुरक्षा जाँच हटाउन स्थानीयले माग गरेका छन्। उनीहरूले प्रहरीको सुरक्षा जाँचकै कारण सर्वसाधारणले बढी दुःख पाएको बताए। स्थानीय हरिकृष्ण श्रेष्ठले साँगा नाकामा सुरक्षाकर्मीको जाँच नाटकमात्रै भएको र केही सुरक्षाकर्मीहरूको कमाउ धन्दा भएको दाबी गरे। पास भएकाभन्दा प्रहरी प्रशासनका ठूला मान्छेको फोन वा सम्पर्कको आधार साँगा नाकाबाट धेरै गाडी उपत्यका छिर्छन्, उनले भने, पास नभएका र प्रहरी प्रशासनका मान्छे नचिनेकाहरू सुरक्षाकर्मीलाई खुसी पारेर उपत्यका छिर्छन्। उनका अनुसार साँगा नाकामा सर्वसाधारणले मात्रै पैदल हिँड्नुपर्छ। निमुखा सर्वसाधारणमात्रै पैदल हिँड्नुपर्ने भए साँगा नाकामा सुरक्षाकर्मीको चेकजाँच हटाउनुपर्ने उनको जोड थियो। पैदल हिँड्नेहरूबाट साँगावासीलाई कोरोना भाइरस संक्रमणको जोखिम रहेको भन्दै बुधबारदेखि पैदल हिँड्न नदिने पक्षमा आफूहरू रहेको श्रेष्ठले सुनाए। काभ्रे र भक्तपुरको प्रहरी प्रशासनलाई पैदल हिँड्नेहरूलाई नियन्त्रण गर्न पटकपटक आग्रह गर्दा पनि सुनुवाइ नभएपछि आफूहरू आन्दोलनमा उत्रिन लागेको उनको भनाइ थियो। मूल सडकबाट सुरक्षाकर्मीले हिँड्न दिँदैनन्, उनले भने, पैदल यात्रीहरू साँगाको भित्री बाटो भएर भक्तपुर छिरिरहेका छन्।"
पर्सामा कोरोनाबाट युवतीको मृत्यु,वीरगन्ज : कोरोना भाइरसका कारण पर्सामा थप १ जनाको मृत्यु भएको छ । पर्साको पोखरीया नगरपालिका ८ घर भइ हाअल वडा नम्बर ९ बरवा गाँउस्थित मामाघरमा बस्दै आएकी १८ वर्षीया युवतीको मृत्यु भएको हो । सोमबार राति मृत्त्यु भएकी युवतीमा मङगलबार राति कोरोना संक्रमणको पुष्टि भएको नारायणी अस्पतालका मेसु डाक्टर मदन उपाध्यायले जानकारी दिए । सोमबार ज्वरो र पखाला लागेपछि ती युवतीलाइ एम्बुलेन्स राखेर उपचारका लागि वीरगन्जको नेशनल मेडिकल कलेजमा ल्याउने क्रममा बाटैमा उनको मृत्यु भएको थियो । नेशनल मेडिकलमा शव राखेर सोमबार राति स्वाब संकलन गरी पीसीआर परीक्षणका लागि नारायणी अस्पतालको प्रयोगशालामा पठाइएको थियो । मङगलबार राति प्रयोगशालाले दिएको रिपोर्टमा मृतक युवतीको पीसीआर रिपोर्ट पोजेटिभ आएको मेसु उपाध्यायले बताए । योसँगै कोरोना संक्रमणबाट पर्सामा मृत्यु हुनेको संख्या १६ पुगेकोमा साउनमा मात्रै १२ जनाको मृत्यु भएको हो ।
पहिलो पटक गुञ्जिएन गिनी ट्वाङ,"भक्तपुर : गिनी ट्वाङ गिनी ट्वाङ घिन्ताङघिसी ट्वाङ ताताखती नखकथेङ घिन्ताङघिसी ट्वाङ प्रत्येक वर्षको भाद्र शुक्ल प्रतिपदाको दिन मनाइने गाईजात्रा पर्वअन्तर्गत भक्तपुरमा गुञ्जिने बाजाको तालको बोल हो यो। यो बोलकै कारण भक्तपुरको गाईजात्राको रौनक बढेको थियो। भक्तपुरको गाईजात्राको ज्यान एवं प्राण नै यही बोलमा लट्ठी जुधाएर नाचिने घिन्ताङघिसी नाच हो। तर कोरोना भाइरसको सम्भावित संक्रमण नियन्त्रण गर्न गाईजात्राको इतिहासमै यस वर्ष पहिलोपटक घिन्ताङघिसी ताल एवं संगीतबिनै भक्तपुरको गाईजात्रा मंगलबार भएको छ। यदि कोरोना भाइरस महामारी नभएको भए गाईजात्राको दिन बिहानैदेखि खिँ, धोलक, धिमेसँगै भुछ्याय र तः को मि श्रणमा घिन्ताङघिसीको तालमा विभिन्न नाच निस्किन्थ्यो। बिहानैदेखि भक्तपुर नगर घिन्ताङघिसीको संगीतमय हुन्थ्यो। कोरोना भाइरस महामारीकै कारण भैरवनाथ तथा भद्रकालीको गाईले समेत कुनै बाजागाजाको आवाज सुन्न पाएनन्। मंगलबार बिनाबाजागाजा भैरवनाथ र भद्रकालीको गाई भक्तपुर नगर परिक्रमा गराइएको थियो। संस्कृतिकर्मी ओमप्रसाद धौभडेलले भैरवनाथ तथा भद्रकालीको गाईलाई नगर परिक्रमा गराइँदा बाजागाजा बज्नुपर्छ भन्ने इतिहास रहे पनि यस वर्ष त्यो पालना नभएको सुनाए। देवदेवीका गाई होस् या रथ बाजागाजासहित नगर परिक्रमा गराउनुपर्ने इतिहास थियो, उनले भने, तर कोरोना महामारीको कारण यसवर्ष उक्त परम्परा तोडियो। उनले भक्तपुरको यस वर्षको गाईजात्रालाई सुख्खा गाईजात्राको संज्ञा दिए। घिन्ताङघिसीको संगीत र नाचविहीन गाईजात्रा सुख्खा नै भएको उनको भनाइ थियो। स्थानीय प्रशासन, प्रहरी र भक्तपुर नगरपालिकाले यस वर्षको गाईजात्रालाई औपचारिकता मात्रै दिन आहह्वान गरेका थिए। सोहीअनुसार भक्तपुर नपाले गाईजात्रामा घिन्ताङघिसी नाच ल्याउन नदिन वडाको टोल टोलमा स्वयम्सेवकसमेत खटाएको थियो। सोहीअनुसार यस वर्षको गाईजात्रा सांस्कृतिक पर्वको रूपमा मात्रै सम्पन्न भएको हो। भैरवनाथ र भद्रकालीसँगै तीनवटामात्रै गाई भैरवनाथ र भद्रकालीका गाईले यसपालि स्थानीय भक्तपुर नपा ४ र ५ बाट गएको वर्ष दिवंगत भएका सर्वसाधारणका गाईले समेत साथ पाएनन्। यस वर्ष भैरवनाथ र भद्रकालीको गाईको साथमा ती वडाका तीनजनाका मात्रै गाईले साथ दिए। स्थानीयका अनुसार भनपा ४ र ५ का करिब २० वटा गाईले भैरवनाथ र भद्रकालीको रथसँगै भक्तपुर नगर परिक्रमा गरेनन्। ती गाईलाई मंगलबार बिहानै भक्तपुर नगर परिक्रमा गराइएको थियो। सामाजिक दूरीको उपेक्षा भक्तपुरको गाईजात्रामा घिन्ताङघिसीलगायतका परम्परागत नाच प्रदर्शन नभए पनि भक्तजनले सामाजिक दूरी कायम गरेको पाइएन। गाई नगर परिक्रमा गराइँदा जताततै भक्तजनको भीड थियो। भैरवनाथ र भद्रकालीको गाईलाई नगर परिक्रमा गराउँदा झन् सर्वसाधारणको भीड बाक्लो थियो। कतै पनि सामाजिक दूरी कायम गरिएको देखिएन। अधिकांशले मास्क लगाए पनि सामाजिक दूरी कायम नभएकाले कोरोना भाइरस संक्रमण हुने खतरालाई नकार्न सकिन्न। मृत्यु संस्कारगत पर्व गाईजात्रालाई नेपालभाषामा सा पारु भनिन्छ। सा भनेको गाई र पारु भनेको प्रतिपदा। प्रत्येक वर्षको भाद्र शुक्ल प्रतिपदामा गाईजात्रा मनाइने भएकाले यस दिनलाई सा पारु भनिन्छ। नेवारी समुदायमा सा पारु मृत्यु संस्कारसँग सम्बन्धित पर्व हो। यस दिन वर्षभरिमा दिवंंगतहरूको सम्मान तथा सम्झनामा गाईको प्रतीक बनाई स्थानीय नगर परिक्रमा गराइन्छ। धार्मिक परम्पराअनुसार भाद्र प्रतिपदाको एक दिन मात्र यमलोकको ढोका खुला हुने जनविश्वास रहँदै आएको छ। त्यस्तै मृतात्मालाई गाईको प्रदर्शनले गाईको मद्दतबाट उक्त दिन यमलोकमा प्रवेश हुने जनविश्वास छ। त्यसैले नेपालभाषी समुदाय यस दिन गाईको प्रतीक वा जिउँदो गाईलाई नै नगर परिक्रमा गराउँछन्। धार्मिक ग्रन्थ तथा किवंदन्तीहरूका अनुसार गाईजात्राको दिन गाई प्रदर्शन गर्ने क्रममा उक्त गाईले हालेको एक पाइला बराबर एक अश्वमेघ यज्ञ गरे बराबरको फल प्राप्त हुन्छ। पन्ध्रौं शताब्दीदेखि गाईजात्रा काठमाडौं उपत्यकामा लिच्छविकालअघि नै गाईजात्रा चलेको पाइन्छ। जसलाई काठमाडौंमा प्रताप मल्ल, ललितपुरमा सिद्धिनरसिंह मल्ल र भक्तपुरमा जगतप्रकाश मल्लले विस्तृत गरेको इतिहासविद् तथा संस्कृतिविद बताउँछन्। संस्कृतिकर्मी ओमप्रसाद धौभडेलले गोपालराज वंशावलीमा पन्ध्रौं शताब्दीतिरै नेपालमा गाईजात्रा चलनचल्तीमा आइसकेको उल्लेख गरिएको जानकारी दिए। लिच्छविकालअघि नै काठमाडौं उपत्यकाका नेपालभाषी समुदायले एउटा पर्वका रूपमा गाईजात्रा मनाइसकेका थिए, उनले भने, मल्ल राजाहरूले यसलाई परिमार्जन गरी विस्तृतमात्रै गरेका थिए।"
"एकै परिवारका १४ संक्रमित, रंगेली सिल","विराटनगर : मोरङको रंगेली नगरपालिका ७ मा एक व्यापारिक परिवारका १४ जनामा कोरोना संक्रमण भएको छ। स्थानीय ७३ वर्षीय वृद्धको मृत्युपछि उनको अन्त्येष्टि प्रक्रियामा सहभागी परिवारजन संक्रमित पाइएको नगरपालिकाका स्वास्थ्य संयोजक भूपेन्द्रप्रसाद मण्डलले बताए। उनीहरूमा कोरोनासँग मिल्दो लक्षण देखिएपछि नगरपालिकाले पीसीआर परीक्षण गरेको थियो। त्यस क्रममा सोमबार सात महिला र सात पुरुष संक्रमित फेला परेका हुन्। उनीहरूमध्ये ५८, ५३, ४५, ४४, ४२, ३९, २४ वर्षका महिला र ६४, ५६, ४८, ३१, ३०, २७, १९ वर्षका पुरुष छन्। घटनाक्रमअनुसार ब्रेनहेमरेजबाट पीडित ती वृद्धको दुई साताअघि विराटनगरस्थित न्युरो अस्पतालमा मृत्यु भएको थियो। परिवारकै सदस्यमा संक्रमण देखिएपछि मृतकको घर पुग्ने, मृत्युपछिको संस्कारमा सहभागी बन्ने आफन्तलगायतको स्वाब संकलनको काम भइरहेको छ। मृत्यु संस्कारमा सहभागी र अन्य गरी मंगलबार दिउँसो ४ सय ५० जनाको स्वाब संकलन गरिएको मण्डलले बताए। वृद्धको मृत्यु भएपछि परिवारका सदस्यको पीसीआर परीक्षण गरिएको हो, उनले भने, उनीहरूको रिपोर्ट पोजिटिभ आएपछि अहिले मृत्यु संस्कारमा सहभागी भएका आफन्त र छिमेकीको स्वाब संकलन गर्ने काम भइरहेको छ। भारतबाट कोरोना भित्र्याएको आशंका ती वृद्धकी ५३ वर्षीया छोरी एक महिनाअघि भारतको नयाँ दिल्लीबाट रंगेली आएकी थिइन्। विराटनगर महानगरपालिका१० को वडा कार्यालयले उनलाई असार २४ गते होटल क्वारेन्टाइनमा बस्न भनेको थियो। वडाको सिफारिसका आधारमा स्वाब परीक्षण गरी कोरोना भएनभएको पुष्टि नभइकन उनी रंगेली आएको खुलेको मण्डलले बताए। होटल क्वारेन्टाइनमा बसेको कुनै प्रमाण भेटिएन, उनले भने, उनी त्यति बेला बिरामी अवस्थाका बाबुको कुरुवाका रूपमा केही समय न्युरो अस्पतालमा पनि बसेको खुल्यो। ती महिलाको परीक्षण रिपोर्ट पनि सोमबार पोजिटिभ आएको छ। जोगवनी नाका हुँदै आएकी उनीबाटै परिवारका सदस्य र न्युरो अस्पतालमा कोरोना संक्रमण फैलिएको हुन सक्ने मण्डलको आशंका छ। न्युरोमा कार्यरत तीन स्वास्थ्यकर्मीमा पनि कोरोना पुष्टि भइसकेको छ। अस्पतालको सबै सेवा बन्द गरिएको छ। ती महिलामा भारतमै संक्रमण रहेको, यता उनीबाटै फैलिएको आशंका गरिएको उनले बताए। संक्रमितमध्ये महिलालाई मंगलबार सुनसरी धरानस्थित बीपी कोइराला स्वास्थ्य विज्ञान प्रतिष्ठान पठाइएको छ। रंगेली नगरपालिकाका ४, ५, ६ र ७ नम्बर वडा सिल गरिएको छ। समुदायमा फैलिएको कोरोना नियन्त्रणका लागि तीन दिनलाई जोखिमयुक्त मानिएका वडा सिल गरिएको नगरपालिकाका प्रमुख प्रशासकीय अधिकृत टोमप्रसाद सुवेदीले बताए। अन्यत्र फैलन नदिन बेलैमा सावधानी अपनाएर वडाहरू सिल गर्दै शंकास्पदलाई परीक्षणको दायरामा ल्याइएको सुवेदीको भनाइ छ। रंगेलीमा सोमबार २२ जनालाई कोरोना देखिएको थियो। तीमध्ये पाँच जना विद्युत् प्राधिकरण रंगेली वितरण केन्द्रका कर्मचारी र तीन जना रंगेली अस्पतालका कर्मचारी हुन्। यस घटनाले समुदायमा संक्रमण फैलिएको पुष्टि भएको सुवेदीको भनाइ छ। मंगलबारदेखि रंगेली अस्पतालको आकस्मिकबाहेकका सेवा बन्द गरिएको छ। त्यसअघि नगरपालिकामा १० जनामा संक्रमण देखिएको थियो। ती संक्रमित भारत तथा तेस्रो मुलुकबाट आएकाहरू थिए।"
निर्मलालाई न्याय कहिले ?,"अंग्रेजी जस्टिस शब्दको नेपाली संस्करण न्याय हो। कानुनी शब्दकोषले कानुनको प्रशासन, निष्पक्षता र नागरिकमाथिको समान व्यवहारलाई न्याय भनी परिभाषित गरेको पाइन्छ। कानुन प्रयोगका क्रममा राज्य, नागरिक, न्यायालय र न्यायाधीश अथवा कानुन व्याख्याताको सहभागिता र भूमिका प्रत्यक्ष रूपमा रहन्छ। नैतिक कानुन, नैतिकवान् कानुनविद्, कानुनको स्वतन्त्र परिभाषा निष्पक्ष तर्क, धर्म र समानताको सम्मान न्याय प्राप्तिका न्यूनतम आधार हुन्। कानुनको व्याख्या गर्ने न्यायाधीशले पीडित पक्षलाई न्याय दिन सक्दैन वा पीडित पक्षमाथि अन्याय गर्छ भने त्यो न्यायिक अपराध हो। न्यायमाथि शंका गर्ने गरी दोषीलाई सफाया दिनु र न्यायालयको मर्यादामा आँच आउने काम गर्नु न्यायमाथि कानुनी अपराध हो। पछिल्लो समय सर्वोच्च अदालत र स्वयं सर्वोच्चको नेतृत्व सम्मिलित इजलासले केही शंकास्पद कानुनी निर्णय गर्यो। यस्ता गलत निर्णयले कानुन प्रणालीको उपहास हो। अदालतको एउटा गलत फैसलाले एकजना दोषीको सफाया हुने कुराले मूल्य नराख्ला, तर विधिको शासनमा यस्ता नजिरले अन्यायको विजयोत्सव गराइदिन्छ। कानुनी प्रक्रियामा एउटा गलत नजिरले हजार अपराध जन्मिने डर हुन्छ। अदालतका पछिल्ला गतिविधिले न्यायालय अझै जिम्मेवार र जनउत्तरदायी बन्न सकेको छैन भन्ने प्रमाण हो। अबको कानुनी बहस अदालतलाई जनमैत्री कसरी बनाउने ? न्यायालयलाई पारदर्शी कसरी बनाउने ? न्यायलाई निम्नवर्गीय समुदायको विश्वासिलो आलयका रूपमा कसरी विकास गर्ने ? न्याय निरूपणका विकसित विधि कसरी विकास गर्ने ? सर्वोच्चको पछिल्लो कदमले न्यायालयभित्र विकास भइरहेका गैरन्यायिक चिन्तनविरुद्ध सम्बद्ध पक्ष पेचिलो रूपमा लड्नुपर्ने बहस सृजना भएको छ। विश्वका विभिन्न न्यायालयले गरेका न्यायिक निर्णयबाट हाम्रो न्यायाधीशहरूले न्यायिक सुशासन, कानुनी अनुशासनको अनुभवको कमी देखिएको छ। न्यायिक अनुशासन उल्लंघन गर्ने न्यायाधीशलाई कानुनी दायराभित्र ल्याउन जरुरी छ। न्यायाधीशहरूले गर्ने विधिविपरीतका कानुनी निर्णयले न्याय नपाएका आत्मामाथि अन्याय हुनेछ। २०१२ को डिसेम्बर १६ मा भारतको नयाँदिल्लीमा सार्वजनिक बसमा २३ वर्षीया निर्भयामाथि अमानवीय रूपमा सामूहिक बलात्कारपश्चात् पासविक हत्या भएको सनसनीपूर्ण खबर आयो। निर्भया घटनाले न्याय पक्षधर विश्वव्यापी आन्दोलनको रूप लियो। दिल्लीका सडकहरू डढे। यस घटनाले भारतीय समाज र भारतीय नागरिकभित्र रहेको विकृत सामाजिक व्यवहार र मानवीय चिन्तनविरुद्ध सोच्न बाध्य बनायो। भारतीय युवा पुस्ताको चिन्तन, चेतना कता जाँदै छ सोच्न बाध्य बनायो ? छोरीहरूको सुरक्षा, महिलाले भोगेको विभेदमाथि चरम बहसले भारतीय समाजमा ठाउँ पायो। भारत प्रशासन निर्भया घटनामा संलग्न दोषीलाई नियन्त्रणमा लिन सफल भयो। सत्य र तथ्यगत अनुसन्धानपश्चात् भारतको विद्यमान कानुनअनुसार निर्भया घटनाका दोषीलाई सन् २०२० मार्च ४ मा तिहाड जेलमा फाँसी दिइयो। फाँसीको सजायले भारतीय समाजमा विद्यमान आपराधिक मानसिकतालाई कमजोर मात्र बनाएन, नयाँ पुस्तालाई नयाँ पाठ सिकायो। निर्मला बलात्कार हत्याको दुई वर्ष बितिसक्दा पनि राज्यले निर्मला काण्डमा चासो देखाएको पाइँदैन। सन् २०१८ जुलाई २७ मा कन्चनपुरमा निर्भया घटना बिर्साउने नेपाली संस्करणको घटना भयो। निर्भयाभन्दा १० वर्ष कम उमेरकी कञ्चनपुरकी १३ वर्षीया निर्मला पन्तमाथि सामूहिक बलात्कारपश्चात् हत्या गरी उखुबारीमा फालिएको लास भेटियो। निर्मला घटनाले काठमाडौंका सडक संघर्षमय बने, सिंगो देश निर्मलाको न्यायका पक्षमा उत्रियो। विश्वभरिका न्यायप्रेमीहरूले न्यायको आलाप गर्यो, २७ जुलाई २०२० मा ठीक दुई वर्ष बितेको निर्मला घटना गुपचुप भएको मात्र छैन, यसपश्चात् नेपाली समाजमा यस्तै प्रकृतिका कैयन् घटना दोहोरिइरहने आपराधिक मानसिकतामा वृद्धि भएको छ। अपराधीहरूले कानुनी सजाय नपाउँदा नेपाली समाजमा आपराधिक मानसिकता डरलाग्दो रूपमा विकास भएको देखिन्छ। निर्मला घटनाबारे सरकारले कुनै प्रगति देखाउन सकेको छैन। निर्मलाले न्याय पाउने गुन्जायसको अन्त्यजस्तै भएको छ। सोही वर्ष कैलालीकी माया विकको सामूहिक बलात्कारपश्चात् निर्मम हत्या भयो। मायाका पक्षमा त न मानव अधिकारवादीहरू बोले, न कुनै आन्दोलन भयो। माया घटना कैलालीको एउटा गाउँमै सेलायो। सामाजिक न्यायको सवाल लैंगिक सवालसँग मात्र जोडिएका सवाल होइन, जाति र जनजातिका नाममा भएका थुप्रै विभेदका घटनाले न्यायको ढोका भेट्टाउन सकेको छैन। दलित युवायुवती अन्तर्जातीय बिहेको बहानामा कलिलो यौवन त्याग्न बाध्य छन्। धारामा पानी लिन जाँदा ज्यान गुमाउनुपर्ने समाजमा हामी बाँचिरहेका छौं। अन्यायको साँच्चै बोलवाला भएकै हो ? हामीले न्यायिक पुस्ता हस्तान्तरणको सवालमा सोच्नुपर्ने विन्दुमा आइपुगेका छौं। २०१६ जुलाई १४ मा १८ वर्षीय अजित मिजारको हत्या भयो। यस घटनालाई राज्यकै संंरचनाले आत्महत्या भनी नालिस दिन खोजियो। विगत चार वर्षदेखि अजित मिजारको लास त्रिभुवन विश्वविद्यालय शिक्षण अस्पताल महाराजगन्जमा सडिरहेको छ। अजितको मृत लासले समेत मृत्युपश्चात्को संस्कारबाट वञ्चित भएको छ। प्रत्येक दिन हाम्रो समाजभित्र औसतमा ६ वटा बलात्कारका घटना हुने गरेको नेपाल प्रहरीको रिपोर्टले देखाउँछ। निर्मला पन्त घटनापश्चात्का तीन महिनामा मात्र ६ सयवटा बलात्कारका घटना प्रहरीकहाँ दर्ता भए। प्रहरी प्रशासनदेखि जिल्ला र विभिन्न न्यायिक संघसंस्थाहरूमा बलात्कार, लैंगिक विभेद र सामाजिक विभेदका घटना उल्लेख्य रूपमा वृद्धि हुँदै गएको देखिन्छ। उत्पीडित समुदायले भोगिरहेको पछिल्ला सामाजिक गतिविधि र व्यवहारले राज्य न्यायको सवालमा जिम्मेवार हुन सकेको देखिँदैन। लकडाउन समयावधिमा समेत सामाजिक र जातीय विभेदका कैयन् घटना भए। कति घटना बाहिर आए त कैयन् गाउँ समाजमै सीमित रहे। रूपन्देही, धनुषा, सिराहा मात्र होइन, मानवता बिर्साउने रुकुम घटनाले नेपाली समाजको चैतन्यमा नै रूपान्तरण ल्याउनुपर्ने आवश्यकता दर्साइदियो। नेपाली समाजमा भएका अमानवीय घटनाले हामी कस्तो समाज निर्माण गर्दै छौं ? हामी कस्तो अभिभावक बन्दै छौं ? कस्तो राज्यका नागरिक बन्दै छौं ? एउटा न्यायको पक्षधर नागरिकलाई चिन्तित तुल्याएको छ। निर्मलाले न्याय पाउन सकेकी भए आंगिरा पासीले आजको नियति भोग्नुपर्ने थिएन। अजित मिजारले न्याय पाउन सकेको भए आज नवराजको पुस्ताले यो हविगत बेहोर्नुपर्ने थिएन। कल्ली देवीले न्याय पाएकी भए जननिर्वाचित दलित प्रतिनिधिले धारामा कुटिएर मर्नुपर्ने थिएन। हामीले ल्याएको परिवर्तनले आधुनिक समाजको चिन्तन, आधुनिक नागरिकको चिन्तन निर्माण गर्न सकेन। हाम्रा न्यायालयहरू रमिते मात्र बनिरहेका छन्। यस्ता सामाजिक कुसंस्कारलाई बढावा दिनेप्रति हाम्रा न्यायालयले मलजल दिइरहेको छ। कानुनी राज्य नागरिक अधिकार रक्षाको पहिलो आधार हो। सामाजिक न्यायमाथिको हमला, कानुनमाथिको हमला कानुनकै विज्ञहरूबाट भएका छन्। जब न्याय विनिमयको पाटो बन्छ, पहुँच भएकाहरूको रक्षाकबच बन्छ, आधारभूत नागरिकमाथि अन्यायका शृंखला बढ्न थाल्छन्। सरकारले चुटिरहेको गफले न निर्मलालाई न्याय प्रदान गर्न सकेको छ, न नवराजको पुस्तामाथि जिम्मेवार बन्न सकेको छ। बरु सामाजमा गैरन्यायिक क्रियाकलापमा बढोत्तरी भएको छ। राज्यले विभिन्न घटनाका अभियुक्तलाई संरक्षण गरिरहेको देख्दा लाग्छ राज्य नै अन्यायको पक्षपोषण गरिरहेको छ। निर्मला बलात्कार हत्याको दुई वर्ष बितिसक्दा पनि राज्यले निर्मला काण्डमा चासो देखाएको पाइँदैन। सरकार र अदालतमाथिको जनताको अविश्वासलाई विश्वासमा रूपान्तरण गर्न, न्यायमूर्तिले ढालेको न्यायको सालिक फेरि उभिन सक्छ कि सक्दैन ? राज्य न्यायिक मुद्दामा जिम्मेवार हुन्छ कि हुँदैन ? निर्मलाले पाउने न्यायले प्रमाणित गर्ने छ, आंगिरा पासी, अजित मिजार र नवराजको पुस्ताले पाउने न्यायले प्रमाणित गर्ने छ। होइन भने जनताले न्याय हत्याउनेविरुद्ध संघर्षको शंखघोष गर्नेछन्। विश्वकर्मा विभेदविरुद्धको अभियन्ता हुन्।"
"लेबनानको राजधानीमा ठुलो विष्फोट, ७० को मृत्यु ४ हजार बढी घाइते","बेरुत : लेबनानको राजधानी बेरुतमा भएको विष्फोटमा कम्तिमा ७० जनाको ज्यान गएको छ । अन्तर्राष्ट्रिय सञ्चार माध्यमहरूका अनुसार मंगलबार भएको उक्त विष्फोटमा ४ हजार बढी घाइते भएका छन् । विष्फोटको भिडियो अहिले सामाजिक सञ्जालमा आएको छ । बीबीसीका अनुसार उक्त भिडियोमा आगोको मुस्लोसँगै धुवाँ निस्केको देखिएको छ । त्यसपछि बादल लागेजस्तै धुवाँ फैलिएको र सहरको बन्दरगाहमा विष्फोट भएको देखिएको छ । विष्फोटबाट अस्पताल तथा थुप्रै घरहरू भत्किएका छन् । अधिकारीहरूले विष्फोटको कारण ६ वर्षदेखि भण्डारण गरिएको विष्फोटक पदार्थको गोदाम बताएका छन् । त्यस्तै राष्ट्रपति माइकल औनले ट्वीट गर्दै २,७५० टन अमोनियम नाइरेट असुरक्षित तवरले भण्डारण गर्नु अश्विकार्य भएको बताएका छन् । विष्फोटको खास कारण पत्ता लगाउन अनुसन्धान सुरु भइसकेको छ । लेबनानी सर्वोच्च रक्षा परिषद्ले विष्फोटमा संलग्न जोसुकैले अधिक सजाय भोग्नुपर्ने बताएको छ ।"
एसिडपीडितलाई न्याय देऊ,"पछिल्लो पाँच वर्षको अवधिमा मुलुकभित्र डेढ दर्जन एसिड आक्रमणका घटना भए। घटना हरेक वर्ष बढिरहेको छ। पीडकलाई कडा कारबाही नहुनु र भएका कानुनलाई प्रभावकारी बनाउनु नसक्नु यसको मूल कारण हो। आफूलाई कस्तो कारबाही हुन्छ भन्नेबारे ज्ञान नहुँदा पनि अपराधीले एसिड आक्रमणलाई असन्तुष्टि पोख्ने उपयुक्त विधि ठान्ने गरेका छन्। कानुनी तथा सामाजिक संरचनामा सुधार नगरी यस्ता काम रोक्न मुस्किल छ। बेलैमा नसोच्ने हो भने आउने दिनमा एसिड आक्रमणका घटना फेसनका रूपमा मौलाउने छ। गत वर्ष मुलुकमा एसिड आक्रमणका पाँचवटा घटना भएका थिए। दुई वर्षअघि ६ वटा घटना भएका थिए। यही साउन ८ गते पनि सीतापाइलामा एक युवतीमाथि यस्तै घटना भयो। यी त प्रहरीमा उजुरी दर्ता गरेर सार्वजनिक भएका घटना मात्रै हुन्। केही एसिडपीडित अहिले पनि अस्पताल शड्ढयामा छट्पटाइरहेका छन्। उपचारपछि घर फर्केकाहरू पनि अनुहार तथा शरीरका अन्य भागको दाग लिएर कठिन सामाजिक जीवन बिताइरहेका छन्। तैपनि उनीहरूको यो दयनीय अवस्थालाई राज्यले गम्भीर रूपमा बुझ्न सकेको छैन। यस्ता घटनाका दोषीलाई कडा कारबाही र पीडितलाई निःशुल्क स्वास्थ्योपचार तथा जीविकोपार्जन सहज बनाइदिनुपर्ने आवाज उठे पनि चासो दिइएको छैन। भएका व्यवस्थाको कार्यान्वयन फितलो छ। यही फितलोपनाको फाइदा उठाउँदै दोषीहरू छाती फुलाएर हिँडडुल गरिरहेका छन्। पीडितहरू भने सधैं अनुहारको कालो दाग छोपेर समाजले देख्ला कि भनेर लुकिछिपी हिँड्नुपर्ने अवस्थामा छन्। यो दुःखद अवस्था अन्त्य गरेर एसिडपीडितमाथि वास्तविक अभिभावकको भूमिका निर्वाह गर्न नसक्नु सरकारी कमजोरी हो। एसिड आक्रमणकारीलाई पाँचदेखि अधिकतम आठ वर्ष जेल सजाय हुने कानुनी व्यवस्था छ। दोषी ठहरिएर जेल गए पनि दिन र रात गणना गरेर उनीहरूलाई चार वर्षमै उम्काइन्छ। यो पद्धतिले एसिडपीडितका घाउमा नुन छर्कने काम गरेको छ। एसिड छर्कनेलाई आजीवन जेल सजायको व्यवस्था हुनुपर्छ। एसिड छर्कंदा कतिसम्म कडा कारबाही हुन्छ भन्ने अनुभूति दोषीलाई गराउनै पर्छ। कारबाही कडा पारियो भने मात्रै यस्ता क्रियाकलापमा संलग्न सचेत हुन्छन्। घटनामा पनि कमी ल्याउन सकिन्छ। अब पनि पश्चिमा शैलीको मानव अधिकारको व्याख्या गरेर अपराधीलाई सजाय गरेजस्तो मात्रै गर्नु हुँदैन। मुलुकको मौलिक आवश्यकताअनुसार कानुन निर्माण गर्नुपर्छ भन्नेतर्फ विधायिकाले पनि सोच्नुपर्ने बेला भएको छ। एसिडपीडितलाई राज्यले उपचार खर्चको प्रबन्ध गरिदिनुपर्छ। निश्चित रकम अनुदान दिएर मात्रै हुँदैन; अनुदानको दिने व्यवस्थालाई पनि पारदर्शी बनाउनुपर्छ। पहुँचवालाले मात्रै अनुदानको सदुपयोग गर्न पाउने विभेदकारी व्यवस्था अन्त्य गर्नुपर्छ। उपचार भए पनि उनीहरूको स्वास्थ्य पूर्ववत् अवस्थामा फर्कन सक्दैन। एसिड लागेको अंग नै बिग्रने सम्भावना अधिक रहन्छ। यस्तो अवस्थामा सम्बन्धित व्यक्तिलाई समाजले समेत सम्मान गर्दैन। उनीहरूप्रतिको व्यवहार नीच हुन्छ। तसर्थ उनीहरूको उपचारपछि पनि जीविकोपार्जनको व्यवस्था गर्नुपर्छ। उनीहरूलाई मनोपरामर्श दिएर भए पनि सहज रूपमा जिउने अवसर सिर्जना गरिदिनुपर्छ। पीडितलाई विद्यालयको पढाइ निःशुल्क पार्नुपर्छ। उच्च शिक्षामा छात्रवृत्तिको व्यवस्था गर्नुपर्छ। सरकारी, गैरसरकारी तथा निजी क्षेत्रको रोजगारमा प्राथमिकता दिनुपर्छ। पढ्ने उमेर ढल्किसकेकाका लागि सीपमूलक तालिम दिनुपर्छ। सामाजिक पुनस्र्थापनाका लागि तत्काल कार्यविधि वा निर्देशिका बनाउनुपर्छ। एसिड बिक्रीलाई कडा पार्नुपर्छ। अनुमतिप्राप्त व्यवसायीलाई मात्रै एसिड जन्य पदार्थको बिक्रीवितरणको जिम्मा दिनुपर्छ। यस्ता वस्तु किन्नेलाई पनि अनुमतिपत्र अनिवार्य गर्नुपर्छ। लुकिछिपी एसिड किनबेच गरेको पाइएमा किन्ने र बेच्ने दुवैलाई कडा जरिमाना र चर्को जेलजीवन भुक्तान गर्नुपर्ने नियम बनाउनुपर्छ। विश्वमा सबैभन्दा धेरै एसिड आक्रमण भारतमा कलाकार तथा सार्वजनिक जीवनमा महत्वपूर्ण योगदान पुर्याएकाहरूले एसिड आक्रमणका घटना रोक्न र दोषीलाई कडा कारबाहीको माग गर्दै अभियान नै चलाइरहेका छन्। नेपालमा पनि सबै क्षेत्रबाट यस्तो अभियान चलाउनुपर्छ। तर अभियान मात्रै चलाउँदा असन्तुष्टि पोख्ने तरिका एसिड आक्रमण रहेछ भन्ने बुझाइ व्याप्त हुने त्रास पनि त्यत्तिकै छ। आक्रमणकारीलाई कारबाही गरिएको घटनालाई पनि प्रचारप्रसारमा लैजान जरुरी छ। यसरी समातिए एसिड छ्याप्ने केशरी मुस्कानलाई एसिड छयाप्ने अभियुक्त रिहा अर्कै केटालाई मन पराएपछि एसिड हानेको खुलासा एसिड प्रहार भएकी युवती भेट्न गृहसचिव र आईजीपी अस्पतालमा एसिड आक्रमणको पीडा मुख जल्यो, सपना जलेको छैन"
"ओलीसमक्ष दाहाल, खनालको आक्रोशभट्टको नियुक्तिले पार्टी र बालुवाटार गन्हायो","काठमाडौं : सत्तारूढ दल नेकपाका दुई अध्यक्ष छलफलमा बस्ने, आआफ्ना अडान कायमै राखेर उठने क्रम दोहोरिरहेकै छन्। बीचमा कहिले संवादहीनता हुने र फेरि छलफलको क्रम निरन्तर चल्ने नेकपाको नियति हो। आइतबार यता फेरि तीन दिन यही शृंखला चलिरहेको छ। मंगलबार पनि दुई अध्यक्ष केपी शर्मा ओली र पुष्पकमल दाहाल सहयोगी नेताहरू झलनाथ खनाल र सुवास नेम्बाङलाई साथमै लिएर साँझ एक घण्टा बालुवाटारमा छलफलमा बसे। पार्टीभित्रको विवाद समाधानको सूत्र खोज्ने उद्देश्यले आइतबार यता यिनै चार नेता दिनहुँ छलफलमा छन्। तर मंगलबारको छलफल भने दुई अध्यक्षका बीचमा चर्को भनाभनबाट सुरु भयो। सहभागी एक नेताका अनुसार, लगानी बोर्डको सीईओ नियुक्तिका विषयमा ओली दाहाल भनाभन भएको हो।दाहाल र खनालले छलफलको सुरुमै सीईओ सुशील भट्टको नियुक्ति पार्टीसँग परामर्श र सल्लाह बिनै गरिएको भन्दै बैठकमा आपत्ति जनाएपछि ओलीले पनि प्रतिरक्षा गरेका थिए। सोमबारको मन्त्रिपरिषद् बैठकले भट्टलाई लगानी बोर्डको सीईओ नियुक्तिकौ निर्णय गरेको थियो।दाहाल र खनालले भट्टको नियुक्तिले पार्टी र बालुवाटार गन्हाएको भनेपछि ओली प्रतिरक्षामा उत्रेका थिए। लगानी बोर्डमा कस्ता मान्छेलाई नियुक्ति गर्नुभयो, के यो पार्टीमा कुनै परामर्श गर्नुभयो, पार्टीसँग सल्लाह भयो ? दाहालले सरकारले गर्ने यस्तै नियुक्तिले स्वेच्छाचारिताको सीमा नाघैकै नाघेको बताए।दाहाल र खनालले ठूला नियुक्तिहरूमा पार्टीलाई अटेर गर्ने संस्कार अझै नरोकिएको भन्दै विरोध गरेका थिए। ओलीले आवेदन र सिफारिसका आधारमा सरकारले नियुक्ति गरेको भन्दै दाहालको आपत्ति माथि जवाफ फर्काएका थिए। त्यसपछि पनि दाहालसँगै वरिष्ठ नेता खनालले पनि प्रश्न गरे, यो नियुक्तिले बालुवाटार पनि गन्हायो, पार्टी पनि गन्हायो। यस्तो खालको नियुक्ति बन्द गर्नुपर्यो। ओली त्यसपछि झन् आक्रामक भए। ओलीले भने, तपाईंहरूले के आधारमा त्यस्तो प्रश्न उठाउनुभयो ? तपाईंहरूलाई लागेको मान्छे भए ठीक अन्य भए सबै बेठीक, गन्हाउने ? दाहालले प्रधानमन्त्रीले कमिसन एजेन्टलाई लगानी बोर्डमा नियुक्त गरेको आरोप लगाए। ओलीले कुनै तथ्य प्रमाण त्यस्तो नभएको बताए। उनले भने, प्रतिस्पर्धाबाटै आएका, योग्य र सक्षम व्यक्तिलाई नै आफूले नियुक्ति दिलाएको हुँ, विरोध गर्नुको तुक छैन। दाहालले थपे, पत्रपत्रिकामा आएका छन् त बग्रेल्ती ? अनि यी विषयलाई वास्तै नगर्ने ? कि नियुक्तिमा झापाको खोज्ने , कि यस्तै विवादमा आएकालाई रोज्ने ? यसले पार्टी हित गर्दैन। पत्रपत्रिकाले स्वार्थ समूहका आधारमा भट्टको बारेमा समाचार लेखेको पनि ओलीको जिकिर थियो। कुन मिडियाले कसरी के आधारमा स्वार्थअनुसार लेखेका छन् भन्ने मैले बताइरहनु पर्ला र ? त्यो स्वार्थमा आधारित रहेर लेखिएका छन्, पत्रपत्रिकाको पछि कुदेर हुँदैन, ओलीले भने। केही बेर निक्कै चर्काचर्की परेपछि दाहाल र खनालले पार्टी बैठक बोलाउने विषयमा मिति तोक्न ओलीसँग आग्रह गरे। स्थायी समिति बैठक तुरुन्तै बोलाऔं, मिति तोक्यौं, दाहाल र खनालले ओलीसँग भने, स्थायी समिति जारी छ। तुरुन्त बैठक आवश्यक पर्छ। स्थायी समितिको बैठक चालू छ, त्यसलाई सुचारु गरौं, त्यसको मिति तोकौं।तर ओलीले स्थायी समिति बैठक बोलाउन मानेनन्। स्थायी समिति अब चल्दैन, अहिले, तपाईंहरूले चलाए पनि म आउँदिनँ, त्यस्तो बैठक वैधानिक हुन्न, सचिवालय बैठक बोलाऔं, त्यहीँबाट एउटा खाका बनाएर सहमति खोज्ने गरी जाऔं, ओलीले फेरि उही कुरा दोहोर्याए। सचिवालय बैठक नै हो बसे पनि अहिले बस्ने, स्थायी समितिको कुरा छोडनुस्, सचिवालय बोलाऔं, ओलीले भने। दाहाल र खनालले ओलीको कुरा मानेनन्। उनीहरूले भने, हामीलाई सचिवालयको बैठक बोलाउन आपत्ति छैन, तर चालू भइरहेको स्थायी समिति बैठकलाई स्थगित नगरी त्यसलाई सुचारु गरेर अनि आवश्यक पर्छ भने सचिवालयको बैठक पनि बीचमा राखे हुन्छ। तर पहिले स्थायी कमिटी बैठक राखेर जाऔं। ओलीले त्यसमा सहमति जनाउँदै जनाएनन्। अहिले स्थायी समिति कुनै अर्थमा पनि बस्दैन, केन्द्रीय समिति त झन् बस्ने कुरै छैन, बसे सचिवालय हो, प्रधानमन्त्रीले भने।दुवै पक्ष मंगलबार पनि उही तीन दिन यताकै विषयमा अडिइरहे। बुधबार साझ ५ बजे फेरि छलफल गर्ने समझदारी गर्दै ओली दाहाल उठे। दाहालले प्रधानमन्त्रीसँगको छलफल अगाडि दिनभर पार्टी शीर्ष नेताहरूसँगको छलफल तीव्र बनाएका थिए। बिहानै उनले आफ्नै निवास खुमलटारमा सचिवालय सदस्यसमेत रहेका गृहमन्त्री रामबहादुर थापासँग छलफल गरे। त्यसपछि थप केही स्थायी समिति सदस्यहरूसँग पनि भेटे। आफ्नै भित्रका असन्तुष्ट नेताहरू टोपबहादुर रायमाझीसहित वर्षमान पुन, देवेन्द्र पौडेल, मात्रिका यादवलगायत नेतासँग पनि दाहालले बिहान भेट गरेका थिए। उनलाई ११ बजेबाट बालुवाटारमा प्रधानमन्त्रीले आयोजना गरेको कोभिड १९ को रोकथाम र नियन्त्रणका लागि सरकारले बोलाएको विज्ञहरूसहित छलफल मा निम्तो आए पनि सहभागी भएनन्। बरु दाहाल उपाध्यक्ष वामदेव गौतम भेट्न उनकै निवास भैंसेपाटी पुगे। ओलीले गौतमलाई भेटका लागि बालुवाटार बोलाएका थिए। बालुवाटार जानै लाग्दा आफ्नै निवासमा आएका अध्यक्ष दाहालसँग झन्डै पौने घण्टा गौतमले भेटवार्ता गरेर छोरा हरिशको नागपोखरीस्थित कार्यालयमा पुगेर गौतमले समय बिताए। तर दाहालको दौडधुप भने रोकिएन। उनले आफ्नै निवासमा दिउँसो वरिष्ठ नेता माधव नेपाल र झलनाथ खनालसँग पनि छलफल गरे। झन्डै एक घण्टा लामो तीन नेताको छलफल पछि खनाललाई बोकेर दाहाल बालुवाटार ओलीसँगको छलफलका लागि पुगेका थिए।"
कोभिड अस्पतालको आइसोलेसनबाट,"निदाएको थिएँ। सिरानी छेउमा राखेको मोबाइल बजेपछि निद्रा खुल्यो। आँखा पहिले भित्ताको घडीमा पुग्यो, रातिको १२ बजेर ५० मिनेट भएको रहेछ। मध्यरातमा कसले फोन गरेको होला भनेर मोबाइल हेरें। नारायणी अस्पतालका मेडिकल सुपरिटेन्डेन्ट डा मदन उपाध्यायले फोन गर्नु भएको रहेछ। मेरो पीसीआर रिपोर्ट पोजिटिभ आएरै मध्यरातमा फोन गरेको हुनुपर्छ भन्ने लख काटें। कारण शनिबार (साउन १७ गते) साँझ पीसीआर परीक्षण गर्न स्वाब दिएको थिएँ। नभन्दै फोनमा मैले नमस्कार भन्न नपाउँदै डा साबले भन्नुभयो, क्रान्तिजी ल पोजिटिभको लिस्टमा तपाईंको पनि नाम थपियो। गुडनाइट। त्यसपछि उहाँको फोन काटियो। छेउमै सुतेकी श्रीमतीतर्फ नजर लगाएँ। कतै उनले फोनमा भएको कुराकानी त सुनिनन् ? झसंग भएँ। तर, मस्त निद्रामा थिइन्। मन ढुक्क भयो। आफूलाई पनि कोरोनाले छोएको खबर पाउँदा केही बेर त मन बेचैन भयो। तर, सधैं यस्तै समाचार लेखिरहेका कारण त्यति आत्तिइनँ। चिन्ता यत्रि मात्र थियो कि भोलि बिहान श्रीमतीलाई यो खबर कसरी सुनाउने ? यो खबर सुन्दा उनको हाल कस्तो होला ? कारण थियो श्रीमतीजी प्रायः बिरामी भइरहने, शारीरिक रूपमा कमजोर। यस्तै सोच्दासोच्दै राति करिब डेढ बजे फेरि मोबाइलको घण्टी बज्यो। अभिन्न मित्र जिल्ला स्वास्थ्य कार्यालय पर्साका निरीक्षक जयमोद ठाकुरको फोन रहेछ। फोन उठाएँ। उनले पनि त्यही खबर सुनाए। अब भन्ने पक्का भयो, मेरो रिपोर्ट पनि पोजिटिभ आएछ भनेर। जबरजस्ती निदाउन खोजे र निदाएछु पनि। बिहान ६ बजे निद्रा टुट्यो। श्रीमतीजी भान्साको कामतिर लागिसकेकी रहेछन्। म पनि उठेर सोझै भान्सातिर गएँ अनि भनें, आज खाना जति सक्दो चाँडै पकाइ दिनू। उनले अचम्म मान्दै सोधिन्, सधैं १११२ बजेपछि मात्रै खाना खानेले आज ६ नबज्दै खानाको किन हतारो ? मैले बनावटी जवाफ दिएँ, आज बिहानै रिपोटिङमा वीरगन्जबाहिर जानु छ, त्यसैले। तर मलाई त जानु थियो वीरगन्ज हेल्थ केयर हस्पिटलको आइसोलेसनमा केही साताका लागि। श्रीमती हतारहतार खाना पकाउन थालिन्। म भने नित्यकर्म सकाउनतर्फ लागे। त्यसपछि घरीघरी भान्सातिर गएँ तर भन्ने आँट आएन। मेरो पीसीआर पोजिटिभको खबर साथी र शुभचिन्तकले थाहा पाएछन् क्यारे। मोबाइलमा तारन्तार फोन आउन थाल्यो। श्रीमतीले थाहा पाउँलिन् कि भनेर फोन बज्नासाथ मोबाइल लिएर बार्दलीमा गएर कुरा गर्थे। मोबाइलमा धेरै कुरा भइरहेको देखेर श्रीमतीजीको प्रश्न तेर्सियो, यो कफ्र्युमा वीरगन्जबाहिर कहाँ जानु छ ? कहिले फर्किने ? मैले भनें, हेटौंडा। ४५ दिनको लागि। उनले आँखा तरेर हेरिन्। म रुझेको बिरालोजस्तो भए। मलाई कोभिड अस्पताल लैजान मध्यान्ह १२ बजेतिर एम्बुलेन्स आउने खबर प्रहरीबाट पाएँ। अनि लागें लुगाकपडा मिलाउन। खाना पाकिसकेको थियो। श्रीमतीजी छेउमै बसेर सबै हेर्दै थिइन्। झोला तयार पार्न दुई छोराले पनि सघाइराथे। उनीहरूलाई भनिसकेको थिएँ आफ्नो रिपोर्टका बारेमा। मेरो अनुरोधमा सबै जनाले सँगै खाना खायौ त्यो दिन। अरू दिन अघिपछि हुन्थ्यो। खाना खाएपछि पलङमा पल्टिएँ, श्रीमतीजी छेउमै थिइन्। अचानक मेरो मुखबाट निस्क्यो, सुन न म हस्पिटल पो जाँदै छु, मलाई त कोरोना लागेछ। यति के मात्र भनेको थिएँ श्रीमतीजीको त रिसको पारो चढिहाल्यो। थरथर काम्न थालिन्। भनिन्, मलाई बिहानै शंका भइसकेको थियो। मलाई लुकाएर कुरा गर्ने ? मैले पहिले भनेको थिएँ यस्तो जागिर छोडी दिनुस्। ज्यान नै खतरामा पार्ने जागिर मलाई चाहिँदैन। मेरो कुरा कहिल्यै सुन्नु भएन। उनी डाँको छाडेर रुन थालिन्। छेउमै उभिएका दुई छोरा निरीहजस्तो बनेर आमालाई एकोहोरो हेरिरहेका थिए। रुँदै गरेकी श्रीमतीजीलाई सम्झाउन कोसिस गर्न के थालेको थिएँ उनले म पनि सँगै जान्छु अस्पताल, सँगै बस्छु भन्दै दराज खोलेर आफ्नो कपडा झोलामा हाल्न पो थालिन्। मिल्दैन, जान दिँदैनन् तिमीलाई भनेर सम्झाउन थालें। केहीबेर त मान्दै मानिन् सँगै हिँड्ने अड्डी कसेर बसिन्। छोराहरूले पनि आमालाई सम्झाउन थाले। करिब दुई घण्टा यही क्रम चलिरह्यो। उनको रुवाइ रोकिएको थिएन। अन्ततः प्रहरीको फोन आयो, एम्बुलेन्स तपाईंले भनेको ठाउँमा पुगिसक्यो। श्रीमतीजी झन् डाँको छाडेर रुन थालिन्। मन गह्रुंगो बनाएर झोला उठाएर घरबाट निस्किएँ। पान गल्लीमा एम्बुलेन्स रोकिएको थियो। पछाडिको ढोकाबाट भित्र चढे अरु दुई जना पनि संक्रमित थिए , तीन जना कोच्चिएर बस्यौं। तीन सय मिटर अगाडि बढेको एम्बुलेन्स घण्टाघर चोकमा रोकियो। चालक नजिकैको रेडक्रस भवनमा गए। टण्टलापुर घाम। प्रचण्ड गर्मी। चालक १० मिनेटसम्म फर्किएनन्। तीनै जना पसिनाले नुहायौं। खेप्न सकिएन। म पछाडिको ढोका खोलेर झर्न थाले। तर नजिकै तैनाथ ४५ प्रहरीमध्ये एक जवानले परबाटै लठ्ठीको घोचो तेस्र्याउँदै भने, ओ तँ किन झरेको ? छिटो भित्र चढिहाल। तँ भनेर सम्बोधन गरेपछि मलाई झन् रिस उठ्यो। पसिनाले नुहाइसकेको मेरो पनि रिसको पारा चढ्यो। परैबाट जवाफ फार्कएँ, तँ कसलाई भनेको ? के हामी मान्छे होइन् ? यस्तो पाक्ने घाममा अलपत्र पारेर हराएको एम्बुलेन्स ड्राइभरलाई खोजेर ल्याऊ। हामीलाई छिट्ट हस्पिटल पुर्याऊ। म कड्किएपछि ती प्रहरी गले। अनि तपाईं तपाईं भनेर कुरा गर्न थाले। एम्बुलेन्स चालक पनि आए। केही भन्न मन लागेन उनलाई। दिउँसो साढे २ बजे कोभिड अस्पताल बनाइएको वीरगन्ज हेल्थ केयरमा पुग्यौं। स्वास्थ्यकर्मीले मलाई बस्ने कोठा देखाइदिए। कोठामा छिरें। केही गर्न मन लागेन। एक गिलास तातो पानी पिएँ। अनि मोबाइलमा डाटा खोलेर आफू संक्रमित भएको खबर फेसबुकमा पोस्ट गरिदिए। मोबाइलमा तारन्तार फोन आइरह्यो। सम्भव भए जति जवाफ फर्काउँदै गएँ। तर मन भने घरमा रुँदै गरेकी श्रीमतीतर्फ नै थियो। अपराह्न ४ बजेतिर श्रीमतीजीको मोबाइलमा फोन गरें। कान्छो छोराले फोन उठायो। मम्मी रोई रहनुभएको छ छोराले सुनायो। फोन काटिदिएँ। मलाई कोरोना कसरी सरेको होला ? श्रीमतीजीको बेहाल सुनेर मन बेचैन थियो। बेडमा पल्टिएँ अनि सोच्न थाले आखिर मलाई कोरोना सर्यो कसरी ? तर यो प्रश्नको जवाफ भेट्न सकिरहेको थिइन्। अहिलेसम्म पनि मन छर्लंग हुने गरी उत्तर पाउन सकिरहेको छैन। तर अड्कल भने २३ वटा गरेको छु। अड्कल १ लकडाउन सकिनुभन्दा एक महिना पहिलेदेखि नै वीरगन्ज सामान्यजस्तो भइसकेको थियो। मीना बजारस्थित तरकारी बजारमा ठेलमठेल भीड हुन्थ्यो। म पनि ४५ पटक तरकारी किन्न त्यो भीडमा पुगेको थिएँ। कतै त्यही भीडमा करोना मलाई सरेको हुन्छ सक्छ। हुन त मास्क लगाएर नै जान्थे त्यहाँ। हुन सक्छ मास्कले मात्रै छेकेन होला। अड्कल २ श्रीमतीजी गत हप्ता अचानक बिसञ्चो भएपछि नारायणी अस्पतालको आकस्मिक कक्षमा लिएर पुगेको थिएँ। त्यहा एक घण्टा बिताएर फर्किएको थिएँ। बिरामी र स्वास्थ्यकर्मीको ओहोरदोहोर थियो। कतै त्यही पो संक्रमण सरेको हो भन्ने पनि लाग्छ। तर ठोकुवा गरिहाल्न भने सक्दिनँ। अड्कल ३ नारायणी अस्पतालमा श्रीमतीजीलाई उपचारपछि छोरासँगै घर पठाइदिएँ। म र सहकर्मी पत्रकार भाइ अमित अग्रवाल समाचार संकलन गर्न अस्पतालका मेडिकल सुपरिटेन्डेन्टको कार्यकक्षतिर लाग्यौं। कार्यकक्षको मेन गेटमै डायलासिस सेवा लिइरहेका मिर्गौला रोगी र उनका कुरुवा धर्नामा बसेका थिए। अर्कै समाचार भेटियो भनेर उनीहरूसँग कुराकानी गर्न थाले। मैले त मास्क लगाएको थिएँ। तर उनीहरूमध्ये केहीले मात्र लगाएका थिए। त्यति बेला मैले सामाजिक दूरी भने जति बनाउन सकिनँ। उनीहरूसँग मोबाइलमा कुराकानी रेकर्ड गरेर मेडिकल सुपरिटेन्डेन्टको कार्यकक्षमा गयौं। दुई घण्टा त्यहाँ बिताएर फर्कियौं। भोलिपल्ट तिनै मिर्गौला रोगीमध्ये केहीमा कोरोना पोजिटिभ पुष्टि भएको खबर आयो। मनमा चिसो पस्यो केही क्षण। तर सरेकै होला भन्ने पत्यार लागेन। अहिलेसम्म पनि यो मेरो अड्कल अड्कलमा मात्रै सीमित छ। यी ३ अड्कलमध्ये एउटा कुनै सत्य हो भन्ने लाग्छ। खैर केही छैन। आजदेखि श्रीमतीजी पनि बिस्तारै सामान्य छिन् भन्ने फोनमा कुरा गर्दा थाहा पाएँ। म त एकदम बिन्दास छु। संक्रमण पुष्टि भए पनि स्वास्थ्यमा केही समस्या छैन। एकदुई पटक हल्का ज्वरो आयो। सिटामोल खाएपछि ज्वरो हटेको छ। आइतबार त आइसोलेसनबाटै अन्नपूर्णका लागि एउटा समाचार पनि लेखेर पठाएँ। अहिले यो आफ्ना कुरा पनि लेखें। धेरै अग्रज, साथीभाइ , सहकर्मी, आफन्तलगायतबाट तारन्तार फोन र सामाजिक सञ्जालमा शुभेच्छा आइरहेको छ। यसले कोरोनालाई पछार्न झन् ऊर्जा मिलिरहेको छ। बेसार पानी खाइरहेको छु। डाक्टरले दिएका भिटामिनका गोली पनि सेवन गरिरहेको छु। यो कोरोनाले मसँग धेरै दिन पैठाजोरी खेल्न सक्दैन भन्नेमा विश्वस्त छु। धन्यवाद"
"चीनमा फेरि कोरोना संक्रमित बढ्दै, मंगलबार थप २७ मा संक्रमण पुष्टि",बेइजिङ : मंगलबार चीनमा महामारी कोराना भाइरसका थप २७ संक्रमित भेटिएका छन्। पछिल्लो समय चीनमा कोरोनाका बिरामी बढ्न थालेका हुन्। राष्ट्रिय स्वास्थ्य आयोगका अनुसार अनुसार संक्रमितमध्ये ५ जना बाहिरबाट आएका हुन्। बाँकी २२ जना सिन्जियाङ उइगुर स्वायत्त क्षेत्रका रहेका छन्। यसैगरी मंगलबार १७ कोरोनाका बिरामी डिस्चार्ज हुँदा कुनै पनि मृत्यु नभएको आयोगले जनाएको छ। हालसम्म चीनमा ८४ हजार ४९१ संक्रमित हुँदा ७९ हजार ४७ जना निको भइसकेका छन्। साथै ४ हजार ६३४ जनाको ज्यान गएको छ।
प्लाज्मा दान दिन्छु,"वरिष्ठ प्रसूति तथा स्त्री रोग विशेषज्ञ डा ज्ञानेन्द्रमान सिंह कार्की हालै कोरोना संक्रमित भए। कन्भालेसेन्ट प्लाज्मा थेरापी विधिबाट उपचारपछि उनी त्रिवि शिक्षण अस्पताल महाराजगन्जको शय्यामा आराम गरिरहेका छन्। मोरङ विराटनगरस्थित विराट मेडिकल कलेजका अध्यक्ष डा कार्कीसँग अस्पतालमै अन्नपूर्णकर्मी दिनेश गौतमले गरेको संवाद : प्लाज्मा थेरापी विधिबाट कोरोना उपचारपछि तपाईंको स्वास्थ्य अवस्था अहिले कस्तो छ ? म फिट एन्ड फाइन छु। गीत गाउन सक्छु। कसैलाई गाह्रोसाह्रो अप्रेसन गर्नुपर्यो भने बोलाए हुन्छ। शीघ्र स्वास्थ्यलाभको कामना छ। त्यसो भए अलिक लामो कुराकानी सुरु गरौं त ? हुन्छ। सुरु गरौं। तपाईं कोरोना संक्रमणबाट मुक्त चिकित्सक हुनुहुन्छ। प्लाज्मा थेरापीबाट सफल उपचार भयो। कस्तो लागिरहेको छ ? प्लाज्मा थेरापी विधिबाट उपचार गर्ने सन्दर्भमा मेरो परिवारका सदस्य र चिकित्सक बसेर निर्णय लिएका हुन। प्लाज्मा थेरापी नयाँ कुरा होइन। मिर्गौलाको समस्यालगायत धेरै रोगमा यो विधिको उपयोग हुन्छ। रगतमा रहेको प्लाज्मा छुट्ट्याउने त हो नि। कोरोना संक्रमितमा भएको एन्टिबडी प्रयोग हुने हो। एन्टिभाइरल औषधि पनि प्रयोग गरियो। यसरी नयाँ जीवन पाउन सफल भएँ। अब म पनि कुनै संक्रमितलाई प्लाज्मा थेरापी दान गर्न तयार छु। खुसीसाथ अरूलाई पनि नयाँ जीवन दिन चाहन्छु। तपाईं कोरोना संक्रमणअघि कत्तिको व्यस्त रहनुभयो ? म लकडाउन अवधिमा पनि सेवामै जुटें। बिहानदेखि बेलुकासम्म संस्थामै खटें। कोरोनाबाहेक अरू रोगका बिरामी पनि धेरै थिए, उनीहरूको उपचार गरियो। तपाईंलाई कसरी संक्रमण हुन पुग्यो ? मलाई १६ दिनअघि अचानक रुघाखोकी लागेझैं भयो। शनिबारको दिन थियो। घरबाट कतै निस्किनँ। मलाई शंका लाग्यो। पर्सिपल्ट सोमबार बिहान कोसी अस्पतालको प्रयोगशालामा पीसीआर परीक्षण गराइहालें। कोरोना पोजिटिभको रिपोर्ट चाँडै आइहाल्यो। त्यसपछि आइसोलेसनमा दबाई खाँदै बसें। तपाईंमा कुनै दीर्घकालीन स्वास्थ्य समस्या पनि थियो कि ? उमेर ६ वर्ष पुगिहाल्यो। मलाई अलिकति डायबिटिज (मधुमेह) छ। साधारण भए पनि केही रोग भइहाल्दा रहेछन्। तपाईं उपचारका लागि धरान पनि पुग्नुभयो नि ? छातीको सिटिस्क्यान गराएँ। छातीमा केही चेन्ज देख्नेबित्तिकै धरान गएँ। बीपी कोइराला स्वास्थ्य विज्ञान प्रतिष्ठानमा जँचाएँ। सास फेर्न गाह्रो भइरहेको थियो। भोलिपल्ट बिहानै हेलिकोप्टर चार्टर गरेर काठमाडौं आएँ। त्रिवि शिक्षण अस्पतालको अस्थायी कोभिड आईसीयूमा भर्ना भएँ। भेन्टिलेटरमा राखिएको होइन। तपाईंले उपचार अवधिमा चिकित्सक एवं नर्सहरूको व्यवहार कस्तो पाउनुभयो ? मैले चिकित्सक र नर्सहरूलाई शिष्ट पाएँ। बोली व्यवहार राम्रो थियो। डासाब ज्ञानी हुनुहुँदो रहेछ। नर्सहरूले धैर्यसाथ सेवा गर्नुभयो। आफ्नै भूमिमा उपचार गर्न पाइयो, सन्तुष्ट छु। गर्व लाग्यो। भगवान्को कृपा र सबैको सहयोगले बाँच्न सफल भइयो। संक्रमणका बेला र संक्रमणमुक्त भएपछि कस्तो सोचाइ आउँदो रहेछ ? म एकदुईचोटी मात्र बिरामी भएँ हुँला। तर, अहिले कोरोना संक्रमित भएपछि बिरामी भएँ। यसबेला अर्कै प्रकारको सोचाइ आउँदो रहेछ। म मर्छु कि भन्ने आभास हुन दिइनँ। मृत्यु शय्यामा पुगे पनि बाबु राम्रोसँग हेर्नू भनेर छोरालाई भनें। आउनेजाने यस्तै हो संसारमा भनेर सम्झाएँ। मैले कमाएको यहीं चेहरा रहेछ भन्ने लाग्यो। छोरा विराट मेडिकल कलेजको सीईओ हो। सुन, चाँदी, गाडी, बंगला, सम्पत्ति केही होइन रहेछ, चेहरा नै वास्तवमा धन रहेछ। मलाई जीवनको सबैभन्दा ठूलो टर्निङ प्वाइन्ट लागिरहेको छ। म यस संसारमा किन, के गर्न आएको हुँ ? त्यसको परिभाषा खोज्ने मौका पाएँ। ६ वर्ष हुँदा नभोगेको क्षण मैले दुईचार दिनमा महसुस गर्न पाएँ। आँखाकै अगाडि जीवन खोजें। नयाँ चुनौती थपिएको छ। चुनौती नभए संघर्ष हुँदैन। संघर्ष नभए सफल भइँदैन। यस्ता घटनाले संघर्षतर्फ डोराउने रहेछ। जीवनको जुन परिभाषा गरें त्यसबाट म एकदमै सन्तुष्ट छु। मभन्दा माथि संस्था हो। छोराहरूलाई संस्कार दिएको रहेछु। मलाई केही भइहाल्यो भने पनि केही नहुने गरी संस्थाको तयारी गरेको रहेछु। संस्थाभन्दा माथि देश हो। संस्था होस् कि देश, व्यक्ति होइन विधिबाट चल्नुपर्छ। कोरोना नियन्त्रण गर्न बनाइएका योजना र कदमबारे थप सुझाव केही छ ? सरकारले लकडाउन घोषणा गरेर मात्र हुँदैन। जनचेतनामूलक कार्यक्रम पनि सञ्चालन गर्नुपर्छ। हुन त सरकारको मात्र मुख ताकेर पनि समस्या समाधान हुँदैन। सबैले आआफ्नो क्षेत्रबाट के योगदान गर्न सकिन्छ भनेर सोच्नुपर्ने बेला हो यो। कुन पार्टी वा कुन व्यक्ति सरकारमा छ भनेर सोच्ने होइन। सिंगो नेपाल र नेपालीका लागि सोचेर काम गर्ने बेला हो। एक ढिक्का भएर कोरोना पराजित गर्ने समय हो। नेपालीहरू बहादुर हुन्छन् भनेर विदेशमा चिनिएका छौं। अब बहादुरीलाई विवेकमा बदल्ने बेला आएको छ। कोरोना संक्रमितको उपचारमा सरकारले सरकारी र निजी क्षेत्रका स्वास्थ्य संस्थासँग समन्वय र सहकार्य गर्नुपर्छ। यो बेला स्वास्थ्यसंस्थाहरू सेवाभावका साथ सन्तति बचाउन खटिनुपर्छ। कोरोनाबारे किन त्रास फैलिरहेको छ ? कोरोना संक्रमणबाट कोही पनि सुरक्षित छैन। जुनसुकै बेला जसलाई पनि लाग्न सक्छ। संक्रमण हुन नदिन सुरक्षाका मापदण्ड अक्षरशः पालना गर्नुपर्छ। कोरोनाअघि पनि हामीले विभिन्न रोगसँग लडेकै हो। संक्रमित हुँदैमा आत्तिनु पर्दैन। डराउनु हुँदैन। संयम एवं धैर्य हुनुपर्छ। आइसोलेसनमा बस्नुपर्छ। अहिले सबैभन्दा महत्वपूर्ण भूमिका नर्सहरूको छ। डाक्टरको भूमिका ५ प्रतिशत मात्र छ। नर्सहरूको भूमिका ९५ प्रतिशत छ। कोरोनाविरुद्ध लड्न करुणाको आवश्यकता छ। मायाको आवश्यकता छ। कोरोनाका बिरामीलाई करुणा चाहिने रहेछ। अहिले डाक्टरभन्दा पनि नर्सको भूमिका बढी देख्छु। कोरोना संक्रमितलाई दुव्र्यवहार पनि गरेको सुनिन्छ। कस्तो व्यवहार गरिनुपर्छ ? कोरोना संक्रमितलाई मायाको खाँचो छ। सद्भावको आवश्यकता छ। सहानुभूति दिनुपर्छ। प्रेम गरिनु पर्छ। संक्रमित तर्साउने वा दुव्यर्वहार गर्ने कार्य गर्नु हुँदैन। कोरोनाभन्दा मुटुको समस्याले मान्छेहरू मरिरहेका छन्। अन्त्यमा तपाईंको सन्देश के छ ? कोरोना संक्रमणबाट आत्तिनु हुँदैन। यसविरुद्ध एकजुट भएर लडौं। एकले अर्कोलाई गाली नगरौं। सरकारले घरघरमा जनचेतनामूलक कार्यक्रम गर्नु पर्छ। सम्पूर्ण नेपाली एक ढिक्का भएर कोरोनाविरुद्ध लडेर सन् २२ भित्र परास्त गर्न सकिन्छ। त्यसका लागि नागरिकले भौतिक दूरी कायम गर्ने मास्क लगाउने, सेनिटाजर प्रयोग गर्ने, बेला बेलामा साबुनपानीले हात मिचीमिची धुने गर्नुपर्छ। सरकारलाई सहयोग गरौं अहिले। समीक्षा पछि गरौंला नि।"
हेजिङ नियमावली संशोधन हुने,"काठमाडौं : सरकारले हेजिङसम्बन्धी नियमावली ६ महिनामै पुनः संशोधनको तयारी गरेको छ। पहिलो संशोधन भएको ६ महिना नबित्दै फेरि संशोधन गर्न लागिएको हो। संशोधनमार्फत वैदेशिक लगानीका परियोजनाका लागि हेजिङ सुविधा दिने जिम्मेवारीबाट राष्ट्र बैंकलाई पन्छाइनेछ। मन्त्रिपरिषद्ले गत फागुन ५ मा हेजिङ नियमावलीको पहिलो संशोधन पास गरेको थियो। पहिलो संशोधनले विदेशी ऋण लगानीमा हुने परियोजनाका लागि हेजिङ सुविधा मन्त्रिपरिषद्ले निर्णय गरी दिने व्यवस्था हटाउँदै सम्पूर्ण जिम्मेवारी राष्ट्र बैंकलाई सुम्पिएको थियो। तर, अब यो जिम्मेवारी वाणिज्य बैंकलाई दिने तयारी छ। हेजिङसम्बन्धी सुविधाका लागि राष्ट्र बैंकको स्वीकृति लिनुपर्ने व्यवस्था हटाउन संशोधन गर्न लागिएको अर्थ मन्त्रालयले जानकारी दिएको छ। संशोधनको नयाँ प्रस्तावअनुसार परियोजनाले हेजिङ सुविधाका लागि राष्ट्र बैंकसमक्ष निवेदन दिनुपर्ने प्रावधान हटाइनेछ। अर्थात् सम्बन्धित परियोजनाले साझै वाणिज्य बैंकमार्फत यो सुविधा लिनसक्नेछ। विदेशी विनिमयमा हुने उतारचढाबले विदेशी लगानीमा पर्नसक्ने जोखिम व्यवस्था गर्न सरकारले २०७५ माघ २२ मा हेजिङसम्बन्धी नियमावली ल्याएको थियो। २०७५ चैतमा भएको लगानी सम्मेलनलाई लक्ष्य गरी हतारहतारमा केही लगानीसम्बन्धी कानुनसँगै यो नियमावली आएको थियो। तर, हेजिङ शुल्क निर्धारणमा अन्योलता र जोखिम बहन कसले गर्ने भन्ने विषयमा अस्पष्टताका कारण नियमावली कार्यान्वयनमा आउन सकेन। फागुनमा सरकारले जोखिम नव्यहोर्ने निष्कर्षसहित सम्पूर्ण जिम्मेवारी राष्ट्र बैंकलाई सुम्पिने गरी नियमावली संशोधन गर्यो। हेजिङसम्बन्धी नियमावली कार्यान्वयनमा आउन नसक्दा एक सय मेगावाटभन्दा बढी क्षमताका जलविद्युत् आयोजनामा वित्तीय व्यवस्थापन हुन सकेको छैन। नियमावली कार्यान्वयनमा आएमा लामो रेल, मेट्रो तथा मोनो रेलमार्ग निर्माणसमेत लगानी उठाउन सहज हुने अपेक्षा गरिएको छ। हेजिङ शुल्क व्यवस्थापन गर्न एउटा हेजिङ कोषको व्यवस्था रहने प्रावधान छ। तर, सम्पूर्ण जिम्मेवारी बैंकलाई दिनेभएपछि कोषको व्यवस्थापन कसरी गर्ने भन्ने विषयमा छलफल भइरहेको छ। कोषमा रहने रकमको सीमासमेत निर्धारण गर्ने विषयमा छलफल केन्द्रित रहेको अर्थ मन्त्रालय स्रोतले बताएको छ। विद्यमान व्यवस्थाअनुसार राष्ट्र बैंकले नै हेजिङ कोषको सीमा निर्धारण गर्ने उल्लेख छ। लगानी तथा व्यवस्थापनबाट प्राप्त प्रतिफल जुन मुद्रामा प्राप्त भएको हो सोही मुद्रामा हेजिङ कोषमा जम्मा गर्ने भनिएको छ। यो सुविधाअनुसार परियोजना कार्यान्वयन गर्न लगानीकर्ताले विदेशी ऋण लगानी गर्दा जुन विनिमय दरमा विदेशी मुद्रा बैंकमा जम्मा गरेको हो सोही दरमा लगानी फिर्ता लैजान पाउँछ। यसका लागि बैंकले नै विदेशी मुद्राको विनिमय दर स्थिर राख्नेछ। अर्थात् बैंक खातामा जम्मा हुन आएको विदेशी मुद्रालाई हेरफेर वा घटबढ नहुने गरी लक गर्नेछ।"
कोरोनाविरुद्ध खोपको तीव्र तयारी,"कोरोना भाइरसको त्रास सम्भवतः अब धेरै रहने छैन । यसलाई रोक्ने सम्भावित खोपहरू विश्वभर विकसित भइरहेका छन् । रुसी अनुसन्धान केन्द्र गमल्याया इन्स्टिच्युटले खोपको क्लिनिकल परीक्षण सकाइसकेको र यसको दर्ताका लागि प्रक्रिया पूरा गर्ने तयारीमा रहेको जनाएको छ । रुसी वैज्ञानिकहरूले उक्त खोपको प्रारम्भिक परीक्षण पूरा भइसकेको र यसका परिणामहरू सफल आएका बताएका छन् । यो खोप भेक्टर भ्याक्सिन हो । यसले अन्य भाइरसहरूलाई प्रयोग गरी डीएनए इनकोडिङमार्फत आवश्यक प्रतिरक्षा कोषिका उत्पादन गरी उपचारमा सहयोग गर्छ । गत साता अक्सफोर्ड युनिभर्सिटीकी प्राध्यापक सेरा गिल्बर्ट विश्वभर निकै चर्चामा रहिन् । तीन सय जनाको ठूलो समूह बनाएर कोरोना भाइरस विरुद्धको खोप बनाउने अभियानमा नेतृत्व गरिरहेकी गिल्बर्टको समूहले ठूलो सफलता पाएको बताइएको छ । सामान्यतया खोप विकासमा पाँच वर्ष लाग्ने चरणहरू गिल्बर्टको समूहले चार महिनामै पूरा गरेको थियो । उनको समूहले १ हजार ७७ जनामा खोपको क्लिनिकल परीक्षण गरिरहेको छ । उनीहरूले परीक्षण गरेको खोप मानव स्वास्थ्यका लागि सुरक्षित रहेको र कोरोना भाइरसविरुद्ध प्रतिरोधी क्षमता विकासमा मद्दत पुगेको बीबीसीले जनाएको छ । चिम्पाञ्जीलाई रुघाखोकी लाग्नमा जिम्मेवार एक भाइरसको अनुवांशिक सुधार गरेर बनाइएको यो खोप बेलायतले अहिले नै १० करोड मात्रा (डोज) माग गरिसकेको छ । भारतीय चिकित्सा अनुसन्धान परिषद् (आईसीएमआर) ले आगामी १५ अगस्टमा पर्ने स्वतन्त्रता दिवसमा कोरोनाविरुद्ध खोप मानिसमा प्रयोगका लागि ल्याउने योजना अघि सारेको थियो । खोप विकासको प्रक्रियागत चरण र मापदण्ड पूरा नगरी हतारमा खोप ल्याउन खोजेको भन्दै व्यापक विरोध भएपछि उक्त संस्थाले समयसीमा नतोकिएको स्पष्टीकरण दिए पनि खोपको तयारी तीव्र पारिरहेको छ । चीनमा कोरोना भाइरसविरुद्ध बनिरहेको खोपमध्ये एउटा सन् २०२० भित्रै मानव प्रयोगका लागि तयार हुन सक्ने समाचारहरू आएका छन् । उक्त चिनियाँ कम्पनीले संयुक्त अरब इमिरेट्समा तेस्रो चरणको मानव परीक्षण गरिरहेको छ । अर्को कम्पनीले ब्राजिलमा त्यही विधिमा परीक्षण गरिरहेको जनाएको छ । जर्मनी, अस्ट्रेलिया र अमेरिकामा पनि थुप्रै समूहले खोप विकासमा निकै मेहनत गरिरहेका छन् । बेलायतकै इम्पिरियल कलेजको एउटा समूहले पनि सन् २०२१ को प्रारम्भमै कोरोना भाइरसविरुद्ध मानिसमा प्रयोग गर्न सक्ने गरी खोप विकास गरिरहेको छ । अहिले धेरै खोपहरू भाइरसलाई परिमार्जित गरेर वा त्यसलाई निस्तेज पारेर बनाइँदै छ । भाइरसको अंश प्रयोग गरेर पनि यस्तो खोपको विकास भइरहेको छ । तर यो समूहले कोरोना भाइरसको नक्कल गर्ने कृत्रिम अनुवांशिक संरचना निर्माण गरेर खोप बनाउन प्रयोग गरेको छ । अहिले विश्वभर करिब २०० वटा समूहमा अनुसन्धानकर्ताहरू कोरोना भाइरसविरुद्धको खोप बनाउनमा लागिपरेका छन् । त्यसमध्ये १८ वटा खोप मानवमा परीक्षण भइरहेका छन् । २२ वटा सम्भावित खोप क्लिनिकल परीक्षणको चरणमा छन् भने १०० भन्दा धेरै खोप प्रारम्भिक अनुसन्धानकै चरणमा छन् । धेरैले चाँडोमा सन् २०२१ को मध्येतिरमात्रै संसारले पर्याप्त खोप प्राप्त गर्न सक्ने आँकलन गरेका छन् । कोरोना भाइरसविरुद्ध खोपमा बौद्धिक सम्पत्तिसम्बन्धी कानूनको परिपालना नगर्ने विश्व सहमति बनिसकेकाले यसको उपलब्धता चाँडो हुन सक्ने अपेक्षा छ । तर अर्बौं डोज उत्पादन गर्नुपर्ने भएकाले विकसित मुलुकले खोपको प्रयोग गरेपछि पनि गरिब देशमा लामो प्रतिक्षा गर्नुपर्ने हुन सक्छ । तथापि, त्यस्तो प्रतीक्षा अबको एक वर्षभन्दा लामो नहुने अन्तर्राष्ट्रिय सञ्चार संस्थाहरूले जनाएका छन् । कसरी बन्छ खोप ? खोप भनेको नयाँ औषधि बनाएर शरीरमा पठाउने होइन कि, रोग लगाउने भाइरसलाई नै शरीरमा पठाएर प्रतिरोधी क्षमता विकास गराउने पद्धति हो ।यसका लागि सामान्यतया घातक भाइरसलाई वैज्ञानिकहरूले प्रयोगशालामा हुर्काउँछन् । प्राणीको शरीरभन्दा निकै चाँडो हुर्काउने र प्रजनन गराउने प्रक्रियाबाट भाइरसलाई कमजोर पारिन्छ । यस्तो प्रक्रियालाई वैज्ञानिकहरू भाइरस कल्चर गर्ने भन्छन् । त्यसरी कमजोर पारिएको भाइरसलाई थोरै थोरै मात्रामा मानव शरीरमा खोपमार्फत पठाइन्छ । ताकि, त्यो भाइरसले मानव शरीरमा पूर्ण रूपमा संक्रमण गर्न नसकोस् । त्यसरी शरीरमा नयाँ भाइरस प्रवेश भएपछि शरीरले औसत दुई सातामा त्यस्तो संक्रमणविरुद्धको प्रतिरोधी क्षमता तयार पार्छ । भाइरससम्बन्धी विज्ञहरूका अनुसार मानव शरीरले त्यस्तो नयाँ भाइरससँग मुठभेड भएको तीन सातासम्ममा प्रतिरोधक क्षमता विकास गरेर प्लाज्मा (रगतमा हुने सुक्ष्म कण) सम्म पुर्याउँछ । त्यसपछि प्रतिरोधी शरीर त्यस्तो भाइरसविरुद्ध लड्न तयार हुन्छ । तर, कोरोनाको हकमा भाइरसको अनुवांशिक कोड वैज्ञानिकहरूले पत्ता लगाइसकेका छन् । अब यो भाइरस वैज्ञानिकहरू प्रयोगशालामै बनाउन सक्छन् । त्यसैकारण यसको खोप पुष्टि भएमा व्यापक उत्पादन गर्न सम्भव हुने देखिएको छ । कतिपय वैज्ञानिकहरूले भिन्न विधिबाट पनि खोप बनाउन प्रयत्न गरिरहेका छन् । केही वैज्ञानिकले यो भाइरसको अनुवंश (डीएनए) लाई प्रयोग गरेर मानव शरीरमा भाइरल प्रोटिन बनाउने विधिको खोजी गरिरहेका छन् । कतिपयले भने कोरोनाको अनुवांशिक कोडलाई अरू हानिरहित भाइरसमा राखेर मानव शरीरमा पठाउने विकल्पमा पनि काम गरिरहेको बीबीसीले लेखेको छ । त्यसो गर्दा हामीलाई हानी नगर्ने सामान्य भाइरस मानव शरीरमा पठाएर कोरोना भाइरसविरुद्ध प्रतिरोधी क्षमता विकास गर्न सकिन्छ । बीबीसीले तीन साताअघि कोरोना भाइरसको खोप पत्ता लाग्दा गँगटा कसरी संकटमा पर्छन् भनेर समाचार लेख्यो । उक्त समाचारमा करिब ४५ करोड वर्ष अर्थात् डाइनोसरभन्दा पनि अघिदेखि संसारको अस्तित्वमा रहेको मानिने हर्सशु क्रयाब प्रजातिको गँगटा संकटमा पर्ने बताइएको छ । कुनै पनि नयाँ खोप सुरक्षित छ कि छैन भनेर परीक्षण गर्न ती गँगटाको रगतको प्रयोग गरिन्छ । वैज्ञानिकहरूले ५० वर्षअघिदेखि यो गँगटाको रगत निकाल्न थालेका हुन् । खोपमा खतरनाक जीवाणु पनि बन्न सक्छन् र त्यसले बिरामीको ज्यानै लिन पनि सक्छ । यस प्रजातिको गँगटाको रगत त्यस्ता चिकित्सकीय उपकरणमा हुने विषप्रति ज्यादै संवेदनशील मानिने भएकाले यस्ता गँगटाको रगत प्रयोग गर्ने गरिएको हो । समाचार अनुसार हरेक वर्ष पाँच लाख हर्सशु क््रयाब जीव चिकित्सामा प्रयोग गर्नका लागि संकलन गरिन्छ । रगतमा तामाको मात्रा बढी हुने भएकाले यो जीवको रगत नीलो रङको हुन्छ । एक लिटरकै १५ हजार अमेरिकी डलरसम्म पर्ने यो समुद्री गँगटाको रगत विश्वकै सबैभन्दा महँगो तरल पदार्थ मानिन्छ । यसैबीच विश्व स्वास्थ्य संगठन (डब्लूएचओ) ले रुसलाई भाइरस खोपसम्बन्धी निर्देशनहरू पालना गर्न आग्रह गरेको छ । रुसी स्वास्थ्यमन्त्री मिखाइल मुरास्काले यही अक्टोबरमा कोरोना भाइरसविरुद्ध सामूहिक खोप अभियान सुरु गर्ने घोषणा गरेपछि डब्लूएचओले रूसलाई सुरक्षित र प्रभावकारी खोप उत्पादन गर्ने निर्देशनहरू पालना गर्न सुझाएको हो । संगठनका प्रवक्ता क्रिश्चियन लिन्डमेयरले मंगलबार जेनेभामा पत्रकारसँग कुराकानी गर्दै भने, उत्पादनका लागि कुनै पनि खोप वा औषधिले अनुमतिपत्र प्राप्त गर्नुपर्छ । उनीहरूले विभिन्न परीक्षणहरू पार गर्दै अघि बढ्नुपर्छ । कहिलेकाहीँ अनुसन्धानकर्ताहरूले केही नयाँ कुरा पत्ता लगाएको दाबी गर्नु वास्तवमै खुसीको कुरा रहेको बताउँदै उनले थपे, हुन सक्छ कसैले खोप पत्ता लगाउने काम गर्यो । तर यसको आधिकारिकताका लागि धेरै चरणहरू पार गर्नपर्छ । खोप विकासको मार्ग भेट्नु र विभिन्न चरण पार गरेर सबै काम गर्ने खोप बनाउनुमा ठूलो भिन्नता रहेको पनि उनले प्रष्ट्याए । रुसले तयार पार्दै गरेको भ्याक्सिन डब्लूएचओको ६ वटा मान्यता प्राप्त खोपको सूचीमा भने परेको छैन । तीन चरणका क्लिनिकल परीक्षण पूरा गरेका र मानिसमा व्यापक परीक्षण भएका खोप डब्लूएचओको सूचीमा परेका छन् । रुसी मिडियाले स्वास्थ्यमन्त्री मुरास्कोलाई उद्धृत गर्दै उक्त खोप सबैभन्दा पहिले डाक्टर र शिक्षकहरूलाई दिइने पनि जनाएको छ । समाचार एजेन्सी रोयटर्सले अज्ञात स्रोतलाई उद्धृत गर्दै रुसको पहिलो सम्भावित खोपलाई यसै महिना नियामकहरूले अनुमोदन गर्ने बताएको छ । यद्यपि रुसको उक्त फास्ट ट्र्याक कदममा केही विशेषज्ञहरू भने चिन्तित रहेका छन् । गत शुक्रबार अमेरिकाका प्रमुख संक्रामक रोग विशेषज्ञ डा एन्थोनी फौसीले रुस र चीनले वास्तवमै खोपको परीक्षण गरिरहेका छन् भन्नेमा आफू आशावादी रहेको जनाएका थिए । यसै वर्षको अन्त्यसम्म अमेरिकासँग सुरक्षित र प्रभावकारी खोप हुनुपर्छ भन्नेमा डाफौसीको अडान छ । खोप हाम्रो पहुँचभन्दा धेरै टाढा हुनेछ र यसलाई उपलब्ध गर्न हामी अन्य देशहरूप्रति निर्भर रहनुपर्नेछ भन्ने मलाई विश्वास लाग्दैन, उनले अमेरिकी सांसदहरूलाई भने । (एजेन्सीको सहयोगमा)"
लकडाउनबारे विज्ञका तीन मत,"काठमाडौं : प्रधानमन्त्री केपी शर्मा ओलीसँगको परामर्शमा जनस्वास्थ्यविज्ञले कोरोना संक्रमण रोकथाम गर्न मुख्य तीन सुझाव दिएका छन् । पहिलो सुझाव छ,कर्फ्युसहितको लकडाउन । दोस्रोमा लकडाउन र तेस्रो आंशिक लकडाउन । प्रधानमन्त्री केपी शर्मा ओलीले भने कोभिड१९ सँग जुध्न सरकारले गरेको काम र प्रयासले मात्र सम्भव नहुने बताए । सबैले साथ र सहयोग गर्नुपर्ने प्रधानमन्त्री ओलीको भनाइ थियो । उनले जनतामा जति चेतना बढाउन सकिन्छ, कोभिडसँग लड्न त्यत्ति नै सजिलो हुने स्पष्ट पारे । तर, आफ्नै पार्टी (नेकपा)का नेताहरूमा अहिले गैरजिम्मेवारपन देखिएको उनको गुनासो थियो । उनले विज्ञहरूको सुझावका आधारमा सीसीएमसी, स्वास्थ्य तथा जनसंख्या मन्त्रालय र मन्त्रिपरिषद्मा पनि छलफल गरेर उचित निर्णय लिइने बताएका थिए । केही मानिस, केही माध्यम र केही संस्थामा अत्यन्तै गैरजिम्मेवारपन देखिन्छ । यथार्थमा भन्दा अन्त बुझ्न गइरहन पर्दैन मेरै पार्टीमा देखिन्छ । सरकारले २५ जनाभन्दा बढी भेला नहुन भनेको छ । तर, मेरै पार्टीमा ४ सय ५० को केन्द्रीय कमिटी तुरुन्त चाहियो भन्छन्, कहाँ बस्ने हो ? के गर्ने हो ? त्यस्तो सोच केही पनि छैन । तर, बैठक चाहिँ चाहियो भन्ने कुरा त मेरै पार्टीमा छ । स्थायी कमिटी अहिले नै बस्नुपर्यो, भरे बस्नुपर्यो त्यसबाहेक केही छैन, प्रधानमन्त्रीले भने, देश र जनताप्रतिको गम्भीर उदासीनता, लापरवाही, बेवास्ता गर्ने प्रवृत्ति र आफ्ना स्वार्थका पछाडि कुद्ने प्रवृत्ति व्यापक रूपमा देखिएको छ । ओलीले कोभिडको संकटलाई विरोध गर्ने अवसरका रूपमा लिने प्रवृत्ति बदल्नुपर्ने पनि बताए । यता पल्टाएर पनि विरोध, उता पल्टाएर पनि विरोध । कहिले लकडाउन किन गरेको भनेर विरोध, कहिले लकडाउन किन खोलेको भनेर विरोध, उनले भने, यो महामारी सबैको चुनौती हो, कसैले पनि यसलाई विरोधको अवसर ठान्नु हुन्न । जसका लागि सामाजिक अनुशासन चाहिन्छ, विरोधको अवसरका रूपमा लिने हैन । लकडाउन हटेको १३ दिनभित्रै २७ सय संक्रमित बढेकाले फेरि लकडाउन गर्न सुझाव दिएको एक सहभागीले बताए । समुदायमा संक्रमण फैलिइसकेकाले तत्कालका लागि दुई साता कडा लकडाउन गर्नुपर्ने उनीहरूको धारणा थियो । जनस्वास्थ्यविद् डा रवीन्द्र पाण्डेले १५ दिन कडा खालको लकडाउन गर्नुपर्ने सुझाव प्रधानमन्त्रीलाई दिएको जानकारी दिए । पहिले भारतबाट आएका मात्रै संक्रमित हुन्थे भने अहिले समुदायमा पनि संक्रमित बढेका छन् । हामी अहिले कुन अवस्थामा छौं र के गर्ने भन्नेबारे हामीले प्रधानमन्त्रीलाई सुझाव दियौं, डा पाण्डेले भने, १५ दिन कडा खालको लकडाउन गर्ने र त्यसपछि जनस्वास्थ्यका मापदण्ड अपनाउने गरी अगाडि बढ्न हामीमध्येका धेरैले सुझाव दिएका छौं । अर्का जनस्वास्थ्यविद् डा समीरमणि दीक्षितले देशभरभन्दा पनि ठाउँविशेषका आधारमा लकडाउन गर्न सुझाव दिइएको बताए । समग्रमा सबैतिर लकडाउन गर्दा आर्थिकलगायत गतिविधि ठप्प हुन सक्छन्, डा दीक्षितले भने, कोरोना पनि कति समय रहन्छ भन्ने ठेगान छैन । यसले गर्दा आर्थिक रूपमा थप मार खेप्नुपर्नेतर्फ सरकारले ध्यान दिएर ठाउँविशेषका आधारमा लकडाउन गर्नु उपयुक्त हुने सुझाव मैले दिएको छु । नेपाल चिकित्सक संघका अध्यक्ष डा लोचन कार्कीले आंशिक लकडाउन गर्न सकिने बताएका थिए । कोरोना संक्रमित बढी भेटिएको हटस्पट छनोट गरी सिल गर्न सकिन्छ, उनले भने, कोराना संक्रमण बढी देखिएको भूभागमा आंशिक लकडाउन घोषणा गर्न सकिन्छ । सहभागीले कन्ट्याक्ट ट्रेसिङलाई प्रभावकारी बनाउन पनि सुझाव दिए । सीमानाका व्यवस्थित गरी क्वारेन्टाइनमा राख्ने व्यवस्था गर्नुपर्ने उनीहरूको भनाइ थियो । डा पाण्डेले भने, लकडाउन घोषणा गरी जनस्वास्थ्यको मापदण्डमा कडाइ गर्न सकिन्छ । यसो गर्दा पुराना संक्रमितले सार्न सक्दैनन् । नयाँ संक्रमित पत्ता लगाउन पनि सजिलो हुन्छ । चिकित्सा अध्ययन संस्थान (आईओएम) की डिन डा दिव्या सिंह शाह, डा महेश मास्केलगायतले भने लकडाउन घोषणाले समस्या समाधान नहुने बताएका थिए । नेपाल मेडिकल काउन्सिलका अध्यक्ष डा भगवान कोइरालाले कन्ट्याक्ट ट्रेसिङलाई प्रभावकारी बनाउनुपर्ने सुझाव दिए । सरकारले सुरक्षात्मक मापदण्ड अपनाउन सर्वसाधारणलाई आग्रह गरे पनि कार्यान्वयन नभएको कतिपय विज्ञको भनाइ थियो । भौतिक दूरी कायम राख्ने, मास्क लगाउने र सेनिटाइजर लगाउने जस्ता सुरक्षात्मक मापदण्ड लागू गरेर मात्र हुँदैन, आईसीयूविज्ञ डा अर्जुन कार्कीको भनाइ थियो, त्यसको कार्यान्वयन राम्रोसँग भएको छैन । त्यस्तै जनस्वास्थ्यविद् डा शरद वन्तले पनि नागरिक उत्तरदायित्व बढाउनु पर्नेमा जोड दिए । चिकित्सक संघका अध्यक्ष डा लोचन कार्कीले अस्पतालमा पूर्वाधार बढाउनुपर्ने र स्वास्थ्यकर्मीको मनोबल उच्च राख्ने कार्य गर्न सुझाव दिएका थिए । ओलीले सडकमा मान्छेहरू आन्दोलनमा उत्रिँदा प्रहरीमा संक्रमण बढी देखा परेको बताएका थिए । प्रहरीलाई किन संक्रमण भएको छ भन्दा उनीहरू सडकमा गएका छन्, संक्रमित मान्छेहरूसँग उनीहरूले डिल गर्नु परेको छ, उनले भने, अनेक कामहरूमा उनीहरू छन् । त्यस्ता कामहरूबाट उनीहरू संक्रमितहरू भइराखेका छन् । ड्युटीको क्रममा संक्रमित भइराखेका छन् । रेस्क्यु गर्न जाँदा संक्रमित भएर आएका छन ्। कतिपय सञ्चारमाध्यम संकटको यही मौका छोपेरै सरकारका जुनकुनै कदमको विरोधमा उत्रेको आरोप पनि ओलीको थियो । भने, जनताका सामान्य असन्तुष्टि र आक्रोशलाई स्वाभाविक मान्न सकिन्छ तर जे गर्यो त्यसको आँखा चिम्लेर विरोध गर्ने जुन परिपाटी छ, त्यसले सही बाटो देखाउँदैन । विरोध एउटा विषयमा गरेको हुन्छ, विरोधको उद्देश्य अर्कै कुरासँग गाँसिएको हुन्छ । भर्खर गाउँगाउँमा निकासा दिएको रकमको हिसाब खै भन्ने शैलीको विरोध हुन्छ । सरकारले गरेको भनेपछि जस्तोसुकै कामको पनि विरोध गर्नै परिपाटी बसेको उनको गुनासो थियो । विरोध भयो, खराब काम गरिएछ कि भन्ने अवस्था नै रहेन । सरकारले गरेको भनेपछि जस्तो भए पनि विरोध गर्नु कर्तव्य हो भनेजस्तो भयो, उनले भने, असल कामको समर्थन र खराब कामको विरोध गरे, विरोधको पनि नैतिक हैसियत हुन्थ्यो । यहाँ त जे गर्यो त्यसको विरोध, कसैले राम्रो भयो भने त्यसलाई पनि खेद्ने काम हुन्छ । प्रमुख प्रतिपक्षी कांग्रेस सभापति शेरबहादुर देउवाले लकडाउन गर्ने अवस्था होहोइन भन्ने विषयमा विज्ञसँग छलफलका आधारमा निर्णय लिन प्रधानमन्त्रीलाई सुझाव दिएका छन् । उच्च जोखिम, मध्यम जोखिम र न्यून जोखिमको क्षेत्र पहिचान गरेर भिन्न क्षेत्र भिन्न रणनीति बनाई कार्यान्वयन गर्न देउवाले आग्रह गरे । उनले द्रुत परीक्षण बन्द गर्न, स्वास्थ्य सामग्री खरिदमा भएको अनियमितता छानबिन गरी कारबाही गर्न मागसमेत गरेका थिए । उनले तत्काल एक प्रदेश एक लाख पीसीआर परीक्षण गर्न सुझाए । स्वास्थ्य सामग्रीको पर्याप्त बन्दोबस्त गर्न, मापदण्डअनुसारको क्वारेन्टाइन यथाशीघ्र व्यवस्थापन गर्न पनि उनको सुझाव थियो । पोलिटिसियनलाई बोलाएर छलफल गरेर के काम ? लकडाउन गर्ने नगर्नेबारे डाक्टर र विज्ञसँग प्रधानमन्त्रीले छलफल गर्नुपर्छ । विज्ञसँग छलफल गर्नुस् उनीहरूलाई थाहा हुन्छ भनेको छु । मान्छेको जिन्दगी ठूलो हो । मरेपछि उसलाई बचाउन सकिन्न, देउवाले सञ्चारकर्मीसँग भने, लकडाउनबारे सुझाव विज्ञले दिने हो । मैले त मान्छे मर्न दिन हुन्न भन्ने त हो । जनता समाजवादीका अध्यक्ष महन्थ ठाकुरले परीक्षणको मात्रा र अस्पतालको प्रभावकारिता बढाउन सुझाव दिए । लकडाउन गरेर मात्रै समस्या समाधान नहुने उनको भनाइ थियो । सरकारले पहिला पनि लकडाउन गरेको हो । तर त्यसबीचमा जुन ढंगले सरकारले काम गर्यो । त्यसबेला समय त्यत्तिकै खेर गयो । सरकारले कामै केही गरेन, ठाकुरले भने, लकडाउन थपेरमात्रै समाधान होइन । सरकारको योजना पनि के छ ? । दुई हप्ता थप्ने र भोलि पनि अवस्था उस्तै रहे के हुन्छ ? यसबारे सरकारले के सोचेको छ ?"
नेटवर्किङ व्यवसायलाई इजाजत नदिनू,"काठमाडौं। संघीय संसद्को उद्योग तथा वाणिज्य श्रम तथा उपभोत्ता हित समितिले वस्तुको प्रत्यक्ष बिक्री (व्यवस्थापन तथा नियमन गर्ने) नियमावलीअनुसार इजाजत दिन रोक लगाएको छ। समितिको मंगलबारको बैठकले दर्ता प्रक्रियामा रहेका नयाँ कम्पनीलाई सञ्चालन अनुमति (इजाजत) नदिन उद्योग, वाणिज्य तथा आपूर्ति मन्त्रालयलाई निर्देशनसहित पत्र पठाएको हो। यो नियमावलीमार्फत विगतमा विवादित पिरामिड शैलीमा नेटवर्किङ कारोबार गर्ने कम्पनी र सञ्चालले पुनः सोही नामबाट कम्पनी दर्ता गरी सञ्चालन गर्न लागेकाले समितिले त्यस्ता कम्पनीलाई इजाजत नदिन रोक लगाएको हो। समितिका सभापति बिमल श्रीवास्तवका अनुसार समितिको बैठकमा सहभागी अधिकांश सांसदले उत्त नियमावलीअनुसार कुनै पनि कम्पनीलाई इजाजत नदिन सुझाव दिएका छन्। सोही सुझावको आधारमा वस्तुको प्रत्यक्ष बिक्रीका नाममा अबदेखि कुनै पनि कम्पनीलाई इजाजत नदिनू भनेर मन्त्रालयलाई निर्देशनसहित पत्र पठाएका छौं, सभापति श्रीवास्तवले भने,समितिको निर्देशनलाई कडिकडाउका साथ कार्यान्वयनमा ल्याउन भनेका छौं। निर्देशनपछि इजाजत नदिने विषयमा समिति ढुक्क छ। सभापति श्रीवास्तवका अनुसार वस्तुको प्रत्यक्ष बिक्री नियमावलीको आडमा विगतमा बदनाम र ठगी गरेका व्यत्तिको समूह र तत्कालीन समयमा सक्रिय रहेका कम्पनीले नै अहिले सञ्चालन अनुमति प्राप्त गरिरहेको भन्दै दुई दर्जनभन्दा बढी उजुरी समितिमा परेको छ। अधिकांश उजुरीमा रकमको ठूलो चलखेल, मन्त्रालयदेखि विभागसम्मका कर्मचारीको सेटिङ र उच्च पहुँचवालाको मिलेमतोमा यो नियमावली ल्याइएको गुनासो छ, श्रीवास्तवले भने। यसअघि साउन १५ गते बसेको समितिको बैठकले नेटवर्किङ कारोबारका विषयमा छानविन गर्न समितिका सांसद सोमप्रसाद पाण्डेको संयोजकत्वमा ५ सदस्यीय एक उपसमिति गठन गरेको थियो। समितिलाई छानबिन गरी १५ दिनभित्रमा प्रतिवेदन बुझाउने गरी म्यादसमेत तोकिएको थियो। समितिले इजाजत पाएका कम्पनीलाई तत्काल कारोबार गर्न नदिन र अन्य नयाँ कम्पनीलाई पनि इजाजत नदिन उद्योग, वाणिज्य तथा आपूर्तिमन्त्री लेखराज भट्ट, सचिव बैकुण्ठ अर्याल तथा वाणिज्य, आपूर्ति तथा उपभोत्ता संरक्षण विभागका महानिर्देशक नेत्रप्रसाद सुवेदीलाई निर्देशन दिएको थियो। विभागले गत असार १६ गतेदेखि यो नियमावलीमार्फत ७ वटा कम्पनीलाई सञ्चालनका लागि अनुमति दिएको थियो। यसबाहेक थप ६ वटा कम्पनी अनुमति प्राप्त गर्ने प्रक्रियामा र थप नयाँ कम्पनी प्रक्रियामा छन्। सकेका ७ कम्पनीलाई बुधबार छलफलको लागि डाक्ने निर्णय पनि गरेको छ। इजाजत प्राप्त गरिसकेका कम्पनीको पनि कुरा बुझ्न बुधबार उनीहरूलाई पनि छलफलमा आउन छानबिन गर्न गठिन उपसमितिले बोलाएको छ, सभापति श्रीवास्तवले भने। उनका अनुसार सञ्चालन गर्न इजाजत प्राप्त गरेका ७ वटै कम्पनीको सक्कलै फाइल मगाएर नेटवर्किङसम्बन्धी व्यवस्था शब्द जालमा खेलेर प्रवेश गराए नगराएको विषयसमेत अध्ययन गर्न लागिएको छ। उपसमितिका संयोजक सोमप्रसाद पाण्डेले नियमावलीमार्फत नेटवर्किङ कारोबारको धन्धा गर्नेलाई घुमाउरो शैलीमा सञ्चालनमा लागि अनुमति दिइएको बताए। उपसमितिले नियमावली बनाउने कार्यमा खटिने विज्ञ र कर्मचारीसँग समेत बयान लिने तयारी गरेको छ। नेटवर्किङ जालो सिंगापुरसम्म फेरि नेटवर्किङ धन्दा : नेचर हर्ब्ससँग स्पष्टीकरण नेटवर्किङ कारोबार : छानबिन गर्न संसदीय उपसमिति"
माग्न बालबालिका प्रयोग,"काठमाडौं : साउन दोस्रो साता सकिनै लाग्दा एकाएक हल्ला फैलियो चउरमा कार्टुन, कार्टुनमा शिशु। केयर बालगृहले कपनस्थित एक चउरमा बेवारिसे शिशु भेटिएको दाबी गर्दै थियो। यतिबेलासम्म बालगृहकी सञ्चालक पुष्पा अधिकारीले दाता खोज्न थालिसकेकी थिइन्। तर, पासा पल्टियो। दाता खोज्न गरिएको हल्लीखल्लीले शिशुकी आमाको मन पोल्यो। आफू स्वयम्ले जन्माएको सन्तानलाई अनाथ भनिरहँदा उनले सहन सकिनन्। अन्ततः ती महिला आफ्नो शिशु फिर्ता लिन केयर बालगृहकी सञ्चालक अधिकारी समक्ष पुगिन् र शिशुको अनुहार देखाएर पैसा कमाउने अधिकारीको योजना विफल भयो। ती महिला लकडाउनको समयमा खाडी मुलुकबाट फर्किएकी थिइन्, पेटमा बच्चा बोकेर। महानगरीय प्रहरी परिसर काठमाडौंका प्रमुख एसएसपी श्यामलाल ज्ञवालीका अनुसार ती महिना खाडी मुलुकमै बलात्कारमा परेकी थिइन्। नेपाल फर्किएपछि उनले उक्त शिशुलाई त्रिवि शिक्षण अस्पताल महाराजगन्जमा जन्म दिइन्। विदेशबाट फर्किएपछि जन्मिएको शिशुलाई ती महिलाले घर लग्न सकिनन्। किनकि घरमा उनका श्रीमान् छन्, छोराछोरी छन्। समाजको डरकै कारण ती महिलाले आफ्नो शिशुलाई बालगृहकी सञ्चालक अधिकारीको जिम्मा लगाएको एसएसपी ज्ञवालीले जानकारी दिए। आफ्नो पेटमा बच्चा भएको कुरा ती महिलाले परिवारसँग लुकाएकी रहिछन्, नेपाल आएपछि बच्च जन्मिएछ, घरमा लग्न सकिनछिन त्यसपछि बालगृहमा राख्ने निर्णयमा पुगेकी रहिछन्, उनले भने, पालनपोषण गर्न भनेर दिएको आफ्नो बच्चालाई चउरमा भेटिएको भन्ने खालका समाचार आएपछि उनी शिशु माग्न बालगृहमा पुगेकी रहिछन्। सेवाको कर्ममा लागेको व्यक्तिले शिशुलाई देखाएर पैसा कमाउने कुरा नैतिक रूपमा सही नभएको एसएसपी ज्ञवालीले बताए। उनका अनुसार बालगृह सञ्चालक अधिकारीले उक्त शिशुलाई गैरकानुनी रूपमा हासिल गरेको भए कानुनी कारबाही अगाडि बढ्छ। सेवाको नाममा धन्दा यो घटना एउटा उदाहरण मात्र हो। नेपालमा बालबालिकाको अनुहार देखाएर पैसा कमाउने अहिलेदेखि चलेको होइन। महिला, बालबालिका तथा ज्येष्ठ नागरिक मन्त्रालयअन्तर्गतको राष्ट्रिय बालअधिकार परिषद् प्रशासकीय प्रमुख कृष्णप्रसाद भुसाल नेपालमा सञ्चालित अधिकांश बालगृह पैसा कमाउने उद्देश्यले खोलिएको बताउँछन्। सबै बालगृहलाई भन्दिनँ तर अधिकांश बालगृहले बालबालिकालाई देखाएर पैसा कमाउने तिर लागेका छन्, हामीले कारबाही गरेका सबै बालगृहले बालबालिकाको व्यापार नै गरेको देखिन्छ, बालगृहहरूमा कति पैसाको खेलो हुन्छ भन्ने कुरा अनुसन्धानको विषय हो, उनी भन्छन्, आमा बुवा जीवितै भएका बालबालिकालाई बालगृहमा राख्ने र दाताबाट पैसा ल्याउने प्रवृत्ति यो क्षेत्रमा देखिन्छ। राष्ट्रिय बालअघिकार परिषद्ले बर्सेनि यस्ता बालगृहलाई बन्द गरेर त्यहाँ रहेका बालबालिकालाई उद्धार गर्ने गरेको छ। परिषद्ले बालगृहको अध्ययन अनुगमन गर्दा पोषण, लवाइखवाइ र शिक्षागरी मुख्य तीनवटा कुरालाई ध्यान दिन्छ। तर, यी तीवटा मुख्य आधारसमेत पूरा गर्न नसक्ने बालगृह राजधानीमै रहेको परिषद्का प्रमुख भुसाल बताउँछन्। आर्थिक वर्ष २०७६०७७ परिषद्ले अवैधानिक रूपमा पैसा मात्र कमाउनका लागि खुलेका ६ वटा बालगृहलाई बन्द गरेर बालबालिकाहरूलाई उद्धार गरेको छ। महिला, बालबालिका तथा ज्येष्ठ नागरिक मन्त्रालयको विवरण अनुसार उक्त आर्थिक वर्षमा विधिसम्मत सञ्चालन नभएको नमुना प्रगतिशील महिला समाज बाफलबाट ४ बालक र ५ जना बालिका उद्धार भएका छन्। सामाजिक तथा मानवीय सरोकार केन्द्र गोठाटारबाट ९ बालक र २ जना बालिका उद्धार गरिएको छ। त्यस्तै पुनस्र्थापन प्रतिष्ठान खोकनाबाट ३ बालक र ४ जना बालिका, न्यु नेपाल कम्युनिटीबाट ७ बालिका, सहारा इन्टरनेसनलबाट ३ जना बालक र सेफ होस्टेल नक्खुबाट १८ जना बालिकालाई परिषद्ले उद्धार गरेको हो। आवासीय बालगृह सञ्चालन तथा व्यवस्थापनसम्बन्धी मापदण्ड २०६९ विपरीत सञ्चालनमा रहेका बालगृहलाई सुधारका लागि सचेत गराउँदा पनि सुधार नगरेपछि त्यस्ता बालगृहबाट बालबालिका उद्धार गर्ने गरिएको छ। आर्थिक वर्ष २०७५०७६ मा कानुनअनुसार बालबालिका राख्न नसकेका ५ वटा बालगृहबाट १ सय ९२ जना बालबालिका उद्धार गरिएको र सोमध्ये १ सय ८६ जना बालबालिका परिवारमा पठाइएको थियो। जसमध्ये उत्साह नेपाल ललितपुरबाट १४ बालक र १० जना बालिका, सहारा संस्था नवलपरासीबाट ७ बालक र ८ जना बालिका उद्धार गरिएको मन्त्रालयको विवरणमा उल्लेख छ। त्यस्तै ऐश्वर्य बालगृह सुकेधाराबाट ७७ बालक र ४८ जना बालिका, कर्णाली होम गल्फुटारबाट १४ बालक र ५ जना बालिका, सौडोल महिला समाज भक्तपुरबाट ४ बालक र ५ जना बालिका उद्धार गरिएको हो। उद्धार भएका मध्ये ६ जना बालबालिका मात्रै परिवारको पहिचान हुन नसकेकोले अल्पकालीन गृहमा संरक्षणमा रहेको हो। यसबाट बालगृहमा रहेका अधिकांश बालबालिकाको परिवार र आफन्त रहेको पुष्टि हुन्छ। त्यस्तै २०७४०७५ मा भएको अनुगमनको क्रममा न्यूनतम् मापदण्ड नपुगेका, बाल संरक्षणको सबालमा संवेदनशील नरहेका र अति दयनीय अवस्थामा रहेका ९ वटा बालगृहबाट ८१ जना बालक, ६६ जना बालिका उद्धार गरिएको थियो। जसमध्ये मित्रता नेपाल ललितपुरबाट ३ बालक र १० जना बालिका, हुम्ला नेपाल ललितपुरबाट २ बालक र ५ जना बालिका, स्माइलिङ किड्स चितवनबाट ९ बालक र ९ जना बालिका, ड्रिम एन्जेल्स वल्र्ड चितवनबाट ५ बालक र १ जना बालिका उद्धार गरिएको थियो। त्यसैगरी सहाराको घर रूपन्देहीबाट १७ बालक र ७ जना बालिका, लुम्बिनी बालगृह काठमाडौंबाट ६ बालक र ६ जना बालिका, सहारा असहाय बालसुधार काठमाडौंबाट ९ बालक र १ जना बालिका, आशा अनाथालय चितवनबाट २९ बालक र २७ बालिका उद्धार गरिएको मन्त्रालयको विवरणमा उल्लेख छ। संयुक्त राष्ट्रसंघको बालअधिकार सन्धिको एउटा पिल्लर नै बालबालिकाको सर्वोत्तम हितसम्बन्धी विषयमा केन्द्रित छ। नेपालका सबैजसो बालगृहले उक्त सन्धिलाई बेवास्ता गरिरहेको मानव अधिकार आयोगकी उपनिर्देशक मञ्जु खतिवडा बताउँछिन्। आमाबुवाबाट अलग्याएर बालगृहमा ल्याइएका बालबालिकाको सर्वोत्तम हित कसरी हुन्छ ? नेपालमा केही मान्छे बालगृह खोलेर पैसा कमाउन प्रोफेसनल रूपमा नै लागेका छन्, बालबालिका उनीहरूका लागि धनी हुने माध्यम बनेका छन्, मैले यस्ता धेरै केसहरूमा काम गरेकी छु, उनले भनिन्,सोझा र गरिब आमाबुवालाई प्रलोभनमा पारेर बालबालिकालाई बालगृहमा ल्याउने गरिएको छ, यसको उद्देश्य नाफा कमाउने हो तर राज्यको ध्यान यतातिर गएको देखिएन। त्यस्तै बालबालिका अभियन्ता सोनी भट्टराई नेपालमा रहेका बालअधिकारकर्मी र बाल कल्याणकारीहरूले बालबालिकाको सर्वोत्तम हितमा काम नगरेको बताउँछिन्। सबैले अगाडिको भाग मात्र हेरेको देखिन्छ, बालबालिकालाई दीर्घकालीन रूपमा फाइदा हुने काम कसैले गरेका छैनन्, उनले भनिन्, एउटाले बालअधिकारको कानुन बनायौं भन्छ अर्कोले योजना ल्यायौं भन्छ तर त्यसले के फाइदा हुन्छ ? नेपाली बालबालिकाको हित गर्न विदेशी प्रवृत्ति यहाँ लागू गर्नु ठीक होइन।"
एसिडपीडितलाई न्याय देऊ,"पछिल्लो पाँच वर्षको अवधिमा मुलुकभित्र डेढ दर्जन एसिड आक्रमणका घटना भए। घटना हरेक वर्ष बढिरहेको छ। पीडकलाई कडा कारबाही नहुनु र भएका कानुनलाई प्रभावकारी बनाउनु नसक्नु यसको मूल कारण हो। आफूलाई कस्तो कारबाही हुन्छ भन्नेबारे ज्ञान नहुँदा पनि अपराधीले एसिड आक्रमणलाई असन्तुष्टि पोख्ने उपयुक्त विधि ठान्ने गरेका छन्। कानुनी तथा सामाजिक संरचनामा सुधार नगरी यस्ता काम रोक्न मुस्किल छ। बेलैमा नसोच्ने हो भने आउने दिनमा एसिड आक्रमणका घटना फेसनका रूपमा मौलाउने छ। गत वर्ष मुलुकमा एसिड आक्रमणका पाँचवटा घटना भएका थिए। दुई वर्षअघि ६ वटा घटना भएका थिए। यही साउन ८ गते पनि सीतापाइलामा एक युवतीमाथि यस्तै घटना भयो। यी त प्रहरीमा उजुरी दर्ता गरेर सार्वजनिक भएका घटना मात्रै हुन्। केही एसिडपीडित अहिले पनि अस्पताल शड्ढयामा छट्पटाइरहेका छन्। उपचारपछि घर फर्केकाहरू पनि अनुहार तथा शरीरका अन्य भागको दाग लिएर कठिन सामाजिक जीवन बिताइरहेका छन्। तैपनि उनीहरूको यो दयनीय अवस्थालाई राज्यले गम्भीर रूपमा बुझ्न सकेको छैन। यस्ता घटनाका दोषीलाई कडा कारबाही र पीडितलाई निःशुल्क स्वास्थ्योपचार तथा जीविकोपार्जन सहज बनाइदिनुपर्ने आवाज उठे पनि चासो दिइएको छैन। भएका व्यवस्थाको कार्यान्वयन फितलो छ। यही फितलोपनाको फाइदा उठाउँदै दोषीहरू छाती फुलाएर हिँडडुल गरिरहेका छन्। पीडितहरू भने सधैं अनुहारको कालो दाग छोपेर समाजले देख्ला कि भनेर लुकिछिपी हिँड्नुपर्ने अवस्थामा छन्। यो दुःखद अवस्था अन्त्य गरेर एसिडपीडितमाथि वास्तविक अभिभावकको भूमिका निर्वाह गर्न नसक्नु सरकारी कमजोरी हो। एसिड आक्रमणकारीलाई पाँचदेखि अधिकतम आठ वर्ष जेल सजाय हुने कानुनी व्यवस्था छ। दोषी ठहरिएर जेल गए पनि दिन र रात गणना गरेर उनीहरूलाई चार वर्षमै उम्काइन्छ। यो पद्धतिले एसिडपीडितका घाउमा नुन छर्कने काम गरेको छ। एसिड छर्कनेलाई आजीवन जेल सजायको व्यवस्था हुनुपर्छ। एसिड छर्कंदा कतिसम्म कडा कारबाही हुन्छ भन्ने अनुभूति दोषीलाई गराउनै पर्छ। कारबाही कडा पारियो भने मात्रै यस्ता क्रियाकलापमा संलग्न सचेत हुन्छन्। घटनामा पनि कमी ल्याउन सकिन्छ। अब पनि पश्चिमा शैलीको मानव अधिकारको व्याख्या गरेर अपराधीलाई सजाय गरेजस्तो मात्रै गर्नु हुँदैन। मुलुकको मौलिक आवश्यकताअनुसार कानुन निर्माण गर्नुपर्छ भन्नेतर्फ विधायिकाले पनि सोच्नुपर्ने बेला भएको छ। एसिडपीडितलाई राज्यले उपचार खर्चको प्रबन्ध गरिदिनुपर्छ। निश्चित रकम अनुदान दिएर मात्रै हुँदैन; अनुदानको दिने व्यवस्थालाई पनि पारदर्शी बनाउनुपर्छ। पहुँचवालाले मात्रै अनुदानको सदुपयोग गर्न पाउने विभेदकारी व्यवस्था अन्त्य गर्नुपर्छ। उपचार भए पनि उनीहरूको स्वास्थ्य पूर्ववत् अवस्थामा फर्कन सक्दैन। एसिड लागेको अंग नै बिग्रने सम्भावना अधिक रहन्छ। यस्तो अवस्थामा सम्बन्धित व्यक्तिलाई समाजले समेत सम्मान गर्दैन। उनीहरूप्रतिको व्यवहार नीच हुन्छ। तसर्थ उनीहरूको उपचारपछि पनि जीविकोपार्जनको व्यवस्था गर्नुपर्छ। उनीहरूलाई मनोपरामर्श दिएर भए पनि सहज रूपमा जिउने अवसर सिर्जना गरिदिनुपर्छ। पीडितलाई विद्यालयको पढाइ निःशुल्क पार्नुपर्छ। उच्च शिक्षामा छात्रवृत्तिको व्यवस्था गर्नुपर्छ। सरकारी, गैरसरकारी तथा निजी क्षेत्रको रोजगारमा प्राथमिकता दिनुपर्छ। पढ्ने उमेर ढल्किसकेकाका लागि सीपमूलक तालिम दिनुपर्छ। सामाजिक पुनस्र्थापनाका लागि तत्काल कार्यविधि वा निर्देशिका बनाउनुपर्छ। एसिड बिक्रीलाई कडा पार्नुपर्छ। अनुमतिप्राप्त व्यवसायीलाई मात्रै एसिड जन्य पदार्थको बिक्रीवितरणको जिम्मा दिनुपर्छ। यस्ता वस्तु किन्नेलाई पनि अनुमतिपत्र अनिवार्य गर्नुपर्छ। लुकिछिपी एसिड किनबेच गरेको पाइएमा किन्ने र बेच्ने दुवैलाई कडा जरिमाना र चर्को जेलजीवन भुक्तान गर्नुपर्ने नियम बनाउनुपर्छ। विश्वमा सबैभन्दा धेरै एसिड आक्रमण भारतमा कलाकार तथा सार्वजनिक जीवनमा महत्वपूर्ण योगदान पुर्याएकाहरूले एसिड आक्रमणका घटना रोक्न र दोषीलाई कडा कारबाहीको माग गर्दै अभियान नै चलाइरहेका छन्। नेपालमा पनि सबै क्षेत्रबाट यस्तो अभियान चलाउनुपर्छ। तर अभियान मात्रै चलाउँदा असन्तुष्टि पोख्ने तरिका एसिड आक्रमण रहेछ भन्ने बुझाइ व्याप्त हुने त्रास पनि त्यत्तिकै छ। आक्रमणकारीलाई कारबाही गरिएको घटनालाई पनि प्रचारप्रसारमा लैजान जरुरी छ।"
प्रहरीको आँखा छल्दै पैदल यात्रु,"काठमाडौं : काठमाडौं उपत्यका छिर्ने सबैभन्दा ठूलो र व्यस्त नाका हो, नागढुंगा । मंगलबार मध्यान्ह १२ बजेतिर नागढुंगामा धनगढीबाट स्कुटरमा आएका अर्जुन गुरुङ लरखराइरहेका थिए। काठमाडौं प्रवेशका लागि प्रहरीले अनुमति नदिएपछि उनी तनावमा थिए। बुटवलमा स्कुटर नवीकरण गराएर आएका गुरुङलाई प्रमुख जिल्ला अधिकारीको पास नभएको भन्दै प्रहरीले रोकेको हो। उनी १० दिनअघि नागार्जुन नगरपालिका ३ बाट पास बनाएर गएका थिए। 'जाँदा गए, यही पासले भयो, अहिले सीडीओको पास चाहिन्छ भन्छन्', आक्रोशित मुद्रामा भेटिएका गुरुङले भने, पास नभए फर्किएर जाऊ भन्छन्, यहाँ आएको मान्छे त्यति टाढा फेरि फर्केर जाने कुरा भएन।' लगत्तै धादिङको नौबिसे हिँडेका दुई जनालाई पास नभएको भन्दै प्रहरी रोक्यो। पेसाले प्राविधिक उनीहरू कामको सिलसिलामा हिँडेका रहेछन्। साइडको कामको लागि नौबिसे हिँडेका हौं', प्राविधिक राजन महर्जनले भने, 'हामीसँग अरू सबै कागजात छ, कार्ड पनि छ तर सीडीओको पास नभई जान पाइँदैन भनेर प्रहरीले रोकेको छ।' यी प्रतिनिधि घटना मात्रै हुन्। काठमाडौं उपत्यकासहित मुलुकका विभिन्न भागमा कोरोना संक्रमितको संख्या बढेसँगै सरकारले अन्तरजिल्ला प्रवेशमा कडाइ गरेको छ। सीमा नाकामा भित्रिने र बाहिरिनेलाई सुरक्षाकर्मीले अनिवार्य पासको व्यवस्था गरेको छ। चेकजाँचमा कडाइ गरिएपछि नागढुंगामा नेपाली सेनाको सामग्री लिएर आएको एउटा गाडीलाई प्रहरी रोकेर राख्यो। सेनाका अधिकारीले आफ्नो परिचयपत्र देखाउँदा पनि प्रवेश गर्न नदिएको भन्दै हामीसँग गुनासो पोखे। 'हामीलाई पनि रोकिएको छ, समान धेरै छ, नत्र त हामी फर्किन्थ यौं,' सादा पोसाकमा रहेका सेनाका एक अधिकारीले नाम नबताउने सर्तमा भने, सीडीओको पास नभए जान पाउनु हुन्न भनेर रोकिराखेको छ।' प्रहरीले पासमा कडाइ गरेपछि कतिपय यात्रु गाडीबाट ओर्लिएर चेकजाँच छल्न पैदल हिँडेकोसमेत पाइयो भने कतिपय यात्रु वैकल्पिक बाटोको खोजीमा थिए। काठमाडौंबाट तराई हिँडेका दुई युवा पास नभएकाले 'चोरबाटो' खोज्दै थिए। सवारीसाधन चेकजाँचमा प्रहरीले कडाइ गरे पनि पैदल यात्रुलाई भने रोक लगाउन सकेको छैन। 'हिँडेर आइरहेकालाई रोक्न खोज्यो भने यहाँ तलसम्म हो भनेर छल्न खोज्छन्', एक प्रहरीले भने, 'कतिपय टाढाबाट पैदलै आएका हुन्छन्, फेरि फर्काएर पठाउन पनि गाह्रो।' गाडी रिजर्भ गरेर आएका यात्रु पनि नागढुंगा नाका नजिक आएपछि ओर्लिएर पैदलै आउने गरेका भेटियो। धादिङबेंसीबाट बसमा आएका केही यात्रु खानी खोलामा ओर्लिएर पैदलै नागढुंगासम्म पुगेका थिए। नागढुंगा पार भएपछि उनीहरू लोकल बसमा गन्तव्यतर्फ लागे। पास बिनाका गाडीलाई भित्रिन र बाहिरिन रोक लगाइएको बताउँदै महानगरी प्रहरी वृत्त थानकोटका प्रहरी नायब उपरीक्षक घनश्याम श्रेष्ठले भने, 'सीडीओको पासबाहेक यहाँ कसैले आउन जान पाउँदैन, बिरामीलाई मात्रै हामीले आउन जान दिएका छौं, अरू सबैलाई सीडीओको पास चाहिन्छ।' उनका अनुसार पास बिना चलेका २५ वटा सवारीसाधनलाई संक्रमण नियन्त्रण ऐनअनुसार कारबाही गरिएको छ। बिहान बेलुका सवारी र यात्रु चाप बढी भए पनि नाकामा दिउँसो भने चहलपहल कम देखिन्छ। सरकारले साँझ ७ देखि बिहान ७ बजेसम्म सवारीसाधन सञ्चालनमा पूर्ण रोक लगाएको छ। यसले गर्दा राति एम्बुलेन्स र शववाहनबाहेकका सवारी सञ्चालनमा नआएको सुरक्षाकर्मीले बताए। अहिले नागढुंगा नाकाबाट मात्रै दिनहुँ करिब ६ सय सवारीसाधन भित्रिने प्रहरीको तथ्यांक छ। ती सबै पास भएका सवारी साधन हुन्। सरकारले काठमाडौं प्रवेश गर्ने सबै नाकामा कोरोना परीक्षण गर्ने जनाए पनि अहिले यो सेवा बन्द छ। सुरुका ६ दिन मात्रै परीक्षण गर्दा नागढुंगा नाकामा ६ हजार ६४ जनाको स्वाब संकलन गरिएको थियो।"
माग्न बालबालिका प्रयोग,"काठमाडौं : साउन दोस्रो साता सकिनै लाग्दा एकाएक हल्ला फैलियो चउरमा कार्टुन, कार्टुनमा शिशु। केयर बालगृहले कपनस्थित एक चउरमा बेवारिसे शिशु भेटिएको दाबी गर्दै थियो। यतिबेलासम्म बालगृहकी सञ्चालक पुष्पा अधिकारीले दाता खोज्न थालिसकेकी थिइन्। तर, पासा पल्टियो। दाता खोज्न गरिएको हल्लीखल्लीले शिशुकी आमाको मन पोल्यो। आफू स्वयम्ले जन्माएको सन्तानलाई अनाथ भनिरहँदा उनले सहन सकिनन्। अन्ततः ती महिला आफ्नो शिशु फिर्ता लिन केयर बालगृहकी सञ्चालक अधिकारी समक्ष पुगिन् र शिशुको अनुहार देखाएर पैसा कमाउने अधिकारीको योजना विफल भयो। ती महिला लकडाउनको समयमा खाडी मुलुकबाट फर्किएकी थिइन्, पेटमा बच्चा बोकेर। महानगरीय प्रहरी परिसर काठमाडौंका प्रमुख एसएसपी श्यामलाल ज्ञवालीका अनुसार ती महिना खाडी मुलुकमै बलात्कारमा परेकी थिइन्। नेपाल फर्किएपछि उनले उक्त शिशुलाई त्रिवि शिक्षण अस्पताल महाराजगन्जमा जन्म दिइन्। विदेशबाट फर्किएपछि जन्मिएको शिशुलाई ती महिलाले घर लग्न सकिनन्। किनकि घरमा उनका श्रीमान् छन्, छोराछोरी छन्। समाजको डरकै कारण ती महिलाले आफ्नो शिशुलाई बालगृहकी सञ्चालक अधिकारीको जिम्मा लगाएको एसएसपी ज्ञवालीले जानकारी दिए। आफ्नो पेटमा बच्चा भएको कुरा ती महिलाले परिवारसँग लुकाएकी रहिछन्, नेपाल आएपछि बच्च जन्मिएछ, घरमा लग्न सकिनछिन त्यसपछि बालगृहमा राख्ने निर्णयमा पुगेकी रहिछन्, उनले भने, पालनपोषण गर्न भनेर दिएको आफ्नो बच्चालाई चउरमा भेटिएको भन्ने खालका समाचार आएपछि उनी शिशु माग्न बालगृहमा पुगेकी रहिछन्। सेवाको कर्ममा लागेको व्यक्तिले शिशुलाई देखाएर पैसा कमाउने कुरा नैतिक रूपमा सही नभएको एसएसपी ज्ञवालीले बताए। उनका अनुसार बालगृह सञ्चालक अधिकारीले उक्त शिशुलाई गैरकानुनी रूपमा हासिल गरेको भए कानुनी कारबाही अगाडि बढ्छ। सेवाको नाममा धन्दा यो घटना एउटा उदाहरण मात्र हो। नेपालमा बालबालिकाको अनुहार देखाएर पैसा कमाउने अहिलेदेखि चलेको होइन। महिला, बालबालिका तथा ज्येष्ठ नागरिक मन्त्रालयअन्तर्गतको राष्ट्रिय बालअधिकार परिषद् प्रशासकीय प्रमुख कृष्णप्रसाद भुसाल नेपालमा सञ्चालित अधिकांश बालगृह पैसा कमाउने उद्देश्यले खोलिएको बताउँछन्। सबै बालगृहलाई भन्दिनँ तर अधिकांश बालगृहले बालबालिकालाई देखाएर पैसा कमाउने तिर लागेका छन्, हामीले कारबाही गरेका सबै बालगृहले बालबालिकाको व्यापार नै गरेको देखिन्छ, बालगृहहरूमा कति पैसाको खेलो हुन्छ भन्ने कुरा अनुसन्धानको विषय हो, उनी भन्छन्, आमा बुवा जीवितै भएका बालबालिकालाई बालगृहमा राख्ने र दाताबाट पैसा ल्याउने प्रवृत्ति यो क्षेत्रमा देखिन्छ। राष्ट्रिय बालअघिकार परिषद्ले बर्सेनि यस्ता बालगृहलाई बन्द गरेर त्यहाँ रहेका बालबालिकालाई उद्धार गर्ने गरेको छ। परिषद्ले बालगृहको अध्ययन अनुगमन गर्दा पोषण, लवाइखवाइ र शिक्षागरी मुख्य तीनवटा कुरालाई ध्यान दिन्छ। तर, यी तीवटा मुख्य आधारसमेत पूरा गर्न नसक्ने बालगृह राजधानीमै रहेको परिषद्का प्रमुख भुसाल बताउँछन्। आर्थिक वर्ष २०७६०७७ परिषद्ले अवैधानिक रूपमा पैसा मात्र कमाउनका लागि खुलेका ६ वटा बालगृहलाई बन्द गरेर बालबालिकाहरूलाई उद्धार गरेको छ। महिला, बालबालिका तथा ज्येष्ठ नागरिक मन्त्रालयको विवरण अनुसार उक्त आर्थिक वर्षमा विधिसम्मत सञ्चालन नभएको नमुना प्रगतिशील महिला समाज बाफलबाट ४ बालक र ५ जना बालिका उद्धार भएका छन्। सामाजिक तथा मानवीय सरोकार केन्द्र गोठाटारबाट ९ बालक र २ जना बालिका उद्धार गरिएको छ। त्यस्तै पुनस्र्थापन प्रतिष्ठान खोकनाबाट ३ बालक र ४ जना बालिका, न्यु नेपाल कम्युनिटीबाट ७ बालिका, सहारा इन्टरनेसनलबाट ३ जना बालक र सेफ होस्टेल नक्खुबाट १८ जना बालिकालाई परिषद्ले उद्धार गरेको हो। आवासीय बालगृह सञ्चालन तथा व्यवस्थापनसम्बन्धी मापदण्ड २०६९ विपरीत सञ्चालनमा रहेका बालगृहलाई सुधारका लागि सचेत गराउँदा पनि सुधार नगरेपछि त्यस्ता बालगृहबाट बालबालिका उद्धार गर्ने गरिएको छ। आर्थिक वर्ष २०७५०७६ मा कानुनअनुसार बालबालिका राख्न नसकेका ५ वटा बालगृहबाट १ सय ९२ जना बालबालिका उद्धार गरिएको र सोमध्ये १ सय ८६ जना बालबालिका परिवारमा पठाइएको थियो। जसमध्ये उत्साह नेपाल ललितपुरबाट १४ बालक र १० जना बालिका, सहारा संस्था नवलपरासीबाट ७ बालक र ८ जना बालिका उद्धार गरिएको मन्त्रालयको विवरणमा उल्लेख छ। त्यस्तै ऐश्वर्य बालगृह सुकेधाराबाट ७७ बालक र ४८ जना बालिका, कर्णाली होम गल्फुटारबाट १४ बालक र ५ जना बालिका, सौडोल महिला समाज भक्तपुरबाट ४ बालक र ५ जना बालिका उद्धार गरिएको हो। उद्धार भएका मध्ये ६ जना बालबालिका मात्रै परिवारको पहिचान हुन नसकेकोले अल्पकालीन गृहमा संरक्षणमा रहेको हो। यसबाट बालगृहमा रहेका अधिकांश बालबालिकाको परिवार र आफन्त रहेको पुष्टि हुन्छ। त्यस्तै २०७४०७५ मा भएको अनुगमनको क्रममा न्यूनतम् मापदण्ड नपुगेका, बाल संरक्षणको सबालमा संवेदनशील नरहेका र अति दयनीय अवस्थामा रहेका ९ वटा बालगृहबाट ८१ जना बालक, ६६ जना बालिका उद्धार गरिएको थियो। जसमध्ये मित्रता नेपाल ललितपुरबाट ३ बालक र १० जना बालिका, हुम्ला नेपाल ललितपुरबाट २ बालक र ५ जना बालिका, स्माइलिङ किड्स चितवनबाट ९ बालक र ९ जना बालिका, ड्रिम एन्जेल्स वल्र्ड चितवनबाट ५ बालक र १ जना बालिका उद्धार गरिएको थियो। त्यसैगरी सहाराको घर रूपन्देहीबाट १७ बालक र ७ जना बालिका, लुम्बिनी बालगृह काठमाडौंबाट ६ बालक र ६ जना बालिका, सहारा असहाय बालसुधार काठमाडौंबाट ९ बालक र १ जना बालिका, आशा अनाथालय चितवनबाट २९ बालक र २७ बालिका उद्धार गरिएको मन्त्रालयको विवरणमा उल्लेख छ। संयुक्त राष्ट्रसंघको बालअधिकार सन्धिको एउटा पिल्लर नै बालबालिकाको सर्वोत्तम हितसम्बन्धी विषयमा केन्द्रित छ। नेपालका सबैजसो बालगृहले उक्त सन्धिलाई बेवास्ता गरिरहेको मानव अधिकार आयोगकी उपनिर्देशक मञ्जु खतिवडा बताउँछिन्। आमाबुवाबाट अलग्याएर बालगृहमा ल्याइएका बालबालिकाको सर्वोत्तम हित कसरी हुन्छ ? नेपालमा केही मान्छे बालगृह खोलेर पैसा कमाउन प्रोफेसनल रूपमा नै लागेका छन्, बालबालिका उनीहरूका लागि धनी हुने माध्यम बनेका छन्, मैले यस्ता धेरै केसहरूमा काम गरेकी छु, उनले भनिन्,सोझा र गरिब आमाबुवालाई प्रलोभनमा पारेर बालबालिकालाई बालगृहमा ल्याउने गरिएको छ, यसको उद्देश्य नाफा कमाउने हो तर राज्यको ध्यान यतातिर गएको देखिएन। त्यस्तै बालबालिका अभियन्ता सोनी भट्टराई नेपालमा रहेका बालअधिकारकर्मी र बाल कल्याणकारीहरूले बालबालिकाको सर्वोत्तम हितमा काम नगरेको बताउँछिन्। सबैले अगाडिको भाग मात्र हेरेको देखिन्छ, बालबालिकालाई दीर्घकालीन रूपमा फाइदा हुने काम कसैले गरेका छैनन्, उनले भनिन्, एउटाले बालअधिकारको कानुन बनायौं भन्छ अर्कोले योजना ल्यायौं भन्छ तर त्यसले के फाइदा हुन्छ ? नेपाली बालबालिकाको हित गर्न विदेशी प्रवृत्ति यहाँ लागू गर्नु ठीक होइन।"
विद्युतमा ८२ प्रतिशत प्रगति,"काठमाडौं : नेपाल विद्युत् प्राधिकरणले गत आर्थिक वर्ष ८२२९ प्रतिशत भौतिक प्रगति गरेको छ। प्राधिकरणअन्तर्गत सञ्चालित विद्युत् उत्पादन, प्रसारण र वितरणतर्फका आयोजनाले आव २०७६७७ मा यस्तो प्रगति हासिल गरेका हुन्। यस्तै प्राधिकरणले ८१२३ प्रतिशत वित्ताीय प्रगति हासिल गरेको छ। सरकार, वैदेशिक र प्राधिकरणको स्रोतबाट सञ्चालित आयोजनामा गत आवका लागि ५८ अर्ब ४ करोड रुपैयाँ विनियोजन गरिएको थियो। यसमध्ये ४७ अर्ब १४ करोड रुपैयाँ खर्च भएको छ। विद्युत् पहुँच बढाउन र उपभोत्ताालाई भरपर्दो तथा गुणस्तरीय सेवा आपूर्तिका लागि वितरण लाइन विस्तार, सुदृढीकरण र स्तरोन्नतिमा छुट्ट्याइएको बजेटको खर्च ९२ प्रतिशत छ। भौतिक प्रगति शतप्रतिशत रहेको प्राधिकरणले दाबी गरेको छ। कोभिड १९ का कारण निर्माणाधीन आयोजनाको काम प्रभावित हुँदासमेत समग्र वित्ताीय र भौतिक प्रगति उत्साहजनक रहेको प्राधिकरणका कार्यकारी निर्देशक कुलमान घिसिङले जानकारी दिए। गत वर्ष विद्युत् आयोजनाको उत्पादनतर्फ ७ अर्ब ८० करोड विनियोजन भएकोमा ५ अर्ब ५३ करोड रुपैयाँ खर्च भएको छ। उत्पादनतर्फका आयोजनाको खर्च र भौतिक प्रगति क्रमशः ७०८२ र ७६८३ प्रतिशत छ। उत्पादनतर्फ जलविद्युत् आयोजना निर्माण, मर्मतसम्भार लगायत कार्य पर्छन्। निजी क्षेत्रका १५ आयोजना निर्माण सम्पन्न भएर १ सय ३५ मेगावाट विद्युत् राष्ट्रिय प्रसारण प्रणालीमा थपिएको छ। प्राधिकरणले १ हजार ६१ मेगावाटको माथिल्लो अरुण, ६ सय ३५ मेगावाटको दूधकोसी, माथिल्लो मोदी ए, तामाकोसी पाँचौ जलविद्युत् लगायत आयोजनाको विस्तृत अध्ययन गरिरहेको छ। अध्ययनका लागि १ अर्ब ९५ करोड विनियोजन गरिएकामा २६४८ प्रतिशत मात्रै खर्च भएको छ। ती आयोजनाको भौतिक प्रगति ३३३९ प्रतिशत छ। कोभिड १९ का कारण आयोजनाको अध्ययन प्रभावित भएको कार्यकारी निर्देशक घिसिङले बताए। प्राधिकरणको सहायक कम्पनीमार्फत ४ सय ५६ मेगावाटको माथिल्लो तामाकोसी र १ सय ४० मेगावाटको तनहुँ जलविद्युत् आयोजना निर्माणाधीन छन्। माथिल्लो तामाकोसीको निर्माण यस वर्ष सक्ने लक्ष्य राखिएको छ। प्रसारण लाइनतर्फ २६ अर्ब ४८ करोड विनियोजन गरिएकामा १९ अर्ब ५२ करोड रुपैयाँ खर्च भएको छ। प्रसारण लाइनतर्फ ६ आयोजनाबाट २ सय ८५ सर्किट किलोमिटर प्रसारण लाइन थपिएको छ। प्रसारण लाइनतर्फको वित्तीय र भौतिक प्रगति क्रमशः ७३७४ र ७४९२ प्रतिशत छ। प्रसारण लाइनतर्फ कोसी, सोलु, कालीगण्डकी, मस्र्याङ्दी करिडोर, सिंगटी लामोसाँघु, चिलिमेत्रिशूली ३ बी हब, हेटौंडाढल्केबरइनरुवा, मस्र्याङ्दीकाठमाडौं, तामाकोसीकाठमाडौंलगायत आयोजना निर्माणाधीन छन्। प्राधिकरणले गत आव सबस्टेसनमा ८ सय ४०४० एमभीए क्षमता थपेको छ। १ सय ३८६ एमभीएका ४ वटा नयाँ सबस्टेसन सञ्चालनमा आएका छन् भने ३७ वटा प्रसारणतर्फका सबस्टेसनको स्तरोन्नति गरिएको छ। जसको क्षमता ५ सय ७९८० एमभीए छ। यसैगरी वितरणतर्फका २४ सबस्टेसनको निर्माण सम्पन्न भएको छ। ती सबस्टेसनको क्षमता १ सय ५२ एमभीए छ। गत वर्ष विद्युत् वितरणतर्फ २ सय ५० किलोमिटर ३३ केभी लाइन विस्तार गर्ने लक्ष्य राखिएकोमा ४ सय ५ किलोमिटर निर्माण गरिएको छ। वितरण लाइनतर्फ १९ अर्ब ८ करोड विनियोजन गरिएकोमा ९२०६ प्रतिशत अर्थात् १७ अर्ब ५७ करोड रुपैयाँ खर्च भएको छ। मुलुकभरका ७७ जिल्लामध्ये १५ जिल्लामा पूर्ण विद्युतीकरण भएको छ। गत आवमा ११ जिल्लालाई पूर्ण विद्युतीकरण गरिएको हो। यसअघि पर्वत, स्याङ्जा, काठमाडौं र भत्तापुरलाई पूर्ण विद्युतीकरण गरिएको थियो। गत आवमा धनकुटा, सुनसरी, सिरहा, धनुषा, महोत्तारी, बारा, पर्सा, नुवाकोट, कपिलवस्तु, गुल्मी र बर्दियालाई पूर्ण विद्युतीकरण गरिएको हो। प्राधिकरणले गत आवमा ४० जिल्लालाई पूर्ण विद्युतीकरण गर्ने लक्ष्य राखेको थियो। कोभिड १९ का कारण विद्युतीकरण पनि प्रभावित भएको हो। सरकारले २०७९ (सन् २०२२) भित्रमा प्रत्येक घरधुरीमा विद्युत् सेवा पुर्याउने र वार्षिक प्रतिव्यत्तिा विद्युत् खपत ७०० युनिट पुर्याउने लक्ष्य छ।"
"ओलीसमक्ष दाहाल, खनालको आक्रोशभट्टको नियुक्तिले पार्टी र बालुवाटार गन्हायो","काठमाडौं : सत्तारूढ दल नेकपाका दुई अध्यक्ष छलफलमा बस्ने, आआफ्ना अडान कायमै राखेर उठने क्रम दोहोरिरहेकै छन्। बीचमा कहिले संवादहीनता हुने र फेरि छलफलको क्रम निरन्तर चल्ने नेकपाको नियति हो। आइतबार यता फेरि तीन दिन यही शृंखला चलिरहेको छ। मंगलबार पनि दुई अध्यक्ष केपी शर्मा ओली र पुष्पकमल दाहाल सहयोगी नेताहरू झलनाथ खनाल र सुवास नेम्बाङलाई साथमै लिएर साँझ एक घण्टा बालुवाटारमा छलफलमा बसे। पार्टीभित्रको विवाद समाधानको सूत्र खोज्ने उद्देश्यले आइतबार यता यिनै चार नेता दिनहुँ छलफलमा छन्। तर मंगलबारको छलफल भने दुई अध्यक्षका बीचमा चर्को भनाभनबाट सुरु भयो। सहभागी एक नेताका अनुसार, लगानी बोर्डको सीईओ नियुक्तिका विषयमा ओली दाहाल भनाभन भएको हो।दाहाल र खनालले छलफलको सुरुमै सीईओ सुशील भट्टको नियुक्ति पार्टीसँग परामर्श र सल्लाह बिनै गरिएको भन्दै बैठकमा आपत्ति जनाएपछि ओलीले पनि प्रतिरक्षा गरेका थिए। सोमबारको मन्त्रिपरिषद् बैठकले भट्टलाई लगानी बोर्डको सीईओ नियुक्तिकौ निर्णय गरेको थियो।दाहाल र खनालले भट्टको नियुक्तिले पार्टी र बालुवाटार गन्हाएको भनेपछि ओली प्रतिरक्षामा उत्रेका थिए। लगानी बोर्डमा कस्ता मान्छेलाई नियुक्ति गर्नुभयो, के यो पार्टीमा कुनै परामर्श गर्नुभयो, पार्टीसँग सल्लाह भयो ? दाहालले सरकारले गर्ने यस्तै नियुक्तिले स्वेच्छाचारिताको सीमा नाघैकै नाघेको बताए।दाहाल र खनालले ठूला नियुक्तिहरूमा पार्टीलाई अटेर गर्ने संस्कार अझै नरोकिएको भन्दै विरोध गरेका थिए। ओलीले आवेदन र सिफारिसका आधारमा सरकारले नियुक्ति गरेको भन्दै दाहालको आपत्ति माथि जवाफ फर्काएका थिए। त्यसपछि पनि दाहालसँगै वरिष्ठ नेता खनालले पनि प्रश्न गरे, यो नियुक्तिले बालुवाटार पनि गन्हायो, पार्टी पनि गन्हायो। यस्तो खालको नियुक्ति बन्द गर्नुपर्यो। ओली त्यसपछि झन् आक्रामक भए। ओलीले भने, तपाईंहरूले के आधारमा त्यस्तो प्रश्न उठाउनुभयो ? तपाईंहरूलाई लागेको मान्छे भए ठीक अन्य भए सबै बेठीक, गन्हाउने ? दाहालले प्रधानमन्त्रीले कमिसन एजेन्टलाई लगानी बोर्डमा नियुक्त गरेको आरोप लगाए। ओलीले कुनै तथ्य प्रमाण त्यस्तो नभएको बताए। उनले भने, प्रतिस्पर्धाबाटै आएका, योग्य र सक्षम व्यक्तिलाई नै आफूले नियुक्ति दिलाएको हुँ, विरोध गर्नुको तुक छैन। दाहालले थपे, पत्रपत्रिकामा आएका छन् त बग्रेल्ती ? अनि यी विषयलाई वास्तै नगर्ने ? कि नियुक्तिमा झापाको खोज्ने , कि यस्तै विवादमा आएकालाई रोज्ने ? यसले पार्टी हित गर्दैन। पत्रपत्रिकाले स्वार्थ समूहका आधारमा भट्टको बारेमा समाचार लेखेको पनि ओलीको जिकिर थियो। कुन मिडियाले कसरी के आधारमा स्वार्थअनुसार लेखेका छन् भन्ने मैले बताइरहनु पर्ला र ? त्यो स्वार्थमा आधारित रहेर लेखिएका छन्, पत्रपत्रिकाको पछि कुदेर हुँदैन, ओलीले भने। केही बेर निक्कै चर्काचर्की परेपछि दाहाल र खनालले पार्टी बैठक बोलाउने विषयमा मिति तोक्न ओलीसँग आग्रह गरे। स्थायी समिति बैठक तुरुन्तै बोलाऔं, मिति तोक्यौं, दाहाल र खनालले ओलीसँग भने, स्थायी समिति जारी छ। तुरुन्त बैठक आवश्यक पर्छ। स्थायी समितिको बैठक चालू छ, त्यसलाई सुचारु गरौं, त्यसको मिति तोकौं।तर ओलीले स्थायी समिति बैठक बोलाउन मानेनन्। स्थायी समिति अब चल्दैन, अहिले, तपाईंहरूले चलाए पनि म आउँदिनँ, त्यस्तो बैठक वैधानिक हुन्न, सचिवालय बैठक बोलाऔं, त्यहीँबाट एउटा खाका बनाएर सहमति खोज्ने गरी जाऔं, ओलीले फेरि उही कुरा दोहोर्याए। सचिवालय बैठक नै हो बसे पनि अहिले बस्ने, स्थायी समितिको कुरा छोडनुस्, सचिवालय बोलाऔं, ओलीले भने। दाहाल र खनालले ओलीको कुरा मानेनन्। उनीहरूले भने, हामीलाई सचिवालयको बैठक बोलाउन आपत्ति छैन, तर चालू भइरहेको स्थायी समिति बैठकलाई स्थगित नगरी त्यसलाई सुचारु गरेर अनि आवश्यक पर्छ भने सचिवालयको बैठक पनि बीचमा राखे हुन्छ। तर पहिले स्थायी कमिटी बैठक राखेर जाऔं। ओलीले त्यसमा सहमति जनाउँदै जनाएनन्। अहिले स्थायी समिति कुनै अर्थमा पनि बस्दैन, केन्द्रीय समिति त झन् बस्ने कुरै छैन, बसे सचिवालय हो, प्रधानमन्त्रीले भने।दुवै पक्ष मंगलबार पनि उही तीन दिन यताकै विषयमा अडिइरहे। बुधबार साझ ५ बजे फेरि छलफल गर्ने समझदारी गर्दै ओली दाहाल उठे। दाहालले प्रधानमन्त्रीसँगको छलफल अगाडि दिनभर पार्टी शीर्ष नेताहरूसँगको छलफल तीव्र बनाएका थिए। बिहानै उनले आफ्नै निवास खुमलटारमा सचिवालय सदस्यसमेत रहेका गृहमन्त्री रामबहादुर थापासँग छलफल गरे। त्यसपछि थप केही स्थायी समिति सदस्यहरूसँग पनि भेटे। आफ्नै भित्रका असन्तुष्ट नेताहरू टोपबहादुर रायमाझीसहित वर्षमान पुन, देवेन्द्र पौडेल, मात्रिका यादवलगायत नेतासँग पनि दाहालले बिहान भेट गरेका थिए। उनलाई ११ बजेबाट बालुवाटारमा प्रधानमन्त्रीले आयोजना गरेको कोभिड १९ को रोकथाम र नियन्त्रणका लागि सरकारले बोलाएको विज्ञहरूसहित छलफल मा निम्तो आए पनि सहभागी भएनन्। बरु दाहाल उपाध्यक्ष वामदेव गौतम भेट्न उनकै निवास भैंसेपाटी पुगे। ओलीले गौतमलाई भेटका लागि बालुवाटार बोलाएका थिए। बालुवाटार जानै लाग्दा आफ्नै निवासमा आएका अध्यक्ष दाहालसँग झन्डै पौने घण्टा गौतमले भेटवार्ता गरेर छोरा हरिशको नागपोखरीस्थित कार्यालयमा पुगेर गौतमले समय बिताए। तर दाहालको दौडधुप भने रोकिएन। उनले आफ्नै निवासमा दिउँसो वरिष्ठ नेता माधव नेपाल र झलनाथ खनालसँग पनि छलफल गरे। झन्डै एक घण्टा लामो तीन नेताको छलफल पछि खनाललाई बोकेर दाहाल बालुवाटार ओलीसँगको छलफलका लागि पुगेका थिए।"
नेटवर्किङ व्यवसायलाई इजाजत नदिनू,"काठमाडौं। संघीय संसद्को उद्योग तथा वाणिज्य श्रम तथा उपभोत्ता हित समितिले वस्तुको प्रत्यक्ष बिक्री (व्यवस्थापन तथा नियमन गर्ने) नियमावलीअनुसार इजाजत दिन रोक लगाएको छ। समितिको मंगलबारको बैठकले दर्ता प्रक्रियामा रहेका नयाँ कम्पनीलाई सञ्चालन अनुमति (इजाजत) नदिन उद्योग, वाणिज्य तथा आपूर्ति मन्त्रालयलाई निर्देशनसहित पत्र पठाएको हो। यो नियमावलीमार्फत विगतमा विवादित पिरामिड शैलीमा नेटवर्किङ कारोबार गर्ने कम्पनी र सञ्चालले पुनः सोही नामबाट कम्पनी दर्ता गरी सञ्चालन गर्न लागेकाले समितिले त्यस्ता कम्पनीलाई इजाजत नदिन रोक लगाएको हो। समितिका सभापति बिमल श्रीवास्तवका अनुसार समितिको बैठकमा सहभागी अधिकांश सांसदले उत्त नियमावलीअनुसार कुनै पनि कम्पनीलाई इजाजत नदिन सुझाव दिएका छन्। सोही सुझावको आधारमा वस्तुको प्रत्यक्ष बिक्रीका नाममा अबदेखि कुनै पनि कम्पनीलाई इजाजत नदिनू भनेर मन्त्रालयलाई निर्देशनसहित पत्र पठाएका छौं, सभापति श्रीवास्तवले भने,समितिको निर्देशनलाई कडिकडाउका साथ कार्यान्वयनमा ल्याउन भनेका छौं। निर्देशनपछि इजाजत नदिने विषयमा समिति ढुक्क छ। सभापति श्रीवास्तवका अनुसार वस्तुको प्रत्यक्ष बिक्री नियमावलीको आडमा विगतमा बदनाम र ठगी गरेका व्यत्तिको समूह र तत्कालीन समयमा सक्रिय रहेका कम्पनीले नै अहिले सञ्चालन अनुमति प्राप्त गरिरहेको भन्दै दुई दर्जनभन्दा बढी उजुरी समितिमा परेको छ। अधिकांश उजुरीमा रकमको ठूलो चलखेल, मन्त्रालयदेखि विभागसम्मका कर्मचारीको सेटिङ र उच्च पहुँचवालाको मिलेमतोमा यो नियमावली ल्याइएको गुनासो छ, श्रीवास्तवले भने। यसअघि साउन १५ गते बसेको समितिको बैठकले नेटवर्किङ कारोबारका विषयमा छानविन गर्न समितिका सांसद सोमप्रसाद पाण्डेको संयोजकत्वमा ५ सदस्यीय एक उपसमिति गठन गरेको थियो। समितिलाई छानबिन गरी १५ दिनभित्रमा प्रतिवेदन बुझाउने गरी म्यादसमेत तोकिएको थियो। समितिले इजाजत पाएका कम्पनीलाई तत्काल कारोबार गर्न नदिन र अन्य नयाँ कम्पनीलाई पनि इजाजत नदिन उद्योग, वाणिज्य तथा आपूर्तिमन्त्री लेखराज भट्ट, सचिव बैकुण्ठ अर्याल तथा वाणिज्य, आपूर्ति तथा उपभोत्ता संरक्षण विभागका महानिर्देशक नेत्रप्रसाद सुवेदीलाई निर्देशन दिएको थियो। विभागले गत असार १६ गतेदेखि यो नियमावलीमार्फत ७ वटा कम्पनीलाई सञ्चालनका लागि अनुमति दिएको थियो। यसबाहेक थप ६ वटा कम्पनी अनुमति प्राप्त गर्ने प्रक्रियामा र थप नयाँ कम्पनी प्रक्रियामा छन्। सकेका ७ कम्पनीलाई बुधबार छलफलको लागि डाक्ने निर्णय पनि गरेको छ। इजाजत प्राप्त गरिसकेका कम्पनीको पनि कुरा बुझ्न बुधबार उनीहरूलाई पनि छलफलमा आउन छानबिन गर्न गठिन उपसमितिले बोलाएको छ, सभापति श्रीवास्तवले भने। उनका अनुसार सञ्चालन गर्न इजाजत प्राप्त गरेका ७ वटै कम्पनीको सक्कलै फाइल मगाएर नेटवर्किङसम्बन्धी व्यवस्था शब्द जालमा खेलेर प्रवेश गराए नगराएको विषयसमेत अध्ययन गर्न लागिएको छ। उपसमितिका संयोजक सोमप्रसाद पाण्डेले नियमावलीमार्फत नेटवर्किङ कारोबारको धन्धा गर्नेलाई घुमाउरो शैलीमा सञ्चालनमा लागि अनुमति दिइएको बताए। उपसमितिले नियमावली बनाउने कार्यमा खटिने विज्ञ र कर्मचारीसँग समेत बयान लिने तयारी गरेको छ।"
लकडाउनबारे विज्ञका तीन मत,"काठमाडौं : प्रधानमन्त्री केपी शर्मा ओलीसँगको परामर्शमा जनस्वास्थ्यविज्ञले कोरोना संक्रमण रोकथाम गर्न मुख्य तीन सुझाव दिएका छन् । पहिलो सुझाव छ,कर्फ्युसहितको लकडाउन । दोस्रोमा लकडाउन र तेस्रो आंशिक लकडाउन । प्रधानमन्त्री केपी शर्मा ओलीले भने कोभिड१९ सँग जुध्न सरकारले गरेको काम र प्रयासले मात्र सम्भव नहुने बताए । सबैले साथ र सहयोग गर्नुपर्ने प्रधानमन्त्री ओलीको भनाइ थियो । उनले जनतामा जति चेतना बढाउन सकिन्छ, कोभिडसँग लड्न त्यत्ति नै सजिलो हुने स्पष्ट पारे । तर, आफ्नै पार्टी (नेकपा)का नेताहरूमा अहिले गैरजिम्मेवारपन देखिएको उनको गुनासो थियो । उनले विज्ञहरूको सुझावका आधारमा सीसीएमसी, स्वास्थ्य तथा जनसंख्या मन्त्रालय र मन्त्रिपरिषद्मा पनि छलफल गरेर उचित निर्णय लिइने बताएका थिए । केही मानिस, केही माध्यम र केही संस्थामा अत्यन्तै गैरजिम्मेवारपन देखिन्छ । यथार्थमा भन्दा अन्त बुझ्न गइरहन पर्दैन मेरै पार्टीमा देखिन्छ । सरकारले २५ जनाभन्दा बढी भेला नहुन भनेको छ । तर, मेरै पार्टीमा ४ सय ५० को केन्द्रीय कमिटी तुरुन्त चाहियो भन्छन्, कहाँ बस्ने हो ? के गर्ने हो ? त्यस्तो सोच केही पनि छैन । तर, बैठक चाहिँ चाहियो भन्ने कुरा त मेरै पार्टीमा छ । स्थायी कमिटी अहिले नै बस्नुपर्यो, भरे बस्नुपर्यो त्यसबाहेक केही छैन, प्रधानमन्त्रीले भने, देश र जनताप्रतिको गम्भीर उदासीनता, लापरवाही, बेवास्ता गर्ने प्रवृत्ति र आफ्ना स्वार्थका पछाडि कुद्ने प्रवृत्ति व्यापक रूपमा देखिएको छ । ओलीले कोभिडको संकटलाई विरोध गर्ने अवसरका रूपमा लिने प्रवृत्ति बदल्नुपर्ने पनि बताए । यता पल्टाएर पनि विरोध, उता पल्टाएर पनि विरोध । कहिले लकडाउन किन गरेको भनेर विरोध, कहिले लकडाउन किन खोलेको भनेर विरोध, उनले भने, यो महामारी सबैको चुनौती हो, कसैले पनि यसलाई विरोधको अवसर ठान्नु हुन्न । जसका लागि सामाजिक अनुशासन चाहिन्छ, विरोधको अवसरका रूपमा लिने हैन । लकडाउन हटेको १३ दिनभित्रै २७ सय संक्रमित बढेकाले फेरि लकडाउन गर्न सुझाव दिएको एक सहभागीले बताए । समुदायमा संक्रमण फैलिइसकेकाले तत्कालका लागि दुई साता कडा लकडाउन गर्नुपर्ने उनीहरूको धारणा थियो । जनस्वास्थ्यविद् डा रवीन्द्र पाण्डेले १५ दिन कडा खालको लकडाउन गर्नुपर्ने सुझाव प्रधानमन्त्रीलाई दिएको जानकारी दिए । पहिले भारतबाट आएका मात्रै संक्रमित हुन्थे भने अहिले समुदायमा पनि संक्रमित बढेका छन् । हामी अहिले कुन अवस्थामा छौं र के गर्ने भन्नेबारे हामीले प्रधानमन्त्रीलाई सुझाव दियौं, डा पाण्डेले भने, १५ दिन कडा खालको लकडाउन गर्ने र त्यसपछि जनस्वास्थ्यका मापदण्ड अपनाउने गरी अगाडि बढ्न हामीमध्येका धेरैले सुझाव दिएका छौं । अर्का जनस्वास्थ्यविद् डा समीरमणि दीक्षितले देशभरभन्दा पनि ठाउँविशेषका आधारमा लकडाउन गर्न सुझाव दिइएको बताए । समग्रमा सबैतिर लकडाउन गर्दा आर्थिकलगायत गतिविधि ठप्प हुन सक्छन्, डा दीक्षितले भने, कोरोना पनि कति समय रहन्छ भन्ने ठेगान छैन । यसले गर्दा आर्थिक रूपमा थप मार खेप्नुपर्नेतर्फ सरकारले ध्यान दिएर ठाउँविशेषका आधारमा लकडाउन गर्नु उपयुक्त हुने सुझाव मैले दिएको छु । नेपाल चिकित्सक संघका अध्यक्ष डा लोचन कार्कीले आंशिक लकडाउन गर्न सकिने बताएका थिए । कोरोना संक्रमित बढी भेटिएको हटस्पट छनोट गरी सिल गर्न सकिन्छ, उनले भने, कोराना संक्रमण बढी देखिएको भूभागमा आंशिक लकडाउन घोषणा गर्न सकिन्छ । सहभागीले कन्ट्याक्ट ट्रेसिङलाई प्रभावकारी बनाउन पनि सुझाव दिए । सीमानाका व्यवस्थित गरी क्वारेन्टाइनमा राख्ने व्यवस्था गर्नुपर्ने उनीहरूको भनाइ थियो । डा पाण्डेले भने, लकडाउन घोषणा गरी जनस्वास्थ्यको मापदण्डमा कडाइ गर्न सकिन्छ । यसो गर्दा पुराना संक्रमितले सार्न सक्दैनन् । नयाँ संक्रमित पत्ता लगाउन पनि सजिलो हुन्छ । चिकित्सा अध्ययन संस्थान (आईओएम) की डिन डा दिव्या सिंह शाह, डा महेश मास्केलगायतले भने लकडाउन घोषणाले समस्या समाधान नहुने बताएका थिए । नेपाल मेडिकल काउन्सिलका अध्यक्ष डा भगवान कोइरालाले कन्ट्याक्ट ट्रेसिङलाई प्रभावकारी बनाउनुपर्ने सुझाव दिए । सरकारले सुरक्षात्मक मापदण्ड अपनाउन सर्वसाधारणलाई आग्रह गरे पनि कार्यान्वयन नभएको कतिपय विज्ञको भनाइ थियो । भौतिक दूरी कायम राख्ने, मास्क लगाउने र सेनिटाइजर लगाउने जस्ता सुरक्षात्मक मापदण्ड लागू गरेर मात्र हुँदैन, आईसीयूविज्ञ डा अर्जुन कार्कीको भनाइ थियो, त्यसको कार्यान्वयन राम्रोसँग भएको छैन । त्यस्तै जनस्वास्थ्यविद् डा शरद वन्तले पनि नागरिक उत्तरदायित्व बढाउनु पर्नेमा जोड दिए । चिकित्सक संघका अध्यक्ष डा लोचन कार्कीले अस्पतालमा पूर्वाधार बढाउनुपर्ने र स्वास्थ्यकर्मीको मनोबल उच्च राख्ने कार्य गर्न सुझाव दिएका थिए । ओलीले सडकमा मान्छेहरू आन्दोलनमा उत्रिँदा प्रहरीमा संक्रमण बढी देखा परेको बताएका थिए । प्रहरीलाई किन संक्रमण भएको छ भन्दा उनीहरू सडकमा गएका छन्, संक्रमित मान्छेहरूसँग उनीहरूले डिल गर्नु परेको छ, उनले भने, अनेक कामहरूमा उनीहरू छन् । त्यस्ता कामहरूबाट उनीहरू संक्रमितहरू भइराखेका छन् । ड्युटीको क्रममा संक्रमित भइराखेका छन् । रेस्क्यु गर्न जाँदा संक्रमित भएर आएका छन ्। कतिपय सञ्चारमाध्यम संकटको यही मौका छोपेरै सरकारका जुनकुनै कदमको विरोधमा उत्रेको आरोप पनि ओलीको थियो । भने, जनताका सामान्य असन्तुष्टि र आक्रोशलाई स्वाभाविक मान्न सकिन्छ तर जे गर्यो त्यसको आँखा चिम्लेर विरोध गर्ने जुन परिपाटी छ, त्यसले सही बाटो देखाउँदैन । विरोध एउटा विषयमा गरेको हुन्छ, विरोधको उद्देश्य अर्कै कुरासँग गाँसिएको हुन्छ । भर्खर गाउँगाउँमा निकासा दिएको रकमको हिसाब खै भन्ने शैलीको विरोध हुन्छ । सरकारले गरेको भनेपछि जस्तोसुकै कामको पनि विरोध गर्नै परिपाटी बसेको उनको गुनासो थियो । विरोध भयो, खराब काम गरिएछ कि भन्ने अवस्था नै रहेन । सरकारले गरेको भनेपछि जस्तो भए पनि विरोध गर्नु कर्तव्य हो भनेजस्तो भयो, उनले भने, असल कामको समर्थन र खराब कामको विरोध गरे, विरोधको पनि नैतिक हैसियत हुन्थ्यो । यहाँ त जे गर्यो त्यसको विरोध, कसैले राम्रो भयो भने त्यसलाई पनि खेद्ने काम हुन्छ । प्रमुख प्रतिपक्षी कांग्रेस सभापति शेरबहादुर देउवाले लकडाउन गर्ने अवस्था होहोइन भन्ने विषयमा विज्ञसँग छलफलका आधारमा निर्णय लिन प्रधानमन्त्रीलाई सुझाव दिएका छन् । उच्च जोखिम, मध्यम जोखिम र न्यून जोखिमको क्षेत्र पहिचान गरेर भिन्न क्षेत्र भिन्न रणनीति बनाई कार्यान्वयन गर्न देउवाले आग्रह गरे । उनले द्रुत परीक्षण बन्द गर्न, स्वास्थ्य सामग्री खरिदमा भएको अनियमितता छानबिन गरी कारबाही गर्न मागसमेत गरेका थिए । उनले तत्काल एक प्रदेश एक लाख पीसीआर परीक्षण गर्न सुझाए । स्वास्थ्य सामग्रीको पर्याप्त बन्दोबस्त गर्न, मापदण्डअनुसारको क्वारेन्टाइन यथाशीघ्र व्यवस्थापन गर्न पनि उनको सुझाव थियो । पोलिटिसियनलाई बोलाएर छलफल गरेर के काम ? लकडाउन गर्ने नगर्नेबारे डाक्टर र विज्ञसँग प्रधानमन्त्रीले छलफल गर्नुपर्छ । विज्ञसँग छलफल गर्नुस् उनीहरूलाई थाहा हुन्छ भनेको छु । मान्छेको जिन्दगी ठूलो हो । मरेपछि उसलाई बचाउन सकिन्न, देउवाले सञ्चारकर्मीसँग भने, लकडाउनबारे सुझाव विज्ञले दिने हो । मैले त मान्छे मर्न दिन हुन्न भन्ने त हो । जनता समाजवादीका अध्यक्ष महन्थ ठाकुरले परीक्षणको मात्रा र अस्पतालको प्रभावकारिता बढाउन सुझाव दिए । लकडाउन गरेर मात्रै समस्या समाधान नहुने उनको भनाइ थियो । सरकारले पहिला पनि लकडाउन गरेको हो । तर त्यसबीचमा जुन ढंगले सरकारले काम गर्यो । त्यसबेला समय त्यत्तिकै खेर गयो । सरकारले कामै केही गरेन, ठाकुरले भने, लकडाउन थपेरमात्रै समाधान होइन । सरकारको योजना पनि के छ ? । दुई हप्ता थप्ने र भोलि पनि अवस्था उस्तै रहे के हुन्छ ? यसबारे सरकारले के सोचेको छ ?"
थप विभाग गठन गर्दै देउवा,"काठमाडौं : महाधिवेशनको मिति घोषणा भइसकेपछि विभाग गठन र त्यसलाई पूर्णता दिने काम भएको भन्दै वरिष्ठ नेता रामचन्द्र पौडेल समूहले तीव्र असन्तुष्टि जनाइरहेका बेला सभापति देउवा भने थप विभाग गठनको तयारीमा जुटेका छन्। यसअघि २० विभाग गठन गरिसकेका देउवाले तत्काल थप केही विभागको संयोजक घोषणा गर्ने गरी आन्तरिक छलफल सुरु गरेका हुन्। केही दिनभित्रै कम्तीमा १० विभागको संयोजक घोषणा हुनसक्छ, देउवा निकट स्रोतले भन्यो, त्यसका लागि आन्तरिक तयारी भइरहेको छ। सभापति देउवाले मंगलबार बिहान आफूनिकट नेताहरूसँग यसबारेमा छलफल गरेका छन्। गठन भएका विभागलाई चाँडै पूर्णता दिने र थप विभागको संयोजक चयन गर्ने विषयमा देउवा निवास बूढानीलकण्ठमा छलफलमा भएको एक नेताले बताए। यसअघि गठन गरिएका विभागलाई पूर्णता दिन नाम संकलनको कार्य अन्तिम चरणमा पुगेको संस्थापन पक्षले जनाएको छ। सम्भवतः बिहीबारसम्म सभापतिज्यूले वरिष्ठ नेता पौडेलसँग छलफल गर्नुहुन्छ, ती नेताले अन्नपूर्णसँग भने, सकेसम्म सहमतिमै विभााग गठन गर्ने मनसायमा सभापति हुनुहुन्छ, उहाँ (पौडेल) ले मान्नु भएन भने थप विभाग गठन हुन्छन्। कांग्रेसमा ४७ विभाग छन्। कांग्रेस विधानअनुसार महाधिवेशन भएको ६ महिनामा विभाग गठन गरिसक्नुपर्ने भए पनि देउवा चार वर्षको अन्तमा यो कार्यमा जुटेका छन्। पौडेल समूहले भने महाधिवेशनलाई प्रभावित पार्न देउवाले विभाग गठन गरेको भन्दै आपत्ति जनाउँदै आएका छन्। उनीहरूले पार्टीको केन्द्रीय निर्वाचन समितिमा उजुरी दिनुका साथै अघिल्लो बिहीबार सभापति देउवालाई भेटेर लिखित ध्यानाकर्षण गराएका थिए। देउवाले भने सहमतिमा विभाग गठन गर्न खोज्दा ढिलाइ भएको जिकिर गर्दै आएका छन्। विभागलाई पूर्णता दिन उनले पौडेललाई नाम दिन आग्रह गरेका छन्। कांग्रेस महाधिवेशन आगामी फागुन ७ देखि १० गतेसम्म काठमाडौंमा सम्पन्न गर्ने गरी कार्यतालिका सार्वजनिक भइसकेको छ। नेविसंघ पूर्णता अलमलमा प्रमूख भ्रातृसंस्था नेपाल विद्यार्थी संघ (नेविसंघ)लाई पूर्णता दिनेबारे कांग्रेसमा अझै अलमल देखिएको छ। ६ महिनाभित्र महाधिवेशन गर्ने गरी गठन गरिएको नेविसंघ कार्यसमितिले पूर्णता नपाउँदै म्याद गुज्रिसकेको छ। १०१ सदस्यीय नेविसंघ अहिले १० पदाधिकारीमा सीमित छ। सभापति देउवाले समयावधि सकिएका सबै भ्रातृसंस्थाको म्याद ६ महिना थपेसँगै नेविसंघलाई पूर्णता दिनेबारे चर्चा सुरु भएको हो। नेविसंघ र तरुण दल पूर्णता दिनुपर्ने आवाज पार्टीभित्र उठे पनि ठोस पहल सुरु भई नसकेको नेताहरू बताउँछन्। हामीले धेरै पटक पूर्णता दिनुस भनेर नेताहरूलाई भनिसक्यौं। तर, अहिलेसम्म ठोस पहल भएको पाएनौं, नेविसंघ महामन्त्री बलदेव तिमल्सिनाले भने, अधिवेशनका लागि प्रतिनिधि पठाउन पनि समस्या छ। काम गर्ने गरी कमिटी दिन पटकपटक आग्रह गर्न पनि सुनुवाइ नभएको बताउँदै उनले भने, भ्रातृसंस्था प्राथमिकतामा नपरेको हो कि ? कांग्रेस विधानको धारा ४२ को च, छ र ज मा समयावधि सकिएका भ्रातृसंस्था पार्टीले विघटन गर्न सक्ने र आवश्यक व्यवस्था गर्न सक्ने प्रावधान छ।"
हेजिङ नियमावली संशोधन हुने,"काठमाडौं : सरकारले हेजिङसम्बन्धी नियमावली ६ महिनामै पुनः संशोधनको तयारी गरेको छ। पहिलो संशोधन भएको ६ महिना नबित्दै फेरि संशोधन गर्न लागिएको हो। संशोधनमार्फत वैदेशिक लगानीका परियोजनाका लागि हेजिङ सुविधा दिने जिम्मेवारीबाट राष्ट्र बैंकलाई पन्छाइनेछ। मन्त्रिपरिषद्ले गत फागुन ५ मा हेजिङ नियमावलीको पहिलो संशोधन पास गरेको थियो। पहिलो संशोधनले विदेशी ऋण लगानीमा हुने परियोजनाका लागि हेजिङ सुविधा मन्त्रिपरिषद्ले निर्णय गरी दिने व्यवस्था हटाउँदै सम्पूर्ण जिम्मेवारी राष्ट्र बैंकलाई सुम्पिएको थियो। तर, अब यो जिम्मेवारी वाणिज्य बैंकलाई दिने तयारी छ। हेजिङसम्बन्धी सुविधाका लागि राष्ट्र बैंकको स्वीकृति लिनुपर्ने व्यवस्था हटाउन संशोधन गर्न लागिएको अर्थ मन्त्रालयले जानकारी दिएको छ। संशोधनको नयाँ प्रस्तावअनुसार परियोजनाले हेजिङ सुविधाका लागि राष्ट्र बैंकसमक्ष निवेदन दिनुपर्ने प्रावधान हटाइनेछ। अर्थात् सम्बन्धित परियोजनाले साझै वाणिज्य बैंकमार्फत यो सुविधा लिनसक्नेछ। विदेशी विनिमयमा हुने उतारचढाबले विदेशी लगानीमा पर्नसक्ने जोखिम व्यवस्था गर्न सरकारले २०७५ माघ २२ मा हेजिङसम्बन्धी नियमावली ल्याएको थियो। २०७५ चैतमा भएको लगानी सम्मेलनलाई लक्ष्य गरी हतारहतारमा केही लगानीसम्बन्धी कानुनसँगै यो नियमावली आएको थियो। तर, हेजिङ शुल्क निर्धारणमा अन्योलता र जोखिम बहन कसले गर्ने भन्ने विषयमा अस्पष्टताका कारण नियमावली कार्यान्वयनमा आउन सकेन। फागुनमा सरकारले जोखिम नव्यहोर्ने निष्कर्षसहित सम्पूर्ण जिम्मेवारी राष्ट्र बैंकलाई सुम्पिने गरी नियमावली संशोधन गर्यो। हेजिङसम्बन्धी नियमावली कार्यान्वयनमा आउन नसक्दा एक सय मेगावाटभन्दा बढी क्षमताका जलविद्युत् आयोजनामा वित्तीय व्यवस्थापन हुन सकेको छैन। नियमावली कार्यान्वयनमा आएमा लामो रेल, मेट्रो तथा मोनो रेलमार्ग निर्माणसमेत लगानी उठाउन सहज हुने अपेक्षा गरिएको छ। हेजिङ शुल्क व्यवस्थापन गर्न एउटा हेजिङ कोषको व्यवस्था रहने प्रावधान छ। तर, सम्पूर्ण जिम्मेवारी बैंकलाई दिनेभएपछि कोषको व्यवस्थापन कसरी गर्ने भन्ने विषयमा छलफल भइरहेको छ। कोषमा रहने रकमको सीमासमेत निर्धारण गर्ने विषयमा छलफल केन्द्रित रहेको अर्थ मन्त्रालय स्रोतले बताएको छ। विद्यमान व्यवस्थाअनुसार राष्ट्र बैंकले नै हेजिङ कोषको सीमा निर्धारण गर्ने उल्लेख छ। लगानी तथा व्यवस्थापनबाट प्राप्त प्रतिफल जुन मुद्रामा प्राप्त भएको हो सोही मुद्रामा हेजिङ कोषमा जम्मा गर्ने भनिएको छ। यो सुविधाअनुसार परियोजना कार्यान्वयन गर्न लगानीकर्ताले विदेशी ऋण लगानी गर्दा जुन विनिमय दरमा विदेशी मुद्रा बैंकमा जम्मा गरेको हो सोही दरमा लगानी फिर्ता लैजान पाउँछ। यसका लागि बैंकले नै विदेशी मुद्राको विनिमय दर स्थिर राख्नेछ। अर्थात् बैंक खातामा जम्मा हुन आएको विदेशी मुद्रालाई हेरफेर वा घटबढ नहुने गरी लक गर्नेछ।"
"ओलीसमक्ष दाहाल, खनालको आक्रोशभट्टको नियुक्तिले पार्टी र बालुवाटार गन्हायो","काठमाडौं : सत्तारूढ दल नेकपाका दुई अध्यक्ष छलफलमा बस्ने, आआफ्ना अडान कायमै राखेर उठने क्रम दोहोरिरहेकै छन्। बीचमा कहिले संवादहीनता हुने र फेरि छलफलको क्रम निरन्तर चल्ने नेकपाको नियति हो। आइतबार यता फेरि तीन दिन यही शृंखला चलिरहेको छ। मंगलबार पनि दुई अध्यक्ष केपी शर्मा ओली र पुष्पकमल दाहाल सहयोगी नेताहरू झलनाथ खनाल र सुवास नेम्बाङलाई साथमै लिएर साँझ एक घण्टा बालुवाटारमा छलफलमा बसे। पार्टीभित्रको विवाद समाधानको सूत्र खोज्ने उद्देश्यले आइतबार यता यिनै चार नेता दिनहुँ छलफलमा छन्। तर मंगलबारको छलफल भने दुई अध्यक्षका बीचमा चर्को भनाभनबाट सुरु भयो। सहभागी एक नेताका अनुसार, लगानी बोर्डको सीईओ नियुक्तिका विषयमा ओली दाहाल भनाभन भएको हो।दाहाल र खनालले छलफलको सुरुमै सीईओ सुशील भट्टको नियुक्ति पार्टीसँग परामर्श र सल्लाह बिनै गरिएको भन्दै बैठकमा आपत्ति जनाएपछि ओलीले पनि प्रतिरक्षा गरेका थिए। सोमबारको मन्त्रिपरिषद् बैठकले भट्टलाई लगानी बोर्डको सीईओ नियुक्तिकौ निर्णय गरेको थियो।दाहाल र खनालले भट्टको नियुक्तिले पार्टी र बालुवाटार गन्हाएको भनेपछि ओली प्रतिरक्षामा उत्रेका थिए। लगानी बोर्डमा कस्ता मान्छेलाई नियुक्ति गर्नुभयो, के यो पार्टीमा कुनै परामर्श गर्नुभयो, पार्टीसँग सल्लाह भयो ? दाहालले सरकारले गर्ने यस्तै नियुक्तिले स्वेच्छाचारिताको सीमा नाघैकै नाघेको बताए।दाहाल र खनालले ठूला नियुक्तिहरूमा पार्टीलाई अटेर गर्ने संस्कार अझै नरोकिएको भन्दै विरोध गरेका थिए। ओलीले आवेदन र सिफारिसका आधारमा सरकारले नियुक्ति गरेको भन्दै दाहालको आपत्ति माथि जवाफ फर्काएका थिए। त्यसपछि पनि दाहालसँगै वरिष्ठ नेता खनालले पनि प्रश्न गरे, यो नियुक्तिले बालुवाटार पनि गन्हायो, पार्टी पनि गन्हायो। यस्तो खालको नियुक्ति बन्द गर्नुपर्यो। ओली त्यसपछि झन् आक्रामक भए। ओलीले भने, तपाईंहरूले के आधारमा त्यस्तो प्रश्न उठाउनुभयो ? तपाईंहरूलाई लागेको मान्छे भए ठीक अन्य भए सबै बेठीक, गन्हाउने ? दाहालले प्रधानमन्त्रीले कमिसन एजेन्टलाई लगानी बोर्डमा नियुक्त गरेको आरोप लगाए। ओलीले कुनै तथ्य प्रमाण त्यस्तो नभएको बताए। उनले भने, प्रतिस्पर्धाबाटै आएका, योग्य र सक्षम व्यक्तिलाई नै आफूले नियुक्ति दिलाएको हुँ, विरोध गर्नुको तुक छैन। दाहालले थपे, पत्रपत्रिकामा आएका छन् त बग्रेल्ती ? अनि यी विषयलाई वास्तै नगर्ने ? कि नियुक्तिमा झापाको खोज्ने , कि यस्तै विवादमा आएकालाई रोज्ने ? यसले पार्टी हित गर्दैन। पत्रपत्रिकाले स्वार्थ समूहका आधारमा भट्टको बारेमा समाचार लेखेको पनि ओलीको जिकिर थियो। कुन मिडियाले कसरी के आधारमा स्वार्थअनुसार लेखेका छन् भन्ने मैले बताइरहनु पर्ला र ? त्यो स्वार्थमा आधारित रहेर लेखिएका छन्, पत्रपत्रिकाको पछि कुदेर हुँदैन, ओलीले भने। केही बेर निक्कै चर्काचर्की परेपछि दाहाल र खनालले पार्टी बैठक बोलाउने विषयमा मिति तोक्न ओलीसँग आग्रह गरे। स्थायी समिति बैठक तुरुन्तै बोलाऔं, मिति तोक्यौं, दाहाल र खनालले ओलीसँग भने, स्थायी समिति जारी छ। तुरुन्त बैठक आवश्यक पर्छ। स्थायी समितिको बैठक चालू छ, त्यसलाई सुचारु गरौं, त्यसको मिति तोकौं।तर ओलीले स्थायी समिति बैठक बोलाउन मानेनन्। स्थायी समिति अब चल्दैन, अहिले, तपाईंहरूले चलाए पनि म आउँदिनँ, त्यस्तो बैठक वैधानिक हुन्न, सचिवालय बैठक बोलाऔं, त्यहीँबाट एउटा खाका बनाएर सहमति खोज्ने गरी जाऔं, ओलीले फेरि उही कुरा दोहोर्याए। सचिवालय बैठक नै हो बसे पनि अहिले बस्ने, स्थायी समितिको कुरा छोडनुस्, सचिवालय बोलाऔं, ओलीले भने। दाहाल र खनालले ओलीको कुरा मानेनन्। उनीहरूले भने, हामीलाई सचिवालयको बैठक बोलाउन आपत्ति छैन, तर चालू भइरहेको स्थायी समिति बैठकलाई स्थगित नगरी त्यसलाई सुचारु गरेर अनि आवश्यक पर्छ भने सचिवालयको बैठक पनि बीचमा राखे हुन्छ। तर पहिले स्थायी कमिटी बैठक राखेर जाऔं। ओलीले त्यसमा सहमति जनाउँदै जनाएनन्। अहिले स्थायी समिति कुनै अर्थमा पनि बस्दैन, केन्द्रीय समिति त झन् बस्ने कुरै छैन, बसे सचिवालय हो, प्रधानमन्त्रीले भने।दुवै पक्ष मंगलबार पनि उही तीन दिन यताकै विषयमा अडिइरहे। बुधबार साझ ५ बजे फेरि छलफल गर्ने समझदारी गर्दै ओली दाहाल उठे। दाहालले प्रधानमन्त्रीसँगको छलफल अगाडि दिनभर पार्टी शीर्ष नेताहरूसँगको छलफल तीव्र बनाएका थिए। बिहानै उनले आफ्नै निवास खुमलटारमा सचिवालय सदस्यसमेत रहेका गृहमन्त्री रामबहादुर थापासँग छलफल गरे। त्यसपछि थप केही स्थायी समिति सदस्यहरूसँग पनि भेटे। आफ्नै भित्रका असन्तुष्ट नेताहरू टोपबहादुर रायमाझीसहित वर्षमान पुन, देवेन्द्र पौडेल, मात्रिका यादवलगायत नेतासँग पनि दाहालले बिहान भेट गरेका थिए। उनलाई ११ बजेबाट बालुवाटारमा प्रधानमन्त्रीले आयोजना गरेको कोभिड १९ को रोकथाम र नियन्त्रणका लागि सरकारले बोलाएको विज्ञहरूसहित छलफल मा निम्तो आए पनि सहभागी भएनन्। बरु दाहाल उपाध्यक्ष वामदेव गौतम भेट्न उनकै निवास भैंसेपाटी पुगे। ओलीले गौतमलाई भेटका लागि बालुवाटार बोलाएका थिए। बालुवाटार जानै लाग्दा आफ्नै निवासमा आएका अध्यक्ष दाहालसँग झन्डै पौने घण्टा गौतमले भेटवार्ता गरेर छोरा हरिशको नागपोखरीस्थित कार्यालयमा पुगेर गौतमले समय बिताए। तर दाहालको दौडधुप भने रोकिएन। उनले आफ्नै निवासमा दिउँसो वरिष्ठ नेता माधव नेपाल र झलनाथ खनालसँग पनि छलफल गरे। झन्डै एक घण्टा लामो तीन नेताको छलफल पछि खनाललाई बोकेर दाहाल बालुवाटार ओलीसँगको छलफलका लागि पुगेका थिए।"
अन्तिम समयमा ओलीप्रचण्डको भेटवार्ता स्थगित,"काठमाडौं : नेपाल कम्युनिस्ट पार्टी (नेकपा)का अध्यक्ष तथा प्रधानमन्त्री केपी ओली र अर्का अध्यक्ष पुष्पकमल दाहाल 'प्रचण्ड'बीचको भेटवार्ता स्थगित भएको छ। प्रधानमन्त्री ओलीका प्रेस सल्लाहकार सुर्य थापाका अनुसार बुधबार साँझ ५ बजे हुने भनिएको भेटवार्ता स्थगित भएको हो। थापाले बुधबार स्थगित भेटवार्ता बिहीबार बिहान हुने जानकारी दिए। ६ दिनसम्म भेटवार्ता नगरेका अध्यक्षद्वयबीच तीन दिनयता छलफल जारी छ। प्रचण्डसँगको छलफलमा ओलीले स्थायी समिति बैठकमा नजाने, केन्द्रीय समिति बैठक नबोलाउने, स्थायी समिति बैठक राखेमा वैधानिक नहुने, दुवै पद नछोड्ने अडानलाई निरन्तरता दिएका छन्। प्रचण्डले भने कुनै एक पदबाट राजीनामा दिनुपर्ने, अवरुद्ध स्थायी समिति बैठक सुचारु गर्नुपर्ने र त्यो नभए केन्द्रीय समिति बोलाएर जानुपर्ने धारणा राख्दै आएका छन्। दुवै अध्यक्षले अडान नछोड्दा नेकपाको विवाद चर्किदै गएको छ। ओली र प्रचण्डबीच मंगलबार साँझ पनि छलफल भएको थियो।"
थप विभाग गठन गर्दै देउवा,"काठमाडौं : महाधिवेशनको मिति घोषणा भइसकेपछि विभाग गठन र त्यसलाई पूर्णता दिने काम भएको भन्दै वरिष्ठ नेता रामचन्द्र पौडेल समूहले तीव्र असन्तुष्टि जनाइरहेका बेला सभापति देउवा भने थप विभाग गठनको तयारीमा जुटेका छन्। यसअघि २० विभाग गठन गरिसकेका देउवाले तत्काल थप केही विभागको संयोजक घोषणा गर्ने गरी आन्तरिक छलफल सुरु गरेका हुन्। केही दिनभित्रै कम्तीमा १० विभागको संयोजक घोषणा हुनसक्छ, देउवा निकट स्रोतले भन्यो, त्यसका लागि आन्तरिक तयारी भइरहेको छ। सभापति देउवाले मंगलबार बिहान आफूनिकट नेताहरूसँग यसबारेमा छलफल गरेका छन्। गठन भएका विभागलाई चाँडै पूर्णता दिने र थप विभागको संयोजक चयन गर्ने विषयमा देउवा निवास बूढानीलकण्ठमा छलफलमा भएको एक नेताले बताए। यसअघि गठन गरिएका विभागलाई पूर्णता दिन नाम संकलनको कार्य अन्तिम चरणमा पुगेको संस्थापन पक्षले जनाएको छ। सम्भवतः बिहीबारसम्म सभापतिज्यूले वरिष्ठ नेता पौडेलसँग छलफल गर्नुहुन्छ, ती नेताले अन्नपूर्णसँग भने, सकेसम्म सहमतिमै विभााग गठन गर्ने मनसायमा सभापति हुनुहुन्छ, उहाँ (पौडेल) ले मान्नु भएन भने थप विभाग गठन हुन्छन्। कांग्रेसमा ४७ विभाग छन्। कांग्रेस विधानअनुसार महाधिवेशन भएको ६ महिनामा विभाग गठन गरिसक्नुपर्ने भए पनि देउवा चार वर्षको अन्तमा यो कार्यमा जुटेका छन्। पौडेल समूहले भने महाधिवेशनलाई प्रभावित पार्न देउवाले विभाग गठन गरेको भन्दै आपत्ति जनाउँदै आएका छन्। उनीहरूले पार्टीको केन्द्रीय निर्वाचन समितिमा उजुरी दिनुका साथै अघिल्लो बिहीबार सभापति देउवालाई भेटेर लिखित ध्यानाकर्षण गराएका थिए। देउवाले भने सहमतिमा विभाग गठन गर्न खोज्दा ढिलाइ भएको जिकिर गर्दै आएका छन्। विभागलाई पूर्णता दिन उनले पौडेललाई नाम दिन आग्रह गरेका छन्। कांग्रेस महाधिवेशन आगामी फागुन ७ देखि १० गतेसम्म काठमाडौंमा सम्पन्न गर्ने गरी कार्यतालिका सार्वजनिक भइसकेको छ। नेविसंघ पूर्णता अलमलमा प्रमूख भ्रातृसंस्था नेपाल विद्यार्थी संघ (नेविसंघ)लाई पूर्णता दिनेबारे कांग्रेसमा अझै अलमल देखिएको छ। ६ महिनाभित्र महाधिवेशन गर्ने गरी गठन गरिएको नेविसंघ कार्यसमितिले पूर्णता नपाउँदै म्याद गुज्रिसकेको छ। १०१ सदस्यीय नेविसंघ अहिले १० पदाधिकारीमा सीमित छ। सभापति देउवाले समयावधि सकिएका सबै भ्रातृसंस्थाको म्याद ६ महिना थपेसँगै नेविसंघलाई पूर्णता दिनेबारे चर्चा सुरु भएको हो। नेविसंघ र तरुण दल पूर्णता दिनुपर्ने आवाज पार्टीभित्र उठे पनि ठोस पहल सुरु भई नसकेको नेताहरू बताउँछन्। हामीले धेरै पटक पूर्णता दिनुस भनेर नेताहरूलाई भनिसक्यौं। तर, अहिलेसम्म ठोस पहल भएको पाएनौं, नेविसंघ महामन्त्री बलदेव तिमल्सिनाले भने, अधिवेशनका लागि प्रतिनिधि पठाउन पनि समस्या छ। काम गर्ने गरी कमिटी दिन पटकपटक आग्रह गर्न पनि सुनुवाइ नभएको बताउँदै उनले भने, भ्रातृसंस्था प्राथमिकतामा नपरेको हो कि ? कांग्रेस विधानको धारा ४२ को च, छ र ज मा समयावधि सकिएका भ्रातृसंस्था पार्टीले विघटन गर्न सक्ने र आवश्यक व्यवस्था गर्न सक्ने प्रावधान छ।"
"वामदेवले भने, म ठूलोसानो कुनै पनि गुटमा लाग्दिनँ","काठमाडौं : नेपाल कम्युनिष्ट पार्टी (नेकपा) उपाध्यक्ष वामदेव गौतमले आफू कुनै पनि गुटमा नलाग्ने बताएका छन्। मंगलबार नेकपा अध्यक्ष पुष्पकमल दाहालप्रचण्ड सँगको भेटमा गौतमले आफू कुनै निश्चित नेता वा विचार समूहको पक्षमा नभई पार्टी एकताप्रति दृढ रहेको स्पष्ट पारेका छन्। पार्टीसँग सम्बन्धित केही समसामयिक विषयमा कुराकानी गर्दै प्रचण्डले अब तपाईं के गर्नुहुन्छ ? भनेर सोधिएको प्रश्नमा आफू ठूलोसानो कुनै पनि गुटमा नलाग्ने बताएको गौतमलाई निकट पत्रकार विश्वमणि सुवेदीले जानकारी दिए। नेपाल कम्युनिष्ट पार्टी (नेकपा) का अध्यक्ष तथा पूर्वप्रधानमन्त्री प्रचण्ड र उपाध्यक्ष तथा संगठन विभागका प्रमुख गौतमसँग भेटका सन्दर्भमा विभिन्न टिकाटिप्पणी भइरहेको उल्लेख गर्दै सुवेदीले स्पष्ट पारेका हु्न्। पार्टीभित्र देखिएको विवाद समाधानका लागि भन्दै नेकपा उपाध्यक्ष गौतमले साउन १३ गते ६ बुँदे प्रस्ताव अगाडि सारेका थिए। गौतमले ओलीलाई एकता महाधिवेशनको अध्यक्ष र प्रचण्डलाई सम्पूर्ण कार्यकारी अधिकारसहितको अध्यक्ष बनाउने प्रस्ताव गरेका थिए। गौतमको प्रस्तावमा ओलीलाई प्रधानमन्त्री पदमा यथावत राख्ने भनिएको छ । प्रस्तावमा पार्टीको एकता महाधिवेशन सहमतिमा आयोजना गर्ने, प्रधानमन्त्रीका दैनिक काममा पार्टीले हस्तक्षेप नगर्ने तर सरकारले राष्ट्रिय तथा अन्तर्राष्ट्रिय महत्वका विषयमा निर्णय गर्नुपूर्व पार्टीको सचिवालयमा परामर्श गर्ने कुरा उल्लेख गरिएको थियो। प्रस्ताव सार्वजनिक भएसँगै १३ गते साँझ नै प्रधानमन्त्री ओली श्रीमती राधिका शाक्यसहित वामदेव निवास पुगेका थिए। पारिवारिक भेटघाट भनिएपनि पार्टी भित्रको विवादको विषयमा छलफलका लागि ओली भैंसेपाटी पुगेका थिए । प्रधानमन्त्री ओली पार्टी महासचिव विष्णु पौडेललाई समेत लिएर भैंसेपाटी पुगेका हुन् । गौतमले पार्टी विग्रह तत्काल रोक्नका लागि दुबै अध्यक्षसमक्ष राखेको प्रस्तावउपर सोही दिन ओलीले आफ्नो समर्थन रहेको स्पष्ट पारिसकेका छन्। मंगलबार प्रधानमन्त्री तथा नेकपा अध्यक्ष केपी ओलीले वामदेवलाई बालुवाटारमा निम्तो दिएका थिए। प्रधानमन्त्रीले ११ बजे बालुवाटार बोलाएकै समयमा वामदेव निवासमा प्रचण्ड पुगेपछि वामदेव रोकिएका थिए। यस्तै विश्वव्यापी महामारीको रुपमा फैलिएको कोरोना भाइरस (कोभिड१९) रोकथाम तथा नियन्त्रणका लागि सरकारले गर्नुपर्ने थप कामको बारेमा सुझाव लिन प्रधानमन्त्रीले बोलाएको बैठकमा प्रचण्डसमेत अनुपस्थित भए। सोही प्रकरणलाई लिएरसमेत विभिन्न टिकाटिप्पणी सुरु भएको छ। नेकपाको विवाद मिलाउन वामदेवको ६ बुँदे प्रस्ताव वामदेवलाई भेट्न प्रधानमन्त्री ओली भैंसेपाटीमा अडानबाट हटे वामदेव वामदेवलाई भेट्न भैँसेपाटी पुगे प्रचण्ड बालुवाटार हिँड्न लागेका वामदेव प्रचण्ड निवासमै पुगेपछि रोकिए"
लकडाउनबारे विज्ञका तीन मत,"काठमाडौं : प्रधानमन्त्री केपी शर्मा ओलीसँगको परामर्शमा जनस्वास्थ्यविज्ञले कोरोना संक्रमण रोकथाम गर्न मुख्य तीन सुझाव दिएका छन् । पहिलो सुझाव छ,कर्फ्युसहितको लकडाउन । दोस्रोमा लकडाउन र तेस्रो आंशिक लकडाउन । प्रधानमन्त्री केपी शर्मा ओलीले भने कोभिड१९ सँग जुध्न सरकारले गरेको काम र प्रयासले मात्र सम्भव नहुने बताए । सबैले साथ र सहयोग गर्नुपर्ने प्रधानमन्त्री ओलीको भनाइ थियो । उनले जनतामा जति चेतना बढाउन सकिन्छ, कोभिडसँग लड्न त्यत्ति नै सजिलो हुने स्पष्ट पारे । तर, आफ्नै पार्टी (नेकपा)का नेताहरूमा अहिले गैरजिम्मेवारपन देखिएको उनको गुनासो थियो । उनले विज्ञहरूको सुझावका आधारमा सीसीएमसी, स्वास्थ्य तथा जनसंख्या मन्त्रालय र मन्त्रिपरिषद्मा पनि छलफल गरेर उचित निर्णय लिइने बताएका थिए । केही मानिस, केही माध्यम र केही संस्थामा अत्यन्तै गैरजिम्मेवारपन देखिन्छ । यथार्थमा भन्दा अन्त बुझ्न गइरहन पर्दैन मेरै पार्टीमा देखिन्छ । सरकारले २५ जनाभन्दा बढी भेला नहुन भनेको छ । तर, मेरै पार्टीमा ४ सय ५० को केन्द्रीय कमिटी तुरुन्त चाहियो भन्छन्, कहाँ बस्ने हो ? के गर्ने हो ? त्यस्तो सोच केही पनि छैन । तर, बैठक चाहिँ चाहियो भन्ने कुरा त मेरै पार्टीमा छ । स्थायी कमिटी अहिले नै बस्नुपर्यो, भरे बस्नुपर्यो त्यसबाहेक केही छैन, प्रधानमन्त्रीले भने, देश र जनताप्रतिको गम्भीर उदासीनता, लापरवाही, बेवास्ता गर्ने प्रवृत्ति र आफ्ना स्वार्थका पछाडि कुद्ने प्रवृत्ति व्यापक रूपमा देखिएको छ । ओलीले कोभिडको संकटलाई विरोध गर्ने अवसरका रूपमा लिने प्रवृत्ति बदल्नुपर्ने पनि बताए । यता पल्टाएर पनि विरोध, उता पल्टाएर पनि विरोध । कहिले लकडाउन किन गरेको भनेर विरोध, कहिले लकडाउन किन खोलेको भनेर विरोध, उनले भने, यो महामारी सबैको चुनौती हो, कसैले पनि यसलाई विरोधको अवसर ठान्नु हुन्न । जसका लागि सामाजिक अनुशासन चाहिन्छ, विरोधको अवसरका रूपमा लिने हैन । लकडाउन हटेको १३ दिनभित्रै २७ सय संक्रमित बढेकाले फेरि लकडाउन गर्न सुझाव दिएको एक सहभागीले बताए । समुदायमा संक्रमण फैलिइसकेकाले तत्कालका लागि दुई साता कडा लकडाउन गर्नुपर्ने उनीहरूको धारणा थियो । जनस्वास्थ्यविद् डा रवीन्द्र पाण्डेले १५ दिन कडा खालको लकडाउन गर्नुपर्ने सुझाव प्रधानमन्त्रीलाई दिएको जानकारी दिए । पहिले भारतबाट आएका मात्रै संक्रमित हुन्थे भने अहिले समुदायमा पनि संक्रमित बढेका छन् । हामी अहिले कुन अवस्थामा छौं र के गर्ने भन्नेबारे हामीले प्रधानमन्त्रीलाई सुझाव दियौं, डा पाण्डेले भने, १५ दिन कडा खालको लकडाउन गर्ने र त्यसपछि जनस्वास्थ्यका मापदण्ड अपनाउने गरी अगाडि बढ्न हामीमध्येका धेरैले सुझाव दिएका छौं । अर्का जनस्वास्थ्यविद् डा समीरमणि दीक्षितले देशभरभन्दा पनि ठाउँविशेषका आधारमा लकडाउन गर्न सुझाव दिइएको बताए । समग्रमा सबैतिर लकडाउन गर्दा आर्थिकलगायत गतिविधि ठप्प हुन सक्छन्, डा दीक्षितले भने, कोरोना पनि कति समय रहन्छ भन्ने ठेगान छैन । यसले गर्दा आर्थिक रूपमा थप मार खेप्नुपर्नेतर्फ सरकारले ध्यान दिएर ठाउँविशेषका आधारमा लकडाउन गर्नु उपयुक्त हुने सुझाव मैले दिएको छु । नेपाल चिकित्सक संघका अध्यक्ष डा लोचन कार्कीले आंशिक लकडाउन गर्न सकिने बताएका थिए । कोरोना संक्रमित बढी भेटिएको हटस्पट छनोट गरी सिल गर्न सकिन्छ, उनले भने, कोराना संक्रमण बढी देखिएको भूभागमा आंशिक लकडाउन घोषणा गर्न सकिन्छ । सहभागीले कन्ट्याक्ट ट्रेसिङलाई प्रभावकारी बनाउन पनि सुझाव दिए । सीमानाका व्यवस्थित गरी क्वारेन्टाइनमा राख्ने व्यवस्था गर्नुपर्ने उनीहरूको भनाइ थियो । डा पाण्डेले भने, लकडाउन घोषणा गरी जनस्वास्थ्यको मापदण्डमा कडाइ गर्न सकिन्छ । यसो गर्दा पुराना संक्रमितले सार्न सक्दैनन् । नयाँ संक्रमित पत्ता लगाउन पनि सजिलो हुन्छ । चिकित्सा अध्ययन संस्थान (आईओएम) की डिन डा दिव्या सिंह शाह, डा महेश मास्केलगायतले भने लकडाउन घोषणाले समस्या समाधान नहुने बताएका थिए । नेपाल मेडिकल काउन्सिलका अध्यक्ष डा भगवान कोइरालाले कन्ट्याक्ट ट्रेसिङलाई प्रभावकारी बनाउनुपर्ने सुझाव दिए । सरकारले सुरक्षात्मक मापदण्ड अपनाउन सर्वसाधारणलाई आग्रह गरे पनि कार्यान्वयन नभएको कतिपय विज्ञको भनाइ थियो । भौतिक दूरी कायम राख्ने, मास्क लगाउने र सेनिटाइजर लगाउने जस्ता सुरक्षात्मक मापदण्ड लागू गरेर मात्र हुँदैन, आईसीयूविज्ञ डा अर्जुन कार्कीको भनाइ थियो, त्यसको कार्यान्वयन राम्रोसँग भएको छैन । त्यस्तै जनस्वास्थ्यविद् डा शरद वन्तले पनि नागरिक उत्तरदायित्व बढाउनु पर्नेमा जोड दिए । चिकित्सक संघका अध्यक्ष डा लोचन कार्कीले अस्पतालमा पूर्वाधार बढाउनुपर्ने र स्वास्थ्यकर्मीको मनोबल उच्च राख्ने कार्य गर्न सुझाव दिएका थिए । ओलीले सडकमा मान्छेहरू आन्दोलनमा उत्रिँदा प्रहरीमा संक्रमण बढी देखा परेको बताएका थिए । प्रहरीलाई किन संक्रमण भएको छ भन्दा उनीहरू सडकमा गएका छन्, संक्रमित मान्छेहरूसँग उनीहरूले डिल गर्नु परेको छ, उनले भने, अनेक कामहरूमा उनीहरू छन् । त्यस्ता कामहरूबाट उनीहरू संक्रमितहरू भइराखेका छन् । ड्युटीको क्रममा संक्रमित भइराखेका छन् । रेस्क्यु गर्न जाँदा संक्रमित भएर आएका छन ्। कतिपय सञ्चारमाध्यम संकटको यही मौका छोपेरै सरकारका जुनकुनै कदमको विरोधमा उत्रेको आरोप पनि ओलीको थियो । भने, जनताका सामान्य असन्तुष्टि र आक्रोशलाई स्वाभाविक मान्न सकिन्छ तर जे गर्यो त्यसको आँखा चिम्लेर विरोध गर्ने जुन परिपाटी छ, त्यसले सही बाटो देखाउँदैन । विरोध एउटा विषयमा गरेको हुन्छ, विरोधको उद्देश्य अर्कै कुरासँग गाँसिएको हुन्छ । भर्खर गाउँगाउँमा निकासा दिएको रकमको हिसाब खै भन्ने शैलीको विरोध हुन्छ । सरकारले गरेको भनेपछि जस्तोसुकै कामको पनि विरोध गर्नै परिपाटी बसेको उनको गुनासो थियो । विरोध भयो, खराब काम गरिएछ कि भन्ने अवस्था नै रहेन । सरकारले गरेको भनेपछि जस्तो भए पनि विरोध गर्नु कर्तव्य हो भनेजस्तो भयो, उनले भने, असल कामको समर्थन र खराब कामको विरोध गरे, विरोधको पनि नैतिक हैसियत हुन्थ्यो । यहाँ त जे गर्यो त्यसको विरोध, कसैले राम्रो भयो भने त्यसलाई पनि खेद्ने काम हुन्छ । प्रमुख प्रतिपक्षी कांग्रेस सभापति शेरबहादुर देउवाले लकडाउन गर्ने अवस्था होहोइन भन्ने विषयमा विज्ञसँग छलफलका आधारमा निर्णय लिन प्रधानमन्त्रीलाई सुझाव दिएका छन् । उच्च जोखिम, मध्यम जोखिम र न्यून जोखिमको क्षेत्र पहिचान गरेर भिन्न क्षेत्र भिन्न रणनीति बनाई कार्यान्वयन गर्न देउवाले आग्रह गरे । उनले द्रुत परीक्षण बन्द गर्न, स्वास्थ्य सामग्री खरिदमा भएको अनियमितता छानबिन गरी कारबाही गर्न मागसमेत गरेका थिए । उनले तत्काल एक प्रदेश एक लाख पीसीआर परीक्षण गर्न सुझाए । स्वास्थ्य सामग्रीको पर्याप्त बन्दोबस्त गर्न, मापदण्डअनुसारको क्वारेन्टाइन यथाशीघ्र व्यवस्थापन गर्न पनि उनको सुझाव थियो । पोलिटिसियनलाई बोलाएर छलफल गरेर के काम ? लकडाउन गर्ने नगर्नेबारे डाक्टर र विज्ञसँग प्रधानमन्त्रीले छलफल गर्नुपर्छ । विज्ञसँग छलफल गर्नुस् उनीहरूलाई थाहा हुन्छ भनेको छु । मान्छेको जिन्दगी ठूलो हो । मरेपछि उसलाई बचाउन सकिन्न, देउवाले सञ्चारकर्मीसँग भने, लकडाउनबारे सुझाव विज्ञले दिने हो । मैले त मान्छे मर्न दिन हुन्न भन्ने त हो । जनता समाजवादीका अध्यक्ष महन्थ ठाकुरले परीक्षणको मात्रा र अस्पतालको प्रभावकारिता बढाउन सुझाव दिए । लकडाउन गरेर मात्रै समस्या समाधान नहुने उनको भनाइ थियो । सरकारले पहिला पनि लकडाउन गरेको हो । तर त्यसबीचमा जुन ढंगले सरकारले काम गर्यो । त्यसबेला समय त्यत्तिकै खेर गयो । सरकारले कामै केही गरेन, ठाकुरले भने, लकडाउन थपेरमात्रै समाधान होइन । सरकारको योजना पनि के छ ? । दुई हप्ता थप्ने र भोलि पनि अवस्था उस्तै रहे के हुन्छ ? यसबारे सरकारले के सोचेको छ ?"
सर्वोच्च अदालतका सवारी चालकमा कोरोना पुष्टि,काठमाडौं : सर्वोच्च अदालतका १८१ जना कर्मचारीमा गरेको कोरोना भाइरस कोभिड१९ परीक्षणमा एक जना सवारी चालकमा कोरोना सङ्क्रमण पुष्टि भएको छ। सर्वोच्च अदालतमा सहप्रवक्ता देवेन्द्र अधिकारीअनुसार आइतबार १८१ जना कर्मचारीमा पिसिआर परीक्षणका गर्न लगिएको थियो। त्यसमध्ये १८० जनामा कोभिड१९ नेगेटिभ देखिएको र एक जना सवारी चालकमा कोरोना पुष्टि भएको हो। सर्वोच्च अदालतमा प्रवक्ता भद्रकाली पोखरेलले बुधबार जारी गरेको प्रेस विज्ञप्तिमा सर्वोच्च अदालतमा न्यायाधीश र कर्मचारीमा कोरोना पुष्टि नभएको र एक जनामा मात्र कोरोना पुष्टि भएको उल्लेख छ।
पोखरामा सलह,"पोखरा : पोखरामा मंगलबार सलह किरा देखिएका छन्। पोखराको हेमजामा फाट्फुट्ट सलह किरा देखिएको हो। पोखरामा सलह किरा देखिएको पोखरा महानगरपालिका कृषि महाशाखाका प्रमुख मनहर कडरियाले बताए। पर्वतको आकाश हुँदै पोखरामा केही झुण्ड आएको उनले सुनाए। महाशाखा प्रमुख कडरियाले पोखरामा सलह आएकोले बालीनाली अवलोकन गर्नु होला, सके टिपेर मार्नु होस, चर्को आवाज गरी भगाउँनुहोस भनेर फेसबुकमै किसानलाई सुझाएका छन्। पोखराको हेमजामा सलहको झुण्ड देखिएको उनले बताए। अन्यत्र पनि फाटफुट रुपमा देखापरेको उनले सुनाए। पोखराको हेमजाका किसान शालिकराम बास्तोलाले बुधवार सलह किराको केही झुण्ड देखिएको बताए। केही मात्रामा सलह देखिए पनि बालीनाली नोक्साननै गर्ने गरी धेरै संख्यामा भने नरहेको उनले जानकारी दिए।"
पहिरो पीडितलाई परदेशी नेपालीको सहयोग,"जाजरकोट : असार २५ गते जाजरकोटको वारेकोटमा गएको बाढी पहिरोबाट पीडित परिवारलाई दक्षिण कोरियामा बस्ने कर्णाली प्रदेशवासी नेपालीले खाद्यान्न सहयोग गरेका छन। बारेकोट गाउँपालिका मार्फत पीडितसम्म पुग्ने गरी कर्णाली प्रदेश समाज दक्षिण कोरियाले पठाएको ५० क्विन्टल चामल, चार सय केजी दाल, र दुई सय प्याकेट तेल हस्तान्तरण गरिएको हो। पहिरो प्रभावित बारेकोटमा भोकमरी भन्ने समाचार पढेपछि सहयोग रकम जुटेको हो। विस्थापित परिवार अन्न सकिएपछि भोकभोकै बस्न बाध्य छन्। दक्षिण कोरियामा रहेका कर्णाली प्रदेशका नेपालीको सहभागितामा जम्मा गरिएको रकमबाट उपलब्ध गराइएको खाद्यान्नलाई जाजरकोटका सामाजिक अभियान्ता सहदेव बस्नेत मार्फत वारेकोट गाउँपालिका अध्यक्ष महेन्द्रबहादुर शाहलाई हस्तान्तरण गरिएको हो। नलगाडको कालीमाटीमा उक्त खाद्य सामग्री बुझ्दै अध्यक्ष शाहले विदेशमा रहेका नेपालीको ठूलो दिल मार्फत प्राप्त भएको सहयोगलाई पीडित जनताको संकट टार्नका लागि न्यायपूर्ण ढंगले वितरण गरिने बताए। संकटमा सहयोग गरेको कर्णाली प्रदेश समाज दक्षिण कोरियाका अध्यक्ष पदमबहादुर बस्नेतले बताए।बारेकोटमा पहिरोमा परि १२ जनाको मृत्यु, दुई जना बेपत्ता र हजार बढी परिवार विस्थापित भएका छन्।"
"डडेल्धुरा अस्पतालमा एकैदिन चार सय बढीको कोरोना परीक्षण, ११ जनामा संक्रमण पुष्टि",डडेल्धुरा : डडेल्धुरा अस्पतालमा रहेको प्रयोगशालामा एकै दिन चारसय बढीको पीसीआर परीक्षण गरिएको छ । उक्त ल्याबमा पछिल्लो २४ घन्टामा गरिएको ४०९ नमुना परीक्षणमध्ये ११ नमुनाको कोरोना रिपोर्ट पोजिटिभ देखिएको हो । अस्पतालको प्रयोगशालामा जडान गरिएको आरटीपीसीर मेसिनमा थ्रोट स्वाबको नमूना परीक्षण गर्दा ११ जनाको कोरोना रिपोर्ट पोजिटिभ देखाएको अस्पतालले जनाएको छ । कुल ४ सय ९ जनाको स्वाब परीक्षण गरिएकोमा ११ जनाको रिपोर्ट पोजिटिभ र ३ सय ९८ जनाको रिपोर्ट नेगेटिभ आएको अस्पतालका ल्याब इन्चार्ज इश्वरी भुषालले बताए ।तर ती पोजिटिभ आएका संक्रमित कुन जिल्ला र कुन स्थानीय तहका हुन भनेर अस्पतालले जारी गरेको विज्ञप्तिमा खुलाएको छैन । उक्त जानकारी स्वास्थ्य तथा जनसंख्या मन्त्रालयले केही बेरमा आफ्नो प्रेस ब्रिफिङमार्फत दिने अस्पतालले जनाएको छ। ्
"६ हजार बढी कोरोनाका सक्रिय बिरामी, १३१ जना डिस्चार्ज","काठमाडौं : बुधबारसम्म ६ हजार १ सय ७४ जना कोरोनाका सक्रिय बिरामी रहेको मन्त्रालयले जनाएको छ। स्वास्थ्य तथा जनसंख्या मन्त्रालयका प्रवक्ता डा जागेश्वर गौतमले प्रदेश १ मा ३१२ जना, प्रदेश २ मा २ हजार ६ सय २२ जना, बागमती प्रदेशमा ७८५ जना, गण्डकी प्रदेशमा २७२ जना, प्रदेश ५ मा ३४० जना, कर्णली प्रदेशमा २९२ जना र सुदूरपश्चिम प्रदेशमा १ हजार ५ सय ५१ सक्रिय बिरामी रहेको पुष्टि गरेका हुन्। यस्तै बुधबार थप १३१ जना कोरोना जितेर घर फर्किएका छन्।योसहित कोरोना जित्नेको संख्या १५ हजार १ सय ५६ पुगेको छ। मन्त्रालयका प्रवक्ता डा गौतमकाअनुसार पछिल्लो २४ घण्टामा ६ हजार ३ सय ५९ जनाको पीसीआर नमुना परीक्षण भएका छन्।क्वारेन्टाइनमा रहनेको संख्या ९हजार ९सय २५ पुगेको छ। यस्तै मन्त्रालयका अनुसार आइसोलेसनमा ६ हजार १ सय ७४ जनाको उपचार भइराखेको छ । मन्त्रालयका अनुसार नेपालमा पाँच सय बढी संक्रमित हुने जिल्ला पर्सा, रौतहट, महोत्तरी र कैलाली हुन्। अहिले कोरोना संक्रमण शून्य हुने जिल्लाको संख्या भने सात पुगेको छ। प्रवक्ता गौतमका अनुसार खोटाङ, धनकुटा, भोजपुर, संखुवासभा, रुकुम पश्चिम, मनाङ र मुस्ताङमा कोरोना संक्रमण शून्यमा झरेको हो। बुधबार मात्रै थप ३८१ जनामा कोरोना संक्रमण देखिएको मन्त्रालयले पुष्टि गरेको छ। कोरोनाबाट हालसम्म ६० जनाको मृत्यु भइसकेको छ। थप ३८१ जनामा कोरोना पुष्टि : संक्रमितको संख्या २१ हजार ३९० पुग्यो २४ घन्टामै थपिए उपत्यकामा ६२ जना कोरोना संक्रमित कोरोनाले मृत्यु हुनेको संख्या ६० पुग्यो"
काभ्रेका एक प्रहरीमा कोरोना,काभ्रे : बनेपा जनगालमा रहेको संघीय प्रहरी कार्यालय प्रमुखको चालकको रुपमा रहेको एक जना प्रहरीमा कोरोना संक्रमण भएको छ। संघीय प्रहरी कार्यालय प्रमुखको चालकको रुपमा केहि दिन अघि मात्र काठमडौंमा चालकको थप ट्रेनिङ एमडी कोर्स गर्न गएको समयमा कोरोना सार्न सक्ने भएको भन्दै साँगामा स्वाब संकलन गरिएको थियो। साँगामा स्वाब संकलन गरिएसँगै उनी छुट्टै होम क्वारेन्टाइनमा बसिरहेका थिए। मंगलबार स्वाबको पिसिआर रिपोर्ट आएपछि उनलाई धुलिखेल अस्पतालको आइसोलेसनमा राखेर थप उपचार सुरु गरिएको जिल्ला स्वास्थ्य कार्यालय काभ्रेका प्रमुख डा नरेन्द्रकुमार झाले जानकारी दिए। उनको धुलिखेल अस्पतालमा उपचारको लागि मंगलबारबाटै सुरु गरिएको स्वास्थ्य सामान्य रहेको झाले बताए। जिल्लामा मंगलबारसम्म २९ जनामा कोरोना संक्रमण पुष्टि भएकोमा विभिन्न आइसोलेसनमा उपचारपछि २७ जना डिस्चार्ज भइसकेको २ जनाको आइसोलेसनमा राखेर उपचार भइरहेको झाले जानकारी दिए।
बिहीबारदेखि जोरबिजोर प्रणाली लागू : राति ९ बजेदेखि ५ बजेसम्म हिँडडुल बन्द,"काठमाडौं : विश्वव्यापी महामारीको रुपमा फैलिएको कोरोना भाइरस (कोभिड१९) रोकथाम तथा नियन्त्रणाका लागि सरकारले बिहीबारदेखि दुई सय भन्दा बढी संक्रिय कोरोना संक्रमित भएका जिल्लामा जोरबिजोर प्रणाली लागू गर्ने भएको छ । गृह मन्त्रालयका प्रवक्ता चक्रबहादुर बुढाका अनुसार काठमाडौं उपत्यका र दुई सय भन्दा बढी संक्रिय कोरोना संक्रमित भएका जिल्लामा जोर बिजोर प्रणाली लागू गर्ने निर्णय भएको हो । काठमाडौं उपत्यका र कोभिड१९ को २०० भन्दा बढी सक्रिय संक्रमण केश भएका जिल्लामा अत्यावश्यक सेवाबाहेकका सार्वजनिक तथा निजी सवारी साधन भोलि मिति २०७७४२२ गतेदेखि लागुहुने गरी जोरबिजोर नम्बरका आधारमा मात्र सञ्चालन गर्ने व्यवस्था गर्ने, प्रवक्ता बुढाले भने, यस वर्गमा पर्ने जिल्लाका सहरी इलाकामा जिल्ला भित्रसमेत बेलुका ९ः०० बजेदेखि बिहान ५ः०० बजेसम्म आवागमन बन्द गर्ने । यस विषयमा गृहमन्त्रालयले सबै सुरक्षा निकाय र जिल्ला प्रशासन कार्यालयलाई विशेष निर्देशन दिएको उनले जानकारी दिए । गृहमन्त्रालयले काठमाडौं प्रवेश गर्ने ढुवानीबाहेकका गाडीलाई साँझ ७ बजेदेखि बिहान ७ बजेसम्म प्रवेशमा रोक लगाइएको छ । सँगै मन्त्रालयले अन्तर्राष्ट्रिय सीमा नाकामा थप कडाइ गर्ने निर्णयसमेत गरेको छ । त्यसैगरी कोरोना संकटकै बीचमा सामूहिक भोज र समारोह भइरहेको भन्दै त्यसलाई पूर्ण रुपमा बन्द गर्ने निर्णय गरेको छ । गृहमन्त्रालयको विज्ञप्ति जस्ताको तस्तै प्रेस विज्ञप्ति कोभिड को संक्रमण बढ्दै गएको वर्तमान अवस्थामा सो को रोकथाम र नियन्त्रणका लागि देहाय बमोजिमको निर्देशनलाई प्रभावकारी रुपमा कार्यान्वयन गर्ने गराउने आवश्यक व्यवस्था हुन सवै सुरक्षा निकाय र सवै जिल्ला प्रशासन कार्यालयहरुमा विशेष निर्देशन गरिएको व्यहोरा सम्बन्धित सवैको जानकारीको लागि अनुरोध छ।  नेपाल सरकार स्वास्थ्य तथा जनसंख्या मन्त्रालयद्वारा जारी जनस्वास्थ्य मापदण्ड तथा गृह मन्त्रालयद्वारा जारी सुरक्षा मापदण्ड कडाईका साथ पालना गर्ने, गराउने। मास्क नलगाउने वा जनस्वास्थ्य मापदण्डको उल्लंघन गर्ने व्यक्तिलाई दण्ड जरिवाना गर्ने। जनस्वास्थ्य मापदण्ड तथा सुरक्षा मापदण्ड उल्लंघन गर्ने व्यक्ति, समूह तथा संस्था भए सो को सञ्चालक समेतलाई कारवाही गर्ने।  काठमाण्डौं उपत्यका प्रवेश गर्ने अत्यावश्यक ढुवानी बाहेकका अन्य सवै यात्रुबाहक सवारी साधनहरुलाई बेलुका : बजेदेखि विहान : बजेसम्म आवागमन निषेध गरिएको व्यवस्थालाई कडाईका साथ लागु गर्ने। काठमाण्डौ उपत्यका र कोभिड को  भन्दा बढी सक्रिय संक्रमण केश भएका जिल्लामा अत्यावश्यक सेवा बाहेकका सार्वजनिक तथा निजी सवारी साधनहरु भोलि मिति  गतेदेखि लागुहुने गरी जोर बिजोर नम्बरका आधारमा मात्र सञ्चालन गर्ने व्यवस्था गर्ने। यस वर्गमा पर्ने जिल्लाका शहरी इलाकामा जिल्ला भित्र समेत बेलुका ९: बजेदेखि विहान : बजेसम्म आवागमन बन्द गर्ने।  कोभिड को संक्रमणको जोखिमको विश्लेषण गरी जोखिम बढेको क्षेत्रस्थानलाई जिल्ला कोभिड संकट व्यवस्थापन केन्द्र () ले निर्णय गरी तुरुन्त बन्द गर्ने, कोभिड को थप परीक्षणको व्यवस्था मिलाउने।  नेपाल सरकारको निर्णय बमोजिम आगमन अनुमति पाएका व्यक्ति बाहेक अन्तर्राष्ट्रिय सीमा नाकामा हुने आवतजावतलाई कडाइका साथ निषेध गर्ने।  होटल, रेष्टुरेण्टमा हुने सामूहिक भोज, पार्टी, सेमिनार वा अन्य सामूहिक भेला जस्ता कार्य निषेध गर्ने।"
ललितपुर केन्द्र भएर भूकम्पको धक्का,काठमाडौं : काठमाडौं उपत्याकामा बुधवार दिउँसाे भूकम्पको धक्का महसुस भएको छ। राष्ट्रिय भूकम्प मापन केन्द्रका प्रमुख लोकविजय अधिकारीका अनुसार ललितपुरको बालकुमारी आसपास केन्द्रबिन्दु भएर ३५ म्याग्निच्यूडको भूकम्पको धक्का महसुस भएको हो । उनका अनुसार बुधवार दिउँसाे साढे चार बजे भूकम्पकाे महसुस गरिएकाे थियाे। मंगलबार राति ११४० बजे पनि भूकम्प गएको थियो। मंगलबार राती गएकाे भुकम्प २७ म्याग्निच्युडको थियो।
"प्रदेश १ मा १८ जना कोरोना संक्रमित थपिए, ५७ डिस्चार्ज","विराटनगर : प्रदेश १ मा बुधबार १८ जना कोरोना संक्रमित थपिएका छन् । मोरङमा १४, इलाममा २, उदयपुर र सुनसरीमा ११ जना गरी १८ जनामा संक्रमण देखिएको सामाजिक विकास मन्त्रालयले जनाएको छ । मोरङको विराटनगरका ६ पुरुष र ४ महिला, सुनबर्षीका ३ र धनपालथानका १ पुरुष, इलामको इलाम नगरपालिका र सुर्योदयका ११ पुरुष, उदयपुरको त्रियुगाका १ महिला र सुनसरीको धरानका १ पुरुषको रिपोर्ट पोजिटिभ आएको मन्त्रालयले जनाएको छ । योसँगै प्रदेश १ मा कोरोना संक्रमितको संख्या १ हजार १ सय ८९ पुगेको छ । ९० वर्षीया वृद्धासँगै ५७ जनाले जिते कोरोना प्रदेश १ बाट बुधबार ९० वर्षीया वृद्धासहित ५७ जना डिस्चार्ज भएका छन् । पूर्वाञ्चल विश्वविद्यालय कोभिड १९ आइसोलेसन अस्पतालबाट ३६ जना र कोशी अस्पताल कोभिड १९ उपचार केन्द्रबाट २१ जना डिस्चार्ज भएको सामाजिक विकास मन्त्रालयले जनाएको छ । विराटनगरबाट डिस्चार्ज भएकालाई सामाजिक विकास मन्त्री जीवन घिमिरे, कोशी अस्पताल विराटनगरका मेडिकल सुपरीटेन्डेन्ट डा चुमनलाल दासलगायतले विदाइ गरेका थिए। बुधबार डिस्चार्ज हुनेमा मोरुङका २६, झापाका १६, सुनसरी र इलामका ६६, धनकुटा, उदयपुर र तेह्रथुमका ११ जना रहेका छन् । प्रदेश १ मा डिस्चार्ज हुनेको संख्या ८ सय ८७ पुगेको छ। प्रदेश १ मा बुधबार ६ सय १६ जनाको पीसीआर परीक्षण गरिएको छ । परीक्षण गरिएकामध्ये ५ महिला र १३ पुरुषको रिपोर्ट पोजिटिभ आएको सामाजिक विकास मन्त्रालयले जनाएको छ ।"
कुनकुन जिल्लामा छ निषेधाज्ञा ?,"काठमाडौं : नेपालमा फैलँदै गएको कोरोना महामारी नियन्त्रणका लागि देशभरका १४ जिल्लाका विभिन्न क्षेत्रमा निषेधाज्ञा जारी गरिएको छ। सरकारले देशमा कोरोना सङ्क्रमण बढ्दै गएको अवस्थामा कोरोनाको अवस्थालाई हेरेर बन्दाबन्दी गर्ने वा खोल्ने अधिकार सम्बन्धित जिल्ला र स्थानीय तहलाई दिएसँगै १४ जिल्लाका विभिन्न क्षेत्रमा निषेधाज्ञा जारी गरिएको हो। गृह मन्त्रालयका अनुसार सप्तरी, धनुषा, नुवाकोट, बाँके, मोरङ, पर्सा, बारा, महोत्तरी, झापा, सुनसरी, बझाङ, दार्चुला, सर्लाही र स्याङ्जामा निषेधाज्ञा जारी गरिएको छ। सप्तरी, बाँके, पर्सा, बारा, सर्लाही र स्याङ्जा जिल्लाभर निषेधाज्ञा जारी गरिएको छ भने पर्सा, बारा र सर्लाहीमा अनिश्चितकालीन निषेधाज्ञा गरिएको छ। यस्तै सप्तरीमा साउन २६, बाँकेमा साउन २४ र स्याङ्जामा साउन २३ गतेसम्म निषेधाज्ञा जारी गरिएको छ। दार्चुलाको मार्मा गाउँपालिका, झापाको बिर्तामोड र अर्जुनधारा नगरपालिका, मोरङको विराटनगर महानगरपालिका, सुनसरीको बराह क्षेत्र नगरपालिकाको वडा नम्बर ६, ७ र ८, महोत्तरीको जलेश्वर नगरपालिका र महोत्तरी गाउँपालिका, धनुषाको जनकपुरधाम उपमहानगरपालिका र क्षीरेश्वरनाथ नगरपालिका, नुवाकोटको सदरमुकाम क्षेत्र, बझाङको थलारा गाउँपालिका५ र केदारस्यू गाउँपालिका ६ र ७ मा निषेधाज्ञा जारी गरिएको गृह मन्त्रालयले जनाएको छ।"
कोरोना संकटमा देउता नुहाउने पर्व (फोटो र भिडियो),काठमाडौं : ललितपुरको हरिसिद्धिमा बुधबार द्यो पुखु (देउता नुहाउने पोखरी) मा पुजारीहरुले स्नान गरेका छन्। हरेक वर्ष गाईजात्राको भोलिपल्ट मनाइने उक्त पर्वमा स्थानीयको बाक्लो भिड थियो। नेवारी भाषामा द्यो पुखु भनेको देउता नुहाउने पोखरी हो। उक्त पोखरीमा उपस्थित भएका पुजारीले राँगाको टाउँको बोकेर नुहाएर यो जात्रा मनाउने चलन छ। विश्वव्यापी महामारीको रुपमा फैलिएको कोरोना संकटकै बीच भीडमभाड र ठेलमठेल गर्दै स्थानीयले यो पर्व मनाएका हुन्। कोरोना संकटमा यो पर्व नमनाउने तयारी भएको भए पनि अन्तिम समयमा पुजारीको स्नान अनिवार्य भएको बताएपछि मनाइएको एक स्थानीयले जानकारी दिए। सानो पोखरीमा भेला भएका स्थानीयको भीडभाड र त्यहाँको रौनकलाई अन्नपूर्णकी फोटो पत्रकार सुनिता डंगोलले फोटो र भिडियोमा कैद गरेकी छन् :
छोरीको सुसाइड नोट : बुवाको नाममा २० लाख जम्मा गरेकी छु,विराटनगर : सनराइज बैंक शाखा कार्यालय विराटनगरमा कार्यरत एक महिला कर्मचारीले सुसाइड नोट लेखेर बुधबार विष पिएको पाइएको छ। मुसा मार्न प्रयोग गरिने विषादी पिएर विराटनगर महानगरपालिका८ सहयोगी टोलकी ३० वर्षीया सनाज खतिवडा आत्महत्या गरेको मोरङ प्रहरीका प्रवक्ता डीएसपी मानबहादुर राईले जानकारी दिए । उनकाअनुसार विष पिएर घाइते अवस्थामा भेटिएकी उनको उपचारका क्रममा दिउँसो करिब १२:३० बजे नोबेल शिक्षण अस्पतालमा मृत्यु भएको हो। बैंकको कार्यालयको शौचालयभित्रै उनलाई बेहोस अवस्थामा भेटिएको थियो। छेउमै विषादीको बट्टा पनि भेटिएकाले उनकाे मृत्युको कारण विष पिएरनै भएको अनुमाान प्रहरीले गरेको छ। साथै उनले ब्लेडले आफ्नो देब्रे हातसमेत काटेको डीएसपी राईले बताए। ब्लेडले हात काटेपछि कार्यालयमा रहेको मुसा मार्ने औषधि पिएर आत्महत्या गरेको प्रारम्भिक अनुसन्धानबाट खुलेको उनको भनाइ छ। ब्लेड र विषादीको बट्टा पनि प्रहरीले बरामद गरेको छ। विषादी पिएर आत्महत्याको प्रयास गर्नुअघि उनले लेखेको सुसाइड नोट प्रहरीले फेला पारेको छ। बाबु र आमालाई सम्बोधन गरेर लेखिएको नोटमा आफ्नै कारणले मरेको र यस घटनामा कसैलाई पनि दोष नदिन भनिएको राईले बताए। मृतक युवतीले बैंकमा आफ्ना बाबुको नाममा २० लाख रुपैयाँ जम्मा गरिदिएको र विभिन्न बैंक तथा वित्तिय संस्थामा आफ्नो शेयर रहेको उल्लेख गरेको जानकारी राईले दिए। खतिवडा परिवार नजिकका एक सदस्यका अनुसार युवतीमा केही दिनदेखि मानसिक तनाव देखिएको थियो। सातादिन अघि पनि युवतीले आत्महत्याको प्रयास गरेको जानकारी परिवारले प्रहरीलाई दिएको डीएसपी राईको भनाइ छ। शव पोस्टमार्टमका लागि कोशी अस्पताल लगेर घटनाको बाँकी अनुसन्धान सुरु गरिएको जानकारी उनले दिए।
सर्वोच्च अदालतका सवारी चालकमा कोरोना पुष्टि,काठमाडौं : सर्वोच्च अदालतका १८१ जना कर्मचारीमा गरेको कोरोना भाइरस कोभिड१९ परीक्षणमा एक जना सवारी चालकमा कोरोना सङ्क्रमण पुष्टि भएको छ। सर्वोच्च अदालतमा सहप्रवक्ता देवेन्द्र अधिकारीअनुसार आइतबार १८१ जना कर्मचारीमा पिसिआर परीक्षणका गर्न लगिएको थियो। त्यसमध्ये १८० जनामा कोभिड१९ नेगेटिभ देखिएको र एक जना सवारी चालकमा कोरोना पुष्टि भएको हो। सर्वोच्च अदालतमा प्रवक्ता भद्रकाली पोखरेलले बुधबार जारी गरेको प्रेस विज्ञप्तिमा सर्वोच्च अदालतमा न्यायाधीश र कर्मचारीमा कोरोना पुष्टि नभएको र एक जनामा मात्र कोरोना पुष्टि भएको उल्लेख छ।
कोरोनाले मोरङमा एकै दिन दुईको मृत्यु : मृतककी श्रीमतीको रिपोर्ट पनि पोजिटिभ,विराटनगर : कोरोनाका कारण मोरङमा बुधबार दुई पुरुषको मृत्यु भएको छ। मृत्यु हुने मध्ये एक विराटनगर र एक रंगेलीका हुन्। उपचारका लागि विराटनगरस्थित कोशी अस्पतालको आइसोलेसनमा भर्ना गरिएका विराटनगर महानगरपालिका९ का ४५ वर्षीय पुरुषको दिउँसो १ : १० बजे मृत्यु भएको हो। अस्पतालका मेडिकल सुपरिटेन्डेन डा चुमनलाल दासले मृत्यु हुनु अघि नै स्वाब संकलन गरेर परीक्षण गराइएकोमा रिपोर्ट दिउँसो ३: ४५ पोजेटिभ मात्रै आएको जानकारी दिए। उनकाअनुसार ज्वरोका साथै जण्डिसको समस्या देखिएपछि ती पुरुषलाई उपचारका लागि मंगलबारराति १०:३० बजेतिर अस्पताल ल्याइएको थियो। कोरोनासँग मिल्ने लक्षण देखिएसँगै स्वाब संकलन गरेर परीक्षणका लागि पठाउँदै आइसोलेसनमा राखेर उपचार सुरु गरिए पनि रिपोर्ट नआइकन उनको मृत्यु भएको थियो। लामै समयदेखि स्वास्थ्य सम्बन्धी विभिन्न समस्याबाट पीडित बनेका साहले अस्पतालका वरिष्ठ फिजिसियन डा दीपक सिग्देलसँग उपचार गराउँदै आएका थिए। कोभिड१९ उपचार केन्द्रका कोरोना फोकल पर्सन समेत रहेका डा सिग्देलकै सल्लाहमा उनलाई थप उपचारका लागि कोशी अस्पताल ल्याइएको थियो। त्यस्तै मोरङकै रंगेली नगरपालिका८ का ४५ वर्षीय एक पुरुषको कोरोनाका कारण मृत्यु भएको। स्वास्थ्यमा समस्या भएपछि उपचारका लागि विराटनगर ल्याइएका उनको कोशी अस्पताल ल्याइपुर्याउँदा मृत्यु भइसकेको थियो। बिरामी हुँदा कोरोनासँग मिल्ने लक्षण देखिएपछि उनको पनि स्वाब संकलन गरेर कोशीको प्रयोगशालामा परीक्षण गराइएको थियो। मृतकको पीसीआर परीक्षण रिपोर्ट दिउँसो ३:३० बजे पोजेटिभ आएको डा दासले बताए। दासकाअनुसार उपचारका लागि बिहान १०:३० बजेतिर अस्पताल ल्याइपुर्याउँदा उनको मृत्यु भइसकेको थियो। उता कोरानाका कारण मृत्यु भएका विराटनगरका पुरुषकी श्रीमतीमा भने कोरोना भाइरस संक्रमण पोजिटिभ देखिएको छ। कोरोना रिपोर्ट पोजिटिभ आएकी ३५ वर्षीया महिला मृतककी श्रीमती भएको जानकारी डा दासले दिए। स्वास्थ्यमा समस्या आएपछि श्रीमानलाई उपचारका लागि उनले अस्पताल लिएर आएकी थिइन्। कोशी अस्पतालकै प्रयोगशालामा स्वाब परीक्षण गराउँदा श्रीमतीको पनि रिपोर्ट पोजेटिभ आएपछि उपचारका लागि कोभिड अस्पतालमा भर्ना गर्ने तयारी भइरहेको जानकारी दासले दिए। उनले दुवै मृतकको शव व्यवस्थापनको प्रक्रिया अघि बढाइएको जानकारी दिए। शव डिस्पोज गर्न नेपाली सेनाको शव व्यवस्थापन टोलीलाई बुझाइने उनको भनाइ छ। योसँगै प्रदेश १ मा कोरोनाका कारण ज्यान गुमाउनेको संख्या चार पुगेको छ। सोमबार दिउँसो कोशी अस्पतालमै विराटनगर५ घर भएका ७७ वर्षीय वृद्धको कोरोना संक्रमणका कारण मृत्यु भएको थियो। त्यस अघि गत बुधबार मोरङ सुनवर्षीका एक पुरुषको विराटनगरबाट थप उपचारका लागि बीपी कोइराला स्वास्थ्य विज्ञान प्रतिष्ठान धरान लगेपछि मृत्यु भएको थियो।
काठमाडौंमा भूकम्पको धक्का,काठमाडौं : काठमाडौंमा बुधवार भूकम्पको धक्का महसुस भएको छ। साढे चार बजे महसुस गरिएको भूकम्पको झट्काको विस्तृत विवरण आउन बाँकी छ।
२४ घन्टामै थपिए उपत्यकामा ६२ जना कोरोना संक्रमित,"काठमाडौं : काठमाडौं उपत्यकामा थप ६२ जनामा कोरोना संक्रमण पुष्टि भएको छ। स्वास्थ्य तथा जनसंख्या मन्त्रालयका प्रवक्ता डाजागेश्वर गौतमले विभिन्न प्रयोगशालामा गरिएको परीक्षणमा थप ६२ जनामा कोरोना संक्रमण भएको पुष्टि गरेका हुन्। काठमाडौंका ५७ जना र ललितपुरका ५ जना गरी कुल ६२ जनामा कोरोना संक्रमण देखिएको मन्त्रालयले पुष्टि गरेको हो। मंगलबार पनि उपत्यकामा ६२ जनामा कोरोना संक्रमण देखिएको थियो। मन्त्रालयका अनुसार बुधबारसम्म ६ हजार १ सय ७४ जना कोरोनाका सक्रिय बिरामी छन्। जसमध्ये प्रदेश १ मा ३१२ जना, प्रदेश २ मा २ हजार ६ सय २२ जना, बागमती प्रदेशमा ७८५ जना, गण्डकी प्रदेशमा २७२ जना, प्रदेश ५ मा ३४० जना, कर्णली प्रदेशमा २९२ जना र सुदूरपश्चिम प्रदेशमा १ हजार ५ सय ५१ सक्रिय बिरामी रहेको मन्त्रालयले जनाएको छ। यस्तै बुधबार थप ३८१ जनामा कोरोना भाइरस (कोभिड १९) संक्रमण देखिएको छ। स्वास्थ्य तथा जनसंख्या मन्त्रालयका प्रवक्ता डा जागेश्वर गौतमका अनुसार नयाँसहित कूल संक्रमितको संख्या २१ हजार ३९० पुगेको हो । मन्त्रालयका अनुसार पछिल्लो २४ घन्टामा १३० जनाले कोरोना जितेर घर फर्किएका छन्। योसहित कोरोना जित्नेको कुल संख्या १५ हजार १ सय ५६ पुगेको छ। मन्त्रालयका प्रवक्ता डा गौतमकाअनुसार पछिल्लो २४ घण्टामा ६ हजार ३ सय ५९ जनाको पीसीआर नमुना परीक्षण भएका छन्।क्वारेन्टाइनमा रहनेको संख्या ९हजार ९सय २५ पुगेको छ यस्तै मन्त्रालयका अनुसार आइसोलेसनमा ६ हजार १ सय ७४ जनाको उपचार भइराखेको छ । मन्त्रालयका अनुसार कोरोनाबाट ६० जनाको मृत्यु भएको छ।"
"साँगा नाकामा पैदल, अन्त गाडीमा","भक्तपुर : काभ्रेको साँगास्थित प्रहरी चौकी नपुग्दै दुई मिटर जनकपुरबाट आएको एउटा माइक्रो टक्क रोकियो। चालकले सबै यात्रुलाई झर्न भन्छन्। यात्रु पनि एकएक गर्दै झोला र पोका लिएर माइक्रोबाट झर्छन्। यात्रु झर्दै गर्दा चालक भन्दै जान्छन्, प्रहरी र पत्रकारले कहाँबाट आएको सोधे यहीँ गाउँबाट आएको भन्नू। सकेसम्म बोल्दै नबोल्नू।उक्त माइक्रो अगाडि बढ्छ। सडकमा अन्य सवारीसाधनसरह लाइन लागेर साँगा नाकामा आइपुग्छ। सुरक्षाकर्मीले चालकसँग केरकार गर्छन्। चालकले रिजर्भ गएर आएको अहिले खाली काठमाडौं फर्केको जवाफ दिन्छन्। सुरक्षाकर्मीले गाडीभित्र हेर्छन्। नभन्दै एकजना सहचालकबाहेक माइक्रो खाली देख्छन्। गाडीलाई अघि बढ्न हातले इसारा गर्छन्। चालक मुस्कानसहित भक्तपुरतर्फ अघि बढ्छन्। माइक्रो साँगा नाकाबाट करिब दुई सय मिटर पर आएर रोकिन्छ। अघि झरेका यात्रु एकएक गरेर रोकिएको माइक्रोमा चढ्छन्। माइक्रो काठमाडौं उपत्यकातर्फ हुइँकिन्छ। यो दृश्य मंगलबार काठमाडौं उपत्यका छिर्ने पूर्वी नाका साँगा भन्ज्याङको हो। यो दृश्य धेरै पटक दोहोरिन्छन्। प्रशासनको अनुमतिपत्र (पास) भएका चारपांग्रे गाडीलाई कुनै रोकतोक छैन। पछिल्लो समय दुईपांग्रे मोटरसाइकल तथा स्कुटरलाई पनि साँगा नाका भएर काठमाडौं उपत्यका छिर्न कुनै रोकतोक छैन। सुरुको बिन्दुदेखि सरर गाडीमा हुइँकिएर आएका यात्रु भक्तपुर र काभ्रेका सीमा साँगा नाकामा केही क्षण पैदल हिँड्छन्। फेरि गाडी चढ्छन् र गाडीमै सरर काठमाडौं उपत्यका छिर्छन्। सरकारले पैदल आएकालाई नियन्त्रण गर्न भने पनि साँगा नाकाबाट निर्वाध दैनिक सयौं सर्वसाधारण काठमाडौं उपत्यका प्रवेश गरिरहेका छन्। पछिल्लो समय साँगासम्मै सार्वजनिक यातायातका साधन पुग्न थालेपछि पैदल आउनेहरूको संख्या बढेको प्रहरीको तथ्यांकले देखाउँछ। काभ्रेमा चल्ने सार्वजनिक यातायातका साधन पनि साँगासम्मै पुग्छन्। जसले गर्दा काठमाडौं उपत्यका प्रवेश गर्नेहरूको संख्या बढिरहेको महानगरीय प्रहरी वृत्त जगाती भक्तपुरले जनाएको छ। पछिल्लो समय काठमाडौं उपत्यकामा कोरोना भाइरस संक्रमितको संख्या दिनानुदिन बढेपछि बेलुका ७ देखि बिहान ७ सम्म काठमाडौं उपत्यका छिर्न सरकारले कडाइ गरेको छ। तर साँगा नाकामा यो लागू हुँदैन। अरु बेला केहीको संख्यामा काठमाडौं उपत्यका छिर्नेहरू बेलुका ७ बजेपछि झन् धेरै हुने स्थानीय कृष्णकुमार श्रेष्ठ बताउँछन्। उनका अनुसार बेलुका ७ बजेपछि साँगामा सर्वसाधारणको भीड नै लाग्छ। स्थानीयका अनुसार सुरक्षाकर्मीलाई खुसी पार्न सकिए बेलुका ७ बजेपछि पनि गाडी नै लिएर भक्तपुर प्रवेश पाउँछ। त्यसको लागि गाडीका चालकहरूले सेटिङ मिलाउने उनीहरू बताउँछन्। साँगा नाकाको सुरक्षाकर्मीले रोके जस्तो गरेर गाडीलाई फर्काइन्छ, स्थानीयले भने, गाडी तल गएर साँगा प्रहरी चौकीनेर रोकिन्छ। त्यहाँका प्रहरीसँग चालकले कुराकानी गर्छन्। हात मिलाउँछन्। गाडी फेरि साँगा नाकामा आइपुग्छ। सुरक्षाकर्मीले इसारा गरेर नाका कटाउँछन्। पैदलयात्रु बोल्दैनन साँगा नाकामा पैदल हिँड्ने यात्रुले हत्तपती बोल्दैनन्। धेरैपटक सोधेपछि गाउँबाट आएको भन्ने जवाफ दिन्छन्। कुन गाउँभन्दा नाम भन्दैनन्। त्यहीं परबाट भन्ने तयारी जवाफ दिन्छन्। काभ्रेभित्र सार्वजनिक गाडी चलेकाले धेरैले एउटै जवाफ दिन्छन्, बनेपाबाट आएको हो।तर बनेपाबाट आएको जवाफ दिने अधिकांश यात्रु पोकापन्तुरो बोकेर आएका हुन्छन्। भक्तपुरतर्फ आइपुगेपछि जनकपुर अञ्चल चल्ने गाडी चढ्छन्। साँगामा मात्रै रोकेर हुन्न : प्रजिअ पाण्डे भक्तपुरकी प्रमुख जिल्ला अधिकारी हुमकला पाण्डेले साँगा नाकाबाट अनियन्त्रित रुपमा सर्वसाधारणको हुलका हुल उपत्यका छिरिरहेको स्वीकार गरिन्। आफूहरूले पास नभएका गाडी तथा सर्वसाधारणलाई उपत्यका प्रवेशमा कडाइ गर्न खोजे पनि सफलता हात नलागेको उनको भनाइ थियो। पूर्व झापादेखि कहीँ कतै नरोकिकन साँगा आइपुगेका हुन्छन्, प्रजिअ पाण्डले भनिन्, साँगामा रोकेरमात्रै उपत्यका छिर्नेलाई रोक्न सकिन्न। जिल्लाजिल्लाका नाकामै रोकिनुपर्छ। उनले रातको समयमा साँगासम्म पुग्नेहरू जसरी पनि उपत्यका छिर्ने गरेको समेत बताइन्। उनले कोरोना भाइरस संक्रमण बढिरहेकाले उपत्यका आउनेहरू पनि सचेत र सजग हुनुपर्नेमा जोड दिइन्। चेकजाँच हटाउनु होस् : स्थानीय साँगा आइसकेकालाई जसरी पनि काठमाडौं उपत्यका प्रवेश गराउने भए साँगा नाकामा सुरक्षा जाँच हटाउन स्थानीयले माग गरेका छन्। उनीहरूले प्रहरीको सुरक्षा जाँचकै कारण सर्वसाधारणले बढी दुःख पाएको बताए। स्थानीय हरिकृष्ण श्रेष्ठले साँगा नाकामा सुरक्षाकर्मीको जाँच नाटकमात्रै भएको र केही सुरक्षाकर्मीहरूको कमाउ धन्दा भएको दाबी गरे। पास भएकाभन्दा प्रहरी प्रशासनका ठूला मान्छेको फोन वा सम्पर्कको आधार साँगा नाकाबाट धेरै गाडी उपत्यका छिर्छन्, उनले भने, पास नभएका र प्रहरी प्रशासनका मान्छे नचिनेकाहरू सुरक्षाकर्मीलाई खुसी पारेर उपत्यका छिर्छन्। उनका अनुसार साँगा नाकामा सर्वसाधारणले मात्रै पैदल हिँड्नुपर्छ। निमुखा सर्वसाधारणमात्रै पैदल हिँड्नुपर्ने भए साँगा नाकामा सुरक्षाकर्मीको चेकजाँच हटाउनुपर्ने उनको जोड थियो। पैदल हिँड्नेहरूबाट साँगावासीलाई कोरोना भाइरस संक्रमणको जोखिम रहेको भन्दै बुधबारदेखि पैदल हिँड्न नदिने पक्षमा आफूहरू रहेको श्रेष्ठले सुनाए। काभ्रे र भक्तपुरको प्रहरी प्रशासनलाई पैदल हिँड्नेहरूलाई नियन्त्रण गर्न पटकपटक आग्रह गर्दा पनि सुनुवाइ नभएपछि आफूहरू आन्दोलनमा उत्रिन लागेको उनको भनाइ थियो। मूल सडकबाट सुरक्षाकर्मीले हिँड्न दिँदैनन्, उनले भने, पैदल यात्रीहरू साँगाको भित्री बाटो भएर भक्तपुर छिरिरहेका छन्।"
ट्याक्टर दुर्घटनामा सहचालको मृत्यु,कुश्मा : पर्वतको मोदी गाउँपालिका ६ तिलाहारस्थित रातमाटामा ट्याक्टर दुर्घटना हुँदा सोही ट्याक्टरका सहचालककोमृत्यु भएको छ । मोदी गाउँपालिकाको ७ राम्जादेउरालीबाट २ देउपुरतर्फ आउँदै गरेको ग १ त ६२७९ नम्बरको खाली ट्याक्टर मंगलबार राती साढे १० बजे अचानक सडकबाट तल खस्दा मोदी गाउँपालिका ५ बाजुङका सहचालक २१ वर्षीय युवा विजय नेपालीको मृत्यु भएको हो । अन्दाजी १२ मिटर तल खसेको ट्याक्टरले किचेर नेपालीको घटनास्थमै मृत्यु भएको प्रहरीले जनाएको छ । घटनालगत्तै जिल्ला प्रहरी कार्यालय पर्वतवाट गएको टोलीले ट्रयाक्टरका चालक मोदी गाउँपालिका २ बस्ने सन्तोष विकलाई नियन्त्रणमा लिएको जिल्ला प्रहरी कार्यालयका सूचना अधिकारी बुद्धिप्रसाद सुवेदीले जानकारी दिए । मृतक नेपालीको शव पोष्टमार्टमका लागि जिल्ला अस्पतालमा राखिएको छ । कच्ची भिरालो बाटोमा तीब्र गतिमा गुडाएका कारण दुर्घटना भएको हुनसक्ने प्रहरीको अनुमान छ ।
जरायोको सिङसहित पक्राउ,गुलरिया : प्रहरीले जरायोको सिङसहित एकजनालाई पक्राउ गरेको छ । गुलरिया नगरपालिका ७ बस्ने ३१ वर्षीय बावुराम लोधलाई वडा नम्बर ९ डब्बा गाउँस्थित वन्यजन्तुको प्रतिबन्धित सिङसहित पक्राउ गरिएको हो । मोटरसाईकलमा राखेर लैजाँदै गरेको अवस्थामा सीमा प्रहरी चौकी मथुराबाट खटिएको टोलीले भे १ प २८८४ नम्बरको मोटरसाइकलसहित लोधलाई नियन्त्रणमा लिएको जिल्ला प्रहरी कार्यालय बर्दियाका प्रहरी नायव उपरीक्षक योगेन्द्र कुमार खड्काले जानकारी दिए । लोधलाई आवश्यक कारवाहीका लागि डिभिजन बन कार्यालय बर्दियामा बुझाइएको छ ।
जुलुसमाथि गोली प्रहार गरेको आरोपमा पक्राउ परेका गाउँपालिका अध्यक्ष धरौटीमा रिहा,"सर्लाही : धनकौल गाउँपालिकाका अध्यक्ष रामआश्रय साह २५ हजार रुपैयाँ धरौटीमा रिहा भएका छन्। जुलुसमाथि गोली प्रहार गरेको आरोपमा पक्राउ परेका अध्यक्ष साहलाई जिल्ला अदालत सर्लाहीले २५ हजार धरौटीमा रिहा गर्न आदेश दिएको हो। सो घटनामा पक्राउ परेका मुकेशकुमार साह यसअघि नै एक लाख र छोटेलाल सहनी २५ हजार रुपैयाँ धरौटीमा रिहा भइसकेका तथा गाउँपालिका अध्यक्षलाई सोमबार २५ हजार रुपैयाँ धरौटीमा रिहा गर्न आदेश दिएको अदालतका स्रेस्तेदार शिवहरि पौडेलले जानकारी दिए। गएको असार १४ मा धनकौल गाउँपालिकामा सत्तारुढ दल नेपाल कम्युनिष्ट पार्टी (नेकपा) र नेपाली काँग्रेस कार्यकर्ताबीच झडप हुँदा प्रहरीसहित २० घाइते भएका थिए। घाइतेमध्ये नेकपाका केही कार्यकर्तालाई गोलीसमेत लागेको थियो। घटनामा गाउँपालिकाका अध्यक्ष साहले गोली चलाएको आरोप नेकपाले लगाउँदै आएको छ। साह कांग्रेसबाट निर्वाचित गाउँपालिका अध्यक्ष हुन्। असार ६ मा जिल्लाकै रामनगर गाउँपालिका४ बोहरवाका ६० वर्षीय रामजलम राय यादवको हत्या भएको थियो। यादवको हत्याको विरोधमा धनकौलमा नेकपाले निकालेको विरोध र्यालीमा गोली चल्दा तीन प्रहरीसहित २० प्रदर्शनकारी घाइते भएका थिए। गोली प्रहार घटनामा प्रदेश नं २ का प्रदेशसभा सदस्य वीरेन्द्रप्रसाद सिंहको समेत हात रहेको नेकपाका कार्यकर्ताको आरोप छ। सांसद सिंहविरुद्धको उजुरी भने प्रहरीले दर्ता गर्नै नमानेको नेकपाले आरोप लगाएको छ। घाइतेहरुले सांसद सिंह, गाउँपालिका अध्यक्ष साहसहित १० जनाविरुद्ध त्यतिबेलै किटानी जाहेरी दिएका थिए। दबाब बढेपछि प्रहरीले सांसद सिंह र अध्यक्ष साहको घरबाट समेत लाइसेन्स प्राप्त बन्दुक बरामद गरेर अनुसन्धान अघि बढाएको छ। सर्लाहीमा नेकपा र कांग्रेस कार्यकर्ताबीच झडप, गोली चल्दा डेढ दर्जन घाइते"
खानेपानी मुहान तोडफोड गरेको आरोपमा एक पक्राउ,धरान : धरान उपमहानगरपालिका१३ मा रहेको खानेपानी व्यवस्थापन बोर्डको मुहान तोडफोड गरेको अभियोगमा एकजना पक्राउ परेका छन्। धरानमा भष्टाचारविरुद्धको अभियान चलाई रहेका स्थानीय हर्क साङपाङलाई प्रहरीले मंगलबार राति पक्राउ गरेको हो। खानेपानी व्यवस्थापन बोर्डका प्रमुख राजु पोखरेलले खानेपानी मुहान तोडफोड गरेको भन्दै किटानी जाहेरी दिए पश्चात साङपाङलाई मंगलबार राति पक्राउ गरिएको इलाका प्रहरी कार्यालय धरानका डिएसपी ज्ञानेन्द बस्नेतले जानकारी दिए। गत सोमबार उनीसहितको समूहले खानेपानी मुहानमा ताडफोड गरेको भन्दै किटानी जाहेरी दिएको खानेपानी व्यवस्थापन बोर्डका प्रमुख पोखरेलले बताए। साम्पाङसँगै धरान खानेपानी संस्थान धरानका प्रमुख रामकुमार श्रेष्ठमाथि कारबाहीको माग गर्दै जाहेरी दिइएको थियो। उनी भने पक्राउ परेका छैनन्।
कोशी अस्पतालको आइसोलेसनमा एकको मृत्यु,"विराटनगर : उपचारका लागि विराटनगरस्थित कोशी अस्पतालको आइसोलेसनमा भर्ना गरिएका एक पुरुषको बुधबार दिउँसो मृत्यु भएको छ। कोरोना भाइरस संक्रमणको आशंकामा उपचार प्रक्रिया अघि बढाइएका विराटनगर महानगरपालिका९ का ४५ वर्षीय रञ्जीतकुमार साहको मृत्यु भएको अस्पतालका मेडिकल सुपरिटेन्डेन डा चुमनलाल दासले अन्नपूर्ण अनलाइनलाई बताए। उनकाअनुसार ज्वरोका साथै जण्डिसको समस्या देखिएपछि साहलाई उपचारका लागि मंगलबार राति १०:३० बजेतिर अस्पताल पुर्याइएको थियो। कोरोनासँग मिल्ने लक्षण देखिएको भन्दै आइसोलेसनमा राखेर उपचार सुरु गरिएका उनको दिउँसो १:१० बजेतिर मृत्यु भएपछि अस्पतालमा केहीबेर तनाव भयो। उपचारमा संलग्न चिकित्सकको लापरबाहीले साहको मृत्यु भएको भन्दै अस्पताल परिषरमा परिवारका सदस्य र आफन्तले नाराबाजी गर्दै प्रदर्शन गर्न थालेपछि अवस्था तनावपूर्ण बनेको थियो। ठूलो संख्यामा प्रहरी परिचालन गरेर स्थितिलाई नियन्त्रणमा लिएर आफन्तलाई सम्झाई बुझाई गरिएको मोरङ प्रहरीका प्रवक्ता डीएसपी मानबहादुर राईले बताए। आइसोलेसनमा अवस्था थप गम्भीर बन्दै गएपछि कोरोना संक्रमण भएनभएको छुट्याउन पिससआर परीक्षणका लागि स्वाब संकलन गरिएको केही बेरमै बिरामीको मृत्यु भएको डा दासले बताए। स्वाबको रिपोर्ट भने आउन बाँकी छ। जतिसक्दो चाँडो परीक्षण गरेर रिपोर्ट यकिन गर्न हामी लागि परेका थियौं उनले भने तर रिपोर्ट आउन बाँकी हुँदै बिरामीको मृत्यु भयो। कोरोना भाइरस संक्रमणको आशंका गरिएका बिरामीको मृत्यु भएको बताउँदै डा दासले भने, अहिले शव आइसोलेसनमै राखिएको छ। रिपोर्ट आइसकेपछि व्यवस्थापनको प्रक्रिया अघि बढाइने छ। उनले कोरोना रिपोर्ट नेगेटिभ आए शव परिवारका सदस्यलाई जिम्मा लगाइने र पोजिटिभ आए प्रक्रिया पूरा गरेर डिस्पोज गर्न नेपाली सेनाको शव व्यवस्थापन टोलीलाई बुझाइने जानकारी दिए। लामै समयदेखि स्वास्थ्य सम्बन्धी विभिन्न समस्याबाट पीडित बनेका साहले अस्पतालका वरिष्ठ फिजिसियन डा दीपक सिग्देलसँग उपचार गराउँदै आएका थिए। कोभिड१९ उपचार केन्द्रका कोरोना फोकल पर्सन समेत रहेका डा सिग्देलकै सल्लाहमा उनलाई थप उपचारका लागि कोशी अस्पताल ल्याइएको थियो।"
सुनसरीमा साउन २६ गतेसम्म निषेधाज्ञा जारी,"धरान : सुनसरीमा समुदायस्तरमा कोरोना संक्रमण फेलिएपछि जिल्ला सुरक्षा समितिको बैठकले साउन २६ गतेसम्म निषेधाज्ञा जारी गरेको छ । बुधबार जिल्ला प्रशासन कार्यालय सुनसरीमा बसेको सुरक्षा समितिको बैठकले बुधबार राती १२ बजेदेखि साउन २६ गते राति १२ बजेसम्म निषेधाज्ञा जारी गरेको सुनसरीका प्रहरी प्रमुख एसपी कमल थापाले जानकारी दिएका छन् । सुनसरीको धरान, इटहरी, दुहवी, इनरुवालगायतका स्थानमा कोरोना संक्रमितको संख्यामा दैनिक वृद्धि भएको र सर्बसाधारणले समेत लापरवाही गर्न थालेपछि जिल्लाको शान्ति सुरक्षा मजबुत बनाउन र जिल्लावासीलाई कोरोनाबाट सुरक्षित बनाउनका लागि निषेधाज्ञा जारी गरेको सुनसरीका प्रमुख थापाले जानकारी दिए। निषेधाज्ञा अवज्ञा गर्नेलाई कानुनअनुसार कारवाही हुने प्रहरी प्रमुख थापाले बताए । निषेधाज्ञाभर बजार, पसल, यातायतका साधन पूर्णरुपमा बन्द गर्नुपर्ने र सर्बसाधारणलाई समेत घरबाट बाहिर हिँडडुल गर्न प्रतिबन्ध लगाइएको छ । यता सुनसरीका धरान तथा इटहरी उपमहानगरपालिका, इनरुवा, दुहवी नगरपालिले गरेको लकडाउनलाई स्थानीय प्रशासनले जारी गरेको निषेधाज्ञाले लकडाउनलाई अझ कडा बनाउने छ । धरानले साउन २८ गते, इटहरीले साउन २५ र इनरुवा र दुहवी नगरपालीकाले साउन २५ सम्म लकडाउनको घोषणा गरेका छन् ।"
कोरोना प्रभाव : बजार नपाउँदा बारीमै कुहिन थाले आँप,"डोटी : विश्वभर महामारीको रुपमा फैलिएको कोरोना भाइरसका कारण यातायात तथा बजार व्यवसाय राम्ररी अझै खुलेको छैन् । यातायात तथा बजार व्यवसाय नखुल्दा उत्पादन भएका कुषिजन्य वस्तु तथा फलफूल बारीमै कुहिन थालेका छन् । शिखर नगरपालिका वडा नम्बर २ मुडेगाउँ निवासी अमरबहादुर शाही एक सफल पर्यटन व्यवसायी हुन् । उनले सुदूरपश्चिम तथा कर्णाली प्रदेशको पर्यटन क्षेत्रको विकासमा ठूलो योगदान दिनुका साथै नेपालका अन्य क्षेत्रमा रहेका पर्यटकीय स्थलहरुको समेत विकासका लागि काम गर्दै आइरहेका छन् । उनी पर्यटन विकासका साथै कृषि कर्ममा समेत सफल छन् । शाही अधिकांश समय काठमाडौंमा बस्दै आएपनि मुडेगाउँमा रहेको घरसँगैको करिब १० रोपनी जग्गामा आँप तथा लिची फलाउँदै आएका छन् । दशौं वर्षदेखि रोपेका सयौं बोटा आँप तथा लिचीले बजार नपाउँदा बारीमै कुहिन थालेका छन् । बारीमा फलेका आँप अरिङ्गाल, चरा, बादर तथा बँदेलका लागि आहारा बनेका छन् ।अहिले बारीमा अढाईतीन सय आँपका रुखहरु छन् । सधैका वर्षमा काठमाडौंका बजारसम्म पुग्ने आँप यसपाली भने कोरोना महामारीका कारण यातायात बन्द भएकाले स्थानीय बजारमा समेत जान नसकेर बारीमै कुहिन थालेका शाही बताउँछन् । छिमेकी गाउँबाट घरमै गएर आँप लैजाने बाहेक अन्य बजारमा जान सकेका छैनन् ।अहिले जिल्लाका प्रमुख व्यक्तित्वहरु प्रजिअ, सुरक्षा निकायका प्रमुख, न्यायधिशलगायत सञ्चारकर्मी बारीमै पुगेर आँपको स्वाद लिइरहेका छन् । तीन वर्षभित्र आँपको पकेट क्षेत्र बनाइने डोटीलाई आँपको पकेट क्षेत्रको रुपमा विकास गर्ने सोच रहेको अमरबहादुर शाही बताउँछन् । तीन वर्षभित्रै डोटीलाई आँपको पकेट क्षेत्रका लागि योजनाका साथ काम सुरु भइसकेको उनले बताए । 'फलफूलको नर्सरीको काम पनि अगाडि बढेको छ, 'शाहीले भने, 'बाहिरबाट आँपलगायतका फलफूलका बोटाहरु ल्याउँदा आर्थिक भार पर्ने भएकाले डोटीलगायतका अन्य क्षेत्रका लागि मुडेगाउँमै बिरुवा उत्पादन गर्ने योजना रहेको छ ।' डोटीलाई आँपको पकेट क्षेत्रको रुपमा विकास गर्नका लागि आफू सोही ठाउँमा आएर बस्ने उनले बताए । 'अबका दिनहरु जन्मभूमीमै बिताउने योजना रहेकाले फलफूलका साथै तरकारी उत्पादन समेत सुरु गर्नेछौं, ' शाहीले भने, 'भारतबाट फर्केका युवाहरुलाई आत्मनिर्भरताका लागि कृषि तथा पशुपालनमा काम अगाडि बढाइने छ ।' केही युवाहरुका लागि सोही ठाउँमा रोजगार सृजना गरिने उनले बताए ।"
बाराका थप १७ जनामा कोरोना पुष्टि,"सिमरा : बाराको जीतपुरसिमरा उपमहानगरपालिका भित्रका थप १७ जनामा कोरोना संक्रमण पुष्टि भएको छ । उपमहानगरपालिकाले संचालन गरेको क्वारेन्टाइनमा परीक्षणका लागि स्वाब दिएकामध्ये १७ जनामा कोरोना देखिएको हो । कोरोना पुष्टि हुनेमा उपमहानगरका कर्मचारी, पत्रकार र स्थानीय समेत छन् । क्वारेन्टाइनमा स्वाब संकलन गरिएको एक सय ५० मध्ये १७ जनाको कोरोना रिपोर्ट पोजिटिभ आएको हो । जीतपुर स्वास्थ्य चौकीका कर्मचारीमा कोरोना देखिएपछि उपमहानगरपालिकाले केही दिनअघि आफ्ना कर्मचारी र स्थानीयको स्वाब संकलन गरेर परीक्षणका लागि वीरगन्ज पठाएको थियो । परीक्षणका लागि पठाएकामध्ये स्वास्थ्यसहित अन्य शाखाका कर्मचारी, एक पत्रकार र स्थानीयमा कोरोना पुष्टि भएको हो । यसअघि मंगलबार उपमहानगरपालिकाको एक स्वास्थ्य कर्मचारी, दुई सशस्त्र प्रहरीसहित चार जनामा कोरोना देखिएको थियो । समुदायस्तरमा कोरोना संक्रमण देखिन थालेपछि उपमहानगरपालिकाले परीक्षणको दायरा बढाउदै लगेको छ ।"
अत्यावश्यक कामबाहेक सिंहदरबार प्रवेशमा रोक,"काठमाडौं : विश्वव्यापी महामारीको रुपमा फैलिएको कोरोना भाइरस (कोभिड१९) को सङ्क्रमण बढ्दै गएपछि मुलुकको प्रमुख प्रशासनिक केन्द्र सिंहदरबार प्रवेशमा रोक लगाइएको छ । गृहमन्त्रालयका अनुसार अत्यावश्यक कामबाहेकका व्यक्तिलाई प्रवेशमा कडाइ गरिएको हो । मन्त्रालयका प्रवक्ता चक्रबहादुर बुढाले अत्यावश्यक कामका लागि सुरक्षा मापदण्ड अपनाएर प्रवेशमा समस्या नभएको तर भेटघाट र गफगाफका लागि प्रवेशमा रोक लगाइएको बताए । अत्यावश्यक कामका लागि आवश्यक सुरक्षा मापदण्ड अपनाएर जाँदा प्रवेशमा कुनै समस्या छैन, प्रवक्ता बुढाले भने, तर सामान्यरुपमा भेटघाट, गफगाफका लागि भने ध्यान दिनै पर्छ, त्यसमा रोक लगाएको हो । जोखिम नबढोस् भनेर ध्यान दिनुपर्ने भएकाले अत्यावश्यक कामबाहेकका लागि उक्त व्यवस्था लागू गरिएको उनको भनाइ छ । भित्रबाट पास पठाएर प्रवेश अनुमति दिने कार्यमा पनि तत्कालका लागि रोक लगाइएको छ । अहिलेको जटिल परिस्थितिमा नागरिक आफैँले पनि सुरक्षा सावधानी अपनाउन र अत्यावश्यक काम नपरी बाहिर ननिस्किन तथा सिंहदरबार नआउनसमेत उनले अनुरोध गरे । प्रेस पास भएका पत्रकारलाई कुनै रोक नलगाइएको उनले प्रष्ट पारे । पछिल्लो समयमा काठमाडौँ उपत्यकामा कोभिड१९ को सङ्क्रमण बढिरहेको छ । मङ्गलबार मात्रै उपत्यकामा ६२ जनामा कोभिड१९ देखिएको छ। सङ्क्रमण बढेपछि उपत्यका प्रवेशमा थप कडाइ गरिएको र स्वास्थ्य मापदण्ड लागू नगर्ने व्यक्ति वा व्यावसायिक प्रतिष्ठानलाई कारवाही गर्न थालिएको काठमाडौँका प्रमुख जिल्ला अधिकारी जनकराज दाहालले जानकारी दिनुभयो । उनले अटेर गर्नेलाई कैद सजाय गर्ने चेतावनीसमेत दिए । रासस"
कोरोना कहर : बैतडीमा पालिका अनुसार सेवा,"बैतडी : कोरोना भाइरसको जोखिम बढेको भन्दै जिल्ला प्रशासन कार्यालय बैतडीले बुधबारदेखि पालिका अनुसार सेवा दिन थालेको छ। जिल्लास्तरीय कोभिड कमान्ड पोष्टको बैठकले गरेको निर्णय अनुसार बुधबारदेखि पालिका अनुसार सेवा दिन थालिएको सहायक प्रमुख जिल्ला अधिकारी लोकेन्द्रहि नेगीले जानकारी दिए। जिल्ला प्रशासन कार्यालयमार्फत प्रदान गरिने सेवाहरु आइतबार, सोमबार र मंगलबार मेलौली नगरपालिका, शिवनाथ गाउँपालिका, डिलाशैनी गाउँपालिका, पञ्चेश्वर गाउँपालिका र सिगास गाउँपालिकाका नागरिकलाई प्रदान गरिनेछ । यस्तै बुधबार, बिहीबार र शुक्रबार दशरथचन्द नगरपालिका, पाटन नगरपालिका, दोगडाकेदार गाउँपालिका र सुर्नया गाउँपालिकाका नागरिकलाई सेवा प्रदान गरिने सहायक प्रमुख जिल्ला अधिकारी नेगीले जानकारी दिए । पुर्चौंडी नगरपालिकाको हकमा भने इलाका प्रशासन कार्यालयबाट नियमित रुपमा सेवा प्रदान गरिने बताइएको छ । जिल्ला प्रशासन कार्यालयमार्फत प्रदान गर्ने सेवाहरुलाई व्यवस्थित बनाउन र कोभिड १९ को जोखिम न्यूनीकरणका लागि यस्तो निर्णय गरिएको जिल्ला प्रशासन कार्यालयले जनाएको छ । जिल्ला प्रशासन कार्यालयले नेपाली नागरिकताको प्रमाणपत्र वितरण, राहदानी वितरणलगायतका सेवाहरु दिने गरेको छ । 'कोरोना भाइरसको जोखिम न्यूनीकरण र यसबाट बच्नका लागि हामीले यस्तो निर्णय गरेका हौं, 'प्रमुख जिल्ला अधिकारी मोहनराज जोशीले भने, 'कोरोना भाइरसबाट बच्नका लागि भीडभाड नहोस् भनेर हामीले पालिका अनुसार सेवा दिन थालेका छौं । नागरिकले पनि यसैगरी सतर्कता अपनाउन आवश्यक छ ।' बैतडीका ३१९ जनामा कोरोना संक्रमण पुष्टी भइसकेको छ । संक्रमितमध्ये ३ सयजना घर फर्किसकेका छन् भने १९ जना विभिन्न क्वारेन्टाइन र आइसोलेसनमा बसिरहेका छन् ।"
"बुढीगण्डकी आयोजना : मुआब्जा वितरण अन्तिम चरणमा, पुनर्वास र पुनस्थापना अन्योलमै","धादिङ : बहुचर्चित जलाशययुक्त बुढीगण्डकी जलविद्युत आयोजनाको डुवान क्षेत्रमा पर्ने जग्गाको मुआब्जा वितरण अन्तिम चरणमा पुगेको छ । मुआब्जा वितरणको काम अन्तिम चरणमा पुगेको भएपनि डुवानबाट विस्थापित हुनेहरुको पुनस्थापना र पुनर्वासको कार्यक्रम भने अन्योलमा नै रहेको छ । कुल १२ सय मेगावाट क्षमताको जलविद्युत आयोजना निर्माण गर्नको लागि ५८ हजार १ सय १३ रोपनी जग्गा अधिग्रहण गरि मुआब्जा वितरण गर्नुपर्ने थियो । जसमध्ये असार दोस्रो सातासम्म ४७ हजार २ सय ६१ रोपनी जग्गाको मुआब्जा वितरण भइसकेको छ । धादिङ र गोरखाको आरुघाट बजार तथा धादिङको खहरे बजार क्षेत्रको जग्गाको लामो समयसम्म मुआब्जाको दररेट नै घोषणा हुन नसकेका कारण मुआब्जा वितरणको गाँठो अड्किएको थियो । गत मंसिर १६ गते आरुघाटका बजार क्षेत्र र खहरे बजारको मुआब्जा दर घोषणा भएपछि मुआब्जा वितरणको गाँठो फुकेको थियो । बजार क्षेत्रको मुआब्जा दरमा सुरुसुरुमा केही असन्तुष्टि रहेपनि अहिले स्थानीयहरुले मुआब्जा लिन थालिसकेका छन् । यस चालु आर्थिक वर्षमा मात्रै ५ अर्व ३८ करोड भन्दा बढी रकम (मुआब्जा) वितरण भइसकेको छ । बुढीगण्डकी जलविद्यूत आयोजना अन्तरगतको बातावरण, मुआब्जा वितरण तथा पुनस्थापना इकाइ संयोजक कृष्ण कार्कीले भने, 'आरुघाट बजारको धेरैजसो जग्गाको मुआब्जा वितरण भइसकेको छ, प्राविधिक कठिनाइ भएकाहरुको मात्रै बाँकी हो, खहरे बजार क्षेत्रका स्थानीयहरुपनि प्रक्रियामा आउन थालिसक्नु भएको छ ।' जग्गाधनीहरुकै प्राविधिक कारणबस छुटेका केही जग्गाहरु र धादिङतर्फको खहरे बजार (३ सय रोपनी) बाहेक निजि जग्गाहरु सवैको मुआब्जा वितरण भइसकेको कार्कीले बताए । सुरुमा निकै विवादित बनेको गुठीजग्गाको पनि मुआब्जा वितरण भएको छ । 'गुठीका मोहीलाई पनि नम्बरी जग्गा सरह मुआब्जा वितरण भइसकेको छ ।' इकाइ संयोजक कार्कीले भने, 'कानुन र प्रक्रिया मिलाएर गुठीकोषमा भने क्षतिपुर्ति उपलब्ध गराउने निर्णय सरकारले गरिसकेको छ ।' ५ रोपनीभन्दा कम जग्गा हुनेहरुको लागि जम्मा पाएको मुआब्जा रकमको थप १५ प्रतिशत मुआब्जा दिने सरकारको निर्णय रहेकाले मुआब्जा लिनेहरुमध्ये ५ रोपनी भन्दा अरु केही पनि र नेपालभर कहीपनि जग्गा जमिन भएनभएको प्रमाणित गराउनको लागि मालपोतमा पठाइएको कार्कीले बताए । हालसम्म बुढीगण्डकी आयोजना डुवान क्षेत्रमा पने जग्गाहरुको लागि ३१ अर्व ९० करोड रुपैयाँ मुआब्जा वितरण भइसकेको छ । आयोजना अन्तरतग बातावरण, मुआब्जा वितरण तथा पुनस्थापना इकाइका सुचना अधिकारी इन्जिनियर रितेश रावलले भने, 'विद्यालय प्रहरी चौकी, स्वास्थ्य चौकीलगायत सार्वजनिक सम्पदाहरुको बाँकी रहेको छ, तिनीहरुलाई आवश्यकताका आधारमा बस्ती पुनस्र्थापना गरिएको क्षेत्रमा नै आयोजनाले ती संरचनाको पनि पुनस्थापना गर्नेछ ।' अन्योलमै पुनस्थापना मुआब्जा वितरणको काम अन्तिम चरणमा पुगिसक्दा पनि पुनस्थापनाको काम भने सुरु हुनै सकेको छैन । डुवान क्षेत्रमा पर्ने घरहरुलाइ पुनस्थापना गर्नको लागि भनेर विस्तृत परियोजना रिपोट (डिपिआर) मै ४४ स्थान छनौट गरिएको थियो । मुआब्जा वितरण सँगसँगै ३ हजार ५ सय ६० घरधुरीको लागि पुनस्थापनको काम पनि अघि बढ्ने बताइएपनि मुआब्जा वितरणको काम अन्तिमअन्तिम भइसक्दा समेत पुनस्थापना गर्ने क्षेत्रहरुको जग्गा अधिग्रहणको लागि कुनै प्रक्रिया नै सुरु भएको छैन । नेपाल सरकारले पनि राष्ट्रिय गौरवको आयोजनाको रुपमा राखेको जलाशययुक्त बुढिगण्डकी जलविद्युत आयोजना निर्माण गर्ने मोडालिटी आगामी आर्थिक वर्षमा टुङ्ग्याउने बताइरहँदा पुनस्थापनाको काम नै सुरु नहुनुले झनै अन्यौलता बढाएको स्थानीय एवं बुढीगण्डकी सरोकार समितिका पदाधिकारीहरु बताउँछन् । बुढीगण्डकी आयोजना राष्ट्रिय सरोकार समितिका अध्यक्ष हरेराम ढकालले भने, 'बुढीगण्डकी सरकारको प्राथमिकतामै परेको छैन, राष्ट्रिय गौरवको आयोजना भन्ने अनि बजेट हरेक वर्ष घटाउँदै पठाउने गरेको छ । सरकारले सुचिकृत गरेको गेमचेन्जर आयोजनाको सुचीमा पनि बुढीगण्डकी अटाएको छैन ।' 'रिङरोड छेउछाउमा पुनर्वास र पुनस्थापना भनिएको छ, 'ढकालले भने, 'अहिलेसम्म रिङरोडको छेउटुप्पै कता कता हो केही थाहा छैन अनि जनताले आयोजनाको काम अड्काए भन्न मिल्छ ?' ह्रासकट्टिले थप समस्या रुख विरुवा र बगैचाको मुआब्जा वितरण गर्नको लागि कुनै समस्या नभएपनि घर र गोठको मुआब्जा वितरण गर्दा नेपालको प्रचलित कानुन अनुसार ह्रासकट्टी गर्नुपर्ने भएकाले घरगोठको मुआब्जा वितरण कार्यमा थप जटिलता आएको छ । डुवान क्षेत्रका स्थानीयले भने कुनैपनि हालतमा ह्रास कट्टि गर्न नपाइने भन्दै विरोध जनाउँदै आइरहेका छन् । आयोजनाले पनि अर्थ मन्त्रालयमा ह्रास कट्टि नगर्नको लागि सहमती मागेको भएपनि अर्थमन्त्रालयले सहमति नदिँदा आयोजना नै अन्योलमा परेको छ । डुवान क्षेत्रका एक स्थानीयले भने, 'सरकारले भनेकोतोकेको दररेटमा हामीले हाम्रो पुख्र्यौली जग्गा जमिन दिइसकेका छौं, कतिपय घरहरु यहाँ लाखौं खर्च गरेर भर्खरै मात्रै बनाइएका छन्, सबै डुवाएर जानुपर्ने हुँदा भइरहेको घरको पनि ह्रास कट्टी गर्नु कत्ति पनि न्यायोचित होइन । राज्यलाई दिनुपर्ने भन्दैमा जनताले अन्याय नै सहनुपर्छ भन्ने त होइन होला ।'"
बलात्कार आरोपमा वडासचिव पक्राउ,"टीकापुर : कैलालीको दक्षिणी भजनी नगरपालिका वडा नं ४ का वडासचिव सुमनकुमार चौधरी बलात्कारको आरोपमा पक्राउ परेका छन् । उनलाई एक महिलाले बलात्कारको आरोप लगाएपछि उनी पक्राउ परेका हुन् । तीमहिलाले जिल्ला प्रहरी कार्यालय कैलालीमा चौधरीले आफूलाई बलात्कार गरेको उजुरी दर्ता गरेकी छन् । एक महिलाकाले वडा सचिव चौधरी उपर जबर्जस्ती करणीको उजुरी दिएकोे जिल्ला प्रहरी कार्यालय कैलालीका प्रहरी निरीक्षक हिक्मत थापाले जानकारी दिए । जिल्लाप्रहरी कार्यालय कैलालीको आदेशमा वडा सचिव चौधरीलाई इलाका प्रहरी कार्यालय भजनीले पक्राउ गरेको छ । उनलाई जिल्ला चलान गरिएको जनाइएको छ । भजनी नगरपालिकाकी उपमेयर छाया देवकोटाले घटनाको बारेमा सामान्य जानकारी पाएको बताएकी छन् । केहीबेरअघि मात्रै मैले पनि थाहा पाएँ । जिल्ला प्रहरीमा उजुरी दिएको भन्ने सुन्नमा आएको छ उनले भनिन्घटनाका बारेमा विस्तृत जानकारी छैन, बुझ्दैछौं । घटनालाई स्थानीयस्तरमै मिलाउने प्रयास भएको स्थानीयले बताएका छन् । घटना मिलाउने कार्यमाज नप्रतिनिधि नै संलग्न रहेको स्रोतको दावी छ । महिलाले जिल्लामै पुगेर उजुरी दर्ता गरेपछि मात्र घटना सार्वजनिक भएको हो ।"
पर्सामा कोरोनाले थप दुई जनाको मृत्यु : एकै दिन ११६ संक्रमित,"वीरगन्ज : पर्सामा बुधबार एकै दिन १ सय १६ जना नयाँ संक्रमित थपिएका छन् । नारायणी अस्पतालको प्रयोगशालामा बुधबार बिहान गरिएको परीक्षणमा १सय १६ जनामा संक्रमण पुष्टि भएको हो । वीरगन्ज कारागारका कैदीबन्दी ,सशस्त्र प्रहरी, नेपाली सेना, वीरगन्ज महानगरपालिकाका कर्मचारीसहित ११६ जनामा बुधबार बिहान संक्रमण पुष्टि भएको नारायणी अस्पतालका मेसु डाक्टर मदन उपाध्यायले जानकारी दिए । बुधबार वीरगन्ज कारगारका २७ जना कैदीबन्दीमा संक्रमण भेटिएको हो । यसअघि पनि कारगारमै १३ जनामा संक्रमण पुष्टि भएको थियो । यसैगरी वीरगन्जस्थित नेपाली सेनाको चण्डी प्रसाद गणमा कार्यरत ३ जना सेना , वीरगन्ज भन्सार कार्यालयमा खटिएका ३ जना सशस्त्र प्रहरी र ४ नेपाल प्रहरीमा पनि बुधबार संक्रमण भेटिएको मेसु उपाध्यायले जानकारी दिए । वीरगन्ज महानगरपालिका वडा नम्बर ४ र वडा नम्बर १० का ९९ जना , वडा नम्बर २७ का ८ जना, वडा नम्बर १५ का ३ जना , वडा नम्बर १ , ८ र ९ का २२ जना , वडा नम्बर ३ , २५ , २४ , १२ र १३ का ११ जनामा पनि संक्रमण पुष्टि भएको हो । यस्तै, पर्साकै जगरनाथपुर गाउँपालिका ५ र जिराभवानी गाउँपालिका ३ का ११ जनामा पनि संक्रमण भेटिएको हो । क्वारेन्टाइनमा बसेका, कन्टयाक्ट ट्रेसिङमा परेका तथा मास ट्रेसिङ र स्वचेच्छाले पैसा तिरेर परीक्षण गराएकाहरु गरी १सय १६ जनामा संक्रमण पुष्टि भएको मेसु उपाध्यायले बताए । पर्सामा हालसम्म एकै दिनमा यति ठूलो संख्यामा संक्रमण भेटिएको यो पहिलो हो । यसअघि गत आइतबार एकै दिन पर्सामा ७३ जनामा संक्रमण भेटिएको थियो । १ सय १६ जना संक्रमित थपिएसँगै पर्सामा संक्रमितको संख्या ७ सय ३० पुगेको जिल्ला स्वास्थय कार्यालय पर्साले जनाएको छ । थप २ जनाको मृत्यु पर्सामा कोरोनाका कारणले थप दुईजनाको मृत्यु भएको पुष्टि भएको छ । वीरगन्जको गण्डक बहुअरीस्थित वीरगन्ज हेल्थ केयर अस्थायी कोभिड अस्पतालमा उपचारका क्रममा बुधबार बिहान वीरगन्ज १५ का ४६ वर्षीय पुरुषको मृत्यु भएको हो । उनमा साउन १९ गते राती कोभिड १९ संक्रमण पुष्टि भएको थियो । यस्तै गत सोमबार राति उपचारका लागि वीरगन्जको नेशनल मेडिकल कलेजमा ल्याउने क्रममा बाटोमै मृत्यु भएकी पर्साको पोखरीया नगरपालिका ८ की १८ वर्षीया युवतीमा भने मङगलबार राति संक्रमण पुष्टि भएको थियो । पर्सा जिल्लामा कोरोना संक्रमणबाट मृत्यु हुनेको संख्या १७ पुगेको छ । साउनमा मात्रै पर्सामा १३ जनाको मृत्यु भएको हो ।"
"अयोध्यामा राम मन्दिरको शिलान्यास सम्पन्न, बर्दियामा दीपोत्सव गरिने","गुलरिया : भारतको अयोध्या स्थित राममन्दिर शिलान्यासको अवसरमा बर्दियामा दीपउत्सव गरिने भएको छ। विश्व हिन्दु परिषद् बर्दियाको आयोजनामा गुलरिया नगरपालिकाका विभिन्न चोकमा दीप प्रज्वलन गरी उत्सव मनाउन लागिएको हो। बुधबार अपराह्न १२ बजेर ४४ मिनेट ०८ सेकेण्डको शुभमूर्हतमा भारतीय प्रधानमन्त्री नरेन्द्र मोदीले विशेष धार्मिक अनुष्ठानका बिच भूमिपूजन सहित अयोध्यामा राम मन्दिर निर्माणको शिल्यान्यास गरेका छन्। भूमिपूजन पूर्व प्रधानमन्त्री मोदीले हनुमान गढीको दर्शन पश्चात रामलला मूर्तिको दर्शन गरी पारीजात फूलको विरुवा रोपेका भारतीय मिडियाले उल्लेख गरेका छन्। भूमिपूजन समारोहमा प्रधानमन्त्रीसँग उत्तर प्रदेशका मुख्यमन्त्री योगीआदित्य नाथ, राज्यपाल लगायत प्रवुद्ध व्यक्तिहरु सहभागी भएका छन्। सयौं वर्षदेखि विवादित रहेको अयोध्या स्थित रामजन्म भूमिमा राममन्दिर निर्माणका लागि भारतीय अदालतले फैसला गरेको थियो। विश्व हिन्दु परिषद् बर्दियाको जिल्ला स्तरीय बैठकको निर्णयबाट अयोध्यामा राममन्दिर निर्माणको लागि भूमिपूजनसहित गरिएको शिलान्यासको अवसरलाई बर्दियामा महोत्सवका रुपमा मनाउन दीप प्रज्वलन सहितको उत्सव गर्न लागिएको विश्व हिन्दु परिषद नेपाल बर्दियाका अध्यक्ष रामनरेश यादवले बताए। बर्दियाको गुलरिया नगरपालिका वार्ड नम्बर १ शिवचोक खैरापुर, वडा नम्बर ५ सुहेलवा चोक, वडा नम्बर ६ राधाकृष्ण चोक, वडा नम्बर ७ गुलरिया गाउँको पिपल चोक, वडा नम्बर १० रामनगर चोक, वडा नम्बर ११ गणेशपुर चोकमा दीप उत्सव गर्ने कार्यक्रम तयारी गरिएको बताइएको छ। बुधबार बेलुकी तोकिएका स्थानहरुमा दीयो बाली दीप उत्सव गर्दा कोरोना भाइरस (कोभिड१९) लाई समेत ख्याल गर्दै सामाजिक दुरी लगायत मास्क प्रयोग गरी कार्यक्रम गरिने अध्यक्ष यादवले जानकारी दिए। कार्यक्रमका बारेमा स्थानीय पालिका लगायत जिल्ला प्रशासन कार्यालयलाई पूर्व जानकारी गराइएको परिषद्ले जनाएको छ।"
रतुवामाई नगरपालिका १० दिनका लागि 'सिल',"विराटनगर : तीव्ररुपमा फैलिएको कोरोना भाइरसको संक्रमण नियन्त्रणका लागि भन्दै मोरङको रतुवामाई नगरपालिका १० दिनका लागि पूर्णरुपमा 'सिल' गरिएको छ । रंगेलीस्थित रक्तसञ्चार केन्द्रमा काम गर्ने रतुवामाई घर भएका कर्मचारीमा कारोना देखिएपछि मंगलबार राती १२ बजेबाट लागू हुने गरी पूरै नगर क्षेत्र सिल गर्नु परेको मेयर रविन राईले बताए । समुदायमा कोरोना भाइरसको जोखिम बढेको पनि उनको भनाइ छ । नगरपालिकाले नगरका सबै वडा कार्यालयहरु, संघसंस्था, सहकारी, बैंक तथा वित्तिय संस्थाहरु सबै बन्द गर्ने निर्णय गरेको हो । कोरोना भाइरस समुदायमा फैलन नदिन अत्यावश्यक बाहेक नगरभित्र सम्पर्ण यातायात सेवा र सर्वसाधारणको आवतजावत पनि बन्द गरिने मेयर राईको भनाइ छ । नगर क्षेत्रभित्रका जोखिमयुक्त ठाउँहरुको पहिचान गरेर १५ जनाको स्वाब संकलन गर्दै पीसीआर परीक्षण पनि गरिने भएको छ ।"
पहिरोले रित्तियो गाउँ,"बेनी : असार २७ गते घर छोडेका धवलागिरी गाउँपालिका६ कल्लेनीका रत्नप्रसाद पुन अझै फर्किएका छैनन् ।पहिरोको जोखिम बढेपछि घर छाडेर शिवाङको हेम माविमा बस्दै आएका पुन मंगलबार पोखरा गए। 'वरिपरी पहिरोले घेरेर उराठ लाग्दो बनाएको छ । गाउँमा कोही पनि छैनन्,,' उनले भने, 'स्कुलमा कति बस्नु भनेर परिवारसहित पोखरा बस्ने निधो गरियो।' माख्लाको भटीरबाट खसेको पहिरोले फेदीको पाखोमा रहेको कल्लेनी गाउँलाई मानवबिहीन बनाएको छ । गत असार २६ गते बिहान पहिरो खसेपछि अलपत्र परेका उनीहरुलाई उद्दार गरेर शिवाङ लगिएको थियो । गाउँपालिकाले अस्थायी बसोबासको व्यवस्था मिलाएको छ। २८ परिवारका ५० भन्दा बढी मानिस करिब एक महिनादेखि विद्यालय भवनमा सामूहिकरुपमा बस्दै आएका छन् । ५ परिवार विद्यालयबाट ताकममा रहेका आफन्तकहाँ सरेका पहिरो पीडितको अगुवाई गरेका डिके पुनले बताए । 'कोही ताकममा भएका आफन्तको घरमा डेरा खोजेर बसेका छन् । पोखरा, काठमाडौ, बेनीमा आफन्त भएकाहरु उतै जान थाल्नुभएको छ,' उनले भने, 'पहिरोले गाउँ फर्कने अवस्था छैन् । घरमा पालिएका बाख्रा, कुखुरा, गाई, भैसी बिक्री गरिए।' पाकेको मकैबाली भित्र्याउन र बारीमा लगाएको कोदो गोड्न नपाएको स्थानीय भेष पुनले बताए । घासपानी दिन जान नसकेपछि हलगोरु बारीमा छाडेको उनले बताए । शिवाङदेखि कल्लेनी पुग्न डेढ घण्टा हिड्नुपर्छ । खानेपानी आयोजनाको संरचना पहिरोले बगाएको छ । पहिरो खस्ने क्रम रोकिएको छैन् । गाउँमा जाने र निस्कने नाकाको बाटो पहिरोले भत्काएको छ । आउजाउमा जोखिम मोल्नुपर्छ । घर पहिरोले पुरिएपछि बहिनीकहाँ आश्रय लिएर बसेको कल्लेनीकी कमला घर्तीले बताइन् । पहिरोमा पुरिएर घर्तीकी सानीआमा जानीमा वेपत्ता र भाइ प्रकाश केसीको मृत्यु भएको थियो । प्रकाशको घरमा सुत्न गएका सबिन पुन वेपत्ता छन् । परदेवी पुन र वीरबहादुर पुनको घर पहिरोले बगाएको थियो । एक सय रोपनीभन्दा बढी धानखेत, कोदोबारी र सुन्तला बगैचा पहिरोले बगर बनाएको छ । मगर समुदायको बाहुल्य बसोबास भएको कल्लेनी साविक मराङ गाविसको ३ नम्बर वडामा पर्छ । सडक, विद्युत सुविधा पुगेको थियो । घरघरमा खानेपानी सुविधा थियो । सुन्तला खेतिलाई विस्तार गरेर आयआर्जनको माध्यम बनाउन थालेका थिए । 'गाउँमा विकास र सुविधा आएपछि बसाइसराइ गरेर गएका पनि फर्कन थालेका थिए,' स्थानीय तोरणबहादुर भण्डारीले भने ,'पहिरोले भएका मानिस पनि अन्यत्र गएर गाउँनै रित्तिनै अवस्था आयो ।' दिर्घकालिन बसोबासका लागि गाउँमै फर्कने अथवा अन्यत्र बसाइसराइ गर्ने भन्नेमा कल्लेनीबासी अन्यौलमा छन् । गाउँमा जाँदा पहिरोको डर छ । अन्यत्र जाने घर, जग्गा छैन् । बजार क्षेत्रमा घर घडेरी जोडेकाहरु अब गाउँ नफर्कने मनस्थितिमा छन् । विकल्प नभएका बसोबासको चिन्ताले पिरोलिएका छन् । पहिरोका कारण धवलागिरी गाउँपालिकाको ६ नम्बर वडामा पर्ने कल्लेनी, राम्चे, रिख, कुम्रि र ठूलोगाउँमा १९ जनाको मृत्यु भएको छ । दुईजना वेपत्ता छन् । करिब ४० वटा घर भत्किएका छन् । दुई सयभन्दा बढी परिवार घर जोखिममा परेकाले विस्थापित भएका छन् । पुरै वडा पहिरोले चिरा, चिरा बनाएको वडा अध्यक्ष राजाराम सुवेदी बताउँछन् । पहिरोबाट घरबास गुमाएका र जोखिममा परेकाहरु विद्यालय, सामुदायिक भवन र टहरा बनाएर बसेका छन् । धवलागिरी गाउँपालिकाका अध्यक्ष थमसरा पुनले पहिरोले मराङ, धारापानी, ताकम र काफलडाडाको बस्ती प्रभावित बनाएको बताइन् । 'सहरबजारमा घर घडेरीभएकाहरु त्यतै सरेर जान थालेका छन,' उनले भनिन्, 'बस्दै आएको ठाउँमा बस्न नमिल्ने र अन्यत्र केही नभएकाहरुको पहिचान गरेर स्थायी बसोबासका लागि एकिकृत बस्ती विकास गराउने छलफल चलाएका छौं।'"
कोरोनासँग मिल्दोजुल्दो लक्षण देखिएका तीनजनाको मृत्यु,राजविराज : सप्तरीमा कोरोना भाइरस (कोभिड१९) सँग मिल्दोजुल्दो लक्षण देखिएका तीनजना पुरुषको मृत्यु भएको छ। विदेशबाट आइ कोरोना परीक्षणबिना घरमा बसिरहेका रुपनी गाउँपालिका५ धुरगाउँका ४५ वर्षीय एक पुरुषको मृत्यु भएको छ। मलेसियाबाट आएर घरमा बसिरहेका धुरगाउँका विन्देश्वर साह बिरामी भइ उपचारका क्रममा मृत्यु भएको रुपनी गाउँपालिका५ का वडा अध्यक्ष जगदीश दासले बताए । विदेशबाट आएर घरमा बसेकोबारे आफूलाई जानकारी नभएको र उनको मृत्युपछि गाउँलेले बताएपछि मात्र थाहा पाएको वडा अध्यक्ष दासले बताए । बिरामी भइ उपचारका लागि धरान लैजाँदै गर्दा बाटोमै मृत्यु भएपछि शव घर फर्काइएको छ । विदेशबाट आएको र रुघाखोकीजस्ता लक्षण देखिएकाले पीसीआर परीक्षणका लागि स्वाब संकलन गर्न शवको अन्तिम संस्कार नगरी घरमा राख्न लगाइएको स्वास्थ्य कार्यालय सप्तरीका निमित्त प्रमुख दुनियालाल यादवले बताए। पीसीआर परीक्षण नगरी घरमा बसिरहेका साहलाई ज्वरो र दमले च्यापेपछि उपचारका लागि राजविराजस्थित गजेन्द्रनारायण सिंह अस्पताल लगिएको थियो । राजविराजले रेफर गरेपछि बीपी कोइराला स्वास्थ्य विज्ञान प्रतिष्ठान धरान पुर्याउनुअघि मंगलबार राती बाटोमै मृत्यु भएको स्वास्थ्य कार्यालयले जनाएको छ। स्वास्थ्य कार्यालय सप्तरीका निमित्त प्रमुख दुनियालाल यादवले कोरोनासँग मिल्दोजुल्दो लक्षण देखिएकाले स्वाब संकलनपछि शव व्यवस्थापन गरिने बताए । मृतकका दाजु उनीभन्दा एक महिनाअघि भारतबाट आएर १४ दिन रुपनी५ स्थित जनता मावि बसबिट्टीको क्वारेन्टाइनमा बसेका थिए । उनको पीसीआर परीक्षण गर्दा रिपोर्ट नेगेटिभ आएको थियो तीन चार दिनअघि बिरामी परेका साहबारे जानकारी दिँदै पीसीआर परीक्षण गर्न भन्दा पनि वडा अध्यक्ष दासले चासो नलिएको स्वास्थ्य चौकीका प्रमुख सिताम्बर यादवले गुनासो गरे । यसैबीच राजविराजस्थित छिन्नमस्ता अस्पतालमा मंगलबार राती दुई जेष्ठ नागरिकको मृत्यु भएको छ । मंगलबार राति १ बजे मृत्यु भएका डाक्नेश्वरी नगरपालिका ९ पत्थरगाढाका ७१ वर्षीय मंगल खंगको स्वाब लिएलगत्तै बुधबार दिउँसो दाह संस्कार गरिएको छ । घुँडा दुखेको भन्दै आइतबार उपचारार्थ भर्ना भएका चिनी र उच्च रक्तचापका बिरामी खंग राती पिसाब गर्न उठ्दा खलखली पसिना आएर ढलेका थिए। त्यसपछि उनको मृत्यु भएको डा ज्ञानेन्द्र झाले बताए । शव घर ल्याइपछि स्वास्थ्य कार्यालय र प्रहरी कार्यालयबाट खबर आएपछि दाह संस्कार रोकी स्वाब संकलन गरिएको डाक्नेश्वरी नगरपालिकाका नगरप्रमुख शिवनारायण साहले जानकारी दिए । रोक्दा रोक्दै पनि दाह संस्कारमा २०२२ जना पुगेको साहले जनाए । यस्तै ज्वरो र श्वासप्रश्वासमा समस्या भएपछि एक साताअघि १५ गते भर्ना भएका राजगढ गाउँपालिका४ बेल्ही चपेनाका ८५ वर्षीय बच्चालाल सुतिहारको पनि मंगलबार राती मृत्यु भएको छ । उनको शव छिन्नमस्ता अस्पतालमै रहेको र स्वाब संकलन गर्न लागिएको अस्पतालका प्रशासन प्रमुख राजेश झाले बताए । स्वास्थ्य कार्यालय सप्तरीले मृतक तीनैजनामा शंकास्पद लक्षण देखिएकाले स्वाब संकलन गरिएको बताए । एक साताअघि मृत्यु भएका सोही वडाका प्रितम साहको स्वाब संकलन गर्नुअघि नै दाह संस्कार भएको थियो । दमको बिरामी साहको स्वाब संकलन गर्न नसकिएपछि उनका परिवार र मलामी गएका गाउँलेसहित ८६ जनाको स्वाब सोमबार संकलन गरिएको छ । संकलित स्वाबको रिपोर्ट आइ नसकेको नगर प्रमुख साहले बताए गाउँपालिकाले क्वारेन्टाइनको जिम्मेवारी वडा अध्यक्षलाई रहेको तर वडा अध्यक्षले होम क्वारेन्टाइन भन्दै स्वास्थ्य मापदण्ड बिचार नगरी घर पठाउने गरेको उनको भनाइ छ । स्थानीय तहले सञ्चालन गरेको क्वारेन्टाइनमा बसेकाले स्तरीय खानाको माग गरेपछि वडा अध्यक्षले होहल्ला भएको भन्दै होम क्वारेन्टाइनका नाममा घर पठाउन थालेको यादवले बताए । गाउँघरमा नाम मात्रको होम क्वारेन्टाइन र होम आइसोलेसन हुने गरेकाले अवस्था भयावह रहेको उनले चिन्ता प्रकट गरे । मलेसियाबाट १५ दिनअघि आएका ३५ वर्षीय अर्का एक पुरुष पनि सोझै घर गएर बसेको स्मरण गर्दै स्वास्थ्य चौकी प्रमुख यादवले उनलाई जबरजस्ती साउन ११ गते परीक्षण गर्न लगाउँदा रिपोर्ट पोजिटिभ आएपछि राजविराजस्थित आइसोलेसन केन्द्र पठाइएको बताए । मलेसियाबाट परीक्षण गरेर आएकाले यहाँ गर्न आवश्यक छैन भन्दै परीक्षण गर्न अस्वीकार गर्दै आएका उनको तीन दिनको प्रयासपछि रुपनी गाउँपालिकास्थित रायपुर स्कुलमा स्वास्थ्यकर्मीको टोलीले स्वाब संकलन गरेको थियो।
"कोरोनाबाट थप एकजनाको मृत्यु, पर्सामा मृतकको संख्या १७ पुग्यो","वीरगन्ज : वीरगन्जमा बुधबार कोरोना भाइरस संक्रमणबाट थप १ जनाको मृत्यु भएको छ । वीरगन्ज महानगरपालिका वडा नम्बर १५ का ४६ वर्षीय पुरुषको बुधबार बिहान मृत्यु भएको हो । वीरगन्जको गण्डक बहुअरीस्थित वीरगन्ज हेल्थ केयर अस्थायी कोभिड अस्पतालमा उपचारका क्रममा उनको बुधबार बिहान ५ बजे मृत्यु भएको नारायणी अस्पतालका मेसु डाक्टर मदन उपाध्यायले पुष्टि गरे । साउन १८ गते पीसीआर जाँचका लागि स्वाब संकलन गरिएका ती पुरुषमा साउन १९ गते राती कोभिड १९ संक्रमण पुष्टि भएको थियो । महुमेहका रोगी उनमा खोकी , ज्वरोका साथै श्वासप्रश्वासमा समस्या देखिएपछि मङगलबार राति ९ बजे वीरगन्ज हेल्थ केयर अस्थायी कोभिड अस्पताल भर्ना गरिएको थियो । उपचारका क्रममा बुधबार बिहान ५ बजे उनको मृत्यु भएको जिल्ला स्वास्थ्य कार्यालय पर्साका स्वास्थ्य निरीक्षक जयमोद ठाकुरले जानकारी दिए । यसअघि सोमबार राती मृत्यु भएकी पर्साको पोखरीया नगरपालिका ८ की १८ वर्षीया किशोरीमा पनि मङगलबार राति संक्रमण पुष्टि भएको थियो । बुधबार बिहान वीरगन्ज १५ का संक्रमित पुरुषको मृत्यु भएसँगै पर्सा जिल्लामा कोरोना संक्रमणबाट मृत्यु हुनेको संख्या १७ पुगेको छ । पर्सामा साउनमा मात्रै १३ जनाको मृत्यु भएको हो ।"
'सामुदायिकलाई सुधारे निजी स्कुल आफैं सुक्छन्',"काठमाडौं : काठमाडौं महानगरपालिकाका प्रमुख विद्यासुन्दर शाक्यले सामुदायिक विद्यालयले संस्थागत विद्यालयको भन्दा गुणस्तयरीय शिक्षा दिनुपर्ने बताएका छन्। ज्ञानोदय माध्यामिक विद्यालयमा नेपाल सरकारको सहयोगमा सामुदायिक विद्यालयमा अध्ययन गर्ने छात्रालाई निःशुल्क स्यानिटरी प्याड वितरणको शुभारम्भ कार्यक्रमलाई सम्वोधन गर्दै उनले यस्तो बताएका हुन्। निजी क्षेत्रका विद्यालयले जसरी विद्यार्थी र अविभावकलाई आकर्षित गरिरहेका छन् त्यसैगरी विस्तारै सामुदायिक विद्यालयले पनि चुम्बकीय गुणको विकास गर्नुपर्छ, शाक्यले भने, संस्थागत विद्यालयमा विद्यार्थीको आकर्षण बढ्यो भनेर गुनासो गर्ने होइन त्योभन्दा राम्रो र गुणस्तरीय शिक्षा दिएर (विद्यार्थी)को भविश्य हामी बनाई दिन्छौं भन्ने ग्यारेण्टी सामुदायिक विद्यालयले दिन सक्नुपर्छ। त्यो भयो भने सामुदायिकमा स्वत विद्यार्थीको चाप बढ्ने छ। सबै सामुदायिक विद्यालयमा सरकारले निशुल्क शिक्षाको व्यवस्था गरेको स्मरण गराउँदै शाक्यले निशुल्क शिक्षाको अर्थ कमजोर शिक्षा नभएको प्रष्ट पारे। हामीले खोजेको कमजोर होइन गुणस्तरीय र उत्कृष्ट शिक्षा हो। संस्थागत विद्यालयले दिनेभन्दा पनि अझ उत्कृष्ट र गुणस्तरीय शिक्षा सामुदायिक विद्यालयले दिन सक्नुपर्छ, उनले भने।"
"नर्समा कोरोना पुष्टि, धौलागिरी अस्पतालको ओपिडी सेवा बन्द","बागलुङ : धौलागिरी अस्पताल बागलुङमा कार्यरत नर्समा कोरोना संक्रमण पुष्टि भएको छ। धौलागिरी बहुमुखी क्याम्पसको प्रिआइसोलेसनमा उपचारमा खटिएका २५ वर्षीया नर्समा कोरोना संक्रमण पुष्टि भएको हो। स्वास्थ्यकर्मीमै कोरोना संक्रमण पुष्टि भएपछि धौलागिरी अस्पतालले बहिरंग बुधबारदेखि (ओपिडी) सेवा अनिश्चितकालका लागि बन्द गरेको छ। स्वास्थ्यकर्मीमा कोरोना पुष्टि भएपछि थप स्वास्थ्यकर्मी र सर्वसाधारणमा कोरोना फैलिन नदिन र कन्ट्रयाक्ट ट्रेसिङमार्फत स्वाब संकलन गर्नका लागि अर्को सूचना जारी नभए सम्मका लागि ओपिडी सेवा बन्द गरिएको धौलागिरी अस्पताल बागलुङका प्रमुख मेडिकल सुपरिटेण्डेन्ट डा शैलेन्द्र बिक पोखरेलले जानकारी दिए। प्रिआइसोलेसनमा दुई नर्स खटाइएकोमा एक जनामा सामान्य ज्वरो र रुघा देखिएकाले स्वाब संकलन गरिएको र उनमा कोरोना देखिएको डापोखरेलले बताए। स्वास्थ्यकर्मीमै कोरोना देखिएपछि हामीले तत्काल नर्सलाई अस्पतालको आइसोलेसनमा राखेका छौ उनले भने, अब नियमित आइसोलेसनमा जाने चिकित्सक लगायतको पनि तत्काल स्वाब संकलन गरेर पीसीआर परीक्षणका लागि पठाउँछौ। धौलागिरी अस्पतालले नेपालको पाँचौ र छैठो संक्रमितदेखि हालसम्म २ सय बढीको उपचार गरेपनि उपचारमै खटिएका स्वास्थ्यकर्मीमा कोरोना संक्रमण देखिएको थिएन। यसअघि बागलुङ जिल्लाको जैमिनी नगरपालिकाका स्वास्थ्य शाखा प्रमुख रहेका एक ५२ वर्षीय स्वास्थ्यकर्मीमा कोरोना संक्रमण पुष्टि भएको थियो। उनी क्वारेन्टाइनमा स्वाब संकलन गर्ने, आइसोलेसनमा उपचारमा खटिने गरेका थिएनन्।"
पहिलो पटक गुञ्जिएन गिनी ट्वाङ,"भक्तपुर : गिनी ट्वाङ गिनी ट्वाङ घिन्ताङघिसी ट्वाङ ताताखती नखकथेङ घिन्ताङघिसी ट्वाङ प्रत्येक वर्षको भाद्र शुक्ल प्रतिपदाको दिन मनाइने गाईजात्रा पर्वअन्तर्गत भक्तपुरमा गुञ्जिने बाजाको तालको बोल हो यो। यो बोलकै कारण भक्तपुरको गाईजात्राको रौनक बढेको थियो। भक्तपुरको गाईजात्राको ज्यान एवं प्राण नै यही बोलमा लट्ठी जुधाएर नाचिने घिन्ताङघिसी नाच हो। तर कोरोना भाइरसको सम्भावित संक्रमण नियन्त्रण गर्न गाईजात्राको इतिहासमै यस वर्ष पहिलोपटक घिन्ताङघिसी ताल एवं संगीतबिनै भक्तपुरको गाईजात्रा मंगलबार भएको छ। यदि कोरोना भाइरस महामारी नभएको भए गाईजात्राको दिन बिहानैदेखि खिँ, धोलक, धिमेसँगै भुछ्याय र तः को मि श्रणमा घिन्ताङघिसीको तालमा विभिन्न नाच निस्किन्थ्यो। बिहानैदेखि भक्तपुर नगर घिन्ताङघिसीको संगीतमय हुन्थ्यो। कोरोना भाइरस महामारीकै कारण भैरवनाथ तथा भद्रकालीको गाईले समेत कुनै बाजागाजाको आवाज सुन्न पाएनन्। मंगलबार बिनाबाजागाजा भैरवनाथ र भद्रकालीको गाई भक्तपुर नगर परिक्रमा गराइएको थियो। संस्कृतिकर्मी ओमप्रसाद धौभडेलले भैरवनाथ तथा भद्रकालीको गाईलाई नगर परिक्रमा गराइँदा बाजागाजा बज्नुपर्छ भन्ने इतिहास रहे पनि यस वर्ष त्यो पालना नभएको सुनाए। देवदेवीका गाई होस् या रथ बाजागाजासहित नगर परिक्रमा गराउनुपर्ने इतिहास थियो, उनले भने, तर कोरोना महामारीको कारण यसवर्ष उक्त परम्परा तोडियो। उनले भक्तपुरको यस वर्षको गाईजात्रालाई सुख्खा गाईजात्राको संज्ञा दिए। घिन्ताङघिसीको संगीत र नाचविहीन गाईजात्रा सुख्खा नै भएको उनको भनाइ थियो। स्थानीय प्रशासन, प्रहरी र भक्तपुर नगरपालिकाले यस वर्षको गाईजात्रालाई औपचारिकता मात्रै दिन आहह्वान गरेका थिए। सोहीअनुसार भक्तपुर नपाले गाईजात्रामा घिन्ताङघिसी नाच ल्याउन नदिन वडाको टोल टोलमा स्वयम्सेवकसमेत खटाएको थियो। सोहीअनुसार यस वर्षको गाईजात्रा सांस्कृतिक पर्वको रूपमा मात्रै सम्पन्न भएको हो। भैरवनाथ र भद्रकालीसँगै तीनवटामात्रै गाई भैरवनाथ र भद्रकालीका गाईले यसपालि स्थानीय भक्तपुर नपा ४ र ५ बाट गएको वर्ष दिवंगत भएका सर्वसाधारणका गाईले समेत साथ पाएनन्। यस वर्ष भैरवनाथ र भद्रकालीको गाईको साथमा ती वडाका तीनजनाका मात्रै गाईले साथ दिए। स्थानीयका अनुसार भनपा ४ र ५ का करिब २० वटा गाईले भैरवनाथ र भद्रकालीको रथसँगै भक्तपुर नगर परिक्रमा गरेनन्। ती गाईलाई मंगलबार बिहानै भक्तपुर नगर परिक्रमा गराइएको थियो। सामाजिक दूरीको उपेक्षा भक्तपुरको गाईजात्रामा घिन्ताङघिसीलगायतका परम्परागत नाच प्रदर्शन नभए पनि भक्तजनले सामाजिक दूरी कायम गरेको पाइएन। गाई नगर परिक्रमा गराइँदा जताततै भक्तजनको भीड थियो। भैरवनाथ र भद्रकालीको गाईलाई नगर परिक्रमा गराउँदा झन् सर्वसाधारणको भीड बाक्लो थियो। कतै पनि सामाजिक दूरी कायम गरिएको देखिएन। अधिकांशले मास्क लगाए पनि सामाजिक दूरी कायम नभएकाले कोरोना भाइरस संक्रमण हुने खतरालाई नकार्न सकिन्न। मृत्यु संस्कारगत पर्व गाईजात्रालाई नेपालभाषामा सा पारु भनिन्छ। सा भनेको गाई र पारु भनेको प्रतिपदा। प्रत्येक वर्षको भाद्र शुक्ल प्रतिपदामा गाईजात्रा मनाइने भएकाले यस दिनलाई सा पारु भनिन्छ। नेवारी समुदायमा सा पारु मृत्यु संस्कारसँग सम्बन्धित पर्व हो। यस दिन वर्षभरिमा दिवंंगतहरूको सम्मान तथा सम्झनामा गाईको प्रतीक बनाई स्थानीय नगर परिक्रमा गराइन्छ। धार्मिक परम्पराअनुसार भाद्र प्रतिपदाको एक दिन मात्र यमलोकको ढोका खुला हुने जनविश्वास रहँदै आएको छ। त्यस्तै मृतात्मालाई गाईको प्रदर्शनले गाईको मद्दतबाट उक्त दिन यमलोकमा प्रवेश हुने जनविश्वास छ। त्यसैले नेपालभाषी समुदाय यस दिन गाईको प्रतीक वा जिउँदो गाईलाई नै नगर परिक्रमा गराउँछन्। धार्मिक ग्रन्थ तथा किवंदन्तीहरूका अनुसार गाईजात्राको दिन गाई प्रदर्शन गर्ने क्रममा उक्त गाईले हालेको एक पाइला बराबर एक अश्वमेघ यज्ञ गरे बराबरको फल प्राप्त हुन्छ। पन्ध्रौं शताब्दीदेखि गाईजात्रा काठमाडौं उपत्यकामा लिच्छविकालअघि नै गाईजात्रा चलेको पाइन्छ। जसलाई काठमाडौंमा प्रताप मल्ल, ललितपुरमा सिद्धिनरसिंह मल्ल र भक्तपुरमा जगतप्रकाश मल्लले विस्तृत गरेको इतिहासविद् तथा संस्कृतिविद बताउँछन्। संस्कृतिकर्मी ओमप्रसाद धौभडेलले गोपालराज वंशावलीमा पन्ध्रौं शताब्दीतिरै नेपालमा गाईजात्रा चलनचल्तीमा आइसकेको उल्लेख गरिएको जानकारी दिए। लिच्छविकालअघि नै काठमाडौं उपत्यकाका नेपालभाषी समुदायले एउटा पर्वका रूपमा गाईजात्रा मनाइसकेका थिए, उनले भने, मल्ल राजाहरूले यसलाई परिमार्जन गरी विस्तृतमात्रै गरेका थिए।"
प्रहरीको आँखा छल्दै पैदल यात्रु,"काठमाडौं : काठमाडौं उपत्यका छिर्ने सबैभन्दा ठूलो र व्यस्त नाका हो, नागढुंगा । मंगलबार मध्यान्ह १२ बजेतिर नागढुंगामा धनगढीबाट स्कुटरमा आएका अर्जुन गुरुङ लरखराइरहेका थिए। काठमाडौं प्रवेशका लागि प्रहरीले अनुमति नदिएपछि उनी तनावमा थिए। बुटवलमा स्कुटर नवीकरण गराएर आएका गुरुङलाई प्रमुख जिल्ला अधिकारीको पास नभएको भन्दै प्रहरीले रोकेको हो। उनी १० दिनअघि नागार्जुन नगरपालिका ३ बाट पास बनाएर गएका थिए। 'जाँदा गए, यही पासले भयो, अहिले सीडीओको पास चाहिन्छ भन्छन्', आक्रोशित मुद्रामा भेटिएका गुरुङले भने, पास नभए फर्किएर जाऊ भन्छन्, यहाँ आएको मान्छे त्यति टाढा फेरि फर्केर जाने कुरा भएन।' लगत्तै धादिङको नौबिसे हिँडेका दुई जनालाई पास नभएको भन्दै प्रहरी रोक्यो। पेसाले प्राविधिक उनीहरू कामको सिलसिलामा हिँडेका रहेछन्। साइडको कामको लागि नौबिसे हिँडेका हौं', प्राविधिक राजन महर्जनले भने, 'हामीसँग अरू सबै कागजात छ, कार्ड पनि छ तर सीडीओको पास नभई जान पाइँदैन भनेर प्रहरीले रोकेको छ।' यी प्रतिनिधि घटना मात्रै हुन्। काठमाडौं उपत्यकासहित मुलुकका विभिन्न भागमा कोरोना संक्रमितको संख्या बढेसँगै सरकारले अन्तरजिल्ला प्रवेशमा कडाइ गरेको छ। सीमा नाकामा भित्रिने र बाहिरिनेलाई सुरक्षाकर्मीले अनिवार्य पासको व्यवस्था गरेको छ। चेकजाँचमा कडाइ गरिएपछि नागढुंगामा नेपाली सेनाको सामग्री लिएर आएको एउटा गाडीलाई प्रहरी रोकेर राख्यो। सेनाका अधिकारीले आफ्नो परिचयपत्र देखाउँदा पनि प्रवेश गर्न नदिएको भन्दै हामीसँग गुनासो पोखे। 'हामीलाई पनि रोकिएको छ, समान धेरै छ, नत्र त हामी फर्किन्थ यौं,' सादा पोसाकमा रहेका सेनाका एक अधिकारीले नाम नबताउने सर्तमा भने, सीडीओको पास नभए जान पाउनु हुन्न भनेर रोकिराखेको छ।' प्रहरीले पासमा कडाइ गरेपछि कतिपय यात्रु गाडीबाट ओर्लिएर चेकजाँच छल्न पैदल हिँडेकोसमेत पाइयो भने कतिपय यात्रु वैकल्पिक बाटोको खोजीमा थिए। काठमाडौंबाट तराई हिँडेका दुई युवा पास नभएकाले 'चोरबाटो' खोज्दै थिए। सवारीसाधन चेकजाँचमा प्रहरीले कडाइ गरे पनि पैदल यात्रुलाई भने रोक लगाउन सकेको छैन। 'हिँडेर आइरहेकालाई रोक्न खोज्यो भने यहाँ तलसम्म हो भनेर छल्न खोज्छन्', एक प्रहरीले भने, 'कतिपय टाढाबाट पैदलै आएका हुन्छन्, फेरि फर्काएर पठाउन पनि गाह्रो।' गाडी रिजर्भ गरेर आएका यात्रु पनि नागढुंगा नाका नजिक आएपछि ओर्लिएर पैदलै आउने गरेका भेटियो। धादिङबेंसीबाट बसमा आएका केही यात्रु खानी खोलामा ओर्लिएर पैदलै नागढुंगासम्म पुगेका थिए। नागढुंगा पार भएपछि उनीहरू लोकल बसमा गन्तव्यतर्फ लागे। पास बिनाका गाडीलाई भित्रिन र बाहिरिन रोक लगाइएको बताउँदै महानगरी प्रहरी वृत्त थानकोटका प्रहरी नायब उपरीक्षक घनश्याम श्रेष्ठले भने, 'सीडीओको पासबाहेक यहाँ कसैले आउन जान पाउँदैन, बिरामीलाई मात्रै हामीले आउन जान दिएका छौं, अरू सबैलाई सीडीओको पास चाहिन्छ।' उनका अनुसार पास बिना चलेका २५ वटा सवारीसाधनलाई संक्रमण नियन्त्रण ऐनअनुसार कारबाही गरिएको छ। बिहान बेलुका सवारी र यात्रु चाप बढी भए पनि नाकामा दिउँसो भने चहलपहल कम देखिन्छ। सरकारले साँझ ७ देखि बिहान ७ बजेसम्म सवारीसाधन सञ्चालनमा पूर्ण रोक लगाएको छ। यसले गर्दा राति एम्बुलेन्स र शववाहनबाहेकका सवारी सञ्चालनमा नआएको सुरक्षाकर्मीले बताए। अहिले नागढुंगा नाकाबाट मात्रै दिनहुँ करिब ६ सय सवारीसाधन भित्रिने प्रहरीको तथ्यांक छ। ती सबै पास भएका सवारी साधन हुन्। सरकारले काठमाडौं प्रवेश गर्ने सबै नाकामा कोरोना परीक्षण गर्ने जनाए पनि अहिले यो सेवा बन्द छ। सुरुका ६ दिन मात्रै परीक्षण गर्दा नागढुंगा नाकामा ६ हजार ६४ जनाको स्वाब संकलन गरिएको थियो।"
पुतलीबजारका एकै परिवारका चारसहित ८ जनामा कोरोना संक्रमण,"स्याङजा : स्याङ्जामा मंगलबार साँझ थप ८ जना संक्रमित थपिएका छन्। कन्ट्याक्ट ट्रेसिङका आधारमा देखिएको संक्रमणमा एकाघरका ४ जनालाई कोरोना भाइरस पुष्टि भएको छ। केही दिनअघि कोरोना संक्रमण पुष्टि भएका पुतलीबजारका एक युवाका परिवारका बाबा, आमा, दाजु, भाउजुसहित उनका साथीहरु संक्रमित बनेको पुतलीबजार नगर स्वास्थ्य शाखा प्रमुख बिष्णुप्रसाद काफलेले जानकारी दिए। ती युवामा संक्रमण पुष्टिपछि स्वास्थ्य कार्यालयले उनका वडाका ३८ जनाको कन्ट्याक् ट्रेसिङ गरिएकोमा ३० जनाको रिपोर्ट नेगेटिभ र एक जनाको रिपोर्ट आउन बाँकी रहेको बताइएको छ। संक्रमण पुष्टि हुनेमा २ महिलासहित ६ जना पुरुष छन्। गण्डकी प्रादेशिक कार्यालय पोखराका निर्देशक डा बिनोद बिन्दु शर्माका अनुसार ६९, ३०, ३३, ३२, २३, ३९ बर्षका पुरुष र ५२, २३ बर्षीया महिला हुन्। उनीहरु सबैलाई आइशोलेशनमा राखिएको छ। संक्रमितमध्ये ७ जना पुतलीबजारको र एक जना वालिङका ३९ वर्षका पुरुष रहेको पुतलीबजार नगर स्वास्थ्य शाखा प्रमुख काफलेले जानकारी दिए। योसँगै स्याङ्जामा संक्रमितको संख्या २ सय ७९ पुगेको छ।"
माग्न बालबालिका प्रयोग,"काठमाडौं : साउन दोस्रो साता सकिनै लाग्दा एकाएक हल्ला फैलियो चउरमा कार्टुन, कार्टुनमा शिशु। केयर बालगृहले कपनस्थित एक चउरमा बेवारिसे शिशु भेटिएको दाबी गर्दै थियो। यतिबेलासम्म बालगृहकी सञ्चालक पुष्पा अधिकारीले दाता खोज्न थालिसकेकी थिइन्। तर, पासा पल्टियो। दाता खोज्न गरिएको हल्लीखल्लीले शिशुकी आमाको मन पोल्यो। आफू स्वयम्ले जन्माएको सन्तानलाई अनाथ भनिरहँदा उनले सहन सकिनन्। अन्ततः ती महिला आफ्नो शिशु फिर्ता लिन केयर बालगृहकी सञ्चालक अधिकारी समक्ष पुगिन् र शिशुको अनुहार देखाएर पैसा कमाउने अधिकारीको योजना विफल भयो। ती महिला लकडाउनको समयमा खाडी मुलुकबाट फर्किएकी थिइन्, पेटमा बच्चा बोकेर। महानगरीय प्रहरी परिसर काठमाडौंका प्रमुख एसएसपी श्यामलाल ज्ञवालीका अनुसार ती महिना खाडी मुलुकमै बलात्कारमा परेकी थिइन्। नेपाल फर्किएपछि उनले उक्त शिशुलाई त्रिवि शिक्षण अस्पताल महाराजगन्जमा जन्म दिइन्। विदेशबाट फर्किएपछि जन्मिएको शिशुलाई ती महिलाले घर लग्न सकिनन्। किनकि घरमा उनका श्रीमान् छन्, छोराछोरी छन्। समाजको डरकै कारण ती महिलाले आफ्नो शिशुलाई बालगृहकी सञ्चालक अधिकारीको जिम्मा लगाएको एसएसपी ज्ञवालीले जानकारी दिए। आफ्नो पेटमा बच्चा भएको कुरा ती महिलाले परिवारसँग लुकाएकी रहिछन्, नेपाल आएपछि बच्च जन्मिएछ, घरमा लग्न सकिनछिन त्यसपछि बालगृहमा राख्ने निर्णयमा पुगेकी रहिछन्, उनले भने, पालनपोषण गर्न भनेर दिएको आफ्नो बच्चालाई चउरमा भेटिएको भन्ने खालका समाचार आएपछि उनी शिशु माग्न बालगृहमा पुगेकी रहिछन्। सेवाको कर्ममा लागेको व्यक्तिले शिशुलाई देखाएर पैसा कमाउने कुरा नैतिक रूपमा सही नभएको एसएसपी ज्ञवालीले बताए। उनका अनुसार बालगृह सञ्चालक अधिकारीले उक्त शिशुलाई गैरकानुनी रूपमा हासिल गरेको भए कानुनी कारबाही अगाडि बढ्छ। सेवाको नाममा धन्दा यो घटना एउटा उदाहरण मात्र हो। नेपालमा बालबालिकाको अनुहार देखाएर पैसा कमाउने अहिलेदेखि चलेको होइन। महिला, बालबालिका तथा ज्येष्ठ नागरिक मन्त्रालयअन्तर्गतको राष्ट्रिय बालअधिकार परिषद् प्रशासकीय प्रमुख कृष्णप्रसाद भुसाल नेपालमा सञ्चालित अधिकांश बालगृह पैसा कमाउने उद्देश्यले खोलिएको बताउँछन्। सबै बालगृहलाई भन्दिनँ तर अधिकांश बालगृहले बालबालिकालाई देखाएर पैसा कमाउने तिर लागेका छन्, हामीले कारबाही गरेका सबै बालगृहले बालबालिकाको व्यापार नै गरेको देखिन्छ, बालगृहहरूमा कति पैसाको खेलो हुन्छ भन्ने कुरा अनुसन्धानको विषय हो, उनी भन्छन्, आमा बुवा जीवितै भएका बालबालिकालाई बालगृहमा राख्ने र दाताबाट पैसा ल्याउने प्रवृत्ति यो क्षेत्रमा देखिन्छ। राष्ट्रिय बालअघिकार परिषद्ले बर्सेनि यस्ता बालगृहलाई बन्द गरेर त्यहाँ रहेका बालबालिकालाई उद्धार गर्ने गरेको छ। परिषद्ले बालगृहको अध्ययन अनुगमन गर्दा पोषण, लवाइखवाइ र शिक्षागरी मुख्य तीनवटा कुरालाई ध्यान दिन्छ। तर, यी तीवटा मुख्य आधारसमेत पूरा गर्न नसक्ने बालगृह राजधानीमै रहेको परिषद्का प्रमुख भुसाल बताउँछन्। आर्थिक वर्ष २०७६०७७ परिषद्ले अवैधानिक रूपमा पैसा मात्र कमाउनका लागि खुलेका ६ वटा बालगृहलाई बन्द गरेर बालबालिकाहरूलाई उद्धार गरेको छ। महिला, बालबालिका तथा ज्येष्ठ नागरिक मन्त्रालयको विवरण अनुसार उक्त आर्थिक वर्षमा विधिसम्मत सञ्चालन नभएको नमुना प्रगतिशील महिला समाज बाफलबाट ४ बालक र ५ जना बालिका उद्धार भएका छन्। सामाजिक तथा मानवीय सरोकार केन्द्र गोठाटारबाट ९ बालक र २ जना बालिका उद्धार गरिएको छ। त्यस्तै पुनस्र्थापन प्रतिष्ठान खोकनाबाट ३ बालक र ४ जना बालिका, न्यु नेपाल कम्युनिटीबाट ७ बालिका, सहारा इन्टरनेसनलबाट ३ जना बालक र सेफ होस्टेल नक्खुबाट १८ जना बालिकालाई परिषद्ले उद्धार गरेको हो। आवासीय बालगृह सञ्चालन तथा व्यवस्थापनसम्बन्धी मापदण्ड २०६९ विपरीत सञ्चालनमा रहेका बालगृहलाई सुधारका लागि सचेत गराउँदा पनि सुधार नगरेपछि त्यस्ता बालगृहबाट बालबालिका उद्धार गर्ने गरिएको छ। आर्थिक वर्ष २०७५०७६ मा कानुनअनुसार बालबालिका राख्न नसकेका ५ वटा बालगृहबाट १ सय ९२ जना बालबालिका उद्धार गरिएको र सोमध्ये १ सय ८६ जना बालबालिका परिवारमा पठाइएको थियो। जसमध्ये उत्साह नेपाल ललितपुरबाट १४ बालक र १० जना बालिका, सहारा संस्था नवलपरासीबाट ७ बालक र ८ जना बालिका उद्धार गरिएको मन्त्रालयको विवरणमा उल्लेख छ। त्यस्तै ऐश्वर्य बालगृह सुकेधाराबाट ७७ बालक र ४८ जना बालिका, कर्णाली होम गल्फुटारबाट १४ बालक र ५ जना बालिका, सौडोल महिला समाज भक्तपुरबाट ४ बालक र ५ जना बालिका उद्धार गरिएको हो। उद्धार भएका मध्ये ६ जना बालबालिका मात्रै परिवारको पहिचान हुन नसकेकोले अल्पकालीन गृहमा संरक्षणमा रहेको हो। यसबाट बालगृहमा रहेका अधिकांश बालबालिकाको परिवार र आफन्त रहेको पुष्टि हुन्छ। त्यस्तै २०७४०७५ मा भएको अनुगमनको क्रममा न्यूनतम् मापदण्ड नपुगेका, बाल संरक्षणको सबालमा संवेदनशील नरहेका र अति दयनीय अवस्थामा रहेका ९ वटा बालगृहबाट ८१ जना बालक, ६६ जना बालिका उद्धार गरिएको थियो। जसमध्ये मित्रता नेपाल ललितपुरबाट ३ बालक र १० जना बालिका, हुम्ला नेपाल ललितपुरबाट २ बालक र ५ जना बालिका, स्माइलिङ किड्स चितवनबाट ९ बालक र ९ जना बालिका, ड्रिम एन्जेल्स वल्र्ड चितवनबाट ५ बालक र १ जना बालिका उद्धार गरिएको थियो। त्यसैगरी सहाराको घर रूपन्देहीबाट १७ बालक र ७ जना बालिका, लुम्बिनी बालगृह काठमाडौंबाट ६ बालक र ६ जना बालिका, सहारा असहाय बालसुधार काठमाडौंबाट ९ बालक र १ जना बालिका, आशा अनाथालय चितवनबाट २९ बालक र २७ बालिका उद्धार गरिएको मन्त्रालयको विवरणमा उल्लेख छ। संयुक्त राष्ट्रसंघको बालअधिकार सन्धिको एउटा पिल्लर नै बालबालिकाको सर्वोत्तम हितसम्बन्धी विषयमा केन्द्रित छ। नेपालका सबैजसो बालगृहले उक्त सन्धिलाई बेवास्ता गरिरहेको मानव अधिकार आयोगकी उपनिर्देशक मञ्जु खतिवडा बताउँछिन्। आमाबुवाबाट अलग्याएर बालगृहमा ल्याइएका बालबालिकाको सर्वोत्तम हित कसरी हुन्छ ? नेपालमा केही मान्छे बालगृह खोलेर पैसा कमाउन प्रोफेसनल रूपमा नै लागेका छन्, बालबालिका उनीहरूका लागि धनी हुने माध्यम बनेका छन्, मैले यस्ता धेरै केसहरूमा काम गरेकी छु, उनले भनिन्,सोझा र गरिब आमाबुवालाई प्रलोभनमा पारेर बालबालिकालाई बालगृहमा ल्याउने गरिएको छ, यसको उद्देश्य नाफा कमाउने हो तर राज्यको ध्यान यतातिर गएको देखिएन। त्यस्तै बालबालिका अभियन्ता सोनी भट्टराई नेपालमा रहेका बालअधिकारकर्मी र बाल कल्याणकारीहरूले बालबालिकाको सर्वोत्तम हितमा काम नगरेको बताउँछिन्। सबैले अगाडिको भाग मात्र हेरेको देखिन्छ, बालबालिकालाई दीर्घकालीन रूपमा फाइदा हुने काम कसैले गरेका छैनन्, उनले भनिन्, एउटाले बालअधिकारको कानुन बनायौं भन्छ अर्कोले योजना ल्यायौं भन्छ तर त्यसले के फाइदा हुन्छ ? नेपाली बालबालिकाको हित गर्न विदेशी प्रवृत्ति यहाँ लागू गर्नु ठीक होइन।"
