शीर्षक,विवरण
खर्चको प्रभावकारिता,"कोरोना भाइरस महामारीसँगै विश्व अर्थतन्त्र चरम मन्दीतर्फ धकेलिँदै गएको छ। नेपाली अर्थतन्त्रले पनि संकट सामना गरिरहेको छ। महामारी साम्य हुने अनिश्चितताका कारण धेरैजसो मुलुकहरू जनताको जीवनरक्षाका लागि स्वास्थ्य सेवा, खानपान तथा जीवनयापन र सुरक्षित तवरले आर्थिक गतिविधि सञ्चालनका उपायमा केन्द्रित छन्। यतिबेला सरकारले आगामी वर्षका लागि बजेटको तयारी गरिरहेको छ। कोरोना महामारीको विद्यमान अवस्थामा हाम्रा प्राथमिकताहरू पनि भिन्न छैनन्। सरकारले जनस्वास्थ्यमा व्यापक लगानी गर्नुपर्नेछ। मुलुकमा संक्रामक र सरुवा रोगको उपचार गर्ने एउटा अस्पताल र रोगको परीक्षण गर्ने जम्मा एउटा राष्ट्रिय जनस्वास्थ्य प्रयोगशालाको भरमा हामीले महाव्याधिबाट जुझ्ने अभियान सुरु गरेका थियौं। परीक्षण सुविधा भर्खरै देशका विभिन्न भागमा विस्तार गरिएको छ। यस्तो परीक्षण सुविधा ७५३ स्थानीय तहमा उपलब्ध हुनुपर्ने हो। उपचारका लागि काठमाडौं नै आइपुग्नुपर्ने बाध्यता अन्त्य गर्ने गरी बजेटमा प्राथमिकीकरण हुनुपर्ने हो। विडम्बना, हाम्रो मुलुकमा सांसदले विकास आयोजना छानेर खर्च गर्न पाउने गरी ३० अर्ब रुपैयाँ विनियोजन भएको छ। कानुन बनाउन र सरकारको कामकारबाही अनुगमनका लागि चुनिएका सांसद्हरूलाई नै आफ्नो हात जगन्नाथ गर्नु परेको छ। यसैबीचमा सरकारले सुकुमबासीलाई जग्गा बाँड्न आयोग गठन गरेर राज्यकोषमा भार थपेको छ। कतिपय अनावश्यक बोर्ड, आयोग, प्राधिकरण गठन गरेर कार्यकर्ता र आफन्तलाई गाडीसहित तलबभत्ता सुविधा दिइएको छ। हरेक बजेटमा संघदेखि प्रदेशसम्म सबै मन्त्रालय र विभागको सवारीसाधन किन्ने, गोष्ठी, सभा तथा सेमिनार गर्ने, कार्यालय फर्निसिङका कार्यक्रम आउँछन्। यसका अतिरिक्त, विभिन्न राजनीतिक कार्यक्रमहरू, नेताका नाममा खुलेका प्रतिष्ठानलाई बजेट बाँड्ने काम हुने गरेको छ। अर्कोतर्फ, विशिष्ट र अति विशिष्टका लागि महँगा गाडी, हेलिकप्टर जस्ता भोगविलासका साधन खरिददेखि प्रभावशालीमार्फत् बाँडिने स्रोत सुनिश्चितताका टुक्रेटाक्रे आयोजनालाई पनि फजुल खर्च मान्नुपर्ने हुन्छ। संघीय संसद्को अर्थ समितिले उपभोगमुखी, परिणाम नदिने यस्ता फजुल खर्च कटौती गर्न सरकारलाई निर्देशन दिइसकेको छ। फजुल खर्च घटाउन सरकारद्वारा गठित सार्वजनिक खर्च प्रणाली पुनरावलोकन आयोगको प्रतिवेदन सरकारले सार्वजनिक नगरी थन्क्याएको छ। अहिलेको कठिन समयमा कर बढाएर स्रोत बढाउन सकिने अवस्था छैन। बरु व्यवसायलाई नै पुनरुत्थान गर्नुपर्ने अवस्था छ। अर्थमन्त्री डा युवराज खतिवडाले सबैले सरकारको मुख ताके कर बढाउने गैरजिम्मेवार अभिव्यक्ति दिएका छन्। कर बढाउने तजबिजी उनको हातमा होला तर बढाएअनुसार कर उठ्न सक्छ या सक्दैन भनेर उनले चालू आर्थिक वर्षमै राम्रोसँग महसुस गरिसकेको हुनुपर्ने हो। आर्थिक वर्षको १० महिना बित्न लागिसक्दा ११ खर्बको राजस्व लक्ष्यमा जम्माजम्मी ६ खर्ब संकलन भएको छ। त्यस्तै, अहिले विश्वभर नै महामारीका कारण द्विपक्षीय दातृ निकाय सहायता बढाउन सक्ने अवस्थामा छैनन् भने बहुपक्षीय दातृ निकायसँग सहायताको माग बढेअनुसार सम्बोधन गर्ने क्षमता छैन। यस्तो अवस्थामा संयमित भएर स्रोतलाई राम्रोसँग प्राथमिकीकरण गर्नुपर्छ। अहिलेसम्म सरकारले संकट सम्बोधन गर्न आफ्नो तर्फबाट जनस्वास्थ्यमा बाहेक आर्थिक पुनःस्थापनामा कुनै काम गरेकै छैन। सबै दायित्व अरूको थाप्लोमा सारेर अर्थमन्त्रीले प्रारम्भिक रूपमा एक अर्ब २६ करोड डलरको राहत र पुनस्र्थापना प्याकेज ल्याएको बताउने गरेका छन्। ऋणीलाई दिएको ब्याज छुटको भार बैंक तथा वित्ताीय संस्थाले व्यहोर्नुपर्ने भनिएको छ। विद्युत्, फोन, इन्टरनेट जस्ता जनउपयोगी सेवामा दिएको छुट पनि सेवाप्रदायकलाई व्यहोर्न भनिएको छ। सरकारले कर तिर्ने अवधि केही लम्ब्याइदिएको छ, कुनै छुट दिएको छैन। भाडा मिनाहा गर्नसमेत उनले घरधनीसँग आग्रह गरेका छन्। सरकारले गरिब तथा विपन्नका लागि खाद्य सामग्री दिने भनिए पनि प्रभावकारी रूपमा वितरण भएको पाइएन। यसरी सरकार सबै समस्याबाट टक्टकिएर अरूमा दायित्व सारिरहेको छ, कार्यान्वयन भएनभएको पनि सरकारलाई चासो छैन। सरकारले बजेट खर्च नै नगर्ने, विपन्नलाई समेत किनेर खान नगद हस्तान्तरण नगरी निश्चित खाद्यान्न आपूर्तिकर्ता पोस्ने सरकारको नियत सफा देखिँदैन। सरकारले खर्चै नगर्ने अनि सेवाप्रदायक र व्यवसायले पुँजी क्षय गरेरै पनि जिम्मेवारी लिइदिनुपर्ने यो असफल तरिकालाई सरकारले पुनर्विचार गर्नुपर्छ।"
जेठ ५ गतेसम्म लकडाउन गर्ने सरकारको निर्णय,"काठमाडौं : सरकारले विश्वव्यापी महामारी कोरोना (कोभिड१९) भाइरस संक्रमण नियन्त्रणका लागि जेठ ५ गतेसम्म लकडाउन गर्ने निर्णय गरेको छ। बुधबार बिहान प्रधानमन्त्रीको सरकारी निवास बालुवाटारमा बसेको मन्त्रिपरिषद् बैठकले लकडाउनको समय थप गर्दै जेठ ५ गतेसम्म पुर्याएको हो। कोरोना भाइरस (कोभिड१९) संक्रमणको जोखिम बढ्दै गएपछि लकडाउनको समय बढाएको बैठकमा सहभागी एक मन्त्रीले अन्नपूर्ण अनलाइनलाई जानकारी दिए। सरकारले आन्तरिक र अन्तर्राष्ट्रिय उडान मे १५ अर्थात् जेठ २ गतेसम्म बन्द गर्ने यस अगाडि नै निर्णय गरिसकेको छ। सरकारले पछिल्लोपटक थपेको १० दिने लकडाउन बिहीबार अर्थात वैशाख २५ गते सकिदै छ। संक्रमणको जोखिम कायमै रहेको विश्लेषण गर्दै मंगलबार बसेको कोरोना भाइरस (कोभिड१९) संक्रमण रोकथाम तथा नियन्त्रण उच्चस्तरीय समन्वय समितिले लकडाउन थप्न सुझाव दिएको थियो। मंगलबार बालुवाटारमा बसेको कोरोना संक्रमण रोकथाम तथा नियन्त्रण उच्चस्तरीय समन्वय समिति बैठकमा संक्रमण शून्यमा झार्ने विषयमा छलफल भएको थियो । उपप्रधान तथा रक्षामन्त्री ईश्वर पोखरेल नेतृत्वको उच्चस्तरीय समितिको २३ औं बैठकमा कृषि र उद्योग क्षेत्रका कामलाई मापदण्ड अनुसार निरन्तरता दिँदै कोरोना नियन्त्रणमा अहिले भएका सबै प्रयासलाई यथावत राख्दै संक्रमण शून्यमा झार्ने विषयमा छलफल भएको थियो। सरकारले पहिलोपटक चैत ११ देखि १८ गतेसम्म लकडाउन घोषणा गरेको थियो। त्यसपछि फेरि दोस्रोपटक एक हप्ता थपेर २५ चैतसम्मका लागि लम्ब्याइएको थियो। त्यसलाई निरन्तरता दिँदै वैशाख ३ गतेसम्म लकडाउन थपिएको थियो। त्यसगरी १२ दिन लकडाउनको अवधि थपेर वैशाख १५ सम्म पुर्याएको थियो। पछिल्लो पटक १० दिन थप गर्दै बैशाख २५ गतेसम्म लकडाउन जारी राख्ने निर्णय गरेको थियो। लकडाउन अवधिमा अनुमतिप्राप्त सवारी साधन, स्वास्थ्यकर्मी, सुरक्षाकर्मीलगायत अत्यावश्यकबाहेक अन्य सेवा बन्द रहनेछन्। सरकारले घरबाहिर निस्किनेलाई थप कडाइ गरिने जनाएको छ। कोरोना संक्रमण (कोभिड१९) रोकथाम र नियन्त्रण उच्चस्तरीय समन्वय समिति बैठकले क्वारेन्टाइनमा बस्न नमान्नेलाई संक्रामक रोग ऐन २०२० अनुसार कडाइपूर्वक कारबाही गर्ने निर्णय यस अघि नै गरिसकेको छ। नेपालमा हालसम्म कोरोना संक्रमितको संख्या ८२ पुगेको छ।"
पुनर्कर्जाको अधिकतम सीमा १० करोड,"काठमाडौं : नेपाल राष्ट्र बैंकले पुनर्कर्जाको क्षमता विस्तार गर्ने घोषणा गरे पनि कार्यान्वयन गर्नेमा सांसदले संशय व्यक्त गरेका छन्। कोरोना प्रभावित अर्थतन्त्रलाई गति दिन महत्वपूर्ण मानिएको निकाय नेपाल राष्ट्र बैंकले करिब एक साताअघि पुनर्कर्जा कोषको आकार एक खर्ब पुर्याउने घोषणा गर्यो। साधारण, विशेष, निर्यात, भूकम्पपीडितलगायत क्षेत्रमा विभिन्न दरमा दिँदै आएको पुनर्कर्जा सुविधा राष्ट्र बैंकले घोषणा गरेभन्दा ३० प्रतिशतमात्रै उपयोग भइरहेको छ। राष्ट्र बैंकका अनुसार हाल कोषको आकार ६० अर्ब कायम गरिए पनि १८ अर्ब रुपैयाँ मात्रै प्रवाह गरिएको छ। ४२ अर्ब रुपैयाँ कोषमै थन्किएको तथ्यांकले देखाउँछ। मंगलबार संसद्को अर्थ समितिमा सांसदले गभर्नर महाप्रसाद अधिकारीसँग कोषको उपयोगिताबारे सवालजवाफ गरे। पूर्वअर्थमन्त्री सुरेन्द्र पाण्डेले भएकै कोषलाई उपयोग गर्न नसकेको अवस्थामा एक खर्ब कोषको क्षमता पुर्याउनेमा संशय व्यक्त गरे। उनले भने, राष्ट्र बैंककै सुत्रअनुसार ६० अर्ब पुनर्कर्जा प्रवाह गर्न सकेको छैन। एक खर्ब पुर्याउने योजनालाई मौद्रिक नीतिले कसरी सम्बोधन गर्छ ? सरकारले कर्जा दिन सक्ने गरी क्षमता विकासको योजना नबनाएको उनले बताए। दुई वर्षयता पर्यटन क्षेत्रको ऋण उठ्न नसक्ने अवस्थामा रहेको बताउँदै उनले होटल, रेस्टुरेन्टको कर्जामा ननपर्फर्मिङ एसेटको चाप बढ्ने चेतावनी दिएका छन्। अर्की सांसद रामकुमारी झाक्रीले पुनर्कर्जाको पहुँच सीमित व्यवसायी र उद्योगमा मात्रै सीमित हुने गरेको भन्दै साना लगानीकर्तामा विस्तार गर्नुपर्ने बताइन्। उनले भनिन्, ठूला व्यवसायी त भोलिका दिनमा नाफा गरेर उम्किन सक्छन् होला। साना व्यवसायीले त्यस्तो कर्जाको सुविधा लिन नसक्ने समस्यालाई कसरी सम्बोधन गर्नुहुन्छ ? राष्ट्र बैंकका अनुसार पाँच करोड रुपैयाँभन्दा माथिका ऋणी लगभग ३६ प्रतिशत छन्। ५० लाख रुपैयाँभन्दा कमका ऋणी ३४ प्रतिशत छन्। ठूलो संख्या यी दुवै स्तरमा देखिन्छ। ५० लाख देखि ५ करोड रुपैयाँसम्मको संख्या न्यून देखिन्छ। गभर्नरका चार सुत्र गभर्नर महाप्रसाद अधिकारीले पुनर्कर्जा कोषको क्षमता विस्तारका चार सुत्र प्रस्तुत गरेका छन्। यसअघि मन्त्रिपरिषद्ले पुनर्कर्जाको ब्याजदर घटाउने निर्णय गरिसकेको छ। १५ लाख रुपैयाँभन्दा कम कर्जा लिनेलाई ३ प्रतिशत राष्ट्र बैंक र ७ प्रतिशतमा प्राप्ते गर्ने व्यवस्था छ। त्यस्तो व्यवस्थामा संशोधन गरेर २ प्रतिशत राष्ट्र बैंकले दिने र पाँच प्रतिशतमा ग्राहकले पाउने गरी व्यवस्था गर्ने गभर्नर अधिकारीले जानकारी दिए। भइसकेको कर्जा प्रवाहलाई रातारात परिवर्तन गर्न गाह्रो हुन्छ, उनले भने, तर, हामी क्रमशः वित्तीय श्रोतलाई उत्पादनशील र रोजगारीमूलक क्षेत्रमा रुपान्तरण गर्ने नीति छ। हाल कुनै एक ऋणीलाई पुनर्कर्जा प्रदान गर्ने उच्चतम सीमा ५० करोड रुपैयाँ छ। यो सीमालाई घटाएर १० करोड रुपैयाँ पुर्याउने अधिकारीले जानकारी दिए। उनले भने, धेरै थ्रेसहोल्ड राख्दा ठूला उद्योग, ठूला व्यापारिक क्षेत्रको हालीमुहाली हुने देखियो। त्यसको थ्रेसहोल्ड घटाउने भएका छौं। जसलाई नाफाले पुग्ने अवस्था छ, त्यस्तोलाई यो सुविधा किन चाहियो र ? हामीले साना व्यवसायीलाई सघाउनुपर्छ। त्यस्तै पुनर्कर्जाको सुविधा दिने प्रक्रियामा सुधार गर्न कार्यविधि नै संशोधन गर्ने उनले जानकारी दिए। सबै वित्तीय संस्थालाई आफ्ना उपयुक्त ग्राहकलाई आफैं सुविधा दिने कार्यविधि तयार गर्छौं, उनले भने, त्यसका लागि राष्ट्र बैंक धाइरहनु नपर्ने व्यवस्था गरिनेछ। यसले धेरै झन्झटिला प्रक्रियालाई छोट्याउनेछ। लक्षित समूहलाई एक आर्थिक वर्षको एक खर्ब विनियोजन हुने गरी अर्थ मन्त्रालयसँग गृहकार्य गर्ने उनले जानकारी दिए। उनी भन्छन्, एक खर्ब बनाउनलाई समय त लागि हाल्छ। जति ठूलो यो कोष बन्यो, त्यति उत्पादनशील क्षेत्रमा जान्छ।"
परीक्षा सञ्चालनमा हतार नगर्न सांसदको सुझाव,काठमाडौं : सांसदले कोरोना भाइरसको जोखिम कम नभएसम्म विद्यार्थी भर्ना तथा परीक्षा सञ्चालन प्रक्रिया अघि नबढाउन शिक्षा मन्त्रालयलाई सुझाव दिएका छन्। संघीय संसदको शिक्षा तथा स्वास्थ्य समितिमा भएको छलफलमा सांसदले यस्तो सुझाव दिएका हुन्। अनलाइन कक्षाको नाममा निजी विद्यालय सञ्चालकले शुल्क उठाउन खोजेको पाइएमा त्यस्ता विद्यालयलाई कडा कारवाही गर्न पनि उनीहरुले शिक्षा मन्त्रालयलाई निर्देशन दिएका छन्। बैठकमा बोल्दै सांसद खगराज अधिकारीले आन्तरिक मूल्यांकन गरेर माध्यमिक शिक्षा परीक्षा (एसईई) का विद्यार्थीलाई प्रमाणपत्र दिन नहुने बताए। यस्ता परीक्षा होम सेन्टरबाट चलाउन सकिन्छ कि भन्ने विषयमा अध्ययन गर्न मन्त्रालयलाई अनुरोध गरे। होम सेन्टरबाट परीक्षा चलाउँदा कर्मचारी पुयाउन नसकिएमा विगतमा कक्षा १२ को परीक्षा पास गरेर बसेकालाई परिचालन गर्न सकिने उनले बताए। विद्यालय तहको पढाइ आगामी असारबाट सञ्चालन गरेर पनि शैक्षिक क्यालेण्डर व्यवस्थापन गर्न सकिने उनको भनाइ छ। सांसद रेखाकुमारी झाले अहिलेको जोखिममा परीक्षा तथा विद्यार्थी भर्नाको विषयमा हतारिएर निर्णय गर्न नहुने बताइन्। एसईई सञ्चालनको अधिकार प्रदेश सरकारलाई दिनुपर्ने उनको भनाइ छ। अर्का सांसद गगनकुमार थापाले माध्यमिक तहसम्मको शिक्षाको अधिकार स्थानीय तहको मातहत गएपनि संघीय सरकारले नै नियन्त्रण गर्न खोजेको आरोप लगाए। सांसद तिलकबहादुर क्षत्रीले कम्तिमा पनि जेठ १० गतेसम्म परीक्षा तथा भर्नाका सम्बन्धमा कुनै निर्णय गर्न नहुने बताए। सांसद विद्या भट्टराईले हतारमा निर्णय गरेर पछुताउनु भन्दा थप समय कुर्दा राम्रो हुने बताइन्। स्कुलले अनलाइनबाट पढाइ सञ्चालन गर्ने नाममा विद्यार्थीलाइ समस्यामा पारेको उनको भनाइ छ। सांसद जीवनराम श्रेष्ठले भने एसईईका विद्यार्थीलाइ आन्तरिक मूल्यांकान गरेर ग्रेडसिट दिनु उपयुक्त हुने बताए।
नेकपा सचिवालय बैठकमा चर्काचर्की : बैठक छाडेर हिँडे प्रधानमन्त्री ओली,काठमाडौं : नेपाल कम्युनिस्ट पार्टी (नेकपा) को सचिवालय बैठक दुई पक्षबीच चर्काचर्की भएपछि प्रधानमन्त्री केपी शर्मा ओली निस्किएर हिँडेका छन्। बालुवाटार स्रोतमा अनुसार बैठकमा दुई पक्षबीच चर्काचर्की भएपछि ओली बाहिरिएका हुन्। बिहिबार बस्ने स्थायी कमिटी बैठकका एजेन्डा तय गर्न यो बैठक बोलाइएको थियो। सचिवालय बैठकअघि ओलीप्रचण्डबीच भेट : सहमति कार्यन्वयन गर्न आनाकानी नेकपामा मुख्य विवाद गरेको एक पद एक मुख्य जिम्मेवारीमा विवाद भएको स्रोतले अन्नपूर्णलाई जानकारी दियो। नेकपामा बहुमत सचिवालय सदस्य एक पद एक मुख्य जिम्मेवारीलाई कार्यन्वयन गर्न दबाब दिएपछि चर्काचर्की भएको हो। प्रधानमन्त्री ओली बाहिरिए पनि बैठक सुचारु भइरहेको छ। बैठकले बिहीबार बिहान ११ बजे पार्टी कार्यालय धुम्बाराहीमा स्थायी समिति बैठक बस्ने निर्णय गरेको छ। यसैबीच बुधबार बिहान नेकपा अध्यक्ष पुष्पकमल दाहाल प्रचण्डलाई भेट्न गरी वामदेव गौतम खुमलटार गएका थिए। प्रचण्डसँगै आफू रहने गौतमले विश्वास दिलाएका थिए। बुधबार बिहान नै माधवकुमार नेपाललाई पनि गौतमले आफु दायाँबायाँ नजाने सन्देश पठाएका थिए।
नेकपाको स्थायी समिति बैठक स्थगित,"काठमाडौं : नेपाल कम्युनिस्ट पार्टी (नेकपा)को स्थायी समिति बैठक स्थगित भएको छ। बिहीबार बोलाइएको नेकपाको स्थायी समिति अनिश्चितकालका लागि स्थगित गरिएको हो। वैशाख २० को सचिवालय बैठकले २५ गते अर्थात् बिहीबारका लागि स्थायी समिति बैठक बोलाउने निर्णय गरेको थियो । नेकपाका अध्यक्षद्वय केपी शर्मा ओली र अर्का अध्यक्ष पुष्पकमल दाहाल 'प्रचण्ड'बीच छलफल गरेर स्थायी समिति बैठक बोलाउने तयारी छ । महासचिव विष्णु पौडेलका अनुसार स्थायी समिति बैठकको एजेन्डाको प्रस्ताव तयार हुन नसक्दा बैठक स्थगित भएको हो । बुधबार स्थायी समितिको बैठकको बैठकका एजेन्डा तय गर्न यो बोलाइएको सचिवालय बैठकमा चर्काचर्की भएपछि प्रधानमन्त्रीसमेत रहेका ओली बाहिरिएका थिए। सचिवालय बैठकपछि ओली र प्रचण्डबीच छलफल भए पनि सहमति हुन नसकेपछि स्थायी समिति बैठक स्थगित भएको हो। नेकपामा मुख्य विवाद एक पद एक मुख्य जिम्मेवारीमा विवाद छ। नेकपामा बहुमत सचिवालय सदस्य एक पद एक मुख्य जिम्मेवारीलाई कार्यन्वयन गर्न दबाब दिएपछि चर्काचर्की भएको हो। नेकपाको स्थायी समिति बैठकमा ४४ सदस्य रहेका छन्। जसमा ओली समूहका १२, प्रचण्ड समूहका १९ र माधव नेपाल समूहका १३ जना रहेका छन्। सचिवालय बैठकअघि ओलीप्रचण्डबीच भेट : सहमति कार्यन्वयन गर्न आनाकानी नेकपा सचिवालय बैठकमा चर्काचर्की : बैठक छाडेर हिँडे प्रधानमन्त्री ओली नेकपा स्थायी समिति बैठक अनिश्चित : सचिवालय बैठकपछि दुई अध्यक्ष छलफलमा बुधबार बिहान मात्रै नेकपा अध्यक्ष पुष्पकमल दाहाल 'प्रचण्ड'लाई भेट्न गरी वामदेव गौतम खुमलटार गएका थिए। प्रचण्डसँगै आफू रहने गौतमले विश्वास दिलाएका थिए। बुधबार बिहान नै माधवकुमार नेपाललाई पनि गौतमले आफू दायाँबायाँ नजाने सन्देश पठाएका थिए।"
नेकपा स्थायी समिति बैठक अनिश्चित : सचिवालय बैठकपछि दुई अध्यक्ष छलफलमा,"काठमाडौं : बुधबार बालुवाटारमा बसेको नेपाल कम्युनिस्ट पार्टी (नेकपा) को सचिवालय बैठक सकिएको छ। स्थायी समिति बैठकका एजेन्डाको विषयमा छलफल गर्न बोलाइएको सचिवालय बैठक निष्कर्षमा नपुग्दै टुंगिएको हो। सचिवालय बैठकले स्थायी समिति बैठकमा छलफल हुने विषयको टुंगो लगाउन नसकेपछि प्रधानमन्त्री एवम् अध्यक्ष केपी ओली र अर्का अध्यक्ष पुष्पकमल दाहाल प्रचण्डबीच बैठक लगत्तै छलफल सुरु भएको छ। वैशाख २० गतेको सचिवालय बैठकको निष्कर्ष अनुरुप भोलि (वैशाख २५ गते) स्थायी समिति बैठक बस्ने निर्णय भएको हो। त्यही अनुरुपको कार्यसूची र प्रस्ताव तयार गर्ने प्रक्रियाका सन्दर्भमा दुई अध्यक्ष कमरेडले अझै पनि गृहकार्य गर्न बाँकी रहेको जानकारी बैठकलाई गराइयो, प्रवक्ता नारायणकाजी श्रेष्ठले बैठकपछि पत्रकारलाई भने, त्यस बारेमा अहिले पनि दुईजना अध्यक्ष कमरेडले सल्लाह गरेर बैठकको कार्यसूची वा बैठकको बारेमा नै के गर्ने भन्ने निर्णय गर्नुहुने भएको छ। बैठकमा दुई पक्षबीच चर्काचर्की भएपछि प्रधानमन्त्री एवम् अध्यक्ष ओली बाहिरिएको स्रोतको दाबी छ। यो विषयमा भने प्रवक्ता श्रेष्ठ खुलेर बोल्न चाहेनन्। यद्यपि प्रधानमन्त्री ओली बैठकबाट बाहिरिएको उनले स्वीकार गरे। बैठकमा सके सबैजना बस्ने हो। कहिलेकाही सकिएन भने विभिन्न कारणले बैठकलाई जानकारी गराएर बैठकबाट निस्कने प्रचलन छ, प्रवक्ता श्रेष्ठले भने, आज अध्यक्ष एवम् सम्माननीय प्रधानमन्त्री कमरेडले आफ्नो केही व्यस्तता र केही शारीरिक कारणलेसमेत बैठकको पूरा समय बस्न नसक्ने जानकारी गराएर बाहिरिनु भएको हो। अरु कुरा केही छैन। पार्टी विभाजनको चरणमा पुगेर जोगिएको नेकपामा स्थायी समिति बैठकको एजेन्डादेखि एक व्यक्ति एक मुख्य जिम्मेवारीसम्मको विषयले विवाद निम्तिएको छ। दुई अध्यक्षबीच तीन दिनयता छलफल भए पनि यी विषयमा सहमति जुट्न नसक्दा सचिवालय बैठक निष्कर्षबिहीन बनेको हो । प्रधानमन्त्री एवं पार्टी अध्यक्ष ओली र अर्का अध्यक्ष 'प्रचण्ड' बीच सोमबार, मंगलबार र बुधबार भएको छलफलमा शक्ति बाँडफाँटलगायत मुद्दामा छलफल भएको छ। स्थायी समितिको एजेन्डा, बैठक कति लामो बनाउने, कसरी छलफल गराउने भन्ने विषयमा अझै समझदारी जुट्न सकेको छैन। दुई अध्यक्षबीचको कार्यविभाजन पुरानै सहमतिका आधारमा टुंगो लगाउने गरी एजेन्डा तय गर्न सोमबार दाहाल र महासचिव विष्णु पौडेललाई जिम्मेवारी भने तोकिएको थियो। तर, उनीहरूबीच छलफलै भएन। उनीहरूले एजेन्डा बुँदागत रूपमा तयार पार्ने जनाइएको थियो। बैठकको पूर्वसन्ध्यामा प्रधानमन्त्री ओलीले मंगलबार बालुवाटारमा वरिष्ठ नेता झलनाथ खनालसँग झन्डै एक घण्टा कुराकानी गरेका थिए । खनालसँग ओलीले आफूविरुद्ध भएका घेराबन्दीदेखि पारिएका असहजताका विषयमा छलफल केन्द्रित गरेका थिए। ओली संगठनात्मक एकताका क्रममा नेताहरूले पाएको दोहोरो जिम्मेवारी खुम्चाउन लचक देखिएका छैनन्। त्यस्तै, उनी स्थायी समिति बैठक सरकारको नीति तथा कार्यक्रम, बजेट तयारी र कोभिड१९ रोकथाम तथा नियन्त्रणका विषयमा मात्र केन्द्रित गरेर छोटो अवधिका लागि मात्र आयोजना गर्नुपर्ने पक्षमा देखिएका छन्। दाहालनेपाल पक्षका नेता भने शीर्ष नेताले मुख थुन्न नपाउने, सरकारका कामदेखि अध्यादेश प्रकरण र त्यसपछिका परिघटनासम्ममा खुलस्त छलफल गर्न पाउनुपर्ने पक्षमा देखिएका छन्। एक व्यक्ति एक मुख्य जिम्मेवारीका विषयमा पहिलेका संगठनात्मक कमजोरी सच्याउनुपर्ने पक्षमा उभिन थालेपछि प्रधानमन्त्री ओली दाहालनेपाल पक्षको रणनीतिप्रति सशंकित देखिन थालेका छन्। प्रधानमन्त्रीदेखि पार्टीका नेतासम्मले आत्मालोचनासहित कमजोरी सच्याउने प्रतिबद्धता जनाएर विवाद मिलिसकेको अवस्थामा स्थायी समितिमा त्यही विषयमा थप छलफल आवश्यक नरहेको ओलीनिकट नेता बताउँछन्। एजेन्डाबारे सचिवालयमा सहमति नजुटेपछि ओली पक्ष स्थायी समिति बैठक केही समय पछि धकेल्ने पक्षमा देखिएको छ। यसले स्थायी समिति बैठक अनिश्चितहुने देखिएको छ ।"
सीमा चेकपोस्ट ५०० पुर्याउने तयारी,"काठमाडौं : नेपालले भारतको समकक्षमा सीमा सुरक्षा चेकपोष्ट (बोर्डर अब्जरभेजन पोस्टबीओपी) राख्ने तयारी गरेको छ। गृह मन्त्रालयले नेपालभारत सीमा क्षेत्रमा पाँच सय १६ वटा बीओपी राखी थप नौ हजार सुरक्षाकर्मी तैनाथ गर्ने प्रस्ताव तयार गरेको छ। गृहमन्त्री रामबहादुर थापाले सीमा व्यवस्थापनलाई सरकारले उच्च प्राथमिकतामा राखेको बताउँदै बीओेपी थपसम्बन्धी प्रस्ताव मन्त्रिपरिषद्मा लैजाने तयारी गरेका छन्। गृहमन्त्री थापाको निर्देशनअनुरुप सशस्त्र प्रहरी बलले भारतकै बराबर बीओपी राख्ने खाका तयार पारी गृह मन्त्रालयमा समक्ष प्रस्तुत गरेको थापाका प्रेस संयोजक किरण भट्टराईले जानकारी दिए। हाल सीमामा एक सय २१ बीओपी रहेकोमा त्यसलाई बढाएर पाँच सय १६ पुर्याउने सरकारी तयारी छ। प्रस्ताव अनुसार हालको संख्यामा जनशक्ति खटाउन ९ हजार जनशक्ति थप गर्नुपर्ने प्रस्ताव पनि सशस्त्र प्रहरीको छ। हाल सरदर १५ किलोमिटरको दूरीमा रहेको बीओेपी त्यसपछि ३५ किलोमिटरको दूरीमा रहनेछ। दक्षिणी सीमानामा एक हजार आठ सय ८० किलोमिटर दूरीमा भारतको एसएसबीअन्र्तगतका ५ सय ३० बीओपी छन्। नेपालले त्यही बराबर ५ सय १६ बीओपी स्थापनाका लागि प्रस्ताव तयार गरेको छ। दुई सय ५० बीओपीमा ५० जनाका दरले र बाँकीमा २५ जना दरले २० हजार बराबरको फौज सीमा तैनाथ गर्ने तयारी छ। भारतले नेपाल र भुटानमा गरी सीमामा ९३ हजार जनशक्ति परिचालन गरेको छ। नेपालतर्फ पाँच ३० र भुटानको सीमा दुई सय बीओपी छन्। सशस्त्र प्रहरीले तयार पारेको प्रस्ताव राम्रो रहेको भन्दै बीओेपी रहने स्थान, आवश्यक पूर्वाधारलगायतका विषयमा विस्तृत प्रस्ताव ल्याउन सशस्त्र प्रहरी बलका महानिरीक्षक शैलेन्द्र खनाललाई गृहमन्त्री थापाले निर्देशन दिएका छन्। तत्कालै वा चरणवद्ध रूपमा पाँच सय स्थानमै बीओेपी स्थापना चाँडै निर्णय हुने जनाइएको छ। गृहसचिव महेश्वर न्यौपानेले सीमाको विषय संवेदनशील विषय भएकोले सीमाबाट हुने अपराध, चोरी, तस्करी नियन्त्रणका लागिसमेत बीओेपी बढाउनुको विकल्प नरहेको बताए। उनले भन्सारको एक सय ११ ठाउँमा रहेको जग्गा बीओपीलाई दिन अर्थ मन्त्रालय सकारात्मक देखिएको जानकारी दिँदै अन्य स्थानमा प्रदेश सरकार, स्थानीय निकाय र जिल्ला प्रशासनसँगको समन्वयमा आवश्यक जग्गा खोज्न सशस्त्र प्रहरीलाई निर्देशन दिएको बताए। थप सुरक्षाकर्मी, तिनका भौतिक बन्दोबस्तीलगायत वर्षेनि कति रकम आवश्यक पर्छ भन्ने जानकारी भने सरकारी अधिकारीले खुलाउन मानेनन्। नेपालभारत सीमामा २४ मुल भंसार र १३५ छोटी भन्सार छन्। तर कतिपय छोटी भन्सार बन्द छन्। गृहसचिव न्यौपानेले भारतकै सरह ३ देखि साढे ३ किलोमिटरको दूरीमा बीओपी राख्ने गृहकार्य भइरहेको जानकारी दिए। यसअघि सीमा क्षेत्रमा ८७ बीओपी मात्रै रहेकोमा पछिल्लो समयमा गृहले थप गरी एक सय २० पुर्याएको छ। बीओपी संख्या एक २१ पुर्याउने गृह मन्त्रीको प्रस्ताव मन्त्रिपरिषद्ले यसअघिनै पारित गरिसकेको छ। यसअघि बीओपीमा करिब ५ हजार जनशक्ति रहेकोमा कोरोना संक्रमणका कारण सीमा सिलपछि ८ हजार तीन सय ८३ थप जनशक्ति सीमामा थपिएको हो। अहिले कोरानाको लागि खटाइएका जनशक्तिलाई यहीँ राखेर सीमा व्यवस्थापन गर्ने योजना सरकारको छ। सरकारले पहाडी र हिमाली जिल्ला, सदरमुकामलगायतका स्थानका जनशक्ति घटाएर सीमामा पठाउन निर्देशन दिएसँगै अहिले ठूलो संख्यामा नेपाल प्रहरी र सशस्त्र प्रहरी बल खटिएका छन्। सशस्त्रको एक सय २१ स्थानमा मात्रै बीओेपी रहे पनि कोरोना संक्रमणका कारण सीमा सिलपछि त्यसलाई बिस्तार गरी १२ सय १३ स्थानमा अस्थायी र स्थायी पोस्ट विस्तार गरिएको छ। अहिले साढे २२ हजार सशस्त्र प्रहरी सीमामा खटाइएको छ। नेपालमा सीमा सुरक्षाको प्रमुख जिम्मेवारी पाएको सशस्त्र प्रहरी बलका ३७ हजार जनशक्ति छन्। सशस्त्र प्रहरी बलका प्रवक्ता प्रवीनकुमार श्रेष्ठले योजना बनाएर गृहमा पेश गरेको जानकारी दिए। हामीले मन्त्रालयमा योजना पेश गरेका छौं, अब त्यसलाई मन्त्रालयले नै अगाडि बढाउने हो, उनले भने। हतियार, सञ्चार सेट, उपकरणलगायत आवश्यक पर्ने उल्लेख गरेपनि उनले यसका लागि आवश्यक बजेट बारे खुलाउन चाहेनन्। सीमा सुरक्षा उपस्थिति कमजोर भएका कारण भारतले नेपाली भूमि अतिक्रमण गरिरहेको छ। सिमानामा अपराध त्यतिकै बढेको छ। सीमामा पर्याप्त सुरक्षा नहुँदा भारतीय पक्षबाट नेपाली भूमि अतिक्रमणको प्रतिरोध गर्दा कञ्चनपुरका गोविन्द गौतमसहित धरैको ज्यान गइसकेको छ। भारतले नेपालको लिम्पियाधुरा, लिपुलेक, कालापानी, सुस्तासहित ७१ स्थानको ६०६ वर्गकिलोमिटर भन्दा बढी भूभाग अतिक्रमण गर्दै आएको छ। सीमा सुरक्षा फौज तैनाथ गर्दा सीमा सुरक्षाका साथै अपराधमा नियन्त्रण हुने सीमाका जानकार बताउँछन्। सीमाविद् बुद्धिनारायण श्रेष्ठ सशस्त्रको प्रस्तावलाई छिटो कार्यान्वयन गर्नु पर्नेमा जोड दिन्छन्। उनले कोरोनाका लागि बनाइएका अस्थायी चेक पोस्टलाई स्थायी बनाउन सकेका राम्रो हुने सुझाव दिए।"
विदेशमा अलपत्र नेपालीलाई ल्याउन संसदीय समितिको निर्देशन,"काठमाडौं : कोरोना सक्रभणका कारण विभिन्न देशमा अलपत्र परेका नेपालीलाई फिर्ता ल्याउने तयारी थाल्न संसदीय समितिले सरकारलाई निर्देशन दिएको छ। कैयौं मुलुकमा रोजगारी गुमाउनुका साथै खानबस्न समस्या उपत्पन्न हुने स्थिति आएपछि नेपालीलाई फर्काउनुपर्ने समितिको ठहर छ। सरकारले नेपालीलाई स्वदेश नल्याउने नीति लिएका बेला संसद्को कानुन न्याय तथा मानवअधिकार समितिले अलपत्र नागरिकलाई फर्काउन निर्देशन दिएको हो। सर्वोच्च अदालतले समेत यसअघि अलपत्र नागरिकलाई स्वदेश ल्याउन सरकारका नाममा आदेश दिएको थियो। समितिको मंगलबारको बैठकले विदेशमा रहेका नेपालीलाई सरकारले ल्याउँदैन भन्न नपाउने निर्णय गरेको छ। विदेशमा रहेका सबै नेपालीलाई तत्कालै ल्याइहाल्नुपर्छ भन्ने होइन, तर समस्यामा परेका र नेपाल आउन चाहनेलाई सरकारले ल्याउँदैन पनि भन्न मिल्दैन, समिति सभापति कृष्णभक्त पोखरेलले भने, विदेशमा रहेका नेपालीको तथ्यांक संकलन गरेर समस्यामा परेकालाई ल्याउने पूर्वतयारी अहिलेदेखि नै थाल्नुपर्छ। मलेसिया, खाडी मुलुक, भारत लगायत विभिन्न देशमा लाखौं संख्यामा नेपाली छन्। अध्ययन र विभिन्न पेशा व्यवसायमा पनि ठूलो संख्यामा नेपाली मुलुक बाहिर छन्। कोरोनाले सबै मुलुक प्रभावित भएका बेला समस्यामा परेका आफ्ना नागरिकलाई स्वदेश ल्याउन सरकारको दायित्व भएको समितिको निष्कर्ष छ। कांग्रेस संसदीय दलका प्रमुख सचेतक एवं समिति सदस्य बालकृष्ण खाणले स्वास्थ्य परीक्षण र क्वारेन्टाइनमा बस्ने व्यवस्था मिलाएर मुलुक फर्किन चाहने नागरिकलाई सरकारले स्वदेश ल्याउनुपर्नेमा जोड दिए। अनिवार्य स्वास्थ्य जाँच र क्वारेन्टाइनमा बस्ने प्रवन्ध मिलाएर समस्यामा परेका नागरिकलाई ल्याउनुपर्छ, सरकारले ल्याउँदैनौं भन्न पाउँदैन, उनले भने। गृहमन्त्री र गृहसचिवसहित उपस्थिति बैठकमा सांसदहरुले विदेशमा अलपत्र नागरिकको उद्धार गर्नुको विकल्प सरकारसँग नभएको स्पष्ट पारे। यो काम त सरकारले गर्नैपर्छ, यसको विकल्प नै छैन, नेकपा संसदीय दलका प्रमुख सचेतक देव गुरुङले भने, अलपत्र नागरिकको राज्यले छिटो उद्धार गर्नुपर्छ। सांसद लक्ष्मण लाल कर्णले पनि मुलुकबाहिर रहेका नागरिकलाई राज्यले उद्धार गर्नुपर्ने धारणा राखेका थिए। बैठकमा गृहमन्त्री रामबहादुर थापाले भने नेपालीको उद्धार गर्नुपर्ने अवस्था नआएको तर्क गरे। उनले खाडी मुलुकलगायतमा आर्थिक गतिविधि सुरु हुन थालेकाले नेपाली कामदारलाई समस्या नहुने उल्लेख गरे। विदेशमा रहेका नेपालीलाई ल्याइहाल्ने अवस्था छैन, खाडी मुलुकलगायतका आर्थिक गतिविध सुरु हुँदैछन्, यसले गर्दा समस्या हुँदैन, उनले भने। गृहसचिव महेश्वर न्यौपानेले विदेशमा रहेका नेपालीको उद्धार संभव नरहेको दावी गरे। उनले लाखौंको संख्यामा रहेका नेपालीलाई कहाँ राख्ने भन्ने समस्या आउनेतर्फ समितिको ध्यानाकर्षण गराए। विदेशमा रहेका नेपालीलाई स्वदेश ल्याए प्रत्येक प्रदेशमा एक लाख क्षमताको क्वारेन्टाइन निर्माण गर्नुपर्ने न्यौपानेले बताए।"
सचिवालय बैठकअघि ओलीप्रचण्डबीच भेट : सहमति कार्यन्वयन गर्न आनाकानी,काठमाडौं : सत्तारुढ नेपाल कम्युनिस्ट पार्टी (नेकपा)का अध्यक्षद्वय केपी शर्मा ओली र प्रचण्डबीच छलफल भएको छ। बुधबार सचिवालयको बैठक बस्नुअघि बालुवाटारमा अध्यक्षद्वयबीच छलफल भएको हो। उनीहरुबीच २५ गते बस्ने स्थायी समिति बैठकमा पेश गर्ने प्रस्तावबारे छलफल भएको बताइएको छ। पहिलाको सहमति अनुसार ओली र प्रचण्डबीच कुरा नमिलेपछि के गर्ने भन्ने अन्यौल रहेको छ। अध्यक्षद्वयबीच कुरा नमिलेपछि स्थायी समित बैठकमा पेश गर्ने दस्तावेज तयार अहिलेसम्म हुन सकेको छ। नेकपाका एक स्थायी समिति सदस्यका अनुसार प्रधानमन्त्रीसमेत ओलीले पहिलाको सहमति कार्यन्वयन गर्न आनाकानी गरेका छन्। एक व्यक्ति एक पदमा ओलीले आनाकानी गरेको ति नेताले जानकारी दिए। नेकपा सचिवालय बैठक बुधबार ३ बजे बस्दैछ।
जेठ १८ गतेसम्म अन्तर्राष्ट्रिय उडान र सीमा नाका बन्द गर्ने सरकारको निर्णय,"काठमाडौं : सरकारले मे ३१ अर्थात जेठ १८ गतेसम्म अन्तर्राष्ट्रिय उडान बन्द गर्ने निर्णय गरेको छ। मन्त्रिपरिषद्को बुधबार बसेको बैठकले १८ गतेसम्म अन्तर्राष्ट्रिय उडान बन्द गर्ने निर्णय गरेको एक मन्त्रीले अन्नपूर्णलाई बताए। उनका अनुसार सीमा नाका पनि जेठ १८ गतेसम्म बन्द गर्ने निर्णय गरेको छ। जेठ ५ गतेसम्म लकडाउन गर्ने सरकारको निर्णय त्यस्तै सरकारले लकडाउनलाई जेठ ५ गतेसम्म लम्ब्याउने निर्णय गरेको छ। त्यस्तै सरकारले बैशाश २५ गते बुद्ध जयन्तीका अवसरमा साँझ दिप प्रज्ज्वलन गर्न पनि नागरिकहरुलाई आग्रह गरेको छ। सरकारले आन्तरिक र अन्तर्राष्ट्रिय उडान मे १५ अर्थात् जेठ २ गतेसम्म बन्द गर्ने यस अगाडि नै निर्णय गरेको थियो। मंगलबार बालुवाटारमा बसेको कोरोना संक्रमण रोकथाम तथा नियन्त्रण उच्चस्तरीय समन्वय समिति बैठकमा संक्रमण शून्यमा झार्ने विषयमा छलफल भएको थियो। उपप्रधान तथा रक्षामन्त्री ईश्वर पोखरेल नेतृत्वको उच्चस्तरीय समितिको २३ औं बैठकमा कृषि र उद्योग क्षेत्रका कामलाई मापदण्ड अनुसार निरन्तरता दिँदै कोरोना नियन्त्रणमा अहिले भएका सबै प्रयासलाई यथावत राख्दै संक्रमण शून्यमा झार्ने विषयमा छलफल भएको थियो। सरकारले पहिलोपटक चैत ११ देखि १८ गतेसम्म लकडाउन घोषणा गरेको थियो। त्यसपछि फेरि दोस्रोपटक एक हप्ता थपेर २५ चैतसम्मका लागि लम्ब्याइएको थियो। त्यसलाई निरन्तरता दिँदै वैशाख ३ गतेसम्म लकडाउन थपिएको थियो। त्यसगरी १२ दिन लकडाउनको अवधि थपेर वैशाख १५ सम्म पुर्याएको थियो। पछिल्लो पटक १० दिन थप गर्दै बैशाख २५ गतेसम्म लकडाउन जारी राख्ने निर्णय गरेको थियो। लकडाउन अवधिमा अनुमतिप्राप्त सवारी साधन, स्वास्थ्यकर्मी, सुरक्षाकर्मीलगायत अत्यावश्यकबाहेक अन्य सेवा बन्द रहनेछन्। सरकारले घरबाहिर निस्किनेलाई थप कडाइ गरिने जनाएको छ। कोरोना संक्रमण (कोभिड१९) रोकथाम र नियन्त्रण उच्चस्तरीय समन्वय समिति बैठकले क्वारेन्टाइनमा बस्न नमान्नेलाई संक्रामक रोग ऐन २०२० अनुसार कडाइपूर्वक कारबाही गर्ने निर्णय यस अघि नै गरिसकेको छ। नेपालमा हालसम्म कोरोना संक्रमितको संख्या ८२ पुगेको छ।"
"मन्त्रिपरिषद् बैठक सुरु, कति दिन थपिएला लकडाउन ?",काठमाडौं : मन्त्रिपरिषद् बैठक प्रधानमन्त्री निवास बालुवाटारमा सुरु भएको छ। ११ बजेबाट बैठक सुरु भएको प्रधानमन्त्रीका प्रेस सल्लाहकार सूर्य थापाले जानकारी दिए। आजको बैठकले लकडाउन थप्नेबारे निर्णय गर्दैछ। स्रोतका अनुसार सरकारले लकडाउन ७ देखि १० दिन थप्ने तयारी गरेको छ। मंगलबार बालुवाटारमा बसेको कोरोना संक्रमण रोकथाम तथा नियन्त्रण उच्चस्तरीय समन्वय समिति बैठकले लकडाउनलाई निरन्तरता दिने निर्णय गरेको थियो। गत चैत्र ११ गतेबाट सुरु भएको लकडाउन बुधबार ४४औं दिन पुगेको छ। यसअघि सरकारले बैशाख २५ गतेसम्मका लागि लकडाउन घोषणा गरेको थियो।
आधारहीन सामग्री सम्प्रेषण हुन नदिन पत्रकार नै सजग हुनुपर्छ : प्रधानमन्त्री ओली,"काठमाडौं : प्रधानमन्त्री केपी शर्मा ओलीले नेपालको लोकतान्त्रिक आन्दोलनमा सञ्चार जगतले निर्वाह गरेको भूमिका अविस्मरणीय रहेको बताएका छन्। प्रधानमन्त्री ओलीले पाँचौँ राष्ट्रिय पत्रकारिता दिवस तथा गोरखापत्रको १२० वर्ष प्रवेशको सन्दर्भमा शुभकामना दिँदै प्रेस तथा अभिव्यक्ति स्वतन्त्रता सामाजिक जीवनको प्राणवायु भएको उल्लेख गर्दै पत्रकारको पेसागत हकहित र स्वतन्त्रताको रक्षाका लागि सरकार साथमा रहेको स्पष्ट पारेका छन्। प्रधानमन्त्री ओलीले लकडाउनको कठिन परिस्थितिमा पत्रकार एवं सञ्चारकर्मीले गरिरहेको कार्यसम्पादनप्रति सम्मान पनि व्यक्त गरे। 'प्रेस स्वतन्त्रताप्रति हाम्रो प्रतिबद्धता र अविचलित निष्ठा रहेको छ। प्रेस स्वतन्त्रता, लोकतन्त्र र राष्ट्रियताको संरक्षण, सामाजिक न्याय र समानताको प्रत्याभूति गर्दै शान्ति र स्थायित्वको प्रवर्द्धन तथा मानवअधिकारसम्बन्धी सरोकारलाई प्राथमिकतामा राखेर विकास र निर्माणमा सरकार अग्रसर रहेको छ', सन्देशमा भनिएको छ, 'परम्परागत र नयाँ विद्युतीय आमसञ्चारमाध्यमदेखि सामाजिक सञ्जालसम्म आधारहीन सामग्री सम्प्रेषण हुन नदिन सबैभन्दा पहिले पत्रकार एवं सञ्चारकर्मी नै सजग हुनुपर्छ।' नीतिगत स्पष्टतासाथ सुशासन र दिगो विकासको बाटोमा सरकारका काम अगाडि बढिरहेको जनाउँदै उनले सरकारका हरेक कदम राष्ट्रको समृद्धि र जनताको सुखतर्फ अभिमुख भएको र नागरिकमा सत्य, तथ्य, निष्पक्ष र सन्तुलित सूचना प्रवाह गर्ने संवैधानिक अभिप्रायबाट प्रेसले सम्मानित र शक्तिशाली स्थान प्राप्त गरेको पनि जनाए। प्रेस स्वतन्त्रताको उपयोग गर्दा सत्य, तथ्य, विश्वसनीय र भरपर्दो सूचना पाउने नागरिकको नैसर्गिक अधिकारको सम्मान हुने विश्वास पनि उनले व्यक्त गरे। संविधानको प्रस्तावनामै पूर्ण प्रेस स्वतन्त्रताको प्रत्याभूति गरिएको सन्दर्भमा प्रेस तथा अभिव्यक्ति स्वतन्त्रताको दुरुपयोग गर्ने प्रवृत्ति समाजमा बढिरहेको जनाउँदै प्रधानमन्त्री ओलीले सामाजिक उत्तरदायित्व वहन गर्दै संविधानप्रदत्त हकअधिकार उपयोग गर्न राष्ट्रिय पत्रकारिता दिवसले थप प्रेरणा प्रदान गर्ने विश्वास व्यक्त गरे। सरकारको निर्णयसँगै पाँच वर्षअघिदेखि आजको दिनलाई राष्ट्रिय पत्रकारिता दिवस मनाइँदै आएको छ। सूचना र सञ्चारसम्बन्धी मौलिक हकको कार्यान्वयनमा सरकार प्रतिबद्ध : खतिवडा सञ्चार तथा सूचना प्रविधिमन्त्री डा युवराज खतिवडाले अभिव्यक्ति स्वतन्त्रता, प्रेस स्वतन्त्रता, सूचना प्रवाहमा स्थापित अन्तर्राष्ट्रिय मूल्य, मान्यता र प्रचलन तथा नेपालको संविधानले प्रत्याभूत गरेको सूचना र सञ्चारसम्बन्धी मौलिक हकको कार्यान्वयनमा सरकार प्रतिबद्ध रहेको बताएका छन्।दिवसका अवसरमा शुभकामना दिँदै लोकतान्त्रिक राज्य व्यवस्था कायम गर्नगराउन पत्रकारिता क्षेत्रले खेलेको भूमिकाको उच्च मूल्याङ्कन गर्दै उनले सूचना प्रवाहमा निष्पक्ष, सन्तुलित, व्यावसायिक, जिम्मेवार र उत्तरदायी भइ भूमिका निर्वाह गर्न पत्रकार तथा आमसञ्चार जगत्ले महत्वपूर्ण योगदान पुर्याउनेमा आफू पूर्ण विश्वस्त रहेको जनाए। सत्य, निष्पक्ष एवं विश्वसनीय पत्रकारिताबाटै यस क्षेत्रको गरिमा वृद्धि भइ देशले भोग्नुपरेका चुनौती तथा तिनीहरुको समाधानको विषयलाई उजागर गर्दै सामाजिक क्षेत्रमा समेत यसले उल्लेख्य योगदान गर्न सक्छ भन्दै उनले सूचना प्रवाहको माध्यमले राष्ट्र निर्माणमा अतुलनीय योगदान गर्न सक्ने तथ्यलाई मनन गरी निरन्तर सूचना, विश्लेषण तथा अभिव्यक्तिका माध्यमबाट आफ्नो पेशागत दायित्व निर्वाह गर्न आजको दिनले सबै पत्रकार र आमसञ्चार क्षेत्रलाई प्रेरणा दिने अपेक्षा व्यक्त गरे।"
बालुवाटारमा नेकपा सचिवालय बैठक,"काठमाडौं: नेपाल कम्युनिस्ट पार्टी (नेकपा) सचिवालय बैठक सुरु भएको छ । पार्टी अध्यक्षसमेत रहेका प्रधानमन्त्री केपी ओलीको सरकारी निवास बालुवाटारमा सचिवालय बैठक सुरु भएको हो । बैठकमा बिहीबार बस्ने स्थायी समिति बैठकमा छलफल हुने एजेन्डा र अध्यक्षले प्रस्तुत गर्ने प्रतिवेदनका विषयमा छलफल हुँदैछ । पार्टी भित्रको आन्तरिक विवादपछि अघिल्लो सचिवालय बैठकले स्थायी समितिको बैठक बिहीबारका लागि बोलाएको थियो । सोही बैठकमा प्रस्तुत हुने एजेन्डा र अध्यक्षले प्रस्तुत गर्ने प्रतिवेदनका विषयमा आजको बैठकमा छलफल हुने बताइएको छ । पार्टी विभाजनको चरणमा पुगेर जोगिएको नेकपामा स्थायी समिति बैठकको एजेन्डादेखि एक व्यक्ति एक मुख्य जिम्मेवारीसम्मको विषयले विवाद निम्तिने देखिएको छ। दुई अध्यक्षबीच तीन दिनयता छलफल भए पनि यी विषयमा सहमति जुट्न नसक्दा त्यसले विवाद स्थायी समिति बैठकमा बल्झिने संकेत गरेको हो। प्रधानमन्त्री एवं पार्टी अध्यक्ष ओली र अर्का अध्यक्ष पुष्पकमल दाहाल 'प्रचण्ड' बीच सोमबार, मंगलबार र बुधबार भएको छलफलमा शक्ति बाँडफाँटलगायत मुद्दामा छलफल भएको छ । स्थायी समितिको एजेन्डा, बैठक कति लामो बनाउने, कसरी छलफल गराउने भन्ने विषयमा अझै समझदारी जुट्न सकेको छैन। दुई अध्यक्षबीचको कार्यविभाजन पुरानै सहमतिका आधारमा टुंगो लगाउने गरी एजेन्डा तय गर्न सोमबार दाहाल र महासचिव विष्णु पौडेललाई जिम्मेवारी भने तोकिएको थियो। तर, उनीहरूबीच मंगलबार छलफलै भएन। उनीहरूले एजेन्डा बुँदागत रूपमा तयार पार्ने जनाइएको थियो। बैठकको पूर्वसन्ध्यामा प्रधानमन्त्री ओलीले मंगलबार बालुवाटारमा वरिष्ठ नेता झलनाथ खनालसँग झन्डै एक घण्टा कुराकानी गरे। खनालसँग ओलीले आफूविरुद्ध भएका घेराबन्दीदेखि पारिएका असहजताका विषयमा छलफल केन्द्रित गरेका थिए। ओली संगठनात्मक एकताका क्रममा नेताहरूले पाएको दोहोरो जिम्मेवारी खुम्चाउन लचक देखिएका छैनन्। त्यस्तै, उनी स्थायी समिति बैठक सरकारको नीति तथा कार्यक्रम, बजेट तयारी र कोभिड१९ रोकथाम तथा नियन्त्रणका विषयमा मात्र केन्द्रित गरेर छोटो अवधिका लागि मात्र आयोजना गर्नुपर्ने पक्षमा देखिएका छन्। दाहालनेपाल पक्षका नेता भने शीर्ष नेताहरूले मुख थुन्न नपाउने, सरकारका कामदेखि अध्यादेश प्रकरण र त्यसपछिका परिघटनासम्ममा खुलस्त छलफल गर्न पाउनुपर्ने पक्षमा देखिएका छन्। एक व्यक्ति एक मुख्य जिम्मेवारीका विषयमा पहिलेका संगठनात्मक कमजोरी सच्याउनुपर्ने पक्षमा उभिन थालेपछि प्रधानमन्त्री ओली दाहालनेपाल पक्षको रणनीतिप्रति सशंकित देखिन थालेका छन्। प्रधानमन्त्रीदेखि पार्टीका नेताहरूसम्मले आत्मालोचनासहित कमजोरी सच्याउने प्रतिबद्धता जनाएर विवाद मिलिसकेको अवस्थामा स्थायी समितिमा त्यही विषयमा थप छलफल आवश्यक नरहेको ओलीनिकट नेता बताउँछन्। विवाद एउटा निष्कर्षमा पुगेर मिलेको बताएका नेता नै फेरि सचिवालयको भावनाबाट पछि हट्न थालेको आशंका कतिपय नेताले गर्न थालेका छन्। यसमा कतिपयले खेल्न खोजेको भन्दै प्रवक्ता नारायणकाजी श्रेष्ठले मंगलबार पार्टीमा रडाको मच्चाउन फेरि को लाग्दै छ ? भन्दै सचेत हुन ट्वीटमा आग्रह गरेका छन्। एजेन्डाबारे सचिवालयमा सहमति नजुटे ओली पक्ष स्थायी समिति बैठक केही समय पछि धकेल्ने पक्षमा देखिएको छ।"
अलपत्र नेपालीद्वारा खाडीका दूतावास घेराउ,"काठमाडौं : विदेशमा अलपत्र नेपालीले घर फर्कन पाँउ भन्दै दूतावास घेर्न थालेका छन् । खाडीका दूतावासलाई सचेत गर्न आफूहरूले दूतावास घेर्न थालेको उनीहरूले जानकारी दिएका छन् । प्रधानमन्त्री केपी ओली र परराष्ट्रमन्त्री प्रदीप ज्ञवालीले खाडी मुलुकमा पालैपालो टेलिफोन गरी त्यहाँका नेपालीलाई ब्यवस्थापन गर्न आग्रह गरेको भने पनि त्यसको प्रभाव नपरेको उनीहरूको दाबी छ । खाडी मुलुकमा अलपत्र नेपाली घर फर्कन चाहेका छन् । तर, उनीहरूलाई सरकारले त्यहीँ राखेर लकडाउन खुलेपछि प्रक्रियागत ढंगले ल्याउने बताएको छ । मुलुकभित्र आन्तरिक तयारी गर्न नसक्दा समस्यामा परेका नेपालीलाई घर फिर्तीको विषय अन्योल बनेको छ । एक समूहले मंगलबार (यूएई) स्थित दूतावासमा धर्ना दिएको थियो । नियोग उपप्रमुख रिता धितालले उनीहरूका समस्या सुनेकी थिइन । यसअघि अर्को खाडी मुलुक साउदी अरेवियामा पनि नेपालीले दूतावासमा गुनासो राखेका थिए । त्यहाँ पनि लकडाउन खुलेपछि फर्काउने आश्वासन प्रवासी नेपालीको प्रबन्धमा बसिरहेका छन् । समस्यामा परेका सबै नेपालीको ध्येय स्वदेश फर्कन पाउँ भन्ने नै छ । तर सरकारको नीति भने अहिले जो जहाँ छ त्यहीँ सुरक्षित रहनु भन्ने छ । युएईको सारजहाँमा एक कम्पनीमा कार्यरत नेपालीले घर फर्कन पाँउ भन्दै दूतावास घेरेका थिए । उनीहरूले आफूले काम गर्ने स्थानमा भने जति पारि श्रमिक नदिएको भन्दै आन्दोलन पनि गरेका थिए । उनीहरू घर फर्कन खोजे पनि लकडाउनका कारण फर्कन नपाएर गैरआवासीय नेपालीको सहयोगमा त्यहाँ बस्दै आएका छन् । उहाँहरूको समस्यामा हामी गम्भीर छौं । हामीले सम्बन्धित निकायसँग कुरा गरी अहिले काममा जानु र पछि सेवा सुविधाको विषयमा कुरा गरौंला भनेका थियौं । जान मन्नु भएन । नमाने पछि हामीले गैर आवासीय नेपाली संघको सहायतामा बस्ने ब्यवस्था मिलाएका थियौं, राजदूत कृष्णप्रसाद ढकालले टेलिफोनमा भने, तर, आज उहाँहरू दूतावास आउनु भयो । नेपालमा ब्यवस्थापन भएपछि हामीले पहिलो प्राथमिकतामा राखेर पठाउने भनेका छौं । यसलाई बुझिदिनुहोस् । भाडा दिएर बस्ने स्थानमा फर्काएका छौं । उनीहरूलाई यूएईकै प्रवासी नेपालीले बासस्थानको व्यवस्था गरेका छन् । आफ्नो लगेज बोकेर उनीहरू दूतावास आएका थिए । दूतावासले उनीहरूको तत्कालका लागि समस्या समाधान भए पनि फर्कन पाउने विषय निश्चित भएको छैन । उनीहरू लकडाउन हुनु एक महिना अघिदेखि नै नेपाल फर्कने तयारीमा थिए । उनीहरूसँगै रहेका १० जनालाई दूतावासले प्रक्रिया पुर्याएर फर्काएको थियो । उनीहरूको प्रक्रिया पुर्याउँदै गर्दा उडान स्थगनले रोकिएको दूतावासले जनाएको छ । राजदूत ढकालले सबैलाई ब्यवस्थापन गरिएको भएपनि घर फर्कने माग पूरा गर्न नसक्दा दूतावासमै बस्ने बताएको उल्लेख गरे । हामीले गैर आवासीय नेपाली संघसँग समन्य गरी बस्ने र खाद्यान्न ब्यवस्था गरेका छौं, राजदूतले भने, यो हुँदा हुँदै पनि दूतावास आउनु भयो । हामीले अवस्था सम्झाएर पठाएका हौं । हडताल नगरिकन कम्पनीको काममा फर्केको भए यो अवस्था आउने थिएन, सम्झौता अनुसारको सुविधाको लागि दूतवासले सहज अवस्था भएपछि लड्ने पनि जानकारी गराएको राजदूतले सुनाउँदै भने, उहाँहरू फर्कने तर काममा नजाने भन्नु हुन्छ । त्यो पनि हामी ब्यवस्था गर्नेछौं । तर, कामदारले आफूहरू बसेको घरमा घरवालाले बस्न नदिएपछि समस्यामा परेर दूतावास आएको बताएका छन् । यसअघि पार्कमा बस्न बाध्य भएपछि एनआरएनएले बस्ने स्थान दिएको भन्दै दूतावासप्रति उनीहरू आक्रोसित बनेका थिए । साउदीमा पनि पाँच सय भन्दा बढी नेपाली दूतावासको सम्पर्कमा छन् । त्यस्तै साउदीको जेद्दास्थित नेपाली महावाणिज्य दूतावासमा पनि समस्यामा परेका नेपाली सम्पर्कमा छन् । कुवेतका नेपालीले आवेदन दिइसकेका छन् । खाडीका राजदूतहरूले नियमित पठाएको प्रतिवेदनमा तत्काल हरेक मुलुकबाट एक हजार भन्दा बढी नेपालीलाई फर्काउने ब्यवस्था भए धेरै समस्या समाधान हुने उल्लेख छ । खाडी मुलुकहरू लकडाउन खुकुलो पार्दै काम सुचारु गर्न थालेकाका छन् । छिमेकी भारतले आफ्ना नागरिक फिर्ता ल्याउने तयारी गरेकाले नेपाललाई नागरिक फिर्तीको दबाब बढेको उनीहरूको प्रतिवेदनमा छ । कुवेतका राजदूत दुर्गा भण्डारीले लकडाउन खुलेपछि ब्यवस्थित ढंगले नागरिकलाई फिर्ता गरिने बताए । दूतावास तयारी अवस्थामा छ । त्यो जानकारी हामीले परराष्ट्र मन्त्रालयमा दिइसहेका छौं, उनले भने ।परराष्ट्रमन्त्री ज्ञवालीले पनि आफ्ना नागरिकलाई प्राथमिकताको आधारमा फिर्ता ल्याउने बताएका छन् । नेपालको जीडीपीमा २७ प्रतिशत भन्दा बढी योगदान वैदेशिक रोजगारीमा जानेबाट नै भएको छ । खाडी राष्ट्र तथा मलेसियामा १५ लाख भन्दा बढी नेपाली छन् ।"
'विदेशका नेपालीलाई फर्काउन ३ दिनभित्र पहल थाल्छु',"अमेरिका : नेपाली कांग्रेसका नेता, पूर्वमहामन्त्री कृष्णप्रसाद सिटौलाले कोरोना भाइरसका कारण विदेशमा रोकिएका नेपालीहरुलाई स्वदेश फर्काउन तीनदिन भित्र पहल थाल्ने प्रतिवद्धता जनाएका छन् । नेता सिटौलाले विभिन्न प्रायोजनमा विदेशिएका नेपालीहरुलाई स्वदेश फर्काउन प्रधानमन्त्रीलाई नै भेटेर सार्थक पहल थाल्ने प्रतिवद्धता जनाएका हुन् । उनले भने, 'भारत, अमेरिका, अष्ट्रेलिया लगायत धेरै मुलुकमा भाइरसको संक्रमणका कारण रोकिएका तथा स्वदेश फर्किने चाहना भएका नेपाली नागरिकहरुका बारेमा जानकार छु, त्यस्ता समस्या समाधान गर्न यथासक्य म पहल गर्छु ।' नेपाली समय अनुसार मंगलबार साँझ विश्वभरका कांग्रेस नेताहरुलाई भिडियो बैठकबाट सम्बोधन गर्दै नेता सिटौलाले महामारीका बेला सरकार जनताका समस्या समाधान गरी राष्ट्रलाई निकास दिने गरी लाग्नुपर्नेमा सत्ताको खेलमा लागेको भन्दै कटाक्षसमेत गरेका छन् । विश्वभरका जनसम्पर्क समितिका नेताहरु सहभागी बैठकमा नेता सिटौलाले विधानलाई टेकेर हिँड्न सुझाव दिँदै विधान मान्न र गुटउपगुटका नेता नमान्न भनेका छन् । उनले भने, 'हामी कांग्रेस हौं, विधानभन्दा बाहिर हामी जानु हुँदैन, अरु समुहका नेता मान्नु जरुरी छैन।' सहभागी कांग्रेस नेताहरुलाई आश्वास्त पार्दै नेता सिटौलाले आगामी महाधिवेशनबाट नेतृत्व फेरिने र कांग्रेसले नयाँ जीवन पाउने बताए । जनसम्पर्क समिति, एनआरएन पदाधिकारी लगायत विदेशमा रहेका कांग्रेस नेताहरु सहभागी भिडियो बैठकलाई सम्बोधन गर्दै अर्का नेता पूर्व सहमहामन्त्री रामशरण महतले प्राकृतिक रुपमा सम्पन्न मुलुकलाई अब उत्पादनशील बनाउनुपर्ने भन्दै सबै युवाहरुलाई देशमै काम गर्ने वातावरण बनाउनका लागि आफू र आफ्नो पार्टी नेपाली कांग्रेस योजनाबद्ध रुपमा लागिरहेको जनाएका छन् । कांग्रेसका पूर्वसहमहामन्त्री अर्जुनरसिंह केसीले राजनीतिक इतिहास रचेको नेपाली कांग्रेसबाट नै मुलुकको समृद्धि सम्भव हुने तर्क गर्दै, वर्तमान सरकार असफल भइसकेको आरोप लगाएका छन् । उनले अहिलेको महामारीलाई मिलेर सामना गर्न सुझाउँदै विदेशमा रहेका नेपाली नागरिकहरुलाई सहयोग गर्न नेताहरुलाई आग्रहसमेत गरेका छन् । जनसम्पर्क समिति अमेरिका पूर्व संयोजक विष्णु सुवेदीले संयोजन गरेको उक्त बैठकमा विश्वभरका जनसम्पर्क समितिका सभापतिहरु, पूर्व सभापतिहरु, महाधिवेशन प्रतिनिधि, महासमिति सदस्य, एनआरएनमा रहेका प्रजातान्त्रिक विचार बोक्ने नेताहरु तथा नेपाल विद्यार्थी संगठनमा लामो समय काम गरेका पूर्व नेताहरु सहभागी थिए । बैठकमा उठेका सुझावलाई नेविसंघका पूर्व महामन्त्री यादव पण्डित, महाधिवेशन प्रतिनिधि एनआरएन आईसिसी सदस्य प्रमोद सिटौला, तरुणदल अमेरिका उपसभापति अनन्त सुवेदीले संकलन गरेका छन् । बैठकमा सहभागीहरुले राखेका सुझावहरुलाई पार्टी केन्द्रीय कार्यलयमा पठाइने जानकारी दिइएको छ । एनआरएनका अध्यक्ष प्रत्यासी कुल आचार्य, केन्द्रीय कोषाध्यक्ष महेश श्रेष्ठ, अमेरिका क्षत्रीय संयोजक राजन त्रिपाठी, यूरोप संयोजक नारायण आचार्य, यूरोप क्षत्रीय सहसहयोजक शुक्रराज न्यौपाने, कांग्रेस महासमिति सदस्य हरिबोल भण्डारी, एनआरएनए अमेरिका पूर्व अध्यक्ष डा केशव पौडेल जनसम्पर्क समिति अमेरिकाका पूर्व संयोजक तथा वरिष्ठ कानुन व्यवसायी खगेन्द्र जिसी, नेविसंघका पूर्व केन्द्रिय कोषाध्यक्ष विश्वआर्दश पण्डित, जनसम्पर्क समिति स्पेनका पूर्व सभापति चिन्तामणी सापकोटा, बेल्जियम सभापति सिता सापकोटा, जर्मन सभापति शेखर खड्का, भारतका सभापति बालकृष्ण पाण्डे लगायतले बोलेका थिए ।"
जेठ ५ गतेसम्म लकडाउन गर्ने सरकारको निर्णय,"काठमाडौं : सरकारले विश्वव्यापी महामारी कोरोना (कोभिड१९) भाइरस संक्रमण नियन्त्रणका लागि जेठ ५ गतेसम्म लकडाउन गर्ने निर्णय गरेको छ। बुधबार बिहान प्रधानमन्त्रीको सरकारी निवास बालुवाटारमा बसेको मन्त्रिपरिषद् बैठकले लकडाउनको समय थप गर्दै जेठ ५ गतेसम्म पुर्याएको हो। कोरोना भाइरस (कोभिड१९) संक्रमणको जोखिम बढ्दै गएपछि लकडाउनको समय बढाएको बैठकमा सहभागी एक मन्त्रीले अन्नपूर्ण अनलाइनलाई जानकारी दिए। सरकारले आन्तरिक र अन्तर्राष्ट्रिय उडान मे १५ अर्थात् जेठ २ गतेसम्म बन्द गर्ने यस अगाडि नै निर्णय गरिसकेको छ। सरकारले पछिल्लोपटक थपेको १० दिने लकडाउन बिहीबार अर्थात वैशाख २५ गते सकिदै छ। संक्रमणको जोखिम कायमै रहेको विश्लेषण गर्दै मंगलबार बसेको कोरोना भाइरस (कोभिड१९) संक्रमण रोकथाम तथा नियन्त्रण उच्चस्तरीय समन्वय समितिले लकडाउन थप्न सुझाव दिएको थियो। मंगलबार बालुवाटारमा बसेको कोरोना संक्रमण रोकथाम तथा नियन्त्रण उच्चस्तरीय समन्वय समिति बैठकमा संक्रमण शून्यमा झार्ने विषयमा छलफल भएको थियो । उपप्रधान तथा रक्षामन्त्री ईश्वर पोखरेल नेतृत्वको उच्चस्तरीय समितिको २३ औं बैठकमा कृषि र उद्योग क्षेत्रका कामलाई मापदण्ड अनुसार निरन्तरता दिँदै कोरोना नियन्त्रणमा अहिले भएका सबै प्रयासलाई यथावत राख्दै संक्रमण शून्यमा झार्ने विषयमा छलफल भएको थियो। सरकारले पहिलोपटक चैत ११ देखि १८ गतेसम्म लकडाउन घोषणा गरेको थियो। त्यसपछि फेरि दोस्रोपटक एक हप्ता थपेर २५ चैतसम्मका लागि लम्ब्याइएको थियो। त्यसलाई निरन्तरता दिँदै वैशाख ३ गतेसम्म लकडाउन थपिएको थियो। त्यसगरी १२ दिन लकडाउनको अवधि थपेर वैशाख १५ सम्म पुर्याएको थियो। पछिल्लो पटक १० दिन थप गर्दै बैशाख २५ गतेसम्म लकडाउन जारी राख्ने निर्णय गरेको थियो। लकडाउन अवधिमा अनुमतिप्राप्त सवारी साधन, स्वास्थ्यकर्मी, सुरक्षाकर्मीलगायत अत्यावश्यकबाहेक अन्य सेवा बन्द रहनेछन्। सरकारले घरबाहिर निस्किनेलाई थप कडाइ गरिने जनाएको छ। कोरोना संक्रमण (कोभिड१९) रोकथाम र नियन्त्रण उच्चस्तरीय समन्वय समिति बैठकले क्वारेन्टाइनमा बस्न नमान्नेलाई संक्रामक रोग ऐन २०२० अनुसार कडाइपूर्वक कारबाही गर्ने निर्णय यस अघि नै गरिसकेको छ। नेपालमा हालसम्म कोरोना संक्रमितको संख्या ८२ पुगेको छ।"
एकै परिवारका १७ जनामा कोरोना संक्रमण : वीरगन्जमा संक्रमितको संख्या २४ पुग्यो,"वीरगन्ज : वीरगन्जमा बुधबार एकै परिवारका १७ जनामा कोरोना संक्रमण पुष्टि भएको छ। गत आइतबार कोरोनाको पुष्टि भएपछि नारायणी अस्पतालमा ल्याएर भर्ना गरिएका वीरगन्ज ३ छपकैयाका ३६ वर्षीय पुरुषको परिवारका १७ जनामा बुधबार कोरोना संक्रमणको पुष्टि भएको हो। स्वास्थ्य तथा जनसंख्या मन्त्रालयका अनुसार बुधबार वीरगन्ज ३ छपकैयामा भेटिएका एकै परिवारका १७ संक्रमितमध्ये १० पुरुष र ७ महिला छन्। संक्रमित १७ मध्ये २ र ६ महिनाका दुई शिशु छन्। त्यस्तै ३ वर्ष, ९ वर्ष, १२ वर्ष, १३ वर्ष र १४ वर्षका पाँच बालबालिका छन्। बाँकी ३५ देखि ६६ वर्षसम्मका १० जना महिला र पुरुष रहेको नारायणी अस्पतालका मेडिकल सुपरिडेन्डेन्ट डाक्टर मदन उपाध्यायले जानकारी दिए। गत आइतबार कोरोना संक्रमणको पुष्टि भएपछि अस्पतालमा ल्याइ भर्ना गरिएका वीरगन्ज ३ छपकैयाका ३६ वर्षीय संक्रमित परिवारका सदस्य र उनको सम्पर्कमा रहेका अन्य गरेर ३२ जनाको स्वाब संकलन गरेर पीसीआर परीक्षणका लागि सोमबार काठमाडौंको राष्ट्रिय जनस्वास्थ्य प्रयोगशालामा पठाएको थियो। काठमाडौंको प्रयोगशालाबाट बुधबार अपरान्ह प्राप्त ३२ जनाको रिपोर्टमध्ये एकै परिवारका १७ जनाको पीसीआर रिपोर्ट पोजिटिभ आएको अस्पतालका मेसु उपाध्यायले जानकारी दिए। रिपोर्ट पोजिटिभ देखिएका सबैलाई उपचारका लागि अस्पताल ल्याइएको छ। संक्रमित थपिने सम्भावना पहिलेदेखि नै थियो त्यसैले हामीले अस्पतालमा संक्रमितको उपचारका लागि थप ५० बेड पहिलादेखि नै तयार पारेर राखेका थियौँ, उपाध्यायले भने, अस्पतालमा पहिलेका ११ र बुधबार १७ गरेर कुल २८ जना उपचाररत छन्। वीरगन्जमा पहिलो पटक शिशु, बालबालिका र महिलामा संक्रमण देखिएको छ, उपाध्यायले भने। वीरगन्जमा मात्रै संक्रमितको संख्या २४ पुग्यो वीरगन्जमा बुधबार थप १७ जना संक्रमित भेटिएपछि वीरगन्जमा मात्रै अहिलेसम्म भेटिएका संक्रमितको संख्या २४ पुगेको छ। संक्रमितमध्ये वीरगन्जका स्थानीय २१ जना हुन् भने ३ जनो भारत उत्तर प्रदेश र दिल्लीका जमाती हुन्। वीरगन्ज ३ छपकैयाका मात्रै संक्रमितको संख्या १९ पुगेको छ। यस्तै वीरगन्ज २ छपकैया र वीरगन्ज १६ इनर्वाका ११ जना छन्। वीरगन्जमा बुधबारसम्म भेटिएका २४ संक्रमित मध्ये २ जना भारतीय जमाती यसअघि नै अस्पतालबाट डिस्चार्ज भइसकेका छन्। अब नारायणी अस्पतालको आइसोलेसनमा बुधबार ल्याइएका १७ सहित अन्य जिल्लाका र भारतीय जमातीसहित २८ संक्रमित उपचाररत रहेको मेसु उपाध्यायले जानकारी दिए। परिवारका १८ जना संक्रमित भएपछि वडावासी त्रासमा बुधबार भेटिएका १७ जना संक्रमितको घरबाटै यसअघि गत आइतबार संक्रमणको पुष्टि भएका ३६ वर्षीय पुरुष, राहत वितरणका लागि वडा नम्बर ३ मा गठन गरिएको सर्वदलीय समितिका सदस्य पनि हुन्। दुई महिनाको शिशुसहित १७ जनामा एकै दिन कोरोना पुष्टि : संक्रमितको संख्या ९९ कोरोनालाई जितेका तीन जनाको रिपोर्ट पोजिटिभ देखिएपछि अस्पताल भर्ना लकडाउनमा ७ लाख मूल्यको मदिरा बरामद् यसअघि वैशाख १४ मा कोरोना संक्रमण पुष्टि भएका वडा नम्बर ३ मा कार्यरत महानगरपालिकाका सरसफाइ कर्मचारीसँगै उनी पनि राहत वितरणमा खटिएका थिए। उनी राहत वितरणमा टोलटोलमा खटिएका कारण वडा नम्बर ३ का अन्य व्याक्तिमा पनि संक्रमण फैलिएको हुन सक्ने आशंकाले स्थानीय त्रासमा छन्। एकै परिवारका १८ र अन्य दुई गरी वडामा १९ जना संक्रमित भेटिएपछि पुरै वडावासी त्रसित बनेको वडा नम्बर ३ का वडा अध्यक्ष बैजुलाल स्वर्णकारले बताए। एकै परिवारका १७ जनामा संक्रमण फेला परेपछि वडासहित आसपासका अन्य क्षेत्र पनि सिल गरिएको सहायक प्रमुख जिल्ला अधिकारी बस्नेतले जानकारी दिए।"
२८१ नागरिक बोकेर सिड्नी उड्यो नेपाल एयरलाइन्स,काठमाडौं : राष्ट्रिय ध्वजाबाहक नेपाल वायु सेवा निगम (नेपाल एयरलाइन्स) ले २८१ विदेशी नागरिक बोकेर अष्ट्रेलिया उडेको छ। लकडाउनका कारण नेपालमा रोकिएका १७ बालबालिकासहित २८१ अष्ट्रेलियन नागरिक बोकेर निगमको वाइड बडी जहाज सिड्नीका लागि उडान भरेको त्रिभुवन अन्तर्राष्ट्रिय विमानस्थलले जनाएको छ। अष्ट्रेलियाले निगमको वाइड बडी जहाज चार्टर्ड गरी आफ्ना नागरिक स्वदेश फिर्ता लगेको हो। नेपालस्थित अष्ट्रेलियन दूतावासले चार्टर्ड गरेको यो जहाजमा अष्ट्रेलियन र केही न्यूजिल्याण्डका नागरिक रहेको जनाइएको छ। काठमाडौँ विमानस्थलबाट दिउँसो सिड्नी उडेको वाइड बडी जहाजले मलेसियाको क्वालालम्पुर ट्रान्जिट हुँदै साढे १२ घण्टाको उडान तय गरी गन्तव्यमा पुग्नेछ। निगमको वाइड बडी जहाज बिहीबार साँझ काठमाडौँ विमानस्थलमा अवतरण गर्नेछ। निगमको अष्ट्रेलियामा चार्टर्ड उडान दोस्रो हो। यसअघि चैत १९ गते अष्ट्रेलियाको ब्रिश्वेनमा चार्टर्ड उडन गरेको थियो। मलेसिया ट्रान्जिट हुँदै अष्टेलियासम्मको उक्त उडान करिब १३ घण्टाको थियो। निगमको अर्को वाइड बडी जहाजले आजै चीनको राजधानी बेइजिङमा कार्गो उडान गर्दैछ। साँझ ५ः३० बजे बेइजिङ उड्ने जहाज बिहीबार काठमाडौँ फर्कने तालिका छ। निजी व्यवसायीले अत्यावश्यक स्वास्थ्य सामग्री ल्याउन निगमको वाइड बडी जहाज चार्टर्ड गरेको बताइएको छ। हिमालय एयरलाइन्सले ग्वाङ्जाओबाट स्वास्थ्य सामग्री ल्यायो नेपालको निजी क्षेत्र र चीनको संयुक्त लगानी रहेको हिमालय एयरलाइन्सले चीनको ग्वाङ्जाओबाट अत्यावश्यक स्वास्थ्य सामग्री ल्याएको छ। हिमालयको न्यारोबडी जहाजले बुधबार ग्वाङ्जाओबाट ६ हजार ६०० केजी स्वास्थ्य सामग्री ल्याएको विमानस्थलले जनाएको छ। यसअघि वैशाख १८ गते चीनको चाङ्साबाट र वैशाख १४ गते ग्वाङ्जाओबाटै हिमालय एयरलाइन्सले जहाजले स्वास्थ्य सामग्री ल्याएको थियो।
'आरडीटी परीक्षण भरपर्दो भएन',"काठमाडौं : कोरोना भाइरस कोभिड१९ बाट उत्पन्न जटिल परिस्थितिमा राष्ट्रिय मानव अधिकार आयोगले नेपाल बार एशोसियसन, नेपाल पत्रकार महासंघ र गैरसरकारी संस्था महासंघ नेपालसँगको सहकार्यमा विभिन्न तहका समितिहरुमार्फत मानव अधिकार अवस्थाको अनुगमन गरेको छ। अनुगमनबाट प्राप्त सूचना तथा तथ्यको आधारमा संघीय सरकार, प्रदेश सरकार, स्थानीय तह र सम्पूर्ण नागरिकहरुलाई आयोगले आग्रह गरेको हो। आयोगले कोभिड१९ को रोकथामका लागि सरकारले गरेको लकडाउनलाई थप व्यवस्थित बनाउन सुरक्षाकर्मी तथा आम नागरिकरुले थप सचेतता अपनाउन र लकडाउनको पालनामा देखिएका कमीकमजोरीलाई सच्याई कडाइका साथ लकडाउनको पालना गर्नगराउन आग्रह गरेको छ। संक्रमण पत्ता लगाउनका लागि आरडीटी परीक्षण भरपर्दो नभएकोले पीसीआर परीक्षणको लागि पर्याप्त उपकरणको व्यवस्था गर्न, संक्रमित क्षेत्रमा पीपीआर परीक्षणलाई तीब्रता दिन तथा अस्पतालहरुमा पर्याप्त पीपीइ व्यवस्था गर्न आयोगको जारी विज्ञप्तिमा उल्लेख छ। 'लकडाउनको अवधिमा हुने लैंगिक हिंसा रोकथाम र न्यूनीकरणका लागि प्रभावकारी कदम चाल्न। निषेधित तथा सिल्ड गरिएका क्षेत्रका अपाङ्गता भएका व्यक्ति, ज्येष्ठ नागरिक, गर्भवती, सुत्केरी तथा शिशुहरुको आधारभूत आवश्यकतामा विशेष ध्यान पुर्याउनु' जारी विज्ञप्तिमा भनिएको छ 'अन्तर्राष्ट्रिय सीमा नाकाबाट रातदिन लुकिछिपी प्रवेश गर्ने मानिसहरुलाई नियन्त्रण गर्न र सवारी साधनमा भइरहेको अव्यवस्थित आवतजावत र भीडलाई रोक्नु।' त्यस्तै सबै क्वारेण्टाइनमा रहेका मानिसहरुको लागि मौसम अनुकूलको ओड्ने, ओछ्याउने, सरसफाइको लागि आवश्यक शौचालय, पानी, औषधी र खाद्यान्नको उचित प्रबन्ध गरी क्वारेण्टाइनहरुको भरपर्दो व्यवस्थापन गर्न पनि आयोगले जानकारी गराएको छ। 'विदेशमा अलपत्र अवस्थामा रहेका नेपाली विद्यार्थी, आप्रवासी कामदार, पर्यटक तथा कामको सिलसिलमा विदेशमा रहेकाहरुको आधारभूत आवश्यकता परिपूर्तिको लागि कुटनीतिक पहल गर्न तथा उनीहरुलाई स्वदेश फर्कने वातावरण तयार गर्नु' आयोगले भनेको छ 'लकडाउनलाई प्रभावकारी बनाउने उद्देश्यले खटिएका सुरक्षाकर्मीहरु माथि कतिपय स्थानमा आक्रमण समेत भएकोले सो को जोखिम विश्लेषण गरी सुरक्षाकर्मी थप गर्दै उनीहरुको मनोबल उच्च बनाउने तथा सुरक्षाकर्मीको बसोबास, खाद्यान्न र स्वास्थ्यसुरक्षा उपकरणको समेत समुचित प्रबन्ध मिलाउनु।' त्यस्तै कोभिड प्रभावित क्षेत्रमा खाद्यान्न अभाव भएको, कोभिडबाहेकका बिरामीको उपचार हुन नसकेको, राहत वितरण व्यवस्थित हुन नसकेको र दैनिक श्रम गरी जीवनयापन गर्ने व्यक्तिहरुको जीवनयापनमा समस्या देखिएकोले उनीहरुको खाद्य तथा स्वास्थ्य अधिकारको सुनिश्चितता गरी जीवनको अधिकार रक्षा गर्न, समाचार संकलनमा हिँडेका सञ्चारकर्मीहरुलाई आवश्यक सूचना उपलब्ध गराउन तथा दुव्यवहार नगर्न र विद्यार्थी तथा अविभावकहरुसँगको परामर्श र न्यूनतम तयारी विनाको अनलाईन शिक्षाबाट आधारभूत तहका बालबालिकाहरुमाथि मानसिक दबाब पुग्ने भएकाले त्यसतर्फ विशेष ध्यान पुर्याई कार्य गर्नसमेत आयोगले आग्रह गरेको छ।"
दुई सय ६४ यात्रु लिएर सिड्नी उड्यो वाइडबडी,काठमाडौं : अन्तर्राष्ट्रिय उडान आगामी जेठ १८ गतेसम्मका लागि बन्द हुने भएको छ। कोरोना भाइरस संक्रमणको जोखिम बढेसँगै सुरुमा चैत ९ देखि चैत १८ सम्म अन्तर्राष्ट्रिय उडान बन्द गर्ने भनिएको थियो। देशभित्र संक्रमितको संख्या बढ्दै गएपछि सरकारले लकडाउनसँगै अन्तर्राष्ट्रिय आवागमनमा प्रतिबन्ध थप्दै पछिल्लोपटक जेठ १८ सम्म पुर्याएको छ। चैत ११ गतेबाट बन्दाबन्दी लागु भइरहेको भए पनि यो अवधिमा केही चार्टर्ड उडान भने भइरहेका छन्। लकडाउनका कारण नेपालमा रोकिएका विदेशी नागरिकको उद्दार र केही स्वास्थ्य सामग्री ल्याउनका लागि चार्टर्ड उडान भएका छन्। बुधबार पनि नेपाली ध्वजाबाहक नेपाल एयरलाइन्सको एउटा यात्रु र एउटा कार्गो उडान भएको छ। नेपाल एयरलाइन्सको विमान २६४ जनाभन्दा बढी यात्रु लिएर सिड्नी उडेको हो। बुधबार २ बजेर ९ मिनेट जाँदा त्रिभुवन अन्तर्राष्ट्रिय विमानस्थलबाट उडेको वाइडबडी विमानमा २६४ जना वयस्क र १७ जना बच्चा रहेको प्राधिकरणले जनाएको छ। २६४ जनामा पीआर लिएका नेपाली १४५ अष्ट्रेलियन नागरिक र ११९ जना अष्ट्रेलियमा स्थायी बसोबासको अनुमति पाएका नेपाली रहेको प्रवक्ता क्षेत्रीले जानकारी दिए। उक्त विमानको तालिका अनुसार काठमाडौंक्वालाम्पुरसिड्नी रहेको छ। विमान बिहीबार साँझ सिड्नीबाट सिधै काठमाडौं अवतर गर्ने बताइएको छ।
लकडाउनमा ७ लाख मूल्यको मदिरा बरामद्,धनगढी : कैलालीमा लकडाउनको अवधिमा ठूलो परिमाणको मदिरा बरामद् गरेको छ ।लकडाउनमा प्रहरीले ७ लाख मूल्य बराबरको मदिरा बरामद गरेको हो । जिल्लाका विभिन्न स्थानबाट ६ लाख ८८ हजार चार सय ७६ मूल्य बराबरको मदिरा बरामद् गरिएको जिल्ला प्रहरी कार्यालय कैलालीले जानकारी दिएको छ । लकडाउनमा जिल्लाको विभिन्न स्थानमा ओसारपसार गरिरहेको एवंम् वेवारिसे अवस्थामा छाडिएको समेत गरी उक्त परिमाणको मदिरा बरामद गरिएको जिल्ला प्रहरी कार्यालय कैलालीका प्रहरी नायव उपरीक्षक दक्षकुमार बस्नेतले जानकारी दिए । जिल्लाको पर्वी क्षेत्र टीकापुर नगरपालिका र जानकी गाउँपालिकाका विभिन्न वडाबाट एक हजार दुई सय ६२ बोतल र ६ हजार आठ सय लिटर घरेलु मदिरा बरामद गरेको हो । बरामद गरिएको अवैध घरेलु मदिरा जनप्रतिनिधिलगायतको रहोबरमा नष्ट गरिएको प्रहरीले जानकारी दिएको छ ।
बहराइनमा २४५ नेपाली कोरोना संक्रमित,काठमाडौं : नेपालीको प्रमुख श्रम गन्तव्य रहेको बहराइनमा हालसम्म २४५ नेपालीमा कोरोना भाइरस कोभिड१९ को सङ्क्रमण पुष्टि भएको छ। मनमास्थित नेपाली दूतावासका अनुसार पछिल्लो एक साताको अवधिमा ८८ नेपालीमा कोरोना सङ्क्रमण पुष्टि भएको छ। यही वैशाख १९ गतेसम्म बहराइनमा कोरोना सङ्क्रमित नेपालीको सङ्ख्या १५७ थियो। दूतावासका अनुसार मङ्गलबारसम्म बहराइनमा एक हजार ९५० मा कोरोना सङ्क्रमण पुष्टि भइसकेको छ। सङ्क्रमणबाट निदान प्राप्त गरी डिस्चार्ज हुनेको सङ्ख्या पनि एक हजार ७६२ पुगेको छ। बहराइनमा कोरोना सङ्क्रमणबाट आठ जनाको मात्र ज्यान गएको छ। बहराइनले हालसम्म एक लाख ५५ हजार ५०१ जनामा कोरोना परीक्षण गरेको छ। ठूलो सङ्ख्यामा नेपालीमा कोरोना सङ्क्रमण देखिएपछि दूतावासले सार्वजनिक स्थानमा जाँदा अनिवार्यरुपमा मास्क लगाउन सबैलाई आग्रह गरेको छ। कुनै स्वास्थ्य समस्या आइपरे तत्कालै नजिकको स्वास्थ्य संस्थामा सम्पर्क गर्न पनि दूतावासले अनुरोध गरेको छ। बहराइनमा रहेका नेपालीले भोग्दै आएको समस्या समाधान गर्न दूतावासले अनलाइन फारम भर्ने व्यवस्था गरेको छ। दूतावासले फाराममा उल्लेखित विवरण भरेर सहयोग गर्न सबै नेपालीलाई आग्रह गरेको छ। बहराइनले अवैधरुपमा बसोवास गर्दै आएका आप्रवासीका लागि वैधानिक हुन वा बहराइन छाड्न सन् २०२० सम्म आममाफी दिएको छ। सङ्क्रमण नियन्त्रण नहुँदासम्म पाँच जनाभन्दा बढी भेला हुन रोक लगाएको भन्दै दूतावासले बहराइन सरकारले दिएका निर्देशनको पूर्ण पालना गर्न पनि नेपालीलाई सचेत गराएको छ।
अझै ट्युबमा महाकाली तरेर आउँदै,"बैतडी : बैतडी पारि भारतको क्वारेन्टाइनमा रहेका नेपालीहरुलाई स्वदेश ल्याइए पनि महाकाली नदी तरेर नेपाल आउने क्रम रोकिएको छैन । उनीहरु, सीमा क्षेत्रमा खटिएको शसस्त्र प्रहरीलाई छल्दै लुकीछिपि फर्कने क्रम जारी रहेको छ । कोरोना भाइरसको जोखिम न्यूनीकरणका लागि सरकारले सीमा नाका बन्द गरेको भए पनि महाकाली नदीमा सशस्त्र प्रहरीको आँखा छल्दै उनीहरु ट्युबमार्फत तरेर नेपाल फर्किन थालेका हुन् । सीमा नाका बन्द हुँदा आफूहरुलाई समस्या परेकाले ट्युबमार्फत नेपाल आएका शिवनाथ गाउँपालिकाका जयसिंह साउँदले बताए । उनले भने, हामी भारतमा अलपत्र पर्यौं । ज्यान जोगाउन मुस्किल भयो । नेपाल सरकारले फिर्ता ल्याउन पहल नगरेपछि जोखिम मोलेर महाकाली तरेर आएका हौं । विपद्को समयमा घर सम्झेर आयौं । उनी आफैँ शिवनाथको क्वारेन्टाइनमा गएका छन् । गत बैशाख १८ गते भारतीय क्वारेन्टाइनमा रहेका नेपालीहरुलाई स्वदेश ल्याइएको बेलामा नाका खुल्यो भन्ने खबर सुनेका अरु नेपालीहरु पनि हिँडेरै सीमामा पुगेका थिए । उनीहरुलाई भारतले पनि क्वारेन्टाइन राख्न नमानेपछि पैसा भएकाहरु ट्युबमा तरेर नेपाल आईरहेका छन् भने पैसा नहुनेहरु, उतै फर्किने गरेका छन् । भारतमा रोजगारी गुमेको र सीमामा पनि भारतीय पक्षले क्वारेन्टाइन राख्न नमानेपछि अलपत्र परेकाहरु जोखिम मोलेर नेपाल भित्रिरहेका हुन् । कामकाज सबै बन्द भयो । खानाकै समस्या भएपछि ज्यानको बाजी लगाएर महाकाली नदी तरेर स्वदेश फर्किएका हौं । मर्नुपरे पनि स्वदेशमै मरौंला भनेर यता आएका हौं, शिवनाथका शंकर तिरुवाले भने, हामी यता आएर क्वारेन्टाइनमा बसेका छौं । बरु हाम्रो चेकजाँचमा ध्यान दिइयोस् तर विदेशी भूमीमा अलपत्र नछोडियोस् । उनी पनि आफैँ क्वारेन्टाइनमा गएका छन् । बैतडीमा पर्ने ६४ किलोमिटरको सीमानामा ६ ठाउँमा मात्रै शसस्त्र प्रहरी तैनाथ छ । शसस्त्र प्रहरीले पहिलादेखि चलेका घाटहरुलाई लक्षित गरे पनि, भारतबाट फर्किनेहरु शसस्त्रको आँखा छलेर आउन थालेका हुन् । बैतडीको भारतसँग सीमाना जोडिएको ६४ किलोमिटरमा पञ्चेश्वर नगरपालिकाको गिरेगाडा, बलाराघाट र रोलघाट, शिवनाथ गाउपालिकाको कुस्मौदघाट, दसरथ चन्द नगरपालिकाको बाराकोट र सेरा घाटमा मात्रै शसस्त्र प्रहरीको अस्थाइ चेकपोष्ट राखिएको छ । कम्तीमा पनि १० किलोमिटरको पैदल दुरीमा रहेका शसस्त्र प्रहरीको आँखा छल्दै धेरै नेपालीहरु नेपाल फर्किन थालेका हुन् । बुधबार मात्रै तीन जना दोगडाकेदार गाउँपालिकामा पनि महाकालीमा ट्युब तरेर नेपाल पुगेका छन् । भारतसँग सीमा जोडिएका विभिन्न ठाउँमा अझै पनि नेपालीहरु अलपत्र परेका छन् । कोरोना कारण रोजगारी खोसिएपछि उनीहरु अलपत्र परेका हुन् । हामीहरु रोजीरोटी बन्द भएपछि लोहाघाटबाट हिँडेर झुलाघाट पुगेका हौं । ४ दिन कल्भर्टमुनि बस्यौं । त्यहाँबाट प्रहरीले पहिलेकै ठाउँमा जान भनेपछि हामी हिँडेर धेरै टाढा एउटा घरमा भोकभोकै बसिरहेका छौं, बाजुराको बुढीनन्दा नगरपालिका ९ का मनबहादुर बोहराले भने, हामी पनि सक्ने भने पौडी खेलेरै भए पनि स्वदेश आउँथ्यौं । परदेशमा हामीलाई धेरै दुःख छ । भोकभोकै बसिरहेका छौं । सरकार हामीलाई कहिले काम लाग्छ ? भारतीय सीमा झुलाघाट र धार्चुलामा अलपत्र परेका अढाइ हजार बढी नेपालीको यही वैशाख १८ गते उद्दार गरिएको भए पनि अझै धेरै नागरिक सीमामा छन् । नाका खुलेको भन्दै गलत सूचना पाएका उनीहरु पिथौरागढ, लोहाघाट लगायतका स्थानबाट तीन दिन हिँडेर सीमामा पुगेका हुन । उनीहरु मध्ये कोही ट्युबमार्फत जोखिम मोलेर स्वदेश फर्किरहेका छन् । यो हप्ता मात्रै बैतडीमा १५ जना बढी ट्युबमार्फत स्वदेश फर्केका छन् ।"
लकडाउनमै आयोजनाको निर्माण सुरु,"सुर्खेतः कर्णालीमा कोरोना त्रासपछि रोकिएका विभिन्न आयोजनाको काम सुचारु गर्न थालिएको छ । लकडाउनका कारण बन्द भएका विकास आयोजनाको काम पुनः सुचारु गर्न लागिएको हो । मेसिन, उपकरण र औजार प्रयोग हुने विभिन्न ५० वटा आयोजनाको काम सुचारु गर्न लागिएको प्रदेश सरकारले जनाएको छ। लकडाउनका बीच पनि विकास आयोजनाको काम संचालन गर्ने प्रदेश सरकारले आवश्यक प्रक्रिया अगाडि बढाएको छ । यसका लागि मेसिनको प्रयोगबाट काम हुने आयोजनाको विवरण संकलन भइरहेको छ । वर्षात्को मौसम सुरु हुनुभन्दा अगाडि नै सम्पन्न गर्न सकिने विकास आयोजनाको विवरण संकलन थालिएको हो । जिल्लाबाट विवरण आउनेक्रम जारी रहेकाले निर्माणको काम चाँडै थालिने भौतिक पूर्वाधार विकास मन्त्रालयले जनाएको छ । यसअघि प्रदेश विपद् व्यवस्थापन केन्द्रको बैठकले सुरक्षा प्रत्याभूति हुनेगरी मेसिनको प्रयोग हुने विकास आयोजना सुचारु गर्ने निर्णय गरिसकेको छ । यसका लागि ठप्प रहेका विकास आयोजनालाई नियमित सञ्चालन गर्न आवश्यकपर्ने मेसिन, औजार, उपकरण तथा श्रमिकको व्यवस्थापन गर्ने जिम्मा प्रदेश र जिल्लालाई दिइएको छ । कोरोनाको संक्रमण फैलिन नदिन आवश्यक सतर्कता अपनाएर कामदारभन्दा बढी मेसिन प्रयोग हुने आयोजनालाई उच्च प्राथमिकता दिइने भन्दै निर्माणको कामलाई अघि बढाउन गृहकार्य भइरहेको भौतिक पूर्वाधार विकास मन्त्रालयले जनाएको हो । कतिपय जिल्लाले लकडाउनमा पनि विकास निर्माणका कामहरु गर्न सकिने आयोजनाको विवरण मन्त्रालयमा बुझाइसकेका छन् । ति जिल्लालाई स्थानीय प्रशासनसँग समन्वय गराएर काम गराउने तयारी भइरहेको भौतिक पूर्वाधार विकास मन्त्रालयका प्रवक्ता गोपाल शर्माले जानकारी दिए। उनका अनुसार प्रदशभरी विभिन्न ५० वटा विकास आयोजनाको काम अघि बढाउनेगरी विवरण संकलन भइरहेको उनको भनाइ छ । यी मध्ये सबैभन्दा बढी आयोजना सुर्खेतका छन् । धेरै आयोजना लकडाउनकै कारण रोकिएकाले भौतिक दुरी कायम गराएर सूचारु गर्ने मन्त्रालयले जनाएको छ । लकडाउनको अवधि लम्बिँदै जान थालेपछि जिल्लाबाट वर्षातको मौसम अगावै सक्नुपर्ने आयोजनाको विवरण माग्न सुरु गरिएको हो । पूर्वाधार विकास कार्यालयहरुबाट कामदार कम प्रयोग गरेर सञ्चालन गर्न सकिने आयोजनाहरुको विवरण माग गरिएको हो । 'अबको एकसाता भित्रैमा काम सुरु गर्नेगरी मन्त्रालय जुटेको छ,' भौत्तिक मन्त्रालयका प्रवक्ता शर्माले भने, 'वर्खा अगावै सम्पन्न हुनुपर्ने आयोजना सम्पन्न नगर्ने हो भने निर्माणमा रहेका आयोजनामा अर्को आर्थिक वर्षमा फेरि शून्यबाट काम गर्नुपर्छ।' 'मेसिनको प्रयोग बढी र कम कामदार लगाएर सञ्चालन गर्न सकिने आयोजनालाई उच्च प्राथमिकतामा राखेका छौं,'उनले भने,' उनले लकडाउन जारी रहे पनि विकास आयोजनाको काम संचालन गरिनेछ।' तर नेपाल निर्माण व्यवसायी एकता समाज सुर्खेतका अध्यक्ष जनक रावलले लकडाउनका कारण रोकिएका विकास निर्माणका काम सरकारले सोचेझैँ सुरु गर्ने अवस्था नरहेको बताए । मेसिनबाट मात्रै सञ्चालन भइरहेका आयोजना जिल्लामा कम रहेकाले कामदार पनि आवश्यक पर्ने उनको भनाइछ । काम गर्ने कामदारहरु अधिकांश घर गएको र यो समयमा ल्याउन समस्या रहेको उनले बताए ।'नयाँ सडक कटिङबाहेक अन्य काममा मजदुर आवश्यक पर्छ,' रावलले भने, 'रोकिएको काम अघि बढाउन सरकारले वातावरण सिर्जना गर्नुपछ ।' यहाँका कतिपय स्थानीय तहले पनि रोकिएका आयोजनाको काम अगाडि बढाउन थालेका छन् ।"
ओखलढुंगाका दुई गाउँबीच खानेपानी विवाद,"ओखलढुंगा : सुनकोशी गाउँपालिका र चम्पादेवी गाउँपालिकाका दुई वडाबीच खानेपानी विवाद बढेको छ । आपसी विवाद बढेपछि चलिरहेको खानेपानी आयोजना समेत अवरुद्ध छ।दुई पक्षबीच स्वमित्व विवादले धारामा पानी आउन छाडेपछि स्थानीय उपभोक्ता खानेपानीको समस्यामा परेका छन् । सुनकोसी ५ मा रहेको चिसापानी मुहानमा विवाद हुँदा सुनकोशी ५ का डाँडाखर्क, चप्लेटी, हलीडाँडा र चम्पादेवीको सौरेनी, दलितवस्तीलगायतका क्षेत्रमा दुई भाग लगाएर वितरण हुँदै आएको खानेपानी अवरुद्ध छ । पानी अवरुद्ध हुँदा यी गाउँका उपभोक्ता पिउने पानीबाट समेत बञ्चित भएका छन् । मुहानभन्दा तल चुहिएको फोहोर पानी लैजाने बहानामा उपभोक्ता समितिमा नरहेका चम्पादवीका केही स्थानीयले मुहान कब्जा गरेपछि विवाद बढ्दै गएको सुनकोशीका स्थानीय रमेश खत्रीले बताए। विवाद बढेपछि साविक सञ्चालनमा रहेको खानेपानीको पाइप समेत झिकेर फालिएको स्थानीयले बताए । खानेपानी अबरुद्ध भएसँगै सो खानेपानी योजनाबाट उपभोग गर्दै आएका ४० घरधुरी परिवार समस्यामा परेका छन् । चिसापानी मुहान खानेपानी उपभोक्ता समितिबाट सुनकोसी र चम्पादेवी गाउँपालिकामा आधा आधा गरेर खानेपानी वितरण गरिँदै आएको भए पनि समितिभित्र भने विवाद नरहेको समितिका अध्यक्ष श्याम खत्रीले बताए।उपभोक्ता बाहिरका ७ ८ परिवारले मुहान हस्तक्षेप गरेपछि पानी अवरुद्ध भएको खत्रीको भनाई छ । विवाद समाधानका लागि सुनकोशी र चम्पादेवीका जनप्रतिनिधिलाई समेत स्थानीयले आग्रह गरेका छन् । समस्या सुनाए पनि कोरोनाको बहानामा उनीहरुले चासो नदिएको उपभोक्ताको आरोप छ । खानेपानी समस्याका बारेमा जानकारी लिन टेलिफोन गर्दा सुनकोसी र चम्पादेवीको उक्त विवादित क्षेत्र पर्ने वडाका दुईजना वडा अध्यक्षले टेलिफोन उठाएका छैनन्।"
राहतमा फेवाको जलकुम्भी फाल्ने काम,"पोखरा : पोखरा महानगरपालिकाले फेवातालमा माछा मारेर गुजारा चलाउँदै आएका जलारी समुदायलाई राहात स्वरुप फेवातालको जलकुम्भी झार झिक्ने काम दिएको छ । लकडाउनको कारण माछाले बजार नपाएपछि महानगरपालिकाले राहात स्वरुप काम दिएको हो । वैशाख १८ गतेदेखि जलारी समुदायले फेवातालको सिमसार क्षेत्रमा फैलिएको जलकुम्भी झार झिक्न थालेका छन् । माछा मारेरै गुजारा चलाउने जलारी समुदाय करिब एक महिना माछा बिक्री गर्न नपाएपछि यसअघि पोखरा महानगरपालिका वडा नम्बर १८ का वडा अध्यक्ष रणबहादुर थापा र जलारी समुदायकै अग्रजसहितको छलफल र सल्लाहामा राहात आवश्यक परेका ५५ घर परिवारलाई चामल, दाल, नुन, तेल लगायतका अत्यावश्यक खाद्यान्न वितरण गरिएको थियो । स्थानीय गोमा थापाको पहलमा बेल्जियमबाट आएको सहयोगबाट २५ बोरा चामल जलारी समुदायलाई वितरण गरिएको उनले सुनाए । सधैं राहत दिनभन्दा पनि काम दिन जलारी समुदायको पनि माग रहेकेले पहिलो चरणमा २ लाख ६२ हजार रुपैयाँ महानगरपालिकाले जलकुम्भी झार झिक्न छुट्याएर काम सुरु भएको पोखरा १८ का वडा अध्यक्ष थापाले जानकारी दिए । पहिलो चरणमा ७ सय ५० जनाले रोजगारी पाउने उनले बताए । वर्षा याममा तालको सतह बढेपछि तालको सिरानको सिमसार क्षेत्रमा फैलिएको जलकुम्भी झार तालभर फैलन्छ । कोरोना सक्रमण नियन्त्रण गर्न सरकारले चैत ११ गतेदेखि लकडाउन लगाएको छ । सामान्य अवस्थामा प्रति दिन २ सय किलो सम्म माछा मारेर बिक्री हुनेमा लकडाउनमा माछा नै बिक्री नभएको फेवा मत्स सहकारीका अध्यक्ष इन्द्र जलारीले बताए । राहत होइन माछाको बजार ब्यवस्थापनमा सघाउन माग गरेका थियौं, उनले भने । महानगरपालिकाले यस्तो अवस्थामा जलुकम्भी झार झिक्ने काम दिएकोमा उनले खुसी व्यक्त गरे । कारोना सक्रमण नियन्त्रण गर्न सरकारले लकडाउन लगाएकाले माछा नबिकेर जीवन धान्न सकस परेको अवस्थामा जलकुम्भी झार फाल्ने काम दिएकोमा जलारी समुदाय खुसी छन् । दैनिक ४ घण्टा जलकुम्भी झार झिकेको ३ सय ५० रुपैयाँ दरले महानगरपालिकाले काम दिएको फेवा मत्स्य सहकारीका पूर्व अध्यक्ष ज्ञानबहादुर जलारीले सुनाए । प्रत्येक घरबाट एकजना पर्ने गरी जलकुम्भी झार निकाल्ने काममा लागेको र अति दयनीय अवस्थाका परिवारलाई तीनजनासम्मले रोजगार पाएको उनले बताए । फेवाताल किनरमा ९३ घर परिवार जलारी समुदाय छन् । उनिहरुको पेशा नै माछामार्ने हो । वैशाख १५ गते देखि जलारी समुदायले एक दिन बिराई माछा मार्न थालेका छन् । पहिले दैनिक दुई सय किलो सम्म माछा बिक्री हुनेमा अहिले भने दैनिक ६० देखि ८० किलो माछा बिक्री हुन थालेको उनले सुनाए ।"
नेपालगञ्जका सेना र प्रहरी अस्पताललाई कोरोना विशेष अस्पताल बनाइने,"बुटवल : नेपालगञ्जमा रहेका सेना र प्रहरीका अस्पताललाई कोरोना विशेष अस्पतालमा परिणत गर्ने मुख्यमन्त्रीको नेतृत्वमा गठित अभाव व्यवस्थापन केन्द्र (क्राइसिस म्यानेजमेन्ट सेन्टर)ले निर्णय गरेको छ । नेपालगञ्जमा मात्रै २३ जनामा कोरोना देखिएपछि आइसोलेसन अस्पतालको व्यवस्थापन थालिएको हो । नेपालगञ्जमा हाल रहेका अस्पतालमा आइसीयु र भेन्टिलेटरको व्यवस्था छैन । हालसम्म जटिल प्रकृतिका बिरामी भेटिएका छैनन् । संक्रमितको संख्या बढ्ने सम्भावना भएपछि मुख्यमन्त्री नेतृत्वको केन्द्रले आवश्यक निर्णय गर्दै तयारी थालेको हो । नेपालगञ्जमा लकडाउन उलंघनका कारण कोरोना फैलिएको आशंका गरिएको छ । संक्रमितको संख्या ह्वात्तै बढेपछि अहिले निशेधित क्षेत्र घोषणा गरिएको छ । तर कोरोना परीक्षणको गति भने अझै बढ्न सकेको छैन । मुख्यमन्त्री शंकर पोखरेलको अध्यक्षतामा बुधबार बसेको बैठकले नेपालगञ्जमा परीक्षणको दायरा बढाउन किट, स्वास्थ्य सामग्री, व्यक्तिगत सुरक्षण उपकरण, औषधि उपलब्ध गराउन सामाजिक विकास मन्त्रालयलाई निर्देशन समेत दिएको छ । अहिले दुई सयको हाराहारीमा मात्रै किट उपलब्ध छ । संक्रमण फैलिएको गाउँमा मात्रै करिब सात सयजनाको तत्काल परीक्षण गर्नुपर्छ । कोरोनाका संकास्पदलाई पीसीआर परीक्षणमा जोड दिँदै भारतबाट आउने सबैको स्वाव संकलनको व्यवस्था मिलाउन समेत बैठकले निर्देशन दिएको छ । भारतबाट आउनेलाई आइसोलेसनमा राख्ने, कोरोना पेजेटिभ देखिएपछि मात्रै कोरोना विशेष अस्पताल पठाउन केन्द्रले आग्रह गरेको छ । प्रदेशभर नै आइसोलेसन अस्पतालको क्षमता बढाउन र स्थानीय तहसँगको समन्वयमा रुपन्देही, बाके र कपिलवस्तुमा तीनतीन हजार क्षमताका क्वारेन्टाइन बनाउन सामाजिक विकास मन्त्रालयलाई आग्रह गरेको छ । सीमा क्षेत्रमा खटिएका सुरक्षाकर्मीका लागि आवश्यक सुरक्षा सामग्री, जनशक्ति र आवासको व्यवस्थापन गृहमन्त्रालयको समन्वयमा गर्न आन्तरिक मन्त्रालयलाई निर्देशन गरिएको छ । केन्द्रको बैठकले स्थानीय श्रमिक प्रयोग गरी सञ्चालन हुने निर्माण र उत्पादन सम्बिन्धत कार्यहरु सञ्चालन गर्न आग्रह समेत गरेको छ । जसका लागि प्रमुख जिल्ला अधिकारीहरुलाई सहजीकरण गर्ने निर्णय बैठकले गरेको छ । निर्माण कार्यका लागि आवश्यक सामग्रीको ढुवानी र कृषि सामग्रीको ढुवानीमा सहजीकरण गर्न प्रजिअलाई आग्रह गरिएको छ । केन्द्रको बैठकले विद्यालय तहको नजिता प्रकाशन गर्ने निर्णय समेत गरेको छ । भर्ना र विद्यालय सञ्चालन भने संघीय सरकारको निर्णय बमोजिम हुने केन्द्रले जनाएको छ ।"
राहतको विषयलाई लिएर गाउँपालिकाका अध्यक्षमाथि हातपात,"डडेल्धुरा : राहतको विषयलाई लिएर डडेल्धुरा गन्यापधुरा गाउँपालिका अध्यक्ष नवलबहादुर मल्लमाथि हातपात भएको छ । गाउँपालिकाको विविध विषयमा वडा अध्यक्षसँग छलफलका क्रममा समूहमा आएका चक्चुधारी युवाले आक्रमणको प्रयास गरेको अध्यक्ष मल्लले जानकारी दिए । डडेल्धुराको गन्यापधुरा गाउँपालिकाका अध्यक्ष नवलबहादुर मल्ललाई हातपात गर्नुका साथै उनको बस्ने निवासमा समेत तोडफोडा गरिएको वार्ड नं २१ का अध्यक्ष चेतराम भट्टले बताए । मंगलबार राती अध्यक्ष मल्लको निवासमा तोडफोड भएको हो । राती ८ बजे चारजनाको समूहले गाउँपालिका अध्यक्षको निवासमा तोडफोड गरेका हुन् । कोरोना भाइरसका कारण भएको लकडाउनमा वितरण गरेको राहतमा असुन्तुष्टि जनाउँदै ती युवाले गालिगलौज गरी निवास समेत तोडफोड गरेको गाउँपालिका अध्यक्षको भनाई छ। स्थानीय ४ जनाले मदिरा सेवन गरेर आफ्नो निवासमा तोडफोड गरेका अध्यक्ष मल्लले जानकारी दिए । राहतको विषयलाई लिएर विवाद गरेको र भोलि आउनु छलफल गरौला भनेर पठाउँदा बाहिर गएर तोडफोड गरेको उनको भनाइ छ । तोडफोडमा संलग्न भएको भन्दै प्रहरीले ३ जनालाई नियन्त्रणमा लिएको छ । पक्राउ पर्नेमा गन्यापधुरा कै स्थानीय चन्द्रे कार्की, डम्बर कार्की र टेकबहादुर रावल रहेको जिल्ला प्रहरी कार्यालय डडेल्धुराका प्रहरी नायब उपरीक्षक दधिराम न्यौपानेले जानकारी दिए । गाउँपालिकाका अध्यक्षमाथि दुव्र्यवहार भएको खबरपछि प्रहरीले उनीहरूलाई नियन्त्रणमा लिएको छ ।उनीहरूको साथबाट २ थान चक्कुसमेत बरामद गरिएको छ । अध्यक्ष मल्लसँग कुरा गर्न गाउँपालिकासम्म गएको तर हातपात नगरेको युवाहरूको दावी छ ।घटनाबारे अनुसन्धान भइरहेको प्रहरीले जनाएको छ ।"
क्वारेन्टाइन बसेकालाई स्वास्थ्य परीक्षण गरी घर पठाइयो,"बेनी : म्याग्दीको धवलागिरी गाउँपालिकामा राजधानी काठमाडौबाट आएका ९९ जनालाई १४ दिन क्वारेन्टाइनमा राखेर स्वास्थ्य परीक्षण गरी घर पठाइएको छ । काठमाडौंबाट आएर १४ दिनसम्म एकान्तबासमा बसेका उनीहरुलाई मंगलबार स्वास्थ्य परीक्षण गर्दा कोरोना संक्रमण नभएको पुष्टि भएपछि घर पठाइएको हो । स्वास्थ्य कार्यालय म्याग्दीको प्राविधिक सहयोगमा मुना, ताकम र मराङमा स्वास्थ्य परीक्षण गरिएको गाउँपालिकाका अध्यक्ष थमसरा पुनले बताइन् । चितवनबाट आएका ताकमका ६, लुलाङका ५, मुनाका ३ जनालाई भने १४ दिनको अवधि पुरा नभएकाले घर पठाइएको छैन् । खोरीया आधारभूत, धौलागिरी आधारभूत र धनजनता माविमा बसेका ४३ जनाको मुनामा परीक्षण गरिएको थियो । भूमे आधारभूत, हेम मावि र ताकम माविको एकान्तबासमा रहेका ४८ जनाको ताकममा स्वास्थ्य परीक्षण गरिएको उपाध्यक्ष रेशम छन्त्यालले बताए । मराङको जनविकास आधारभूत विद्यालय आरबाङको क्वारेन्टाइनमा बसेका मराङ र मल्कवाङका ८ जनाको स्वास्थ्य परीक्षण गरिएको थियो । लकडाउनका कारण काठमाडौं, पोखरा, चितवन, बुटवललगायत सहरी क्षेत्रमा फसेका विद्यार्थी, विभिन्न पेशा व्यवसाय गर्ने व्यक्ति गाडीको व्यवस्था गरेर गाउँमा आएका थिए । कोरोनाको जोखिम न्युनीकरण र शंका हटाउन एकान्तबासमा राखेर स्वास्थ्य परीक्षण गरेपछि घर पठाइएको हो । एकान्तबासमा बसेकाहरुलाई गाउँपालिकालेनै खाने बस्नेको व्यवस्था मिलाएको थियो । कोरोना कोषमा बेनी नगरको सवा चार लाख बेनी नगरपालिकाले विश्वब्यापी महामारीको रुपमा फैलिएको कोरोना भाइरस रोकथाम, नियन्त्रण र व्यवस्थापनका लागि स्थापना गरेको कोषमा जनप्रतिनिधि र कर्मचारीहरुले चार लाख २४ हजार रुपैयाँ जम्मा गरेका छन् । कोषमा नगर प्रमुख हरिकुमार श्रेष्ठले ५१ हजार सहित उपमेयर सञ्जु बरुवाल लगायत वडा अध्यक्ष र कार्यपालिका सदस्यहरुबाट दुई लाख ५८ हजार ७१० र कर्मचारीहरुले एक लाख ६५ हजार ५५५ रुपैयाँ जम्मा गरेका कार्यपालिकाका प्रवत्ता रामकृष्ण बराइलीले बताए । कोषमा स्वच्छिक रुपमा सहयोग गर्न संघ संस्था र दाताहरुलाई अपिल गरेको छ । 'हामी आफैले योगदान गरेर कोषमा रकम जुटाउन सुरु गरेका छौ,' उनले भने, 'कोरोनाको महामारीविरुद्ध लड्नका लागि समाजमा रहेका सबैबाट सहयोगको अपेक्षा राखेका छौं ।' कोषमा नगरपालिकाले एक करोड रुपैयाँ बिनियोजन गरेको छ । सो कोषको रकम कोरोना रोकथाम, नियन्त्रण, स्वास्थ्य सामग्रीको खरिद, व्यवस्थापन, आइसोलेसन निर्माण, क्वारेन्टिन स्थापना, सञ्चालन र राहतका काममा परिचालन हुने नगरपालिकाले जनाएको छ । यसैगरी वन डिभिजन कार्यालय म्याग्दी र मातहतका सब डिभिजन कार्यालयमा कार्यरत ३० जना कर्मचारीहरुले तीन दिनको तलब बराबर ७९ हजार १९६ रुपैयाँ संघीय सरकारले स्थापना गरेको कोरोना रोग रोकथाम नियन्त्रण व्यवस्थापन कोषमा जम्मा गरेको छ ।"
सप्तरीको कोरोना संभावित टोलबाट संकलन गरिएका सबै नमूना रिपोर्ट नेगेटिभ,"राजविराज : सप्तरीका कोरोना भाइरस जोखिमयुक्त स्थानबाट लिइएका सबै स्वाबको परीक्षण रिपोर्ट नेगेटिभ आएपछि स्थानीयले केही राहत महशुस गरेका छन्। 'परीक्षण गरिएका सबैको पीसीआर रिपोर्ट नेगेटिभ आएपछि यहाँ बस्ने हामी सबैले राहत महसुस गरेका छौं,' सप्तकोशी नगरपालिका२ का वडा सदस्य जाहिर हुसेनले भने। सीमा जोडिएको उदयपुर त्रियुगा नगरपालिका३ भुल्केमा संक्रमित पुष्टि भएका जमाती सप्तकोशीस्थित मस्जिदमा बसेर गएकाले हामीसँग गरिने व्यवहार नै फरक हुन थालेको थियो, उनले भने, 'आरडीटी परीक्षणमा ७१ वर्षीय वृद्धको रिपोर्ट पोजिटिभ आएपछि त झन सिंगो समुदायलाई बजारमा किनमेल गर्न र मिलमा धान कुटाउन पनि समस्या भएको थियो।' मंगलबार रातीसम्म सबै रिपोर्ट कस्तो आउने हो ? भन्ने थियो, नगर प्रमुख उत्तम शर्माले भने, 'आरडीटी पोजिटिभ आएका वृद्ध र उनको परिवारको पीसीआर नेगेटिभ आयो, त्यसपछि सम्भावित टोलबाट लिइएको सबै १ सय १४ जनाको रिपोर्ट पनि नेगेटिभ आयो ।' विदेशबाट आएका र जमातीसँग प्रत्यक्ष सम्पर्कमा आएकाको रिपोर्ट पनि नेगेटिभ आएकाले सबैजना ढुक्क भएको शर्माले बताए । नियमित किनमेलका लागि हाटबजार जानुपर्ने महिलालाई झनै राहत मिलेको छ । सबैको रिपोर्ट नेगेटिभ आएपछि व्यवहारमा सुधार आएको वडा २ की सम्सा खातुनले बताइन् । सप्तकोशीबाट लिइएको १ सय १४ सहित बोदे बर्साइनबाट लिइएको १ सय ६१ र कञ्चनरुपबाट लिइएको ४३ जनाको स्वाबको रिपोर्ट नेगेटिभ आएपछि ती क्षेत्रहरु मात्र नभई सिंगो सप्तरीवासीले राहत महसुस गरेको सप्तकोशी४ का हाजी अयुवले जनाए । स्वास्थ्य कार्यालय सप्तरीले जोखिमयुक्त ठहरिएका तीन वटै नगरपालिकाबाट संकलन गरिएको सबै ३ सय १८ जनाको पीसीआर रिपोर्ट नेगेटिभ आएको जनाएको छ । स्वास्थ्य कार्यालय सप्तरीका निमित्त प्रमुख दुनियालाल यादवले भने, 'कोरोनाको खतरायुक्त स्थानका रूपमा राखिएको ठाउँहरूमा खतरा अवस्था नरहेको रिपोर्टले देखाएको छ तर भारतीय सीमासँग जोडिएको र छिमेकी जिल्ला उदयपुर सबैभन्दा बढी प्रभावित भएकाले सप्तरीमा बढी सर्तकता जरुरी छ ।' उदयपुरको भुल्केमा संक्रमित पुष्टि भएका जमाती केही दिन बसेका कारण कञ्चनरूप र सप्तकोशी नगरपालिकामा तथा इस्लाम धर्मालम्बीको धार्मिक सभा 'इज्तिमा' भएकाले बोदे बर्साइनमा एक साथ ठूलो सङ्ख्यामा स्वाब परीक्षण गरिएको हो । सप्तकोशी पछि उनीहरू बसेको उदयपुरको चौदण्डी नगरपालिका५ सिवाइमा ५८ र त्रियुगा नगरपालिका२ मोथियाहीमा २० जनाको गरिएको नमूना स्वाब संकलनको रिपोर्ट पनि नेगेटिभ आएको छ । भुल्केभन्दा अगाडि जमातीहरू बसेको स्थानमा कोरोना नदेखिएकाले जमातीबाट कोरोना सरेको नभइ उनीहरूलाई भुल्केमा नै कोरोना सरेको इस्लामी संघ नेपालका सप्तरी जिल्ला अध्यक्ष कलिम खानले दावी गरे । राजविराजस्थित गजेन्द्रनारायण सिंह सगरमाथा अस्पतालबाट पठाइएकोमध्ये ५० जनाको स्वाबको रिपोर्ट समेत नेगेटिभ आएको छ । हालै पठाइएको ११ जनाको पिसिआर रिपोर्ट भने आउन बाँकी रहेको अस्पतालका प्रमुख मेडिकल सुपरिटेन्डेन्ट डा चुमनलाल दासले जानकारी दिए । जोखियुक्त स्थान ठहर गरिएको सप्तरीको रिपोर्टमा नतिजाहरू नेगेटिभ आएसँगै सप्तरीबासीले राहत महसुस गरेका छन् ।"
उपत्यकामा भित्रन खोज्ने १०३ सवारी फर्काइए,"काठमाडौं : पछिल्लो समय विभिन्न बहानामा काठमाडौँ उपत्यकामा भित्रने सवारी साधनको सङ्ख्या बढिरहेको बेला मङ्गलबार भने अत्यावश्यकबाहेकका १०३ सवारी साधन फर्काइएको छ। विश्वभरि फैलिएको कोभिड१९ सङ्क्रमण नियन्त्रणका लागि सरकारले गत चैत ११ गतेदेखि देशभरि लकडाउन गरेको छ। जसका कारण अत्यावश्यकबाहेक सवारी एक स्थानबाट अर्को स्थानमा आउनजान रोक लगाएको छ। यसै क्रममा आज काडमाडौँ महानगरपालिकाको उपप्रमुख हरिप्रभा खड्गी नागढुङ्गा हुँदै काठमाडौँ उपत्यका भित्रन खोज्ने सवारी साधन र मानिसको आवागमनका विषयमा जानकारी लिनका लागि धादिङको सिमाना खत्रीपौवा पुगेका थिए। उपप्रमुख खड्गीलाई जानकारी लिने क्रममा महानगरीय प्रहरी वृत्त थानकोटका प्रमुख प्रहरी नायब उपरीक्षक घनश्याम श्रेष्ठले जानकारी दिँदै सोमबार ३७ सवारीलाई यहीँबाट फकाईएको र मङ्गलबार १०३ सवारीसाधन फर्काइएको बताए। पछिल्लो समय लकडाउन भए पनि विभिन्न बहानामा र पहँुचको आधारमा पास बनाइ सवारी साधन बाहिरी जिल्लाबाट आउने क्रम बढेपछि अहिले उपत्यका भित्रने सबै नाकामा कडाइ गरिएको हो। काठमाडौँको जनजीवनलाई सहज बनाउन अत्यावश्यक सामग्री ल्याएका र एम्बुलेन्सलाई मात्र उपत्यका प्रवेश दिएको र अन्यलाई फर्काइएको बताइएको छ। प्रहरी नायब उपरीक्षक श्रेष्ठल अहिले विदेशी नम्बरप्लेट भएका कुनै पनि सवारीसाधन आउने गरेका छैनन्। काठमाडौँमा आउने खाद्य तथा तरकारी छिमेकी जिल्ला धादिङ, चितवनलगायत ठाउँबाट आउने गरेका हुन्। नागढुङ्गा नाकामा सुरक्षा निकायले उपत्यका भित्रिने सवारी साधनको नम्बर र सवारीका चालकको सम्पर्क नम्बरसहितको विवरण लिएर सवारीलाई भित्र आउन दिने गरेको छ। अनुगमनको क्रममा उपप्रमु खड्गीले सवारी चालकसँग भित्र आउनुपर्ने कारण, कति समय बस्ने, कहाँ बस्ने, सवारी साधन कसरी प्रयोग हुने गरेको छ जस्ता विषयमा जानकारी लिनुभएको थियो भने मास्क नलगाइ सवारी चलाउने चालकलाई मास्क वितरण गर्नुभएको थियो। वृत्त प्रमुख श्रेष्ठका अनुसार अहिले नागढुङ्गा नाकाबाट दैनिक औषतमा ५०० सवारी साधन भित्रिने गरेका छन्।"
अब पास भए पनि सवारी साधन चलाउन नपाइने,दाङ : जिल्ला प्रशासन कार्यालय दाङले लकडाउन (बन्दाबन्दी)लाई थप कडा गर्न थालेको छ। अत्यावश्यक सवारी साधनबाहेक पास भए पनि कसैका गाडी गुडाउन नदिने निर्णय भएको जिल्ला प्रहरी प्रवक्ता सुमित खड्काले बताए। खड्काका अनुसार पासको बहानामा राति जथाभावी हिँडडुल गर्न लागेको पाइएपछि यस्तो निर्णय गर्नुपरेको हो। छिमेकी जिल्ला बाँकेमा कोराना सङ्क्रमित बढेपछि दाङमा बन्दाबन्दीमा कडाइ गर्न थालिएको छ। प्रहरीले शहर बजारमा पासको बहानामा विनाकाम हिँड्नेलाई लाठीसमेत लगाउन थालेको छ। अत्यावश्यक काम नपरी सडकमा हिँड्नेलाई सडकमै दिनभर राख्ने र बेलुकीपख प्रशिक्षण दिएर छाड्ने गरिएको जिल्ला प्रहरी कार्यालयका प्रवक्ता खड्काले जानकारी दिए। मंगलबार जिल्लामा १८१ जनालाई सडकमै राखी प्रशिक्षण दिएर छाडिएको डिएसपी खड्काले बताए। यसैगरी जिल्लाका विभन्न स्थानमा गरी ८० सवारी साधनलाई नियन्त्रणमा लिइएको छ। महामारीका रुपमा फैलिएको कोरोना भाइरसको संक्रमणबाट बच्न सरकारले गत चैत ११ गतेदेखि देशभर लकडाउन गरेको दिनदेखि नै प्रहरीले सवारी साधन नियन्त्रणमा लिने गरेको थियो।
अब कक्षा एकदेखि नै संस्कृत पढाइ हुने,काठमाडौं : सरकारले विद्यालय तहमा कक्षा एकदेखि नै संस्कृत विषयको पठनपाठन सञ्चालन गर्ने भएको छ । यही शैक्षिक सत्रदेखि नै यो विषयको पढाइ सुरु गरिने शिक्षा मन्त्रालयले जनाएको छ । शिक्षा मन्त्रालय अन्तर्गतको पाठ्यक्रम विकास केन्द्रले कक्षा एकमा पढाउन बनाइएको संस्कृत शिक्षा विषयको पाठ्यक्रमको स्वीकृति दिएको छ । यो पाठ्यक्रम विज्ञको सहयोगमा बनाएर केन्द्रले स्वीकृति दिएको हो । स्थानीय पाठ्यक्रमको रुपमा इच्छुक स्कुलले सोही पाठ्यक्रमलाई आधार मानेर संस्कृतको पढाइ सञ्चालन गर्न सक्ने केन्द्रले जनाएको छ । संस्कृत विषयको नाम अस्माकम संस्कृत (हाम्रो संस्कृत) दिइएको छ । यसअघि कक्षा चारदेखि ८ सम्म संस्कृत विषयको पढाइ हुन्थ्यो । तर तत्कालिन माओवादीको द्वन्द्वका क्रममा कार्यकर्ताले स्कुल छिरेर संस्कृत विषयको पुस्तक च्यात्दै शिक्षकलाई समेत कक्षामा प्रवेश गर्न नदिने अभियान सञ्चालन गरेपछि पढाइ बन्द भएको थियो । केन्द्रका एक अधिकारीले अहिले संस्कृत धेरैको प्यारो भाषा भएको बताए ।
भक्तपुरको बोझिनी तलाउ तेब्बर ठूलो बनाइँदै,"भक्तपुर : भक्तपुरको चाँगुनारायण नगरपालिका८ सुडालस्थित बोझिनी खोलामा बाँध निर्माण गरेर बनेको कृत्रिम तलाउ तेब्बर ठूलो बनाउने कार्य धमाधम भइरहेको छ।कोरोना भाइरस संक्रमण नियन्त्रण तथा व्यवस्थापन गर्न देशव्यापी लकडाउनकै बीच उक्त तलाउको क्षेत्रफल बढाउने काम भइरहेको हो। करिब ८० लाख लिटर क्षमताको कृत्रिम तलाउलाई दुई करोड लिटर पानी अट्ने बनाउने कार्य अघि बढाइएको छ। कृत्रिम तलाउ रहेको महामञ्जुश्री सामुदायिक वन उपभोक्ता समूहले उक्त कार्य गरिरहेको हो। समूहलाई चाँगुनारायण नगरपालिकाले आर्थिक सहयोग गरेको छ।समूहका अध्यक्ष राजेन्द्र तिमिल्सिनाले करिब ३१ लाख रुपैयाँको लगत इस्टिमेटअनुसार काम भइरहेको जानकारी दिए। तलाउको सतहमा हिलो माटो पुरिँदै आएकाले सफा गर्ने र क्षेत्रफल बढाउने काम भइरहेको उनले बताए।सतहमा माटो जमेर तलाउ साँघुरिएकाले पानी सबै खोलेर सफा गर्ने र क्षेत्रफल बढाउने काम भइरहेको हो, अध्यक्ष तिमिल्सिनाले भने, क्षेत्रफल बढाएका ठाउँमा सुरक्षा पर्खाल पनि लगाउँछौं।तलाउको सतह र उत्तर तथा पश्चिमतिरको डिल फोरेपछि निस्किएको माटो सोर्न र फाल्न अहिले बोझिनी बाँधस्थलमा स्क्याभेटर र ट्रिपरहरुलाई भ्याईनभ्याई भइरहेको छ। अध्यक्ष तिमिल्सिनाले तलाउको सहत माटोले पुरिँदै आउँदा तलाउमा पानीको मात्रा घट्दै आएको र त्यसले कम क्षेत्रफलमा मात्रै सिंचाइ पुगेको सुनाए। तत्कालीन सुडाल गाउँ विकास समितिको वडा नं ६ र ७ को सिमानामा पर्ने बोझिनी खोलामा वर्षाको पानी संकलन गरी सुख्खा याममा सिँचाइ सुविधा पुयाउन सरकारले करिब एक करोड ६५ लाख रुपैयाँ लागतमा बाँध निर्माण गरेको थियो। २०७२ सालमा निर्माण पूरा भएको बाँध ४५ मिटर लामो छ। त्यस्तै बाँध जगसहित साढे पाँच मिटर अग्लो रहेको छ। ५६ मिटर चौडाइ जग भएको बाँध माथि आएर ११५ मिटरमा टुंग्याइएको छ। यस कृत्रिम तलाउ निर्माणसँगै साविक सुडालका वडा नं ६, ७ र ८ सम्म सिँचाइको लागि पाइपलाइन बिछ्याइएको छ। बेमौसमी तरकारी खेतीका लागि आवश्यक सिँचाइको लागि कृत्रिम तलाउ निर्माण गरिएको थियो। स्थानीयका अनुसार बोझिनी खोलामा बाह्रै महिना पानी बग्छ। अहिले तलाउको क्षेत्रफल बढेपछि सुडालका करिब दुई हजार रोपनी जमिनमा सिँचाइ गर्न पानी पुग्ने अध्यक्ष तिमिल्सिनाले दाबी गरे। उनका अनुसार लकडाउनका कारण सिँचाई विभाग तथा पर्यटन विभागबाट छुट्याइएको ३०३० लाख रुपैयाँको योजनासम्बन्धी सम्झौता गर्न सकिएको छैन। सिंचाइ विभागले कृत्रिम तलाउ तथा पाइपलाइन स्तरोन्नति र पर्यटन विभागबाट वातावरण संरक्षण गर्न उक्त रकम उपलब्ध गराउने भएको उनले बताए। यो कृत्रिम तलाउ पछिल्लो समय आन्तरिक पर्यटकहरुको आकर्षणको केन्द्र बनेको थियो। पर्यटकीयस्थल नगरकोटबाट सुडाल भएर भक्तपुर फर्कने बाटोमै रहेकोले नगरकोट जाने तथा फर्कने आन्तरिक पर्यटक उक्त कृत्रिम तलाउ पनि पुग्ने गर्दै आएका थिए। गर्मीको मौसममा यस तलाउमा पौडी खेल्न जानेहरुको संख्या पनि कम थिएन। आन्तरिक पर्यटकहरुको घुइँचो बढ्न थालेपछि उक्त कृत्रिम तलाउमा डुंगा सयरको व्यवस्था गर्नुपर्ने माग समेत भएको छ।"
जनकपुरका पत्रकारको स्वाब परीक्षण,"जनकपुरधाम : विश्व कोरोना (कोभिड१९) को महामारीबाट गुज्रिरहेको अवस्थामा अग्रपंक्तिमा रहेर काम गर्ने पत्रकारको स्वायव परीक्षण गरिएको छ । जनकपुरमा रहेर कोरोना महामारीको स्थलगत समाचार संकलनमा खटिएका पत्रकारको स्वायव परीक्षण गरिएको हो । नेपाल पत्रकार महासंघ धनुषा शाखाको आयोजना तथा नेपाली सेना महेन्द्रनगर रणभिम गणको सहयोग तथा प्रादेशिक अस्पताल जनकपुरधामको प्राविधिक प्रयोगशालाको टोलीले २५ जना पत्रकारको स्वायव परिक्षण गरिएको छ। समाचार संकलनको क्रममा बाहिर अहोरात्र खटिएका पत्रकारको थ्रोट र नोजल स्वाब संकलन गरिएको नेपाल पत्रकार महासंघका अध्यक्ष अनिल मिश्रले जानकारी दिए । अध्यक्ष मिश्रले भने, 'महासंघले कोरोना महामारीको समयमा संक्रमणको जोखिम उठाएर जनतालाई सूचनामार्फत सूसूचित गराउन जुटेकाको परीक्षण गरिएको हो, अझ भन्ने हो भने समाजमा कोरोना परीक्षण गराउन सर्वसाधारण हिच्किचाइ रहेको बेलामा उनीहरुलाई स्वः स्फूर्त रुपमा कोरोना प्रति जनचेतना जगाउन समेत पत्रकारको परीक्षण गरेको हो ।' प्रदेश २ प्रदेश पत्रकार महासंघका महासचिव किरण कुमार कर्णले कोरोना महामारी विश्वभर फैलिरहेको बेलामा अहोरात्र लकडाउनमा जनताको सूचनाका लागि खटिएका पत्रकार स्वायव परीक्षण गर्नुगराउनु सकारात्मक हुने बताए । उनले भने, 'यसले अरुलाई समेत कोरोनाको आशंका भए परीक्षण गराउन सहयोग मिल्छ, मानिस स्वः स्फूर्त रुपमा परीक्षण गराउन आकर्षित हुन्छ ।'"
लकडाउन विस्तारसँगै पीसीआरको दायरा बढाउन माग,"काठमाडौं : कोरोना भाइरसबाट संक्रमणको जोखिम न्युनिकरण गर्न लकडाउनका साथै पोलिमरेज चेन रियाक्सन( पीसीआर) विधिको परीक्षणको दायरा विस्तार गर्नुपर्नेमा विज्ञहरुले जोड दिएका छन । पीसीआर परीक्षण विस्तार नगरी लक डाउनमात्र घोषणाले जनतामा नैरास्यता आउने विरोध सिर्जना हुने उनीहरुको सुझाव छ । कोरोनाको संक्रमण सुरु भएयता पीसीआर विधिबाट हालसम्म १३ हजार ८ सय ५० नमुना परीक्षण गरिएको छ। त्यस्तैगरी दु्त परीक्षण किट (आरडीटी)बाट गरिएका परीक्षण विधि ५२ हजार २ सय २७ पुगेको स्वास्थ्य तथा जनसंख्या मन्त्रालयका प्रवक्ता डा विकास देवकोटाले जानकारी दिए । दु्त परीक्षण भन्दा पीसीआर भरपर्दो र विश्वसनीय भएकोले दायरा विस्तार गर्नुपर्ने विज्ञहरुको सुझाव छ । स्वास्थ्य तथा जनसंख्या मन्त्रालयका पूर्व प्रमुख विशेषज्ञ डा सुशीलनाथ प्याकुरेलले अहिले आरडीटीभन्दा पीसीआर विधिलाई बढी महत्व दिनुपर्ने बताए । उनले भने, 'लक डाउनको घोषणा गर्ने हो भने पीसीआर जाँचको दायरालाई पनि विस्तार गर्नुपर्छ । लक डाउनको निरन्तरता मात्र समाधानको उपयुक्त विकल्प होइन ।' मुलुकमा हालसम्म मुलुकभर १८ वटा विभिन्न प्रयोगशालाबाट पीसीआरबाट नमुना परीक्षण भइरहेको छ । मन्त्रालयका प्रवक्ता डा देवकोटाका अनुसार कर्णाली स्वास्थ्य विज्ञान प्रतिष्ठान जुम्लामा पनि सोमबारदेखि पीसीआर विधिबाट परीक्षण सुरु गरिएको हो । बाँकेको नेपालगन्जमा लक्षणविहीन संक्रमितको संख्या वृद्धि भएसँगै पीसीआरको दायरा विस्तारको खाँचो झन बढेको पाइएको छ । नेपालगन्ज८ का २२ जना र नेपालगन्ज१५का एकजना गरी २३ जनामा संक्रमण पाइएको छ । स्थानीयले सामाजिक तथा व्यक्तिगत दुरी कायम नगरेको पाइएकोले यसको जाँचलाई यथाशीघ्र अघि बढाउनु पर्ने विज्ञहरुको सुझाव छ । समुदायको क्लोज टेस्टिङ गर्नुपर्ने आवश्यकता रहेको छ । डा प्याकुरेल भन्छन, 'लक डाउन कहिलेसम्म निरन्तरता दिने भन्ने कुराको टुंगो पीसीआर विधिबाट गरिने जाँचपछि टुंगो लगाउन सकिन्छ । पीसीआरको दायरा नबढाउने तर लक डाउन मात्र लम्ब्याइरहँदा जनतामा धैर्यताको बाँध फुटन सक्छ ।' हरेक परिवारमा पीसीआर विधिबाट परीक्षण गर्नुपर्ने डा प्याकुरेलको सुझाव छ ।आरडीटी परीक्षणको गुणस्तरमा पनि विज्ञहरुले शंका गरेका छन्। पीसीआर किट उपलब्धता समेत हुन सकेको छैन । बरिष्ठ आइसीयु विशेषज्ञ डा अर्जुन कार्की पनि पीसीआर विधिबाट गरिने परीक्षणको विस्तार गर्नुपर्ने बताउँछन् । डा कार्की भन्छन, 'अहिलेसम्म जति संक्रमित फेला परेकै कारण परीक्षणको दायरा विस्तार गरेका कारणले हो । परीक्षण बढाउने हो भने अन्य संक्रमित पनि भेटिने संभावना हुन्छ । संक्रमण फैलनबाट जोगाउन सकिनछ ।' नेपालगन्जबाट प्रकाशित कालपृष्ठ दैनिकका सम्पादक हेमन्त कर्माचार्यका अनुसार स्थानीयलाई विचलित बनाउने कार्यले असहज अवस्थाको सिर्जना हुन सक्छ । उनी भन्छन, 'संघीय सरकारले पीसीआर विधिबाट समुदायमा जाँच गर्न नसके प्रदेश वा स्थानीय तहबाट हुनु पथ्र्यो । सांसदले पनि वैकल्पिक स्रोतको खोजी गरी पीसीआर जाँचबाट घर घरमा परीक्षण गर्ने व्यवस्था मिलाउनु पथ्र्यो । सबैतिरबाट मन विचलित गराउने कार्य भइरहेको छ ।' कर्माचार्यले कोरोना भाइरसको नियन्त्रण, रोकथाम र उपचारमा प्रदेश र स्थानीय तहको कार्य प्रभावकारी हुन नसकेको बताए । क्लोज ट्रेसिङ र पीसीआर परीक्षणलाई यथाशीघ्र विस्तार गर्नुपर्ने खाँचो रहेको उनको भनाइ छ । मुलुकमा २१ हजार ९९ जना अहिले पनि क्वारेन्टाइनमा बसिरहेको स्वास्थ्य मन्त्रालयका प्रवक्ता डा देवकोटाकाले जानकारी दिए । जसमध्ये प्रदेश नं १मा दुई हजार १ सय २४ , पदेश नं मा एक हजार ९०, बाग्मतीमा २सय ५८ , गण्डकीमा ७ सय २६ , प्रदेश नं ५मा ८ हजार ९ सय २२ र कर्णाली प्रदेशमा ३ हजार ७ सय ५४ र सुदूरपश्चिम प्रदेशमा ४ हजार २५ जना व्यक्ति क्वारेन्टाइनमा रहेका छन । कोराना संक्रमणको संभावित व्यक्ति १ सय २० जना आइसोलेसनमा छन । जसमध्ये काठमाडौं उपत्यकामा दुई जना र बाँकी काठमाडौं बाहिर १ सय १८ जना छन । रेड जोनमा परेका ३ सय ३० जनाको खोजी भइरहेको मन्त्रालयले जनाएको छ । यी व्यक्तिहरु सम्भावित संक्रमित हुन सक्ने भएकोले खोजी गरिरहेका छौं,' डा देवकोटाले भने । हालसम्म कोरोना संक्रमितको संख्या ८२ पुगेको छ । जसमध्ये ६१ पुरुष र महिला २१ जना महिला छन्।"
मास्क व्यापारीको भेषमा काठ तस्करी,"बर्दिबास : महोत्तरीको बर्दिबास४ माइस्थानबाट दुईजना काठ तस्कर पक्राउ परेका छन् । पक्राउ पर्नेमा बर्दिबास नगरपालिका३ का रमेश परियार र धनुषाको मिथिला नगरपालिका१० का सोमबहादुर परियार रहेको डिभिजन वन कार्यालय महोत्तरीका प्रमुख हेमन्त साहले जनाए । उनीहरुलाई सशस्त्र वन सुरक्षा शाखा माइस्थानको हिरास्तमा राखिएको छ । कार्यालय परिषरबाट उनीहरुले सखुवाको ६ थान फेन्टा(चिरान काठ) ४४८ क्यूफिट काठ तस्करी गरेर लगेका थिए । 'हाम्रो नियन्त्रणमा रहेका रमेश परियार व्यापारीको भेषमा मास्क बिक्री गर्दै हाम्रो कार्यालय परिसरमा आएका थिए,'प्रमुख साहले भने, 'हाम्रो कर्मचारीले मास्क किनेनन् । उनी कार्यालयमा राखेको सखुवाको काठमा नजर लगाएर फर्कियो । राती आएर उनीहरुले काठ तस्करी गरेर घर पुर्यायो ।' पत्ता लगाउँदै जाँदा दिउँसो मास्क बिक्री गर्न आएका रमेशले कार्यालयबाटै राती अध्याँरो भएको मौका छोपेर काठ तस्करी गरेर लगेको रहस्य खुलेको उनले बताए ।लकडाउनको मौकामा तस्करले वनबाट तस्करी गरि लैजाँदै गरेको काठ वनका कर्मचारीले बरामद गरेर कार्यालयमा कारवाहीका लागि राखेका थिए । सोही काठ फेरी रमेशको समूहले चोरीतस्करी गरेर घर पछाडि घाँसपातले छोपेर लुकाएका थिए । बिक्री गर्न सुरसारमा रहेका उनीहरुलाई काठ सहित रेन्जर सन्तोष यादवको नेतृत्व टोलीले चोरीएको काठ सहित उनीहरुलाई पक्राउ गरिएको हो । 'लकडाउन रक्सी र मासु खाने मन भयो । तर, गोजीमा रुपैयाँ नभएपछि उनीहरु काठ चोरी गर्न वन कार्यालय आएका थिए, 'प्रमुख साहले भने ।लकडाउनको अवधिमा डिभिजन वन कार्यालय महोत्तरीले चारजना काठ तस्करलाई पक्राउ गरेको छ । तस्कारी गर्न लागिएको साललगायत अन्य जातका ३ सय क्युफिट काठ बरामद गरेको छ।"
भारतबाट भित्रिए खाद्य र ग्यास बोकेका गाडी,"लकडाउनका अवधिमा आपूर्ति सहज बनाउनका लागि भारतबाट आवश्यक खाद्य सामग्री र इन्धन बोकेका करीब दुई सय गाडी भित्रिएको छ । र्पसास्थित वीरगञ्ज एकीकृत सुख्खा बन्दरगाहबाट तरकारी र फलफूल बोकेका २० गाडी, पेट्रोलियम पदार्थ बोकेका ७० ट्याङकर, खाना पकाउने एलपिजी ग्यासका ५३ र मालवाहक ट्रक १७ भित्रिएको प्रदेश नं २ सामाजिक विकास मन्त्रालयका सचिव डा रामप्रसाद घिमिरेले जानकारी दिए । सोही नाकाबाट रिफाइन तेल बोकेका १४ गाडी र तीन कन्टेनरका साथै महोत्तरी जिल्लाको नाका भएर तीन मालवाहक ट्रक पनि भित्रिएको उनले बताए । यहाँ लकडाउन पूर्णपालना गराउनका लागि पूर्ण रुपले कडाइ गरिएको छ । भारतसँग जोडिएका १०९ वटै नाकामा कडाइ गरी आवतजावत बन्द गरिएको छ । दुई हजार सवारी साधन नियन्त्रणका साथै अहिलेसम्म लकडाउन उल्लंघन गर्ने र्२ हजार १३५ सवारी साधनलाई नियन्त्रणमा लिइएको तथा अत्यधिक मूल्य लिई कालोबजारी गर्ने २५ जनालाई कारवाही गरिएको छ । त्यस्तै प्रदेश नं २ का १४२ क्वारेन्टाइनमा आइतबारसम्म ८६५ जना क्वारेन्टाइनमा, १ हजार ८० जना होम क्वारेन्टाइनमा र २७ जना आइसोलेशनमा बसेको सचिव घिमिरेले बताए । आइतबारसम्म प्रादेशिक अस्पतालमा ३४ जनाको स्वाब परीक्षणका लागि लिएको छ । तीमध्ये ६ जनाको नेगेटिभ आएको र अन्यको रिपोर्ट आउन बाँकी छ । यस्तै प्रदेश नं २ को सरकारले स्थापना गरेको कोरोना भारइस सङ्क्रमण, रोकथाम, नियन्त्रण तथा उपचार कोषमा निजामती कर्मचारीबाहेक आजसम्म रु ४८ लाखभन्दा बढी सहयोग प्राप्त भएको छ । सिभिल बैङ्क जनकपुरस्थित कार्यालयका प्रतिनिधिले आज मुख्यमन्त्री लालबावु राउतलाई रु ५ लाखको ट्रान्सफर डिटेल हस्तान्तरण गरेपछि अब सो कोषमा रु ४८ लाख १ हजार जम्मा भएको छ । प्रदेश सरकारले राष्ट्रिय वाणिज्य बैङ्कको जनकपुर शाखामा सञ्चालित कोरोना भारइस सङ्क्रमण, रोकथाम, नियन्त्रण तथा उपचार कोषको खाता नं १२२०५०३०००००१ मा रकम जम्मा गर्न सबैमा आग्रह गरेको छ ।"
राष्ट्रियसभाका सांसदको पीसीआर टेष्ट हुने,"काठमाडौं : संघीय संसद अन्तरगत राष्ट्रियसभाका सांसदहरुको कोरोना नमुना परीक्षण हुने भएको छ। बानेश्वरस्थित संसद भवनमा बिहीबार बिहान १० बजेदेखि सांसदहरुको पीसीआर विधिबाट कोरोना परीक्षण हुने जनाइएको छ। वर्षे अधिवेसन सुरु हुनुभन्दा अघि दुवै सदका सांसदहरुको पीसीआर परीक्षण हुने भएको हो। संघीय संसदको बर्खे (बजेट) अधिवेशन यही वैशाख २६ गते बस्दैछ।कोरोना संक्रमणको जोखिमबाट बच्न सांसदहरुको परीक्षण गरिन लागेको हो। विश्व स्वास्थ्य संगठनको मापदण्ड अनुसार बैठक बस्ने तयारी गरिएको छ। भाइरस संक्रमणबाट बच्न संसद भवन परिसर र सभाहल, कक्ष, भवन डिस्इन्फेक्सन गरिने भएको छ।"
लकडाउनमा अवैध मदिराको कारोवार,"दैलेख : कोरोना भाइरस (कोभिड१९) रोकथाम तथा नियन्त्रणका लागि मुलुक लकडाउन (बन्दाबन्दी)मा छ । सरकारले कोरोना भाइरसको सक्रमण रोक्न लकडाउन गरेर अत्यावश्यकीय सामग्री मात्र बिक्री वितरण गर्न निर्देशन दिए पनि दैलेखका ग्रामीण बजारहरुमा घरेलु मदिरा बिक्री वितरण भइरहेको पाइएको छ । घरेलु मदिरा लुकिछिपी कोरोवार भइरहेको स्थानीले प्रशासनले जनाएको छ । जिल्लाका विभिन्न ग्रामीण बजारहरुमा उत्पादन हुने घरेलु मदिरामा जुत्ता, चप्पल, मोजा, भित्रि बस्त्र, सेनेटरी प्याड प्रयोग हुने गरेको पाइन्छ । अवैध मदिरा बेच्न तथा ओसारपसार रोक्न स्थानीय प्रशासनले अनुगमन गरेर पटकपटक आग्रह गरे पनि घरेलु मदिराको कारोबार भने रोकिएको छैन। दैलेखका सहायक प्रमुख जिल्ला अधिकारी इन्द्रबहादुर क्षेत्री, प्रहरी निरीक्षक उपेन्द्रप्रसाद आचार्य नेतृत्वको टोलीले गरेको अनुगमनका क्रममा यस्तो पाइएको हो । बिक्री वितरणका लागि तयार पारिएको घरेलु मदिरा, कच्चा पदार्थ र औषधी नियन्त्रणमा लिइ सचेत पारिएको सहायक प्रमुख जिल्ला अधिकारी क्षेत्रीले बताए । डुंगेश्वर गाउँपालिका१ स्थित चुप्रा बजारमा गरिएको अनुगमनमा १ हजार ७ सय लिटर अवैध घरेलु मदिरा, ६ सय ८० केजी कच्चा पदार्थ र २ सय ५० केजी औषधी नियन्त्रणमा लिइएको उनले बताए । नियन्त्रणमा लिइएको मदिरा वडाका जनप्रतिनीधि लगाएतको रोहबरमा लोहोरे खोला किनारमा नष्ट गरिएको छ । यस्तै १३ थान घरेलु मदिरा उत्पादन गर्ने भाँडा नियन्त्रण लिइएको छ । जिल्ला प्रशासन, जिल्ला प्रहरी, डुंगेश्वर गाउँपालिका१ का वडाध्यक्ष लोकबहादुर डांगी, वडाका अन्य जनप्रतिनीधि, उद्योग तथा उपभोक्ता हित संरक्षण कार्यालयका प्रतिनीधि लगाएतका निकायको संयुक्त सहभागितामा अनुगमन भएको थियो । घरेलु मदिरा बिक्रीमा पूर्ण बन्देज लगाइ दैनिक उपभोग्य सामग्री बिक्रीमा भौतिक दुरी कायम गर्न निर्देशन दिएको सहायक प्रमुख जिल्ला अधिकारी क्षेत्रीले बताए । लकडाउनसँगै खाद्यान्न लगायतका दैनिक उपभोग्य वस्तुको मुल्य वृद्धि रोक्न अनुगमन गरिरहेका छौँ, उनले भने लकडाउनको फाइदा उठाउँदै दैनिक उपभोग्य बस्तुको मूल्य वृद्धि हुन नदि गम्भीरताका लागि लागिपरेका छौँ, नियमित बजार अनुगमन गरेर उपभोक्तालाई मारमा पर्न दिन्नौँ ।"
भुल्केका ३३४ जनाको नमुना संकलन,उदयपुर : त्रियुगा नगरपालिका३ भुल्केमा बुधबार दोस्रोपटक ३ सय ३४ जनाको स्वाब नमुना संकलन गरिएको छ। एकैपटक २८ जनामा कोरोना संक्रमण भएपछि लक गरिएको संक्रमित क्षेत्रमा पुनः परिक्षणको कार्य थालिएको हो। जिल्ला जनस्वास्थ्य कार्यालयका प्रमुख मोहन सुवेदीकाअनुसार स्वास्थ्यकर्मीटोलीले संक्रमितस्थलका मुस्लिम समुदायका २ सय ३८ जना र अन्य समुदायका ९६ जनाको स्वाब नमुना संकलन गरिएको हो। मुस्लिम समुदायका अधिकांशको पुनः परिक्षणका लागि स्वाब नमुना संकलन भएको हो। ३ सय ३४ जनाको स्वाब नमुना लिइएकोमा मुस्लिम समुदायमा १ सय ५ पुरुष र १ सय ३३ महिला छन् भने अन्य समुदायका ७० पुरुष र २६ जना महिला रहेका छन्। संकलित स्वाब नमुना परिक्षणका लागि विराटनगरस्थित कोशी अस्पताल र धरानस्थित विपी कोइराला स्वास्थ्य विज्ञान प्रतिष्ठानमा पठाइने प्रमुख सुवेदीले बताए। स्वाब नमुनाको रिपोर्टको आधारमा संक्रमित क्षेत्रलाई खकुलो र अझ कडा गर्ने भन्ने निर्क्यौलमा पुगिने प्रमुख जिल्ला अधिकारी दिपक पहाडीले बताए। संक्रमित क्षेत्रका स्थानीय बासिन्दाहरुले कम्तिमा पनि घरको एक जनाको स्वाब परिक्षणको माग गर्दै आएका छन्। स्थानीयहरुको पनि परिक्षणको कार्य अगाडी बढेकोमा खुसी व्यक्त गर्दै उनीहरुले बाँकी सबैको परिक्षणको माग गरेका छन्। यसबाहेक १ सय ५० जना स्थानीयको स्वाब परिक्षण बाँकी रहेको स्थानीय यदु ढकालले बताए।
रुपन्देहीका संक्रमितको सम्पर्कमा आएका २४ जनाको कोरोना रिपोर्ट 'नेगेटिभ',"भैरहवा : रुपन्देहीको कोटहीमाई गाउँपालिकाको २५ वर्षीय कोरोना संक्रमित युवाको सम्पर्कमा आएका सबैको कोरोना परीक्षण रिपोर्ट 'नेगेटिभ' आएको छ । सीमामा खटिएका सुरक्षाकर्मीलाई छलेर वैशाख ४ गते राती नेपाल छिरेका ती युवक त्यसै रात आफ्नो दाइ र साथीको प्रत्यक्ष सम्पर्कमा आएका थिए । त्यस्तै राती मर्चवारी गाउँपालिकास्थित सानीमाको घरमा सुतेको र बिहान सम्मरीमाई गाउँपालिका स्थित दिदीको घरमा खाना खाएको खुलेको थियो । वैशाख ५ गते उनको दाइले उनलाई स्थानीय क्वारेन्टाइनमा पुर्याएका थिए । यस दौरानमा संक्रमितको सम्पर्कमा आएका २४ जनाको नमूना जाँच गरिएको थियो। 'संक्रमितको सम्पर्कमा आएका २४ जनाको कोरोना परीक्षणको रिपोर्ट 'नेगेटिभ' आएको स्वास्थ्य कार्यालय रुपन्देहीका प्रमुख डा राजेन्द्र गिरीले जानकारी दिए।उनले अन्नपूर्णसँग भने, 'संक्रमण देखिएपछि सबै आत्तिएका थिए तर हामी सबैको लागि यो 'गुड न्युज' हो ।' नेपाल छिरेपछि उनी २४ जनाको सम्पर्कमा आएको पाइएपछि त्यही अनुसार २४ जनाको परीक्षण गरिएको थियो। २४ जना मध्ये प्रत्यक्ष सम्पर्कमा आएका १० जनाको यसअघि वैशाख २१ गते नै भैरहवा प्रयोगशालामा परीक्षण गरिएको थियो । प्रयोगशालामा परीक्षण किटको अभाव भएपछि बाँकी १४ जनाको स्वाब संकलन गरी परीक्षणका लागि काठमाडौं पठाइएको थियो । जसको रिपोर्ट बुधबार बिहान आएको हो । युवामा संक्रमण पुष्टि भएपछि पुनः परीक्षणका लागि उनको स्वाब संकलन गरी काठमाडौं पठाइएको छ । तर, उनको रिपोर्ट हालसम्म नआएको प्रमुख डा गिरीले बताए । संक्रमित युवा विशेष कोरोना (अस्थायी) अस्पताल बुटवलमा उपचारत छन् । उनको स्वास्थ्य अवस्थामा सामान्य रहेको बताइएको छ । रुपन्देहीमा संक्रमित पुष्टि भएपछि सर्वसाधरणमा त्रास बढेको थियो र कोटहीमाई गाउँपालिको पुर्निहवा गाउँलाई सिल गरिएको थियो । सम्पर्कमा आएका २४ जनालाई मर्चवार क्षेत्रमा रहेको तीन वटा गाउँपालिकाको छुट्टाछुट्टै क्वारेन्टाइनमा राखिएको छ ।"
लकडाउन प्रभाव : कुरुवाको पेटीमा बास,"चितवन : धरानबाट आमाको उपचारका लागि आएका सुरज राई राती ९ बजे बीपी कोइराला मेमोरियल क्यान्सर अस्पतालको भित्रीगेटको सामुन्ने थिए ।उनकी ५८ वर्षीया बिरामी आमा विष्णुकुमारी राई पछ्यौराले लामखुट्टे धपाउँदै थिइन्। उनी क्यान्सर परीक्षणका लागि सोमबार बिहान पाँच बजे क्यान्सर अस्पताल आइपुगेका थिए । दिनभर विभिन्न चेकजाँच गरेपनि उनले चिकित्सकलाई रिपोर्ट देखाउन भ्याएपछि त्यही बस्न बाध्य भएका हुन्। चिकित्सकलाई रिपोर्ट देखाउन बसेका उनीसँग उनकी दिदी पनि थिइन्। अस्पताल बाहिर होटल नभएपछि उनीहरु खुला आकाशमा रात काट्ने सुरमा थिए । उनले बास बस्न नपाउँदा बिचल्ली भएको दुखेसो गरे ।'अस्पतालको सुविदा त रोकिएन तर होटल बन्द हुँदा दु:ख पायौं,'सुरजले भने, ' खाना त क्यान्टिनमा खायौं, सुत्न कहाँ जाने ? त्यसैले यही पल्टिएका छौं।' पछिल्लो १५ दिनयता अस्पतालको दृष्य फरक देखिँदै आएको छ । क्यान्सर अस्पताल आउने बिरामीका आफन्तको बिचल्ली भएको छ ।उपचारका लागि आएका तर भर्ना नभएका बिरामीको अवस्था झन दयनीय छ । अस्पतालको ओपीडी सेवा सुरु भएपछि बिरामीको संख्या बढेको छ । उनीहरुसँग आउने कुरुवाले बस्ने खाने ठाउँ पाएका छैनन् । साँझपख क्यान्सर अस्पतालको परिसर बिरामीका आफन्तले भरिभराउ हुन्छ। विराटनगरकी सुमित्रा अधिकारीले दु:ख पाएको गुनासो गरिन्। उनको दाइलाई भर्ना गरेर केमोथेरापी सुरु गरिएको छ । उनी १६ गते क्यान्सर अस्पताल आएकी थिइन्। टाढाबाट आउने बिरामी र तीनका आफन्तले दु:ख पाएको दुखेसो गरेका छन्।'अस्पताल आउने बिरामी कुरुवाबारे गर्लान भन्ने बारेमा स्थानीय सरकार र प्रशासनले सोच्नुपर्ने होइन र, ' उनले भनिन्,' हामीले होटलवालालाई विन्ति गर्यौं तर जबरजस्ती गर्न सकेनौ ।' कोही पेटीमा सुत्छन् कोही बगैचामा बस्छन् । ठाउँ पाएसम्म अस्पतालको विभिन्न विभागको भवनमा ओत लाग्छन् । भवनभित्र बस्न नपाएकाहरु बाहिर बगैचामा कुना काप्चा खोजेर पल्टिन्छन्। अस्पतालको गेटदेखि हरेक विभागका भवनमा बिरामीका कुरुवा सुत्ने गरेका छन्। अस्पतालको पेटीमा सुतेका बिरामीका कुरुवा।तस्बिर : अनिल ढकाल विराटनगरबाटै भाइको उपचारका लागि आएका विनोद झाले जीवनमा सबैभन्दा बढी दु:ख पाएको बताए। उपचारका लागि एम्बुलेन्समा आयौं उपचार पनि हुँदैछ तर बाहिर चिया समेत पाइँदैन, झाले भने, 'बाहिर सुत्नुपर्छ, यत्तिको दु:ख त जीवनमै पाएको थिइन्।' उपचारका लागि टाढाबाट आएकाहरु खुला आकाशमा रात कटाउन बाध्य छन्। अस्पताल भवनको केही परको खुला आकाशमा उनीहरु खाना पकाएर खान्छन्। होटल व्यवसायी भने लकडाउनका कारण आफूहरुले सेवा दिन नसकेको बताउँछन्। अस्पतालका वरिष्ठ प्रशासक गृही नारायण महतोले अस्पतालको नियमित सेवा सबै संचालनमा रहेको बताए। उनले अस्पतालले बिरामीलाई सेवा दिने हो बासको व्यवस्था गर्न नसक्ने बताए। अस्पतालमा दैनिक सय भन्दा बढी बिरामी ओपीडीमा आउने गरेका छन्। लकडाउनका कारण अस्पताल बाहिरका होटल, लज सबै बन्द छन्।"
"आपतमा आफ्नो भन्ने कोही भएन, कसैले सहयोग गरे बाच्थेँ","काठमाडौं : म मरेँ भने रुने पनि कोही छैनन्, तर पनि घरिघरि बाच्ने आशा पलाइरहन्छ' उपचार खर्चको अभावमा तड्पिरहेकी श्रीधरा अधिकारी(सिर्जना) भन्छिन् । पाठेघरको समस्याबाट पीडित ३२ वर्षीया सिर्जना करिब एक महिनादेखि कतैबाट खर्च जुट्टा र उपचार गरौंला भन्ने आशमा छट्पटाइरहेकी छिन् । श्रीमानसँग २ वर्ष अगाडी नै डिभोर्स भइसकेको सुनाउने उनी काठमाडौंमा सेक्युरिटी गार्डको काम गर्थिन् । स्वास्थ्यमा समस्या भएपछि करिब ३ महिनादेखि काम गर्न नसकेको उनले जानकारी दिइन्। यो दुनियाँमा मेरो आफ्नो भनेर जाने ठाउँ कतै छैन् उनी गुनासो गर्छिन्। माइतीमा आमाबुबा, भाइ भएको तर उनीहरुले कुनै वास्ता नगर्ने सिर्जना बताउछिन् । उनका अनुसार डिभोर्स गर्दा श्रीमानसँग लिएको केही पैसा भाइलाई सापटी दिएकी थिइन्। त्यो पैसा तिर्नुपर्छ भनेर पनि माइतीका केही पनि सम्पर्कमै आउन चहाँदैनन् । आफूलाई जन्मदिने बाबुआमाले त चाँडै मरी भने पैसा तिर्नु पर्दैन भन्ने ठानिरहेका छन् अरु कसलाई पीडा सुनाउनु ? उनी दुखेसो पोख्छिन्। तीन महिना अगाडी पाठेरघरबाट निरन्तर रगत बगेपछि उनी उठ्नै नसक्ने गरी थला परेकी थिइन् । केही साथीहरुले उद्धार गरी सहयोग उठाइ दिएर अस्पताल लगिदिएकाले बाँचेको उनी बताउछिन् । त्यतिबेला पनि पैसा खर्च गर्नुपर्दैन् अस्पतालमा कुर्न मात्रै आउनु भन्दा पनि परिवारका कोही सदस्य तयार नभएको सिर्जनाका माइती गाउँले रामचन्द्र अधिकारीले जानकारी दिए । धेरै रगत बगेछ बेहोस जस्तै भएर डेरामा सुतेकी थिइन् रामचन्द्रले भने, सिरियस बिरामी रैछ अस्पताल लैजानु पर्यो भनेर उनकी आमालाई फोन गरेको ए होर म पछि फोन गर्छु भनेर फोन काटिदिइन्। आफूहरुले सहयोग उठाइदिएर उपचार गरेको र निकै कर गरेपछि बहिनी अस्पताल आएर रेखदेख गरेको रामचन्द्रले जानकारी दिए। सिर्जनाका अनुसार डाक्टरले पाठेघरमा घाउ भएको र तत्काल अपरेशन गर्नुपर्छ भनेका छन् ।निरन्तर रगत बगिरहन्छ। भाइले पैसा दिन्छु अपरेशन गर्न जा भनेपछि केहीदिनअघि बहिनीको सहयोगमा उनी सानेपास्थित स्टार अस्पतालमा भर्ना भएकी थिइन्। दुई दिन बित्दापनि कोही आएनन् श्रण खोजेर लगेको २० हजार सिद्धियो। यहाँ बसे झन् खर्च बढ्छ, समस्या पर्छ भन्दै अस्पतालले थापाथली अस्पताल जान भनी पठाइदिएको सिर्जनाको भनाइ छ। नयाँ बानेश्वरमा साथीको डेरामा आश्रय लिएर बसिरहकी उनी सहयोगका लागि याचना गरिरहकी छिन् । बन्द भएको दुई महिना भइसक्यो सबैलाई खर्चले समस्या छ, श्रण माग्दा पनि कतै पाइँदैन। सिर्जना भन्छिन्निरन्तर ब्लिडिङ भइरहेको छ, अब त बाँच्दिन होला। डाक्टरले तुरुन्त अपरेशन नगरे क्यानन्सर हुनसक्छ भनेको उनी बताउछिन्। केही दिनअघि आपतमा परेकालाई सहयोगका लागि भनेर एक टेलिभिजनले चलाएको कार्यक्रममा पनि फोन गरेर समस्या राखेको उनले सुनाइन्। सिर्जनाका अनुसार उनीहरुले सहयोग जुटाउँछौँ भनेर आश्वासन दिए तर कहिले परिवारका सदस्य भएमात्रै सहयोग गर्न मिल्छ भन्ने कहिले के भन्ने गरेर टारिरहेका छन्। धेरैले उनलाई थापाथली अस्पताल गए खासै खर्च नलाग्ने भनेका छन् तर त्यहाँ जानका लागि पनि उनीसँग खर्च छैन। साथीको सहयोगमा बसेकी छु कत्ति पनि पैसा छैन्, ब्लिडिङ रोक्न भनेर दिनको ३०० को औषधि खाइरहेको थिएँ, त्यो पनि खान पाएको छैन, कसरी अस्पताल जाउँ? उनी भन्छिन् माग्ने ठाउँ कतै छैन, दिने कोही छैन? उनी कसैले सहयोग गरे उपचार पाउने आशमा रहेकी छिन् । पहिल्यै समस्यामा थिएँ, लकडाउनले झन समस्या थपियो। आपतमा आफ्नो भन्ने कोही भएन कसैले सहयोग गरे बाच्थेँ होला। सिर्जना अधिकारी सम्पर्क :"
पाँचथरमा ७८१ जनाको आरडीटी परीक्षण,"फिदिम : पाँचथरमा सात सय ८१ जनाको र्यापिड डायग्नोस्टिक टेस्ट (आरडीटी) विधिबाट परीक्षण गरिएको छ।आठवटा स्थानीय तहका विभिन्न क्वारेन्टाइनमा बसेका सबैको आरडीटी रिपोर्ट नेगेटिभ आएको हो। याङवरक गाँउपालिका ६ का एक पुरुषमा आरडीटी पोजेटिभ देखिएपछि स्वाब परीक्षणबाट कोरोना संक्रमण नभएको पुष्टि भएपछि जिल्लाको अवस्था सामान्य छ।स्वास्थ्य कार्यालय पाँचथरका प्रमुख नारद सुवेदीकाअनुसार आरडीटी रिपोर्ट नेगेटिभ देखिएपछि उनीहरु सबैलाई घर पठाइएको छ। पाँचथरमा हालसम्म कोरोना संक्रमित भेटिएको छैन, सुबेदीले भने यो जिल्लाबासीका लागि खुसीको कुरा हो, तर हामी सबै सचेत हुन आवश्यक छ । केही दिन अघि काठमाडौंबाट ठूलो संख्यामा विद्यार्थी र मजदुरहरु जिल्ला भित्रिएपछि गाँउमा त्रासा फैलिएको थियो।जिल्ला भित्रिएका सबैको आरडीटी परीक्षण गरी घर पठाइएको छ। हालसम्म फिदिम नगरपालिकामा एक सय ९०, मिक्लाजुङ गाउँपालिकामा १३३, तुम्बेवा गाँउपालिकामा ४२, याङवरक गाँउपालिकामा ८४, फालेलुङ गाँउपालिकामा ६६, फाल्गुनन्द गाँउपालिकामा एक सय १२, हिलिहाङ गाँउपालिकामा ६७ र नेपाल प्रहरीको मुद्धा शाखाका पाँच प्रहरीको आरडीटी परीक्षण गरिएको हो।"
कोरोना भाइरस नेगेटिभ देखिएपछि कोसी अस्पतालबाट ६ जना डिस्चार्ज (फोटो फिचर),"विराटनगर : कोरोना संक्रमण देखिएर विराटनगरमा उपचार गराइरहेका ६ जना आज बिहान डिस्चार्ज भएका छन्। डिस्चार्ज हुने सबै भारतीय नागरिक हुन्। बिहान विराटनगरस्थित कोरोना विशेष अस्पतालमा एक कार्यक्रमको आयोजना गरेर उनीहरुलाई सामाजिक विकास मन्त्री जिवन घिमिरेले अस्पतालबाट बिदा गरेका हुन्। उदयपुरको एक मस्जिदमा बसेको समयमा कोरोना संक्रमण पुष्टि भएका १२ जनामध्ये ६ जनाको कोरोना परीक्षणमा रिपोर्ट नेगेटिभ आएकाले उनीहरुलाई डिस्चार्ज गरिएको हो। एकै समय कोरोना संक्रमण भएकामध्ये उनीहरुको तीन पटकसम्मको परीक्षणमा कोरोना नेगेटिभ देखिएको कोरोना विशेष अस्पतालका प्रमुख डाक्टर दीपक सिग्देलले जानकारी दिए। अस्पतालमा उपचार गराइरहेका ३१ जनामध्ये डिस्चार्ज भएका बाहेकको पनि स्वास्थ्य अवस्था सामान्य रहेको छ। डिस्चार्ज भएकाहरुले सञ्चारकर्मीसँग कुरा गर्दै अस्पतामा राम्रो रेखदेख र स्याहार गरेको प्रतिकृया दिए। बैशाख ५ र ६ मा अस्पताल भर्ना भएका १३ जनामध्ये बुधबार डिस्चार्ज भएका ६ जना मुस्लिम धर्म प्रचारक जमातीले हुन्। डिस्चार्ज हुनेमा ३० वर्षीय अनुस जैदी, २९ वर्षीय मोहम्मद अजिज, २८ वर्षीय मोहम्मद जावेद, २१ वर्षीय मोहम्मद अहमद साहेव, ३४ वर्षीय मोहम्मद अजिरवान र २६ वर्षीय मोहम्वद राशिद रहेको मन्त्री घिमिरेले जानकारी दिए। डिर्चार्ज भएपछि उनीहरुको अनुमतिमा नै सामाजिक विकास मन्त्री घिमिरेले नाम सार्वजनिक गरेका हुन्। डिस्चार्जपछि उनीहरुलाई एम्बुलेन्समा राखेर विराटनगर१६ रानीको एक मस्जिदमा निर्माण गरिएको क्वारेन्टाइनमा लगिएको छ। हाल नेपालभारत दुवैतर्फ लकडाउन भएकाले उनीहरुलाई तत्काल त्यहिँ राखिने बताइएको छ। मस्जिदमा १० वटा बेडरुम र अलग्गै १० वटा शौचालयको व्यवस्था गरिएको छ।"
बाली उठाउन भारतीयद्वारा आक्रमण,"झापा : नेपालीले भारत र भारतीयले नेपालमा जग्गा भाडामा लिएर वर्षौंदेखि खेतीपाती गर्दै आएका छन्। यति बेला मकै पाकेर घरमा भित्र्याउने बेला भएको छ। तर, कोरोनाका कारण दुवै देशका नागरिक आउजाउ गर्न प्रतिबन्ध छ। झापाको १४४२ किलोमिटर भूभागमा सयौं सुरक्षाकर्मी खटिएका छन्। नेपालतिरका सुरक्षाकर्मीले प्रवेश गर्न नदिएपछि भारतीयहरू आक्रमणमा उत्रिन थालेका छन्। सीमा क्षेत्रमा खेती गर्नेहरूका कारण चुनौती थपिएको सुरक्षाकर्मीहरू बताउँछन्। उनीहरूले पाकेको बाली थन्क्याउन नपाएको झाेंकमा नेपालतर्फ बसेका सुरक्षाकर्मीमाथि आक्रमण प्रयास गरेको झापाका प्रहरी प्रमुख कृष्ण कोइरालाले बताए। दक्षिणी सीमा क्षेत्रमा सयौं बिघा जग्गामा भारतीयले खेती लगाएका छन्। सीमाका भारतीयको प्रत्यक्ष सम्पर्क नेपालीसँग भएकाले पनि समस्या भएको कोइरालाले बताए। सीमामा खटिएका प्रहरी र भारतीयबीच पहिलेदेखि विवाद हुँदै आएको थियो। कचनकवल४ स्थित खुट्टामनीबाट नेपाल प्रवेश गर्न खोज्ने भारतीयसँग सोमबार बिहान पनि विवाद भयोे। कचनकवल गाउँपालिकाअन्तर्गतको सीमातर्फ नेपालमा लगाइएको मकै खेतीमा काम गर्न १५ जना भारतीय नेपाल प्रवेश गर्न खोज्दा आइतबार बिहान सामान्य भनाभन चलेको थियो। भारतीय सुरक्षाकर्मीको पहलमा त्यो विवाद सल्टिएको थियो। प्रहरीका अनुसार सोमबार राति दुई जना भारतीय युवा मोटरसाइकल चढेर नेपाल प्रवेश गर्न खोजेका थिए। झापा गाउँपालिकाको नेपालतर्फ खेती लगाएका उनीहरूले राति ९ बजेतिर बारीमा मकै पाकेर खेर जान लाग्यो भन्दै उठाउन दिन प्रहरीसमक्ष आग्रह गरेका थिए। प्रहरीले भने उनीहरूको कुरा सुनेनन्। नेपाली सुरक्षाकर्मीको टोलीले सम्झाइबुझाइ गरी उनीहरूलाई भारततिरै पठाएको थियो। १३१ सीमा पिलरमा रहेका नेपाली सुरक्षाकर्मीले दुईतीन जनालाई भारततिरै पठाए। त्यसलगत्तै करिब २ सयको संख्यामा आएको समूहले सुरक्षाकर्मीमाथि आक्रमण प्रयास गरेपछि सशस्त्र प्रहरीले दुई राउन्ड हवाई फायर गरेको जिल्ला समन्वय प्रमुख सोम पोर्तेलले बताए। ठूलो संख्यामा आएका भारतीयले सुरक्षाकर्मीमाथि बल प्रयोग गरी नेपाल प्रवेश गर्न खोजेपछि सीमामा तैनाथ सशस्त्र प्रहरीले प्रतिकार गर्दै हवाई फायर गरेका हुन्, उनले भने, झापा गाउँपालिका वडा नम्बर ४ को सुकुम्बासी बस्तीनजिकै उक्त घटना भएको हो। झापा गाउँपालिकास्थित १३१ नम्बर पिलरनजिकै बसेको सशस्त्र प्रहरीको क्याम्पमा उनीहरुले आक्रमण प्रयास गरेको जिल्ला सशस्त्र प्रहरी प्रमुख रेशमकुमार थाक्सूले बताए। ड्युटीमा बसेका सशस्त्रको टोलीमाथि भारतीयहरू घरेलु हातहतियार खुर्पा, खुकुरी, भाला लठ्ठीसहितले आक्रमण गर्न आएका थिए, उनले भने। भारतीयहरू आक्रमण गर्ने तवरले उक्त आक्रोशित भीड आएपछि सशस्त्र प्रहरीले हवाई फायर गरेको सहायक प्रमुख जिल्ला अधिकारी राजकुमार राईले बताए। हवाई फायरपछि उनीहरू तित्तरवित्तर भएका थिए। उनका अनुसार भारतीयको आक्रमणपछि सीमा क्षेत्रमा सुरक्षा व्यवस्था अझै कडा पारिएको छ। मंगलबार जिल्लाका सरकारी अधिकारी र सुरक्षाकर्मीको टोली र भारतीय सीमा सुरक्षा बलसँग सहकार्य गरेर दुवैतर्फ सुरक्षा कडा बनाइएको उनले बताए। लकडाउनका कारण भारतीय नेपाल प्रवेश गर्न नपाउँदा सीमा सुरक्षामा चुनौती थपिएको प्रमुख जिल्ला अधिकारी उदयबहादुर राना मगरले बताए। यति बेला सबैले आर्थिक पाटोभन्दा पनि मानव जीवन बाँच्नुपर्छ भन्ने कुरा हो, उनले भने, व्यावहारिक पाटो सम्बोधन हुन नसक्दा भएको आक्रमण हो, जसका कारण सुरक्षा चुनौती बढेको छ।"
दार्चुलामा असिनापानीले खेतीबाली नष्ट,"दार्चुला : दार्चुलामा बुधबार बेलुका भारी वर्षासँगै परेको असिनाका कारण भित्र्याउँदै गरेको बालीनाली लगायत तरकारी र फलफूल ठूलो मात्रामा नोक्सान पारेको छ । जिल्लाको मालिकार्जुन गाउँपालिका २ का शेर सिँह रावतका अनुसार पाक्नै लागेको अन्न बालीसँगै तरकारीमा समेत क्षति पुगेको छ । यस्तै असिना पानीले थापलाका किसानहरुले लगाएको फलफूल तथा तरकारी खेतीमा असर पारेको महाकाली नगरपालिका ९ का विक्रम सिंह सामन्तले बताए । उनले भने 'दार्चुलाको महाकाली नगरपालिका अन्तर्गत धाप, धौकोट, निसिल, द्त्तु ,थापला, नौगाडको खार, दल्लेख, मालिकार्जुनको न्वालपानी, भगवती,मड लगायतका ठाउँमा बुधवार असिना पानी परेको हो ।' बालि भित्र्याउने बेला परेको असिनाले सखाप पारेपछि किसानहरु निकै चिन्तित भएको महाकाली नगरपालिका ७ का निरा जोशिले बताइन् । जोशिले भनिन 'दिउँसो निकै घाम लागेको थियो असिना पानी पर्ला भन्ने कुनै सम्भावनानै थिएन, एक्कासी आएको असिना पानीले साग तरकारीले, काटीसकेका गहुका मुठाहरु समेत बोटुल्न नसकेर पुरै सखाप भएको छ ।'"
