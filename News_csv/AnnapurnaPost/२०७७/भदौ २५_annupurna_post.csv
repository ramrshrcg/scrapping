शीर्षक,विवरण
आयुर्वेद विज्ञसँग बालुवाटारमा ओली र प्रचण्डको तीन घण्टा छलफल,"काठमाडौं : विश्वव्यापी महामारीको रुपमा फैलिएको कोरोना भाइरस (कोभिड१९) रोकथाम र नियन्त्रणमा आयुर्वेद चिकित्साको महत्त्वका विषयमा बिहीबार बालुवाटारमा छलफल भएको छ। नेपालको मौलिक चिकित्सा प्रणालीको रुपमा रहेको आयुर्वेदका विषयमा प्रधानमन्त्री एवम् नेकपा अध्यक्ष केपी ओली र अर्का अध्यक्ष पुष्पकमल दाहाल प्रचण्डले विज्ञसँग छलफल गरेका हुन्। छलफलमा प्रधानमन्त्री ओलीले आयुर्वेदले निरोगी नेपाल निर्माण अभियानमा सहयोगी भूमिका निर्वाह गर्ने धारणा राखेको प्रधानमन्त्रीका प्रेस सल्लाहकार सूर्य थापाले जानकारी दिए। कोभिड१९ को उपचार र नियन्त्रणमा अपेक्षित भूमिकाका निम्ति आयुर्वेदिक क्षेत्रका विज्ञसँग बालुवाटारमा विशेष छलफल भएको हो। छलफलका क्रममा आयुर्वेदभित्रै योगा पनि पर्ने धारणा प्रधानमन्त्रीले राखेका छन्। आयुर्वेद खासमा औषधि र आरोग्य विज्ञान दुबै हो, प्रधानमन्त्री ओलीले भने। उनले मेसिन एलोपेथिक नभएको प्रष्ट पार्दे आयुर्वेदमा आधुनिक प्रविधि, अनुसन्धान र औद्योगिकरणको प्रक्रिया मिसाउनुपर्नेमा जोड दिए। ओलीले आयुर्वेद क्षेत्रलाई उपेक्षा गर्ने क्रम हटाउन सरकारले योगमाया विश्वविद्यालय स्थापना गरेकोसमेत सम्झना गरेका छन्। निरोगी नेपाल निर्माणमा आयुर्वेदको भूमिका व्यापक बढाउन सरकार दृढ रहेको प्रधानमन्त्रीको भनाइ छ। प्रधानमन्त्री ओलीले कोभिड नियन्त्रणमा आयुर्वेदलाई प्रयोगात्मक मात्रै नबनाउन र यसको प्रयोगलाई बढाउन समेत सबैको ध्यानाकर्षण गराएका छन्। छलफलमा सहभागी पार्टीका अर्का अध्यक्ष प्रचण्डले आयुर्वेदको महत्वले थप घचघच्याएको बताए। दुवै अध्यक्षले विज्ञसँग तीन घण्टा सुझाव लिएका हुन्। छलफलमा प्रधानमन्त्रीले आयुर्वेद उपचारमा हाल गरिरहेका काम र उपयोगी घरेलु विधिको संचारमाध्यमबाट प्रचारप्रसार हुनुपर्नेमा जोड दिए। प्रधानमन्त्री ओली र अध्यक्ष प्रचण्डसँगको छलफलमा आयुर्वेद विभागका महानिर्देशक वासुदेव उपाध्याय, डाऋषिराम कोइराला, डा प्रदीप केसी, विनोद पौडेल, डा रामआधार यादव, डा सन्तोष ठाकुर, प्राडा डीबी रोका, डा शिवमंगल प्रसाद, डा प्रकाश ज्ञवाली र डा धनिकलाल भर्खरलगायतले आआफ्ना धारणा राखेका थिए। सबै विज्ञले प्रधानमन्त्रीको तहबाट आयुर्वेदिक क्षेत्रलाई महत्त्व दिएर परामर्श भएको भन्दै खुसी व्यक्त गरे।"
इन्जिनियरको १७ करोड अकुत सम्पत्ति : १० करोड आफन्तको खातामा,"काठमाडौं : संघीय आयोजना कार्यान्वयन इकाई, विराटनगरका तत्कालीन सिनियर डिभिजनल इन्जिनियर काशीप्रसाद गुप्तविरुद्ध पौने १७ करोड विगोसहित मुद्दा दायर भएको छ। अख्तियार दुरुपयोग अनुसन्धान आयोगले उनकी श्रीमती र आफन्तलाई पनि प्रतिवादी बनाइएको छ। इन्जिनियर गुप्ता र उनकी श्रीमती मीता गुप्ताविरुद्ध १६ करोड ७२ लाख ५६ हजार विगो कायम गरी गैरकानुनी सम्पत्ति आर्जन (अकुत) गरेको सम्बन्धी मुद्दा दायर गरेको अख्तियार प्रवक्ता तारानाथ अधिकारीले जानकारी दिए। गुप्ताले आफन्त अन्जु कुमारी महतो, उदित नारायणप्रसाद रौनियार, चन्देश्वर महतो, धिरज कुमार गुप्ता, प्रिति कुमारी गुप्ता, डा रचनाप्रसाद शाहा, विकासप्रसाद गुप्ता, विनय कुमार सिंह, विभा रानी, संगीता साह रौनियार र सन्तोषकुमार गुप्ताको नाममा खाता खोली १० करोड ४४ लाख ४३ हजार लुकाई छिपाई राखेको प्रमाणित भएपछि अख्तियारले मुद्दा चलाएको हो। अख्तियारको विज्ञप्ति जस्ताको तस्तै आरोपपत्र दायर गरिएको । संघीय आयोजना कार्यान्वयन इकाई, बिराटनगरका तत्कालीन सिनियर डिभिजनल ईन्जिनियर (सिडिई) काशी प्रसाद गुप्ताले सार्वजनिक पदमा वहाल रहँदा पदको दुरुपयोग गरी गैरकानूनी सम्पत्ति आर्जन गरेको हुँदा अनुसन्धान गरी कारवाही गरी पाउँ भन्नेसमेतको उजुरीका सम्बन्धमा अनुसन्धान हुँदा निज काशी प्रसाद गुप्ताले मिति २०३८।०९।१२ मा ओभरसियर पदबाट सार्वजनिक सेवामा प्रवेश गरी मिति २०७६।०३।०५ मा सिडिई पदबाट अवकाश भएको अवधिसम्म निजले गैरकानूनी रुपमा आर्जन गरेको सम्पत्ति रु१६,७२,५६,४९६।८६ बिगो कायम गरी निज काशी प्रसाद गुप्ता र निजको श्रीमती मीता गुप्तासमेत १३ जना बिरुद्ध आज विशेष अदालत काठमाडौंमा आरोपपत्र दायर गरिएको छ। तत्कालीन सिडिई काशी प्रसाद गुप्ताले सार्वजनिक पद धारण गरेको मितिदेखि अनुसन्धान गर्न कायम गरिएको मिति २०७७।०९।२९ सम्मको वैध आय रू१,११,६९,९६२।६३ आर्जन गरेको र सोही अवधिमा निजले रू१७,८४,२६,४५९।४९ खर्च तथा लगानी गरेको पुष्टि हुन आई वैधानिक आयबाट खर्च तथा लगानी घटाउँदा बाँकी रहन आउने रू१६,७२,५६,४९६।८६ को खर्च तथा लगानीको स्रोत खुल्न नआएको हुँदा त्यस्तो खर्च तथा लगानी निजको पद र हैसियत अमिल्दो र अस्वभाविक देखिई उच्च जीवनयापन समेत गरेको देखिएकोले आरोपी काशी प्रसाद गुप्ताको सो कार्य साबिक भ्रष्टाचार निवारण ऐन, २०१७ को दफा १५ एवं प्रचलित भ्रष्टाचार निवारण ऐन, २०५९ को दफा २० को उपदफा (१) बमोजिम गैरकानूनी सम्पत्ति आर्जन सम्बन्धी भ्रष्टाचारजन्य कसुर भए गरेको देखिँदा निज राष्ट्रसेवक कर्मचारी काशी प्रसाद गुप्तालाई सजाय हुन माग दावी लिइएको र निज काशी प्रसाद गुप्ताको एकासगोलकी पत्नी मिता गुप्ताले आफ्नो पति काशी प्रसाद गुप्ताले पदीय हैसियतको दुरूपयोग गरी गैरकानूनी रूपमा सम्पत्ति आर्जन गरेको जान्दाजान्दै त्यस्तो सम्पत्ति लुकाउने छिपाउने तथा दुरूपयोग गर्ने एवं भोग चलन गर्ने उद्देश्यले आफ्नो तथा आफन्तको नाममा कारोबार गरी आरोपी काशी प्रसाद गुप्तालाई गैरकानूनी सम्पत्ति आर्जन गर्ने तथा त्यस्तो सम्पत्तिलाई अवैध रूपमा लुकाउन छिपाउन सहयोग, दुरूत्साहन गर्ने समेत कार्यमा प्रत्यक्ष संलग्न रही साबिक भ्रष्टाचार निवारण ऐन, २०१७ को दफा १५ एवं प्रचलित भ्रष्टाचार निवारण ऐन, २०५९ को दफा २० को उपदफा (१) को कसुरको मतियार हुने भ्रष्टाचारजन्य कसुर गरेको देखिँदा निज आरोपी मिता गुप्तालाई साबिक भ्रष्टाचार निवारण ऐन, २०१७ को दफा १५ र प्रचलित भ्रष्टाचार निवारण ऐन, २०५९ को दफा २० को उपदफा (१) को कसुरको मतियारको कसुरमा बिगो रू१६,७२,५६,४९६।८६ कायम गरी सजाय हुन मागदावी लिई १३ जना उपर विशेष अदालत, काठमाडौंमा आरोपपत्र दायर गरिएको छ। साथै निज आरोपी काशी प्रसाद गुप्ताले आफन्तहरु अन्जु कुमारी महतो, उदित नारायण प्रसाद रौनियार, चन्देश्वर महतो, धिरज कुमार गुप्ता, प्रिति कुमारी गुप्ता, डा रचना प्रसाद शाहा, विकास प्रसाद गुप्ता, विनय कुमार सिंह, विभा रानी, संगिता साह रौनियार र सन्तोष कुमार गुप्ताको नाममा खाता खोली रू१०,४४,४३,७८३।९८ रकम लुकाई छिपाई राखेको देखिँदा भ्रष्टाचार निवारण ऐन, २०५९ को दफा ४७ एवं अख्तियार दुरूपयोग अनुसन्धान आयोग ऐन, २०४८ को दफा २९ ख बमोजिम निजहरुलाई सम्पत्ति जफत प्रयोजनार्थ मात्र प्रतिवादी कायम गर्ने गरी मागदावी लिइएको छ। प्रवक्ता तारानाथ अधिकारी"
बैतडीको शिवनाथमा सशस्त्रको बीओपी स्थापना,"बैतडी : भारतसँग सीमा जोडिएको बैतडीको शिवनाथ गाउँपालिका १ स्थित कुस्मौत घाटमा सशस्त्र प्रहरीको बीओपी स्थापना भएको छ। सीमा क्षेत्रमा सशस्त्र प्रहरी खटाउने नेपाल सरकारको नीति अनुसार बीओपी स्थापना गरिएको सशस्त्र प्रहरी बल नेपाल नम्बर ५१ गुल्मका सशस्त्र प्रहरी नायव उपरीक्षक गणेश शाहले जानकारी दिए। योसँगै बैतडीमा भारतसँग सीमा जोडिएका तीन ठाउँमा सशस्त्र प्रहरीको बीओपी स्थापना भएका छन्। पञ्चेश्वर गाउँपालिकाको रोलघाट र सीमा नाका झुलाघाटमा सशस्त्र प्रहरीको बीओपी यसअघि नै स्थापना भइसकेका छन्। कुस्मौत घाटमा बिहीबार बीओपीको उद्घाटन गर्दै सशस्त्र प्रहरी बलको ७ नम्बर बाहिनीका बाहिनीपति हरिशंकर बुढाथोकीले सीमा क्षेत्रमा सशस्त्र प्रहरीको उपस्थितले सीमा सुरक्षा, अपराध न्यूनीकरण लगायतका कुरामा सहयोग पुग्ने बताए। बैतडीमा भारतसँग जोडिएको ६१ किलोमिटर सीमामा अहिले तीन ठाउँमा सशस्त्र प्रहरीको उपस्थिति भइसकेको सशस्त्र प्रहरी नायव उपरीक्षक शाहले बताए । चालु आर्थिक वर्षभित्रै जिल्लाका अन्य तीन ठाउँमा पनि बीओपी स्थापनाको तयारी भएको उनले बताए। पञ्चेश्वरको विनायक घाट र धर्मघाट तथा दशरथचन्द नगरपालिकाको बाराकोटमा सशस्त्र प्रहरीको बीओपी स्थापना गरिने उनले बताए। कुस्मौत घाटमा बीओपीको उद्घाटन कार्यक्रममा शिवनाथ गाउँपालिका १ का वडा अध्यक्ष करन पार्की लगायतको सहभागिता रहेको थियो।"
निषेधाज्ञामा रोकिएका सबै मुद्दामा सुनुवाइ हुने,"काठमाडौं : सर्वोच्च अदालतले भदौ २८ गतेदेखि सबै प्रकृतिका मुद्दामा सुनुवाइ गर्ने भएको छ। सर्वोच्चले लकडाउनका बेला कोरोना सम्बन्धि र बन्दीका मुद्दा मात्र हेर्दे आएको थियो। सर्वोच्च प्रशासनले बिहीबार सूचना सार्वजनिक गर्दै यस्तो जानकारी दिएको हो। अदालतमा मुद्दाको सुनुवाइ रोकिदा सेवाग्राही मर्कामा छ्न्। सरकारले बिहीबारदेखि निषेधाज्ञा खुकुलो पारेसगै सर्वोच्चले आफ्नो निर्णयको पुर्नविचार गरेको हो। सूचनामा उल्लेख भए अनुसार भदौ २८ गतेदेखि अदालतमा सबै प्रकृतिका रिट निवेदन, पुनरावेदन, निवेदनको दर्ता, रिट निवेदन तथा अन्य निवेदनको प्रारम्भिक सुनुवाइ, अन्तरिम आदेश सम्बन्धी छलफल, थुनुवा तथा नेपाल सरकारका तर्फबाट आएका पुनरावेदनको सुनुवाइ, मुलुकी फौजदारी (कार्यविधि) संहिता, २०७४ को दफा ७३ अन्तर्गत परेका निवेदनको सुनुवाइ, मुद्दा पिर्ता तथा मिलापत्र सम्बन्धी काम कारवाही र सुनुवाइ हुनेछ ।"
सरकारलाई सर्वोच्चको आदेश : उच्च जोखिमका कैदीबन्दीलाई छुट दिनू,"काठमाडौं : सर्वोच्च अदालतले कोभिड १९ महामारीमा उच्च जोखिमका कैदीबन्दीको जीवन संरक्षणलाई तत्काल सजाय छुटको विशेष निर्णय लिन सरकारका नाममा निर्देशनात्मक आदेश जारी गरेको छ। न्यायाधीश सपना मल्ल प्रधान र प्रकाशकुमार ढुंगानाको संयुक्त इजलासले गत साउन १९ गते जारी गरेको आदेशको आज सार्वजनिक गरिएको पूर्णपाठमा कारागारको भीडभाड कम गर्न नाजुक अवस्थाका बालबालिका, गर्भवती, दुध खुवाइरहेका महिला तथा जटिल स्वास्थ्य समस्याका कैदीलाई प्राथमिकताआधारमा छुटको निर्णय गर्न भनिएको छ। 'कैदीबन्दीको अवस्थाको अत्यन्त सतर्कतापूर्वक पहिचान गरी निजहरुको स्वास्थ्यमा हुने जोखिमतासँग कसूरको प्रकृती र सार्वजनिक सुरक्षासमेतलाई ध्यानमा राखी दुवैबीच सन्तुलन कायम गरी संक्रामक रोग ऐन, २०२० को दफा २ प्रयोग गरी अहिले महामारी रोकथामको लागि नेपाल सरकारबाट आदेश तथा निर्णयहरु भैरहेको सन्दर्भ छ', पूर्णपाठमा भनिएको छ, 'तत्काल छोड्ने वा सजाय कम वा छुट गर्ने वा अन्य कुनै उपयुक्त विशेष निर्णय लिनको लागि निर्देशनात्मक आदेशसमेत जारी गरिएको छ, प्रस्तुत रिट निवेदनमा भएका आदेशको कार्यान्वयनको स्थिति देखिने प्रतिवेदन दुई महिनाभित्र महान्यायाधिवक्ताको कार्यालयमार्फत सर्वोच्च अदालतको अनुगमन तथा निरीक्षण महाशाखामा पठाउनू।' सामान्य अवस्थामा पनि कारागारमा भीडभाड गरी कैदीलाई कारागारभित्र कठिन हिसाबले रहन बस्न बाध्य गर्नु उनीहरुको मानवअधिकारको साथै संवैधानिक अधिकार र कानूनी अधिकारको उल्लंघनको विषय भएको उल्लेख छ। महामारीमा उच्च जोखिम र असमान स्थितिमा रहेका कैदी तथा बन्दीको स्वास्थ्य र जीवनको हकको सुरक्षा गर्ने दायित्वको परिपालना गर्न गम्भीर हुनुपर्ने देखिएको फैसलामा छ। साथै वैकल्पिक कारागार प्रणालीको प्रयोग गर्न फौजदारी कसूर (सजाय निर्धारण तथा कार्यान्वयन) ऐन, २०७४ को दफा २८ को खुल्ला कारागारको व्यवस्था गर्न भनिएको छ। सामाजिकीकरण गराउने व्यवस्था, कैद वापत शारीरिक श्रममा लगाउन सकिने व्यवस्थाको कार्यान्वयनको निमित्त आवश्यक शर्त, प्रकृया, कार्यविधि एक महिनाभित्र तयार गर्न र पुनस्थापना केन्द्रमा पठाउन सकिने व्यवस्थाका साथै प्यारोलमा राख्न सकिने व्यवस्थाको कार्यान्वयनका निमित्त प्रोवेसन र प्यारोल अधिकृतले शर्त बन्देज तयार गरी एक महिनाभित्र नियुक्त गर्न सरकारका नाममा परमादेश जारी गरिएको छ। फैसलाको पूर्णपाठमा सामुदायिक सेवा गर्न आदेश दिन सक्ने, कैद सजाय निलम्वन गर्न सकिने र २७ को सप्ताहको अन्तिम दिन वा रात्रिकालिन समयमा मात्र कारागारमा बसी कैद भुक्तान गर्न सकिने व्यवस्था तत्काल कार्यान्वयन हुने प्रकृतिको भएको हुँदा आदेशको हप्तादिनभत्र राजपत्रमा सूचना प्रकाशित गर्नु भनिएको छ। सुधारगृहमा पठाउने विषय तत्काल कार्यान्वयनको लागि आवश्यक संरचना निर्माण व्यवस्थापनको प्रकृया अगाडि बढाउने कार्य गर्नु गराउनू भनी परमादेश जारी गरिएको छ। नख्खु कारागार परिसरभित्रकै मनोसामाजिक अस्पतालमा २० जनालाई आइसोलेसनमा राख्न सक्ने स्थान निर्धारण गरिएकोे छ। हालसम्म विभिन्न कारागारका २४ हजार १६३ कैदीमध्ये ५९६ जनाको पिसिआर परिक्षण गरिएकोमा ११८ पोजेटिभ रहेको, ११८ सङ्क्रमणमुक्त, ६५ उपचारार्थ रहेको र एकजनाको मृत्यु भएको जनाइएको छ। कोभिड(१९ सङ्क्रमण बढीरहेकोले हालको प्रयास व्यवस्थापन पर्याप्त नभएको साथै सबै कारागारमा स्वास्थ्य उपचारको सहज पहुँच नभएको, स्वास्थ्यकर्मीको दरबन्दीसमेत पूर्ति नभएको भन्ने महान्यायाधिवक्ता कार्यालयबाट गरिएको हिरासत तथा कारागार अनुगमन प्रतिवेदन २०७७ बाट देखिएको उल्लेख छ। 'थुनुवा कैदीको हकमा महामारीबाट बच्न अपनाउने महत्वपूर्ण रणनीति शारीरिक दूरी र सुरक्षीत उपायसहित रोकथामको उपाय अवलम्वन गर्नुपर्ने र वैकल्पिक सुधारको दण्डप्रणाली प्रयोग गर्नुपर्ने देखिन्छ', पूर्णपाठमा भनिएको छ। कारागारमा कूल २४ हजार १६५ कैदीमध्ये ५९६ जनाको मात्र परीक्षण भएकोमा परीक्षणको दायरा बढाउन, ११८ पोजिटिभ देखिएकोमा उपचार गराइरहेको सङ्क्रमित ५० जना रहेको तर १५ मात्र आइसोलेशन बेड रहेकोले त्यसलाई बढाउनु भनिएको छ। फैसलामा क्वारेन्टिनको संख्या बढाउन, कैदी नभएको कारागारमा क्षमताअनुसार स्थान्तरण गर्न, सङ्क्रमितलाई हेर्ने विशेष अस्पतालमा उपचार गराउनु तथा महामारीको विस्फोटनलाई कारागारभित्र रोक्न, सुरक्षित भई बस्न अपनाउनुपर्ने कानून तथा विश्व स्वास्थ्य संगठनको निर्देशिकाअनुसार काम गर्न भनिएको छ। सुधारात्मक दण्डप्रणाली अन्तर्गत वैकल्पिक कारागार प्रणालीको व्यवस्था फौजदारी न्याय प्रणालीको पाटो भएको तीन वर्ष व्यतित भैसक्दा पनि सोको कार्यान्वयनका लागि आवश्यक संरचना शर्त प्रकृया कार्यविधिको निर्माण नभएको, प्रोवेसन र प्यारोल अधिकृत नियुक्ति नभएको, वैकल्पिक कारागार प्रणाली प्रारम्भको निमित्त राजपत्रमा सूचना प्रकाशित नभएको फैसलामा छ। साथै अत्यन्त जोखिमका ज्येष्ठ नागरिकको जीवनको संरक्षण गर्न भनिएको छ। आदेशमा भनिएको छ, 'संविधान र ऐनले गरेको व्यवस्थालाई निस्प्रवाही तुल्याउने छुट कसैलाई नहुने हुँदा यो महामारीमा उमेर, शारीरिक अवस्था, स्वास्थ्यको अवस्था आदिको कारण अत्यन्त जोखिमका ज्येष्ठ नागरिक कैदीको हकमा कैद छुटको सुविधा दिनुपर्छ।' केन्द्रीय कारागार काठमाडौँमा थुनामा रहेका गोपाल शिवाकोटी (चिन्तन), राम शर्मा, मानबहादुर रावत र खिमबहादुर सुनारले दायर गरेको रिट निवेदनमाथिको सुनुवाईपछि अदालतले सो फैसला जारी गरेको छ। रासस"
"अब बेरोजगार युवालाई निर्व्याजी ऋण, प्रत्येक छात्राको खातामा वार्षिक चार हजार","भक्तपुर : कोरोना भाइरस कोभिड१९ को महामारीका कारण रोजगारी गुमाएर विदेशबाट फर्किएका र नगरपालिकाभित्र बेरोजगार रहेका युवालाई लक्षित गरी चाँगुनारायण नगरपालिकाले मेयरसँग उद्यमशीलता कार्यक्रम कार्यान्वयनमा ल्याएको छ। बेरोजगार युवालाई स्थानीयस्तरमा स्वरोजगार बनाउने र फर्किएर विदेश जानुपर्ने अवस्थाको अन्त्य गराउने उदेश्यले नगरपालिकाले बेरोजगार युवालाई निर्व्याजी रु तीन लाख ऋण प्रवाह गर्न नगरपालिकाको सातौ नगरसभाले पारित गरेको मेयरसँग उद्यमशीलता कार्यक्रम आजदेखि कार्यान्वनमा ल्याइएको हो। नगरप्रमुख सोमप्रसाद मिश्रले भने 'नगरपालिकाले पर्यटन र कृषिलाई आधार बनाएर स्थानीय युवा र कोरोनाका कारण विदेशबाट फर्किएका बेरोजगार युवालाई स्वरोजगार बनाउने उदेश्यले यो कार्यक्रम सञ्चालनमा ल्याएका हाँै, स्थानीय तहमा यो नेपालमा नै पहिलो कार्यक्रम हो, नगरपालिकाले शून्य प्रतिशत ब्याजमा ऋण प्रवाह गर्दै स्थानीयस्तरमै रोजगार सिर्जना गर्ने र उद्यमको क्षेत्रलाई प्रोत्साहन गर्ने लक्ष्य लिएको छ।' यसवर्ष ९०० युवालाई निब्र्याजी ऋण प्रवाह गरेर उद्यमशील बनाउने र बैंकमा तिर्नुपर्ने ब्याज नगरपालिकाले तिरिदिने भएको छ। प्रमुख मिश्रका अनुसार तत्कालका लागि रु तीन करोड बैंकमा जम्मा गरेर उक्त कार्यक्रमबाट युवाले लिएको ऋणको ब्याज नगरपालिकाले व्यहोर्ने र युवालाई बैंकले बिना धितो ऋण दिने व्यवस्था गरेको छ। ऋण लिनेले आगामी पाँच वर्षभित्र ऋण तिरिसक्नु पर्नेछ। मासिक रु पाँच हजारका दरले किस्ता तिरे पनि पाँच वर्षमा ऋण चुक्ता गर्न सकिने गरी व्यवस्थापन गरिएको छ। यो कार्यक्रमले हालै कोरोना भाइरसका कारण रोजगारी गुमाएर फेर्केका युवाले स्थानीयस्तरमा उद्यमी बनेर काम गर्नसक्ने नगरपालिकाका प्रमुख प्रशासकीय अधिकृत अग्नीप्रसाद अधिकारीले जानकारी दिनुभयो। यसका लागि नगरपालिकाले छुट्टाछुट्टै कार्यविधि नै बनाई पारित गरेर कार्यान्वयनमा ल्याएको उहाँले बताए। नगर उपप्रमुख विना बास्तोला, प्रमुख प्रशासकीय अधिकृत अधिकारी, वडा नं ३ का वडाध्यक्ष श्यामसुन्दर धिमालको रोहबरमा नगरप्रमुख मिश्र र नेपाल बैँक लिमिटेडका सिइओे कृष्णबहादुर अधिकारीले सम्झौता पत्रमा हस्ताक्षर गर्नुभएको नगरपालिकाका सूचना अधिकारी सिद्धान्त न्यौपानेले जानकारी दिए। सम्झौता अनुसार छनोटमा परेकालाई बैंकले ऋण दिने र त्यस ऋणबापतको ब्याज नगरपालिकाले तिरिदिने उनको भनाइ छ। मेयरसँग उद्यमशीलता कार्यक्रम र बचत खाता छोरीको, सुरक्षा जीवन भरिको दुवै कार्यक्रम कार्यान्वयनका लागि नगरपालिका र बैंकबीच सम्झौता भएको न्यौपानेले जानकारी दिए। नगरपालिकाले बचत खाता छोरीको, सुरक्षा जीवन भरिको कार्यक्रम पनि कार्यान्वयनमा ल्याएको छ। चाँगुनारायणका सबै सामुदायिक विद्यालयमा अध्यनरत स्थानीय छात्राको शिक्षा र सुरक्षित भविष्य निर्माणमा टेवा पुर्याउँदै बालविवाहलाई निरुत्साहित गर्ने उदेश्यले यो कार्यक्रम लागू गरेको नगरप्रमुख मिश्रको भनाइ छ। यसका लागि नेपाल बैँक लिमिटेडले कक्षा १ देखि अध्ययन गरेका छात्राको व्यक्तिगत खाता खोलिदिने भएको छ। छात्रालाई बैंकले निःशुल्क खाता खोलेर रु १०० खातामा जम्मा गरिदिने छ। नगर प्रमुख मिश्रले भने 'नगरपालिकाले प्रत्येकवर्ष एक छात्राको खातामा रू चार हजार जम्मा गरिदिने छ। यसरी खातामा जम्मा भएको रकम छात्राले सामुदायिक विद्यालयबाटै माध्यमिक तह अर्थात् कक्षा १२ उतीर्ण गरेपछि मात्रै झिक्न पाउने छन्। यो कार्यक्रमले नगरक्षेत्रमा बालविवाह गर्ने र स्कुल छाड्ने छात्राको सङ्ख्यामा कमी ल्याउने विश्वास लिएका छाँै, यसले सामुदायिक विद्यालयप्रतिको आकर्षण थप बढाउने आशा राखेका छौँ।' नगरप्रमुख मिश्रका अनुसार यो कार्यक्रमले छात्राले कम्तीमा कक्षा १२ सम्म पढ्नेछन्, २० वर्ष अगाडि उनीहरुको विवाह हुने छैन। कक्षा १२ पछि छात्राले उच्च शिक्षा अध्ययन गर्न रकम नपुगे यहीँ रकमले उच्च शिक्षा अध्ययन गर्न सक्नेछन्। अध्ययनका लागि यो रकम प्रयोग नभए सानोतिनो व्यवसाय सञ्चालन गर्न सहयोग पुग्छ भन्ने अपेक्षा गरिएको छ। यसवर्ष यहाँका सामुदायिक विद्यालयमा अध्ययनरत १२ सय छात्राको नाममा खाता सञ्चालन गरी रकम जम्मा गर्न शुरु गरिने छ। नगरपालिकाका प्रमुख प्रशासकीय अधिकृत अधिकारीले छात्राको खातामा जम्मा भएको ब्याज सहितको रकम उनीहरु २० वर्ष नपुगेसम्म झिक्न भने नपाउने व्यवस्था गरिएको बताउनुभयो। कक्षा १२ भन्दाअघि स्कुल छाडेमा र २० वर्ष अगाडि विवाह गरेमा यो रकम छात्राले पाउने छैनन्। त्ससो गरे नगरपालिकामा रकम फर्कने छ। एसईईपछि कक्षा ११ र १२ अध्ययनमा आर्थिक समस्या परेमा भने २० वर्ष अगाडि विवाह नगर्ने शर्तमा रकम झिक्न पाइनेछ। रासस"
"एसिड प्रहार गर्नेको सम्पत्ति रोक्का हुने, पीडितको शिक्षा र जीविकाको व्यवस्था सरकारले गर्ने","काठमाडौं : प्रधानमन्त्री केपी शर्मा ओलीले एसिड प्रहार गर्नेमाथि अमानवीय र जघन्य अपराधका कसुरमा कारवाही गर्न अध्यादेशमार्फत तत्काल नयाँ कानून बनाइने बताएका छन्। प्रधानमन्त्री निवास बालुवाटारमा बिहीबार कानून, न्याय तथा संसदीय मामिलामन्त्री र पीडितसहित सहभागी कार्यक्रममा उनले त्यस्ता अपराधीको सम्पत्ति रोक्का गरी पीडितको उपचार गर्ने र क्षतिपूर्ति भराउने, भरणपोषण गर्ने तथा तिनलाई छिटो अस्पताल पुर्याएर उपचार गर्न सबैले सघाउनुपर्ने व्यवस्था गरिने पनि जानकारी दिए। देशभरि एसिड आक्रमणका घटनामा परेकामध्ये १२ पीडित सहभागी कार्यक्रममा प्रधानमन्त्री ओलीले वीर र शिक्षण अस्पतालमा उपचारको प्रबन्ध मिलाइने तथा सरकारबाट पीडितको सम्पूर्ण खर्च बेहोरिने र नियमित प्रयोग गर्नुपर्ने औषधिको खर्चसमेत गरिने घोषणा गरे। पढ्न चाहनेका लागि निःशुल्क पठनपाठनको प्रबन्ध सरकारले गर्ने बताउँदै उनले उचित तालीम, रोजगारी, व्यवसाय र जीविकाका लागि सरकारले प्रबन्ध मिलाउने घोषणासमेत गरे। प्रधानमन्त्री ओलीले पीडितलाई सहुलियतपूर्ण ऋण दिएर व्यवसाय गर्न प्रोत्साहन गरिने जनाउँदै हरेक वर्ष सेप्टेम्बर १० लाई एसिड आक्रमणविरूद्धको जागरण दिवसका रूपमा मनाउने गरी अघि बढ्न पनि आह्वान गरे। 'सभ्य समाज निर्माण गर्न एसिड आक्रमणका कुनै घटना नै हुन नदिन तथा आगामी दिनमा यस्तो पीडा कसैले भोग्न नपर्ने स्थिति सिर्जना गर्न सरकार लागिपर्नेछ' उनले भने। रासस"
प्रस्तावित राजदूतत्रयको नाम अनुमोदित,"काठमाडौं : सङ्घीय संसद्, संसदीय सुनुवाइ समितिले जर्मनी, बेल्जियम र पाकिस्तानका लागि प्रस्तावित नेपाली राजदूतत्रयको नाम अनुमोदन गरेको छ। समितिको बिहीबारको बैठकले उनीहरुको योग्यता, क्षमता, अनुभव कार्ययोजना र सोचसम्बन्धी जानकारी लिएपछि राजदूतका लागि योग्य ठहर्याई सर्वसम्मतिले नाम अनुमोदन गरेको सभापति लक्ष्मणलाल कर्णले जानकारी दिए। सरकारले परराष्ट्र मन्त्रालयका सहसचिवत्रय गेहेन्द्र राजभण्डारी (बेल्जियम र युरोपेली सङ्घ), तापस अधिकारी(पाकिस्तान) र रामकाजी खड्का(जर्मनी) लाई राजदूतमा सिफारिश गरी संसदीय सुनुवाइका लागि समितिमा पठाएको थियो। यसअघि समितिले उक्त पदमा उनीहरुलाई नियुक्त गर्न उपयुक्त छैन भन्ने कसैलाई लागेमा स्पष्ट आधार एवं सबुद प्रमाणसहित १० दिनभित्र सूचना वा उजूरी दिन सर्वसाधारणको जानकारीका लागि सूचना प्रकाशन गरेकामा एकबाहेक अन्य उम्मेदवारप्रति लक्ष्य गरी उजूरी नआएको सभापति कर्णले जानकारी दिए। उनले भने 'समावेशी भएन भनी सैद्धान्तिक प्रश्न उठाइएका चार वटा उजूरी इमेलमार्फत प्राप्त भएको थियो। प्रस्तावित राजदूत राजभण्डारीका नाममा भने बेरुजुसँग जोडिएको एउटा उजुरी परेको थियो।' बैठकमा यसअघि आआफ्ना अवधारणा प्रस्तुत गर्दै प्रस्तावित राजदूतत्रयले पदमा रहँदा कानूनको उल्लङ्घन र अवहेलना हुने कुनै नगरिने प्रतिबद्धता जाहेर गर्दै जिम्मेवारीप्रति दत्तचित्त भई सेवा दिने मामिलामा खरोरुपमा उत्रने अठोट व्यक्त गरे। राजदूतका रुपमा काम गर्दा सुधार गर्ने प्रशस्तै सम्भावना रहेको बताउँदै उनीहरुले आफू खटिएको मुलुकबाट लगानी तथा सहयोग ल्याउन आर्थिक कूटनीतिमा जोड दिएर काम गरिने दृढता व्यक्त गरेका थिए। प्रस्तावित व्यक्तिको संसदीय सुनुवाइबाट नाम अनुमोदनपछि सरकारको सिफारिशमा राष्ट्रपतिबाट राजदूत नियुक्त गर्ने सवैधानिक व्यवस्था छ। रासस"
गृहले दियो बीओपी स्थापनाका लागि स्वीकृति,काठमाडौं : गृह मन्त्रालयले चीनसँगको सीमा नाका ताप्लेजुङको ओलाङ्चुङ्गोला र भारतसँगको सीमा नाका दार्चुलाको दत्तुमा सीमा निगरानी चौकी (बीओपी) स्थापनाका लागि स्वीकृति प्रदान गरेको छ। सशस्त्र प्रहरी बल नेपालले मुलुकका विभिन्न क्षेत्रमा बीओपी स्थापना गर्नुपर्ने भन्दै गृहमन्त्रालयमा पेश गरेको प्रस्ताव अनुसार दुई ठाउँका लागि मन्त्रालयले बिहीबार सो स्वीकृति दिएको हो। बीओपी राख्नका लागि स्थानीय तहसँग छलफल भइरहेको छ। जग्गा प्राप्त हुनेवित्तिकै चौकी स्थापना गरिने सशस्त्र प्रहरी बल नेपालका प्रवक्ता प्रहरी नायव महानिरीक्षक राजु अर्यालले जानकारी दिए। अन्य क्षेत्रमा पनि क्रमशः चौकी स्थापना गर्ने योजना सरकारको छ। गृहमन्त्री रामबहादुर थापाले मुलुकको सीमा क्षेत्रमा ५०० चौकी स्थापना गर्ने यसअघि नै घोषणा गरिसकेका छन्। उक्त योजनाअनुसार चरणबद्ध रुपमा चौकी स्थापना गर्दै लगिनेछ। हाल चीन र भारतको सीमा क्षेत्रमा १५७ स्थानमा चौकी स्थापना भइसकेको छ। चीनतर्फ पाँच वटा छ। पछिल्लो एक वर्षमा मात्रै ५० स्थानमा चौकी स्थापना गरिएको अर्यालले जानकारी दिए। मन्त्रालयका अनुसार ५०० मध्ये पहिलो चरणमा २२१ स्थानमा स्थापना गर्ने लक्ष्य राखिएको छ। चालु आर्थिक वर्षभित्रमा सक्ने योजना रहेको सशस्त्र प्रहरीले जनाएको छ। हरेक चौकीमा ३५ जना सशस्त्र प्रहरी रहन्छन्। रासस
नर्स र प्रहरीसहित राजविराजमा १५ जना संक्रमित थपिए,"राजविराज : करिब साढे तीन सय कैदीबन्दी रहेको सप्तरीको जिल्ला कारागारमा थुनामा रहेका ९ जना कैदीबन्दी र २ जना प्रहरीसहित सप्तरीमा बिहीबार पहिलो चरणमा १५ जनालाई कोरोना संक्रमण देखिएको छ। कारागारका २ प्रहरी र ६ कैदीबन्दीमा भदौ १९ गते संक्रमण पुष्टि भएपछि कन्ट्याक्ट ट्रेकिङका आधारमा पीसीआर परीक्षण गरिएकोमा थप कैदीबनदी र सुरक्षा गार्डमा संक्रमित देखिएको स्वास्थ्य कार्यालय सप्तरीले जनाएको छ। कारागारका २४ र ३५ वर्षीय सुरक्षा गार्ड तथा २४, ३२, ४०, ४९, ६२, ६४ र २५ वर्षका तीन जना कोरोना संक्रमित भएका हुन्। राजविराजस्थित गजेन्द्रनारायण सिंह अस्पतालमा बिहीबार गरिएको परीक्षणअनुसार अस्पतालमा कार्यरत १ नर्स र १ स्विपर समेत संक्रमित भएका छन्। उनीहरु ३३ र ३८ वर्षीया महिला हुन्। यसैगरी राजविराज नगरपालिका३ का ७१ वर्षीय र वडा नम्बर६ का २८ वर्षीय पुरुष समेत संक्रमित भएका छन्। यो सँगै सप्तरीमा संक्रमितको संख्या ९८९ पुगेको छ। अस्पतालमा बिहीबार राति दोस्रो चरणमा उच्च पदस्थ प्रहरी कर्मचारी र कैदीबन्दीको पीसीआर परीक्षण हुन लागेको छ।"
काठमाडौंरक्सौल रेलमार्ग डीपीआर अघि बढाउन भारत इच्छुक,"काठमाडौं : काठमाडौंरक्सौल रेलमार्गको विस्तृत परियोजना प्रतिवेदन (डीपीआर) तयार गर्न भारत तयार भएको छ। रेलमार्गको डीपीआर निर्माणका लागि आवश्यक सहजिकरण गर्न भारतबाट पत्र प्राप्त भएको रेल विभागका प्रमुख बलराम मिश्रले जानकारी दिए। काठमाडौंरक्सौल रेलमार्ग डीपीआर तयार गर्न भारत सरकारले कोंकण रेलवे कर्पोरेसन लिमिटेड (केआरसिएल)लाई छनोट गरेको छ। कोंकणको तर्फबाट डीपीआर तयार गर्न इच्छुक रहेको पत्र प्राप्त भएको हो। डीपीआरको अनुमति माग्दै पत्र प्राप्त भएको छ। कोभिडका कारण स्थिति सामान्य छैन। सिमा नाका बन्द छ मिश्रले भने, पत्रमा कति जनशक्ति चाहिने खुलाइएको छैन। विभागले कसरी सहजिकरण गर्न सक्छ भन्ने खुलाएर पुन पत्र पठाउन अनुरोध गरिएको छ। यस्तै डीपीआरका लागि आवश्यक पर्ने उपकरण भन्सार छुटमा ल्याउन पाइन्छ। मास्टर लिष्ट पनि पत्रमा समावेश गर्न अनुरोध गरिएको उनले बताए। भारतले नेपालमा आउने कामदार र मास्टर लिष्टको औपचारिक ढाँचा पठाएपछि विभागले अनुमतिका लागि पहल गर्नेछ। काठमाडौंरक्सौल रेलमार्गको डीपीआर तयार गर्न भारतले चालु आर्थिक वर्षमा बजेट समेत विनियोजन गरिसकेको छ।"
कोरोना नियन्त्रणमा आयुर्वेद प्रयोगलाई बढाउनू : प्रधानमन्त्री ओली,"काठमाडौं : प्रधानमन्त्री केपी ओलीले निरोग नेपाल निर्माण अभियानमा नेपालको मौलिक चिकित्सा प्रणाली आयुर्वेदको असाधारण भूमिका हुने बताएका छन्। प्रधानमन्त्री निवास बालुवाटारमा बिहीबार साँझ आयुर्वेदिक क्षेत्रका विज्ञसँग छलफलमा उनले कोरोना भाइरस कोभिड १९ को रोकथाम, उपचार र नियन्त्रणमा आयुर्वेदको पनि महत्वपूर्ण भूमिका हुने भएकाले यसलाई प्राथमिकता दिइने स्पष्ट गरे। प्रधानमन्त्री ओलीले आयुर्वेदमा आधुनिक प्रविधि, अनुसन्धान र औद्योगिकीकरणको प्रक्रिया मिसाउनुपर्ने आवश्यकतामा जोड दिए। आयुर्वेद क्षेत्रलाई उपेक्षा गर्ने प्रवृत्ति हटाउन नै सरकारले योगमाया विश्वविद्यालय स्थापना गरेको जनाउँदै यसमार्फत भविष्यमा सिङ्गो विश्वको ध्यानाकर्षण गरी आयुर्वेद र योगको विकास गर्ने लक्ष्य राखिएको उनले बताए। कोरोना भाइरस नियन्त्रणमा आयुर्वेदलाई प्रयोग मात्रै नगर्न र यसको प्रयोगलाई बढाउन उनले सबैको ध्यानाकर्षण गरे। प्रधानमन्त्री ओलीले आयुर्वेदमार्फत उपचारमा हाल भइरहेका काम र उपयोगी घरेलु विधिको सम्मान गर्न तथा सञ्चारमाध्यमबाट व्यापक प्रचारप्रसार गर्न पनि आग्रह गरे। उक्त अवसरमा आयुर्वेद विभागका महानिर्देशक वासुदेव उपाध्याय, डा ऋषिराम कोइराला, डा प्रदीप केसी, विनोद पौडेल, डा रामआधार यादव, डा सन्तोष ठाकुर, प्रा डा डिबी रोका, डा शिवमङ्गल प्रसाद, डा प्रकाश ज्ञवालीलगायतले प्रधानमन्त्रीका तहबाट आयुर्वेद क्षेत्रलाई महत्व दिएर पहिलोपटक परामर्श गरिएकामा आभार र धन्यवाद ज्ञापन गरे। छलफलमा नेपाल कम्युनिष्ट पार्टी (नेकपा) अर्का अध्यक्ष पुष्पकमल दाहाल प्रचण्डपनि सहभागी थिए।"
कोरोनाले कपिलवस्तुका युवाको मृत्यु,कपिलवस्तु : कोरोना संक्रमणबाट थप एक जनाको मृत्यु भएको छ। मृत्यु हुनेमा कपिलबस्तु नगरपालिका६ का २९ वर्षीय पुरुष भएको जिल्ला स्वास्थ्य कार्यालयले जनाएको छ। गत २२ गते स्वास प्रश्वासमा समस्या देखिए पछि उनलाई थप उपचारका लागि काठमाण्डौं स्थित शिक्षण अस्पतालमा लगिएको थियो। शिक्षण अस्पतालमा उपचारका क्रममा उनको मृत्यु भएको स्वास्थ्य कार्यालय कपिलवस्तुका कोरोना फोकल पर्सन कुमार थापाले बताए। उनी मृगौला र उच्च रक्तचापबाट विरामी भएका थिए। मृतक पुरुष दैनिक ज्याला मजदुरी गर्ने गरेका थिए। यो संगै जिल्लामा कोरोना संक्रमणका कारण मृत्यु हुनेको संख्या ६ पुगेको स्वास्थ्य कार्यालयले जनाएको छ।
अछाममा बालविवाह बढ्यो,"अछाम : अछाममा बालबिवाह गर्नेको संख्या बढेको छ । जिल्लामा बालबिवाह न्युनिकरणका लागि धेरै प्रयास भएपनि बालबिवाह गर्नेको संख्या बर्षेनि बढ्दै गएको देखिएको छ । पछिल्लो ३ वर्षको तंथ्थाक हेर्दा बालबिवाह घट्नुको साटो निकै बढेको देखिन्छ । स्वास्थ कार्यालयका अनुसार ३ वर्षको अवधिमा २ हजार ९ सय ८८ जना २० बर्षमुनिका किशोरीहरुले बच्चा जन्माएका छन् । स्वास्थ कार्यालय अछामका अनुसार २०७४०७५ मा ७३९ जनाले बच्चा जन्माएका थिए । २०७५०७६ मा ९९७ जना रहेका थिए । ०७६७७ मा १ हजार २ सय ५१ जना २० वर्षमुनिका बच्चा जन्माएका छन् । जनस्वास्थ अधिकृत झपट ढुंगानाका अनुसार अस्पतालमा गर्भ जाँचका लागि आउनेले उमेर लुकाउने गरेकाले यो संख्या अझै कम देखिएको बताए । उनले भने ,' अस्पताल गर्भ जाँचका लागि आउनेहरुले आफ्नो उमेर लुकाउछन्,यदि सहि उमेर भन्ने हो भने यो संख्या बढ्छ,०७६७७ मा २० वर्षमुनिका १२४ जनाले सुरक्षित गर्भपतन गराएका छन् । मेल्लेख गाउँपालिकामा मात्र लकडाउनको अवधिमा ७० जनाले बालबिवाह गरेका छन् । २० वर्ष नपुगी गरिएका बालबिवाह स्वतः रद्द हुने, विवाह गर्ने केटाकेटीका साथै गराउने व्यक्तिलाई तीन वर्ष कैद वा ३० हजार जरिवाना वा दुवै हुन सक्ने कानूनी व्यवस्था रहेपनि बालबिवाह गर्ने क्रम रोकिएको छैन । वालविवाह गर्ने १५ वर्षदेखि १९ वर्षका रहेका छन । मेल्लेखको गाउँपालिकाको साविकको ऋषिदह गाविसमा ३९ जना जोडिले बालबिवाह गरेको पाइएको छ । स्थानीय सरकार गठन भएको पनी ३ वर्ष पुगेको छ । स्थानीय सरकार र यहाँका गैरसरकारी सस्थाहरुले बालबिवाह न्युनिकरणका लागी करोडौ रकम खर्च गर्नेका छन् । तर बर्षेनी बालबिवाह बढ्नुले करोडौ रकम बालुवाका पानी खन्याए झै भएको छ । गाउँ तथा टोलमा गठन भएका बालक्लब तथा बालबिवाह न्युनिकरणकै अभियानमै लागेकाहरुले बालबिवाह गर्दा चुनौती थपिएको साँफेबगर नगरपालिका उपप्रमुख बिर्मला बुडथापा बताउँछिन् । उनले भनिन्, 'अगुवाहरुले नै गर्दा चुनौती थपिएको छ,ग्रामीण भेगमा अशिक्षा,गरिबीका कारण बालबिवाह हुने गरेको छ,यसमा विशेषगरी अभिभावकहरुले सोच्नुपर्छ,कुनै एक पक्ष लागेर यसको अन्त्य हुँदैन ।' स्वास्थ कार्यालयको तथाक अनुसार गत आर्थिक बर्षमा साँफेबगर नगरपालिकामा २८८,पञ्चदेवल बिनायक नगरपालिकामा १४३,कमलबजार नगरपालिकामा १४१,तुर्माखाद गाउँपालिकामा १३७,रामारोशन गाउँपालिकाका १३०,मंगलसैन नगरपालिकामा १०८,मेल्लेख गाउँपालिमामा १०७,ढकारी गाउँपालिकामा ७९,चौरपाटी गाउँपालिकामा ७७ र बान्नीगढी जयगढ गाउँपालिकामा ४१ जनाले बालविवाह गरेका छन् ।"
"अन्तिम चरणमा पुगेको कोरोनाको खोप रोकियो, अब के हुन्छ ?","लण्डन : बेलायतमा अन्तिम चरणमा पुगेको कोभिड १९ विरुद्धको खोप विकासको प्रक्रिया अचानक रोकिएपछि अन्योल सिर्जना भएको छ । बीबीसीका अनुसार परीक्षणमा सहभागी एकजना बिरामी परेपछि अन्तिम चरणमा पुगेको खोपको क्लिनिकल परीक्षण अहिलेका लागि रोकिएको हो। तर सहभागी ती व्यक्तिमा परीक्षणको प्रतिकुल असर देखिनुको कारण औषधि कम्पनी एस्ट्राजेनेकाले अझै थाहा नभएको जनाएको छ । जुन कम्पनीले खोप विकासमा अक्सफोर्ड यूनिभर्सिटीसँग साझेदारी गरिरहेको छ । यसरी खोप विकासको काम अन्तिम चरणमा आएर रोकिनुलाई निराशाजनक अवस्था भनिएको छ । छिट्टै सफलता हासिल गर्ने अपेक्षा गरिएको यही काम नै रोकिँदा अन्योल सिर्जना हुनुका साथै निराशाजनक भएको विज्ञहरुको भनाइ छ । रिपोर्ट अनुसार बिरामी परेका ती व्यक्तिलाई अस्पतालमा भर्ना गरिएको छ । बीबीसीका मेडिकल सम्पादक फेर्गुस वाल्शले यस प्रक्रियाका लागि थप केही दिन लाग्नसक्ने बताएका छन् । उनका अनुसार खोप परीक्षणको प्रक्रिया स्थगित पहिला पनि सुनिएको थियो । स्वयंसेवीलाई सञ्चो नभएर अस्पताल भर्ना भएको खण्डमा उनको स्वास्थ्य समस्याको कारण स्पष्ट नहुन्जेल अध्ययनलाई रोकिने उनले बताए । अक्सफोर्डका प्रवक्ताले भने यस्तो ठूलो परीक्षणमा कुनै कारणले बिमारी देखिएको अवस्थामा यसबारे राम्ररी जाँच्न स्वतन्त्र समीक्षा गरिनुपर्ने प्रतिक्रिया दिएका छन् । तर यस्तो समस्या देखिएर अध्ययन रोकिएको यो पहिलो पटक नभएको बीबीसीमा प्रकाशित रिपोर्टमा उल्लेख छ । गत एप्रिलमा सहभागीहरूलाई कोरोनाभाइरसविरुद्ध लड्ने क्षमता विकास गर्न पहिलो पटक खोप दिइएपछि सहभागीमा समस्या देखिएको यो दोस्रो अवसर भएको रिपोर्टमा छ । यस्तै अक्सफोर्ड विश्वविद्यालय र एस्ट्राजेनेकाले बजारमा जाने खोप सर्वसाधारणका लागि सुरक्षित होस् भन्ने प्रत्याभूत गर्न परीक्षण रोक्ने निर्णयमा पुगिएको प्रतिक्रिया दिएका छन् । विश्व स्वास्थ्य सङ्गठनले विश्वभर झन्डै १८० वटा खोप परीक्षण भइरहेको तर तीमध्ये कुनैले पनि क्लिनिकल परीक्षण पूरा नगरेको जनाएको छ। विज्ञहरुले एस्ट्राजेनेका र अक्सफोर्ड विश्वविद्यालयले बनाइरहेको खोपलाई नै हालसम्म प्रगति भएको कामको रुपमा हेरेका छन् । जुन तेस्रो चरणमा थियो । तेस्रो चरणको परीक्षणका लागि अमेरिका, यूके, ब्रजिल र दक्षिण अफ्रिकाका करिब ३०,००० मानिसहरूको पनि परीक्षण सहित सबै परीक्षण अहिलेका लागि रोकिएको छ । यसवाहेक रुसले बनाएको खोपबारे केही वैज्ञानिकहरूले अविश्वास व्यक्त गर्दै अध्ययनका केही परिणामलाई चुनौती दिएका छन्। त्यसबारे थप समीक्षा गर्नुपर्ने विज्ञहरको जिकिर रहँदैआएको छ ।"
कपिलवस्तुमा ४६ कोरोना संक्रमित थपिए,"कपिलवस्तु : जिल्लामा ५ जना सुरक्षाकर्मी र १ जना वकिलसहित ४६ जना नयां कोरोना संक्रमित थपिएका छन्। कपिलवस्तु नगरपालिकामा २३ जना, मायादेवी गाउँपालिकामा १५ जना, वाणगंगा नगरपालिकामा ६ जना र शुद्धोधन गाउंपालिकामा २ जना नयां संक्रमित थप भएको कोरोना फोकल पर्सन कुमार थापाले बताए। हाल सम्म जिल्लामा १ हजार २ सय २४ जनामा संक्रमित भई सकेका छन्। जस मध्ये १ हजार ६१ जना संक्रमणमुक्त भई सामान्य जीवनमा फर्किसकेका छन्। १ सय ५६ जनाले होम आईसुलेसन र सरकारी आईसुलेसन सेन्टरमा उपचाररत छन्। कोरोना संक्रमणका कारण ६ जनाको मृत्यु भएको छ।"
सप्तरीका एसपी र डीएसपीमा कोरोना संक्रमण,राजविराज : जिल्ला प्रहरी कार्यालयका प्रमुख एवम् प्रहरी उपरीक्षक (एसपी) तथा प्रहरी नायव उपरीक्षक (डीएसपी) एवम् सूचना अधिकारीलाई बिहीबार कोरोना संक्रमण पुष्टि भएको छ। कोरोना पुष्टि भएपछि उनीहरुलाई होम आइसोलेसनमा राखिएको छ। बिहीबार साँझ उनीहरुको पीसीआर रिपोर्ट पोजिटिभ आएको हो। ४४ वर्षीय प्रहरी नायव उरीरक्षक भर्खरै सप्तरी आएका हुन्। ४५ वर्षीय प्रहरी नायव उपरीक्षक सरुवा भएर काठमाडौं जान लागेका हुन्। सरुवा भएर जिल्ला बाहिर जानु पर्ने भएकाले पीसीआर परीक्षण गर्दा रिपोर्ट पोजिटिभ आएको प्रहरी स्रोतको भनाइ छ। हालसम्म सप्तरीमा ५७ जना प्रहरीमा संक्रमण पुष्टि भएको छ। प्रदेश प्रहरी तालिम केन्द्रका ३७ र जिल्ला प्रहरी कार्यालय मातहतका २० जनामा संक्रमण पुष्टि भएको हो। यो सँगै सप्तरीमा संक्रमितको संख्या ९९१ पुगेको छ। जसमा १६६ महिला छन्। संक्रमितमध्ये १ महिलासहित ८ जनाको मृत्यु भएको छ भने ६८२ जना डिस्चार्ज भएका छन्।
सुत्केरीको उद्दार,डोल्पा : डोल्पाबाट एक सुत्केरीको हेलिकोप्टरबाट उद्धार गरिएको छ । गाउँमै सुत्केरी भएकी एक महिलाको साल नझरेपछि हेलिकोप्टरबाट उद्धार गरी सुर्खेत लगिएको छ । शेफोक्सुण्डो गाउँपालिका ९ पुग्मो पुनिखा गाउँकी यान्कीमेदु लामाको सुत्केरी भएर साल नझरेपछि उनलाइ हेलिकोप्टरबाट उद्धार गरिएको सहायक प्रमुख जिल्ला अधिकारी लक्ष्मी देवी शर्माले जानकारी दिइन् । बुधबार साँझ साढे ६ बजे सुत्केरी भएकी यान्कीमेदुको बिहीबार दिउँसोसम्म पनि साल नझरेको र स्वास्थ्य चौकीमा सम्भव नभएपछि हेलिकोप्टरबाटै उद्धार गर्नु परेको जिल्ला प्रशासन कार्यालय डोल्पाले जानकारी दिएको छ । राष्ट्रपति महिला उत्थान कार्यक्रम मार्फत उनलाइ नेपाली सेनाको हेलिकप्टरबाछ सुर्खेत क्षेत्रिय अस्पतालमा लगिएको सहायक प्रमुख जिल्ला अधिकारी लक्ष्मीदेवी शर्माले जानकारी दिइन् । माथिल्लो डोल्पामा प्रसूति गृह नभएको र स्वास्थ्यकर्मी पनि तालिम प्राप्त नहुनुका साथै उपकरण समेत नभएको कारण पनि त्यहाँका महिलालाई सुत्केरी हुँदा समस्या भए हेलिकोप्टर कै भर पर्नुपर्ने बाध्यता छ । तर सबैको पहुँचमा हेलिकोप्टर सेवा छैन। हालसम्म डोल्पाबाट १५ जना भन्दा बढी सुत्केरी महिलाको उद्धार हेलिकोप्टरबाट गरिएको छ भने त्यसमध्ये दुईजनाको ज्यान समेत गएको छ । पुग्मो गाउँको पुनिखा सदरमुकाम दुनैबाट साढे एक दिन पैदल लाग्छ।
क्रिकेट खेलाडीले पाए एक वर्षको पारिश्रमिक,"काठमाडौं : नेपाली राष्ट्रिय क्रिकेट टोलीका खेलाडीले आफ्नो एक वर्षको पारिश्रमिक पाएका छन्। उनीहरुले सन् २०१९ को पारिश्रमिक पाएका हुन्। नेपाल क्रिकेट सङ्घ (क्यान)ले राष्ट्रिय क्रिकेट टोलीका २२ खेलाडी तथा एक भिडियो एनालिस्टलाई एक वर्षको पारिश्रमिक उपलब्ध गराएको हो। क्यानले बुधबार सबैको खातमा रकम जम्मा गरेको जनाएको छ। अन्तर्राष्ट्रिय क्रिकेट परिषद् (आईसीसी)ले पारिश्रमिक नेपाल क्रिकेट सङ्घ (क्यान)को खातामा पठाएको थियो। उक्त रकम क्यानले खेलाडीको खातामा जम्मा गरेको क्यानका कोषाध्यक्ष रोशनबहादुर सिंहले जानकारी दिए। राष्ट्रिय टोलीका खेलाडीहरुले सन् २०१९ पछि आफ्नो नियमित पाउनुपर्ने पारिश्रमिक पाउन सकेका थिएनन्। क्यानले नेपाली खेलाडीलाई ए, बी र सी श्रेणीमा विभाजन गरेको थियो। उनीहरुमध्ये ए श्रेणीमा रहेका खेलाडीले मासिक रु ४५ हजार, बी श्रेणीमा रहेका खेलाडीले रु ३५ हजार तथा सी श्रेणीमा रहेका खेलाडीले रु २५ हजार पारिश्रमिक पाएका हुन्। क्यानले यसअघि ए श्रेणीमा रहेकालाई मासिक रु ३५ हजार, बी श्रेणीमा रहेकालाई रु २५ हजार तथा सी श्रेणीमा रहेका खेलाडीलाई रु १५ हजार पारिश्रमिक उपलब्ध गराउँदै आएको थियो। आईसीसीले पारिश्रमिकका लागि खेलाडीको सूची मागेपछि क्यानले भदौ पहिलो साता २३ जनाको नाम पठाएको थियो। क्यानले पठाएको खेलाडीको सूची क्यान निलम्बन फुकुवा हुनुअघिकै हो। सन् २०१९ को पारिश्रमिकका लागि खेलाडीको सूची आईसीसीलाई पठाइएको थियो। यसअघि क्यान निलम्बनमा रहेको अवस्थामा खेलाडीको पारिश्रमिक आईसीसीले नै उपलब्ध गराउँदै आएको थियो। आईसीसीले सन् २०१८ मा दुई वर्षको पारिश्रमिक राष्ट्रिय खेलकुद परिषद् (राखेप)मार्फत पठाएको थियो। त्यसयता खेलाडीले आफ्नो पारिश्रमिक पाउन सकेका थिएनन्। क्यानले खेलाडीलाई पारिश्रमिकका लागि यसअघि तीन वर्गमा विभाजन गरेको थियो। त्यहीअनुसार नै २१ खेलाडीका लागि आईसीसीले पारिश्रमिक उपलब्ध गराएको हो। ए श्रेणीमा कप्तान ज्ञानेन्द्र मल्ल, पारस खड्का, शरद भेषवाकर, सन्दीप लामिछाने, दीपेन्द्रसिंह ऐरी, सोमपाल कामी, करण केसी र विनोद भण्डारी छन् भने बी श्रेणीमा बसन्त रेग्मी, आरिफ शेख, अविनाश बोहरा, पवन सराफ, रोहितकुमार पौडेल, सन्दीप जोरा, ललितनारायण राजवंशी र सुशन भारी तथा सी श्रेणीमा रशिद खान, इशान पाण्डे, प्रदीप ऐरी, कुशल मल्ल, कुशल भुर्तेल र राजु रिजाल रहेका छन्। ए श्रेणीमा रहेका खेलाडीले एक वर्षको एकमुष्ट रु पाँच लाख ४० हजार, बी श्रेणीका खेलाडीले रु चार लाख २० हजार तथा सी श्रेणीका खेलाडीले रु तीन लाख पाएका छन्। यस्तै टेक्निकल एनालिष्ट रमन शिवाकोटीले पनि सी श्रेणीका खेलाडीको बराबर पारिश्रमिक प्राप्त गरेका छन्। रासस"
हड्डीसम्बन्धी क्यान्सर हेर्ने सुदूरका एक्ला सर्जन,"अछाम : सुदूर पहाडका अधिकांश जिल्लामा स्वास्थ्यकर्मीको दरबन्दी वर्षौदेखि रिक्त छन् । विशेषज्ञ डाक्टरहरु त यहाँका लागि सपना जस्तै हुन् । आएकाहरु पनि दूर्गम भन्दै बस्न रुचाउँदैनन् । तर डाक्टर मन्दिप पाठक विगत ५ वर्षदेखि यही सुदूरमा बसेर भाँचिएका हाडजोर्नी जोड्नमै व्यस्त छन् । धेरैजसोले दुर्गम बस्न नरुचाएका बेला उनी सुदूरका एक्ला सजर्न हुन् । सुदूर पहाडका अछामसहित बाजुरा, डोटी, बझाङ, बैतडी तथा कर्णालीका दैलेख, कालिकोट, हुम्ला र मुगु सम्मका जिल्लाका जनतालाई बयालपाटामा सेवा दिइरहेका डा मन्दीप पाठक । उनले २०१७ मा मलेसियाबाट अर्थोपेडिक अन्कोलोजीमा फेलोसिप गरेका छन् । न्याय हेल्थ नेपालसँग आवद्ध अर्थोपेडिक सर्जन डा पाठकले २००९ मा काठमाडौं विश्वविधालयबाट एमबीबीएस सकेर २०१५ मा फिलिपिन्सबाट आफ्नो रेसिडेन्सी सकाएका थिए । नेपालमा हड्डीको क्यान्सरसम्बन्धी उपचार गर्ने ४ डाक्टरमध्ये दोस्रोमा पर्छन मदिप पाठक । उनी अछाममा मात्रै बिरामीको उपचार गर्दैनन्, दोलखाका बिरामीको पनि उपचार गर्न भ्याउँछन् । ६ महिना अछाम र ६ महिना दोलखा बसेर हाडजोर्नीको सेवादिने गरेका डाक्टर पाठक दुर्गम भएकै कारण अछाममा बढी समय बसेर सेवा दिने गरेका छन् । उनले यो अवधिमा थुप्रै बिरामीको निशुल्क सफल हाडजोर्नीको शल्यक्रिया गरे । भाँचिएका हड्डी जोड्ने मात्र होइन उनी हड्डीको क्यान्सर सम्बन्धी पनि उपचार गर्छन् । नेपालमा हड्डीको क्यान्सर हेर्ने चारजना विषेशज्ञ डाक्टरमध्ये पाठक पनि एक हुन् । कोरोनाको कहरका बेला उनले बाजुराका एकजना महिलाको तीघ्राको हड्डीको क्यान्सरको समेत उपचार गरेर पठाएका छन् । उनले भने,' हड्डीको मासु निकालेर फाल्न त सफल भयौं, तर उहाँले रेडियो थेरापीका लागि भरतपुर अस्पताल नै जानुपर्छ, हामीसँग त्यो स्रोत साधन नै छैन । उहाँहरु सायद जानुहुन्न होला,आर्थिक अवस्था कमजोर, फेरि उपचार महंगो पनि छ ।' उपचार सम्भव तर स्रोत साधन नहुँदा आर्थिक अवस्था कमजोर भएका बिरामी रोग लिएर घर फर्किँदा भने निकै मन खिन्न हुने गरेको उनी बताउँछन् । उसो त न्याय हेल्थ नेपालद्वारा संचालित स्वास्थ्य संस्थामा सबै प्रकारका सेवा नि:शुल्क छन् तर पनि हाडजोर्नीका लागि आवश्यक पर्ने छुट्टै उपकरणको सहज उपलब्धता छैन तर पनि डाक्टर पाठक आफै विदेशी दातृनिकायसँग समन्वय गरेर भएपनि उपकरणको बन्दोबस्त गरी बिरामीलाई निशुल्क सेवा दिन्छन् । कहिलेकाँही त गरिब दु:खी बिरामीलाई बाहिर जान नसक्ने परिस्थितिमा डाक्टर पाठकले उपलब्ध उपकरण नहुँदा सापटी मागेर भए पनि उपचार गरिदिन्छन् । डाक्टर पाठक उपचारपछि घर फर्किएकाहरुलाई फोन गरेर समेत हालखबर बुझ्ने गर्छन् । काठमाडौं जस्तो सहरमा बसेका डाक्टर पाठकलाई दुर्गमका व्यवहारिक असुविधाले खासै फरक पारेन तर दुर्गममा बिरामीले सेवा नपाएको हेक्का भने मनमा सधैँ भइरहन्छ। बेलाबेला सेवा नपाएर फर्किएका बिरामीलाई सम्झेर दु:खी हुन्छन् उनी । नेपालमा शल्यक्रिया गर्ने डाक्टरको संख्या कम भएर पनि होला छिटफुट बाहेक सबै सर्जन सहर केन्द्रीत हुन्छन् । 'काठमाडौंजस्ता ठूलठूला सहरहरुमा बिरामीका लागि विकल्प धेरै छन्,' उनी भन्छन्,' मैले रेसिडेन्सी प्रशिक्षण पूरा गरिसकेपछि, म त्यस्तो ठाउँमा काम गर्न चाहन्थें जहाँ म आफ्नो सीपको प्रयोग गर्न सकू र अझ राम्रो प्रभाव बिरामी सामु छोड्न सकू ।' नेपालका अर्थोपेडिक सर्जन डा। भास्करसँग सम्पर्कमा रहेकाले आफूलाई बायलपाटा अस्पताल र यसले नेपालको ग्रामीण ठाउँमा गरेको स्वास्थ्य सेवालगायत राम्रो कामको जान्ने अवसर मिलेसँगै संयोगवश यसै संस्थासँग आवद्ध हुने अवसर मिल्यो ।' उनले सन् २०१६ देखि २०१९ सम्म दुर्गमका १० हजार ३ सय ४६ जनाको हाडजोर्नीको शल्यक्रिया गरेका छन् । अछाममा दोलखाभन्दा शल्यक्रियाको संख्या बढी छ । यहाँ हरेक महिना करिब ८० देखि १२० ठूला शल्यक्रियाहरू हुन्छन् भने दोलखामा २० देखि ३० शल्यक्रिया हुन्छन्,' डा पाठक भन्छन्, 'हाम्रो दुबै अस्पतालमा ट्रमा सर्जरीको ठूलो आवश्यकता छ तर अछाम नजिक कुनै ठूलो अस्पताल छैन, यहाँ बिरामी संख्या बढी नै छ, त्यसकारण अछामका लागि हाडजोर्नीको सेवा अपरिहार्य जस्तै छ ।' उनलाई सम्झना छ सुरुवातकै दिनमा एक महिलाको मिलमा चामल पिस्दा हातमा ठूलो चोट लागेको थियो। जसको आपतकालिन शल्यक्रिया गर्नुपर्ने अवस्था थियो । जब उनी शल्यक्रियाका लागि गए ती महिला एक वर्षको नानीलाई दूध खुवाइरहेकी थिइन्। आफ्नो पीडामा पनि उनले बच्चाप्रति देखाएको माया देखेर डाक्टर पाठकको मन छोयो । अछाम जस्तो ठाउँमा मानिसहरूले अझ महिलाले सामना गरिरहेका कठिनाइहरू महसुस गरें । उनी भन्छन्,' यदि हामी नभएको भए उनले अर्को अर्थोपेडिक सर्जनलाई भेट्न मात्र १० देखि १२ घण्टासम्म यात्रा गर्नुपर्ने हुन्थ्यो र लाखौं खर्च गर्नु पथ्र्यो ।' डोटीका एकजना पुरुष विगत २६ वर्षदेखि खुट्टा भाँचिएर आर्थिक अभावका कारण घरमै थन्किएका थिए । अहिले शल्यक्रियामार्फत निको भई घर फर्केका छन् । 'मेरुदण्डको समस्या लिएर आएका बिरामीलाई साधनश्रोत भएको भए सजिलै उपचार गर्न सकिन्थ्यो तर सेवा दिन नसकी बाहिर पठाउन बाध्य हुँदा दु:ख महसुस हुन्छ,' उनी भन्छन्। यस्ता खालका बिरामीको उपचारका लागि स्थानीयदेखि प्रदेश सरकारले आर्थोपेडिक सर्जरीलाई बढुवा दिनुपर्ने उनको भनाइ छ। भौगोलिक आधारमा रणनैतिक कार्ययोजना बनाइ अस्पतालहरुको पहिचान गरी ट्रमाको सेवा दिने खालको वातावरण तयार पार्नु पर्दछ । सहरमा निजि अस्पताल त छन् तर गरिबी आर्थिक अवस्था कमजोर भएकाहरुका लागि सरकारी वा सार्वजनिक अस्पताल तथा सुदूरपश्चिम प्रदेशमा दीर्घकालिनरुपमा ट्रमाका अस्पताल आवश्यकता रहेको उनको बुझाइ छ। बयालपाटा अस्पतलालाई यस प्रदेशको भरपर्दो ट्रमा तथा अर्थोपेडिकको केन्द्रका रुपमा स्थापित गर्ने चाहना उनमा छ । डाक्टर पाठक भन्छन्,' गेटा वा कर्णाली स्वास्थ्य विज्ञान प्रष्ष्ठिानसँग समन्वय गरेर २४ घण्टै अर्थोपेडिक सेवा बनाउने मन छ ।' यस क्षेत्रका जनता, समाजसेवी, राजनीतिक दल तथा सरकारको सहयोग रहे बयालपाटामा अर्थोपेडिकसँगै स्पाइन सर्जरी, स्पोर्ट सर्जरी तथा बाल शल्यक्रिया पनि संचालन गर्न सकिन्छ । शल्यक्रियाको सेवा सुलभ, उत्तरदायी, भरपर्दो र प्रभावकारी तथा दीर्घकालिन बनाउन अन्र्तराष्ट्रिय संघसंस्थासँग मिलेर भएपनि बयालपाटालाई ट्रमाको अनुसन्धान केन्द्रका रुपमा विकसित गर्नुपर्छ,' पाठकले भने।"
२४ घन्टामा उपत्यकामा थपिए ५७२ कोरोना संक्रमित,"काठमाडौं : पछिल्लो २४ घण्टामा काठमाडौं उपत्यकामा थप ५७२ जनामा कोरोना भाइरस (कोभिड१९) संक्रमण पुष्टि भएको छ। विभिन्न प्रयोगशालामा गरिएको परीक्षणमा उपत्यकामा थप ५७२ जनामा कोरोना पुष्टि भएको स्वास्थ्य तथा जनसंख्या मन्त्रालयका प्रवक्ता डा जागेश्वर गौतमले जानकारी दिए। बुधबार मात्रै ४६४ जनामा संक्रमण देखिएको थियो। काठमाडौंका ४९५ , भक्तपुरका ३४ र ललितपुरका ४३ जनामा कोरोना भाइरस संक्रमण पुष्टि भएको मन्त्रालयले प्रवक्ता डागौतमले जानकारी दिए। पछिल्लो २४ घण्टामा १२ सय ४६ जनामा कोरोना भाइरस (कोभिड१९) संक्रमण पुष्टि भएको छ। यो सहित संक्रमितको संख्या ५० हजार ४६५ पुगेको स्वास्थ्य मन्त्रालयका प्रवक्ता डा जागेश्वर गौतमले जानकारी दिए। बुधबार मात्रै १ हजार ८१ जनामा संक्रमण देखिएको थियो। १४ हजार ४४८ कोरोनाका सक्रिय संक्रमित छन्। यस्तै मन्त्रालयका अनुसार होम आइसोलेसनमा ६३४८ रहेका छन् भने संस्थागत आइसोलेसनमा ८ हजार १० जना रहेका छन्। क्वारेन्टाइनमा ५ हजार ८०६ जना रहेका छन्। मन्त्रालयका अनुसार गत २४ घन्टामा ११ हजार १४४ पीसीआर परीक्षण भएका छन्। पछिल्लो २४ घण्टामा १८ सय १८ जना कोरोना जितेर डिस्चार्ज भएका छन्। योसँगै कुल डिस्चार्ज हुनेको संख्या ३५ हजार ७०० पुगेको छ। यो ७१ प्रतिशत हो। यस्तै आइसीयूमा १६५ जनाको उपचार भइरहेको छ भने २१ जना भेन्टिलेटरमा छन्। नेपालमा कोरोनाबाट हालसम्म ३१७ जनाको मृत्यु भएको छ। बिहीबार मात्रै ५ जनाको मृत्यु भएको छ।"
ढोरपाटन बाढी पहिरो पीडितलाई ऋण तिर्नकै चिन्ता,"बागलुङ : बागलुङको ढोरपाटन नगरपालिका९ बोबाङ्गका बाढीपहिरो पीडितलाई अहिले गाँसबास भन्दा ऋणको समस्याले पिरोलेको छ। यही भदौं १७ गते राति ढोरपाटन नगरपालिकाको भुजीखोलामा आएको बाढीले तटीय क्षेत्रका घर बगाउँदा बोबाङ्गका स्थानीयवासीलाई साहुको ऋण अब कसरी तिर्ने भन्ने चिन्ताले सताउन थालेको छ। जसोतसो ऋणधन गरेर बनाएका घरसँगै आफन्तलाई पनि बाढीले बगाएपछि अब साहुको ऋण कसरी तिर्नु भन्ने चिन्ताले सताउन थालेको उनीहरुको भनाइ छ। 'बाढीपहिरो आउने समयमा भागेर ज्यान बचाएकाहरुको न त व्यापार गर्ने सामग्री रहयो, न त व्यापार गर्ने ठाउँ नै', स्थानीय व्यापारी हेमबहादुर बिकले भने 'बसेको ठाउँ बगर बनेपछि साहुको ऋण कसरी तिर्ने भन्ने चिन्ताले सताउन थालेको छ।' विगत १२ वर्षसम्म साउदीमा काम गरेर घर फर्किएका बिकले बोबाङ्गमा सानो पसल थापेर व्यापार शुरु गरेका थिए। 'शुरु शुरुमा त्यती राम्रोसँग नचलेको पसलबाट परिवारको जिविका चलाउन सहज होला भन्ने लागेन', उनले भने 'परिवारको जिविका चलाउनका लागि त्यो पसललाई केही ठूलो बनाएर दैनिक उपभोग्य सामानहरु राख्ने सोचका साथ साहुसँग ऋण लिएर पसललाई बिस्तार गरें। तर भुजीखोलामा आएको बाढीले पसलसँगै आफ्नो सपनालाई समेत बगाएर लगिदियो।' अहिले बिकलाई साहुको ऋण कसरी तिर्ने भन्ने चिन्ताले सताउन थालेको छ। 'सधैंझै खाना खाएर सुतिसकेपछि मध्यरातमा एक्कासी गड्याङगुडुङसहित ठूलो आवाज भयो। जमिन पूरै हल्लियो। कहाँ के भयो थाहा भएन। बाहिर निस्केर म चिच्याउन थालें', बिकले भने 'चिच्याएको मेरो आवाज सुनेर घरपरिवारका सबै जना बाहिर निस्के। म बाहिर निस्केर नचिच्याएको भए मेरो परिवारलाई पनि घरैसहित खोलाले बगाएर लाने थियो होला।' उनले भने 'मेरो चिच्याइले परिवारका सबै सदस्य बाहिर निस्केका कारण बच्न त सफल भयो तर त्यो बाढीले मेरो घर, खाद्य गोदामसहित भएभरको सम्पति बगायो।' पैसा र सुन निकाल्ने लोभका कारण धेरै जनाले अकालमै ज्यान गुमाएको उनको भनाइ छ। बिकलाई आफ्नो घर सम्पत्ति बगेको जति पीडा छ त्योभन्दा बढी पीडा अब कसरी ऋण तिर्न सकिन्छ भन्ने छ। विभिन्न पसल र साहु गरी करीब रु १८ लाखभन्दा बढी ऋण तिर्न बाँकी रहेको उनको भनाइ छ। 'न खाना खान मन लाग्छ, न निद्रा नै लाग्छ', उनले लगाएको टिसर्ट र हाफ पाइन्ट देखाउँदै भने 'यहिँ पनि अरुले दिएका हुन्, केही सोच्नै सकेको छैन टाउका घुमाउँछ, ऋणको पासोले मेलोबाटो पाइन।' रासस"
कोरोना लागेपछि उपचार नपाएका मिर्गौला पीडितको पाँच दिनपछि डायलासिस,"दमौली : संक्रमण देखिएयता सेवा लिन नपाएका व्यास ४ का कोरोना संक्रमितको डायलसिस गरिएको छ । ३६ वर्षीय उनको दमौली अस्पतालमा रहेको राष्ट्रिय मृगौला उपचार केन्द्रको शाखामै डायलसिस गराइएको हो । 'दिउँसो अरु पनि सँगै हुने र बेग्लै ठाउँ नभएकाले सबै गएपछि राती डायलसिस गराएका हौं,'केन्द्रका प्रमुख शैलेन्द्र पण्डितले भने,'अब नियमित डायलसिस सेवा दिन्छौं ।' गत शनिबारयता डायलसिस गराउन नपाएका उनमा संक्रमण देखिएपछि बेग्लै स्थान र श्रोत साधन अभाव भन्दै डायलसिस हुन सकेको थिएन । व्यास ३ दमौलीस्थित दमौली अस्पतालको आइसोलेसनमा बसेका उनीहरुलाई मंगलबार पोखराको पश्चिमाञ्चल अस्पताल पठाइए पनि त्यहाँका स्वास्थ्यकर्मीले खबरै नगरी आएको भन्दै फिर्ता पठाएका थिए । दमौली आएका उनलाई काठमाडौंको केन्द्रमा डायलसिसका लागि पठाउने दमौलीस्थित राष्ट्रिय मृगौला उपचार केन्द्रले तयारी गरे पनि बस्ने खाने ठाउँको व्यवस्था नहुने भनेपछि संक्रमित अप्ठेरोमा परेका थिए । संक्रमितकी श्रीमतीले बिरामी श्रीमान बोकेकर कहिले कता र कहिले कता जानुपर्दा अप्ठेरो परेको बताएकी थिइन् । खबर सार्वनिक भएपछि प्रशासनले अस्पतालमै व्यवस्थापन गरेर संक्रमितको डायलसिस गर्न भनेपछि अस्पतालले सामान राख्ने कोठामै वैकल्पिक व्यवस्था गरेर उनको बुधबार राती डायलसिस गराएको छ । बिहान साढे २ बजे डायलसिस गरेर फर्केपछि केही राहत महसुस गरेका छन्।"
हिमालय एअरलाइन्स्को आईएसओ ९००१२०१५ प्रमाणीकरण घोषणा,"नेपालचीन संयुत लगानीमा संचालित हिमालय एअरलाइन्स्ले प्रतिष्ठित क्वालिटी म्यानेजमेन्ट सिस्टम (क्युएमएस) सँग सम्बन्धित आईएसओ ९००१२०१५ हासिल गरेको छ । यस प्रमाणीकरणले हिमालय एअरलाइन्स्कोे सम्पूर्ण अपरेशन क्षेत्रमा उच्चत्तम सम्भावित मापदण्ड कायमगर्दै वायुयानमर्मत तथाइन्जीनियरिङ्ग सेवा प्रदान गर्न सक्ने दक्षता पुष्टि गर्दछ । आईएसओ ९००१२०१५ अन्तर्राष्ट्रिय मानकीकरण संगठन (आईएसओ) द्धारा विकास र प्रकाशित गरिएको एक विश्वव्यापी मान्यता प्राप्त गुणस्तरको स्तर हो जसले एक प्रभावकारी गुणस्तर प्रणाली मार्फत उत्पादन र सेवाहरुले ग्राहकहरुको आवश्यकताहरु पूरा गर्न सुनिश्चित गर्दछ । हिमालय एअरलाइन्स्को आईएसओ ९००१२०१५ मान्यतामा काम गर्ने प्रतिबद्धताले ग्राहक र नियमनकारी निकायका आवश्यकता पूरा गरी आफ्नो उत्पादन र सेवाहरु निरन्तर प्रदान गर्न सक्ने क्षमतालाई प्रदर्शन गर्दछ। आईएसओ ९००१२०१५ अनुरुपबन्न एअरलाइन्स्ले व्यापक कम्पनी अडिटलाई अंगिकार गरेकोे छ जसमा गुणस्तर व्यवस्थापन प्रणाली विकास, व्यवस्थापन प्रणाली कागजात समीक्षा, पूर्व अडिट, प्रारम्भिक मुल्याङ्कन र नन् कन्फर्मेन्सको निकासी समावेश थियो । हिमालय एअरलाइन्स्का उपाध्यक्ष विजय श्रेष्ठले भने, 'यो वास्तवमै हिमालय टीमका लागि एक उपलब्धीहो जसले हाम्रा ग्राहकहरुलाई उत्तम सम्भावित गुणस्तरीय सेवा उपलब्ध गराउने कम्पनीको प्रतिबद्धतालाई प्रमाणित गर्दछ । आईएसओ ९००१२०१५ गुणस्तर व्यवस्थापन सिद्धान्तहरुमा आधारित भई निर्मित छ जसमा ग्राहकहरुलाई केन्दितगरि सेवा पुर्याउने, उच्च स्तरको संगठन व्यवस्थापनको संलग्नता, एक प्रकृया अवधारणा र एक प्रकृयाको लगातार सुधार समावेश छ । आईएसओ ९००१२०१५ को प्रयोग गर्दा हाम्राग्राहकहरुले निरन्तर, उच्च गुणस्तरको वस्तु र सेवाहरु पाउने सुनिश्चितगर्न मद्धत गर्नेछ, जसले एअरलाइन्स्मा धेरै व्यवसायिक लाभहरु ल्याउनेछ ।' प्रमाणीकरण पश्चात, एअरलाइन्स्ले हालसालै गत महिना मलेशियन एअरलाइन्स् बरहाड (एमएच) सँग सम्झौता गरेको छ । मलेशियन एअरलाइन्स् एअरफ्रेम र इन्जिनसँग सम्बन्धित लाइन र बेस मेन्टेनेन्स, वर्कशप र स्पेयर सपोर्ट सेवाका लागि प्राविधिक र स्पेयर पार्ट सपोर्ट सेवाको आफ्नो क्षमता र विद्यमान स्रोतहरुकालागि परिचित रहेको छ । यस सहकार्यको साथ अब हिमालय एअरलाइन्स् लाइन स्टेशन स्थापनाका लागि सुसज्जित भएको छ र वर्कशपक्षमताको वृद्धि सँगै अन्य एअरलाइन्स्बाट आयआर्जन गर्न इन्जीनियरिङ्ग व्यवसायको सम्भावित क्षेत्रतर्फ कार्य गर्न सकिनेछ ।"
एसीड प्रहार गर्नेविरुद्ध कडा कानुन बन्दै : १५ दिनमा मस्यौदा गर्न प्रधानमन्त्रीको निर्देशन,"काठमाडौं : नेपालमा एसीड आक्रमणका दोषीलाई कारबाही गर्न कडा कानुन बन्ने भएको छ। एसीड पीडितको माग अनुसार प्रधानमन्त्री केपी ओलीले अध्यादेश मार्फत् नयाँ कानुन बनाउने बताएका हुन्। प्रधानमन्त्री ओलीले बिहीबार नै १५ दिनभित्र कानुनको मस्यौदा बनाउन कानुनमन्त्री र सम्बन्धित निकायलाई निर्देशनसमेत दिएका छन्। पीडितको माग अनुसार अमानवीय र जघन्य अपराधका दोषीमाथि कारबाही गर्न अध्यादेशमार्फत तत्काल नयाँ कानुन बनाइने उल्लेख गर्नुभएको छ, छलफलपछि प्रधनमन्त्रीका प्रेस सल्लाहकार सूर्य थापाले भने, यस निम्ति १५ दिनभित्र कानुन मस्यौदा गरिसक्न पनि कानुनमन्त्री र सम्बद्ध निकायलाई निर्देशन दिनुभएको छ। एसीड आक्रमणमा संलग्नलाई कडा कारबाही हुनुपर्ने माग गर्दै पीडित समूहले गरेको कार्यक्रममा सहभागी हुँदै प्रधानमन्त्री ओलीले यस्तो आश्वासन दिएका हुन्। नयाँ कानुनमा अपराधीको सम्पत्ती रोक्का गरी उपचार गर्ने र क्षतिपूर्ति भराउने, भरणपोषण गर्ने, पीडितलाई छिटो अस्पताल पुर्याएर उपचार गर्न सबैले सघाउनुपर्ने व्यवस्था गरिने छ। प्रधानमन्त्री ओलीले एसीड पीडितलाई वीर र शिक्षण अस्पतालमा उपचारको प्रबन्ध मिलाउने , पीडितको सम्पूर्ण खर्च सरकारले गर्ने घोषणासमेत गरेका छन्। एसीड आक्रमणकापछि पढ्न चाहनेका लागि निःशुल्क पठनपाठनको प्रबन्ध सरकारले गर्ने आश्वासनसमेत प्रधानमन्त्री ओलीले दिएका छन्। पढाइबाहेक अन्य तालिम, रोजगारी, व्यवसाय र जिविकाको प्रबन्ध सरकारले मिलाउने उनको भनाइ छ। तेजाब छ्यापिएकी मुस्कालाई उपचारका लागि काठमाडौँ ल्याइने एसिड पीडित मुस्कानलाई क्रिकेटरको हौसला एसीडको पीडा : दिनदिनै मरेजस्तै हुन्छ बालुवाटारमा प्रधानमन्त्रीसँग मुस्कान प्रधानमन्त्रीले सहुलियतपूर्ण ऋण दिएर व्यवसाय गर्न प्रोत्साहित गरिनेसमेत बताएका छन्। ओलीले हरेक वर्ष सेप्टेम्बर १० लाई एसीड आक्रमण विरूद्दको जागरण दिवसका रूपमा मनाउने गरी अघि बढ्न आह्वानसमेत गरेका छन्। सभ्य समाज निर्माण गर्न सरकारले एसीड आक्रमणका घटना नै हुनै दिँदैन, प्रधानमन्त्री ओलीले भने, आगामी दिनमा यस्तो पीडा कसैले भोग्न नपर्ने स्थिति सिर्जना गर्न सरकार लागिपर्ने छ।"
बागमती प्रदेश सरकारलाई निजामती कर्मचारीहरुको ट्रेड युनियनले बुझायो मागपत्र,"काठमाडौं : तीन वटै निजामती कर्मचारीहरुको ट्रेड युनियनहरुले बागमती प्रदेश सरकारलाई संयुक्त रुपमा मागपत्र बुझाएको छ। बुधबार नेपाल निजामती कर्मचारी संगठन, नेपाल निजामती कर्मचारी युनियन(संघ) र नेपाल राष्ट्रिय कर्मचारि संगठन (निजामती)को बागमती प्रदेश समितिले कर्मचारीहरुको समस्यासम्बन्धी मागपत्र बागमती प्रदेस सरकारलाई बुझाएका हुन्। अध्यक्षहरु शरणकुमार गुरुङ, एकनारायण काफ्ले र पुरुषोतम रायमाझीले संयुक्त रुपमा १० बुँदे ध्यानाकर्षण सहितको मागपत्र बुझाएका हुन्। संघ संगठनका प्रदेश मन्त्रालय हेटौडा स्तरिय अन्तरट्रेड युनियन सञ्जालका सदस्यहरु राधाकृष्ण फुयाल, सुदिप छ्त्कुली, त्रिपुरारी बख्रेल, बसन्तराज गौतम र राजु अर्यालको उपस्थिति रहेको थियो।"
प्रदेश १ मा २४ घण्टामा थपिए ८६ कोरोना संक्रमित,"विराटनगर : प्रदेश १ मा विहीबार ८६ जना कोरोनाका नयाँ संक्रमित थपिएका छन्। थपिएका संक्रमितमा सुनसरीका २३, संखुवासभाका २२, मोरङका १६, झापाका १२, पाँचथरका ४, भोजपुरका ३, उदयपुर, इलाम र प्रदेश १ बाहिरका २२ जना रहेको सामाजिक विकास मन्त्रालयले जनाएको छ। सुनसरीको इटहरीमा ८ महिला ६ पुरुष, दुहवीमा १ महिला ३ पुरुष, बराहक्षेत्रमा ३ पुरुष, धरान र बर्जुमा ११ पुरुषमा कोरोना संक्रमण पुष्टि भएको छ। पछिल्लो समय सुनसरीमा बढी संक्रमित देखिन थालेका छन्। यस्तै संखुवासभाको खाँदबारीमा २० पुरुष, सिलिचोङमा १ पुरुष, चिलिलामा १ महिलामा पनि कोरोना संक्रमण पुष्टि भएको छ भने मोरङको विराटनगरमा २ महिला ४ पुरुष, रतुवामाईमा ३ महिला २ पुरुष, पथरीशनिश्चरेमा १ महिला १ पुरुष, कटहरी र सुनबर्षीमा ११ पुरुष र रंगेलीमा १ महिलाको रिपोर्ट पोजेटिभ आएको सामाजिक विकास मन्त्रालयले जनाएको छ। उता झापाको शिवसताक्षीमा २ महिला ५ पुरुष, कमल गाउँपालिका र बाह्रदशीमा ११ पुरुष, दमकमा १ महिला र स्थानीय तह नखुलेका २ पुरुषमा संक्रमण देखिएको छ। पाँचथरको फिदिममा २ पुरुष, मिक्लाजुङमा १ पुरुष, फालेलुङमा १ महिला, भोजपुरको ट्याम्केमैयुङ, भोजपुर र षडानन्दमा ११ पुरुष, उदयपुरको त्रियुगामा २ पुरुष, इलामको चुलाचुलीमा १ महिला १ पुरुष र प्रदेश १ बाहिरका १ महिला १ पुरुषमा संक्रमण देखिएको सामाजिक विकास मन्त्रालयले जनाएको छ। यो सँगै प्रदेश १ मा कोरोना संक्रमितको संख्या ४ हजार ४९८ पुगेको छ। प्रदेश १ मा विहीबार ५ जना मात्रै डिस्चार्ज भएका छन्। हाल सम्म डिस्चार्ज हुनेको संख्या १ हजार ९५३ पुगेको छ। प्रदेश १ मा विहीबार १ हजार ५ सय ११ जनाको पीसीआर परीक्षण गरिएको छ। परीक्षण गरिएका मध्ये २३ महिला र ६३ पुरुषको रिपोर्ट पोजेटिभ आएको छ। हाल सम्म १ लाख ४ हजार ८४४ जनाको पीसीआर परीक्षण गरिएको सामाजिक विकास मन्त्रालयले जनाएको छ।"
नयाँदिल्लीमा ८६ वर्षीया महिला बलात्कृत !,"नयाँदिल्ली : भारतको राजधानी नयाँदिल्लीमा ८६ वर्षीया वृद्धालाई बलात्कार गरेको आरोपमा एकजना पक्राउ परेका छन् । वरिष्ठ प्रहरी अधिकारीका अनुसार दुध व्यापारीलाई पर्खँदै गरेकी ८६ वर्षीया महिलालाई आरोपित पुरुषले एकान्त चौरमा लगेर बलात्कार गरेका थिए । आफ्नै घर बाहिर उभिरहेकी ती वृद्धालाई सोमबार साँझ ३२ वर्षीय सोनु नामका पुरुषले बलात्कार गरेको प्रहरीको भनाइ छ । दिल्ली प्रहरीका वरिष्ठ प्रहरी अधिकारी आरपी मिनाले घटनाबारे थप अनुसन्धान गरिरहेको बताए । प्रहरीको प्रारम्भिक अनुसन्धानका आधारमा ती पुरुषले वृद्धालाई आफ्नो मोटरसाइकलमा चढ्न आग्रह गरेका थिए । नजिकै पुगेर पैसा ल्याउनुपर्ने भएकाले उनलाई आफ्नो साथ जान उनले आग्रह गरेका थिए । ती महिला सहयोगका लागि चिच्याउँदै गर्दा छिमेकीले सुनेर प्रहरीलाई बोलाएको र उनी घटनास्थलबाटै पक्राउ परेको भारतीय मिडियाले जनाएका छन् । मिना नाम गरेकी ८६ वर्षीया महिलालाई शरिरमा चोट लागेको समेत बताइएको छ । अस्पतालमा केही समयको उपचारपछि अहिले उनको स्वास्थ्य अवस्था सामान्य छ । भारतको कानुन अनुसार पटक पटक बलात्कार गरेको, सामूहिक बलात्कार वा नावालिगलाई बलात्कार गरेको जस्ता घटनामा दोषीलाई मृत्युदण्डको सजाय दिइन्छ । दिल्लीको यस घटना पूर्वनियोजित नरहेको प्रहरीको अनुमान छ । भारतको राष्ट्रिय अपराध तथ्यांक विभागका अनुसार अघिल्लो वर्ष ३३ हजार बलात्कारका घटना बाहिर आएका थिए । तथ्यांक अनुसार देशभर हरेक दिन ९१ वटा बलात्कार हुन्छन् । अर्थात् सरदरमा हरेक १६ मिनेटमा एक बलात्कार हुने गर्छ ।"
तीन सातापछि काठमाडौंमा चहलपहल,"काठमाडौं : काठमाडौं उपत्यकामा तीन हप्तापछि पुनः चहलपहल शुरु भएको छ। कोभिड१९ सङ्क्रमण जोखिम रोक्न तीन साताअघि जारी गरिएको निषेधको आदेशमा केही खुकुलो बनाइएपछि आजदेखि यहाँको बजार, कलकारखाना, उद्योग तथा व्यवसाय चलायमान हुन थालेका हुन्। सवारीसाधन जोरबिजोर प्रणालीअनुसार सञ्चालनमा आएको छ। सङ्क्रमण रोक्न गएको चैत ११ गते सरकारले जारी गरेको बन्दाबन्दीपछि चार महिना मुलुकको आर्थिक क्षेत्र ठप्प हुन पुगेको थियो। साउन ६ गतेबाट बन्दाबन्दी हटाइएपछि कोभिड१९ को सङ्क्रमण एक्कासि बढ्दा पुनः मुलुकका विभिन्न जिल्लाले स्थानीय प्रशासन ऐन, २०२८ र सङ्क्रामक रोग ऐन, २०२० को अधिकार प्रयोग गरेर निषेधको आदेश जारी गरेको थिए। कतिपय जिल्लाले अझै निषेधको आदेश कायमै राखेका छन् भने कतिपय जिल्लाले खुकुलो बनाउँदै लगेका छन्। निषेधाज्ञा जारी गरिएपछि पनि आशातीत रूपमा सङ्क्रमण दरमा कमी आउन नसकेको तथ्याङकले देखाएको छ। त्यसैले पनि स्थानीय प्रशासनले आदेशमा केही होलो गर्दै स्थानी समुदायलाई आफैँ सतर्क बन्न अनुरोध गरेको छ। काठमाडौँका प्रमुख जिल्ला अधिकारी जनकराज दाहालले जनजीवन प्रभावित भएकाले आदेशमा केही हेरफेर गरी खुकुलो बनाइएको र आर्थिक क्षेत्रलाई सहजीकरण गरिएको बताए। 'अब आफैँ सचेत हुनुको विकल्प छैन', प्रजिअ दाहालले भने 'स्वास्थ्य मापदण्ड पूर्ण पालना गरेर सावधानी अपनाउने हो भने सङ्क्रमण रोक्न सकिन्छ।' काठमाडौँ उपत्यकामा निषेधाज्ञाका कारण जनजीवन प्रभावित भएको निष्कर्ष निकाल्दै स्थानीय प्रशासनले आजदेखि लागू हुने गरी केही हेरफेर गरेर नयाँ आदेश जारी गरेको हो। उपत्यकाका तीन जिल्ला (काठमाडौँ, ललितपुर र भक्तपुर) मा उक्त आदेश जारी भएपछि व्यापार, व्यवसाय तोकिएको समयमा खुल्न थालेका छन्। मानिस र यातायातका साधनको चहलपहल ह्वात्तै बढेको छ। निषेधाज्ञा जारी भएपछि भदौ ४ गतेबाट यहाँको व्यवसाय ठप्प भएको थियो भने अत्यावश्यक बाहेकको आवागमनमा समेत रोक लगाइएको थियो। आजदेखि भने बढी जमघट हुने क्षेत्रबाहेकका गतिविधि सञ्चालनमा सहजीकरण गरिएको छ। भदौ ३१ गते राति १२ बजेसम्मका लागि लागू गरिएको आदेशपछि भने मजदुरहरु समेत खुसी भएका छन्। काठमाडौँको रत्नपार्कमा भेटिएका किसन नेपाली अब भने कतै न कतै मजदुरी गर्न पाइने आशा पलाएको बताउछन्। आदेशानुशार यसपालि १६ सिट क्षमताभन्दा बढी क्षमताका सार्वजनिक यात्रुबाहक सवारी साधन, भाडाका ट्याक्सी र निजी सवारीसाधन जोरबिजोर प्रणालीअनुसार सञ्चालन गर्न पाइने छ। औषधि र पानीजन्य व्यवसाय चौबिसै घण्टा सञ्चालन गर्न पाउने, खाद्यवस्तु, दूध, तरकारी फलफूल, माछामासुको व्यवसाय बिहान ११ बजेसम्म र साँझ ५ बजेदेखि ७ बजेसम्म सञ्चालन गर्न पाउने नयाँ व्यवस्था गरिएको छ। विकास निर्माणसम्बन्धी पसल, व्यवसाय तथा ढुवानीका लागि सञ्चालन हुने छोटो दूरीका सवारी साधन मध्याह्न १२ बजेदेखि साँझ सात बजेसम्म तथा सहकारी संस्थाहरु ११ बजेदेखि ३ बजेसम्म सञ्चालन गर्नुपर्ने छ। सपिङ मल, फेन्सी स्टोर, कपडा पसल, जुत्ता पसल, कस्मेटिक पसललगायतका पसल सोमबार, बुधबार र शनिबार मात्रै खोल्न पाइनेछ भने भाँडा, भान्साजन्य र सोही प्रकृतिका अन्य पसल आइतबार, मङ्गलबार र शुक्रबार तथा फर्निचर र अटोमोबाइलसम्बन्धी पसल सोमबार र बुधबार मात्रै सञ्चालन हुनेछ। फुटपाथ पसल, ठेला व्यापार, स्टेशनरी, इलेट्रिकल्स, इलेक्ट्रोनिक्स, डिपार्टमेन्टल स्टोर बिहान ११ बजेसम्म र बेलुका ४ देखि ७ बजेसम्म खोल्न सकिनेछ। सवारी साधन सम्बन्धीवर्कशप बिहान ८ देखि राति ८ बजेसम्म सञ्चालन हुनेछन्। टेकअवे सेवा तथा होमडेलिभरी सेवा भने दिउँसो १२ बजेदेखि साँझ ७ बजेसम्म सञ्चालन गर्न पाइनेछ। उद्योग कलकारखाना सञ्चालन गर्दा कामदार र कर्मचारीलाई आयोजनास्थलमै बस्ने, खाने व्यवस्था मिलाउन भनिएको छ। खुला स्थानमा भीडभाड, सभा जुलुस गर्न गराउन, जात्रा, मेला, महोत्सव, भोजभतेर सञ्चालन गर्न, धार्मिक क्षेत्रमा दैनिक नित्य पूजाबाहेकका गतिविधि, बढी भिडभाड हुने उद्योग, कलकारखाना, व्यापार, व्यवसाय सञ्चालन गर्न भने निषेध गरिएको छ। यस्तै चाडपर्वलगायत धार्मिक तथा सांस्कृतिक कार्यक्रममा हुने जमघट, शैक्षिक संस्था सञ्चालन, सबै प्रकारका गोष्ठी, सेमिनार, सिनेमा हल, पार्टी प्यालेस, मनोरञ्जन स्थल, ब्यूटीपार्लर, सैलुन, स्पा, स्विमिङ पुल जिमखाना, समूहमा खेलिने खेल, पुस्तकालय चिडियाखाना तथा सङ्ग्रहालय सञ्चालनमा पनि रोक लगाइएको छ। रासस"
"पपुलिस्ट सरकार, कोरोना भाइरस र अर्थतन्त्र","चार महिना कायम रहेको पहिलो चरणको लकडाउनले सोचेको प्रतिफल दिन नसकेपछि हामीले कोरोना महामारी नियन्त्रणका लागि दोस्रो चरणको लकडाउन (निषेधाज्ञा) लाई बिदा गरेका छौँ। नेपालमा २०७६, माघ १४ गतेमा पहिलो कोरोना भाइरस सक्रमित फेलापरे यता ०७६ चैत ११ मा पहिलो चरणको लकडाउन घोषणा गर्नुअघि कोरोना नियन्त्रणका लागि पूर्व तयारी गर्न हामीसँग प्रयाप्त समय थियो। जुन समय हामीले खेर फाल्यौँ। कोरोना महामारीले विश्व शक्ति राष्ट्रलाई हायलकालय पार्दै गर्दा हामीले यसको गम्भीरलाई खेलाची ठान्यौँ। सम्भावित महामारीबाट जोगिन पूर्वतयारी गर्नुको सट्टा सत्तारुढ दल अमुख व्यक्तिलाई राष्ट्रियसभामा लैजाने कि नलैजाने भन्ने रतिरागमा अल्झियो। यसैबीच पहिलो चरणको लकडाउनलाई सरकारले कोरोना भाइरस रोकथामका लागि प्रयोग गर्छ भन्ने हाम्रो आशा निराशामा बदलियो। कागतीको बोटमा सुन्तला कहाँ पो फल्थियो र ? त्यस्तो आश गर्ने गल्ती हाम्रै हो। पहिलो चरणको लकडाउनमा हामीले ओम्नी प्रकरणदेखि लिएर, संविधान संशोधनसहित आएका दुई अध्यादेश, त्यसपछि संसद अपहरण, सात्तारुढ दलको स्थायी समितिको बैठक, कुन पक्षमा कति सांसद भन्ने अंक गणित जस्ता अनावश्यक विषय देख्यौँ र भोग्यौँ। हाम्रो तयारीभन्दा भाइरसको फैलावटको क्रम तिव्र भयो। त्यही बेलाबाट सुरु भएको महामारीको रेसमा भाइरस अघिअघि हामी पछिपछिको अवस अहिलेसम्म यतावत छ। कार्यकारीको व्यक्तिगत स्वार्थका लागि केही घण्टामा संविधान संशोधनसहित अध्यादेश जारी हुने देशमा ५७ वर्ष पुरानो सक्रामक रोग ऐनका माध्यमले कोरोनाको व्याधिलाई जित्ने यत्नमा हामी लागेका छौँ। पूर्वतयारीका हिसाबले उही अवस्थामा रहेका देशले शक्तिको सदुपयोग गर्दाको परिणाम के आयो त्यसको उदाहरणका लागि न्युजिल्याण्डलाई हेर्न सकिन्छ। फेब्रुअरी २८ मा पहिलो कोरोना संक्रमित देखिएपछि त्यहाँको सरकारले तत्काल सयभन्दा बढी मानिस भेला हुन नपाइने निर्णय गर्यो। त्योसँगै संसदमा रहेका सबै दलको प्रतिनिधित्व हुनेगरी महामारी प्रतिक्रिया समिति गठन गर्दै त्यसको नेतृत्व प्रमुख विपक्षी दलका नेतालाई गर्न प्रस्ताव गर्यो। करिब असी दिनको लकडाउनपछि न्युजिल्याण्डले कारोना सक्रमणको दर शून्यमा झार्यो। कार्यकारीको व्यक्तिगत स्वार्थका लागि केही घण्टामा संविधान संशोधनसहित अध्यादेश जारी हुने देशमा ५७ वर्ष पुरानो सक्रामक रोग ऐनका माध्यमले कोरोनाको व्याधिलाई जित्ने यत्नमा हामी लागेका छौँ। हाम्रै दक्षिण एसियाली छिमेकी देश श्रीलंका यसको अर्को उदाहरण हो। विश्वका अन्य देश कोरोनाका कारण महत्वपूर्ण कार्यलाई पन्छाउँदै गर्दा श्रीलंकाले अगष्ट ५ मा राष्ट्रिय निर्वाचन सम्पन्न गरेको छ। श्रीलंकाले सुरुवाती चरणबाट नै गम्भीरताका साथ कन्ट्याक टेसिङ र टेस्टिङलाई प्राथमिकता दिँदा छोटो समयमा कोरोनालाई नियन्त्रणमा लिन सफल भयो। अक्सफोड कोभिड१९ गर्भमेन्ट रेस्पोन्स ट्रयाकारले गरेको एक अध्ययन अनुसार कोरोना नियन्त्रणमा तीन टि महत्वपूर्ण छन्। टेस्टिङ, टेसिङ र ट्रष्ट। सुरुवाती चरणमा नै प्रयाप्त मात्रामा टेस्टिङ, ट्रेसिङ नगर्दा हाम्रो सरकारले जनविश्वास (ट्रष्ट) घुमायो जसले गर्दा कोरोना नियन्त्रणको सट्टा झन् झ्न बढ्दै गयो। प्रजातान्त्रिक हुन् अथवा कम्युनिस्ट विश्वभर नै कोरोना व्याधि नियन्त्रणका सवालमा पपुलिस्ट सरकार असफल भएका छन्। यसमा व्यक्ति होइन तथ्य बोल्छ। कोरोना व्याधिका कारण नाजुक बनेको अर्थतन्त्र उकास्ने सवालमा पनि पपुलिस्ट सरकार असफल देखिन थालेको छ। कोरोना भाइरस र अर्थतन्त्र कोरोना नियन्त्रणका लागि सरकारले गठन गरेको कोभिड१९ संक्रमण रोकथाम तथा नियन्त्रण केन्द्र (सीसीएमसी) ले भाद्र १६ गतेसम्म ५५ हजार पाँच सय नेपालीलाई विभिन्न देशबाट स्वदेश ल्याएको छ। स्थलमार्गका विभिन्न नाका हुँदै भारतबाट नेपाल फर्किने नेपालीको यसमा कुनै लेखाजोखा छैन। यसरी फिर्ता आउनेमा कोरोनाका कारण रोजगारी गुमाएका छन्। हिस्टी अफ फाइनान्सियल क्राइसिस पुस्तकका सहलेखक एवम् हार्वड अर्थशास्त्री केनेथ रोगफको अप्रिल ९, २०२० मा विश्व आर्थिक फोरममा एउटा लेख प्रकाशित भयो। उक्त लेखमा उनले कोरोना महामारीका कारण निम्तिने विश्व आर्थिक मन्दी सन् २००८ को आर्थिक मन्दीको तुलनामा व्यापक हुने दाबी गरेका छन्। नेपालको अर्थतन्त्र निर्यातमुखी भएका कारण लकडाउनको अवधिमा विदेशबाट भित्रिने समानको मात्रा कम हुँदा अर्थतन्त्रमा खास प्रभाव नपार्ने एक खालको विश्लेषण छ। तर, एकअर्कामा अन्तरनिर्भर रहेको विश्व अर्थतन्त्रकाको सानै भए पनि हिस्सा नेपाल भएका कारण यो तर्कबाट ढुक्क हुने आधार भने कम छ। संगठितभन्दा असंगठित क्षेत्रमा केन्द्रित रहेको हाम्रो अर्थतन्त्रलाई कोरोनासँगै गरिएको लकडाउनले निकै मार पारेको छ। सत्तासँग सिधा सम्पर्क स्थापित गर्न नसक्ने असंगठित क्षेत्र रक्षाका लागि सरकारले आर्थिक नीति ल्याउने कुरामा शंका छ। यदि सरकारले बेलैमा संगठित र असंगठित क्षेत्रलाई उकास्ने रणनीति नल्याउने हो भने हाम्रो अर्थतन्त्र थप मारमा पर्नेछ। कोरोना महामारीका कारण हाल विश्वको अर्थतन्त्र सिथिल बनेको सार्वजनिक तथ्यले नै बताउँछ। पछिल्लो तीन महिनाको कुल ग्राहस्थ उत्पादनमा भारत सबैभन्दा ठूलो मारमा परेको तथ्याङक सार्वजनिक भएको छ। भारतको पछिल्लो तीन महिनाको कुल ग्राहस्थ उत्पादन २३ दशमलव ९ प्रतिशत ऋणत्मक रहेको छ। आकडाका हिसाबमा भारतपछि सबैभन्दा ठूलो क्षति बेलायतमा देखिएको छ जसको कुल ग्राहस्थ उत्पादन २० दशमलव ४ प्रतिशत ऋणात्मक छ भने अमेरिकाको ९ दशमलव ५ प्रतिशत ऋणात्मक अवस्थामा छ। जपानको अर्थतन्त्र ७ दशमलव ६ प्रतिशत ऋणात्मक छ। कोरोनाको पहिलो मारमा परेको चीनको पछिल्लो तीन महिनाको कुल ग्राहस्थ उत्पादनमा केही सुधार आउँदा हाल ३ दशमलव २ प्रतिशतले वृद्धि भएको देखिन्छ। अमेरिका, चीन, भारत, बेलायत र जपान नेपालको प्रमुख दातृ निकाय हुन्। चीनबाहेकका नेपालका अन्य दातृ निकायको कोरोना महामारीका कारण पहिलो त्रैमासिकको आर्थिक वृद्धि ऋणात्मक छ। यही अवस्था केही समय रहेने होे भने अनुदानले धानेको हाम्रो बजेटको अवस्था के हुन्छ ? यो सोचनीय विषय छ। चर्चामा विश्व व्यवस्थाको परिवर्तन कोरोनाअघि नै विश्व व्यवस्थामा परिर्वतन हुने पूर्व संकेत देखिएको थियो। अन्तर्राष्ट्रिय सम्बन्धलाई मिहिन ढङ्गले अध्ययन गरेका विज्ञलाई पढ्ने र सुन्ने हो भने विश्व व्यवस्थाको परिर्वतन सन् २००१ मा चीन विश्व व्यापार संगठनमा प्रवेश गरेसँगैै भएको हो। किशोर महबूबानीलेको ह्याज चाइन वन ? पुस्तकमा दाबी गरिए अनुसार विश्व व्यपार संगठनमा प्रवेशअघि १ दशमलव २ ट्रिलियन डलर बराबरको अर्थतन्त्र भएको चीनको सन् २०१५ मा ११ दशमलव १ ट्रिलियन डलर पुर्याएको हो। त्यसलाई घनिभूत बनाउने काम सन् २०१६ को अमेरिकी राष्ट्रपतीय निर्वाचन यता सुरु भएको उनीहरुको तर्क छ। द फ्यिुचर इज एसिया पुस्तकमा लेखक प्रयाग खन्ना चीनले अघि सारेको बीआरआईको पहिलो शिखर सम्मेलन (मे २७, २०१७) पछि विश्व व्यवस्था परिर्वतनको शुत्रपात भएको दाबी गर्छन्। बेलायती लेखक स्टुअर्ट प्याट्रिकको जुलाई २५, २०१८ को फरेन पोलिसी म्याकजिनमा द वर्ड अडर इज स्टाटिङ टु क्रर्याक शीर्षकको लेख प्रकाशित भयो। उक्त लेखमा प्याट्रिकले सात दशक लगाएर अमेरिकाले बनाएको वर्तमान विश्व व्यवस्थालाई ट्रम्पले १८ महिनामा नै बिगारेको आरोप लगाएका छन्। यसरी आरोप लगाउने प्याटिक एक्ला व्यक्ति होइनन्। सन् २०१७ जनवरीमा स्विट्जरल्यान्डको डाभोसमा आयोजित विश्व आर्थिक सम्मेलनमा अमेरिकी राष्ट्रपति ट्रम्पले भूमण्डलीकरणको विपक्षमा मत राख्दा चिनियाँ राष्ट्रपति सी चिनफिङले त्यसको पक्षमा बोले। यस्तै जलवायु परिर्वतन सम्बन्धी अन्तराष्ट्रिय पेरिस सम्झौताबाट पछि हट्ने निर्णय गरेर अमेरिकाले विश्व व्यवस्थामा आफ्नो निरन्तरको नेतृत्वबाट पछि हट्ने संकेत दिएको व्याख्या गरिन्छ। सन् १९५० मा विश्वको कुल क्रय शक्ति क्षमतामध्ये अमेरिकाको शक्ति २७ दशमलव ३ प्रतिशत हुँदा चीनको ४ दशमलव ५ प्रतिशत थियो। शीत युद्धपछिको समाप्तिपछि सन् १९९० मा अमेरिकाको क्रय शक्ति २० दशमलव ६ प्रतिशत हुँदा चीनको ३ दशमलव ८६ प्रतिशत रहेको पाइन्छ। तर, सन् २०१८ मा अमेरिकाको क्रय शक्ति १५ प्रतिशतमा खुम्चिदा चीनको १८ दशमलव ६ प्रतिशत पुगेको किशोर महबूबानीले उनको पुस्तक ह्याज चाइन वन ?मा उल्लेख गरेका छन्। कुल ग्राहस्थ उत्पादनका हिसाबमा अमेरिका विश्वको पहिलो स्थानमा कायमै रहे पनि अन्तर्राष्ट्रिय मुद्रा कोषका अनुसार क्रय शक्ति क्षमतामा चीनले अमेरिकालाई सन् २०१४ बाट नै उछिन्न थालेको हो। विभिन्न अनुसन्धानले कुल ग्राहस्थ उत्पादनमा पनि चीनले अमेरिकालाई केही वर्षभित्र नै पछि पार्ने दाबी गर्दै आएका छन्। त्यसैले यीे तथ्यले कोरोनापछि विश्व व्यवस्था परिर्वतन हुन लागेको पछिल्लो कथनलाई खासै बल पुर्याउँदैन। कोरोनाले विश्व व्यवस्थामा परिर्वतन ल्याउँछ कि ल्याउँदैन भन्ने मामिलामा अमेरिकी प्रध्यापक जोन जे मियरसाइमरको विचारसँग बढी सहमत हुन सकिन्छ। प्रध्यापक मियरसाइमरका अनुसार वर्तमान अवस्थाले मात्रै विश्व व्यवस्थामा परिर्वतन गर्ने क्षमता राख्दैन। कोरोनाले व्यवस्था परिवर्तनको इमारत खडा गर्यो होला तर त्यसको आधार पहिले नै बन्न थालेको थियो जुन यही अवस्थामा पूर्ण हुन अझै केही दशक लाग्नेछ। विश्वका दुई ठूला शक्तिशाली देश कोरोना महामारीबीच वाक् युद्धको अवस्थामा छन्। अमेरिकाचीनबीचको व्यापार युद्ध बीच आएको कोरोना महामारीले विश्वका दुई शक्तिशाली देशबीच सहकार्य हुने झिनो अपेक्षा नोभेम्बरमा हुने अमेरिकी राष्ट्रपतीय निर्वाचनअघि पूरा हुने सम्भावना कम देखिन्छ। अर्कोतर्फ नेपालका दुई छिमेकी देश चीनभारतबीचको सीमा विवादले खण्डा गरेको अनिश्चिता कम्तिमा नेपालका लागि हितकर नहुन सक्छ। अमेरिकाको अरिजोना स्टेट विश्वविद्यालयबाट सन् २०१३ मा प्रकाशित एउटा शोधमा स्टिफन जी वाकरले सूचना र अनिश्चिता (इन्फर्मेशन र अन्सर्टेनिटी) लाई अन्तर्राष्ट्रिय राजनीतिको वाइनरी अपोजिशनका रुपमा व्याख्या गरेका छन्। वकारको शोधका अनुसार अन्तर्राष्ट्रिय राजनीतिमा जति धेरै सूचनाको आदनप्रदान हुन्छ अनिश्चिताको मात्रा त्यति नै घट्दै जान्छ। अर्कोतर्फ सूचनाको कमीले अनिश्चिततालाई बढाउँदै लैजान्छ। फरक शब्दमा भन्नु पर्दा अन्तर्राष्ट्रिय राजनीतिमा अनिश्चिता बढ्दै जानु भनेको सूचनाको कमी त्यसको प्रमुख कारण हो। यसरी हेर्दा कोरोना महामारीपछि विश्व राजनीतिमा देखिएको गन्जागोलको अवस्था सूचनाको कमीले निम्त्यिाएको अनिश्चिता हो भन्दा फरक पर्दैन। यो अनिश्चिता कोरोना महामारीअघि नभएको होइन। यद्यपि, कोरोनापछि यसको उत्पत्तिका विषयमा भएको आरोपप्रत्यारोप र त्यसमा देशदेशबीच भएको कित्ताकाट सूचनाको कमीले नै निम्त्याएको हो भन्दा फरक पर्दैन। यो अनिश्चिता बढ्दै जाँदा देशहरु बीचको सम्बन्धमा असर पुग्ने देखिन्छ। यदि त्यस्तो भएको अवस्थामा देशहरु शीत युद्धकालीन अवस्थामा जस्तै पक्ष र विपक्षमा विभक्त नहोलान् भन्न सकिदैन। केही हदसम्म विकाशील र विकास उन्मुख देशका लागि कोरोना भ्याक्सिन प्रलोभनको एउटा माध्यम हुन सक्छ। ट्वीटर _"
कोरोना संक्रमितको संख्या ५० हजार नाघ्यो : ३१७ जनाको मृत्यु,काठमाडौं : नेपालमा कोरोना भाइरस (कोभिड१९) संक्रमितको संख्याले ५० हजार नाघेको छ । स्वास्थ्य तथा जनसंख्या मन्त्रालयका प्रवक्ता प्राडा जागेश्वर गौतमका अनुसार बिहीबार नेपालमा कोरोना संक्रमितको संख्याले ५० हजार नाघेको हो । पछिल्लो २४ घण्टामा १२ सय ४६ जनामा संक्रमण पुष्टि हुँदा कुल संक्रमितको संख्या ५० हजार ४६५ पुगेको हो । आठ लाख बढीको पीसीआर परीक्षण हुँदा कोरोनाले मृत्यु हुनेको संख्या भने तीन सय १७ पुगेको छ । मन्त्रालयका अनुसार नेपालमा अहिले १४ हजार चार सय ४८ संक्रिय संक्रमित रहेका छन्। मन्त्रालयका अनुसार संस्थागत आइसोलेसनमा आठ हजार १० र होम ६ हजार ४३८ जनाको उपचार भइराखेको छ। २४ घण्टामा ११ हजार १४४ जनाको पीसीआर परीक्षण भएको छ। योसँगै नेपालमा पीसीआर परीक्षण गर्नेको संख्या आठ लाख १० हजार ४८५ पुगेको छ। २४ घण्टामा १२ सय ४६ संक्रमित थपिएका छन्। अहिले क्वारेन्टाइनमा ५ हजार ८०६ जना रहेका छन्। २४ घण्टामा १८ सय १९ जना डिस्चार्ज भएका छन्। योसँगै कुल डिस्चार्ज हुनेको संख्या ३५ हजार ७ सय पुगेको छ।
खानेपानीका कर्मचारी घुससहित पक्राउ,पोखरा : अख्तियार दुरुपयोग अनुसन्धान आयोगको पोखरा कार्यालयको टोलीले खानेपानी संस्थानका एक कर्मचारीलाई बिहीबार २५ हजार रुपैयाँ घुससहित पक्राउ गरेको छ। संस्थानको विन्ध्यवासिनी इकाई कार्यालयका कृष्णहरि वाग्ले घुस लिँदालिँदै पोखरा १ बगरको एक रेस्टुरेन्टबाट पक्राउ परेका हुन् । ग्राहकको खानेपानीको मिटर बिग्रेको र अस्वाभाविक महसुल उठेपछि त्यसलाई मिलाउने गरी प्रशासन सहायक तहका कर्मचारी वाग्लेले सेवाग्राहीसँग घुस लिएको अख्तियार स्रोतले जनाएको छ । वाग्ले करारका कर्मचारी हुन् ।
शिक्षण अस्पतालको कार्यकारी निर्देशक नियुक्तिप्रति डा केसीको आपत्ति,"काठमाडौं : प्राडा गोविन्द केसीले त्रिवि शिक्षण अस्पतालको कार्यकारी निर्देशक नियुक्तिप्रति आपत्ति जनाएका छन्। बिहीबार विज्ञप्ति सार्वजनिक गर्दै केसीले वरिष्ठताको आधारलाई भत्काएर कार्यकारी निर्देशक नियुक्ति गरिएको भन्दै आपत्ति जनाएका हुन्। केसीले यो नियुक्तिलाई कार्यकर्ता भर्तीको संख्यासमेत दिएका छन्। मंगलबार बसेको त्रिवि कार्यकारी परिषदको बैठकले अर्थोपेडिक सर्जन प्रा डा दिनेश काफ्लेलाई अस्पतालको कार्यकारी निर्देशक नियुक्त गरेको थियो । अहिले जुम्लामा रहेका केसीले त्यहीबाट विज्ञप्ति सार्वजनिक गर्दै परिषद्को निर्णयप्रति आपत्ति जनाएका हुन् । उनले यो नियुक्ति स्वीकार्य हुन नसक्ने बताएका छन् । त्रिवि शिक्षण अस्पतालको कार्यकारी निर्देशकमा दलीय कार्यकर्ता भर्ती गरिएको समाचार आएको छ। सो नियुक्ति हामीलाई कुनै हालतमा स्वीकार्य छैन, केसीको विज्ञप्तिमा भनिएको छ, यस अगाडिको डिन नियुक्ति नै स्थापित वरिष्ठताको आधार भत्काएर गरिएकाले सो नियुक्ति सच्याउँदै बाँकी सबै पदको नियुक्ति वरिष्ठताका आधारमा गर्न हामीले बारम्बार माग राख्दै आएका थियौं। यसरी सबै पदमा पार्टी कार्यकर्ताहरु भर्ती गर्दै जाने हो भने त्रिवि शिक्षण अस्पतालजस्तो देशकै अग्रणी स्वास्थ्य र शिक्षण संस्था धराशायी हुने निश्चित छ। डा केसीले यसरी नियुक्त भएका मानिसहरु संस्थाप्रति नभई आफूलाई नियुक्त गर्ने पार्टीप्रति वफादार हुने तथा ठेक्कापट्टाको धाँधलीबाट पार्टीलाई धनी बनाउने र संस्थालाई पार्टीको कार्यकर्ता भर्तीकेन्द्र बनाउने बाहेक अरु काम नहुने निश्चित भएको आरोपसमेत लगाएका छन्। केसीको विज्ञप्ति जस्ताको तस्तै स्वास्थ्य र मेडिकल शिक्षामा सुधार तथा सुशासनका लागि हामी लामो समयदेखि संघर्षरत छौं । यसैबीच ५ बुँदे माग राखेर हामीले सत्याग्रह घोषणा गरेका थियौं । यसबीच सरकारले माग पूरा गर्नको सट्टा संघीय तथा कर्णाली प्रदेशको प्रशासन दुवैले उल्टै हाम्रो नागरिक अधिकार कुण्ठित गर्ने प्रयास गरेका छन् । हाम्रो अभियानमा सहभागी हुने नागरिकहरु मात्रै नभएर हामीसित भेटघाट र बोलचाल गर्ने नागरिकहरुलाई समेत केरकार गर्ने र तर्साउने तानाशाही गतिविधिमा स्थानीय प्रशासनलाई प्रयोग गरेका छन् । साथै प्रधानमन्त्री ओलीको भ्रष्ट माफियाराजले कोरोना महामारीका बेला भ्रष्टाचार र अनियमितताको रेकर्ड राखिरहेको छ । यसैबीच त्रिवि शिक्षण अस्पतालको कार्यकारी निर्देशकमा दलीय कार्यकर्ता भर्ती गरिएको समाचार आएको छ । सो नियुक्ति हामीलाई कुनै हालतमा स्वीकार्य छैन । यस अगाडिको डिन नियुक्ति नै स्थापित वरिष्ठताको आधार भत्काएर गरिएकाले सो नियुक्ति सच्याउँदै बाँकी सबै पदको नियुक्ति वरिष्ठताका आधारमा गर्न हामीले बारम्बार माग राख्दै आएका थियौं । यसरी सबै पदमा पार्टी कार्यकर्ताहरु भर्ती गर्दै जाने हो भने त्रिवि शिक्षण अस्पतालजस्तो देशकै अग्रणी स्वास्थ्य र शिक्षण संस्था धराशायी हुने निश्चित छ । यसरी नियुक्त भएका मानिसहरु संस्थाप्रति नभई आफूलाई नियुक्त गर्ने पार्टीप्रति वफादार हुने तथा ठेक्कापट्टाको धाँधलीबाट पार्टीलाई धनी बनाउने र संस्थालाई पार्टीको कार्यकर्ता भर्तीकेन्द्र बनाउने बाहेक अरु काम नहुने निश्चित छ । त्यसैले दलीय आधार भएका यस्ता सबै नियुक्ति तत्काल खारेज गर्दै वरिष्ठताका आधारमा सबै नियुक्ति गर्न तथा हाम्रा अन्य मागहरु पूरा गर्न सरकारको ध्यानाकर्षण गराउँछौं । माग पूरा नगरिएको खण्डमा हामीले स्थगित गरेको सत्याग्रह कुनै पनि बेला शुरु गर्ने जानकारी गराउँछौं । हाम्रा मागहरु यसप्रकार रहेका छन्ः १ कर्णाली स्वास्थ्य विज्ञान प्रतिष्ठानमा तत्काल पूर्वाधार र जनशक्ति पुर्याएर एमबीबीएस लगायतका कार्यक्रमहरु संचालन गरियोस् । प्रधानमन्त्रीले नाजायज रुपमा रोकिराखेको उक्त प्रतिस्ठानको स्नातकोत्तर तहको अनुमति तत्काल प्रदान गरियोस् । गेटा मेडिकल कलेज र राप्ति स्वास्थ्य विज्ञान प्रतिष्ठानमा शीघ्र पूर्वाधार र जनशक्ति पुर्याएर पठनपाठन शुरू गरियोस् । प्रदेश नं दुई र गण्डकी प्रदेश तथा डोटी वा डडेल्धुरा, उदयपुर र इलाम वा पाँचथरमा सरकारी मेडिकल कलेज खोल्ने प्रक्रिया अघि बढाइयोस् । २ हामीसँग २०७५ साउन १० गते भएको सम्झौताअनुसार चिकित्सा शिक्षा ऐनमा संशोधन गरियोस् । ३ त्रिवि चिकित्साशास्त्र अध्ययन संस्थानमा वरिष्ठता मिचेर भएको नियुक्ति सच्याउँदै सबै पदमा वरिष्ठताका आधारमा नियुक्ति गरियोस् । विश्वबिद्यालय, काउंसिल र प्रतिस्ठानहरुमा पदाधिकारी नियुक्तिका लागि पदाधिकारी मापदण्ड निर्धारण समितिले दिएको सुझाब अनुरूप निष्पक्ष र पारदर्शि ढङ्गले पदाधिकारी नियुक्त गर्ने कानूनी व्यवस्था गरियोस् । ४ बयलपाटा अस्पताललाई नियमित आवश्यक बजेटको व्यवस्था गरी दिगो निशुल्क सेवा सुनिस्चित गरियोस्। ५ मास्कको प्रयोग र सामाजिक दुरीलाई अनिवार्य गर्दै पीसीआर परीक्षण व्यापक बनाएर लकडाउन र निषेधाज्ञा अन्त गरियोस्। कोभिड तथा अन्य रोगका सबै बिरामीहरुका लागि समेत उचित उपचारको व्यवस्था गरियोस्। डा गोविन्द केसी जुम्ला २०७७ भदौ २५"
१२ औँ राष्ट्रिय जनगणनाको तयारी,"बागमती : सङ्घीय लोकतान्त्रिक गणतन्त्र नेपालको पहिलो राष्ट्रिय जनगणना, २०७८ को तयारी भइरहेको छ। नेपालमा सर्वप्रथम विसं १९६८ सालमा शुरु भएको यो जनगणना विसं २०७८ सालमा हुने जनगणना नेपालको १२ औँ राष्ट्रिय जनगणना हो। २०७८ को तयारीस्वरुप मकवानपुरमा नमूना जनगणना गत असारमा सम्पन्न भएको छ। कोरोना भाइरसको प्रकोपका कारण २०७६ चैतमा सम्पन्न हुने नमूना जनगणना असारमा सकिएको हो। नमूनाका लागि मकवानपुरको चार स्थानलाई गणना क्षेत्र मानेर जनगणना भएको जिल्ला तथ्याङ्क कार्यालय मकवानपुरका तथ्याङ्क अधिकृत राजेश दासले जानकारी दिए। मकवानपुरको हेटौँडा उपमहानगरपालिकाको वडा नम्बर ४ र ९ मा, थाहा नगरपालिकाको २ नम्बर वडामा र इन्द्रसरोवर गाउँपालिकाको ५ नम्बर वडामा नमूना जनगणना भएको थियो। एक सुपरिवेक्षकसहित चार गणकद्वारा चार गणना क्षेत्रका ६३८ घरको जनगणना भएको थियो। असारमा भएको नमूना जनगणनामा मकवानपुरको तथ्याङ्क ६५ प्रतिशत मात्र आएको अधिकृत दासले बताए। कोभिड१९ को अवस्थामा भएको नमूना जनगणनामा सबै तथ्याङ्क आउन नसेकेको बताइएको छ। कार्यालयका अनुसार मेरो गणना, मेरो सहभागिता नारासहित राष्ट्रिय जनगणना आगामी २०७८ जेठ २५ गतेबाट असार ८ गतेसम्म हुने भएको छ। नेपाल राजपत्रमा राष्ट्रिय जनगणना, २०७८ को एकीकृत प्रश्नावली यही भदौ १५ गते प्रकाशित पनि भइसकको छ। राष्ट्रिय जनगणना, २०७८ मा सोधिने प्रश्नावलीमा घर र घरपरिवार सूचीकरण र मुख्य प्रश्नावली सार्वजनिक गरिएको छ। पहिलो प्रश्नावलीमा सुपरिवेक्षकले घर तथा घरपरिवार सूचीकरणमार्फत प्रत्येक घर तथा परिवारमा पुगी सम्पूर्ण घरको प्रयोगसहित सङ्ख्या, घरको तला, परिवारको बैंक खाता, ऋणमा पहुँच, सरकारी अनुदानमा बनेको घर, व्यावसायिक तथा प्राविधिक शिक्षा वा तालीम, परिवारमा अक्सर बसोबास गरेका परिवारका सदस्य (महिला, पुरुष र अन्य लिङ्गी) सङ्ख्या र परिवारको कृषिसम्बन्धी लगायतका विवरणहरु सङ्कलन गरिनेछ। दोस्रो तथा मुख्य प्रश्नावलीमार्फत परिवारिक विवरण र व्यक्तिगत विवरणहरु सङ्कलन गरिने छ। पारिवारिक विवरणमा घरको स्वामित्व, घरको संरचना, खानेपानी, शौचालय, बत्तीको स्रोत, खाना पकाउने इन्धन, मृत्युसम्बन्धी, परिवारमा अनुपस्थित विदेश गएका, महिलाको नाममा घरजग्गा तथा साना घरेलु व्यवसाय तथा अन्य घरायसी साधन र सुविधाहरु आदिको विवरण सोधिनेछ। त्यसैगरी व्यक्तिगत विवरणमा घरपरिवारका सदस्य तथा व्यक्तिको लिङ्ग, उमेर जातजाति, भाषा धर्म वैवाहिक स्थिति, बालबालिका, अपाङ्गता, बसाइसराइ, प्रजनन्, आर्थिक क्रियाकलापलगायतका विवरणहरु सङ्कलन गरिनेछ। घर तथा घरपरिवार सूचीकरण आगामी २०७८ साल वैशाख २६ गतेदेखि जेठ १४ गतेसम्म २० दिन र मुख्य प्रश्नावली २०७८ जेठ २५ देखि असार ८ गतेसम्म १५ दिन हुने भएको छ। त्यस्तै तेस्रो प्रश्नावलीको विवरण सुपरिवेक्षकले प्रत्येक स्थानीय तहका सबै वडा कार्यालयबाट सामुदायिक प्रश्नावलीमार्फत वडास्तरको आधारभूत स्रोत, साधन क्षमता र पूर्वाधारसम्बन्धी विवरणहरु सङ्कलन गर्नेछन्। नेपालमा विसं १९६८ (सन् १९११) मा पहिलो राष्ट्रिय जनगणना भएको थियो। त्यसयता प्रत्येक दशदश वर्षमा जनगणना हुँदै आएको छ। पछिल्लो पटक सम्पन्न राष्ट्रिय जनगणना २०६८ को तथ्याङ्कअनुसार देशको कूल जनसङ्ख्या दुई करोड ६४ लाख ९४ हजार ५०४ रहेको छ। रासस"
"मापदण्डविपरितका स्वास्थ्य चौकी भवन, सेवा प्रवाहमै सकस","बैतडी : जिल्लाको पाटन नगरपालिकाका ४ की गीता चन्द सुरक्षित प्रसूति सेवाका लागि भुमेश्वर स्वास्थ्यचौकीमा पुगिन् । तर स्वास्थ्यचौकीको एकै कोठामा सुरक्षित प्रसूती सेवा पाउन उनलाई निकै कठीनाइ भयो । स्वास्थ्य चौकीको भवन निर्माण अधुरै हुँदा सेवाग्राहीलाई सेवा लिन अप्ठेरो भएको उनको भनाइ छ । पाटन नगरपालिकाकै महिला स्वास्थ्य स्वयंसेविका हिरा ऐरी पनि एउटै कोठामा ओपडी सेवा, सुरक्षित सुत्केरी सेवालगायतका सेवाहरु प्रदान गरिने भएकाले स्वास्थ्य संस्थामा पुग्ने सेवाग्राहीलाई निकै समस्या हुने गरेको बताउँछिन् । हिरा भन्छिन्, 'हामी गाउँमा महिला दीदी बहिनीहरुलाई सुरक्षित सुत्केरी सेवाका लागि स्वास्थ्य संस्थामा पुर्याउँछौं तर भवनको अभावमा उनीहरुलाई निकै समस्या हुने गरेको छ ।' यस्तै जिल्लाको दशरथचन्द नगरपालिका १ कलौनकी हिरा भुल यही भदौ १० गते सुरक्षित प्रसूति सेवाका लागि गुरुखोला स्वास्थ्यचौकी पितलथला पुगिन् । वर्षातको समय भएकाले सुत्केरी हुने कोठा पानीले भरिएको थियो । उनले भनिन्, 'एकातिर प्रसव पीडा अर्कोतिर कोठामा नराम्रो गन्ध । सेवा लिन साह्रै समस्या भयो । स्वास्थ्यचौकीको एउटै कोठमा सबै सेवा लिनुपर्दा झन् समस्या भयो।' पाटन नगरपालिका ४ को भुमेश्वर स्वास्थ्य चौकीको आफ्नो भवन नहुँदा सेवा प्रवाहमा निकै असहजता छ । स्वास्थ्य चौकीको भवन नहुँदा आधुनिक भवन निर्माणका लागि २०७३ सालमा ठेक्का सम्झौता भएको भएपनि समयमा काम नहुँदा थप चुनौती थपिएको छ । स्वास्थ्य चौकीको आफ्नो भवन नहुँदा स्वास्थ्य सेवा प्रदानमा निकै असहजता भएको स्वास्थ्य चौकी प्रमुख मनोज भट्टको पनि स्वीकारोक्ति छ । भट्ट भन्छन्, 'हाम्रो आफ्नो भवन छैन । वडाको भवनमा स्वास्थ्य चौकी संञ्चालन गरिरहेका छौं । अहिले स्वास्थ्यचौकी सञ्चालन गरेको ठाउँमा वडाको नयाँ भवन बन्ने भएपछि ठेकेदार अन्यत्र सार्नु भनिरहेका छन् । तर स्वास्थ्यको भवन अझै पूर्ण हुन सकेको छैन् ।' भुमेश्वर स्वासथ्यचौकीको भवन निर्माणका लागि सित्तडी कन्सट्रक्सनले २०७३ असोजमा साविकको शहरी विकास तथा भवन निर्माण कार्यालयसँग सम्झौता गरेको थियो । सम्झौता गरेको मितिले १८ महिनामा भवन निर्माण कार्य सक्ने लक्ष्य राखिएको भएपनि अहिले सम्म भवन निर्माण सम्पन्न हुन सकेको छैन् । 'हामीले निर्माण कम्पनीलाई भवन निर्माण कार्य छिटो सक्न भनेर ताकेता गरिरहेका छौं । दुई पटक म्याद थप हुँदा समेत तोकेको समयमा भवन निर्माण हुन सकेको छैन् ,सघन शहरी तथा भवन निर्माण आयोजना डोटीको फिल्ड कार्यालय बैतडीका सव इन्जिनियर सुजन रेग्मीले भने, अब असोज महिनाभित्र जसरी पनि भवन निर्माण कार्य सम्पन्न गर्न निर्देशन दिएका छौं । काम पनि अन्तिम चरणमा पुगेको छ ।' भुमेश्वर स्वास्थ्यचौकीको भवन समयमा नबन्दा सेवाग्राहीहरुलाई पनि सास्ती भएको छ । पुरानो सानो भवनमा सेवाग्राही आउँदा ठाउँको समेत अभाव हुने गरेको स्वास्थ्यचौकी प्रमुख भट्टले बताए । व्यवस्थित भवन नहुँदा आफूहरुलाई स्वास्थ्य सेवा लिन असहज हुने गरेको पाटन नगरपालिका ४ की भागरथी भट्टले बताइन् । उनले भनिन्, 'समयमै सुविधा सम्पन्न भवन बन्ला भनेर सोचेका थियौं । तर ठेकेदारको लापरवाहीले समयमै काम नहुँदा हामीहरुलाई समस्या भएको छ । जिल्लाको दशरथचन्द नगरपालिका १ पितलथलामा पनि २०७४ सालमा स्वास्थ्यचौकीको आधुनिक भवन निर्माणका लागि ठेक्का सम्झौता भयो । २०७६ भदौमा सो भवनको निर्माण कार्य गरिसक्नुपर्ने भएपनि अहिले सम्म भवन निर्माणको काम सम्पन्न हुन सकेको छैन् । १ करोड ७८ लाख बढीको लागतमा निर्माण भइरहेको सो भवन दुई पटक म्याद थप्दा समेत पूर्ण हुन सकेको छैन् । स्वास्थ्यचौकीको भवन समयमै निर्माण नहुँदा स्वास्थ्यचौकीले सेवाप्रवाहमा समस्या भएको जनाएको छ । भवनको अभावमा एक ठाउँमा प्रसुती सेवा केन्द्र र एक ठाउँमा अन्य स्वास्थ्यसेवा सञ्चालन भईरहेको स्वास्थ्यचौकीका अहेव लवदेव भट्टले बताए । उनले भने, 'भवन निर्माण सम्पन्न भएमा एकीकृत सेवा एकै भवनबाट प्रदान गर्न सजिलो हुने थियो । भवन समयमा निर्माण नहुँदा हामीलाई पनि सेवा प्रदान गर्न असहज भएको छ ।' २०७३७४ सालमा ठेक्का सम्झौता भएका स्वास्थ्यचौकीका ५ ओटा भवन अझै निर्माण सम्पन्न नभएका सघन शहरी तथा भवन निर्माण आयोजना डोटी अन्तर्गतको फिल्ड कार्यालय बैतडीका सब इन्जिनियर सुजन रेग्मीले बताए । उनले भने, 'निर्माण व्यवसायीहरुको लापरवाही र अन्य कारणले केही भवन समयमा सम्पन्न हुन सकेका छैनन् । यसले गर्दा नागरिकमा समेत निराशा छाएको छ ।' स्वास्थ्य सेवालाई सुदृढ बनाउने एक प्रमुख सूचक भौतिक व्यवस्थापन भएपनि समयमा भवन नबन्दा स्वास्थ्य सेवा प्रवाहमा कुनै न कुनै रुपमा बाधा पुगेको स्वास्थ्य कार्यालयका प्रमुख योगेशप्रसाद भट्टले बताए । उनले भने, 'प्रभावकारी स्वास्थ्य सेवाका लागि भौतिक व्यवस्थापन पनि मुख्य कुरा हो । कतिपय ठाउँमा भवन अभावकै कारण सेवा प्रदानमा असहजता भईरहेको छ भने कतिपय ठाउँमा समयमा भवन नबन्दा समस्या भएको छ ।' कोभिड १९ ले पारेको प्रभाव बैतडीका ५ वटा स्वास्थ्यका भवन निर्माणमा ढिलाइ हुनुमा कोभिड १९ ले पनि केही प्रभाव पारेको देखिन्छ । अधिकांश भवन गत वैशाखमै सक्ने गरेर म्याद थपिएको भएपनि लकडाउनका कारण काम हुन नपाएको सघन शहरी तथा भवन निर्माण आयोजना डोटी अन्तर्गतको फिल्ड कार्यालय बैतडीका इन्जिनियर सुजन रेग्मीले बताए । उनले भने, 'कोभिड १९ ले निर्माण सामग्रीको पनि अभाव भयो । मजदुरहरुको पनि अभाव भयो । यसले भवन निर्माणमा झनै ढिलाइ भयो।' निर्माण कार्यमा ढिलाइ गरिरहेका निर्माण कम्पनीहरुलाई कोभिड १९ले झन् ढिलोमा धकेलेको सब इन्जिनियरले रेग्मीले बताए । कोभिड १९ का कारण निर्माण सामग्री खरीद र ढुवानी नसक्दा भवन निर्माणको काममा ढिलाइ भएको बस्नेत निर्माणका सेवाका प्रतिनिधि पूर्णबहादुर टेरले बताए । उनले भने गएको वैशाखमै पितलथलामा स्वास्थ्यचौकी भवन निर्माण सम्पन्न हुने थियो । तर लकडाउनले काम गर्न पाइएन् । अबको एक महिनाभित्र निर्माण कार्य सम्पन्न गर्छौं । मापदण्डअनुसार छैनन् भवन नेपाल सरकारले मापदण्ड पुर्याएर स्वास्थ्यचौकीबाट सेवा प्रदान गर्न भनेको छ। तर बैतडीमा मापदण्ड अनुसारका भवन कमै छन् । जिल्लामा ६५ वटा स्वास्थ्यचौकीबाट सेवा प्रदान भइरहेको भएपनि मापदण्ड अनुसारका भवन नभएका स्वास्थ्य कार्यालयका जनस्वास्थ्य निरीक्षक भुवनप्रसाद जोशीले बताए । उनले भने ,'आवास सुविधा भएको, पानी,शौचालय, बिजुली अथवा सोलार, प्रयोगशालाको व्यवस्था भएको स्वास्थ्यचौकीलाई आधुनिक स्वास्थ्यचौकीको रुपमा लिइन्छ । जिल्लामा बढीमा १० वटा स्वास्थ्यचौकीमा मात्रै आधुनिक सुविधा सम्पन्न छन् ।' स्वास्थ्यचौकीका भवन मापदण्ड अनुसारका नहुँदा स्वास्थ्य सेवा प्रवाहमा समस्या हुने गरेको स्वास्थ्य कार्यालयका प्रमुख योगेशप्रसाद भट्टले बताए । उनले भने ,'स्वास्थ्य सेवालाई प्रभावकारी बनाउन भौतिक पाटो पनि मुख्य चीज हो । धेरैजसो स्वास्थ्य संस्थामा भौतिक सुविधाको अभाव हुँदा सेवा प्रभावकारी हुन सकेको छैन् ।'"
कोरोना अपडेट : स्वास्थ्य मन्त्रालयको पत्रकार सम्मेलन (लाइभ),काठमाडौं : स्वास्थ्य तथा जनसंख्या मन्त्रालयले पत्रकार सम्मेलनमार्फत् कोरोना भाइरस (कोभिड१९) को नियमित अपडेट गराउँदै आएको छ। लकडाउन सुरु भएको २०७६ चैत ११ गतेदेखि सुरु भएको पत्रकार सम्मेलनलाई मन्त्रालयले निरन्तरता दिएको हो। नियमित पत्रकार सम्मेलनमा मन्त्रालयका प्रवक्ता डा जागेश्वर गौतमले कोरोनाको पछिल्लो अवस्थाबारे जानकारी गराउँदै आएका छन्। हालसम्म नेपालमा कोरोना संक्रमितको संख्या ४९ हजार २१९ पुगेको छ। तीन सय १२ जनाले कोरोनाकै कारण ज्यान गुमाइसकेका छन्। लाइभ
अन्तर्राष्ट्रिय उडानको संख्या थप गर्ने समझदारी : यस्ता छन् चार शर्त,"काठमाडौं : कोरोना संकटकै बीच स्वास्थ्य सुरक्षा मापदण्ड अपनाएर अन्तर्राष्ट्रिय उडान थप गर्ने समझदारी भएको छ। उपप्रधान, परराष्ट्र, पर्यटन र श्रममन्त्रीबीच भएको छलफलपछि प्रधानमन्त्री र उपप्रधानमन्त्री सहभागी उच्चस्तरीय परामर्शबाट अन्तर्राष्ट्रिय उडानको संख्या थप गर्ने समझदारी भएको पर्यटनमन्त्री योगेश भट्टराईले जानकारी दिए। थप उडानका लागि केही शर्त भने पालना गर्नुपर्ने छ। नियमित उडान भएका देशबाट नेपाल एयरलाइन्सले पीसीआर परीक्षणमा नेगेटिभ रिपोर्ट आएका यात्रुलाई मात्र ल्याउन अनुमति दिनेछ। कम्पनीले आफ्नै खर्चमा कामदारलाई नेपाल फर्काउन चाहेमा प्राथमिकतामा राखेर उडान अनुमति दिइने छ। सँगै कल्याणकारी कोषबाट उद्धार गर्नुपर्ने अवस्थाका लागि श्रम मन्त्रालयले सम्बन्धित देशको नियोगसँगको समन्वयमा उडान गर्न सक्ने छ। नियमित उडान भएका देशमा पीसीआर नेगेटिभ भएका यात्रुका लागि मागको आधारमा उडानको संख्या थप गर्न सकिने गरी उडानको संख्या थप गर्ने सहमति भएको हो। विदेशी भूमिमा अप्ठ्यारो अवस्थामा रहेका नेपालीप्रति सरकार संवेदनशील छ, मन्त्री भट्टराईले भने, उहाँहरुको स्वदेश फिर्तीका लागि सरकार सक्दो प्रयास गरिरहेको छ।"
चट्याङ लागेर ताराखोलामा एक युवकको मृत्यु,"बागलुङ : जिल्लाको ताराखोला गाउँपालिकामा चट्याङ लागेर एक युवकको मृत्यु भएको छ। बुधबार राति वर्षासँगै परेको चट्याङ लागेर ताराखोला गाउँपालिका३ फिलमिरेका २२ वर्षीय भिमबहादुर बस्नेतको मृत्यु भएको हो। घरमै सुतिरहेको अवस्थामा चट्याङ परेपछि बस्नेतको घटनास्थलमै ज्यान गएको इलाका प्रहरी कार्यालय ताराखोलाका प्रहरी नायव निरिक्षक युवराज सलमीले जानकारी दिए। चट्याङले लागेर सोही स्थानका ३२ वर्षीय सुरेश थापा र वडा नम्बर ३ कै बराहखोला छमइका धुव्र कंडेल घाइते भएका छन्। घाइते दुवैको स्थानीय क्लिनिकमा उपचारपछि घर फर्किएका छन्। मृतकको शव भने पोस्ट मार्टमका लागि गल्कोट प्राथमिक स्वास्थ केन्द्र हरिचौर लगिएको प्रहरीले जनाएको छ। यसैबीच, भारी वर्षाका कारण ताराखोला ५ मपेश खोलाबाट आएको बाढीले खेतीयोग्य जमिन सँगै ५ वटा झोलुङ्गे पुलमा क्षती पुर्याएको छ। वडा नम्बर ५ को कमखोला घाट झोलुङ्गे पुल, वडा नम्बर ४ को मिच्चेक घाट झोलुङ्गे पुल र दोगाडी घाट झोलुङ्गे पुल बगाएको स्थानीय तम बहादुर घर्तीले जानकारी दिए। बाढीले ताराखोला जलविद्युत प्रसारण लाइनका पोलहरु समेत बगाएकाले विद्युत अवरुद्ध भएको छ। वडा नम्बर ४ को दलानचौरमा रहेको काठको अस्थायी मोटरेबल पुलमा समेत क्षति पुर्याएकाले ताराखोलादेखि हरिचौर हटियासम्मको सडक पनि अवरुद्ध बनेको छ। वडा नम्बर ५ को सिंजालीचोकदेखि करिमेला र मपेश खण्डमा मोटर बाटोमा बाढी पसेपछि मोटरबाटो समेत अबरुद्ध बनेको स्थानीयले जानकारी दिए।"
गर्भवती र सुत्केरीको निःशुल्क बीमा,"काभ्रेलाञ्चोक : कोरोना भाइरस् सङ्क्रमणको जोखिम बढिरहेका बेला काभ्रेलाञ्चोकको बनेपा नगरपालिकामा रहेका गर्भवती तथा सुत्केरी महिलाको निःशुल्क कोभिड१९ बीमा थालिएको छ। नगरले उपप्रमुखसँग महिला कार्यक्रमअन्तर्गत उक्त अभियान सुरु गरेको हो। नगर उप्रमुख रेखा दाहाल सापकोटाले बुधबार एक कार्यक्रमकाबीच बीमा कम्पनीसँग सम्झौता गरेलगत्तै अभियानको सुरुआत गरेका छन्। 'बीमाले स्वास्थ्य जोखिममा रहेका महिलाको हौसला थपिएको छ, यसले आर्थिक अवस्था कमजोर भएका महिलाको मनोबल उच्च राख्नेछ', उनले भने। उनले कार्यक्रमको सुरुआतसँगै दुवै समूहका ५१ महिलालाई कोभिड१९ बीमालेख हस्तान्तरण गरेका हुन्। सापकोटाका अनुसार हाल नगरका गर्भवती तथा डेढ महिनाको सुत्केरी महिला बीमा कार्यक्रममा अट्नेछन्। उनले नगरभित्रका दुवै समूहका ४०० महिलाको निःशुल्क कोभिड१९ बीमा गरिने जानकारी दिए। 'उपप्रमुखसँग महिला कार्यक्रमअन्तर्गत यस वर्ष यही बीमा हो', उनले भने। उनका अनुसार नगरका १४ वडामा हालसम्म पहिचान भएका २३५ गर्भवती र १६५ डेढ महिनाका सुत्केरीको पहिलो चरणमा निःशुल्क कोभिड१९ बीमा गरिनेछ। प्रिमियम रकममा ५० प्रतिशत छुटमा रु एक लाखको बीमा हुने जनाइएको छ। सङ्क्रमणको जोखिम बढिरहेको वर्तमान अवस्थामा गर्भवती र सुत्केरीको निःशुल्क कोरोना बीमा गर्ने निर्णय गरिएको नगरप्रमुख लक्ष्मीनरसिं वादेले बताए। उनले भने, 'बीमाले महिलामा रोगसँग लड्ने मानसिकताको थप विकास हुने अपेक्षा गरेका छौँ।' उनका अनुसार हाल नगरमा सक्रिय सङ्क्रमित महिला ४० र ६६ पुरुष रहेका छन्। यसअघि नगरले जनप्रतिनिधि र कर्मचारीको बीमा गरिसकेको जनाएको छ। पाँचखाल नपा४ का वडाध्यक्ष सुन्दर लामाले साताअघि एकल महिलाको आफैले निःशुल्क कोभिड१९ बीमाको प्रक्रिया थाल्नुभएको छ । लामाले आफ्नो क्षेत्रमा पहिचान भएका १२८ एकल महिलाको निःशुल्क कोभिड१९ बीमा गरिरहेको बताए। 'प्रिमियम रकममा ५० प्रतिशत छुटमा उनीहरुको बीमा गर्न लागेको हुँ', उनले भने।"
पाँच कर्मचारीसहित १२ जनामा कोरोना पुष्टि,"स्याङ्जा : पुतलीबजारमा बिहीबार १२ जना कोरोना संक्रमित थपिएका छन्। थपिने सबै कन्ट्याक्ट ट्रेसिङ्बाट स्वाब परीक्षण गराएका हुन्। मालपोतका कर्मचारी, वडा सचिव र संक्रमित जुवाडेका आफन्तसहित १२ जनामा संक्रमण पुष्टि भएको हो। संक्रमित हुनेमा ५ महिला र ७ पुरुष छन्। संक्रमित मध्ये ५५, ३८, ३६, ३१, २५, ४१, ५२ वर्षीय पुरुष र २७, ३३, ५३, ६०, २६ वर्षीया महिला रहेको प्रादेशिक स्वास्थ्य कार्यालय पोखराले जनाएको छ। संक्रमितका प्रत्यक्ष सम्पर्कमा रहेकाको कन्ट्याक ट्रेसिङ्का आधारमा गरिएको पीसीआर परीक्षणमा १२ जनामा संक्रमण पुष्टि भएको पुतलीबजार नगर स्वास्थ्य प्रमुख विष्णुप्रसाद काफ्लेले जानकारी दिए। यसरी थपिनेमा मालपोतका कर्मचारी ४ जना, पुतलीबजार नगरपालिकाका एकजना, समुदायका ७ जना रहेको नगर स्वास्थ्य प्रमुख बिष्णुप्रसाद काफ्लेले जानकारी दिए। उनीहरुलाई पुतलीबजार स्थित करेन्डाँडा स्वास्थ्य केन्द्र र भीरकोटस्थित कालिका सामुदायिक अस्पतालको आइसोलसनमा राखिएको छ। पाँच दिनअघि मालपोतका एकजना कर्मचारी र १९ जना जुवाडेमा कोरोना संक्तमण पुष्टि भएपछि उनीहरुको सम्पर्कमा आएका मध्ये ७५ जनाको कन्ट्याक ट्रेसिङ गरी परीक्षणका लागि पोखरा पठाइएको थियो। संक्रमित थपिएसँगै स्याङ्जामा संक्रमितको संख्या ३ सय ४९ पुगेको छ। निको भएर ३ सय ८ जना घर फर्केका छन्। विभिन्न आइसोलेसनमा ३९ जना उपचाररत छन् भने करिब २ महिनाअघि कोरोनाका कारण २ जनाको निधन भएको छ।"
"संक्रमितले नाम, नम्बर र ठेगाना गलत दिँदा स्वास्थ्यकर्मीलाई हैरानी","ललितपुर : कोरोना भाइरस परीक्षण गराउने समग्र संक्रमितमध्ये १० प्रतिशतले गलत विवरण टिपाउने गरेको देखिएको छ। गलत विवरणका कारण स्वास्थ्यकर्मीले हैरानी झेल्नु परेको गुनासो गरेका छन्। कोरोना देखिएका बिरामीले एम्बुलेन्स लिएर घर छेउछाउ लिन नआउन आग्रह गरेको नमिठो अनुभव स्वास्थ्य कार्यालय ललितपुरका प्रमुख खगेस्वर गेलालले सुनाए। उनका अनुसार डेरामा बस्नेहरु गलत विवरण दिने गरेका छन्। स्वास्थ्य कार्यालयका प्रमुख गेलालका अनुसार गत साता धापाखेलमा कोरोनाको रिपोर्ट पोजिटिभ आएको थाहा पाउने बितिकै कार्यालयले एम्बुलेन्सलाई कल गरेर संक्रमित लिन जान आग्रह गर्यो। एम्बुलेन्स चालकले संक्रमितलाई लिन आउँदै गरेकाले तयारी भएर बस्नु भन्दै फोन गरे। तर संक्रमितले उल्टै आफ्नो घर छेउछाउ नआइदिन अनुरोध गरे। संक्रमितले भने,एम्बुलेन्स लिन आउँदा यहाँ छिमेकीले देखेर के भन्छन ? भो म आफैँ चोकसम्म हिँडेर आउँछु। सामाजिक तिरस्कार र लाञ्छनाबाट बच्न यस्ता घटना दिनानुदिन बढिरहेको गेलालले गुनासो गरे। उनले भने, धापाखेलमा केस देखियो भने सातदोबाटोमा लिन आउनु भन्छन्।कोरोना लागेको आफ्ना छर छिमेकीले थाहा पाउँलान् भनेर घर छेउछाउ नआउन थुप्रैले आग्रह गरेको उनले अनुभव सुनाए। सामाजिक लाञ्छनाको त्रासले नै पछिल्लो समय वास्तविक ठेगाना र सम्पर्क नम्बर नलेख्नेको संख्या पनि उल्लेख्य रहेको गेलालले जानकारी दिए। उनले भने समग्र संक्रमितमध्ये कम्तिमा दश प्रतिशतले गलत ठेगाना र नम्बर टिपाएका छन्। जसले गर्दा संक्रमितको पहिचान गर्न तथा कन्ट्याक ट्रेसिङका काममा निकै समस्या परेको उनको जनाए। यसै साता देखिएका केही संक्रमितको उदाहरण दिँदै उनले भने एउटाको नाम लेखिएको हुन्छ। कल गर्दा अर्कोतिर पुग्छ। फोन नम्बर नै अरुको टिपाएर हैरान गराएका छन्। यो समस्या समाज, आफन्तले के भन्लान भन्ने भयले गर्दा भएको बताए। यस्ता संक्रमितले गर्दा अरुमा जोखिम बढेको र उनीहरुलाई खोज्न निकै समस्या परेको छ। विशेष गरी भाडामा बस्ने मानिसहरुले गलत विवरण दिएको अनुभव उनको छ। तर, कोरोना लागेकालाई नराम्रो दृष्टिकोणले नहेर्न र इमान्दारीपुर्वक सही नाम, ठेगाना, नम्बर टिपाउन आग्रह गरे। यस्ता गल्तीका कारण समुदायमा कोरोनाले भयावह रुप लिनसक्ने अनुमान उनको छ। गलत विवरणका कारण संक्रमित खोज्न र सम्पर्क गर्न धेरै दिनसम्म लागेको घटना पनि सुनाए। कोरोना लागिहाले पनि नकारात्मक रुपमा नहेर्न उनको आग्रह छ। यस्ता समस्याले गर्दा मन्त्रालयले दैनिक दिने प्रेस व्रिफिङ र स्वास्थ्य कार्यालयको रिपोर्ट फरक देखिने गरेको उनले बताए। स्वास्थ्य कार्यालयको तथ्यांक अनुसार बुधबारसम्म ललितपुरमा ११ सय ८५ जनामा कोरोना पोजिटिभ देखिएको छ।"
अमेरिकी जंगलमा विशाल डढेलो : सहरको आकाश नै बदलियो सुन्तला रंगमा,"वासिङटन : अमेरिकाको सान फ्रान्सिस्को, उत्तरी क्यालिफोर्निया र नजिकैका अन्य केही सहर नजिकैको जंगलमा विशाल डढेलो लाग्दा हजारौँ प्रभावित भएका छन् । डढेलो नियन्त्रणमा आउन नसक्दा हजारौँ मानिस विस्थापित हुनु परेको छ । डढेलोबाट कम्तिमा तीन जनाको मृत्यु भएको बताइएको छ । ती सहरका आकाश डढेलोको मुस्लोले भरिँदा डरलाग्दो सुन्तला रंगमा बदलिएको स्थानीय मिडियाले जनाएका छन् । सन फ्रान्सिस्को, ओकल्याण्ड र बर्कलेमाथिको आकाश आगोको मुस्लो र धुवाँले भरिँदा गाढा सुन्तला रंगमा बदलिएको छ । सिएनएन मौसमविद जुडसन जोन्सका अनुसार उक्त मुस्लोले गर्दा सूर्यको किरण सकेत छेकेर अन्धकारजस्तो देखिएको छ । डढेलोले गर्दा प्रदुषित वायु सहरमा फैलिएको साथै डढेलो बस्ती नजिकै विस्तार हुँदै गरेको बताइएको छ । स्थानीय अधिकारीका अनुसार यस पटकको डढेलो अघिल्ला वर्षको भन्दा भिन्न र डरलाग्दो छ । यद्यपि केही दिनमा मौसम ठीक हुँदै जाने र डढेलो रोकिने अनुमान गरिएको छ । १४ हजार भन्दा धेरै अग्नि नियन्त्रक खटिए पनि उनीहरु सफल हुन सकिरहेका छैनन् । हरेक दिन ठूलो भूभागमा आगो फैलिँदै गरेको छ । अहिलेसम्म २ दशमलब ५ मिलियन एकर भूभाग आगोले ढाकेको छ ।"
किशोरी बलात्कार प्रकरण : थप दुईजना पक्राउ,"बैतडी : सिगास गाउँपालिकाकी १७ वर्षीया किशोरी बलात्कार प्रकरणमा प्रहरीले थप दुई जनालाई पक्राउ गरेको छ। किशोरीका आफन्तले दिएको जाहेरीमा सिगासकै दानबहादुर बोहरा र धनबहादुर बोहरालाई पक्राउ गरिएको जिल्ला प्रहरी कार्यालयका प्रमुख प्रहरी नायव उपरीक्षक नारायणप्रसाद अधिकारीले जानकारी दिए। दुवै जनालाई बुधबार साँझ नियन्त्रणमा लिएको उनले बताए। उनले भने हामीले किशोरी बलात्कार प्रकरणमा सुक्ष्म रुपले अनुसन्धान गरिरहेका छौं। पीडित किशोरीका आफन्तले दिएको जाहेरीका आधारमा थप दुई जनालाई पक्राउ गरेका छौं। पक्राउ गरेकाहरुलाई आज अदालतबाट म्याद थपेर अनुसन्धान थालिने प्रहरी नायव उपरीक्षक अधिकारीले बताए। यसअघि सोही घटनामा संलग्न रहेको आरोपमा शिक्षक खड्क बोहरा, गाउँपालिकामा कार्यरत केशव बोहरा र स्थानीय रामसिंह बोहरालाई पक्राउ गरेर अनुसन्धान भइरहेको छ। हामीले अघिल्लो दिन पक्राउ गरेका तीनजनामाथि अदालतबाट म्याद थपेर अनुसन्धान अगाडि बढाईसकेका छौं। प्रहरी नायव उपरीक्षक अधिकारीले भने बलात्कार जस्तो जघन्य अपराधमा संलग्न कसैलाई पनि छोडिदैन्। अहिले नै हामी निष्कर्षमा पुगिसकेका छैनौं। घटनाको पूर्ण रुपले अनुसन्धान भईरहेको छ। बैतडीको सिगास गाउँपालिकाकी १७ वर्षीय किशोरीमाथि विद्यालयमै पढाउने शिक्षकबाट पटक पटक बलात्कार गरेको खुलेपछि अहिले यो घटनाले चर्चा पाएको छ। घटना पहिलेकै भएपनि किशोरीले बिहे गरेको ६ महिनामै बच्चा जन्माएपछि उनीमाथि बलात्कार भएको घटना बाहिर आएको थियो। अहिले पीडित किशोरीलाई जिल्ला अस्पतालको एकद्वार संकट व्यवस्थापन केन्द्रमा राखिएको छ। सुरक्षासहितको उपचार सेवा र परामर्श सेवा दिने उद्देश्यलाई उनलाई एकद्वार संकट व्यवस्थापन केन्द्रमा राखिएको प्रहरीले जनाएको छ। मुलुकी अपराध संहिता २०७४ को परिच्छेद १८ मा १८ बर्षभन्दा कम उमेरका महिलालाई ललाई फकाई वा महिलाको मञ्जुरी लिएर करणी गरेमा समेत कानुनी कारवाही हुने उल्लेख छ। सोह्र वर्ष वा सोह्र वर्षभन्दा बढी अठार वर्षभन्दा कम उमेरकी महिलामाथि करणी गरेमा दश वर्षदेखि बाह्र वर्षसम्म कैद सजाय हुने कानुनमा उल्लेख छ।"
खाली भएको कालिकाको आइसोलेसन फेरि भरिदै,स्याङजा : कोरोना संक्रमित उपचारपछि घर फर्केसँगै शून्य रहेको कालिका सामुदायिक अस्पताल फेरि भरिन थालेको छ। यही भदौ ९ गतेसाँझदेखि शून्य रहेको अस्पताल झण्डै २ सातापछि फेरि भरिन लागेको हो । केही साता सुस्त देखिएको संक्रमण फेरि भदौ २१ देखि बढ्न थालेको छ । एकैदिन संक्रमण देखिएका पुतलीबजारका २२ जनामध्ये २१ जनालाई कालिकामै राखिएको छ । त्यसपछि २४ र २५ मा पुष्टि भएका मध्ये ५ र २ जना गरी २८ जना आइसोलेसनमा राखेर उपचार भइरहेको अस्पतालका कार्यकारी निर्देशक छाँयादत्त रेग्मीले जानकारी दिए। जेठको दोश्रो साता सो अस्पतालमा ६० सैयाको आइसोलेसन तयार पारिएको हो। गण्डकी प्रदेश सरकार र स्थानीय पालिकाको समन्वयमा आइसोलेसन बनाइएको हो। जेठ १६ गते ४ जना संक्रमितको उपचारवाट सुरु भएको आइसोलेसनमा असारको १३ गते ६२ जना संक्रमितको उपचार भएको थियो। पछिल्लो पटक भदौ ९ मा अस्पतालमा उपचाररत संक्रमित १० जनाले कोरोना जितेर घर फर्केसँगै अस्पतालमा संक्रमितको संख्या शून्य बनेको थियो। सो आइसोलेसनमा पटक पटक गरी बसेका १ सय ७१ जना सबै नै निको भएर घर फर्केको अस्पताल व्यवस्थापन समितिले जनाएको छ। स्याङ्जामा संक्रमितको संख्या ३ सय ४९ पुगेको छ।
पाल्पाका ६ जना जनप्रतिनिधिलाई कोरोना संक्रमण,"तानसेन : पाल्पामा समुदायस्तरमा कोरोना सक्रमणम फैलिएसँगै ६ जना जनप्रतिनिधिहरुमा कोरोना संक्रमण देखिएको छ। संक्रमित हुनेहरुमा तानसेन नगरपालिका र रम्भा गाउँपालिकाका जनप्रतिनिधि रहेका छन् । संक्रमित हुनेहरुमा दुईजना वडाअध्यक्ष, ३ जना वडा सदस्य र एकजना कार्यपालिका सदस्य रहेका छन् । जिल्ला स्वास्थ्य कार्यालयले दिएको जानकारी अनुसार संक्रमित हुनेहरुमा रम्भा गाउँपालिकाका एक वडा अध्यक्ष र एक वडा सदस्य, तानसेन नगरपालिकाका एक वडा अध्यक्ष र २ जना वडा सदस्य र १ जना कार्यपालिका सदस्य रहेका छन्। पाल्पाका ६ जना जनप्रतिनिधिसँगै १ जना यातायात व्यवसायीसँगै समुदायस्तरमा एकपटक २८ जनामा कोरोना संक्रमण देखिएको छ । पछिल्लो समय तानसेनमा समुदायमा संक्रमितमध्ये आठजना घरै बसेका हुन् भने ९ जनाको ट्राभल हिस्ट्री भएकामा संक्रमण भएको जिल्ला स्वास्थ्य कार्यालय पाल्पाले जनाएको छ । समुदायमा संक्रमित हुनेहरुमा रम्भा गाउँपालिका ३, ४, र ५ का पुरुषहरु हुन् । समुदायस्तरमा तानसेनको वडा नं १ का २ जना, वडा नं २ को १ जना, वडा नं ६ को १ जना, वडा नं ७ को ३ जना, वडा नं ८ को २ जना, वडा नं ९ को १ जना, वडा नं १० को ४ जना, वडा नं ११ को १ जना र वडा नं १२ को २ जना रहेको स्वास्थ्य कार्यालय पाल्पाका सूचना अधिकारी ओम प्रकाश पन्थीले बताए । केही दिनअघि कोरोना संक्रमणबाट मृत्यु भएकी तानसेन नगरपालिका ८ की एक महिलाका श्रीमानमा पनि पछिल्लो परीक्षणमा कोरोना संक्रमण देखिएको छ । उनको पहिलो परीक्षणमा कोरोना संक्रमण देखिएको थिएन । पाल्पाको ७ वटा पालिकामा समुदायस्तरमा संक्रमण देखिएको छ । रामपुर नगरपालिकामा, रम्भा गाउँपालिका, माथाँगढी गाउँपालिका, बगनासकाली गाउँपालिका, तिनाउँ गाउँपालिका, रिव्दीकोट गाउँपालिका र तानसेन नगरपालिकामा समुदायस्तरमा कोरोना संक्रमण देखिएको हो । पाल्पाका ५६ जना समुदायस्तरबाट कोरोना संक्रमण भेटिएको छ । उनीहरुको स्थानीय विधालय तथा पालिकाहरुको आइसोलेसनमा राखी उपचार भइरहेको छ । पाल्पामा कोरोना संक्रमणको संख्या ६ सय ४० पुगेको छ भने दुईजनाको मृत्यु भएको छ । घर भत्किदा एकको मृत्यु पाल्पा बगनासकाली गाउँपालिका ७ खानीगाउँमा घर भत्किदा एकजनाको मृत्यु भएको छ । बुधबार राती सुतिरहेको अवस्थामा कान्तीसरा कनौजेको घर भत्किदा सुतिरहेको छोरा २२ वर्षीयय सुमन कनौजेको मृत्यु भएको हो । घर भत्किएर पुरिएका सुमनलाई स्थानीयवासीले निकाली उपचारका लागि तानसेनको युनइटड मिसन अस्पतालमा ल्याए पनि केही समयै चिकित्सकले मृत घोषणा गरेका थिए । घर भत्किदा गोठमा रहेका दुईवटा भैंसी पनि पुरिएका छन् । घनास्थलमा राती नै प्रहरी पुगी उद्धार कार्यमा खटिएको थियो ।"
चाडपर्वले सांस्कृतिक पहिचान र सभ्यतालाई उजागर गरेको छ : राष्ट्रपति,काठमाडौं : राष्ट्रपति विद्यादेवी भण्डारीले चाडपर्वहरूले हाम्रो विशिष्ट सांस्कृतिक पहिचान र सभ्यतालाई उजागर गरेको बताएकी छन्। नेपालको तराई क्षेत्रमा मैथिल र थारु समुदायका महिलाहरूले मनाउने जितीया पर्वको शुभकामना दिँदै उनले महिलाविरुद्ध थोपरिएका सबै प्रकारका विभेदअसमानता र हिंसालाई अन्त्य गर्दै समतामूलक प्रगतिशील सभ्य समाज निर्माण गर्ने दिशातर्फ अग्रसर हुन सबैलाई उत्प्रेरणा र उत्साह प्रदान गरोस् भन्ने कामना गरेकी छन्। उनले परम्पराका नाममा प्रचलित विभेदजन्य अभ्यासहरू एवं अव्यवहारिक पक्षहरूलाई समय सापेक्ष सुधार समेत गर्दै जानु पर्ने धारणा राखेकी छन्। राष्ट्रपति भण्डारीले दिएको शुभकामना सन्देशमा भनिएको छयस्ता सांस्कृतिक पर्वहरूले परिवार र समुदायका सदस्यहरूको बीचमा आपसी प्रेमविश्वास सद्भाव र सहयोगको भावनालाई प्रगाढ बनाउनुका साथै विविध जातजाति भाषाभाषी संस्कृति र भूगोलका संपूर्ण नेपालीहरूका बीचमा समेत परस्पर सद्भाव सहिष्णुता समझदारी र ऐक्यवद्धताको भावनालाई सबल बनाउँदै बृहत् राष्ट्रिय एकतालाई थप सुदृढ बनाउन मद्दत पुग्ने विश्वास लिएको छु। जिमुतवाहन व्रत समेत भनिने जितीया पर्व प्रत्येक वर्ष आश्विन कृष्ण पक्षको अष्टमी तिथिको दिन तराई क्षेत्रका मैथिल तथा थारु महिलाहरूले आफ्ना सन्तानको सुख शान्ति आरोग्य र चिरायुको कामना गर्दै निराहार कठोर व्रत बसी लोक देवता जिमुतवाहनको कथा सुन्ने एवं नाचगान गरी रमाइलोसँग मनाउने परम्परा रहेको छ।
भारत वार्ताबाट भाग्न सक्दैन,"काठमाडौं : सीमासम्बन्धी जानकार र पूर्वपराष्ट्रमन्त्रीले नेपालभारत सीमा समस्या उच्च राजनीतिक, कूटनीतिक संवादबाटै समाधान गर्नुको विकल्प नरहेको बताएका छन्। उनीहरूले अन्तर्राष्ट्रिय परिस्थितिका कारण भारत वार्ताबाट भाग्न नसक्ने दाबी गरेका छन्। लिम्पियाधुरा, लिपुलेक, कालापानीलगायत सीमामा देखिएका समस्या समाधान गर्न नेपालले पनि राष्ट्रिय एकताका साथ संवादको ढोका खुला राख्नुपर्ने उनीहरूको तर्क छ। नेकपा प्रवक्ता नारायणकाजी श्रेष्ठले महाशक्ति राष्ट्र बन्न उद्यत भारतले छिमेकीसँगको सम्बन्ध सुधार गर्नुको विकल्प नरहेको बताए। हाम्रो मात्रै होइन, भारतको पनि आवश्यकता हो, पूर्वपरराष्ट्रमन्त्री श्रेष्ठले नेपालसम्बन्ध सुधारका विषयमा बुधबार आयोजित एक भर्चुअल कार्यक्रममा भने, महाशक्ति राष्ट्र बन्न उद्यत भारत विश्वलाई देखाउन वार्तामा बस्नै पर्छ। उनले छिटो वार्ताको वातावरण बन्ने विश्वास व्यक्त गरे। अतिक्रमित भूमि हाम्रो भनेर पहिलो पटक नक्सा प्रकाशन गरिसकेका छौं। त्यसको संसद्बाट अनुमोदन पनि भइसकेको छ, उनले भने, वार्ताका लागि प्रमाण संकलनको काम पनि भइरहेको छ। राष्ट्रिय एकताका साथ प्रमाण सुरक्षित गर्दै भारतसँग वार्ता गरी सीमा समस्या समाधान गरिने उनको भनाइ थियो। पूर्वपरराष्ट्रमन्त्री डा प्रकाशचन्द्र लोहनीले राष्ट्रिय स्वार्थ र समानताका आधारमा भारतसँग सम्बन्ध अगाडि बढाउनुपर्ने बताए। त्यसका लागि सर्वप्रथम राष्ट्र बलियो हुनुपर्ने तर्क उनले राखे। सरकारले भारत र चीन दुवैलाई सन्तुलनमा राख्न सक्नुपर्ने उनको भनाइ थियो। दुवै देशलाई बराबर विश्वासमा राख्नुपर्छ, उनले भने। उनले भारतका लागि नेपाल सबैभन्दा ठूलो बजार भएकाले उसले नेपाललाई सुविधा दिएको उल्लेख गरे। नेपालको कमजोरीलाई लिएर भारतले खेल्ने काम गर्नु हुँदैन, अवरोधहरू हटाउनुपर्छ, उनले भने, नेपाल आफ्नो भूमि गुम्न नदिने तरिकाले अडान र बलियो भएर जानुपर्छ। कांग्रेस नेता डा मीनेन्द्र रिजालले द्विपक्षीय सम्बन्धमा दरार आउनुमा भारत बढी जिम्मेवार रहेको बताए। भारतले सम्बन्ध बिथोल्ने काम गरेको छ, उनले भने, हुन त हाम्रो राजनीतिक नेतृत्वमा बुद्धिमता छैन। लिम्पियाधुरा, लिपुलेक, कालापानीलगायत सीमामा देखिएका समस्या समाधान गर्न नेपालले पनि राष्ट्रिय एकताका साथ संवादको ढोका खुला राख्नुपर्ने विज्ञहरूको तर्क छ। उनले कालापानी क्षेत्रमा राज्यको उपस्थिति गराउनुपर्ने बताए। कालापानी क्षेत्रमा नेपालको सेनासमेत जान नसक्नु दुर्भाग्य भएको उनको भनाइ थियो। कालापानी, लिपुलेकमा नेपाली सेना पनि जान सक्दैन, हाम्रो भूभागमा हाम्रै पहुँच छैन, उनले भने। कालापानी, लिपुलेकमा सरकार, सुरक्षा निकायको उपस्थिति गराउनुपर्ने उनले बताए। विपक्षी दल सरकारलाई साथ दिएर अगाडि बढ्न तयार रहेको उनको भनाइ थियो। उनले नेपालभारत सम्बन्धमा अतिक्रमित भूभाग कसरी फिर्ता गर्ने भन्ने विषय मुख्य भएको बताए। नेपालभारत प्रबुद्ध व्यक्ति समूहका सदस्य सूर्यनाथ उपाध्यायले खुला सीमा नियमन गरी तारबार गर्नुपर्ने बताए। सीमा नियमन गर्न नसकेसम्म नेपाल स्वतन्त्र हुन नसक्ने धारणा उनले व्यक्त गरे। अन्तर्राष्ट्रिय आंतकवाद, लागूऔषध करोबार, मानव बेचबिखन बढाउने काम पनि खुला सीमाकै कारण भएको उनको भनाइ थियो। उनले नेपालमा भारतीय हस्तक्षेप जताततै रहेको बताए। भारतीय प्रभाव गुप्तचर, प्रशासन, सुरक्षा निकाय, राजनीतिमा मात्र होइन, आरएसएसका प्रतिनिधि गाउँगाउँमा परिचालित रहेको उनको भनाइ थियो। सीमासम्बन्धी अध्ययन कार्यदलका संयोजकसमेत रहेका उपाध्यायले भारत वार्तामा नआई नहुने बताए। कति दिन वार्ताबाट भाग्न सक्छ र ? कुनै न कुनै बेला भारत वार्तामा नआई सुखै छैन, उनले भने। उनले भारत वार्तामा नआए संयुक्त राष्ट्रसंघमा यो मुद्दा लिएर जानुपर्ने बताए। वार्तामा पनि बसेन, अतिक्रमित भूभाग पनि छोडेन। उसलाई सेना प्रयोग गरेर हटाउन पनि सकिँदैन भने त्यसपछि सुरक्षा परिषद् र यूएनमा लानुपर्छ, उनले भने। अर्थशास्त्री डा गोविन्दबहादुर थापाले २००७ सालदेखि नै नेपाललाई हेर्ने भारतको मानसिकतामा परिवर्तन नआएको बताए। भारतले स्वार्थ राखेरै नेपालमा लोकतान्त्रिक आन्दोलनमा सहयोग गरेको उसका व्यवहारले स्पष्ट पारेको उनको भनाइ थियो। २००७ सालमा राणाशासन हटाउन सहयोग गरेबापत सन् १९५० को सन्धि गयो। २०४६ को प्रजातन्त्र पुनःस्थापना सहयोग गरेबापत टनकपुर सन्धि गयो, उनले भने, उसका हरेक सहयोगमा स्वार्थ नै केन्द्रित देखिएका छन्। नेपालमा भारतबाटै दुई तिहाइ आपूर्ति हुने र तेस्रो मुलकबाट आपूर्ति गर्दा पनि उसकै मुलुकबाट गर्नुपर्ने भएको कारणले भारतले नेपाललाई हेपिरहेको उनको भनाइ थियो। उनले लिम्पियाधुरा, कालापानी र लिपुलेकको बारेमा भारतीय मिडियामा वास्तविकता नबुझीकन प्रसार भएकाले समस्या पैदा भएकाले त्यसको स्थायी समाधान खोज्नुपर्ने बताए। सुरक्षाविद् डा केशरबहादुर भण्डारीले संवादका लागि सैनिक कूटनीति अख्तियार गर्नुपर्ने बताए। राजनीतिक, कूटनीतिक तिक्तता भए पनि सैनिक कूटनीति सम्बन्धमा कुनै समस्या नभएको उनको भनाइ थियो। राजनीतिक रूपमा चिसो सम्बन्ध भएको छ। तर सैनिक कूटनीति ठीकठाक नै छ, उनले भने, त्यसकारण सैनिक कूटनीति अगाडि बढाउनु पर्छ। उनले भारतीय सेनाध्यक्षलाई मानार्थ सम्मान दिएर त्यसको सुरुआत गर्नुपर्ने धारणा व्यक्त गरे। भारतलाई चिढ्याएर समस्या समाान नहुने उनको भनाइ थियो। उनले कालापानीबाट भारतीय सेना हटाउन सहज नरहेको उल्लेख गर्दै मिल्दोजुल्दो विकल्प र उपाय पनि खोज्नुपर्ने सुझाए। उनले चीनलाई विश्वासमा लिएर त्रिदेशीय बिन्दु यकिन गर्नुपर्ने बताए। भारतले लिम्पियाधुरालाई त्रिदेशीय बिन्दु नमाने के गर्ने भन्ने बारेमा छलफल गर्नुपर्ने उनको भनाइ थियो। ईपीजी प्रतिवेदन भारतले बुझ्नेमा आशंका ईपीजीका सदस्य उपाध्यायले प्रतिवेदन भारतले बुझनेमा आंशका व्यक्त गरे। यो प्रतिवेदन भारतले बुझ्छ जस्तो मलाई लाग्दैन। बुझिहाले कार्यान्वयन गर्दै गर्दैन, उनले भने। उनले भारतको प्रवृत्तिमा परिवर्तन आउन सक्ने सम्भावना नदेखेको बताए। भने, नेपाललाई उपनिवेशको आधारमा उसले हेर्ने गरेको छ। उसको प्रवृत्ति परिवर्तन हुन सक्दैन, भोलि हुने सम्भावना पनि म देख्दिनँ। उनीहरूले भारतका ससाना सहयोग लिन नहुने पनि बताएका थिए। यस्ता योजनामा लिएको सहयोगले पनि भारतले नेपाललाई हेपाहा प्रवृत्ति देखाइरहेको उनीहरूको भनाइ थियो। पहिलो तीन करोडका योजना दिँदै आएको भारतले अहिले पाँच करोड दिन थालेको छ।"
अमेरिकाबाट नेपाली साहित्यको अंग्रेजी पोर्टल,"काठमाडौं : नेपाली साहित्यलाई अंग्रेजी भाषामा विश्वभर पुर्याउने उद्देश्यले दिगोर्खाटाइम्स डट कम सुरु भएको छ। अमेरिकाबाट सञ्चालन हुने वेवसाइटको सुभाराम्भ अमेरिकाका लागि नेपाली राजदूत अर्जुनकुमार कार्कीले गरेका हुन्। राजदूत कार्कीले नेपाली भाषा, साहित्य र संस्कृतिलाई अन्तर्राष्ट्रिय मञ्च र पाठकसम्म पुर्याउन यो वेवसाइटले महत्वपूर्ण भूमिका खेल्ने बताए । उनले भने, नेपाली साहित्यलाई अंग्रेजीमा जोड्ने काम भएको छ, अब नेपाल र नेपालीको विश्वव्यापीकरण हुनेछ । नेपाली स्रष्टाद्वारा अङ्ग्रेजीमा लेखिएका अथवा अनुवाद गरिएका रचनामा आधारित विशुद्ध साहित्यिक वेब पत्रिका द गोर्खा टाइम्सले सिर्जनाका अतिरिक्त समालोचना, विचार, बालसाहित्य, स्रष्टा र कलाकार विशेष, साहित्यिक समाचार तथा अन्तर्वार्ता प्रकाशित गर्ने पत्रिकाकी परिकल्पनाकार तथा सल्लाहकार नीलम कार्की निहारिकाले बताइन् । उनले भनिन्, यी विविध शीर्षकले पोर्टललाई पूर्णता दिन्छ। यसले हामीलाई घरको साहित्य बाहिर चिनाउन मद्दत गर्छ । भर्चुअल मिटिङमा नेपाल, भारत, अमेरिका, अष्ट्रेलिया, जापान, रुस लगायतबाट धेरै साहित्यिक व्यक्तित्वको सहभागिता थियो । पत्रिकाका प्रधान सम्पादक महेश पौड्यालले नेपाली साहित्यलाई देखिने र सुनिने बनाउन आवश्यक पूर्वाधारको अभाव देखिएकाले पूर्तिका लागि द गोर्खा टाइम्सको थालनी गरिएको बताए। उनले भने, हामीसँग हिमालका कन्दरादेखि विश्वभरि फैलिएका नेपाली मनका, भन्न बाँकी कथा अनेक छन् । अब हामी ती कथा भन्छौं ।"
किशोरीलाई भारत लगिरहेका युवक पक्राउ,"काठमाडौं : नेपाली एक किशोरीलाई ललाइफकाई मध्यराति भारततर्फ लगिरहेका ६ युवकलाई सीमावर्ती क्षेत्रबाट प्रहरीले नियन्त्रणमा लिएको छ। प्रहरीचौकी नरकटियाका प्रहरी सहायक निरीक्षक मेरालालप्रसाद गुप्ताको नेतृत्वमा गएको गस्ती टोलीले उनीहरुलाई परोहा नगरपालिका ७ चिरान चोकबाट बुधबार राति १ बजे पक्राउ गरेको हो। बिआर ०५ डी ६०३८ र ना६३ प ४७९९ नम्बरको मोटरसाइकलमा एक किशोरीसहित सात जना भारततर्फ गइरहेका अवस्थामा शङ्का लागेर जाँच गर्दा नियन्त्रणमा लिइएको प्रहरीले जनाएको छ। पक्राउ पर्नेमा फतुवा विजयपुर नगरपालिका५ की यादव थरकी १८ वर्षीया किशोरीसहित मौलापुर नगरपालिका ८ का २० वर्षीय अनिल पटेल, २० वर्षीय दीपेन्द्र पटेल, वडा नं ५ मौलापुरका १९ वर्षीय अरविन्द ठाकुर, २० वर्षीय धनञ्जय तिवारी, १७ वर्षीय दीपेश यादव र २२ वर्षीय रामबालक पटेल रहेको प्रहरी उपरीक्षक सिद्धिविक्रम शाहले जानकारी दिए । सातै जना जिल्ला प्रहरीको नियन्त्रणमा रहेको र घटनाबारेमा छानबिन भइरहेको बताइएको छ।"
"कोरोना कहर : न टिपियो यार्सा, न गइयो भोट","मुगु : मुगुम कार्मारोङ गाँउपालिका १ का छिरिङ्ग तामाङको पाँचजनाको परिवार हरेक वर्ष यार्सा संकलनमा निस्कन्थ्यो। यार्सा बिक्री गरेर आएको रकमले तिब्बतको ह्याचीमारमा लाग्ने हाटबजारबाट वर्षभरी पुग्ने खाद्यन्न र लत्ताकपडा खरिद गर्थे उनीहरु। सोही गाउँपालिका५ का टासी तामाङको परिवारले पनि यार्सा सकंलनबाट आएकै आम्दानीले तिब्बतमा लाग्ने हाटबजारबाट खाद्यन्न र अन्य सामग्री ल्याएर जीविकोपार्जन गर्थ्यो।यार्साकै आम्दानीले परिवार पाल्ने छिरिङ्ग र टासी मात्र नभइ मुगुम कार्मारोङ गाँउपालिकाका १ देखि ९ वडाका १ हजार २ सय घरधुरी यार्साकै भरमा घर खर्च चलाउँछन् । यो गाँउपालिकाको मुख्य आयश्रोत भनेकै यार्सागुम्ब हो । यार्सागुम्बु संकलनबाट आएको आम्दानीले यहाँका स्थानीयबासी साउनको दोस्रो सातादेखि भदौको दोस्रो सातासम्म तिब्बतको ह्याचीमारमा लाग्ने हाटबजारबाट वर्षभरी पुग्ने खाद्यन्न लत्ताकपडासहित अन्य सामग्री पशुचौपायमार्फत ढुवानी गरेर ल्याउँथे । यो वर्ष कोरोनाका कारण सरकारले यार्सा संकलनमा रोक लगाएको छ। संकलनमा रोक लगाएसँगै यहाँका स्थानीयको मुख्य आयश्रोत नै गुमेको छ। तिब्बत सरकारले समेत यो वर्ष हाटबजार बन्द गरेकाले मुगुम कार्मारोङ गाँउपालिकाका स्थानीय परिवार पाल्ने चिन्तामा छन्। जेठको दोस्रो सातादेखि असारको दोस्रो सातासम्म मुगुम कार्मारोङ गाँउपालिका१ र २ वडाको अग्ला अग्ला पाटन क्षेत्रमा पुगी यार्सा संकलन गर्थे। आम्दानी रकमले तिब्बतको ह्याचीमोरामा लाग्ने हाटबजारबाट आवश्यक सामान खरिद गरी यो बेला घर पुगिसकेका हुन्थ्ये । कोरोना भाइरसका कारण यार्सा संकलन गर्न पाइएन । यार्सा संकलन नै यहाँका स्थानीयको मुख्य आयश्रोत हो । आयश्रोत नै बन्द भएपछि परिवारको पेट पाल्न धौ धौ भएको मुगुम कार्मारोङ गाँउपालिका४ का पेमा छिरिङ्ग तामाङले बताए। यार्साबाट आएको नगद आम्दानीसहित काठ, निगालोबाट बुनेका सामग्री, सुकाएका फलफूल, रातो चामल, खुर्सानी, चाँदीबाट बुनेका सामग्री र पशु चौपाया समेत लिएर तिब्बतीसँग साटासाट समेत गर्थे। यस्ता जिन्सी सामन भोट जान नपाएपछि घरमै थुपारिएर राख्नु परेको सोही गाँउपालिका१ का कार्मा नोर्बु तामाङ बताउँछन् । जेठ १५ गते देखि असार १५ सम्म यार्सा संकलन गरिसकेपछि तिब्बतीले मुगु गाँउका स्थानीयलाई हाटबजार लाग्ने समयको जानकारी पठाउँथे । तिब्बतीले पठाएको त्यही जानकारी अनुसार मुगु गाउँका स्थानीयले गाउँपालिकाभरी सबैलाई हाट बजार लाग्ने समय स्थानका बारे खबर गर्थे । हाट लाग्ने खबर पाउने वित्तिकै यार्सा संकलनमा गएकाहरुले संकलन गरेर ल्याएको यार्सा व्यापारीलाई बिक्री गर्थे। यो वर्ष कोरोनका कारण न यार्सा संकलन भयो न भोट जान पाइयो। परिवार कसरी पाल्ने भन्ने चिन्तामा रहेका मुगुम कार्मारोङ गाँउपालिका२ का वडा अध्यक्ष कार्मा तामाङले बताए ।"
कोरोना निको भएपछि गोठको बास,"बागमती प्रदेश ब्युरो : हेटौंडाबाट घर गएका राक्सिराङ२ सुनारिसौराका तीन जना बालिकालाई स्थानीयले गोठको क्वारेन्टाइनमा राखेका छन्। हेटौंडामा पीसीआर टेस्ट गर्दा तीनै जनाको कोरोना रिपोर्ट नेगेटिभ आएपछि उनीहरू एक साताअघि घर गएका थिए। ११ र १२ वर्षका बालिकालाई कोरोना सार्न सक्ने भन्दै उनीहरूलाई घरदेखि आधा किमि टाढाको गोठमा राखिएको हो। कोरोना पोजिटिभ देखिएका उनीहरूकी दिदी कोरोना जितेर आइसोलेसनबाट फर्किसकेकी छन्। उनी हेटौंडामै छिन्। हाम्रो रिपोर्ट नेगोटिभ आएको २१ दिनपछि गाउँ आएका हौं तर हामीलाई घरमा बस्न दिइएन, ११ वर्षीया स्किन मोक्तानले भनिन्, घरमै सुरक्षित ढंगले बस्छौं भन्दा कोेरोना सार्नसक्ने भन्दै हामीलाई गोठमा राखिएको छ। दिदीलाई आइसोलेसन वार्डमा राखेपछि उनीहरू होम क्वारेन्टाइनमा बसेका थिए। दिदीलाई कोरोना पोजिटिभ देखिएको आठ दिनपछि हाम्रो पीसीआर टेस्ट गरेका थियौं, स्किन मोक्ताने भनिन्, रिपोर्ट नेगेटिभ आउनेबित्तिकै हामी घर आउन चाहेका थियौं तर गाउँलेले परिवारमा दिएको दबाबका कारण तत्कालै घर आउन सकेनौं। गोठमा बस्दा असुरक्षित महसुस भएको १२ वर्षीया स्वस्तिका दोङले दुःखेसो पोखिन्। हामीलाई खाना पुर्याउन आउने आमाबुवालाई पनि लसपस नगर भन्दै गाउँलेले गाली गर्छन्, उनले भनिन, हामीले कुनै गलत काम गरेको जस्तो दबाब भइरहेको छ। कोरोना रिपोर्ट नेगेटिभ आएर घर फर्कंदासमेत गाउँघरमा अपमानित र फरक व्यवहार हुँदा दुःख लागेको १२ वर्षीया सुशीला स्याङ्बोले बताइन्। रात परेपछि असुरक्षित महसुस हुन्छ, उनले भनिन्, आज गोठमा बसेको सात दिन भयो, अझै कति बस्नुपर्ने हो। मकवानपुरको राक्सिराङ गाउँपालिका२ का वडाध्यक्ष सूर्यबहादुर मोक्तानले वडामा क्वारेन्टाइन नभएकाले गोठमा राख्नु परेको बताए। उनीहरूलाई गाउँमा ल्याउन गाउँलेले मानिरहेका थिएनन् तर क्वारेन्टाइन राख्न मिल्ने घर वडामा नभएकाले गोठमा राखिएको हो। गाउँपालिकाका अध्यक्ष राजकुमार मल्लले कोरोना नेगेटिभ देखिएकाले उनीहरूलाई गाउँमा ल्याइएको बताए। विभेद गर्नेलाई कानुनी कारबाही गरिने उनको भनाइ छ। पालिकाबाहिरबाट आउनेलाई राक्सिराङ३ स्थित सूर्याेदय माविमा बनाइएको क्वारेन्टाइनमा राख्ने गरिएको छ। पानी र नुन किन्न पनि दिइएन दोलखाको भीमेश्वर नगरपालिका२, फूलपाकी पङ्जु तामाङले उच्च मनोबलका कारण अन्ततः कोरोना भाइरसलाई परास्त गरिन्। तर समाजमा विकसित भएको भेदभाव र दुराशय हटाउन भने धेरै कठिन भइरहेको उनी बताउँछिन्। भदौ ६ गते संक्रमण पुष्टि भएर नौ दिनपछि कोरोना जितेर घर फर्केकी उनी कोरोना लागेको पुष्टि भएयता हरेक दिन गाउँ, समाजले आफ्नो परिवारलाई गरेको दुव्र्यवहारले सताउने गरेको बताउँछिन्। उनले भनिन्, मेरी आमालाई धारामा पानी थाप्न र पसलमा नुन किन्नसमेत दिइएन। घरका परिवार बाटोमा हिँड्दा गाउँले टाढै रोकिनेदेखि फरक्क फर्केर अन्तै जानेसम्मका घटना बेहोरेको उनको दुःखेसो छ। सामाजिक लाञ्छनाले तनाव आफ्नो व्यवसाय चलाएर बसिरहेको थिएँ। काठमाडांै जाने जरुरी काम परेर नागढुंगामा परीक्षण गराउँदा मेरो कोरोना रिपोर्ट पोजिटिभ देखियो। एउटै गाडी चढेर हिँडेका सबै साथीलाई नेगेटिभ, मलाई मात्रै कसरी पोजिटिभ आयो मैले थाहा पाउन सकेको छैन। घरपरिवार र मेरो व्यवसायमा जोडिएका सबैलाई जाँच गराइयो। कसैलाई पनि संक्रममण देखिएन। म बस्ने घरको संरचना पनि त्यस्तै फरक रहेकाले म घरकै आइसोलेसनमा बसेँ। तर बाहिर मलाई आईसीयूमा राखेर उपचार भइरहेको, छोराछोरी एकदमै बिरामी भएको भन्ने प्रचार भएछ। सधैं भेट्ने केही साथीले फोनमा समेत कुरा गर्न अप्ठ्यारो माने। धेरैजसो साथीले म आइसोलेसन बसेको ठाउँमा आएर हौसला पनि दिनुभयो तर भित्रभन्दा बाहिरका कुराले मन दुखाउँदो रहेछ। नियमित व्यायाम, खानपान र आत्मविश्वासले कोरोना जितियो र मान्छेको स्वभाव पनि चिनियो। यस्तो रोग कसैलाई नलागोस् रमादेवी कोइराला, संक्रमित व्यक्तिकी श्रीमती, नीलकण्ठ७, धादिङ) मेरो श्रीमान्लाई कोरोना कसरी लाग्यो थाहा भएन। दुई पटक गरेर उहाँ एक महिना जति आइसोलेसन र क्वारेन्टाइनमा बस्नुभयो। त्यहीँ गएर मैले बाहिरबाटै भेटें, उहाँलाई कोरोनाले शारीरिक असर गरेको थिएन, मलाई पनि खासै केही अनौठो लागेन यो रोग लागेको भनेर। घरबाट टाढा हुनुभयो भन्ने मात्रै लागेको थियो। तर घरव्यवहार, छरछिमेकी र ऐंचोपैंचो गर्दा मैले भोगेको पीडा र दुव्र्यवहार सम्झिँदा रुन मन लाग्छ। नाम त कसैको पनि नलिऊँ, गाउँले छरछिमेकी यसको बुढालाई कोरोना लागेको भनेर म हिँडेको बाटो हिँडेनन्, घरमा चामल सकिँदा पैंचो नदिँदा भोकै भएँ। एक महिना काट्न जुनी काटेजस्तै गाह्रो भयो। अहिले दिनहुँ संक्रमित बढिरहेको समाचार रेडियोले भन्छ। तिनका परिवारले पनि कस्तो पीडा भोगिरहेका होलान् भन्ने लाग्छ। रोगभन्दा पनि गाउँलेले गर्ने दुव्र्यवहारले मानिसलाई झनै बिरामी बनाउँदो रहेछ। यस्तो रोग कसैलाई नलागोस्। मलाई जस्तो पीडा कसैले भोग्नु नपरोस्। सुधारौं सामाजिक व्यवहार  मानव अधिकारकर्मी शर्मिला श्रेष्ठ लकडाउनको अवधिमा पनि समाजमा हुने विभिन्न सामाजिक गतिविधिमा सक्रिय थिइन्। कहिले राहत सामग्री बोकेर, कहिले सेनिटाइज गर्दै टोल छिमेकका घरघर सरसफाइ गर्न पुग्थिन् उनी। यही सिलसिलामा सँगसँगै काम गरेका हेटौंडा बजार क्षेत्रका प्रहरीमा कोरोना संक्रमण देखियो। कन्ट्याक्ट ट्रेसिङमा परेपछि गत साउन २२ गते उनको पनि पीसीआर टेस्ट भयो। केही दिनमै रिपोर्ट आयो, पोजिटिभ। उनले होम आइसोलेसनमा बस्ने निर्णय लिइन्। टोलका मान्छेलाई भनिसकेपछि एकछिनमै आएको प्रतिक्रिया सम्झँदै उनी भन्छिन्, एकदम नराम्रो असर पर्यो, कोरोना पोजिटिभ हाम्रो टोलमा आयो भन्नेजस्तो भयो। धेरै टर्चर फिल भयो। त्यतिबेला टोलका सबै जम्मा हुने, कराउने गर्दा आफू बिरामी नभए पनि अर्को तनावले गाह्रो महसुस भएको अनुभव उनले सुनाइन्। आफूले आजसम्म काम गरेको त्यही टोल समाजमा त्यस्तो व्यवहार भएपछि नराम्रो महसुस गरेकी शर्मिलाले पछि प्रहरीलाई फोन गरिन्। उनी भन्छिन्, प्रहरी, स्थानीय जनप्रतिनिधि र अग्रजको हौसलाले ममा ऊर्जा मिल्यो र होम आइसोलेसनबाट २३औं दिनमा कोरोनामुक्त भएँ। हेटौंडा बसपार्क प्रहरी चौकीका इन्चार्ज सुरेन्द्र हजराको पनि श्रेष्ठको जस्तै अनुभव छ। सामान्य लक्षण देखिएपछि पीसीआर टेस्ट गराएका उनको पोजिटिभ आएपछि उनीसँगै काम गर्ने सबै प्रहरीमा पनि पोजिटिभ देखिएको थियो। संक्रमण भएपछि उनीहरू आइसोलेसनमा गए। केही समयको आइसोलेसन बसाइपछि कोरोनामुक्त भएर फर्किए र नियमित ड्युटीमा जुटे। कोरोना जितेर आए पनि पहिला राम्रोसँग बोल्नसमेत डराउने, बोल्न नखोज्ने, सरिहाल्छ कि, केही हुन्छ कि जस्तो व्यवहार गर्ने गरेको उनले बताए। चिनजानका मान्छे, आफन्त र छिमेकीबाट राम्रो व्यवहार पाएमा भाइरसको आक्रमण जित्न गाह्रो नहुने उनी बताउँछन्। हेटौंडा उपमहानगरपालिकाका वातावरण शाखा प्रमुख सुपेन्द्र कार्कीले संक्रमितलाई भेदभावभन्दा पनि हौसला दिनुपर्ने बताए। सावधानी अपनाएर व्यवहार गर्न जरुरी रहेको भन्दै उनले नगरपालिकाबाट पनि आत्मबल बढाउन जनप्रतिनिधिसहितको टोली संक्रमितलाई टाढैबाट भेट्ने गरी घरघरमा पुगेको बताए। (मकवानपुरबाट कृष्ण सारु मगर, शुभलक्ष्मी विश्वकर्मा, दोलखाबाट रवीन्द्र गौतम, धादिङबाट मनीष दुवाडी)"
स्याउ टिप्न धादिङका किसान मुस्ताङमा,"जोमसोम : स्याउ उत्पादनले प्रसिद्ध मानिएको हिमाली जिल्ला मुस्ताङमा स्याउ टिप्न सुरु भएको छ ।स्याउ बगैचा धनीहरुकै समन्वय र व्यवस्थापनमा मुस्ताङ आइपुगेका व्यापारीले यहाँका कृषकको बगैचामा फलेको स्याउ संकलन गर्न जुटेको पाइएको हो । यसवर्ष विश्व व्यापी माहामारीको रुपमा सिर्जित कोभिड१९ को कहरका कारण मुस्ताङ सुनसान जस्तै छ । तर ,स्याउ धनीको निवेदन पत्रका आधारमा स्थानीय तहले उपलब्ध गराएको सिफारिसपत्रका आधारमा जिल्ला प्रशासन कार्यालय मुस्ताङले स्याउ व्यापारीका लागि जिल्ला आउजाउ गर्ने अनुमती खुल्ला गरेको हो । सहायक प्रमुख जिल्ला अधिकारी जगदिश अर्यालका अनुसार २ साताअघिको जिल्ला कोभिड१९ संकट व्यवस्थापन समिति सिसीएमसी) को निर्णयपछि करिब ३ दर्जन व्यापारी मुस्ताङमा स्याउ खरिद गर्न आइसकेको जानकारी दिए । उनका अनुसार स्याउ संकलनका लागि आउनेमा अधिकाँश धादिङका छन् भने केही नवलपरासी,कास्की,बाग्लुङ र म्याग्दीका व्यापारी रहेका छन्। जिल्ला प्रशासन कार्यालयले मुस्ताङमा अझै थप स्याउ व्यापारी आउने क्रममा रहेको जनाएको छ । यसअघि समितिले स्याउ व्यापारी मुस्ताङ आउँदा विभिन्न शर्त पालना गर्नुपर्ने निर्णय गरेको थियो । मुस्ताङका ३ स्थानीयतह स्याउ उत्पादनले प्रसिद्ध छ । घरपघझोङको मार्फा ,चिवाङ ,छैरो ,स्याङ,ठिनी र जोमसोम ,थासाङ गाउँपालिकाको टुकुचे ,सौरु र कोवाङ र वारागुङ मुक्तिक्षेत्र गाउपालिकाको कागबेनी,मुक्तिनाथ ,फल्याक,छेङ्गुर ,धाकार्जुङ फल्याक ,ताङ्वे र छुसाङ लगायतका गाउहरुमा यतिबेला स्याउ टिप्ने चटारो छ । स्याउ व्यापारीहरु बगैचा धनीकै निगरानीमा क्वारेन्टाइमा बसी बगैचामा भौतिक दूरी कायम गरेर स्याउ संकलन गर्दै गरेको जनाइएको छ । जोमसोमका स्थानीय तेज गुरुङको बगैचामा स्याउ संकलन गर्न आएका धादिङका व्यापारी बमबहादुर तामाङले यसववर्ष मुस्ताङ आउँदा निकै समस्या परेको बताए । उनले स्याउ संकलन गर्न आउँदा ठुलो खर्च बढ्यो तर यसबाट फाईदा हुने नहुने डर लागेको जनाए । यस्तै, धादिङका अर्को व्यापारी प्रेम तामाङका अनुसार चिसो मौसममा हुर्काइएको मुस्ताङको स्याउको छुट्टै विशेषता रहेपनि भारतीय स्याउसँग मुस्ताङको स्याउले अस्वस्थ प्रतिस्पर्धा गर्नुपर्ने बताए । उनले दुबै स्याउ हेर्दा उस्तै हुने र मुल्यमा भारतीय स्याउ सस्तो पर्ने भएकाले तलका व्यापारीले मिसाएर बिक्री गर्ने गरेकाले मुस्ताङको स्याउ ब्राण्डलाई असर पुर्याएको उल्लेख गरे । यसवर्ष मौसमी आद्रता र बढी मात्रामा वर्षा भएकाले थासाङ गाउँपालिकाको कोवाङ ,टुकुचे र सौरुमा स्क्याप रोग देखिएको छ भने घरपझोङको मार्फा ,चिमाङ र छैरोमा पनि आशिंक स्याउमा स्क्याप रोग देखा परेको स्थानीय किसान दिपक लालचनले दिए । स्याउमा स्क्याप देखा परेसँगै यसवर्ष गुणस्तरीय स्याउ नफलेको उनको भनाइ छ । जिल्ला स्याउ जोन मुस्ताङले यसवर्ष २० प्रतिशतले स्याउ उत्पादन घट्नसक्ने जनाएको छ । जोनले स्याउ धनीको बगैचा अवलोकन गरेपछि यस्तो बताएका हो । स्याउ जोन मुस्ताङका कार्यालय प्रमुख सुधिर थापाले यसवर्ष करिब १५ सय मेट्रिक टन स्याउ घट्ने अनुमान गरे । कोरोना कहरका कारण उचित बगैचा व्यवस्थापनमा कमी र निरन्तरको वर्षा र हुस्सुले उत्पादन घट्न सक्ने उल्लेख गरे ।जोन कार्यालयका अनुसार यसवर्ष स्याउ प्याकेजिङ कार्टुनका लागि १० लाख बजेट बिनियोजन भएको जनाएको छ । स्याउ कार्टुन ढुवानीको क्रममा रहेको र आएपछि ५० प्रतिशत अनुदानमा वितरण हुने बताएको छ । यसवर्ष जिल्लामै फुटकर बिक्री हुने २० प्रतिशत उत्पादित स्याउ कोरोना कहरका कारण बिक्री नहुने भएको छ । कोरोनाकै कारण गतवर्षको भन्दा किसानले १० प्रतिशत कम मुल्यमा स्याउ बिक्री गरेको पाईएको छ । स्याउ जोन मुस्ताङको वार्षिक प्रगती पुस्तिकाका अनुसार मुस्ताङमा १२ सय हेक्टरमा स्याउ खेती विस्तार भएको छ । जसमध्ये ५ सय हेक्टरमा लगाएको स्याउ विरुवाले मात्र उत्पादन दिने गरेको पुस्तिकामा उल्लेख छ । जोनका अनुसार एक हेक्टर जमिनमा ३ सय १४ विरुवा रोपण गर्न सकिन्छ । आर्थिक वर्ष २०७६०७७ मा मुस्ताङमा ६५ सय मेट्रिक टन स्याउ उत्पादन भएको थियो भने अघिल्लो वर्ष ५८ सय मेट्रिक टन स्याउ फलेको थियो । मुस्ताङका किसानले एकघर धुरीले कम्तिमा ३ लाख देखि करोडसम्मको स्याउ बिक्री गर्ने गरेको पाइएको छ । स्याउ खेतीबाट मनग्ये आम्दानी हुने भएपछि मुस्ताङका किसान स्याउ खेति विस्तारतर्फ आर्कर्षित भएका छन् । मुस्ताङमा स्याउ खरित्न आउने व्यापारीले सुरुआतमा केही पैसा पेश्की दिने र स्याउ बिक्री गरेपछि बाकी भुक्तानी दिने चलन छ । मुस्ताङबाट हरितालिका तीजदेखि दसैं तिहारसम्म बाहिरी जिल्लामा स्याउ निर्यात हुने टुकुचेका स्याउ किसान राजन शेर्पाले जानकारी दिए ।"
विराटनगर२ का वडा अध्यक्षलाई संक्रमण,विराटनगर : विराटनगर महानगरपालिका२ का वडा अध्यक्ष कुमार पोखरेललाई कोरोना संक्रमण पुष्टि भएको छ। संक्रमितको कन्ट्याक्ट ट्रेसिङमा परेका उनको रिपोर्ट बुधबार साँझ पोजिटिभ आएको हो। पोखरेलको रिपोर्ट पोजिटिभ आएसँगै विराटनगर महानगरपालिकामा पहिलो पटक जनप्रतिनिधिलाई कोरोना पुष्टि भएको हो। प्रदेश १ को राजधानी विराटनगर प्रदेशमा कोरोनाबाट सबैभन्दा बढी प्राभावित स्थानीय तह हो। विराटनगर महानगरपालिकाका जनस्वास्थ्य महाशाखा प्रमुख रमेश कार्कीले वडा अध्यक्षलाई कोरोना संक्रमण देखिएको पुष्टि गरे। वडा अध्यक्ष पोखरेलले पनि आफ्नो रिपोर्ट पोजिटिभ आएको बताए। लक्षण केही नदेखिएका कारण आफू अहिले होम आइसोलेसनमै रहेको जानकारी उनले दिए। यसैबीच विराटनगरमा कोरोना भाइरस संक्रमितको संख्या एक हजार तीन सय ५१ पुगेको छ। बुधबार ६८ जना नयाँ संक्रमित थपिए। संक्रमितमध्ये सात सय ८९ जना उपचारपछि कोरोना मुक्त भएका छन्। छ सय ५९ जना संक्रमित होम आइसोलेसनमा रहेको महानगरले जनाएको छ। विराटनगरमा १५ जना कोरोना संक्रमितको मृत्यु भइसकेको छ।
जितिया पर्व सावधानी पूर्वक मनाउन प्रधानमन्त्रीको आग्रह,"काठमाडौं : प्रधानमन्त्री केपी शर्मा ओलीले सावधानी पूर्वक चाड मनाउन आग्रह गरेका छन्। मैथिली र थारु महिलाहरुले मनाउने जितिया पर्वको अवसरमा शुभकामना दिँदै उनले कोरोना भाइरसको महामारीको कारण पर्व घरमै बसेर सुरक्षित रहँदै चाड मान्न आग्रह गरेका हुन्। नेपाल बहुजातीय, बहुभाषिक, बहुधार्मिक र बहुसांस्कृतिक विविधताका बीचमा सुदृढ एकता भएको देश भएको उल्लेख गर्दै ओलीले प्रचलित पर्वहरुका विविधता हाम्रा बहुमूल्य पूँजी भएको बताएका छन्। उनले सहिष्णुता र सुदृढ एकता सहितको विविधतायुक्त यस पूँजीलाई हामीले देश निर्माणमा सदुपयोग गर्नुपर्ने स्पष्ट पारेका छन्। संवैधानिक व्यवस्था तथा राज्यको नीतिद्वारा हामीले यस्तो सांस्कृतिक विविधताको रक्षा गर्दै आएका छौं। शुभकामना सन्देशमा भनिएको छयी पर्वहरुले हामीलाई परस्पर एकता, सहिष्णुता, सद्भाव र सुदृढ एकतामा आवद्ध गरेका छन्। आफ्नो परिवारका सदस्यहरुको सुस्वास्थ्य र दीर्घायुको कामना गर्दै महिलाहरुले ब्रत बसी मनाइने यस पर्वले परस्परमा सद्भाव र प्रेमको सन्देश प्रवाह गर्ने शुभकामना सन्देशमा उल्लेख छ। आश्विन कृष्णपक्षको सप्तमी, अष्टमी र नवमी गरी तीन दिन मनाइने यस पर्वको सप्तमीको दिनलाई लाहा खाएके, अष्टमीको दिनलाई उपास र नवमीको दिनलाई पारन भनिन्छ। सप्तमीको बिहान ब्रतालुहरुले नदीमा गई तोरीको पिना प्रयोग गरी नुहाएपछि केही पिनालाई घिरौंलाको पातमा राखेर खोलामा बगाउने चलन छ।"
ओलीप्रचण्डको प्रस्ताव : एमसीसी संशोधनसहित अनुमोदन गर्ने,"काठमाडौं : सत्तारुढ दल नेपाल कम्युनिष्ट पार्टी (नेकपा) ले अमेरिकी सहयोग परियोजना मिलिनियम च्यालेञ्ज कर्पोरेसन (एमसीसी) कम्प्याक्ट संशोधनसहित संसदबाट अनुमोदन गर्ने भएको छ। अध्यक्षद्वय केपीशर्मा ओली र पुष्पकमल दाहाल 'प्रचण्ड'ले नेकपा स्थायी कमिटीको स्थायी कमिटीको बैठकमा प्रस्तुत गर्न तयार पारेको प्रस्तावमा आवश्यकता अनुसार परिमार्जन र संशोधन गरी अनुमोदन गर्ने उल्लेख गरेका छन्। बुधबार प्रधानमन्त्री निवास बालुवाटारमा तीन घण्टा छलफल गरी साझा प्रस्तावलाई अन्तिम रूप दिएका थिए। एमसीसीका सन्दर्भमा कम्याक्ट सम्झौता र पार्टीले यसबारे अध्ययन गर्न गठन गरेको कार्यदलले दिएको सुझावका विषयमा स्थायी समिति र सचिवालयमा छलफल गर्ने प्रस्तावमा उल्लेख छ। प्रस्तावमा भनिएको छ, मिलेनियम च्यालेञ्ज कम्प्याक्ट संझौता र सो सम्वन्धी कार्यदलको प्रतिवेदन उपर स्थायी कमिटी र सचिवालयमा छलफल गर्ने । उक्त सम्झौतालाई राष्ट्रिय हितमा स्पष्टपार्दै आवश्यकता अनुसार परिमार्जन र संशोधन गरी अनुमोदन गर्ने । असार १८ गते संघीय संसद्को अधिवेशन अन्त्यसँगै अमेरिकी सहयोग सम्बन्धी मिलेनियम च्यालेन्ज कर्पोरेसन (एमसीसी)सँगको सम्झौता पनि अलपत्र परेको थियो। सत्तासीन नेकपाभित्रै एमसीसी विवादमा परेपछि रोकिएको एमसीसी अलपत्र भएको हो। राजनीतिक दाउपेचका कारण विवादित एमसीसी सम्झौता अनुमोदन संसद्मा अड्किएको छ। मिलेनियम च्यालेन्ज एकाउन्ट नेपाल (एमसीएनेपाल)ले यो अनुदान स्वीकार गर्नु नेपालको रोजाइको विषय भएको भन्दै छिटो निर्णय लिन सरकारलाई आग्रह गरेको थियो। यसअन्तर्गतको कोषको उपलब्धता सधैं खुला नरहने पनि उसले बताएको छ। एमसीए नेपाल र सरकारबीच असार १६ देखि परियोजना कार्यान्वयनको थालनी गर्ने सहमति भए पनि तत्काल राष्ट्रिय सहमतिमार्फत संसद्बाट सम्झौता अनुमोदन हुन सकेको छैन। नेपाल सरकार र अमेरिकाबीच २०७४ भदौ २९ मा मिलेनियम च्यालेन्ज कम्प्याक्ट सम्झौता भएको थियो। त्यसअनुसार अमेरिकाले नेपालको विद्युत् प्रसारण लाइन निर्माण, सडक स्तरोन्नतिका लागि ५० करोड अमेरिकी डलर अर्थात् करिब ५५ अर्ब रुपैयाँ नेपाललाई अनुदानका रूपमा दिने उल्लेख छ। सम्झौताअन्तर्गतको सहयोग कार्यान्वयन भएको मितिदेखि पाँच वर्षमा परिचालन गरिसक्नुपर्ने सर्त छ। त्यसो हुन नसके बाँकी अनुदान फिर्ता जाने प्रावधान छ। के होला एमसीसीको भविष्य ? एमसीसीबारे अमेरिकाले भन्यो : स्वीकार गर्नेनगर्ने नेपालकै रोजाइ एमसीसी कार्यान्वयनको थालनी मितिमा पुनःविचार आवश्यक : नेपाल एमसीसीको म्याद थप्ने सहमति यस्तो छ ओलीदाहालको साझा प्रस्ताव (पूर्णपाठसहित)"
खाद्यान्न बालीमा आत्मनिर्भरता,"ग्रामीण क्षेत्रको आर्थिक समृद्धिको मूल आधारका रूपमा रही ६० प्रतिशत जनसंख्या आबद्ध रहेको कृषि क्षेत्रले देशको कूल गार्हस्थ्य उत्पादनमा २७ प्रतिशत योगदान गरेको छ। भौगोलिक विविधता, उपलब्ध स्रोतसाधन एवं नवीनतम प्रविधिको उपयोगबाट खाद्यान्न बालीकोे उत्पादन एवं उत्पादकत्व वृद्धि गरी खाद्यान्नमा देशलाई आत्मनिर्भर बनाउने प्रयासलाई मूर्तरूप दिन दीर्घकालीन कृषि योजना (१९९५२०१५), कृषि विकास रणनीति (२०१५२०३५), दिगो विकास लक्षजस्ता नीतिगत दस्ताबेज तयार भई यिनै दस्ताबेजका आधारमा आवधिक कृषि योजना र नीति तय गर्दै स्रोतसाधनको परिचालन र वितरण हुँदै आए पनि अपेक्षित उपलब्धि हासिल हुन नसक्दा कृषिउपजमा परनिर्भरता बढ्दो छ। गन्तव्यमा पुग्न हालसम्म गरिएका प्रयासको सूक्ष्म अध्ययन एवं विश्लेषण गरी तिनमा रहेका कमीकमजोरी पहिचान र आगामी दिनमा गर्नुपर्ने कामको प्राथमिकीकरण एवं कार्यान्वयनका लागि राज्यको भूमिका अपरिहार्य छ। प्रमुख खाद्य बालीको उत्पादन र आयात अवस्था प्रमुख खाद्यान्न बाली धान, मकै र गहुँको उत्पादन सन् २०१७ र १८ मा क्रमशः ५१५२, २५५६ र १९४९ लाख मेट्रिक टन थियो, जुन सन् २०१३ र १४ को तुलानामा क्रमशः २, १२ र ३४ प्रतिशतले वृद्धि भयो। सन् २०१३१४ मा धान, मकै र गहुँको उत्पादकत्व ३३९, २४६ र २५० मेट्रिक टन प्रतिहेक्टर रहेकोमा सन् २०१७८ मा क्रमशः ३५०, २६८ र २७६ मेटन प्रतिहेक्टर रहेको पाइन्छ। उल्लिखित सूचकांक हेर्दा उत्पादन र उत्पादकत्व हामीले गरेका अनेक प्रयत्न हुँदाहुँदै पनि सन्तोषजनक छैनन् र लक्षमा पुग्न थप मेहनत गर्नुपर्छ। हाम्रो छिमेकी देश चीनको धान, मकै र गहुँको उत्पादकत्व प्रतिहेक्टर क्रमशः ७, ६१ र ५४ मेटन छ भने भारतको ३७८, ३०२ र ३३७ मेट्रिक टन छ। सन् २०१७ सालमा चामल, मकै र गहुँ क्रमशः ५७१७६५, ४८३६४० र १९९८०८ मेटन आयात भयो, जुन सन् २०१२ को तुलानामा क्रमशः ५५७, ११८८ र २२३३ प्रतिशतले वृद्धि भएको देखिन्छ। सन् २०१७ मा उपरोक्त खाद्यान्न आयातको कूल रकम अमेरिकी डलर ४०६४६२००००० रह्यो, जुन सन् २०१२ को तुलनामा १४८५ ले वृद्धि भएको देखिन्छ। समस्या एवं समाधानका उपाय सिँचाइ : देशको कूल २६ लाख ४१ हजार हेक्टर खेतीयोग्य जमिनमध्ये २२ लाख ६५ हजार हेक्टर सिँचाइयोग्य जमिन छ, जसको ३३ प्रतिशत जमिनमा मात्र बाह्रै महिना सिँचाइ सुविधा उपलब्ध छ (पन्ध्रौं योजना)। सिँचाइ सुविधा विस्तार गर्ने हेतुले केही ठूला तथा मझौला सिँचाइ आयोजना निर्माणाधीन भए पनि यिनको प्रगतिको गति सुस्त छ। खेतीपातीका लागि मौसममा मात्र भर पर्नुपर्ने अवस्था अन्त्यका लागि संघ, प्रदेश र स्थानीय सरकारले विभिन्न प्रविधिमा आधारित क्रमशः ठूला, मझौला र साना सिँचाइ आयोजना स्पष्ट लक्ष्य र समयावधि किटानका साथ कार्यान्वयन गर्न ढिलाइ गर्नु हुँदैन। साथै, कृषि र सिँचाइ अलग हुँदा फितलो समन्वय र कम प्रभावकारी भएकाले सिँचाइलाई कृषिमा एकीकरण गर्नु उपयुक्त विकल्प हुन सक्छ। रासायनिक मल : रासायनिक मलको वार्षिक माग करिब आठ लाख मेटन भएको अनुमान गरिए पनि यसको आपूर्ति मागको तुलानामा ५० प्रतिशतभन्दा पनि कम छ। यसकारण बाली लगाउने समयमा रासायनिक मलको अभाव सदैव रहने गरेको र दक्षिण सीमावर्ती क्षेत्रका कृषकले अनौपचारिक तवरले भारतबाट ल्याई प्रयोग गर्ने गरेको खबर हरेक वर्ष सुनिने गरेको छ। कृषि मन्त्रालयका अनुसार आव २०७५७६ मा ३४४००४ मे टन मल वितरण गरिएको थियो, जुन सिँचाइयोग्य जमिनमा प्रतिहेक्टर करिब १५१ केजी हुन आउँछ जबकि यो दर भारतमा करिब १६६ किलो र चीनमा ५०३३ केजी प्रतिहेक्टर छ। माटो, उपभोक्ता र वातावरण संरक्षणलाई ध्यानमा राखी कूल मागको ६० प्रतिशत रासायनिक र ४० प्रतिशत प्रांगारिक मल प्रयोग गर्ने व्यवस्था गर्दा करिब चार लाख ८० हजार मेटन रासायनिक मल आयात गर्दा हालको माग पूरा हुन सक्छ। मल आयात एवं वितरणमा निजी क्षेत्रको सहभागिताका लागि आवश्यक वातावरण सिर्जना गरी आपूर्तिमा सहजता ल्याउने सकिने सम्भावना नकार्न सकिन्न। बाली लगाउने एक महिनाअगावै आवश्यक पर्ने मलको सहज उपलब्धताको वातावरणको सुनिश्चितता हुन जरुरी छ। साथै, सदाका लागि रासायनिक मलको समस्या समाधानका लागि ठोस निर्णय लिन ढिलाइ गर्नु हुँदैन। बीउवीजन : उन्नत जातका बालीको गुणस्तरीय बीउ मागको तुलनामा आपूर्ति नहुँदा र एउटै पुस्ताको बीउ पटकपटक प्रयोग गर्दा बीउको शुद्धतामा ह्रास आई उत्पादनमा असर परेको अवस्था छ। आव ०७४ र ७५ मा धान, मकै र गहुँको क्रमशः ७३४७७, २३८५४ र ८४८२१ मेटन आवश्यक बीउको तुलनामा केवल १८४, १५४ र १५२ प्रतिशत मात्र बीउ उपलब्ध भयो। धान, मकै र गहुँ बालीको बीउ प्रतिस्थापन दर सोही आवमा १८४, १५४ र १५१ प्रतिशत रह्यो (बीउवीजन गुणस्तर नियन्त्रण केन्द्र, हरिहर भवन)। कृषि ज्ञान केन्द्र एवं पालिकाको समन्वयमा सातै प्रदेश सरकारले बीउको आवश्यकता र उत्पादन अवस्थाको आकलन गराई नेपाल कृषि अनुसन्धान परिषद्बाट उपलब्ध स्रोत बीउ सरकारी फार्म, बीउ कम्पनी, सहकारी एवं व्यावसायिक कृषकसँग सम्झौता गरी मूल एवं प्रमाणित बीउ उत्पादन गराउने र अपुग बीउ अन्य प्रदेशका संस्थासँग समन्वय गरी प्रदेशभित्र बीउ आपूर्ति गराउनुपर्छ। बीउ वितरणका लागि प्रत्येक पालिकाले प्रारम्भिक बीउ परीक्षण सुविधासहितको सामुदायिक बीउ बैंक स्थापना गरी अनुदानमा कृषकलाई आवश्यक परिमाण र समयमा बीउ उपलब्ध गराउँदा समस्याको समाधान हुन सक्छ। युवा जनशक्तिलाई संलग्नता र सबै सरोकारवालाको एकताबद्ध प्रयासबाट कृषि क्षेत्रको रूपान्तरण गरी प्रमुख खाद्यान्न बालीको उत्पादन र उत्पादकत्व वृद्धि गरी आत्मनिर्भर हुन सक्ने दर्बिलो सम्भावना छ। प्राविधिक सेवाको पहुँच : साविकका ७५ जिल्ला कृषि विकास कार्यालय खारेज गरी पालिकाअन्तर्गत नै कृषि प्रसार सेवा सञ्चालन हुने गरी हस्तान्तरण गरेपश्चात् विशिष्टीकृत प्राविधिक सेवा प्रवाहका लागि प्रदेश सरकारअन्तर्गत रहने गरी ५५ कृषि ज्ञान केन्द्र र अन्य निकाय स्थापना भई कार्यरत छन्। निजामती सेवाअन्तर्गतको नेपाल कृषि सेवाको प्रदेश र स्थानीय सरकारको स्वीकृत कुल दरबन्दी क्रमशः १८२१ र ७७२४ भएकोमा २९५ र ७६५ दरबन्दी रिक्त छन् (१४ जुन २०२० सम्म)। यो अवस्थामा कृषकको प्राविधिक सेवामा पहुँचको कल्पना गर्न सकिन्न र सरकारले भनेको सबै कृषकका घरदैलोमा प्राविधिक सेवा विना आधारको प्रचारबाजी हो। प्रत्येक पालिकामा कृषि स्नातक अधिकृत र प्रत्येक वडामा एक कृषि प्राविधिकको व्यवस्था हुने वातावरण मिलाउँदै ७७ जिल्लामै विशिष्टीकृत कृषि सेवा दिन सक्ने गरी जनशक्ति व्यवस्थापन गर्नु अपरिहार्य छ। साथै, फिल्ड स्तरमा कार्यरत प्राविधिकको ज्ञान र सीप क्षमता अभिवृद्धि गर्न पनि त्यत्तिकै जरुरी देखिन्छ। विद्युतीय सञ्चारको उपयोगमार्फत कृषकले एकै थलोबाट विकसित प्रविधि एवं अन्य आवश्यक जानकारी लिने र समस्या राख्ने व्यवस्था गर्दा प्राविधिक सेवाको पहुँचमा सहजता ल्याउने छ। साथै, कृषि स्नातक अध्ययनपछि प्रत्येक विद्यार्थीले कुनै एक पालिकामा एक वर्ष सेवा दिनुपर्ने नीतिगत व्यवस्थाले सेवा प्रवाहमा सुधारका साथै खारिएको जनशक्ति उत्पादनमा सहयोग पुग्ने छ। भूउपयोग : भूउपयोग नीति कार्यान्वयन नहुनु, जमिनको खण्डीकरण बढ्नु, जमिन बाँंझो राख्ने प्रवृत्ति देखिनु, आन्तरिक बसाइँसराइजस्ता कारणले कृषिको व्यवसायीकरणको विकासमा असर परेको हुँदा उल्लिखित प्रवृत्तिलाई निरुत्साहित गर्दै जग्गा चक्लाबन्दीका लागि आवश्यक वातावरण सिर्जना गरी व्यावसायिक खेतीपातीको प्रवर्द्धन गर्न जरुरी छ। पूर्वाधार एवं बजार : कृषिउपज बजारीकरणका लागि सडक, बिजुली, गोदाम घर, संकलन केन्द्रजस्ता पूर्वाधारको विकास एवं सुदृढीकरण हुन जरुरी छ। उत्पादित कृषिउपजको निश्चित मुनाफासहितको बिक्रीवितरणको सुनिश्चितता नहुँदा किसानमा उत्प्रेरण देखिँदैन। खरिद गर्ने संयन्त्र एवं कार्यक्रम बजेटविना सरकारले विगतमा धानको न्यूनतम समर्थन मूल्य तोकेको तर सोभन्दा कम मूल्यमा कृषकले बिक्री गर्नुपरेको अवस्थाले किसानमा सरकारी कामप्रतिको विश्वास कम गरायो। यसर्थ, सरकारले पूर्वाधारको विकास र सुदृढीकरण गर्दै वैज्ञानिक आधारमा न्यूनतम समर्थन मूल्य तोकी बजेट कार्यक्रम र संयन्त्रसहित खरिदको सुनिश्चित गर्दा उत्पादन वृद्धिको वातावरण बन्नेछ। समन्वय : संघ, प्रदेश र स्थानीय सरकार र अन्तर्गतका कृषिसँग सम्बन्धित निकायबीचको समन्वय एवं पृष्ठपोषणको कमी र कार्यक्रममा दोहोरोपना पाइएकाले यस्ता निकायबीच पृष्ठपोषणसहितको अग्र तथा पश्च सम्बन्धका आधारमा स्रोतसाधनको परिचालन र प्रभावकारी कार्यक्रम कार्यान्वयन हुन जरुरी हुन्छ। प्रविधि विकास : कृषकको माग र समस्यामा आधारित बालीका जात, खेती प्रणाली एवं उत्पादनपछि हुने क्षति न्यूनीकरण गर्ने प्रविधिको विकास अपर्याप्त भएकाले भौगोलिक क्षेत्र विशेष उल्लिखित विषयमा युवामैत्री प्रविधिको विकास र विस्तार गर्नु आवश्यक छ। अनुदान प्रणाली : अनुदानसम्बन्धी सूचनाको जानकारी सर्वसाधारण कृषकले नपाउनु, निश्चित कार्यविधि र मापदण्डविना नै अनुदान वितरण हुनु वा कार्यविधिको छिद्रतामा टेकेर जनप्रतिनिधिको प्रभावमा अनुदान वितरण हुने गुनासा सुनिन्छन्। कृषकको क्षमता र स्तर फरक हुने भएकाले उनीहरूको वर्गीकरण गरी वैज्ञानिक र पारदर्शी अनुदान प्रणालीको कार्यान्वयनबाट कृषकको मनोबल र हौसला वृद्धि गर्न अपरिहार्य देखिन्छ। यसका अतिरिक्त सहज र सर्वसुलभ ऋण, कृषकमैत्री बिमा, माटोको स्वास्थ्य जाँचजस्ता सुविधा कृषकलाई अनुभूति हुने गरी उपलब्ध गराउनुपर्छ। अन्त्यमा, उत्पादन सामग्रीको आपूर्ति, प्राविधिक सेवामा पहुँच, पूर्वाधारसहित बजारको सुनिश्चितता, प्रविधिको विकासजस्ता कार्यको माध्यमबाट व्यवसायीकरण, आधुनिकीकरण र यान्त्रीकरण गर्दै युवा जनशक्तिलाई संलग्नता र सबै सरोकारवालाको एकताबद्ध प्रयासबाट कृषि क्षेत्रको रूपान्तरण गरी प्रमुख खाद्यान्न बालीको उत्पादन र उत्पादकत्व वृद्धि गरी आत्मनिर्भर हुन सक्ने दर्बिलो सम्भावना छ। यस्ता कार्य गर्न ढिलाइ भएमा आत्मनिर्भरता भाषण, नारा र दस्ताबेजमा मात्र सीमित हुन गई कुनै समय छिमेकी देशबाट हुँदै आएको आपूर्तिमा कठिनाइ भएको अवस्थामा भोकमरीको चपेटामा नपरिएला भन्न सकिन्न।"
निषेधाज्ञाले माथिल्लो तामाकोशीको निर्माण ३ महिना पर धकेलिँदै,"दोलखा : कोरोना महामारी नियन्त्रणका लागि लागू गरिएको निषेधाज्ञाका कारण माथिल्लो तामाकोशी जलविद्युत आयोजनाको निर्माण कार्य थप करिब ३ महिना पर धकेलिने भएको छ । पुस मसान्तसम्ममा पहिलो युनिटबाट विद्युत् उत्पादन गर्ने लक्ष्य लिइएको राष्ट्रिय गौरवको ४५६ मेगावाटको आयोजनाको चीन, भारत र नेपालका विभिन्न सहरमा गरिएका खण्डीय निषेधाज्ञाले सामान र विज्ञहरु आउन नसकेको कारण थप कम्तिमा ३ महिना धकेलिने भएको हो । हाइड्रोमेकानिकल, इलेक्ट्रोमेकानिकलका सामानहरु, विभिन्न लटका ठेकेदारहरु र परामर्शदाता कम्पनीका विज्ञहरु आउन नसकेका कारण आयोजनाको निर्माण कार्य थप करिब ३ महिना धकेलिने निश्चितप्राय भएको माथिल्लो तामाकोशी जलविद्युत् आयोजनाका प्रवक्ता डागणेश न्यौपानेले बताए । आयोजनाले विद्युत् उत्पादन कार्यतालिका संशोधन गरिनसकेको भएपनि विद्यमान परिस्थिति र त्यसले सिर्जना गरेको समस्याले पुस मसान्तभित्र पहिलो युनिटबाट विद्युत् उत्पादन परीक्षण गर्ने कार्य चैतसम्म धकेलिन सक्ने प्रवक्ता न्यौपानेको अनुमान छ । विरगञ्जबाट २३ दिनमा आइपुग्नुपर्ने सामान खण्डीय निषेधाज्ञाको कारण चेकजाँच गराउँदै आउनुपर्ने र रातको समयमा मात्र गाडी चल्ने हुँदा ६७ दिन लाग्ने गरेको उनले बताए । लट२ को हाइड्रोमेकानिकलका भारतीय ठेकेदार टेक्सम्याको रेल्वे इन्जिनियरिङको सामान कोलकातामै रोकिएको छ । धेरै महत्वपूर्ण पार्टसहरु रोकिएको तथा आएका सामान जडान गर्ने प्राविधिक पनि चीन र भारतमै रोकिएका छन् । परामर्शदाताका विज्ञहरु पनि विदेशमै रोकिएको प्रवक्ता न्यौपानेले बताए । करिब डेढ महिनादेखि काम भइरहेको महत्वपूर्ण सुरुङको रुपमा रहेको ५० मिटर लम्बाईको बाईफोर्केसन तथा तेर्सो पेनस्टक पाइपको जडान करिब अन्तिम अवस्थामा पुगेको छ । जलासय, गेट, स्टपलक, डिस्यान्डरलगायतका हेडवक्र्सका संरचनाहरुको परीक्षण गर्ने क्रममा रहेको आयोजनाले कोरोना त्रासका कारण बीचैमा रोकेको थियो । आयोजनाले भूमिगत विद्युत् गृहमा गरेको सुख्खा परीक्षण यसअघि नै सफल भइसकेको छ । आयोजनाबाट उत्पादित २२०१३२ केभीको डबल सर्किटको ४७ किलोमिटर लामो प्रसारणलाइनको निर्माण कार्य सम्पन्न भइ मल्टिसर्किट टावरको निर्माण कार्य पनि अन्तिम अवस्थामा रहेको प्रवक्ता डा न्यौपानेले जनाए । आयोजनाबाट उत्पादित विद्युत् रामेछाप जिल्लाको मन्थली नगरपालिका१३, फुलासीमा निर्माणाधिन सवस्टेशनमा विभिन्न उपकरणहरु जडान सुरु भएको छ । हालसम्म ४९ अर्बभन्दा बढी खर्च भइसकेको आयोजनामा डलरमा भएको मूल्य वृद्धि, ऋणको ब्याज, प्रशासनिक खर्चलगायका कारण आयोजना समाप्त हुँदासम्म आयोजनाको लागत ७२ अर्बभन्दा बढी पुग्ने अनुमान गरिएको छ ।"
कोरोना समलिङ्गी विवाह गर्नेका लागि भगवानको सजाय बताउने चर्चका प्रमुखलाई भाइरस संक्रमण,"किभ : कोरोना भाइरसलाई समलिङ्गी विवाह गर्नेका लागि भगवानको सजाय बताउने युक्रेनस्थित एक प्रतिष्ठित चर्चका प्रमुखलाई भाइरस संक्रमण भएको छ। युक्रेनी परम्परागत चर्चका प्रमुख पाट्रिआक फिलारेटमा कोरोना संक्रमण पुष्टि भएको हो। चर्चका अनुसार उनमा शुक्रबार भाइरस संक्रमण पुष्टि भएको हो। उनको स्वास्थ्य स्थिति अहिले स्थिर रहेको चर्चले जारी गरेको विज्ञप्तिमा उल्लेख छ। पाट्रिआक फिलारेट विशेषगरी उहाँको स्वास्थ्यप्रति चासो देखाउँदै माया र समर्थन जनाउनुहुने सबैमा आभार प्रकट गर्नुहुन्छ, मंगलबार जारी गरिएको विज्ञप्तिमा भनिएको छ, आज उहाँको स्वास्थ्य अवस्था स्थिर छ। उपचार जारी छ। ९१ वर्षीय पाट्रिआकले गत मार्चमा एक सञ्चारमाध्यममा कोरोना भाइरस मानिसका पापहरूका लागि भगवानको सजाय बताएका थिए। प्रथमत, मेरो मतलब समलिङ्गी विवाह गर्नेका लागि हो, उनले भनेका थिए। डिसेम्बरदेखि फैलिएको कोरोना भाइरसबाट हालसम्म विश्वमा २ करोड ७७ लाख २० हजार बराबर संक्रमित भइसकेका छन्। जसमध्ये ९ लाख १ हजार बढीको ज्यान गएको छ भने १ करोड ८६ लाख ४१ हजार ९० निको भएका छन्।"
यस्तो छ ओलीदाहालको साझा प्रस्ताव (पूर्णपाठसहित),"काठमाडौं : नेकपा अध्यक्षद्वयले आन्तरिक किचलोलाई मैजारो गर्दै स्थायी समिति बैठकमा लैजाने साझा प्रस्ताव तयार पारेका छन्। दुई अध्यक्ष केपी शर्मा ओली र पुष्पकमल दाहालले पार्टीको समस्या समाधान सुझाव कार्यदलले बुझाएको प्रतिवेदन, त्यसमाथि सचिवालय सदस्यले राखेको सुझावलाई समेटेका छन्। ओली र दाहालले बुधबार प्रधानमन्त्री निवास बालुवाटारमा तीन घण्टा छलफल गरी साझा प्रस्तावलाई अन्तिम रूप दिएका हुन्। १५ पृष्ठको प्रस्ताव अध्ययन गर्न स्थायी समिति सदस्यलाई बाँडिएको छ। नेकपाले भोलि शुक्रबारका लागि स्थायी समिति बैठक बोलाइएको छ। गत असार १० देखि बसेको बैठक बीचमा ओलीको राजीनामा मागिएपछि साउन १३ यता अवरुद्ध भएको थियो। १३ साउनमा ओली पक्षले रोक्ने र दाहालसहित वरिष्ठ नेता माधवकुमार नेपाल समूहले राख्ने क्रम चलेपछि विवादले उग्र रूप लिएको थियो। ओली र दाहालले आफ्नो कार्यविभाजन तथा कार्याधिकार स्पष्ट गर्ने गरी स्थायी समितिमा साझा प्रस्ताव प्रस्तुत गर्न लागेका हुन्। उनीहरूले महासचिव विष्णु पौडेलको नेतृत्वको कार्यदलको प्रतिवेदनकै जगमा टेकेर साझा प्रस्ताव तयार पारेको देखिएको छ। जसमा यो प्रतिनिधिसभाको कार्यकालसम्मै ओलीले सरकारको नेतृत्व गर्ने उल्लेख छ। दाहाल कार्यकारी अधिकारसहित पार्टी बैठक सञ्चालन, निर्णयहरूको कार्यान्वयन र समग्र पार्टी कामको जिम्मेवारीमा केन्द्रित हुने प्रस्तावमा छ। ओली र दाहालको गोप्य प्रस्ताव अन्नपूर्णलाई प्राप्त भएको छ। कार्यदलले तयार पारेको प्रतिवेद नै हुबहु साझा प्रस्तावमा समेटिएको छ। दुई अध्यक्षको कार्यविभाजनमा कार्यदलले मूलतः पार्टी र सरकारको काममा केन्द्रित हुने भन्ने उल्लेख गरे पनि मूलतः शब्द प्रस्तावमा भने झिकिएको छ। नेपालले १८ भदौको सचिवालय बैठकमा कार्यकारी अध्यक्षको जिम्मेवारीमा उल्लेखित मूलतः पार्टी काम भनेको के हो भनी प्रश्न गरेका थिए। अध्यक्ष कमरेड केपी शर्मा ओलीले प्रतिनिधिसभाको यो कार्यकालभरि प्रधानमन्त्रीको जिम्मेवारीमा रहेर सरकारलाई नेतृत्व गर्ने र सरकारको काममा केन्द्रित हुने, प्रस्तावको पृष्ठ ४ मा दुई अध्यक्षको कार्यविभाजनलाई स्पष्ट पार्दै भनिएको छ, अध्यक्ष कमरेड पुष्पकमल दाहाल प्रचण्डले कार्यकारी अधिकारसहित पार्टीका बैठकहरूको सञ्चालन, निर्णयहरूको कार्यान्वयन र समग्र पार्टी कामको जिम्मेवारीमा केन्द्रीत हुने। अध्यक्षद्वयले पार्टी र सरकारबीचको कामलाई संस्थागत रूपमा अघि बढाउन समन्वय गर्ने। दुई अध्यक्षात्मक व्यवस्थाको समझदारीपूर्ण एवं प्रभावकारी कार्यान्वयन हुन नसक्दा शीर्ष नेतृत्व तहमा अविश्वास र अन्तरविरोध उत्पन्न हुने गरेको प्रस्तावमा उल्लेख छ। यस्तै, एउटा समस्या समाधान भएको केही समय नबित्दै नयाँ रूप र स्तरमा अर्काे समस्या आइलाग्ने गरेको, यस अवस्थाको नकारात्मक प्रभाव समग्र पार्टी तथा सरकारको काममा परिरहेको जनाइएको छ। ओली र दाहालको प्रस्तावमा वैधानिक व्यवस्थामा विद्यमान अस्पष्टतालाई स्पष्ट पार्दै पारस्परिक विश्वास र सहमतिका आधारमा यो समस्याको समाधान गर्नुपर्ने उल्लेख छ। त्यसका लागि अध्यक्षद्वयको कार्यविभाजन र कार्यधिकार स्पष्ट पार्नुपर्ने जनाइएको छ। यस्तै समझदारी दुई अध्यक्षबीच गत मंसिर ४ मा भएको थियो। तर, त्यसको कार्यान्वयन नभएको भन्दै प्रश्न उठेपछि विवाद बल्झिएको थियो। पार्टी विधानबमोजिम अध्यक्षद्वयको सहमति र महासचिवसँगको परामर्शमा सचिवालय, स्थायी कमिटी, पोलिटब्युरो तथा केन्द्रीय कमिटी बैठकका कार्यसूची तयार गरी सम्बन्धित कमिटीको बैठकमा पेस गर्ने उल्लेख छ। तदनुरूप बैठक सञ्चालन गर्ने, सामूहिक नेतृत्व तथा व्यक्तिगत जिम्मेवारीको संस्थागत प्रणालीलाई अवलम्बन गर्ने र सबल बनाउने प्रस्तावमा छ। नेपालले उठाएको विधानको धारा ४६ (क) अनुसारको एक व्यक्ति एक मुख्य जिम्मेवारीको विषयमा भने ओलीदाहालको प्रस्ताव मौन छ। स्थायी समितिमा पनि नेपाल पक्षले यो विषयमा असन्तुष्टि राख्ने देखिन्छ। प्रस्तावमा विगतका कमजोरीबाट शिक्षा लिने, पार्टीभित्रका विशेषतः नेतृत्व तहका असमझदारी, अविश्वास र अन्तरविरोध समाधान गर्ने, परम्परामा विश्वास कायम गर्ने, पार्टी एकताको रक्षा एवं विकास गर्ने संकल्प बैठकबाट गर्नुपर्ने उल्लेख छ। पार्टीभित्र संस्थागत प्रणाली र वैधानिक व्यवस्थालाई चुनौती दिने प्रवृत्ति झागिँदै जाँदा पद्धतिहीनता, गुटबन्दी, अराजकता र अनुशासनहीनता फैलिँदै गएको जनाइएको छ। विभिन्न सन्दर्भमा नेृतत्व तहबाट पनि गम्भीर प्रकारका गल्ती, कमजोरी हुन पुगेको प्रस्तावमा छ। आन्तरिक एकता कमजोर बनेकाले अब त्यस्ता गल्ती दोहोरिन नदिन अतीतमुखी होइन, भविष्यमुखी भएर वर्तमानका चुनौतीलाई बेवास्ता गरी होइन तिनलाई सामना गर्ने सही निष्कर्ष र सार्थक योजनाका साथ अघि बढ्ने उल्लेख छ। त्यसरी नै जनताले सुम्पिएको अभिभारा पूरा गर्दै मुलुकको उज्ज्वल भविष्य सुनिश्चित गर्ने संकल्प गर्ने, सचिवालय, स्थायी समिति केन्द्रीय कमिटीलगायत समस्त पार्टी पंक्तिलाई विधि, पद्धति र संस्थागत निर्णयका आधारमा सञ्चालन गर्ने जनाइएको छ। कार्यान्वयन हुन बाँकी रहेका विगतका निर्णयहरूलाई प्रभावकारी रूपमा कार्यान्वयन गर्ने प्रतिबद्धता व्यक्त गर्ने प्रस्तावमा उल्ल्ेख छ। कम्युनिस्ट पार्टीको जीवन, विचार र विधिमा आधारित हुन्छ र सिर्जित समस्याको समाधान पनि संस्थागत प्रणालीअन्तर्गत खोज्नुपर्छ भन्ने मान्यतालाई व्यवहारमा स्थापित गर्ने ढृढ अठोट गर्ने प्रस्तावमा छ। पार्टीभित्रको बहस र विवादलाई विधिसम्मत र मर्यादित तुल्याउने गरी अगाडि बढ्नुपर्ने उल्लेख छ। त्यस्तै, पार्टीका नीति, नेता र कार्यकर्ताविरुद्ध सामाजिक सञ्जालमा जथाभावी लेख्ने र पार्टी हितविपरीत गतिविधि गर्ने प्रवृत्तिलाई कडाइका साथ रोक्न निर्देशन गर्ने उल्लेख छ। स्वस्थ्य एवं गतिशील पार्टीका लागि अस्वस्थ्य बहस र गुटगत अभ्यास खतरनाक शत्रुजस्तै हो, प्रस्तावमा छ, र स्थापित सिद्धान्त, नीति र विधिको जगमा उभिएको एकताबद्ध पार्टी अग्रगति र प्रगतिको आधार हो भन्ने वास्तविकतालाई राम्रोसँग स्थापित गरेर अगाडि जानुपर्छ।एकीकरणका काम असोजभित्रै सक्ने पार्टी एकीकरणका काम असोजभित्रै सम्पन्न गरिसक्ने प्रस्ताव छ। तत्कालीन एमाले र माओवादी केन्द्रबीच २०७५ जेठ ३ मा एकता भएको थियो। त्यस क्रममा शीर्ष नेताहरूले तीन महिनाभित्र एकीकरणका काम सक्ने बताए पनि २७ महिनासम्म पनि सम्पन्न भएको छैन। केन्द्रीय सचिवालयले टुंगो लगाउनुपर्ने काम अब असोजभित्र सक्ने कार्ययोजना प्रस्तावमा छ। प्रस्ताव कार्यान्वयन भए केन्द्रीय आयोग, केन्द्रीय सल्लाहकार परिषद्, ज्येष्ठ कम्युनिस्ट मञ्च, पोलिटब्युरो, केन्द्रीय विभाग, प्रदेश र स्थानीय तहका कमिटी, जनवर्गीय संगठन र प्रवास क्षेत्रको संगठनात्मक एकीकरण तथा सम्पत्ति र अभिलेखको एकीकरण असोजभित्र सम्पन्न गर्नुपर्ने हुन्छ। जिल्ला कमिटी र महानगर कमिटी समान हैसियतको हुने विधानको व्यवस्था भए पनि महानगर कमिटी जिल्लामातहत रहने गरी विवाद मिलाउने प्रस्ताव छ। एकीकरणका क्रममा कतिपय स्थानमा मापदण्ड उल्लंघन भएको र अनुशासनलगायत अन्य विषयमा परेका उजुरीलाई पनि असोजभित्र सत्यतथ्य यकिन गरी पार्टी विधान तथा नियमावलीको प्रबन्ध र निर्धारित मापदण्डका आधारमा समाधान गर्ने जिम्मेवारी केन्द्रीय संगठन विभागलाई दिने प्रस्तावमा उल्लेख छ।एकता महाधिवेशन चैतमै ओली र दाहालले पार्टी महाधिवेशन केन्द्रीय समितिले तय गरेकै मितिमा गर्ने प्रस्ताव गरेका छन्। चैत २५ देखि ३० सम्म एकताको महाधिवेशन गर्ने गरी त्यसका लागि केही तयारीका काम पनि अध्यक्षद्वयको प्रस्तावमा उल्लेख छ। पार्टी एकताको भावना एवं मर्मअनुरूप सहमतिका साथ महाधिवेशन सम्पन्न गर्ने, महाधिवेशनसँग सम्बन्धित अन्य प्रक्रिया पार्टी विधानबमोजिम अवलम्बन गर्ने जनाइएको छ। यस्तै महाधिवेशनबाट पार्टीका नीति, विचार विधि पद्धति एवं नेतृत्व सुनिश्चित गर्ने र पार्टी एकतालाई सुढृढ तुल्याउने प्रस्तावमा उल्लेख छ। विचार नीति तथा विधिलाई महाधिवेशन तयारीको महत्वपूर्ण विषयका रूपमा ग्रहण गर्ने र तदनुरूप मस्यौदा दस्तावेजहरू तयार गर्ने, त्यससँगै वैचारिक, नीतिगत तथा विधिगत विषयमा पार्टीव्यापी बहस, छलफल चलाउने प्रस्ताव छ।महाधिवेशन आयोजनाको तयारी कार्ययोजना बनाउन केन्द्रीय कमिटी बैठक कात्तिक १५ देखि १७ गतेसम्म आयोजना गर्ने प्रस्ताव पनि छ। केन्द्रीय कमिटीले महाधिवेशनका लागि दस्तावेज मस्यौदा कमिटी, मूल व्यवस्थापन कमिटीलगायत आवश्यक संरचना, प्रतिनिधि छनोट विधि र कार्यतालिकालगायत समग्र कार्ययोजना बनाउने उल्लेख छ। संगठन विभागको कार्ययोजनामा सम्बन्धित जिल्ला कमिटीहरूले पार्टीको सदस्यता विवरण कात्तिकभित्र अध्यावधिक गरी प्रदेश कमिटी हँुदै केन्द्रीय संगठन विभागमा पठाउनु पर्नेछ। संगठित सदस्यता नवीकरण मंसिरभित्र सम्पन्न गर्नुपर्ने कार्ययोजना प्रस्तावमा छ।सरकारलाई लगाम ओली र दाहालले सरकारको कामलाई केही लगाम लगाउने गरी प्रस्ताव तयार पारेका छन्। सरकारको काम कोभिड१९ महामारीले सिर्जना गरेको चुनौतीको सामना, सीमा समस्याको समाधान, चुनावी घोषाणापत्रको कार्यान्वयन र पार्टी र सरकारका तर्फबाट गरिएका सार्वजनिक प्रतिबद्धता कार्यान्वयनजस्ता विषयमा केन्द्रित गर्ने प्रस्तावमा उल्लेख छ। त्यस्तै, सरकार पार्टीको नीतिगत मार्गदर्शनमा सञ्चालन हुने स्थापित मान्यतालाई प्रभवकारी रूपमा कार्यान्वयन गर्ने उल्लेख छ। सचिवालय सदस्यको सुझाव, अध्यक्षद्वयको आपसी परामर्श र सहमति तथा संवैधानिक व्यवस्था, कानुनी प्रबन्ध र निश्चित मापदण्डका आधारमा संघीय मन्त्रिपरिषद् र प्रदेश मन्त्रिमण्डल पुनर्गठन तथा राजनीतिक नियुक्तिसम्बन्धी निर्णय गर्ने पनि छ। मन्त्रिपरिषद् पुनर्गठन र राजनीतिक नियुक्ति योग्यता, क्षमता, निष्ठा, निरन्तरता योगदान र राष्ट्रिय दृष्टिले सन्तुलन कायम हुने गरी मापदण्ड निर्धारण गर्ने उल्लेख छ। कार्यदलले पनि यस विषयमा यही सुझाव दिएको थियो।संसद्मा प्रस्तुत हुने विधेयकको सैद्धान्तिक पक्ष र राष्ट्रिय तथा अन्तर्राष्ट्रिय महत्वका नीतिगत विषयमा केन्द्रीय कमिटी वा स्थायी कमिटी वा सचिवालयमा संस्थागत रूपमा छलफल गरी पार्टीको धारणा तय गर्ने जनाइएको छ। संसदीय दलको कार्यालय एउटै बनाउने, पार्टीको नीतिअनुसार स्थानीय निकायको प्रभावकारी परिचालनका लागि पार्टी केन्द्रबाट निर्देशिका जारी गर्ने, त्यस्तो निर्देशिकाको मस्यौदा गर्ने जिम्मेवारी स्थानीय तह विभागलाई दिने प्रस्तावमा उल्लेख छ।सीमा समस्याका सन्दर्भमा सरकारले प्रभावकारी कूटनीतिक कौशलका साथ भारतसँग वार्ता गर्नुपर्ने प्रस्तावमा छ। नक्सामा समेटिएको नेपाली भूभागहरूमा नेपालको प्रशासनिक राजनीतिकलगायतका सबै प्रकारका हकभोग स्थापित गर्न ढृढतापूर्वक अगाडि बढ्नुपर्ने उल्लेख छ। सरकारले चाल्ने आगामी कदममा पार्टी ढृढताका साथ खडा हुने पनि उल्लेख छ। कोभिडका सवालमा सरकारले अहिलेसम्म गरेका प्रयत्नहरूलाई समर्थन र सराहना गर्दै थप काम गर्ने प्रस्तावमा उल्लेख छ। सबैभन्दा खराब स्थितिको आकलन गर्दै सोहीअनुरूपको आवश्यक बजेट, स्वास्थ्य सामग्री जनशक्ति र भौतिक पूर्वाधारको तयारी गर्ने, परीक्षणको दायरा बढाउने, समुदायमा फैलिएको आशंका गरिएका ठाउँमा नमुना संकलन तीव्र पार्ने र बिरामीको उपचारका लागि पूर्वतयारी गर्ने, प्रस्तावमा छ, आवश्यकताअनुसार जिल्ला र स्थानीय स्तरका इलाकाबन्दी गर्ने, संकटग्रस्त बन्न पुगेका खासगरी होटल, रेस्टुरेन्ट हवाई सेवा, कृषि, शिक्षा, स्वास्थ्य र उद्योगहरूको पुनरुत्थानका लागि सहुलियतपूर्ण कर्जाको व्यवस्था गर्ने। शान्ति प्रक्रियाका बाँकी काम शीघ्र सम्पन्न गर्ने गरी बेपत्ता छानबिन आयोग र सत्य निरूपण तथा मेलमिलाप आयोग ऐनमा संशोधन गर्ने उल्लेख छ। यसका लागि विज्ञसहितको आवश्यक संरचना निर्माण गर्ने, त्यसको सहजीकरणका लागि प्रमुख राजनीतिक दलका प्रतिनिधि सम्मिलित राजनीतिक संयन्त्र निर्माण गर्ने प्रस्ताव छ। नेताका नामका प्रतिष्ठान गुटबन्दीको सिकार बनेको दुवै अध्यक्षले स्वीकार गरेका छन्। यस्ता प्रतिष्ठानलाई नियमन गर्ने, प्रतिष्ठानमा संलग्न नेता वा कार्यकर्ताको अवस्था बुझ्ने, तिनको आर्थिक स्रोत तथा क्रियाकलापबारे तथ्ययपरक जानकारी प्राप्त गर्ने, नेता कार्यकर्ताको संलग्नताको स्वरूप निश्चित गर्ने प्रस्ताव छ। सचिवालयले यस्ता प्रतिष्ठानको सञ्चालन, व्यवस्थापन तथा नियमन विधि निश्चित गर्न एक महिनाभित्र प्रतिवेदन दिने गरी कार्यदल गठन गर्ने प्रस्ताव छ। कार्यदलको प्रतिवेदन प्राप्त भएपश्चात् यस विषयमा छलफल गरी आवश्यक निर्णय लिने जनाइएको छ। त्यसबेलासम्म कुनै पनि प्रतिष्ठानलाई प्रदेश जिल्ला र स्थानीय तहमा शाखा गठन नगर्न र गतिविधि नगर्न निर्देशन दिने प्रस्तावमा उल्लेख छ। एमसीसीका सन्दर्भमा कम्याक्ट सम्झौता र पार्टीले यसबारे अध्ययन गर्न गठन गरेको कार्यदलले दिएको सुझावका विषयमा स्थायी समिति र सचिवालयमा छलफल गर्ने प्रस्तावमा छ। छलफलपश्चात् उक्त सम्झौतालाई राष्ट्रिय हितमा स्पष्ट पार्दै आवश्यकता अनुसार परिमार्जन र संशोधन गरी अनुमोदन गर्ने ओली र दाहालको प्रस्तावमा छ। स्थायी कमिटीमा पेस गर्ने प्रस्तावको पूर्ण पाठ"
कोरोना संक्रमणपछि भएन डायलासिस,"दमौली : मिर्गौला रोगी ३६ वर्षीय एक पुरुषले राष्ट्रिय मिर्गाैला उपचार केन्द्र दमौली अस्पतालमा डायलासिस गराउँदै आएका थिए। यहीबीच उनलाई ज्वरोले सतायो। कोरोना लक्षण देखिएपछि पोखरा गएर परीक्षण गराउँदा सोमबार नतिजा पोजिटिभ आयो। केन्द्रले व्यास४ का ती पुरुष कोरोना संक्रमित पुष्टि भएपछि उपचार गर्न अस्वीकार गरेको छ। बरु पोखरास्थित पश्चिमाञ्चल अस्पताल जान भन्यो। एम्बुलेन्स चढेर मंगलबार बिहान उनी पोखरै पुगे। तर, त्यहाँका चिकित्सकले केही खबर छैन भनेर त्यत्तिकै फर्काए। कसलाई सोधेर यहाँ आएको ? यहाँ उपचार हुँदैन, उतै जानुस् भनेर फर्काइदिए, बिरामीकी पत्नीले भनिन्, १० बजे गएको साढे दुई घण्टा कुरेपछि त्यत्तिकै फर्कियौं। पोखरामा डायलासिस नहुने भएपछि पतिपत्नी एम्बुलेन्सबाटै दमौली फर्किए। यताकाले उता जाऊ भनेर पठाए। उता किन आएको भनेर हपारे, ती महिलाले भनिन्, बूढाले गाह्रो भयो भनेको भन्यै गर्नुभाछ अब कसो गर्ने ? पोखराबाट फर्किएपछि उनलाई मंगलबारै काठमाडौं जान भनियो। पोखराबाट फर्केपछि अब काठमाडौंमा गएर डायलासिस गर्नुपर्छ भने, उनले भनिन्, हामी जान तयार पनि थियौं तर बस्ने, खाने व्यवस्था नहुने भनेपछि कसरी जाने ? ज्वरो र कमजोरी देखिएकाले पहिले पनि पालोभन्दा अघि नै डायलासिस गराएका ती पुरुषलाई अहिले झनै गाह्रो भएको पत्नीको भनाइ छ। यस्तो बेला झनै आत्तिनु भएको छ, उनले भनिन्, तर, घरि कता जा भन्छन् घरि कता। मैले केही गर्न सकिनँ। बिरामी पुरुष व्यास३ दमौलीको किरियापुत्री भवनमा आइसोलेसनमा बसेका छन्। केन्द्रका प्रमुख शैलेन्द्र पण्डितले कोठा अभाव भएकाले ती बिरामीलाई पोखरा जान सुझाव दिइएको बताए। हामीसँग उपलब्ध कोठा पर्याप्त छैन, पण्डितले भने, नियमित बिरामी आउने ठाउँमा उपचार गर्न नमिल्ने भएकाले पोखरा पठाएका थियौं। काठमाडौंमा डायलासिस गर्न राष्ट्रिय मिर्गाैला उपचार केन्द्र तयार भए पनि बस्ने, खाने खर्च र ठाउँको व्यवस्थापन गर्न कोही तयार नभएपछि अन्योल भएको उनले सुनाए। काठमाडौंमा बेग्लै व्यवस्था भएकाले त्यहाँ डायलासिसका लागि पठाउने भनेका थियौं, उनले भने, तर, खर्च बेहोर्ने व्यवस्था नभएकाले पठाउन सकिएन। उनले यहाँ डायलासिसका लागि पर्याप्त पीपीईसमेत नभएको गुनासो गरे। भने,त्यसको व्यवस्था भयो भने मात्र यहीँ डायलासिस गराउन सकिन्छ। प्रमुख जिल्ला अधिकारी सागर आचार्यले आफूले दमौलीमा नै डायलासिस गराउन निर्देशन दिएको बताए। उहाँहरू पोखराबाट पनि त्यत्तिकै फर्केको थाहा पाएपछि यहीं आवश्यक व्यवस्था गर्न भनेका छौं, उनले भने। तर ती बिरामीको डायलासिस कहाँ र कसरी हुने हो भनेर उनकी पत्नीलाई अत्तोपत्तो छैन। जताततै फोन गरेको गयै छु, उनले भनिन्, उहाँ (पति) साह्रै आत्तिनुभाको छ। अलि ढिलो भयो भने तलमाथि होला कि भन्ने पीर लाग्या छ।"
ओसाका सेमिफाइनलमा,"न्युयोर्क : जापानी खेलाडी नाओमी ओसाका अमेरिकन (यूएस) ओपन टेनिसको सेमिफाइनलमा प्रवेश गरेकी छन् । न्युयोर्कमा बुधबार बिहान भएको खेलमा अमेरिकी खेलाडी सेल्बी रोजर्सलाई पराजित गर्दै ओसाकाले अन्तिम चारमा स्थान बनाएकी हुन् । चौथो वरीयताकी ओसाकाले रोजर्सलाई ६३, ६४ को सेटमा पराजित गरिन् । २२ वर्षीया ओसाकाले सेमिफाइनलमा अर्की अमेरिकी खेलाडी जेनिफर ब्राडीसँग प्रतिस्पर्धा गर्ने छिन् । सिनसिनाटी ओपन टेनिस प्रतियोगिताको सेमिफाइनलमा खुट्टामा चोट बोकेपछि ओसाकाले यूएस ओपन खेल्नेमा आशंका गरिए पनि उनले अहिले उत्कृष्ट प्रदर्शन गर्दै आइरहेकी छन् । सिनसिनाटी ओपनको सेमिफाइनलमा बेलायती टेनिस स्टार जोहाना कोन्टासँग प्रतिस्पर्धा गर्दा चोट बोकेपछि उनले फाइनल खेल त्यागेकी थिइन् । ओसाकाले चोटका कारण नाम फिर्ता लिएपछि बेलारुसकी भिक्टोरिया अजारेन्काले महिलातर्फको उपाधि जितेकी थिइन् । पहिलो पटक सेमिफाइनलमा स्थान बनाएकी जेनिफरले कजाकिस्तानकी युलिया पुनित्सेभालाई ६३, ६२ को सोझो सेटमा पराजित गर्दै सेमिफाइनलमा स्थान बनाएकी हुन् । यूएस ओपनको पुरुषतर्फको प्रतिस्पर्धामा जर्मनीका पाँचौं वरीयताका एलेक्डेन्जर जुरेभले पनि सेमिफाइनलमा स्थान बनाएका छन् । जुरेभले क्रोएसियाका बोर्ना कोरिचलाई १६,७६ (७५), ७६ (७१), ६३ को सेटमा पराजित गर्दै अन्तिम चारमा स्थान बनाएका हुन् । जुरेभले फाइनल प्रवेशका लागि स्पेनका पाब्लो बुस्टासँग प्रतिस्पर्धा गर्ने छन् । पाब्लोले क्यानडाका डेनिस सापोभालोपलाई पराजित गर्दै अन्तिम चारमा स्थान बनाएका थिए ।"
न्याय परिषद्का सबै काम ठप्प,"काठमाडौं : कोरोना संक्रमण जोखिमका कारण न्याय परिषद् बैठक बस्न सकेको छैन। तीन महिनादेखि बैठक अवरुद्ध हुँदा न्यायाधीशमाथिको छानबिन र सरुवाको काम रोकिएका छन्। कोरोनाका कारण परिषद् बैठकलगायत सबै गतिविधि ठप्प छन्। कार्यालय पुगेर काम गर्न सक्ने अवस्थै छैन, परिषद् प्रवक्ता मानबहादुर कार्कीले अन्नपूर्णसँग भने, परिषद् बैठक बस्नै कठिन भएको छ। बैठकको मिति पनि तोकिएको छैन। उजुरी छानबिन, न्यायाधीश सरुवा सबै रोकिएको छ। सरुवा भएर पनि तोकिएको अदालतमा जाने कसरी ? लकडाउन सुरु हुनुअघि गत फागुनसम्म परिषद्मा न्यायाधीशविरुद्ध परेका ८५ उजुरीमाथि छानबिनको काम चलिरहेको थियो। खराब आचरण, आचारसंहिता उल्लंघन, कानुनको अपव्याख्या, अनियमितता, बदनियत, कार्यक्षमताको अभावजस्ता आरोप ती न्यायाधीशमाथि छन्। परिषद् पदाधिकारी र परिषद् कर्मचारीलाई कोरोना त्रासका कारण कार्यालय जान कठिनाइ भएपछि न्यायाधीशमाथिको छानबिनको कार्य रोकिएको हो। उजुरी छानबिन गर्न परिषद्ले सदस्यहरू लक्ष्मीबहादुर निराला र रामप्रसाद सिटौलालाई तोकेको थियो। छानबिन रोकिँदा कारबाही हुने भनिएका न्यायाधीशले उन्मुक्ति पाउने अवस्था आएको छ। परिषद्मा उजुरीको अन्तिम टुंगो नलाग्दा निर्दोषिता प्रमाणित नहुने भएकाले स्वच्छ न्यायाधीशले पनि ढुक्क भएर काम गर्ने वातावरण रहँदैन। यस्तै, प्रत्येक दुई वर्षमा हुनुपर्ने न्यायाधीशको सरुवा अल्झिएको छ। उच्च र जिल्ला न्यायाधीशको साउनमै सरुवा हुने समय पुगेको थियो। न्याय परिषद् ऐन, २०७३ को दफा २७ ले प्रत्येक दुई वर्षमा न्यायाधीश सरुवाको व्यवस्था गरेको छ। ऐनले उच्च अदालत वा जिल्ला अदालतका न्यायाधीशलाई सरुवा गर्दा साधारणतः हिमाली, पहाडी, तराई र काठमाडौं उपत्यकाको अनुभव हुने गरी सुगम क्षेत्रको अदालतमा कार्यरत न्यायाधीशलाई दुर्गमको अदालतमा र दुर्गमबाट सुगम क्षेत्रको अदालतमा पर्ने गरी सरुवा गरिने भनेको छ। न्यायाधीश एउटै अदालतमा लामो समय रहँदा विभिन्न विकृतिले बढावा पाउने सम्भावनालाई मध्यनजर गर्दै ऐनमै सरुवाको मिति किटान गरिएको हो। सर्वोच्च र उच्च अदालतका न्यायाधीश नियुक्ति पनि रोकिएको छ। संविधानतः प्रधानन्यायाधीशसहित २१ न्यायाधीश रहने सर्वोच्च अदालतमा दुई न्यायाधीश पद रिक्त छ। उच्च अदालतमा मुख्य न्यायाधीश रहेका हरिकुमार पोखरेल उच्चबाटै गत साउन ५ गते बिदा भए। ६३ वर्षे उमेर हदका कारण अवकाश पाएका उनले सर्वोच्चमा आउँदा ६५ वर्षसम्म न्यायाधीश हुन पाउँथे। त्यो सम्भावना अब मेटिएको छ। यता उच्च अदालतमा रिक्त तीन मुख्य न्यायाधीश र पाँच न्यायाधीशको पनि नियुक्ति प्रक्रिया अवरुद्ध बनेको छ। ६३ वर्ष पुग्न थालेका अन्य न्यायाधीश तल्लो अदालतबाटै घर जानुपर्ने परिस्थिति उत्पन्न भएको छ। जसका कारण वृत्ति विकासमा बाधा पुगेको छ। परिषद् बैठक बसेर न्यायाधीश नियुक्ति गरिहाले पनि न्यायाधीश र कर्मचारी नै कोरोना संक्रमणमा परे खटाएको अदालतमा पुगेर जिम्मेबारी सम्हाल्न कठिन छ। खासगरी तराई मधेसका अदालतमा कोरोनाको ठूलो त्रासदी छ। यसैका कारण सर्वोच्च र मातहतका अदालतहरूमा न्याय प्रवाह संकुचन गरिएको छ। सर्वोच्चमै दैनिक दुईतीन वटाभन्दा इजलास लाग्दैन।"
जापान नखुल्दै ठगी धन्दा,"काठमाडौं : जापान रोजगारीको नाममा ठगी धन्दा मौलाएको छ। जापान रोजगार सुरु नहुँदै सयौं युवा दलालीबाट ठगिएका छन्। वैदेशिक रोजगार विभागको पछिल्लो दुई वर्षको तथ्यांकअनुसार करिब सय जनाको ६ करोड रुपैयाँभन्दा बढी ठगी भएको छ। नेपाल र जापानबीच २०७५ चैत ११ गते स्पेसिफाइड स्किल्ड वर्कर (एसएसडब्लू) अन्तर्गत नेपाली श्रमिक जापान पठाउनेसम्बन्धी समझदारी भएसँगै म्यानपावर र दलालले ठगी धन्दा मच्चाएका हुन्। विभागका अनुसार आर्थिक वर्ष २०७६७७ मा जापान रोजगारीका नाममा एक करोड ५६ लाख ठगी भएको भन्दै २६ वटा उजुरी परेको छ। त्यस्तै आर्थिक वर्ष २०७५७६ मा ४ करोड ३० लाख ठगी भएको भन्दै ५० भन्दा बढी उजुरी परेको छ। जापानले करिब दुई वर्षयता एसएसडब्लू भिसामा नेपाली कामदार लैजाने तयारी गरेको छ। सरकारी संयन्त्र (जीटूजी) बाट पठाइने समझदारी भए पनि दलाल र म्यानपावरले युवालाई प्रलोभन पारी ठगी धन्दा चलाउँदै आएका छन्। जापान रोजगारीका नाममा म्यानपावर तथा दलालले लाखौं रकम असुल्ने तर जापान नपठाउने गरेको पीडित बताउँछन्। डकुमेन्ट चार्जको नाममा लाखौं रकम असुल्ने गरे पनि एक वर्षसम्म भुलाउने गरेको पीडितको गुनासो छ। त्यसपछि पनि जापान नपठाउने र पैसा पनि फिर्ता नगर्ने क्रम बढ्दै गएको पीडितहरू गुनासो गर्छन्। आप्रवासी श्रमिकसम्बन्धी अनुसन्धानकर्ता रामेश्वर नेपालले कतिपय पीडितलाई उजुरी कहाँ गर्ने भन्ने जानकारी नभएको बताउँछन्। राष्ट्रिय मानव अधिकार आयोगले गरेको अध्ययनअनुसार २७ प्रतिशत उजुरी मात्रै फरफारक भएको पाइएको थियो। आयोगले १६ हजार उजुरीको अध्ययन गर्दा २७ प्रतिशत मात्रै उजुरी फरफारक भएको भेटिएको अनुसन्धानकर्ता नेपालले बताए। फरफारक भएको केसको पनि कार्यान्वयनमा समस्या छ। अनुसन्धानकर्ता नेपालका अनुसार कानुनबमोजिम दण्ड र जरिवाना नहुँदा शोषण र मानव तस्कर बढेको छ। जापान रोजगारीको चर्चा सुरु भएसँगै केही म्यानपावर व्यवसायीले पत्रिकामै विज्ञापन गरी राहदानी संकलन र पैसा असुल्न थालेका थिए। विभागले जापान रोजगारी प्रक्रियामै रहेकाले कसैलाई पनि विश्वास गरी राहदानी दिन र पैसा बुझाउन नहुनेमा सचेत गराएको थियो। जापानको अध्यागमन विभागका अनुसार हालसम्म २८ हजार नेपाली जापान पुगेका छन्। प्रशिक्षार्थी, वर्किङ, विद्यार्थीलगायत विभिन्न भिसामा नेपाली जापान जाने गर्छन्। जापानले २०६६ सालदेखि नै जिट्को अन्तर्गत नेपालबाट प्रशिक्षार्थी कामदार लैजाने गरेको छ। तर, यसबाट जाने कामदारको संख्याभन्दा ठगिने नेपाली बढी छन्। जीटूजीमार्फत स्पेसिफाइड स्किल वर्कर पठाउने समझदारी भएसँगै म्यानपावर व्यवसायीले जापान रोजगारी आफ्नो हातमा पार्न व्यापक लबिङ गर्दै आएका छन्। श्रम, रोजगार तथा सामाजिक सुरक्षामन्त्री रामेश्वरराय यादवले जापानको सम्पूर्ण जिम्मा म्यानपावर व्यवसायलाई दिन कन्भिन्स भएको बताइन्छ। यस प्रावधानअन्तर्गत ७० जनाले भाषा परीक्षा पास गरेका छन्। तर, उनीहरू जापान जान पाएका छैनन्। वैदेशिक रोजगार विभागका महानिर्देशक कुमारप्रसाद दाहालाले भाषा परीक्षा पास गरेकालाई कसरी पठाउने भन्ने अन्योल भएकाले एसएसडब्लू निर्देशिका तयार गरिएको बताए। निर्देशिका पारित भएर आएपछि भाषा परीक्षा पास भएका ७० जनालाई समेत पठाउन सहज हुनेछ, उनले भने। जापान फाउन्डेसनले भाषा परीक्षा लिँदै आएको छ। हामी म्यानपावर व्यवसायीलाई दिने पक्षमा छैनौं, उनले भने,यदि म्यानपावरलाई दिइयो भने २५३० लाखसम्म उठाउँछन्। विभागअन्र्तगत जापान युनिटले आवश्यक प्रक्रिया पूरा गरेर जापान फाउन्डेसनको सहयोगमा कामदार जापान पठाइने विभागले जनाएको छ। विभागका अनुसार जापानको मिनिस्टर अफ ट्रान्सपोटेसनमा आएको माग दूताबासमार्फत नेपाल आउँछ। जापान रोजगारीका नाममा ठगी गर्ने म्यानवपावरमा नेल्को इन्टरनेसनल अग्रस्थानमा आउँछ। उसले जिट्को अन्तर्गत युवालाई जापान पठाउने भन्दै धेरै युवाबाट पैसा लिने र नपठाउने गरेको पाइएको छ। डकुमेन्ट चार्जका नाममा सुरुमा लाखसम्म पैसा असुल्ने तर महिनौंसम्म प्रक्रिया सुरु नगर्ने पीडितको गुनासो छ। नेल्कोले विशाल भट्टराईलाई १३ लाख रुपैयाँ ठगी गरेको विभागमा उजुरी परेको छ। उनको मुद्दा प्रक्रियामा छ। धेरै ठगेको उजुरी परेको भन्दै विभागले उक्त म्यानपावरलाई कालोसूचीमा राखेको छ। जापान रोजगारीका नाममा राजेश लामालाई दीपज्योति ओभरसिजले पाँच लाख रुपैयाँ ठगी गरेको थियो। विभागले दोषीलाई कारबाही गरी क्षतिपूर्ति भराइसकेको छ। त्यस्तै जानकी ओभरसिजले दीपकुमारलाई पाँच लाख रुपैयाँ ठगी गरेको छ। विभागका अनुसार कृष्णबहादुर विक, जमुनादेवी कार्की, जयराम लामा, विवेकराज खनाल, मुना पाण्डे, कमला भण्डारी, दीपा कुँवर केसी, रामकृष्ण दाहाल, विष्णुबहादुर सेन, भरतराज शर्मा रेग्मी, दीपेन्द्रकुमार सुरेन, मिरज श्रेष्ठ, महेन्द्रबहादुर सिंह, सन्तोष सदा शंकर, राजाराम खत्री, गोविन्द खड्काले, सर्वधन तामाङ, राधाकृष्ण ढुंगाना, सविता तामाङ, कपिल गुरुङ, राजु गिरी, पूर्णबहादुर बोहरा र नरप्रसाद पाण्डेले विभिन्न व्यक्तिलाई ठगी गरेको उजुरी परेको छ।"
अझै बनेन नेकपा संसदीय बोर्ड,"काठमाडौं : आधा कार्यकाल वित्दा पनि सत्तासीन नेकपाको संसदीय बोर्ड गठन र दलको सचिव नियुक्ति हुन सकेको छैन। संसदीय काम कारवाहीलाई चुस्त बनाउन, सुपरिक्षवेण गर्न र सांसदलाई क्रियाशिल बनाउन नेकपाले विधानमै २३ सदस्यीय बोर्डको व्यवस्था गरेको छ। तत्कालीन एमाले र माओवादी केन्दबीच पार्टी एकतापछि बनेको संसदीय दलको विधानमा संसदीय बोर्ड, सचिव, संसदीय समिति र प्रदेश समन्वय समितिको व्यवस्था गरिएको छ। तर यी कुनै पनि संरचना गठन नहुंदा संसदीय कामकारवाहीमा नेकपाका सांसदहरुमा एकरुपता पाइदैन।। विधेयक र अन्य नितिगत छलफलमा नेकपाका सांसदहरु पूर्व एमाले र पूर्व माओवादी कित्तामा बांडिएर धारणा राख्ने गरेका छन। यसअघि राज्य व्यवस्था समिति र लेखा समितिमा नागरिकता विधेयक लगायतका विषयमा सांसदहरुबीच धारणा बाझिएपछि प्रधानमन्त्री केपी ओलीले बालुवाटारमा बोलाएर सांसदहरुलाई समान धारणा बनाउन निर्देशन नै दिएका थिए। पछिल्लोपटक पार्टीभित्रको विवाद समाधान गर्न महासचिव विष्णु पौडेल संयोजकत्वको कार्यदलले संसदीय दलको भूमिका प्रभावकारी बनाउनुपर्ने सुझाव दिएसंगै संसदीय संरचना गठनको माग उठेको छ। कार्यदलले दलको विधानमा प्रवन्ध गरिएका संरचनाहरु निर्माण गर्न, संसदीय दलको कार्यालय एउटै बनाउन र सांसदहरुलाई प्रशिक्षणको व्यवस्था गर्नुपर्ने सुझाव दिएको छ। पूर्व एमालेको संसदीय दल परिसरमा नेकपा संसदीय दलको कार्यालय बनाउने निर्णय गरेपनि त्यसको कार्यान्वयन हुन सकेको छैन। प्र्रमुख सचेतक देव गुरुपूर्व एमाले दलको परिसरमा व्यवस्था गरिएको कार्यालयमा बस्न नमानेर पूर्व माओवादी संसदीय दलको कार्यालय रहेको संसदको २ नम्वर भवनमै बस्ने गरेका छन। 'संसदीय बोर्ड त उहिल्यै गठन गर्नुपर्ने हो', पूर्वमन्त्री एवं नेकपा सांसद शेरबहादुर तामाभन्छन, 'जनताका एजेण्डामा कसरी प्रस्तुत हुने, संसदलाई कसरी प्रभावकारी बनाउने, पार्टीका नीति र निर्णयलाई कसरी कार्यान्वयन गर्ने जस्ता विषयमा सांसदहरुलाई प्रशिक्षण गर्ने र प्रभावकारी गराउन ढिलाई भइसकेको छ।' अध्यक्षद्धयलाई बुझाइएको कार्यदलको प्रतिवेदनमा भनिएको छ, (संसदीय दलको निर्णयका आधारमा संसद तथा समितिहरुमा सांसदहरुको भूमिकालाई एकरुप र प्रभावकारी बनाउने, सांसदहरुले सरकारद्धारा प्रस्तुत नीति कार्यक्रम, बजेट, विधेयक, सन्धी लगायतका प्रस्तावहरु पारित गर्न सक्रिय भूमिका निर्वाह गर्ने।) संसदीय दलको नेता अध्यक्ष रहने बोर्डमा दलको उपनेता, प्रतिनिधिसभामा दलको प्रमुख सचेतक, सचेतक, राष्टियसभा प्रमुख सचेतक र सचेतक तथा प्रत्येक प्रदेशबाट प्रतिनिधित्व हुने गरि सात जना सदस्यको व्यवस्था गरिएको छ। बोर्डमा एकतिहाई महिला, समावेशी प्रतिनिधित्वको आधारमा ६ जना सदस्य र तीन जना सदस्य बोर्डले नियुक्त गर्ने व्यवस्था विधानमा छ। बोर्डले सांसदहरुलाई संसदीय कामकारवाहीमा क्रियाशिल बनाउने, संसदका काम कारवाहीको सुपरिवेक्षण गर्ने, सांसदको भूमिकाको अनुगमन र मुल्यांकन गर्ने, संसदका विषयगत समिति, कार्यदल र प्रतिनिधिमण्डलमा सांसदरुलाई मनोनित र छनोट गर्ने काम बोर्डले गर्ने विधानमा उल्लेख छ। यस्तै संसदीय दल सञ्चालन, दल र सरकारबीच समन्वय गर्न बोर्ड सचिवको व्यवस्था विधानमा गरिएपनि त्यसको गठन हुन सकेको छैन। संसदीय दलका उपनेता सुवास नेम्वापार्टी स्थायी समितिको बैठकपछि संसदीय संरचनाहरु गठन गरि संसद र संसदीय समितिलाई प्रभावकारी बनाइने बताउँछन। प्रमुख सचेतक गुरुपनि नेताहरुको निर्देशन र पार्टीमा सल्लाहपछि विधानमा भएका सबै संरचना गठन गरिने बताउँछन। यस्तै संसद र विषयगत समितिमा पार्टीको भूमिका प्रभावकारी बनाउन संसदीय समुह र प्रदेश समन्वय समिति गठन गर्ने व्यवस्था विधानमा गरिएपनि त्यसको कार्यान्वयन हुन सकेको छैन। विषयगत समितिमा विधेयक वा अन्य नीतिगत विषयमा सांसदहरुबीच समान धारणा र एकमत बनाउन संसदीय समुह गठनको व्यवस्था विधानमा गरिएको हो। नेकपा संसदीय दलको विधानले प्रदेशको सम्वृद्धि र त्यस क्षेत्रका जनताको पक्षमा काम गर्न सम्वन्धित प्रदेशबाट प्रतिनिधित्व गर्ने सांसदको संयोजकत्वमा प्रदेश समन्वय समितिको प्रवन्ध गरेको छ। सम्वन्धित प्रदेशको पार्टी कमिटि र सम्वन्धित प्रदेशमा रहेका सदस्यहरुसंग संयोजन गरि सम्वन्धित प्रदेशका सदस्यको क्षमता अभिवृद्धि गर्ने, विकास योजना सम्वन्धी कार्यहरुमा नेतृत्वदायी भूमिका निर्वाह गर्ने काम प्रदेश समन्वय समितिको तोकिएको छ। संसद चलेको बेला महिनाको एक पटक संसदीय दलको बैठक बस्ने व्यवस्था विधानमा गरिएपनि त्यसको समेत कार्यान्वयन नभएको नेकपाका सांसदहरु बताउँछन।"
पर्वतको कटुवाचौपारीमा वेवारिसे शव फेला,कुश्मा : पर्वतको कुश्मा नगरपालिका  ९ कटुवचौपारीस्थित पाटेश्वरी मन्दिर नजिकै एउटा वेवारिसे शव फेला परेको छ। बुधबार दिउँसो शव भेटिएको हो। जिल्ला प्रहरी कार्यालय पर्वतका अनुसार तीनचार दिन अघि मृत्यु भएको जस्तो देखिने शव अन्दाजी ५० वर्षीय पुरुषको हो। कालो जिन्स पाईन्ट र सेतो र रातो धर्से सर्ट लगाएका ती पुरुषको पहिचान हुन नसकेको प्रहरीले जनाएको छ। उक्त शव पोष्टमार्टमका लागि जिल्ला अस्पताल पर्वतमा राखिएको प्रहरी निरीक्षक मनिष श्रेष्ठले जानकारी दिए। घटनाको बारेमा थप अनुसन्धान भइरहेको छ। पर्वतमा पहिलोपटक सुरक्षाकर्मीमा संक्रमण पर्वतमा पहिलोपटक एक सुरक्षाकर्मीमा संक्रमण पुष्टि भएको छ। क्षयरोग उपचार केन्द्र पोखरामा गरिएको परीक्षणमा जिल्ला प्रहरी कार्यालय पर्वतमा कार्यरत एक प्रहरी जवानमा कोरोना संक्रमण पुष्टि भएको छ। काठमाण्डौबाट सरुवा भएर आएका २८ वर्षीय प्रहरी जवानमा कोरोना संक्रमण पुष्टि भएको हो। उनी सरुवा भएर आएपछि पीसीआर परीक्षणका लागि क्वारेन्टाइनमा रहेका थिए। कोरोना पुष्टि भएका प्रहरी जवानलाई पर्वतको आइशोलेशन अस्पतालमा राखेर उपचार थालिएको सिसीएमसी पर्वतका प्रवक्ता प्रविण भण्डारीले जानकारी दिए। योसँगै पर्वतको कोरोना संक्रमण हुनेको संख्या १ सय १० पुगेको छ। हालसम्म १ सय ३ जना उपचारपछि निको भएर फर्किसकेका छन् भने अहिले ७ जनाको आइशोलेशन अस्पतालमा उपचार भैरहेको छ।
रोनाल्डोको सय गोलको कोशेढुंगा,"स्टोकहोल्म : चर्चित फुटबलर क्रिस्टियानो रोनाल्डोले राष्ट्रिय टोलीबाट एक सय गोलको कोशेढुंगा पूरा गरेका छन्। यूईएफए नेसन्स लिगअन्तर्गत मंगलबार राति भएको खेलमा पोर्चुगलले स्विडेनलाई उसैको मैदानमा २० गोलले हराउँदा रोनाल्डोले यस्तो कोशेढुंगा पूरा गरेका हुन्। पोर्चुगलको जितमा दुवै गोल रोनाल्डोले गरेका थिए। स्विडेनविरुद्ध दुई गोल गरेसँगै रोनाल्डोले पोर्चुगलको राष्ट्रिय टोलीबाट सय गोल गर्ने खेलाडीको कीर्तिमान पनि बनाएका छन्। सन् २००३ देखि पोर्चुगलको सिनियर राष्ट्रिय टोलीबाट खेल्दै आएका ३५ वर्षीय रोनाल्डोले देशका लागि एक सय ६५ खेल खेल्दै एक सय एक गोलको कोशेढुंगा पूरा गरेका हुन्। राष्ट्रिय फुटबल टोलीबाट सर्वाधिक गोल गर्ने खेलाडी भने इरानका अली देई हुन्। अलीको नाममा एक सय नौ गोलको कीर्तिमान छ। अलीले सन १९९३ देखि २००६ सम्म एक सय ४९ खेल खेल्दै सबैभन्दा धेरै अन्तर्राष्ट्रिय गोल गर्ने कीर्तिमान बनाएका थिए। त्यसपछि भारतका सुनील क्षत्रीले राष्ट्रका लागि ७२ गोल गरेका छन्। उनीपछि अर्जेन्टिनाका लियोनल मेसी छन्। मेसीले अहिलेसम्म राष्ट्रिय टोलीबाट ७० गोल गरेका छन्। बढ्दो उमेरमा पनि दमदार प्रदर्शन जारी राखेका रोनाल्डोले स्विडेनविरुद्ध जादुमय खेल पस्किएका थिए। रोनाल्डोले ४५औं मिनेटमा उत्कृष्ट फ्रिकिक गोल गर्दै खाता खोलेका थिए। रोनाल्डोको करिब २५ यार्ड लामो फ्रिकिक प्रहारले सोझै जाली चुमेको थियो। रोनाल्डोको सशक्त प्रहारलाई स्विडेनका गोलरक्षकले नियाल्नसमेत भ्याएनन्। रोनाल्डोले दोस्रो गोल दोस्रो हाफमा थपेका थिए। उनले ७२औं मिनेटमा जोआओ फेलिक्सको पासमा दोस्रो गोल गरेका थिए। पहिलो हाफमै १० खेलाडीमा समेटिएको स्विडेनको गोल फर्काउने प्रयास अन्तिमसम्म सफल हुन सकेन। ४४औं मिनेटमा गुस्टभ स्भेनसन दोहोरो पहेँलो (रातो) कार्ड पाउँदै बाहिरिएपछि स्विडेनले पोर्चुगलको दबाब झेलेको थियो। जितसँगै नेसन्स लिग एको समूह तीनमा रहेको पोर्चुगल शीर्ष स्थानमा छ। पोर्चुगलको ६ अंक छ। समान ६ अंक बनाएको फ्रान्स गोल अन्तरका आधारमा दोस्रो स्थानमा छ। मंगलबार राति नै भएको खेलमा फ्रान्सले क्रोएसियालाई ४२ गोलले हरायो। घरेलु मैदानमा फ्रान्सलाई जिताउन एन्टोइन ग्रिजम्यानले ४३औं, डायोट उपामेकानोले ६५औं र ओलिभर गिरोडले ७७औं मिनेटमा पेनाल्टीमार्फत गोल गरेका थिए। फ्रान्सले अर्को गोल ४५औं मिनेटमा क्रोएसियाका डोमिनिक लिभाकोभिकबाट आत्मघाती रूपमा उपहार पाएको थियो। खेलमा सुरुआती अग्रता लिएको क्रोएसियाका लागि डेजन लोभरेनले १७औं मिनेटमा खाता खोलेका थिए। जोसिप ब्रेकालोले ५५औं मिनेटमा दोस्रो गोल फर्काए पनि टोलीको हार टार्न सकेनन्। यस समूहमा लगातार दुई खेल हारेको क्रोएसिया र स्विडेनले खाता खोल्न सकेका छैनन्। यसैगरी लिग एको समूह दुईमा बेल्जियमले आइसल्यान्डलाई ५१ गोलले हराएको छ। बेल्जियमको फराकिलो जितमा मिचे बात्सुयाइले १७औं र ६९औं मिनेटमा दुई गोल गरे। एक्सेल विस्टेलले १३औं, ड्राइस मेर्टिन्सले ५०औं र जेरेमी डोकुले ७९औं मिनेटमा एकएक गोल गरे। आइसल्यान्डका होल्मबर्ट एरोन फ्रिडजोन्सनले ११औं मिनेटमा गरेको सुरुआती गोल सान्त्वना गोलमा परिणत भएको थियो। यही समूहको अर्को खेलमा इङ्ल्यान्ड र डेनमार्कले गोलरहित बराबरी खेल्दै अंक बाँडेका छन्। लगातार दोस्रो जितसँगै ६ अंक बनाएको बेल्जियम समूहको शीर्ष स्थानमा छ। दोस्रो स्थानमा रहेको इङ्ल्यान्डको चार अंक छ। एक अंक बनाएको डेनमार्क तेस्रो र अंकविहीन आइसल्यान्ड अन्तिममा छ। मंगलबार राति नै भएको लिग सीको समूह एकमा अजरबैजानले साइप्रस र मोन्टेनेग्रोले लकजेम्बर्गलाई समान ११ गोलले हराएको छ। लिग सीको समूह दुईमा अर्मेनियाले इस्टोनियालाई २० गोलले हरायो। यही समूहको अर्को खेलमा जर्जिया र नर्थ मेसेडोनियाले ११ गोलको बराबरी खेल्दै अंक बाँडेका छन्। डीको समूह दुईमा लिचटेन्सटेनले सान मारिनोलाई २० गोलले हरायो।"
घटे टेलिफोन प्रयोगकर्ता,"काठमाडौं : पछिल्लो समय टेलिफोन प्रयोगकर्ता घटेका छन्। नेपाल दूरसञ्चार प्राधिकरणले सार्वजनिक गरेको एमआईएस (म्यानेजमेन्ट इन्फरमेसन सिस्टम) प्रतिवेदनअनुसार टेलिफोन प्रयोगकर्ता घटेको देखिएको हो। १२ महिनाको अवधिमा ३८ लाख ४१ हजार ४ सय २४ को संख्याले टेलिफोन प्रयोगकर्ता घटेको हो। २०७६ साउनमा टेलिफोन प्रयोगकर्ता ४ करोड १७ लाख १ हजार ४ सय २० थिए। २०७७ असारमा उक्त संख्या ३ करोड ७८ लाख ८५ हजार ९ सय ९६ मा झरेको छ। प्राधिकरणका सूचना अधिकारी सन्दीप अधिकारी टेलिफोन प्रयोगकर्ता घट्नुमा कोरोनाको प्रकोप र बहुसिम प्रयोगमा कडाइ गरिनु प्रमुख कारण रहेको बताए। एउटै व्यक्तिका नाममा जारी भएका बहुसिम निष्क्रिय गरिएको छ। कोभिड१९ का कारण भारतीय कामदारको सिम सक्रिय छैन, अधिकारीले भने, पर्यटकले पनि सिम प्रयोग गर्थे। पर्यटक र भारतीय कामदार भित्रिन नपाउँदा पनि टेलिफोन प्रयोगकर्ता घटेको अधिकारीले बताए। टेलिफोन प्रयोगकर्ता २०७६ माघदेखि घट्न थालेका हुन्। २०७६ पुससम्म टेलिफोन प्रयोगकर्ता ४ करोड ३० लाखभन्दा धेरै पुगिसकेका थिए। २०७६ माघमा ४ करोड १५ लाखमा झरेको थियो। २०७६ फागुनमा ३ करोड ८७ लाखमा झरेको थियो। एक वर्षको अवधिमा सबैभन्दा धेरै नेपाल टेलिकम प्रयोगकर्ता घटेका छन्। उक्त अवधिमा नेपाल टेलिकम प्रयोगकर्ता २९ लाख ९२ हजारले घटेको छ। २०७६ साउनमा नेपाल टेलिकमका प्रयोगकर्ता २ करोड २९ लाख ४० हजार थिए। २०७७ असारमा उक्त संख्या घटेर १ करोड ९९ लाख ४८ हजारमा झरेको छ। यस्तै एनसेल प्रयोगकर्ता ९ लाख २९ हजारले घटेको छ। २०७६ साउनसम्म एनसेलका प्रयोगकर्ता १ करोड ६६ लाख ९० हजार थिए। २०७७ असारमा प्रयोगकर्ता १ करोड ५७ लाख ६१ हजारमा झरेको छ। एक वर्षको अवधिमा स्मार्ट टेलिकमको प्रयोगकर्ता भने बढेको छ। स्मार्ट टेलिकमको प्रयोगकर्ता ७८ हजार ९ सय ८३ ले बढेको छ। २०७६ साउनमा स्मार्ट टेलिकमका प्रयोगकर्ता २० लाख ६८ हजार ९७ थिए। २०७७ असारमा यो संख्या बढेर २१ लाख ४७ हजार ८० पुगेको छ। एनसेलले गुमायो १४ लाख प्रयोगकर्ता २०७६ फागुनसम्म ३ करोड ८७ लाख ७५ हजार ६७८ प्रयोगकर्ता थिए। लकडाउन सुरु भएदेखि ९ लाख १५ हजार ६ सय ८२ प्रयोगकर्ता घटेका छन्। लकडाउन अवधिमा सबैभन्दा धेरै ग्राहक एनसेलले गुमाएको छ। एनसेलले पाँच महिनाको अवधिमा १४ लाख ९ हजार ७ सय ६० ग्राहक गुमाएको हो। लकडाउन अघिसम्म एनसेलका ग्राहक १ करोड ७१ लाख ७१ हजार ६ सय ७५ थिए। अहिले त्यो घटेर १ करोड ५७ लाख ६१ हजार ९ सय ३ पुगेको छ। नेपाल टेलिकमले भने लकडाउन सुरु भएदेखि भने ग्राहक बढाएको छ। चार महिनाको अवधिमा नेपाल टेलिकमको ग्राहक ४ लाख ५१ हजार ८ सय २७ ले बढोत्तरी भएको छ। यस्तै स्मार्ट टेलिकमको पनि प्रयोगकर्ता बढेको देखिएको छ। स्मार्ट टेलिकम प्रयोगकर्ता ४२ हजार २ सय ६३ ले बढेको छ। लकडाउनअघि स्मार्ट टेलिकमका प्रयोगकर्ता २१ लाख ४ हजार ८ सय १७ थिए। २०७७ असारमा प्रयोगकर्ताको संख्या २१ लाख ४७ हजार ८० पुगेको छ।"
प्रेमगीत३का निर्देशकको निधन,"काठमाडौं : प्रेमगीत३ का लेखक तथा निर्देशक छेतेन गुरुङको निधन भएको छ। मिर्गौलासम्बन्धी समस्याबाट पीडित उनको ४२ वर्षको उमेरमा बुधबार राति निधन भएको हो। प्रेमगीत३का कार्यकारी निर्माता चक्रबहादुर चन्दका अनुसार उपचारका क्रममा महाराजगन्जस्थित मेट्रो हस्पिटलमा गुरुङको निधन भएको हो। उनी सोमबार अस्पताल भर्ना गरिएका थिए। मिर्गौलासँगै उनको कलेजोले पनि काम गर्न छोडेको थियो। गुरुङले निर्माता सन्तोष सेनसँग संयुक्त रूपमा फिल्म प्रेमगीत३ निर्देशन गरेका हुन्। यो फिल्म रिलिज हुन बाँकी छ। नोभेम्बर रेन बाट लेखकका रूपमा नेपाली सिनेमामा पाइला टेकेका छेतेनले खगेन्द्र लामिछाने अभिनीत तथा निर्मित डमरुको डन्डिबियोबाट निर्देशनमा डेब्यु गरेका थिए। यसका साथै क्लासिक, डायरीलगायत फिल्मको लेखन पनि गुरुङले गरेका थिए। गुरुङका आमा र एक छोरी छन्। श्रीमतीको भने केही वर्षअघि नै निधन भइसकेको छ।"
पर्यटनको भर्जिन क्षेत्र,"पर्यटन क्षेत्र अर्बौंको आर्थिक कारोबार हुने उद्योगका रूपमा स्थापित भएको छ। यो क्षेत्रले कूल गार्हस्थ उत्पादनमा करिब तीन प्रतिशत योगदान दिँदै आए पनि पर्यटन क्षेत्रको उचित प्रवर्द्धन हुन सकेको छैन। यसले गर्दा नेपालमा हालसम्म सम्भावनाको १० प्रतिशतको संख्यामा पनि पर्यटक भित्रिन सकेका छैनन्। सरकारी र सम्बन्धित निकायले पूर्वाधार विकासमा ध्यान नदिँदा पर्यटन क्षेत्र पछाडि परेको छ। एक करोडभन्दा बढी पर्यटकलाई नेपालको स्रोतसाधनले धान्न सक्छ। ती पर्यटकलाई नेपाल भित्र्याउन सक्ने हो भने धेरैले रोजगार पाउन सक्छन्। ठूलो परिमाणमा आर्थिक कारोबार भई अर्थव्यवस्थाको प्रमुख आधार पर्यटन क्षेत्र बन्न सक्छ। तर यसलाई मजबुत र व्यवस्थित बनाउनेभन्दा पनि व्यक्तिविशेषको निहित स्वार्थका लागि पर्यटन क्षेत्रको विकास भइरहेको छ। सुरुका दिनमा नेपाल महँगो गन्तव्यका रूपमा थियो, धेरै पर्यटक नेपाल घुम्ने आउँथे। तर पर्यटन व्यवसायीबीचको अस्वस्थ प्रतिस्पर्धाले नेपाल सस्तो गन्तव्यका रूपमा विश्वमा चिनिएको छ। बेलाबखत निजी र सरकारीस्तरबाट पर्यटन प्रवर्द्धनका लागि सभासम्मेलन, ट्राभल मार्ट, एक्जिविसनमा सहभागी नभएको पनि होइन, तर अरू देशको प्रवर्द्धन गर्ने तरिकाभन्दा नेपाल धेरै पछाडि छ। सामाजिक सञ्जाल चलाउनेभन्दा बढी पर्यटन प्रवर्द्धनका लागि सूचना प्रविधिको प्रयोग भएको पाइँदैन। लगभग ९० को दशकअघिको पर्यटन प्रवर्द्धनको तरिका पनि प्रयोग भइरहेका छन्। पर्यटन व्यवसायीलाई समयसापेक्ष तालिम, व्यावसायिक आचारसंहिता लागू गर्नेजस्ता विषयमा सरकारले ध्यान दिन सकेको छैन। यसले गर्दा नेपालको पर्यटन क्षेत्र पछिल्लो समयमा गुणस्तरभन्दा पनि गोरो छाला कति भित्रिए भन्ने टाउको गन्ने काम भइरहेको छ। तर, कति नेपाली तथा विदेशीले नेपाल घुमेर कर संकलन कति भयो ? अर्थव्यवस्थामा योगदान कति बढ्यो ? कति थप रोजगार सिर्जना भयोजस्ता विषयमा मूल्यांकन गरिएको छैन। सन् २०१९ मा करिब १३ लाख पर्यटक भित्रिएकोमा सन् २०२० को भ्रमण वर्षमा २० लाख पर्यटक भित्र्याउने भनिएको थियो। साविकभन्दा थप सात लाख पर्यटक भित्र्याउन भ्रमण वर्ष घोषणा गरेर सरकारले ठूलो धनराशि खर्च गर्यो। करिब १३ लाख पर्यटक त परम्परागत प्रचारप्रसारका भरमा भित्रिएका थिए। त्यसपछि कोभिड १९ को महामारीका कारण नेपाल भ्रमण वर्ष २०२० नै स्थगित भयो। तर जेजसरी भ्रमण वर्ष सञ्चालन भयो र गतिविधि भए, त्यो गुणात्मक र परिणात्मक थिएनन्। पर्यटन क्षेत्रको आधिकारिक निकाय नेपाल पर्यटन बोर्डले प्रचारप्रसारका सामग्री माग्न जाँदा व्यवसायीलाई नै विश्वास नगरेको हामी व्यवसायीले तीक्तता भोगेका छौं। निजी क्षेत्रलाई विकासको सहयात्री पनि भन्ने अनि विश्वास पनि नगर्ने यो सरकारको दोहोरो नीति हो। निजी क्षेत्रसँग सौहार्दपूर्ण सहकार्य नगरी भ्रमण वर्षको लक्ष्य भेट्न सकिन्न। कोभिड १९ का कारण अहिले पर्यटकको संख्या शून्यमा झरेको छ। २०२० को अन्त्यबाट स्थिति सहज भए २०२१, २०२२ वा २३ मा तीन लाख पर्यटक मुस्किलले भित्रिन सक्छन्। किनभने नेपालमा कोभिडकै कारण युरोपेली तथा एसियाली मुलुकका पर्यटक घुमफिरका लागि तत्काल नआउन सक्छन्। नेपालमा कोरोना पूर्णरूपमा समुदायस्तरमै फैलिसकेको छैन। चार महिना लामो लकडाउन खोलेको सरकारले संक्रमण थेग्न नसकेपछि स्थानीय स्तरबाट मुलुकका प्रायः क्षेत्रमा निषेधाज्ञा जारी छ। सरकारको अदूरदर्शिता र अव्यावहारिक निर्णयका कारण अहिले यो अवस्था आएको हो। लकडाउन नगर्नुपर्ने बेलामा लकडाउन गरियो। लकडाउन खोल्ने नहुने बेलामा लकडाउन खोलियो। यही कारणले कोभिडको भयावह स्थिति सिर्जना भएको हो। यो अवस्थामा पर्यटन व्यवसायीलाई टिकाइराख्न उनीहरूले लिएको ऋणको किस्ता वा ईएमआईको अवधि पछि सारिदिनुपर्छ। ब्याज घटाइदिनुपर्छ। बैंकले ब्याज छुट दिन सक्दैन किनभने त्यो बैंकसँग भएको पैसा नागरिकको हो। नागरिकको पैसा लिने अधिकार कसैलाई छैन। ब्याजदर घटाउने, ईएमआईको अवधि पछि सार्ने जस्ता काम गर्न सकिन्छ। यता, व्यवसायीले धैर्यवान् बन्न आवश्यक छ। यो बेला सरकार वा कसैको विरोध गरेर हतोत्साहित हुने बेला होइन। यो संसारलाई परेको पीडा हो। विकसित देशको सरकार सक्षम छ। अन्य मुलुकको सरकारले सबै नागरिकको आवश्यकता बेहोर्न सक्छ। तर, हाम्रोमा त्यस्तो छैन। सडकमा आन्दोलन गरेर समस्या समाधान हुन सक्दैन। अहिलेको अवस्थामा सरकारसँग सहयात्रा गर्ने हो। अहिलेको अवस्थामा उडान खोलेर पर्यटन भित्र्याउन हतार गर्नु हुँदैन। डिसेम्बर यता नेपालमा पर्यटक आउने सम्भावना छैन। कोभिडको महामारीमा पर्यटक भित्र्याउने र सुरक्षित सेवा दिने अवस्थामा हामी तयार भएका छैनौं। हामीकहाँ पर्याप्त मात्रा पर्यटकस्तरीय अस्पताल छैन। स्वास्थ्य सामग्री तथा सेवा छैन। पर्यटक ल्याएर बिरामी भए कहाँ लाने ? अनि फेरि आकस्मिक लकडाउन हुँदा पर्यटकको खर्च कसरी बेहोर्ने र कहाँ राख्ने ? जस्ता चुनौतीपूर्ण समस्या छन्। पछिल्लो समयमा गुणस्तरभन्दा पनि गोरो छाला कति भित्रिए भन्ने टाउको गन्ने काम भइरहेको छ। तर, कति नेपाली तथा विदेशीले नेपाल घुमेर कर संकलन कति भयो ? अर्थव्यवस्थामा योगदान कति बढ्यो ? कति थप रोजगार सिर्जना भयो भन्नेजस्ता विषयमा मूल्यांकन गरिएको छैन। लकडाउनअघि नेपाल आएका करिब दुई हजार पर्यटक अझै यहीं छन्। उनीहरूलाई भिसा शुल्क नलिएर सरकारले राखेको छ। भोलि त्यो अवस्थामा आए कतिञ्जेल थेग्ने ? त्यही भएर पर्यटक भित्र्याउन हतार गर्नुहुँदैन। हामीकहाँ घुम्न आउने पर्यटक सुरक्षित हुनुपर्यो। सरकारले सुरक्षासम्बन्धी मापदण्ड निकालेर मात्र हुँदैन; त्यसको कार्यान्वयनका लागि निगरानीमा चुस्तता दिनुपर्यो। हरेक व्यवसायीले पर्यटकलाई दिने सेवामा सुरक्षालाई विशेष ध्यान दिनुपर्छ। पर्यटकक वा आफ्ना कारणले असर नपुग्ने गरी तयार हुनुपर्यो। व्यवसायी आफूले नै कडा मापदण्ड बनाएर अक्षरशः पालना गर्नुपर्ने हुन्छ। यो स्थिति सधैं रहिरहन्छ भन्ने होइन। कोभिडपछिको अवस्थामा कसरी पर्यटकलाई आकर्षित गर्ने भन्नेमा अहिलेबाटै सरकारले तयारी गर्न आवश्यक छ। सबैभन्दा पहिला सम्भावना बोकेका नयाँ मुलुकलाई नेपालमा आउने वातावरण तय गर्नुपर्छ। किनभने नेपाल आउने अमेरिका, जापान, बेलायत, चीन, भारतलगायत सबै कोभिडबाट अति प्रभावित भइरहेका छन्। त्यहाँबाट आठ वा नौ घन्टा ट्रान्जिट गरेर नेपाल घुम्न आउने सक्ने स्थिति छैन। यसले गर्दा नेपालले अब नेपाल भित्र्याउने मुलुकको सूचीको प्राथमिकतालाई परिवर्तन गर्न आवश्यक छ। अब नेपालमा बुद्धिस्ट मुलुकबाट पर्यटक आकर्षण गर्ने कार्यक्रम ल्याउन जरुरी छ। किनभने संसारको कूल जनसंख्याको १० प्रतिशत जनता बौद्ध धर्म मान्छन्। बुद्धको जन्मस्थान नेपालमा छ। अब ती क्षेत्रका पर्यटकलाई नेपाल ल्याउन सबैभन्दा पहिले भैरहवा विमानस्थल तत्कालै निर्माण गरी सञ्चालनमा ल्याउनुपर्छ। अर्को लुम्बिनी क्षेत्रलाई सफासुग्घर राख्नुपर्यो। बिग्रिएका बाटाघाटा बनाइसक्नुपर्छ कम्तीमा ६ महिनाभित्र। विमानस्थल सञ्चालन भइसकेपछि चहलपहल सुरु हुन्छ। अहिलेका होटलहरूको क्षमताले धान्न नसक्ने अवस्था हुन सक्छ। त्यसका लागि पूर्वाधार विकासमा ध्यान दिनुपर्यो। त्यहाँ गएर लगानी गर्नेलाई सरकारले राहतका प्याकेजसहित सहज वातावरण तयार गरिदिनुपर्यो। लुम्बिनीलाई पूर्णरूपमा टुरिस्ट हबका रूपमा विकास गर्नुपर्यो। अनि बुद्धिस्ट मुलुकबाट लुम्बिनीमा सोझै उडानका लागि सरकारले पहल गरिदिनुपर्छ। ती देशका मुद्रा नेपालमा चलाउने वातावरण बनाउनुपर्यो। नाफा हुने मात्र मुद्रा चलाउने होइन। ती देशका मुद्रा नेपालमा चलाउने हो वा सरल रूपमा सटहीको व्यवस्था गरिदिने हो भने उनीहरूलाई सटहीको झन्झट हुँदैन। सरकारले आकर्षित गर्ने गरी योजना ल्याउन आवश्यक छ। यति गर्ने हो भने २०२० को पर्यटन क्षेत्रले व्यहोरेको नोक्सानी कम्तीमा २०२१ मा गएर केही भए पनि कभर हुन सक्छ। अर्को कुरा, आन्तरिक पर्यटन प्रवर्द्धन पनि हो। सरकारले चालु आर्थिक वर्षको बजेटबाट लिभ टुरिजम को व्यवस्था गर्ने भनेको छ। त्यो फेरि व्यक्तिविशेषको हस्तक्षेप वा कम्पनीको कार्टेलिङबाट हुने हो भने काम छैन। यसमा सबै कम्पनीले अवसर पाउनुपर्छ। सरकारले लिभ टुरिजमको कार्यविधि बनाउँदा नेपाल घुमेर आएको प्रमाण पेस गर्नुपर्ने व्यवस्था गर्नुपर्छ। लिभ टुरिजममा छिमेकी मुलुक भारत सरकारले सरकारी कर्मचारीलाई टोकन पैसा पनि दिन्छ र बिदा पनि दिन्छ। उनीहरूले घुमेर आएको प्रमाण पेस गर्नुपर्ने प्रावधान छ। भारतको पर्यटनमा आन्तरिक पर्यटनको हिस्सा पनि उल्लेख्य छ। पछिल्लो समयमा नेपालमा आन्तरिक पर्यटन विस्तारै विकास हुने क्रममा छ। पहाडी तथा हिमाली जिल्ला, एभरेस्ट, अन्नपूर्ण बेस क्याम्प, रारा, मुक्तिनाथजस्ता स्थान अहिले आन्तरिक पर्यटकको प्रमुख गन्तव्य हुन्। अब ती स्थानमा मात्र सीमित नराखेर पर्यटनका लागि भर्जिन क्षेत्र सुदूरपश्चिम र मध्यपश्चिममा पनि आन्तरिक पर्यटन विकास गर्न जरुरी छ। त्यहाँका फाँट र ल्यान्डस्केप आकर्षक छन्। खासमा नेपालीले नै नेपाल देखेका छैनन्। एउटा ठूलो चहलपहल सिर्जना हुन्छ। आन्तरिक पर्यटनको मापदण्ड बनाएर कुनकुन क्षेत्रलाई कसरी विकास गर्ने, व्यवसायीको क्षेत्राधिकार के हुने भनेर सरकारले नै निर्धारण गरिदिनुपर्छ। नागरिकलाई त्यहाँसम्म पुग्ने माध्यम सरकारले नै तयार गर्नुपर्छ। सरकारले वेबसाइटमै पूर्ण सूचना दिन जरुरी छ। त्यसका लागि स्थलगत शोध तथा अनुसन्धान हुनुपर्छ। म्यापिङ हुनुपर्छ। यहाँको पर्यटनको सम्भाव्यता र क्षमता हेर्दा एक करोड पर्यटक आउन सक्ने देखिन्छ। तर हामी १० लाख र २० लाखमै झुन्डिरहेका छौं। अर्को, नेपालको पर्यटकीय क्षेत्र जहाँ प्रवेश शुल्क लिइन्छ। जस्तै अन्नपूर्ण बेसक्याम्प, वसन्तपुर, भक्तपुर दरबार स्क्वायरलगायतमा सेन्ट्रल पेमेन्ट सिस्टममा हुनुपर्छ। जसले गर्दा सीधै त्यो एउटा एकाउन्टमा जान्छ। यसले बार कोड रिड गरेका आधारमा एउटा पर्यटक कहाँकहाँ गयो र कति पैसा खर्च गर्यो भन्ने सही सूचना दिन मद्दत गर्छ। अहिलेसम्म प्रवेश शुल्क लिइने स्थानमा कति पैसा उठ्यो भन्ने रेकर्ड पनि छैन। यसैकारण पनि रेकर्ड राख्न केन्द्रीय प्रणालीको विकास गर्न आवश्यक छ। प्रवेश द्वार (इन्ट्री प्वाइन्ट) मा बार कोड रिडर मेसिन राख्न आवश्यक छ। यसका लागि भइरहेका जनशक्तिबाटै काम चलाउन सकिन्छ। यसले कति पर्यटक दोहोरिएर त्यही क्षेत्रमा जाँदा रहेछन् भन्ने पनि रेकर्ड बस्छ। अर्को भनेको सेन्ट्रल डाटाबेस सिस्टम हो। यसले कुनकुन क्षेत्रमा कति पर्यटक गए भन्ने यकिन तथ्यांक सहजै दिन सकिन्छ। एउटै सेन्टरबाट पर्यटकको तथ्यांकका साथै पर्यटकको ट्र्याकिङ पनि गर्न सकिन्छ। पर्यटकको सम्पूर्ण विवरण राखिएको हुन्छ। बार कोडबाट उनीहरूको जानकारी तुरुन्तै पाउन सकिन्छ। यसले पर्यटक हराए खोज्न सकिन्छ। यसबाट नेपाल सुरक्षित छ भन्ने सूचना सम्प्रेषणमा पनि योगदान हुन्छ। नेपालमा विशेषत फोरियन इन्डिपेन्डेन्ट टुर (एफआईटी) पर्यटक नेपालमा आउने, थोरै समयमा सबै ठाउँ घुम्ने, कम खर्च गर्ने हुन्छन्। उनीहरू नै हुन् हराउने पनि। यस्ता पर्यटकलाई नेपालले प्रवेशमा रोक लगाउनुपर्छ। एउटा सिस्टम वा कम्पनीबाटै त्यस्ता पर्यटक नेपाल भित्रिनुपर्यो। छिमेकी देश भारतमा तेस्रो मुलुकका नागरिक कम्तीमा एक रात नबसी भारत छाड्न पाउँदैन। हामी कहाँ आज आयो, आज नै फर्किन पाउँछन्। विशेषतः भारतीय एजेन्टले लुम्बिनी दर्शन गराउँदा यस्तो गर्ने गरेको पाइन्छ। उनीहरूले भारतमै खुवाएर बसाएर लुम्बिनी क्षेत्र दिनभर घुमाउन ल्याउँछन् अनि राति सुत्न उतै फर्काएर लान्छन्। भारतबाट हरेक वर्ष करिब ७० हजार पर्यटक नेपाल घुम्न आउँछन् तर त्यो खालि टाउको गन्ने काम मात्र भएको छ। त्यसबाट सरकारले ठूलो धनराशि गुमाउँदै आएको छ। नेपालले पनि पर्यटक कम्तीमा एक रात नेपाल बस्नैपर्ने नियम बनाउन जरुरी छ। अर्को कुरा, भुटानले दिनको कम्तीमा दुई डलर तिर्न नसक्ने पर्यटक लैजाँदैन। हामीकहाँ औसत दिनको ४५ डलर पर्यटकले खर्च गर्छन्। नेपालमा भने रकम तोक्दा पर्यटकको मानव अधिकार हनन हुन्छ भन्छन्। आफ्ना देशका नागरिकले काम नपाएर खान नपाउँदा मानव अधिकार हनन नहुने अर्काको देशका नागरिकले नेपाल प्रवेश गर्दा निश्चित मापदण्ड मान्नुपर्छ भन्दा मानव अधिकार हनन हुने ? हामीले त हाम्रो देशलाई कसरी फाइदा हुन्छ भन्ने सोच्नुपर्यो। हाम्रा प्राकृतिक स्रोत र साधन, सांस्कृतिक तथा पुरातात्विक सम्पदा देखाएर बेचेर त्यसलाई पैसामा कन्भर्ट गर्नुपर्यो। हाम्रा व्यवसायीले कमाउनुपर्यो। व्यवसायीले कमाएपछि सरकारलाई कर तिर्ने हो।"
बेवारिसे विकास,"भौतिक निर्माणमा बेमेल तरिकाबाट रकम विनियोजन गर्ने पद्धतिले विकास बजेटको चरम दुरुपयोग भएको छ। आवश्यकताको पहिचानै नगरी आयोजनाहरूमा रकम छुट्ट्याउने खराब परिपाटीका कारण लक्षित समुदाय सेवा उपभोगबाट वञ्चित भएका छन्। उनीहरूले वस्तु र सेवा प्रयोग गर्न नपाए पनि ठेकेदार र कमिसनको चक्करमा रकम विनियोजन गर्न पल्केकाहरू भने मोटाएका छन्। विकासका नाममा काम हुनुपर्ने एकातिर तर पैसा अर्कैतिर खर्च गर्न पल्केकाहरूको पहिचान गरी कारबाहीको दायरामा नल्याएसम्म यस्ता प्रवृत्ति अन्त्य गर्न कठिन छ। कुनै एक ठाउँविशेषमा मात्रै नभएर हिमाल, पहाड र तराईमा समेत मौलाइरहेको यस्तो गतिविधिबाट स्वार्थी समूहले मात्रै फाइदा लिइरहेका छन्। राज्यको ढुकुटी रित्तिने गरी विकास निर्माणमा लगानी गरे पनि परिणाम आउन नसक्नुको मुख्य कारक पनि यस्तै व्यक्ति तथा समूह हुन्। धनुषाको सबैला नगरपालिकाको खेतमाथि ६ वर्षअघि साढे चार करोडमा पुल बन्यो। यो पुलको वारिपारि कतै पनि सडक छैन। पुलमाथि गाडी गुड्ने कुरै भएन। पुलमुनि धानको विवा लहराइरहेको छ। धनुषाकै सहिदनगरमा पनि तीन करोड ६२ लाख रुपैयाँमा यस्तै पुल बनेको छ। महोत्तरीको महोत्तरी पिपरा गाउँपालिका जोड्न एक करोड २५ लाखमा बनेको झोलुगे पुलको हालत पनि उस्तै छ। वारि र पारी दुवै ठाउँमा पनि रहेकाले बीचमा पुल मात्रै उभिएको छ। यी सबै पुलबाट विकास निर्माणको आवश्यकता एकातिर, प्राथमिकता अर्कैतिर रहेको स्पष्ट हुन्छ। योजनाको पहिचान नगरी बजेट छुट्ट्याउने र रकम भुक्तानी गर्नुअघि निर्माण सम्पन्न भएको छ कि छैन भनेर अनुगमन गर्ने परिपाटी कमजोर रहेको यी पुलहरूको टिठलाग्दो अवस्थाले पुष्टि गर्छ। पछिल्लो समय विकासे बजेट आफन्त वा आसेपासेलाई मात्रै दिने र मतदाता रिझाउन बजेट पार्ने प्रवृत्ति बढेको छ। कतिपय ठाउँमा नक्कली उपभोक्ता समिति बनाएर काम गरेजस्तो देखाउने र कमिसन मात्रै पचाउने गरेको उदाहरण पनि प्रशस्तै छन्। विकासको यो पुरानो प्रचलन तोडेर आयोजनाको आवश्यकता पहिचान गरेर मात्रै रकम छुट्ट्याउनुपर्छ। आयोजना सम्पन्न हुने स्थानको प्रत्यक्ष अवलोकन गरेर मात्रै निर्माण सुरु गर्नुपर्छ र आयोजना सम्पन्न भएको छ कि छैन अनुगमन गरेर मात्रै रकम फुकुवा गर्ने पद्धतिलाई प्रभावकारी बनाउनुपर्छ। अहिले स्थानीय स्तरमा सञ्चालन हुने अधिकांश आयोजना सरकारसँग प्रशस्त पैसा छ र जसरी पनि खर्च गर्नुपर्छ भन्ने मानसिकताबाट ग्रसित छन्। मुलुक संघीय संरचनामा गएसँगै स्थानीय सरकारबाट सञ्चालन भएका आयोजनाहरूमा यस्तो समस्या धेरै देखिन्छ। थुप्रै स्थानीय तहमा वडाध्यक्षको मातहतमा आउने विकास बजेटवापतको रकम औचित्यहीन बाटो बनाउन खर्च भएको छ। तलतिर मोटर कुद्ने सडक तर त्यसकै माथि मान्छे हिँड्ने भन्दै अर्को बाटो खनिएका छन्। जबकि ती दुवै बाटोमा मान्छेको आवातजावत निकै कम हुन्छ। थुप्रै ठाउँमा स्मार्ट सिटी र रिङ रोड बनाउने नाममा अनियन्त्रित रूपमा पैसा खर्च भएको छ। यसरी पैसा खर्च गर्नुअघि ती संरचना बनाउनुअघि त्यसको उपयोगिता कति छ अथवा योभन्दा प्रभावकारी आयोजना अन्य कुनै हुन्छ कि भन्ने विषयमा पर्याप्त अध्ययन हुँदैन। अर्को कुरा तत्काल देखिने यस्ता कामबाट जनताका आँखामा छारो हाल्न पनि सजिलो हुन्छ, सँगसँगै ठेकेदार कम्पनीबाट पर्याप्त कमिसन पनि यस्तै आयोजनाबाट आउँछ। कमिसनको चक्करकै कारण विकास निर्माणमा कमसल सामग्री प्रयोग गरेर योजना सकाएको प्रतिवेदन दिने र जसरी पनि रकम निकासा गर्ने गरिएको छ। यस्तो कामलाई निरुत्साहित गर्न नसक्दा मापदण्डविपरीत काम गर्ने र विकास बजेटको चरम दुरुपयोग गर्नेलाई प्रेरित गरेको छ। यस्ता अपरिपक्क आयोजनालाई पैसा दिनु भनेको एक प्रकारको अराजकता नै हो। यो कार्यमा संलग्नलाई चिनेर बेलैमा कारबाही गर्नुपर्छ या सचेत गराउनुपर्छ। प्रभुत्वशाली नेताको लहडमा परेर यस्ता आयोजनालाई पैसा दिने काम बन्द गर्नुपर्छ। पद्धति निर्माण गर्न छाडेर ओजमा आधारित महŒवाकांक्षी योजनामा पैसा दिने काम रोक्नुपर्छ। शक्ति र जोस भयो भन्दैमा विकासका नाममा जथाभावी पैसा खर्च गर्नु हुँदैन। काम नसक्ने र आयोजनाको भविष्यलाई धराशायी बनाउने ठेकेदारलाई कठोर कारबाही गर्न सक्नुपर्छ। राम्रो काम गर्नेलाई प्रोत्साहन दिनुपर्छ। बाँडचुडमा पैसा सकाउने प्रवृत्ति रोक्नुपर्छ।"
सभ्य समाजमाथिको प्रहार,"उत्पीडनका साङ्ला अरू कसैले छिनाल्दैन, पीडितले नै अगाडि बढ्न र नेतृत्व लिन सक्नुपर्छ, अन्य पक्ष सहयोगी, समर्थक र सहभागी हुने मात्र हुन् मनवीरे सुनार (कालिकोट), सेते दमाईं (दैलेख), मना सार्की (कालिकोट), शिवशंकर दास (सप्तरी), लक्ष्मी परियार (काभ्रे), राजेश नेपाली (पर्वत), श्रेया सुनार (कास्की), रूपमती दास (मोरङ), रेश्मा रसाइली (धनुषा), माया विक (कैलाली), अस्मिता तोलामी सार्की (झापा), संगीता परियार (तनहुँ), झुमा विक (ताप्लेजुङ) ले ज्यान गुमाए। अन्तरजातीय प्रेमका सिकार काभ्रेका अजित मिजारको शव दाहसंस्कार लागि न्यायिक संघर्ष ४ वर्षदेखि शिक्षण अस्पतालमा जारी छ। नवराज विकहरूका चीत्कार भेरीका सुसेली बने। हिरासत नै बधशाला बनेको शम्भु सदा र विजयरामको न्यायिक चिच्याहट सभ्य समाजको कानमा परेन। कालिकोटका पखं विकलाई मन्दिरमा धार्मिक गुन्डाबाट भगवान्ले रक्षा गरेनन्। रोशन माझीको चीत्कार होस् या रौतहटका निरञ्जन रामको; कैलालीका विकास विकहरू गम्भीर आक्रमणमा पर्नु दलित कोखमा जन्म हुनु थियो। अहिले प्रदेश २ का मुख्यमन्त्री मुसलमान र प्रदेश प्रमुख दलित छन् तर दलितको हत्या र उत्पीडन तथा प्रतिरोधी आन्दोलनको केन्द्र पनि जनकपुर नै। उत्पीडनका रूप फरकफरक छन्। अन्तरनिहित मूल पक्ष धार्मिक र जातीय अहंकार हो। इतिहासका पानामा मनुवादी वर्ण व्यवस्था हिन्दु समाजको महाकलंक हो। ती कलंक अपराध बन्दै आए। वर्चश्वशली समूह त्यसलाई तोड्नुको साटो अहंकारग्रसित बन्दै गयो। धर्मनिरपेक्ष, कम्युनिस्ट वा उदारवादी पनि आधुनिकतासँगै जातीय अहंकारमा फस्दै अपराध कर्मलाई नैसर्गिक अधिकार मान्न थल्दा एकतर्फ धर्म परिवर्तन बढ्न थाल्यो भने अर्कातर्फ अपराधले वर्चश्वशाली तप्काको संरक्षण पनि पाउँदै गयो। लोकायतवादीहरूले धार्मिक पाखण्डबारे गम्भीर विवेचना गरेका हुन्। अन्यायपूर्ण इतिहासको क्रूरतालाई आधुनिक र सभ्य समाजले साङ्लो छिनाल्न भने सकेन। दलितले छाता ओढ्न तथा गहना र जुत्ता लगाउनु त प्रतिबन्ध नै थियो। बाटामा थुक पर्ला भनेर घाँटीमा घैंटो झुन्ड्यएार हिँड्नुपर्ने थियो। केरलाको त्रावणकोरमा दलितले (एझवा) स्तन ढाक्ने कपडा लाउनुपथ्र्यो स्तन कर तिर्नुपथ्र्यो। सन् १८०३ मा सानर नायर नंगेलीले आफ्नो स्तन काटेर लौ यही हो कर भन्दै प्राणत्याग गरिन् र उनका पतिले आत्महत्या गरे। यो परिघटना दलित प्रतिरोधको प्रतिनिधि घटना बन्यो। हजारांै वर्षदेखिको उत्पीडन विष्ट समूहलाई सामान्य ठानिए। ज्ञान र उत्पादनका साधनस्रोतमाथि उनैको कब्जा कायम रहँदा दलित सामाजिक समूह मात्रै नभई आर्थिक वर्ग पनि बन्न पुग्यो। दलितउत्पीडितमाथिका उत्पीडनविरुद्धको आवाज दलित वा लोकप्रियताका व्यवसायी एनजीओले मात्रै उठाउनुपर्छ ? राजनीतिक दल, मिडिया र विष्ट सन्तानका सरोकारका विषय किन बन्दैनन् ? वर्ग निर्माणका आधार र चरित्र युरोप र यस उपमहाद्वीपमा फरक रहन गए। जुन बेला माक्र्सएंगेल्स कम्युनिस्ट घोषणापत्र (सन् १८४८) तयार गर्दै थिए, कालामाथि भएको बर्बरताका कहानी हेरियट बुजर स्टो अंकल टम्स क्याबिन (सन् १८५१) लेख्दै थिइन्, जसलाई राष्ट्रपति अब्राहम लिंकनले काला जातिको बाइबल भने। अंग्रेज उपनिवेश, बर्बरता र उनका मतियारबारे त माक्र्सले सुन्दर व्याख्या गरे तर भारतको जातीय बर्बरता, समाजको श्रेणीगत अवस्थाबारे गम्भीर विवेचन गर्न भ्याएनन्। पछिल्लाकालमा भारतमा भने ज्योति वा फुले, रामा स्वामी पेरियार, भीमराव अम्बेडकर र काशीरामले सामाजिक जागरण र दलित मुक्तिको अभियानमा सामेल गराएर वैचारिक आन्दोलनको प्रवक्ता बने। अझ वैचारिक कार्य र चिरफार राहुल सांकृत्यायनले गर्न पुगे। कम्युनिस्टले जातीय कुरा नभई वर्गीय कुरा मात्र उठाउँदा दलित समूहमा पकड बनाउन सकेनन्। सामाजिकसांस्कृतिक आन्दोलन हुन नसक्दा बरु लम्पट सर्वहारा दलित वर्गमै देखा पर्यो। आर्थिक वर्गप्रति मात्र जोड दिँदा वर्ण व्यवस्थाले वर्ग निर्माण गरेकामा ध्यान दिन सकेनन्। तीसको दशकमा अम्बेडकरले कम्युनिस्ट र पेरियारले कांग्रेस छाडे। दलित समूहबाट उच्च स्थानमा पुग्ने रूपलाल विश्वकर्माले पनि किन कम्युनिस्ट पार्टी छाडे ? के योग्यता, क्षमता र दक्षताको अभावले केन्द्रीय कार्यकारी नेतृत्वमा दलित, आदिवासी, जनजाति पुग्न नसकेका हुन् वा वर्चश्वशाली तप्काका कारण ? राजनीतिक पार्टीमा गम्भीर बहस हुुन सकेन न प्राज्ञिक जमातमा। जसरी भारतमा दलित प्रतिरोधी आन्दोलन भए र हुँदैछन्, त्यस्तो यहाँ हुन सकेन। दलित संगठन र एनजीओ हरेक पार्टीका जनवर्गीय संगठन त छन्, तर ती समूहका प्रवक्ता र अगुवा बन्नुभन्दा पनि आफ्नै पहिचान र आरक्षणका खोजीले दायित्व निर्वाह नगरी विष्टभक्तिमा रुमल्लिए। समानुपातिक शासकीय व्यवस्थाको परिकल्पना आरक्षणमार्फत स्वाभिमानको रक्षा र चेतनाको जगेर्ना गर्ने सोच थियो होला। तर, त्यसको बदला दलितमा आसे प्रवृत्तिको विकास गर्यो भने जनवर्गको प्रवक्ताभन्दा नेतृत्वको चाकरमा उनीहरूलाई फेरियो। समानुपातिकताको दयायाचनामा स्वन्तत्र चेत र विद्रोही आत्मा बन्धकी बन्न पुगे। उत्पीडित तप्काका विषय एनजीओलाई लोकप्रिय नारा र व्यवसायका मुद्दा त बन्छन् तर विद्रोह र प्रतिकारका विषय भने बन्दैन। बरु पानी छर्कने काम भने गर्छ। भुक्न त सिकाँउछ तर टोक्न हौस्याउँदैन। जनयुद्ध, दलित र संसदीय नेतृत्व जनयुद्धले स्वाभिमान, आत्मसम्मानको सपना देखाउँदै आशा जगायो। मान्छे समान हो भन्ने विश्वास भर्यो। विद्रोह नापीजोखी कहीं पनि भद्रतामा हुँदैन, त्यो उग्रतामा पोखिँदा दलित भर्सेस विष्ट भिडन्त कालिकोटमा देखियो पनि। अपमान र तिरस्कारले थिलथिलो भएको दलित समूह युद्धमा अग्रिम पंक्तिमा सामेल भयो। ज्यान गुमाउनेमा दलित, जनजाति र थारू सबभन्दा धेरै भए। विद्रोहले आत्मबल र वाणी पाएका समूहको स्वाभिमान र महŒवाकांक्षा त पलायो तर फेरिएको परिस्थितिमा वर्चश्वशाली तप्काबाट आएको नेतृत्व भने पुरानै सम्बन्ध र संस्कृतिमा फर्कंदा विचार र वर्ग पनि उसका फेरिए। राष्ट्रियसभामा ७ र प्रतिनिधिसभामा १९ सांसद गरेर २६ जना दलित सांसद हुँदा पनि दलित हत्या र उत्पीडन संसद्को विषय बन्न सकेन, बरु हत्याको तर्क पुष्टि गरिन थालिए। धर्म र दलित आफ्नै सीप, कला र क्षमताका धनी सिल्पी समूह आफ्नै ओकात थाहा नपाउँदा सुगन्ध थाहा नपाउने मृग झैं विष्टहरूबाट अपमानित भएको छ। अदृश्य भयले सदा सताइरह्यो। रामनामी कम्युनिस्टहरूले स्वाभिमानी दलित, जनजाति र आदिवासीलाई अन्य धर्मतिर वा धर्मान्धतातर्फ धकेल्दै गए। आफ्नै धार्मिक र सांस्कृतिक समूहहरू दलितमै समेत पनि अपमान, आक्रमण, बहिस्करणका कारण बने। हत्या, बलात्कार र आक्रमण भनेको सामूहिक मनोबल तोड्नु हो। भारतमा दलितहरू बुद्धमार्गमा लागे भने नेपालमा इसायतमा। जुन धर्मले तिम्रो स्वाभिमानको रक्षा गर्न सक्दैन, त्यसलाई ठोक र मार भनेर रामाश्वामी परियारले समाजलाई लल्कारेका थिए, तर रोग नचिनेका दलितलाई भने भगवान् र मन्दिरले लठ्यायो। भारतका संविधान निर्माता एवं पहिलो न्यायमन्त्री ज्ञान, शिक्षा र योग्यताका उम्दा भीम राव अम्बेडकरले आफ्ना सर्मथकसँगै सन् १९५६ को अक्टोबरमा बौद्ध धम्म ग्रहण गरे। धर्म परिवर्तन र दलित अहिले धर्म परिवर्तनको बाढी आएको छ। त्यसको मुख्य प्रभाव दलित, जनजाति र आदिवासीमा पर्यो, तर अधिकांश पास्चर भने विष्ट कूलका छन्। पश्चिमाहरूको भूसंवेदनशील देशको रणनीतिक उद्देश्य जोडिएको छ, तर प्रोत्साहित गर्ने र धकेल्ने मुख्य कारण हिन्दु धर्मको असहिष्णु मनुवादी व्यवस्था हो। शासन र न्यायिक चरित्र पनि सोहीअनुसार छ। दृष्टान्त नियालौं मल्लो, तल्लो र बीच गाउँमा बाँडिएको विकापुरका कृष्ण परियार फस्र्ट बेन्चर विद्यार्थी थिए। डुमपुत्र ले सबैलाई उछिनेकोमा विष्टहरूमा डाहा थियो नै। किशोर कृष्णको उमेर बढ्दै जाँदा छाती चौडा हुँदै थिए। पाखुरा बलिष्ठ, नजर फराकिलो, मस्तिष्कमा जिज्ञासा, कूतुहल र प्रश्न उब्जँदै गइरहेका थिए। असमानता, भेदभाव, तिरस्कार र सामाजिक अपमानका कारण पहिल्याउने भोक जाग्दै गयो। अझ सरस्वती पूजाका दिन स्कुलको चौर छोएर पूजा बिटुल्याएको आरोपमा सार्वजनिक बेइज्जत गर्दै गुरु ले नै भगाएपछि त पीडा झन् थपियो। अर्का दिन सहपाठीका घरमा खाजा खाँदै गर्दा मित्रपिताले त्यहाँबाट पनि लखेटे। घरमा रुद्री गरेर तीन दिनपछि मात्र गृह प्रवेश गर्दै विष्टले धर्म जोगाए। मान्छेका बीचको यो असमानता, भेदभाव, तिरस्कार र सामाजिक अपमानले घाइते कृष्ण अनेकौं प्रश्न र जिज्ञासा लिएर समानताका अभियन्ता तथा कम्युनिस्ट नेतृत्वसामु पुगे पनि उनीहरूको भनाइको आदर्श र व्यवहारबीच तालमेल नदेखेपछि बिरक्तिँदै इसाईहरूको संगतमा पुगे। तबसम्म उनमा कम्युनिस्टसँग मात्रै होइन, भगवान्सँग समेत मोहभंग भइसकेको थियो। आखिर चंख कृष्ण मण्डलीमा मात्र सामेल भएनन्, अवसरको सिँढी चढ्दै गएर राष्ट्रिय नेतृत्व तहमा पुग्न सके। पुराना अपमानका दिन सम्झँदै अहिले उनी भन्छन् उनीहरूको भेदभाव अज्ञानताका कारण हो, माफ गरौं त्यसबारे चर्चा नगरौं। अहिले पास्चर कृष्णजस्ता असंख्य अपमानितको धर्म परिवर्तनलाई प्रायोजित खेल, डलर र युरोको लगानी, पश्चिमाले धर्म र संस्कृति नष्ट गर्यो भन्नेहरू वर्चश्वशालीका व्यवहार र रामनामी कम्युनिस्टबारे भने चर्चा गर्दैनन्। यसै पनि ख्रिस्तानहरू पनि अन्धविश्वासबाट मुक्त छैनन् भने उनीहरूका रक्तरञ्जित हात अरूका भन्दा अझ फोहोरी छन्। किन झन् बढ्यो त उत्पीडन ? एकातर्फ शिक्षामा पहुँच, परिवर्तनसँगै जागृत स्वाभिमान, आत्मनिर्भर अर्थतन्त्रले हेपिएको नसहने चेत विकास भयो। हिजो दबाइएर रहेका सूचना र समाचार सामाजिक सञ्जालबाट विश्वव्यापी भए। आन्दोलन र विद्रोह एवं सामाजिक हस्तक्षेपले आत्मबल बढायो। नेताहरूको आदर्श सकिँदा र आन्दोलन नरहँदा पनि जनतामा विकास भएको प्रतिरोधी चेतनालाई विष्टहरूले बुझ्न नसक्दा पुरानै ऐंठनले आक्रामक मनोविज्ञान बढिरह्यो। अन्त्यमा, उत्पीडनका साङ्ला अरू कसैले छिनाल्दैन, पीडित नै अगाडि बढ्न र नेतृत्व लिन आवश्यक हुन्छ। अन्य पक्ष सहयोगी, समर्थक र सहभागी हुने मात्र हुन्। शिक्षित हुन, संगठित हुनु, संघर्ष गर्नु, आफैंभित्रको भेदभाव तोड्नु र राजनीतिक पछुवा नबनी हस्तक्षेप गर्नु आवश्यक हुन्छ। दलितउत्पीडितमाथिका उत्पीडनविरुद्धको आवाज दलित वा लोकप्रियताका व्यवसायी एनजीओले मात्रै उठाउनुपर्छ ? यी किन राजनीतिक दल, मिडिया र विष्ट सन्तानका सरोकारका विषय बन्दैनन् ? चोटको मर्म त घाइतेलाई हुन्छ तर मलमपट्टी भने अरूले पनि लगाइदिन सक्छन्, लगाइदिनुपर्छ। अहिले उत्पीडनविरुद्ध संसारमै वर्ग वा समूह या उदारवादी, परिवर्तनवादी, क्रान्तिकारी सोचको हातेमालो हुँदैछ तर नेपालमा भने खट्किएकै छ।"
लहरो तान्दा पहरो गर्जंदै,"काठमाडौं : बलिउडमा नायक सुशान्त सिंह राजपुतको निधनपछि लहरो तान्दा पहरो जाने अवस्था देखिएको छ। सुशान्तको निधनको कारण खोतल्दै जाँदा बलिउडका कलाकारले लागूऔषध सेवन गरेकादेखि सुशान्तको पक्षमा आवाज उठाउने कंगना रनावतको कार्यालयमा डोजर चलेको छ। यो घटना कुनै थ्रिलर फिल्मको कथाजस्तै अब के पो होला भन्ने ढंगले अघि बढिरहेको छ। रिया पक्राउ बलिउड अभिनेता सुशान्तसिंह राजपुत आत्महत्या प्रकरणमा मुख्य अभियुक्त मानिएकी अभिनेत्री रिया चक्रवर्ती अनन्तः पक्राउ परेकी छन्। रियालाई नारकोटिक्स कन्ट्रोल ब्युरो (एनसीबी) ले नियन्त्रणमा लिएको हो। लागूऔषध सेवन तथा ओसारपसारमा उनको संलग्नता देखिएपछि एनसीबीले मंगलबार साँझ नियन्त्रणमा लिएको थियो। त्यसो त रियाको पक्षमा आईएम विथ रिया भन्दै अनुराग कश्यप, फरहान अख्तर, शवाना आजमी, करिना कपुर, विद्या बालन, अभय देओल, मलाइका अरोडरा, सोनम कपुरलगायत धेरै कलाकारको समर्थन छ। रियाको पक्षमा प्रायः एन्टी मोदी भनिने कलाकार छन्। तर, कंगनाको कार्यालय उजाडिँदा पनि अनुपम खेरबाहेक उनका पक्षमा चर्चित कलाकारले मुख खोलेका छैनन्। लागूऔषध सेवनसहित कैयांै आरोपमा यसै साता रियामाथि एनसीबीले लगातार तीन दिन सोधपुछ गरेको थियो। उनले आफूले सुशान्तको दबाबमा गाँजा र केही केमिकल सेवन गरेको बयान दिएपछि उनलाई मंगलबार नियन्त्रणमा लिइएको हो। जबकि त्यसअघि उनले सुशान्तका लागि लागूऔषध आउने गरेको तर आफूले कहिल्यै सेवन नगरेको बयान दिँदै आएकी थिइन्। यसअघि एनसीबीले लागूऔषध प्रकरणमा संलग्नता देखिएपछि रियाका भाइ सौविक चक्रवर्ती, नायक सुशान्तका प्रबन्धक समुएल मिरन्डा, सुशान्तका घरेलु सहायक दीपेश सावन्त पक्राउ परिसकेका छन्। तिनीहरूलाई पनि लागूपदार्थ खरिद र कारोबार गरेको आरोपमा पक्राउ गरिएको जनाइएको छ। अहिले लागूऔषध प्रयोग प्रकरणमा पक्राउ परेकी रियाको सुशान्तको आत्महत्यासँग कनेक्सन छ कि छैन भन्ने जाँच चलिरहेको छ। स्मरण रहोस्, रियाले लागूऔषध सेवन तथा ओसारपसारमा संलग्न केही कलाकारको नामसमेत उल्लेख गरेकी छन्। यसले बलिउडमा भुइँचालो गएको छ। उनले ककसको नाम पोलेकी छन्। त्यसको मुखुण्डो केही दिनमै उघारिने देखिन्छ। गहन अनुसन्धान गरिएमा बलिउडका ठूला हस्तीहरूको असली अनुहार उदांगो हुनेछ। गएको साता अभिनेत्री कंगना रनावतले बलिउडका केही सेलिब्रेटीले लागूपदार्थ सेवन गर्ने हल्ला आएकाले उनीहरूको स्वास्थ्य परीक्षण गर्न माग गरेकी थिइन्। उनले नायक रणवीर सिंह, रणवीर कपुर, आयान मुखर्जी र विक्की कौशललगायत दुव्र्यसनी भएको समाचार आएको र परीक्षण गरेर यो झुटो हो भन्ने सावित गरिदिन आग्रह गरेकी थिइन्। स्मरण रहोस्, त्यसअघि कंगनाले ट्विटबाटै बलिउड उद्योगका ९९ प्रतिशत मान्छे लागूपदार्थ दुव्र्यसनी भएको पनि अभिव्यक्ति दिएकी थिइन्। सुशान्त घटनाको केस्रा केस्रा केलाउँदै जाँदा लागूऔषध कारोबारीहरू कसरी बलिउड सिनेकर्मीहरूलाई चंगुलमा पार्दैछन् भन्ने ऐनाझैं छर्लंग देखिन थालेको छ। मुम्बई नगरी मात्रै होइन, लागूऔषध कारोबारमा अन्य क्षेत्रका कलाकार पनि मुछिन थालेका छन्। कन्नड अभिनेत्री रागिनी द्विवेदीलाई भारतीय प्रहरीको केन्द्रीय अपराध शाखाले हालै पक्राउ गरेको छ। कन्नड फिल्म उद्योगसँग जोडिएको लागूऔषधको विषयलाई लिएर प्रहरीले उनलाई हिरासतमा लिएको हो। मादक पदार्थ ब्युरो (एनसीबी) ले बैंलोरबाट तीन जनालाई पक्राउ गरेको थियो। उनीहरूमाथि कन्नड फिल्म उद्योगका गायक र कलाकारलाई मादकपदार्थ आपूर्ति गरेको आरोप लागूेको छ। कन्नड फिल्म उद्योगका कम्तीमा १५ जना व्यक्ति मादकपदार्थसँग सम्बन्धित कारोबारमा सामेल रहेको समाचार छ। पछिल्लो फिल्म बाहुबलीमा देखिएकी दक्षिण भारतीय फिल्मकी चर्चित अभिनेत्री राम्या कृष्णनन् जेठको अन्तिम साता प्रहरीको फन्दामा परेकी थिइन्। उनको कारमा १०४ वटा रक्सीका बोतल भेटिएपछि चेन्नई प्रहरीले उनका ड्राइभरसमेतलाई हिरासतमा लिएको थियो। कंगनाको कार्यालय तोडफोड नायक सुशान्त सिंह राजपुतको निधनपछि उनको पक्षमा निरन्तर वकालत गरिरहेकी कंगनाले मुम्बईमा आफू असुरक्षित महसुस गरिरहेको बताएकी थिइन्। त्यसपछि भारतको केन्द्र सरकारले बलिउड अभिनेत्री कंगना रनावतलाई आइतबार प्रहरी सुरक्षा दिने निर्णय गरेको थियो। कंगनाले ट्विटरमा केन्द्रीय गृहमन्त्री अमित शाहलाई धन्यवाद पनि दिएकी थिइन्। उनलाई वाई श्रेणीको सुरक्षा दिने निर्णयपछि महाराष्ट्र सरकार रुष्ट भएको थियो। कंगनाले ट्विट गर्दै भनेकी थिइन्, यो प्रमाण हो कि अब कुनै देशभक्त आवाजलाई कुनै फाँसीवादीले कुल्चन सक्दैन। तर यस्तो अभिव्यक्तिको दुई दिनमै उनको मुम्बईस्थित कार्यालयमा डोजर चलाइएको छ। कंगना मुम्बई पुग्नु अगाडि नै उनको अफिसमा बीएमसीले डोजर चलाएको हो। मुम्बई महानगरपालिकाले अफिसको निर्माण अवैध तरिकाले गरिएको भन्दै २४ घण्टाको अल्टिमेटमसहित सूचना टाँस गरेको थियो। त्यसको केही समयपछि उनको अफिसमा डोजर, क्रेन, हथौडा लिएर बीएमसीका कर्मचारी र मजदुर पुगेका थिए। उनीहरूले अफिस भत्काएका छन्। कंगनाले महाराष्ट्र सरकारका गुन्डाहरू आफ्नो अफिस पुगेर तोडफोड गरेको आरोप लगाएकी छन्। उनले ट्विटरमार्फत आफ्नो अफिस, अफिस मात्र नभएर राम मन्दिर भएको उल्लेख गर्दै आफ्नो अफिसमा बारम्बार प्रवेश गरेको बताएकी छन्। कंगनाले बीएमसीविरुद्ध उच्च न्यायालयमा उजुरी पनि दिएकी छन्। विडम्बना कंगनाको पक्षमा कलाकार कम छन्। एजेन्सीको सहयोगमा"
नेपालभारत सम्बन्धमा सुधारका संकेत,"दुई देशबीचको सम्बन्धलाई थप बलियो र जिम्मेवारीपूर्ण बनाउन भारतले असल छिमेकीको व्यवहार गर्नुपर्छ। सीमा विवादलाई लिएर बिग्रिएको नेपालभारत सम्बन्ध कसरी सुध्रिन्छ भन्ने सबैको कूतुहलताको विषय बनेको छ। प्रधानमन्त्री केपी ओली र उनका भारतीय समकक्षी नरेन्द्र मोदी नेपालभारतबीच कुनै विषयमा विवाद नहोस् भन्ने चाहन्छन्। तर बेलाबखत नेपालभारत सम्बन्धमा तिखा काँडा देखा पर्छन्। नेपालको राजनीतिक, आर्थिक, कूटनीतिकलगायत आन्तरिक मामिला चाहिनेभन्दा बढी चासो राख्नु र त्यसको मिहीन ढंगले व्यवस्थापन गर्न खोज्दा भारत धेरैपटक आलोचित भएको छ। यस्तै चाहनाले बेलाबखत नेपालभारतमा सम्बन्धमा चिसोपन आएका उदाहरण प्रशस्त छन्। नेपालको आन्तरिक मामिलामा भारतले हस्तक्षेप गर्छ भन्ने विषय अब लुकाउनु पर्दैन। त्यही भएर पनि नेपाली युवा पुस्ता भारतविरोधी छन्। नेपाली जनता आफ्नो मुलुकको आन्तरिक मामिलामा भारतबाट होस् वा चीन या त अन्य कुनै मुलुकले माइक्रो म्यानेजमेन्ट गरेको हेर्न चाहँदैनन्। भारतको आन्तरिक मामिलामा पनि अन्य मुलुकले माइक्रो म्यानेजमेन्ट गर्यो भने भारतीय नेता र युवा वर्ग त्यसको विरोधमा उत्रिन्छन्। कुनै पनि मुलुकका जनताले आफ्नो मुलुकको सार्वभौमिकता, अखण्डता र अन्य आन्तरिक मामिलामा बाह्यि हस्तक्षेप गरेको स्वीकार गर्दैनन्। पछिल्लोपटक कालापानी, लिम्पियाधुरा र लिपुलेकका विषयलाई लिएर नेपाल र भारतबीच औपचारिक रूपमा संवाद बन्द भयो। भारतले गत नोभेम्बरमा नेपाली भूमि कालापानी, लिम्पियाधुरा र लिपुलेकलाई समेटेर नयाँ नक्सा सार्वजनिक गर्यो। त्यसको नेपाल सरकारले कूटनीतिक नोट पठाएर विरोध जनायो। त्यसपछि पनि नेपाल र भारतबीच संवाद चलिरहेकै थियो। वैशाख २६ गते भारतीय रक्षामन्त्री राजनाथ सिंहले नेपाली भूमि हुँदै तिब्बतको मानसरोवर जाने बाटो उद्घाटन गरे। नेपालले भारतको उक्त विवादास्पद कदमको विरोध गर्यो। त्यसपछि नेपालले संविधान संशोधन गरी नयाँ नक्सा सार्वजनिक गर्यो। भारतले संविधान संशोधन गर्ने र नयाँ नक्सामा कालापानी, लिम्पियाधुरा र लिपुलेक समेटेर नक्सा सार्वजनिक गर्ने प्रक्रिया रोक्न खोज्यो। तर नयाँ नक्सा सार्वजनिक गर्ने विषयमा राष्ट्रिय सहमति कायम भइसकेको अवस्थामा भारतको उक्त कदम विफल भयो। त्यसपछि औपचारिक रूपमा नेपालभारतबीचको संवाद रोकियो। कालापानी, लिम्पियाधुरा र लिपुलेक समेटेर नेपालले आफ्नो नक्सा सार्वजनिक गरेपछि भारत असन्तुष्ट बनेको समाचार सार्वजनिक भए। आफ्नो भूमिको रक्षा गर्न भारतद्वारा अतिक्रमित भूभाग समेटेर नक्सा सार्वजनिक गर्दा अर्को मुलुक असन्तुष्ट हुन्छ भने त्यसमा टिप्पणी गर्न जरुरी थिएन। नेपालले रक्षात्मक ढंगले राष्ट्रिय तथा अन्तर्राष्ट्रिय सञ्चारमाध्यम र अन्य फोरममा आफ्ना कुरा राख्यो। नेपाल अलिकति पनि विचलित भएन। अर्काको भूमिलाई नेपालीले कहिल्यै आफ्नो दाबी गर्दैनन्। अर्काको सम्पत्तिलाई आफ्नो दाबी गरेर मुद्दामामिला नगर्ने नेपालीको गज्जबको स्वाभिमान छ। सायद यो कुरा भारतले राम्ररी बुझेको छ। नेपाललाई भारतको एक इन्च पनि जमिन आवश्यक पर्दैन। भारतले अतिक्रमण गरेका सबै भूभाग विनासर्त फिर्ता दिनुपर्छ। नयाँ नक्सा सार्वजनिक गर्नुअघि भारतीय विदेश सचिव र विदेशमन्त्रीले नेपाली समकक्षीहरूसँग कुरा गर्न चाहेका थिए। तर नेपालका परराष्ट्र सचिव र परराष्ट्रमन्त्रीले भारतीय समकक्षीसँग छलफल गर्न चाहेनन्। त्यसबेला भारतीय प्रधानमन्त्री मोदीले समेत प्रधानमन्त्री केपी ओलीसँग टेलिफोनमा कुरा गर्न खोजे तर प्रधानमन्त्री ओलीले समय दिएनन्। बरु, प्रधानमन्त्री ओलीले आफूलाई प्रधानमन्त्रीबाट हटाउन भारत लागिपरेको सार्वजनिक अभिव्यक्ति दिए। सोही बेला पार्टीभित्र पनि विवाद देखियो। नेकपाका अर्का अध्यक्ष पुष्पकमल दाहाल, वरिष्ठ नेताद्वय माधव नेपाल र झलनाथ खनाल, उपाध्यक्ष वामदेव गौतमले प्रधानमन्त्री ओलीको राजीनामा मागे। तर प्रधानमन्त्री ओली टसको मस भएनन्। नेपालका लागि भारतीय राजदूत विनयमोहन क्वात्राले समेत प्रधानमन्त्री ओलीलाई भेट्न पाएनन्। नेपाल र भारतबीच संवादहीनता झन् बढ्यो। छिमेकीको घर सानो हुन सक्छ। छिमेकी गरिब हुन सक्छन्, तर उसको स्वाभिमान गरिब हुँदैन। यसकारण पनि भारतले नेपाललाई एउटा असल छिमेकीका रूपमा व्यवहार गर्नुपर्छ। सोही बेला भारतीय सेनाध्यक्षले सीमाको विषयबारेमा विवादास्पद अभिव्यक्ति दिए। सीमाको विषयलाई लिएर भारतीय सेनाध्यक्षले नेपालबारे दिएको विवादास्पद टिप्पणीलाई भारत सरकारले फिर्ता लिन लगायो। प्रधानमन्त्री मोदीले सेनाध्यक्षको विवादास्पद अभिव्यक्तिलाई त्यहाँ तीन ठूला र प्रभावशाली मन्त्रीहरूलाई घुमाउरो पारामा सच्याउन लगाए। भारतीय रक्षामन्त्री राजनाथ सिंह, गृहमन्त्री अमित शाह र सडक तथा परिवहनमन्त्री नितिन गडकरीले भारतीय सेनाध्यक्षको अभिव्यक्तिलाइ खारेज मात्र गरेनन्, उनीहरूले नेपालसँगको सम्बन्ध विशेष रहेको व्याख्या गर्दै सबै समस्या वार्ताद्वारा समाधान गर्ने बताएका थिए। नेपाल र भारतबीचको सम्बन्धलाई लिएर विभिन्न अड्कलबाजी भइरहेका बेला प्रधानमन्त्री ओलीले भारतीय स्वातन्त्रता दिवसको दिन साउन ३१ गते भारतीय प्रधानमन्त्री मोदीलाई टेलिफोन गरी शुभकामना दिए। त्यही प्रधानमन्त्री ओलीको टेलिफोनले नेपाल र भारतबीचको संवादहीनता अन्त्य गरिदियो। अहिले नेपाल र भारतका बीचमा स्थापित विभिन्न संयन्त्रहरूको बैठकको तयारी भइरहेको छ। भदौ १ मा नेपाल र भारत निगरानी संयन्त्रको बैठक बस्यो। नेपाल र भारतका सचिवस्तरीय बैठकको तयारी भइरहेको छ। नेपाल र भारत संयुक्त आयोग र बाउन्ड्री वर्किङ ग्रुपको बैठकको तयारी भइरहेको छ। नेपाल र भारतबीच स्थापित विभिन्न संयन्त्रहरूको बैठकले दुई मुलुकबीचको सम्बन्ध सुधार हुने अपेक्षा गरिएको छ। दुवै मुलुकबाट उच्चस्तरीय भ्रमण र संवादको तयारी भइरहेको छ। कालापानी, लिम्पियाधुरा र लिपुलेक नेपालको भएको ऐतिहासिक दस्ताबेजहरूले पुष्टि गरेका छन्। भारत स्वयंलाई पनि राम्रोसँग थाहा छ कि कालापानी, लिम्पियाधुरा र लिपुलेक नेपालीको भूभाग हो भनेर। नेपालको भूभाग हो भन्ने थाहा हुँदाहुँदै प्रधानमन्त्री मोदीलाई के बाध्यता आइलाग्यो ती भूभाग समेटेर नया नक्सा जारी गर्न। प्रधानमन्त्री मोदीका ती बाध्यता इतिहासले कुनै दिन बताउला। तर वर्तमान अवस्थामा नेपाल र भारतबीच संवादको माध्यमबाट कालापानी क्षेत्रमा देखिएका विवाद समाधान गर्नुको अर्को विकल्प छैन। नेपालसँगको सम्बन्ध जति राम्रो भए पनि भारतले बेलाबखत हेपाहा र मिचाहा प्रवृत्ति देखाउने गरेको छ। भूगोल र संख्याको हिसाबले जति सानोठूलो भए पनि सार्वभौमिकता र अखण्डता सबैलाई प्यारो लाग्छ। जब देशको स्वाभिमानको प्रसंग आउँछ, त्यहाँ कुनै कुरामा कसैले सम्झौता गर्दैन। भारतले मिचाहा प्रवृत्ति देखाएर हैन, असल छिमिकी भएर नेपालसँगको सीमा विवाद टुंग्याउनुपर्छ। पुरानै शैलीमा भारतले व्यवहार गर्यो भने नेपाल र भारत सम्बन्धमा नयाँपन आउँदैन। यसले पुरानै समस्या दोहोर्याउने खतारा बढ्छ। भारतीय सेनाहरू सीमा विवादलाई लिएर चिनियाँ र पाकिस्तानी सेनासँग दैनिकजसो भिडिरहेका हुन्छन्। त्यस्तो खालको परिस्थिति नेपाल र भारतबीच आएको छैन। र आउन दिनु पनि हुँदैन। पाकिस्तान र चीनसँगको जस्तो होइन, नेपाल र भारतबीचको सम्बन्ध। भारतले नेपाललाई एउटा असल छिमेकीका रूपमा व्यवहार गर्नुपर्छ। छिमेकीको घर सानो हुन सक्छ। छिमेकी गरिब हुन सक्छन्, तर उसको स्वाभिमान गरिब हुँदैन। कसैको स्वाभिमानलाई हेप्न र तिरस्कार गर्न थालियो भने ढिलोछिटो त्यसले सम्बन्धमा दूरगामी असर ल्याउन सक्छ। नेपालभारत सम्बन्धमा देखिएको जटिलतालाई ध्यानमा राखेर हुन सक्छ भारतीय प्रधानमन्त्री मोदीले अहिले परिपक्क कूटनीतिज्ञ पठाएका छन्। नेपालका लागि भारतीय राजदूत विनयमोहन क्वात्राले प्रधानमन्त्री मोदीसँग एकदमै निकट भएर काम गरेका छन्। नेपालका लागि भारतीय राजदूत विनयमोहन क्वात्रा केही दिनअघि नयाँदिल्ली पुगी नेपालको पछिल्लो राजनीतिक अवस्थाबारेमा त्यहाँका परराष्ट्र सचिव र परराष्ट्रमन्त्रीसँग घनीभुत छलफल गरे। राजदूत क्वात्रा प्रधानमन्त्री मोदीका विश्वासिला पात्र भएकाले दिल्ली बसाइका क्रममा उनले प्रधानमन्त्री मोदीलाई समेत नेपालबारेमा ब्रिफिङ गरेको हुन सक्ने अनुमानसमेत गरिएको छ। राजदूत क्वात्राले मोदीको पहिलो कार्यकालमा तीन वर्ष प्रधानमन्त्री कार्यालयमा बसेर काम गरेका थिए। क्वात्राले प्रधानमन्त्री कार्यालयमा रहेर मोदीको विदेश मामिला हेरेका थिए। क्वात्राले सुझाएका हेरक विषय प्रधानमन्त्री मोदीले गम्भीर रूपमा लिने गरेको जानकारहरू बताउँछन्। क्वात्रा प्रधानमन्त्री मोदीलाई सोझै रिपोर्टिङ गर्ने हैसियत राख्छन्। प्रधानमन्त्री मोदीले आफ्नो विश्वासिलो र काविल कूटनीतिज्ञका रूपमा चिनिएका क्वात्रालाई नेपालका लागि राजदूत बनाए। राजदूत मात्र होइन, पछिल्लोपटक डेपुटी चिफ अफ मिसन (डीसीएम) का रूपमा नेपालस्थित भारतीय दूतावासमा आएकी नमग्या खम्पालाई समेत प्रधानमन्त्री मोदीले नै पठाएका हुन्। उनी नेपाली भाषा राम्रोसँग बोल्न सक्छिन्। नमग्या नेपाली सीमासँग जोडिएको उत्तराखण्डकी स्थायी वासिन्दा हुन्। नमग्याले समेत प्रधानमन्त्री मोदीसँग काम गरेकी थिइन्। त्यसअघि उनले बेइजिङस्थित भारतीय दूतावासमा काम गरेकी थिइन्। भारतीय विदेश मन्त्रालयको नेपाल डेस्कमा प्रधानमन्त्री मोदीले महत्त्वपूर्ण व्यक्तिलाई ल्याएका छन्। क्रोएसियामा राजदूत रहेका बेला समय नसकिँदै फिर्ता बोलाएर प्रधानमन्त्री मोदीले अरिन्दम वागचीलाई नेपाल डेस्कको जिम्मा दिए। उनी इमानदार र सफल कूटनीतिज्ञका रूपमा चिनिन्छन्। आफूसँग प्रत्यक्ष काम गरेका र सक्षम व्यक्तिलाई मोदीले नेपाल पठाए। राजदूत क्वात्रा भारत जानुअघि प्रधानमन्त्री केपी ओली, नेकपाका अर्का अध्यक्ष पुष्पकमल दाहाल र वरिष्ठ नेता माधवकुमार नेपालसँग भेट गरेका थिए। प्रधानमन्त्री ओलीको विशेष सन्देश लिएर राजदूत क्वात्रा नयाँदिल्ली गएका थिए। नयाँदिल्लीबाट प्रधानमन्त्री मोदीको सन्देश लिएर आएका राजदूत क्वात्राको सेल्फ क्वारेन्टाइनको अवधि सकिएको छ। राजदूत क्वात्राले प्रधानमन्त्री मोदीको सन्देश सुनाउन प्रधानमन्त्री केपी ओलीलाई भेट्ने तयारी गरिरहेका छन्। भारतीय प्रधानमन्त्री मोदी नेपालसँग सम्बन्ध बिगार्ने पक्षमा कहिल्यै छैनन्। काठमाडौं आएका बेला मोदीले नेपालभारत सम्बन्धमा नयाँ आयाम आउने नेपाली जनतालाई विश्वास दिएका थिए। आध्यात्मिक स्वभावका भारतीय प्रधानमन्त्री मोदीले नेपाल भ्रमणका क्रममा नेपाली जनताको स्नेह र माया लिएर फर्किएका थिए। आध्यात्मिक व्यक्तिले कुनै कठोर निर्णय लिनुअघि धेरैपटक सोच्ने गर्छ। धार्मिक र आध्यात्मिक व्यक्तिले स्वयंले नकारात्मक कुरा गर्न र सोच्न सक्दैन। भारतीय प्रधानमन्त्री मोदी धार्मिक व्यक्ति हुन्। त्यसैले नेपालभारतबीचको सम्बन्धमा दरार उत्पन्न हुनु र संवादहीनताको अवस्था आउनुमा मोदी स्वयं संलग्न नहुन सक्छन्। त्यहाँका सरकारी संयन्त्रले त्यस विषयमा ठूलो भूमिका खेलेको हुनुपर्छ। यसले मोदीलाई कुनै प्रतिक्रिया दिन नसक्ने बाध्यात्मक परिस्थिति सृजना भयो। अहिले प्रधानमन्त्री केपी ओली र भारतीय प्रधानमन्त्री नरेन्द्र मोदी दुवैजना सम्बन्ध सुधारका लागि पहल गरिरहेका छन्। बंगलादेशसँग लामो समयसम्म चलेको सीमा विवादसमेत भारतीय प्रधानमन्त्री मोदीले राष्ट्रिय सहमति कायम गरी समाधान गरेका थिए। भारत र नेपालबीचको सीमा विवाद पनि अहिलेको होइन। न भारतीय प्रधानमन्त्री मोदीका पालामा सीमा विवाद भएको हो न त प्रधानमन्त्री केपी ओलीका पालामा। दुवै मुलुकका प्रधानमन्त्रीहरू सीमा विवाद सल्टाउन लागिपरेका छन्। नेपाल र भारतबीचको सम्बन्ध बिग्रिएका समाचार दैनिकरूपमा भारतीय सञ्चारमाध्यमले प्रकाशनप्रसारण गर्दै आएका थिए। भारतीय सञ्चारमाध्यम उच्छृंखल ढंगले प्रस्तुत भए। भारतीय सञ्चारमाध्यममा प्रधानमन्त्री ओलीको तीव्र आलोचना हुन थाल्यो। यसले नेपाल र भारतको सम्बन्ध थप बिगार्दै गएको थियो। नेपाल सरकारले केही भारतीय टीभी च्यानहरूको प्रसारणमा रोकसमेत लगायो। त्यसपछि भारतीय सञ्चारमाध्यममा नेपालविरोधी समाचार रोक्न त्यहाँको सरकारी स्तरबाटै पहल गर्नुपरेको थियो। अहिले भारतीय सञ्चारमाध्यममा यदाकदा मात्र नेपालविरोधी समाचार पढ्न र सुन्न पाइन्छ। भारत सरकारले वार्ताको वातावरण बन्दै गएकाले नेपाल मामिलामा जथाभावी समाचार प्रकाशनप्रसारण नगर्न उर्दी नै जारी गरेको छ। यसको अर्थ भारत अब नेपालसँग नयाँ ढंगले सम्बन्ध बढाउन चाहन्छ। भारत र नेपाल एकअर्काका असल छिमेकी मुलुक मात्र होइनन्, आर्थिक, सांस्कृतिक र सामाजिक दृष्टिकोणले नेपाल र भारत एकअर्काको परिपूरक हुन्। तसर्थ, भारतीय प्रधानमन्त्री मोदीले ठूलो छाती बनाएर मिचिएका भूमि विर्नासर्त नेपाललाई फर्काउनुपर्छ। दुई देशबीचको सम्बन्धलाई थप बलियो र जिम्मेवारीपूर्ण बनाउन भारतले असल छिमेकीको व्यवहार गर्नुपर्छ।"
सुरु भयो जितिया,"विराटनगर :जितिया पावनी बड भारी, धियापुता केँ ठोकी सुतेलनी अपने खएलनी भरी थारी मैथिली भाषाको यो कथन मिथिलाञ्चलमा निकै लोकप्रिय छ। यसको अर्थ हो, जितिया पर्व गर्न एकदमै गाह्रो छ, बालबच्चा सुताएर व्रतालुले थालभरि खान्छन्। जितिया पर्वसँग जोडिएको यो कथनबाट दुईवटा भाव आउँछ, एउटा यो पर्व एकदमै गाह्रो छ र अर्को व्रतालुले थालभरि खान्छिन्। दुईखाले भाव झल्काउने यो कथनको जितिया पर्वसँग ठूलै सम्बन्ध छ। जितिया पर्वबारे भविष्य पुराणमा पनि वर्णन गरिएको छ। आश्विन कृष्णपक्ष अष्टमीमा उपवास बस्ने र तिथि परिवर्तन भएपछि पारणा अर्थात् व्रत विधिवत् समापन गरिन्छ। मिथिलाञ्चलमा यो व्रत गर्नेहरू एक दिनअघिदेखि सधवा अर्थात् ( श्रीमान् जीवितै रहेका महिला) ले माछमडुवा (माछा र कोदो) खाने चलन छ भने विधवाले अर्बाअर्वाइन खाने चलन छ। जितिया व्रत सुरु हुनुअघि र अष्टमी तिथि सुरुभन्दा पहिले चुडा दही खाने चलन छ, जसलाई मैथिलीमा ओठगन भनिन्छ। पानीसम्म नखाई निराहार व्रत बस्नुपर्ने भएकोले जितिया पर्व गर्न गाह्रो छ र दुई दिनसम्म उपवास बस्नुपर्ने भएकोले अष्टमी तिथि सुरु हुनुअघि दही च्युरा टन्न खानुलाई मैथिली कथनले जोडेको छ। प्रायः अष्टमी तिथिको सुरुआत बिहान ३४ बजेपछि हुन्छ र त्यतिबेला बालबच्चा सुतिरहेका हुन्छन्। त्यसैले मैथिलीमा भनिएको हो, जितिया पावनी बड भारी, धियापुता केँ ठोकी सुतेलनी अपने खएलनी भरी थारी। निराहार बस्ने यो व्रतमा अष्टमी तिथिको सुरुआतसँगै व्रतालुहरू पोखरी, नदी तथा जलाशयमा स्नान गरी पूर्वतिर फर्केर तामाको अर्घामा सूर्यलाई अर्घ दिन्छन् र तेल तथा पिना चढाउँछन्। योसँगै तेल र पिना आफ्नो पुत्रको टाउकोमा लगाइदिने प्रचलन छ। पुत्रको दीर्घायुको कामनाका साथ महिलाले गाईको गोबरले आँगन लिपेर पवित्र पारी शालिवाहन राजाका पुत्र जिमुतवाहन कुशको प्रतिमा बनाएर कलशको जल स्थापना गरी चारैतिर सुसज्जित पारेर पोखरी निर्माण गर्छन्। त्यसपछि पाकैर अर्थात् पाकरी रूखको हाँगा ल्याइन्छ। त्यसलाई रोपेर माटोको चिल्होरी अर्थात् बाझको आकृति बनाइन्छ। अनि तल गिदरनी को आकृति बनाएर दुवैको टाउकोमा सिन्दूर लगाई फूलमाला, अक्षता, धूपदीप, नैवेद्यसहित बाँसको पात राखी पूजा गरिन्छ। यसो गर्नाले वंशको वृद्धि हुन्छ र पुत्र ग्रह, चक्रबाट मुक्ति मिल्ने जनविश्वास छ। यसैगरी जितिया व्रतको पहिलो दिन व्रतालु महिलाले जिमुतवाहनको कथा सुन्ने र कथा वाचन गर्नेलाई दक्षिणा दिने चलन छ। यसपालि बुधबार राति ओटघन गर्ने तिथि छ। विगत केही वर्षदेखि मधेसमा जितिया पर्वअगावै नै विविध सांस्कृतिक कार्यक्रम गरी मनाउन थालिएको थियो। तर यसपालि कोरोना संक्रमणले सबै कार्यक्रम रोकिएका छन्। महिलाले बिहीबार निराधार गरेर शुक्रबार मात्र व्रत तोडिने बताइएको छ।"
साउदी अरेबियामा कोरोनाले ५२ नेपालीको मृत्यु,"साउदी अरेबिया : साउदी अरेबियामा कोभिड १९ को संक्रमणबाट ५२ नेपालीको मृत्यु भएको छ। साउदीमा अहिलेसम्म ४ हजार १ सय ७ जना संक्रमित भएका छन् । साउदीस्थित नेपाली राजदुत महामहिम डा महेन्द्रप्रसाद राजपूत सिंहका अनुसार सुरुवाती दिनमा तीव्र रूपमा फैलिएकाले नेपाली पनि संक्रमित भएर ज्यान गुमाउनु परेको हो। कोरोनाबाट संक्रमित भएका नेपालीहरू उल्लेख्यनीय रूपमा निको भएको उनले बताए। हालको तथ्याङअनुसार साउदीमा ३ लाख ५० हजार नेपाली कार्यरत रहेका छन। दुतावास रियाद र बाणिज्य दुतावास जेद्धाले स्रोत साधनले भ्याएसम्म साउदीमा कार्यरत नेपालीलाई कोरोना भाइरस सम्बन्धि सरकारको दिएको निर्देशन पालना गरी सुरक्षित रहन आग्रह गर्दै आएको छ । कोरोना भाइरसबाट हालसम्म साउदीमा ३ लाख २३ हजार १२ जना संक्रमित हुनुको साथै २ लाख ९८ हजार ९ सय ६६ जना निको भएका छन् भने ४ हजार १ सय ६५ जनाको मृत्यु भएको छ। संक्रमितसँगै निको हुने औषत दर ९२ प्रतिशत रहेको छ। साउदी अरेबियामा कार्यरत नेपाली कोरोना भाइरसको संक्रमणसँगै समस्यामा परेका छन्। कोरोनाको प्रभावले कतिपय कम्पनी बन्द रहेकाले रोजगार गुमाउनु परेको , करार अवधि सकिएर समयमा नै स्वदेश फिर्ता हुनबाट रोकिएको, दुतावासले तोकिएका उडानको तालिका अनुसार टिकट नै नपाएको, निश्चित ट्राभल एजेन्सीले समयमा व्यवस्थापन नगरेको र साबिक हवाई टिकटको मुल्यभन्दा बढी रकम तिर्नु परेको, हवाई टिकटको लागि रकम डिपोजिट गरेर नेपालमा सम्वन्धित व्यक्ति वा ट्राभल एजेन्सीलाई पठाउनु पर्ने समस्याले स्वदेश फिर्ताको लागी तयार रहेका नेपाली निरास भएका छन्। दुतावासले स्रोत साधनले भ्याएसम्म कठिन समयमा व्यवस्थापन को लागी सम्बन्धीत निकाय र सरकारको ध्यानाकर्षण गरेको जानकारी दिएको छ।"
राष्ट्रिय सुरक्षामा जोखिम हुने भन्दै अमेरिकाले गर्यो हजार बढी चिनियाँ नागरिकको भिसा रद्द,"वासिङटन : राष्ट्रिय सुरक्षामा जोखिम हुने भन्दै अमेरिकाले १ हजार भन्दा बढी चिनियाँ नागरिकको भिसा रद्द गरेको छ। विदेश विभागकी प्रवक्ता मोर्गान ओर्टागसका अनुसार अमेरिकाले चिनियाँ विद्यार्थी तथा अनुसन्धानकर्ताको भिसा रद्द गरेको हो। प्रवक्ता मोर्गानले बुधबार मे २९ को राष्ट्रिपतीय घोषणाअनुसार अमेरिकामा अध्ययन तथा अनुसन्धान गर्न चाहने ती चिनियाँ विद्यार्थीका कारण सुरक्षा जोखिम हुने भएकाले भिसा रद्द गरेको बताइन्। राष्ट्रपति डोनल्ड ट्रम्पले मे २९ मा हङकङमाथि चीनको अंकुश को प्रतिक्रिया स्वरूप घोषणा जारी गरेका थिए। विभागले मंगलबार हजार जनाभन्दा बढी राष्ट्रपतीय घोषण बमाजेजिम अयोग्य भएका नागरिकको भिसा रद्द गरेको छ, प्रवक्ता मोर्गानले भनिन्, उनीहरू अमेरिकाका लागि निकै जोखिम भएका ग्रेजुएट विद्यार्थी तथा शोधकर्ता हुन्। प्रवक्ता मोर्गानले घोषणा बमोजिम योग्य हुने चिनियाँ विद्यार्थी तथा शोधकर्तालाई भने सधैँ स्वागत गर्ने बताइन्। यूएस डिपार्टमेन्ट अफ होमल्यान्ड सेक्युरिटीका कार्यकारी प्रमुख चाद वोल्फले चिनियाँ सैनिकसँग सम्बन्धित अनुसन्धान गर्न चाहने विद्यार्थीको भिसा रोक्ने गरेको बताए। केही चिनियाँ विद्यार्थीहरू र चिनियाँ सेनासँग रणनीतिक सम्बन्ध भएका अनुसन्धानताबाट विशेष सूचनाको चोरी रोक्न भिसा रोक्दै आइएको छ, उनले भने। व्यापार युद्ध गरिरहेका दुई देशबीच पछिल्लो समय कोरोना भाइरस र हङकङ मामलाका कारण समेत कटुता उत्पन्न भएको छ।"
कांग्रेस महाधिवेशन फागुनमा असम्भव,"काठमाडौं : पार्टी विधानअनुसार नेपाली कांग्रेसको महाधिवेशन आउने फागुनमा हुनैपर्छ। तर कोरोना भाइरस संक्रमणका कारण महाधिवेशन गतिविधि ठप्प भएकाले फागुनमा असम्भव जस्तै छ। कांग्रेसले त्यसपछि संविधानको व्यवस्थाअनुसार महाधिवेशनका लागि ६ महिनाको सुविधा पाउनेछ। कोरोना संक्रमण कहिलेसम्म रहन्छ भन्ने टुंगो नभएकाले अर्काे वर्ष भदौसम्म पनि महाधिवेशन नहुने जोखिम उत्तिकै छ। अहिलेकै अवस्थामा पार्टी महाधिवेशन फागुनमा त नहुने निश्चित नै भइसक्यो। अर्काे वर्ष भदौमा पनि नहुने जोखिम छ, कांग्रेस केन्द्रीय सदस्य प्रदीप पौडेलले भने, क्रियाशील सदस्यताको काम भएकै छैन। यसअघि क्रियाशील सदस्य लगेका जिल्लामा पनि आधामा मात्रै सदस्यता गएको छ। एक दर्जन जिल्लामा समायोजनको काम सकिएको छैन। कोरोनाको कहर कहिलेसम्म जान्छ भन्न सक्ने अवस्था छैन। कांग्रेसले दोस्रोपटक संशोधन गरेको महाधिवेशन कार्यतालिका पूर्णरूपमा प्रभावित भइसकेको छ। साउनभित्र क्रियाशील सदस्यता वितरण गरेर मंसिरमा सदस्यताको अन्तिम सूची प्रकाशित गर्ने कार्यतालिका रहेकोमा भदौ अन्तिमसम्म पनि सदस्यता वितरण र नवीकरणको काम सुरु हुन सकेको छैन। कांग्रेसमा समायोजन भएका उपसभापति विजयकुमार गच्छदारको पार्टीबाहेक अन्य पार्टी र कांग्रेस प्रवेश गरेका नेतालाई कति क्रियाशील सदस्यता दिनेबारे पार्टीले ठोस निर्णय गरेको छैन। कांग्रेस सभापति शेरबहादुर देउवाले कोरोनाका कारण महाधिवेशन प्रभावित भए पनि आफू अधिवेशनका पक्षमा रहेको स्पष्ट पारे। म अधिवेशनका पक्षमा छु। यसमा प्रश्न गर्ने ठाउँ नै छैन। फागुनमा मिति तोकेको छौं। कोरोनाले कति सम्भव होला, उनले भने, संविधानले दिएभन्दा समय बढाउन मिल्दैन भन्ने मलाई राम्रोसँग जानकारी छ। सबै जना बसेर छलफल गरौं। सार्ने कि कहिले गर्ने टुंगो लगाऔं। कांग्रेसका संस्थापक सभापति एवं पहिलो जननिर्वाचित प्रधानमन्त्री बीपी कोइरालाको १०७औं जन्मजयन्तीका अवसरमा पार्टीले आयोजना गरेको भर्चुअल कार्यक्रममा देउवाले महाधिवेशनलाई लिएर आशंका नगर्न नेता कार्यकर्तालाई आश्वस्त पारे। उनले महाधिवेशनको निष्पक्षमतामाथि शंका नगर्न पनि आग्रह गरे। देउवाले पार्टीभित्रको विवाद नयाँ नभए पनि आफू एकताका पक्षमा रहेको स्पष्ट पारे। कांग्रेसमा झगडा आजमात्रै देखिएको होइन। किसुनजी, गणेशमान सिंहले पार्टी छोडेकै हुन्, उनले थपे, तर मेरो नेतृत्वमा त्यस्तो अवस्था नआओस् भन्ने चाहन्छु। पार्टीभित्र एकताकै पक्षमा छु। वरिष्ठ नेता पौडेलले समयमै महाधिवेशन सम्पन्न गर्नेबारे सोच्नुपर्नेमा जोड दिए। उनले आफूले तीन वर्षअघि नै समयमै काम गर्ने गरी कार्यतालिका बनाउने प्रस्ताव गर्दा हलुका रूपमा लिइएको टिप्पणी गर्दै अहिले असाधारण अवस्थामा महाधिवेशन गर्नैपर्ने बाध्यता भएको बताए। समायोजनको काम किन रोकिएको छ ? कतिपय जनसम्पर्क समितिलाई क्रियाशील सदस्यता दिइएकै छैन। जिल्लामा पनि क्रियाशील सदस्यता दिइएको छैन, उनले भने, अब महाधिवेशन कसरी सम्पन्न गर्न सकिन्छ। यसबारे सोचौं। नेता पौडेलले आफू सधैं पार्टीभित्र एकताका पक्षमा रहेको उल्लेख गर्दै पार्टीमा न्याय, निष्पक्षता र पारदर्शी मूल्यांकनको व्यवस्था हुुनुपर्नेमा जोड दिए। उपसभापति विमलेन्द्र निधिले आसन्न महाधिवेशनबाट सर्वसम्मत नेतृत्व चयन गर्नुपर्नेमा जोड दिए। आउने महाधिवेशन वैचारिक एकताका आधारमा हुनुपर्छ। नेतृत्व सर्वसम्मत चयन गर्न सक्यौं भने मतदाता, नागरिक र अन्तर्राष्ट्रिय समुदायमा पनि सकारात्मक सन्देश जान्छ, उनले प्रस्ताव गरे, यसका लागि अधिकतम प्रयास गरौं। सहमतिमै जोड दिऔं। सर्वसम्मत नेतृत्व चयन गर्नुपर्ने निधिको प्रस्तावमा वरिष्ठ नेता पौडेलले पनि सहमति जनाए। तर उनले सर्वसम्मत नेतृत्व चयनको आधार खोजिनुपर्ने औंल्याए। त्यसका लागि एकएक विषयमा छलफल गरौं। सर्वसम्मतिका आधारमा बहस गरौं। यथार्थमा टेकेर छलफल गरौं, उनले स्पष्ट पारे। कार्यक्रममा उपसभापति विजयकुमार गच्छदारले पार्टी एकताका पक्षमा जोड दिए। महामन्त्री डा शशांक कोइरालाले पनि पार्टीभित्र गुट हावी भएको भन्दै महाधिवेशन सकिएसँगै गुट पनि अन्त हुनुपर्ने बताए। कांग्रेसका पूर्वमहामन्त्री कृष्णप्रसाद सिटौलाले महाधिवेशनले केवल नेतृत्व चयन मात्र नभएर पार्टीको संगठन निर्माण, विस्तार र आगामी मार्गनिर्देशन पनि गर्ने भएको बताए। उनले तत्काल केन्द्रीय समिति बैठक बोलाएर महाधिवेशनको नयाँ मिति तय गर्नुका साथै पार्टीभित्रका असन्तुष्टि हल पनि खोजिनुपर्नेमा जोड दिए। कोषाध्यक्ष सीतादेवी यादवले पार्टीलाई संस्थागत ढंगबाट सञ्चालन गर्नुपर्नेमा जोड दिइन्। सहमहामन्त्री डा प्रकाशशरण महतले मुद्दाका आधारमा बहस गर्नुपर्ने बताए।"
अझै बनेन नेकपा संसदीय बोर्ड,"काठमाडौं : आधा कार्यकाल वित्दा पनि सत्तासीन नेकपाको संसदीय बोर्ड गठन र दलको सचिव नियुक्ति हुन सकेको छैन। संसदीय काम कारवाहीलाई चुस्त बनाउन, सुपरिक्षवेण गर्न र सांसदलाई क्रियाशिल बनाउन नेकपाले विधानमै २३ सदस्यीय बोर्डको व्यवस्था गरेको छ। तत्कालीन एमाले र माओवादी केन्दबीच पार्टी एकतापछि बनेको संसदीय दलको विधानमा संसदीय बोर्ड, सचिव, संसदीय समिति र प्रदेश समन्वय समितिको व्यवस्था गरिएको छ। तर यी कुनै पनि संरचना गठन नहुंदा संसदीय कामकारवाहीमा नेकपाका सांसदहरुमा एकरुपता पाइदैन।। विधेयक र अन्य नितिगत छलफलमा नेकपाका सांसदहरु पूर्व एमाले र पूर्व माओवादी कित्तामा बांडिएर धारणा राख्ने गरेका छन। यसअघि राज्य व्यवस्था समिति र लेखा समितिमा नागरिकता विधेयक लगायतका विषयमा सांसदहरुबीच धारणा बाझिएपछि प्रधानमन्त्री केपी ओलीले बालुवाटारमा बोलाएर सांसदहरुलाई समान धारणा बनाउन निर्देशन नै दिएका थिए। पछिल्लोपटक पार्टीभित्रको विवाद समाधान गर्न महासचिव विष्णु पौडेल संयोजकत्वको कार्यदलले संसदीय दलको भूमिका प्रभावकारी बनाउनुपर्ने सुझाव दिएसंगै संसदीय संरचना गठनको माग उठेको छ। कार्यदलले दलको विधानमा प्रवन्ध गरिएका संरचनाहरु निर्माण गर्न, संसदीय दलको कार्यालय एउटै बनाउन र सांसदहरुलाई प्रशिक्षणको व्यवस्था गर्नुपर्ने सुझाव दिएको छ। पूर्व एमालेको संसदीय दल परिसरमा नेकपा संसदीय दलको कार्यालय बनाउने निर्णय गरेपनि त्यसको कार्यान्वयन हुन सकेको छैन। प्र्रमुख सचेतक देव गुरुपूर्व एमाले दलको परिसरमा व्यवस्था गरिएको कार्यालयमा बस्न नमानेर पूर्व माओवादी संसदीय दलको कार्यालय रहेको संसदको २ नम्वर भवनमै बस्ने गरेका छन। 'संसदीय बोर्ड त उहिल्यै गठन गर्नुपर्ने हो', पूर्वमन्त्री एवं नेकपा सांसद शेरबहादुर तामाभन्छन, 'जनताका एजेण्डामा कसरी प्रस्तुत हुने, संसदलाई कसरी प्रभावकारी बनाउने, पार्टीका नीति र निर्णयलाई कसरी कार्यान्वयन गर्ने जस्ता विषयमा सांसदहरुलाई प्रशिक्षण गर्ने र प्रभावकारी गराउन ढिलाई भइसकेको छ।' अध्यक्षद्धयलाई बुझाइएको कार्यदलको प्रतिवेदनमा भनिएको छ, (संसदीय दलको निर्णयका आधारमा संसद तथा समितिहरुमा सांसदहरुको भूमिकालाई एकरुप र प्रभावकारी बनाउने, सांसदहरुले सरकारद्धारा प्रस्तुत नीति कार्यक्रम, बजेट, विधेयक, सन्धी लगायतका प्रस्तावहरु पारित गर्न सक्रिय भूमिका निर्वाह गर्ने।) संसदीय दलको नेता अध्यक्ष रहने बोर्डमा दलको उपनेता, प्रतिनिधिसभामा दलको प्रमुख सचेतक, सचेतक, राष्टियसभा प्रमुख सचेतक र सचेतक तथा प्रत्येक प्रदेशबाट प्रतिनिधित्व हुने गरि सात जना सदस्यको व्यवस्था गरिएको छ। बोर्डमा एकतिहाई महिला, समावेशी प्रतिनिधित्वको आधारमा ६ जना सदस्य र तीन जना सदस्य बोर्डले नियुक्त गर्ने व्यवस्था विधानमा छ। बोर्डले सांसदहरुलाई संसदीय कामकारवाहीमा क्रियाशिल बनाउने, संसदका काम कारवाहीको सुपरिवेक्षण गर्ने, सांसदको भूमिकाको अनुगमन र मुल्यांकन गर्ने, संसदका विषयगत समिति, कार्यदल र प्रतिनिधिमण्डलमा सांसदरुलाई मनोनित र छनोट गर्ने काम बोर्डले गर्ने विधानमा उल्लेख छ। यस्तै संसदीय दल सञ्चालन, दल र सरकारबीच समन्वय गर्न बोर्ड सचिवको व्यवस्था विधानमा गरिएपनि त्यसको गठन हुन सकेको छैन। संसदीय दलका उपनेता सुवास नेम्वापार्टी स्थायी समितिको बैठकपछि संसदीय संरचनाहरु गठन गरि संसद र संसदीय समितिलाई प्रभावकारी बनाइने बताउँछन। प्रमुख सचेतक गुरुपनि नेताहरुको निर्देशन र पार्टीमा सल्लाहपछि विधानमा भएका सबै संरचना गठन गरिने बताउँछन। यस्तै संसद र विषयगत समितिमा पार्टीको भूमिका प्रभावकारी बनाउन संसदीय समुह र प्रदेश समन्वय समिति गठन गर्ने व्यवस्था विधानमा गरिएपनि त्यसको कार्यान्वयन हुन सकेको छैन। विषयगत समितिमा विधेयक वा अन्य नीतिगत विषयमा सांसदहरुबीच समान धारणा र एकमत बनाउन संसदीय समुह गठनको व्यवस्था विधानमा गरिएको हो। नेकपा संसदीय दलको विधानले प्रदेशको सम्वृद्धि र त्यस क्षेत्रका जनताको पक्षमा काम गर्न सम्वन्धित प्रदेशबाट प्रतिनिधित्व गर्ने सांसदको संयोजकत्वमा प्रदेश समन्वय समितिको प्रवन्ध गरेको छ। सम्वन्धित प्रदेशको पार्टी कमिटि र सम्वन्धित प्रदेशमा रहेका सदस्यहरुसंग संयोजन गरि सम्वन्धित प्रदेशका सदस्यको क्षमता अभिवृद्धि गर्ने, विकास योजना सम्वन्धी कार्यहरुमा नेतृत्वदायी भूमिका निर्वाह गर्ने काम प्रदेश समन्वय समितिको तोकिएको छ। संसद चलेको बेला महिनाको एक पटक संसदीय दलको बैठक बस्ने व्यवस्था विधानमा गरिएपनि त्यसको समेत कार्यान्वयन नभएको नेकपाका सांसदहरु बताउँछन।"
प्लाज्मा दान अभियानमा चिकित्सक,"काठमाडौं : कोरोना संक्रमितको उपचार कन्भेलेसेन्ट प्लाज्मा थेरापीबाट गर्न चिकित्सकले प्लाज्मा दान अभियान अघि बढाएका छन्। नेपाल चिकित्सक संघका अध्यक्ष डा लोचन कार्कीले प्लाज्मा दान नै जीवनदान नारा अघि सारिएको बताए। संक्रमितको जीवन रक्षाका निम्ति प्लाज्मा थेरापी वरदान सावित भएको संघले जनाएको छ। एक पिन्ट प्लाज्माबाट हजारौंलाई जोगाउन सकिने चिकित्सक बताउँछन्। कोरोना संक्रमितका साथै अन्य व्यक्तिमा त्रास फैलँदै गएकोेले मनोबल बढाउन पनि यो अभियान अघि सारिएको हो, डा कार्कीले भने, संक्रमणपछि निको भएकाहरूलाई हेप्ने, छिःछिः दुरदुर गर्ने प्रवृत्ति देखिएको छ। समाजमा दुव्र्यवहार हुँदा लुकेर बसेका छन्। दुव्र्यवहार होइन सम्मान गर्नुपर्छ भन्ने सन्देश दिन पनि अभियान सुरु गरिएको हो। प्लाज्मा थेरापीबाट पहिलो पटक विराटनगरका वरिष्ठ स्त्री रोग विशेषज्ञ डा ज्ञानेन्द्रमान सिंह कार्कीको उपचार गरिएको थियो। झन्डै ६० जना व्यक्तिले प्लाज्मा दान गरिसकेको संघले जनाएको छ। प्लाज्मा दान गर्ने व्यक्तिलाई चिकित्सकले सम्मान गर्ने भएका छन्। प्रशंसापत्रसहित उच्च सम्मान गरिने संघका महासचिव डा बद्री रिजालले बताए। यो उपचार विधिको प्रयोग सन् १८९० मा पहिलो पटक गरिएको थियो। विश्व स्वास्थ्य संगठनले सन् २०१४ मा इबोला भाइरसको उपचारमा पनि प्लाज्मा थेरापी प्रयोग गर्न सिफारिस गरेको थियो। स्पेनिस फ्लुको उपचारमा पनि प्लाज्मा थेरापी प्रयोग गरिएको थियो। साथै, सन् २००९ मा फैलिएको एच१एन१ को संक्रमणका लागि पनि प्लाज्मा थेरापीको प्रयोग गरिएको थियो। जर्मन भौतिकशास्त्री एमिल भोन बेहरिनले पत्ता लगाएका हुन्। डा विपिन नेपाल कोरोना संक्रमितका लागि प्लाज्मा थेरापी उपचार विधिको प्रोटोकल बनाउने टिममा संलग्न थिए। दुई महिनायता उनी व्यस्त छन्। मुलुकका एक मात्र रक्तसञ्चार विशेषज्ञ डा नेपालले भने, प्रदेशमा रहेका ब्लड बैंक, अस्पतालबाट हरेक दिनजसो १०१५ जना बिरामीका तर्फबाट फोन आउँछ। दाताको व्यवस्था गर्नै धौ धौ छ। उनका अनुसार कुनै पनि रोगसँग लड्न त्यसविरुद्ध शरीरले आफैंले एन्टिबडी बनाउँछ। निको भएपछि पनि एन्टिबडी शरीरमा भइरहन्छ। त्यहीँ एन्टिबडी निकालेर रोगसँग लड्ने क्षमता नभएको अर्को संक्रमितलाई चढाउने कार्य नै प्लाज्मा थेरापी हो। कोरोना संक्रमणबाट निको भएको व्यक्तिले एक पटकमा तीनदेखि चार जनासम्मलाई पुग्ने एन्टिबडी दिन सक्छन्। दाताले एक महिनामा दुई पटकसम्म दिन मिल्ने उनको भनाइ छ। कोरोना संक्रमणबाट निको भएकामध्ये कतिपय प्लाज्मा दान गर्न हिचकिचाइरहेका छन्। प्लाज्मा झिकिएको व्यक्तिको शरीरमा एन्टिबडी घट्ने आशंका रहेको देखिन्छ। एन्टिबडी दिएपछि शरीरमा घट्छ कि भनी दाता डराउनु पर्दैन। कोरोनाबाट निको भएको दुई सातादेखि तीन महिनासम्मको अवधिसम्म एन्टिबडी राम्रो हुन्छ, उनले भने, एन्टिबडी धेरै भएको यहीँं समयमा दान गर्न सकिन्छ। दान दिँदैमा एन्टिबडीको लेभल घट्दैन। उनका अनुसार रगत दान गरेजस्तै हो। रगत दिएको केही समयपछि सामान्य अवस्थामा आउन सकिन्छ। प्लाज्मा विधिबाट उपचार पाएर निको भएको व्यक्तिले पनि प्लाज्मा दान गर्न सक्छन्। एक दाताबाट झन्डै चार सय एमएल रगत निकालिन्छ। रगतमा भएको राता रक्तकोष र प्लेट्लेट्सलाई बाहिर निकालिन्छ। त्यसपछि प्लाज्मा निकालेर फ्रिजमा राखिन्छ। उक्त प्लाज्मा बिरामीलाई दिइन्छ। श्वासप्रश्वासमा समस्या भएको बिरामीलाई दिइने डा नेपालको भनाइ छ। बिरामी सिकिस्त अवस्थामा पुगेको हुन्छ। अंगमा क्षति पुुग्न लागेको अवस्थामा अन्तिम उपचारका रूपमा प्लाज्मा थेरापी विधि अपनाउँदै आइएको छ, उनले भने। झन्डै ६० जनाले यस विधिबाट मुलुकमा उपचार गराइसकेका छन्। बीपीमा प्लाज्मा थेरापीबाट कोरोना संक्रमितको उपचार वीपी प्रतिष्ठान धरानमा दोस्रो पटक प्लाज्मा थेरापी अमेरिकामा प्लाज्मा थेरापी उपचारलाई अनुमति सेतीमा प्लाज्मा थेरापीबाट उपचार"
बेवारिसे विकास,"भौतिक निर्माणमा बेमेल तरिकाबाट रकम विनियोजन गर्ने पद्धतिले विकास बजेटको चरम दुरुपयोग भएको छ। आवश्यकताको पहिचानै नगरी आयोजनाहरूमा रकम छुट्ट्याउने खराब परिपाटीका कारण लक्षित समुदाय सेवा उपभोगबाट वञ्चित भएका छन्। उनीहरूले वस्तु र सेवा प्रयोग गर्न नपाए पनि ठेकेदार र कमिसनको चक्करमा रकम विनियोजन गर्न पल्केकाहरू भने मोटाएका छन्। विकासका नाममा काम हुनुपर्ने एकातिर तर पैसा अर्कैतिर खर्च गर्न पल्केकाहरूको पहिचान गरी कारबाहीको दायरामा नल्याएसम्म यस्ता प्रवृत्ति अन्त्य गर्न कठिन छ। कुनै एक ठाउँविशेषमा मात्रै नभएर हिमाल, पहाड र तराईमा समेत मौलाइरहेको यस्तो गतिविधिबाट स्वार्थी समूहले मात्रै फाइदा लिइरहेका छन्। राज्यको ढुकुटी रित्तिने गरी विकास निर्माणमा लगानी गरे पनि परिणाम आउन नसक्नुको मुख्य कारक पनि यस्तै व्यक्ति तथा समूह हुन्। धनुषाको सबैला नगरपालिकाको खेतमाथि ६ वर्षअघि साढे चार करोडमा पुल बन्यो। यो पुलको वारिपारि कतै पनि सडक छैन। पुलमाथि गाडी गुड्ने कुरै भएन। पुलमुनि धानको विवा लहराइरहेको छ। धनुषाकै सहिदनगरमा पनि तीन करोड ६२ लाख रुपैयाँमा यस्तै पुल बनेको छ। महोत्तरीको महोत्तरी पिपरा गाउँपालिका जोड्न एक करोड २५ लाखमा बनेको झोलुगे पुलको हालत पनि उस्तै छ। वारि र पारी दुवै ठाउँमा पनि रहेकाले बीचमा पुल मात्रै उभिएको छ। यी सबै पुलबाट विकास निर्माणको आवश्यकता एकातिर, प्राथमिकता अर्कैतिर रहेको स्पष्ट हुन्छ। योजनाको पहिचान नगरी बजेट छुट्ट्याउने र रकम भुक्तानी गर्नुअघि निर्माण सम्पन्न भएको छ कि छैन भनेर अनुगमन गर्ने परिपाटी कमजोर रहेको यी पुलहरूको टिठलाग्दो अवस्थाले पुष्टि गर्छ। पछिल्लो समय विकासे बजेट आफन्त वा आसेपासेलाई मात्रै दिने र मतदाता रिझाउन बजेट पार्ने प्रवृत्ति बढेको छ। कतिपय ठाउँमा नक्कली उपभोक्ता समिति बनाएर काम गरेजस्तो देखाउने र कमिसन मात्रै पचाउने गरेको उदाहरण पनि प्रशस्तै छन्। विकासको यो पुरानो प्रचलन तोडेर आयोजनाको आवश्यकता पहिचान गरेर मात्रै रकम छुट्ट्याउनुपर्छ। आयोजना सम्पन्न हुने स्थानको प्रत्यक्ष अवलोकन गरेर मात्रै निर्माण सुरु गर्नुपर्छ र आयोजना सम्पन्न भएको छ कि छैन अनुगमन गरेर मात्रै रकम फुकुवा गर्ने पद्धतिलाई प्रभावकारी बनाउनुपर्छ। अहिले स्थानीय स्तरमा सञ्चालन हुने अधिकांश आयोजना सरकारसँग प्रशस्त पैसा छ र जसरी पनि खर्च गर्नुपर्छ भन्ने मानसिकताबाट ग्रसित छन्। मुलुक संघीय संरचनामा गएसँगै स्थानीय सरकारबाट सञ्चालन भएका आयोजनाहरूमा यस्तो समस्या धेरै देखिन्छ। थुप्रै स्थानीय तहमा वडाध्यक्षको मातहतमा आउने विकास बजेटवापतको रकम औचित्यहीन बाटो बनाउन खर्च भएको छ। तलतिर मोटर कुद्ने सडक तर त्यसकै माथि मान्छे हिँड्ने भन्दै अर्को बाटो खनिएका छन्। जबकि ती दुवै बाटोमा मान्छेको आवातजावत निकै कम हुन्छ। थुप्रै ठाउँमा स्मार्ट सिटी र रिङ रोड बनाउने नाममा अनियन्त्रित रूपमा पैसा खर्च भएको छ। यसरी पैसा खर्च गर्नुअघि ती संरचना बनाउनुअघि त्यसको उपयोगिता कति छ अथवा योभन्दा प्रभावकारी आयोजना अन्य कुनै हुन्छ कि भन्ने विषयमा पर्याप्त अध्ययन हुँदैन। अर्को कुरा तत्काल देखिने यस्ता कामबाट जनताका आँखामा छारो हाल्न पनि सजिलो हुन्छ, सँगसँगै ठेकेदार कम्पनीबाट पर्याप्त कमिसन पनि यस्तै आयोजनाबाट आउँछ। कमिसनको चक्करकै कारण विकास निर्माणमा कमसल सामग्री प्रयोग गरेर योजना सकाएको प्रतिवेदन दिने र जसरी पनि रकम निकासा गर्ने गरिएको छ। यस्तो कामलाई निरुत्साहित गर्न नसक्दा मापदण्डविपरीत काम गर्ने र विकास बजेटको चरम दुरुपयोग गर्नेलाई प्रेरित गरेको छ। यस्ता अपरिपक्क आयोजनालाई पैसा दिनु भनेको एक प्रकारको अराजकता नै हो। यो कार्यमा संलग्नलाई चिनेर बेलैमा कारबाही गर्नुपर्छ या सचेत गराउनुपर्छ। प्रभुत्वशाली नेताको लहडमा परेर यस्ता आयोजनालाई पैसा दिने काम बन्द गर्नुपर्छ। पद्धति निर्माण गर्न छाडेर ओजमा आधारित महŒवाकांक्षी योजनामा पैसा दिने काम रोक्नुपर्छ। शक्ति र जोस भयो भन्दैमा विकासका नाममा जथाभावी पैसा खर्च गर्नु हुँदैन। काम नसक्ने र आयोजनाको भविष्यलाई धराशायी बनाउने ठेकेदारलाई कठोर कारबाही गर्न सक्नुपर्छ। राम्रो काम गर्नेलाई प्रोत्साहन दिनुपर्छ। बाँडचुडमा पैसा सकाउने प्रवृत्ति रोक्नुपर्छ।"
जापान नखुल्दै ठगी धन्दा,"काठमाडौं : जापान रोजगारीको नाममा ठगी धन्दा मौलाएको छ। जापान रोजगार सुरु नहुँदै सयौं युवा दलालीबाट ठगिएका छन्। वैदेशिक रोजगार विभागको पछिल्लो दुई वर्षको तथ्यांकअनुसार करिब सय जनाको ६ करोड रुपैयाँभन्दा बढी ठगी भएको छ। नेपाल र जापानबीच २०७५ चैत ११ गते स्पेसिफाइड स्किल्ड वर्कर (एसएसडब्लू) अन्तर्गत नेपाली श्रमिक जापान पठाउनेसम्बन्धी समझदारी भएसँगै म्यानपावर र दलालले ठगी धन्दा मच्चाएका हुन्। विभागका अनुसार आर्थिक वर्ष २०७६७७ मा जापान रोजगारीका नाममा एक करोड ५६ लाख ठगी भएको भन्दै २६ वटा उजुरी परेको छ। त्यस्तै आर्थिक वर्ष २०७५७६ मा ४ करोड ३० लाख ठगी भएको भन्दै ५० भन्दा बढी उजुरी परेको छ। जापानले करिब दुई वर्षयता एसएसडब्लू भिसामा नेपाली कामदार लैजाने तयारी गरेको छ। सरकारी संयन्त्र (जीटूजी) बाट पठाइने समझदारी भए पनि दलाल र म्यानपावरले युवालाई प्रलोभन पारी ठगी धन्दा चलाउँदै आएका छन्। जापान रोजगारीका नाममा म्यानपावर तथा दलालले लाखौं रकम असुल्ने तर जापान नपठाउने गरेको पीडित बताउँछन्। डकुमेन्ट चार्जको नाममा लाखौं रकम असुल्ने गरे पनि एक वर्षसम्म भुलाउने गरेको पीडितको गुनासो छ। त्यसपछि पनि जापान नपठाउने र पैसा पनि फिर्ता नगर्ने क्रम बढ्दै गएको पीडितहरू गुनासो गर्छन्। आप्रवासी श्रमिकसम्बन्धी अनुसन्धानकर्ता रामेश्वर नेपालले कतिपय पीडितलाई उजुरी कहाँ गर्ने भन्ने जानकारी नभएको बताउँछन्। राष्ट्रिय मानव अधिकार आयोगले गरेको अध्ययनअनुसार २७ प्रतिशत उजुरी मात्रै फरफारक भएको पाइएको थियो। आयोगले १६ हजार उजुरीको अध्ययन गर्दा २७ प्रतिशत मात्रै उजुरी फरफारक भएको भेटिएको अनुसन्धानकर्ता नेपालले बताए। फरफारक भएको केसको पनि कार्यान्वयनमा समस्या छ। अनुसन्धानकर्ता नेपालका अनुसार कानुनबमोजिम दण्ड र जरिवाना नहुँदा शोषण र मानव तस्कर बढेको छ। जापान रोजगारीको चर्चा सुरु भएसँगै केही म्यानपावर व्यवसायीले पत्रिकामै विज्ञापन गरी राहदानी संकलन र पैसा असुल्न थालेका थिए। विभागले जापान रोजगारी प्रक्रियामै रहेकाले कसैलाई पनि विश्वास गरी राहदानी दिन र पैसा बुझाउन नहुनेमा सचेत गराएको थियो। जापानको अध्यागमन विभागका अनुसार हालसम्म २८ हजार नेपाली जापान पुगेका छन्। प्रशिक्षार्थी, वर्किङ, विद्यार्थीलगायत विभिन्न भिसामा नेपाली जापान जाने गर्छन्। जापानले २०६६ सालदेखि नै जिट्को अन्तर्गत नेपालबाट प्रशिक्षार्थी कामदार लैजाने गरेको छ। तर, यसबाट जाने कामदारको संख्याभन्दा ठगिने नेपाली बढी छन्। जीटूजीमार्फत स्पेसिफाइड स्किल वर्कर पठाउने समझदारी भएसँगै म्यानपावर व्यवसायीले जापान रोजगारी आफ्नो हातमा पार्न व्यापक लबिङ गर्दै आएका छन्। श्रम, रोजगार तथा सामाजिक सुरक्षामन्त्री रामेश्वरराय यादवले जापानको सम्पूर्ण जिम्मा म्यानपावर व्यवसायलाई दिन कन्भिन्स भएको बताइन्छ। यस प्रावधानअन्तर्गत ७० जनाले भाषा परीक्षा पास गरेका छन्। तर, उनीहरू जापान जान पाएका छैनन्। वैदेशिक रोजगार विभागका महानिर्देशक कुमारप्रसाद दाहालाले भाषा परीक्षा पास गरेकालाई कसरी पठाउने भन्ने अन्योल भएकाले एसएसडब्लू निर्देशिका तयार गरिएको बताए। निर्देशिका पारित भएर आएपछि भाषा परीक्षा पास भएका ७० जनालाई समेत पठाउन सहज हुनेछ, उनले भने। जापान फाउन्डेसनले भाषा परीक्षा लिँदै आएको छ। हामी म्यानपावर व्यवसायीलाई दिने पक्षमा छैनौं, उनले भने,यदि म्यानपावरलाई दिइयो भने २५३० लाखसम्म उठाउँछन्। विभागअन्र्तगत जापान युनिटले आवश्यक प्रक्रिया पूरा गरेर जापान फाउन्डेसनको सहयोगमा कामदार जापान पठाइने विभागले जनाएको छ। विभागका अनुसार जापानको मिनिस्टर अफ ट्रान्सपोटेसनमा आएको माग दूताबासमार्फत नेपाल आउँछ। जापान रोजगारीका नाममा ठगी गर्ने म्यानवपावरमा नेल्को इन्टरनेसनल अग्रस्थानमा आउँछ। उसले जिट्को अन्तर्गत युवालाई जापान पठाउने भन्दै धेरै युवाबाट पैसा लिने र नपठाउने गरेको पाइएको छ। डकुमेन्ट चार्जका नाममा सुरुमा लाखसम्म पैसा असुल्ने तर महिनौंसम्म प्रक्रिया सुरु नगर्ने पीडितको गुनासो छ। नेल्कोले विशाल भट्टराईलाई १३ लाख रुपैयाँ ठगी गरेको विभागमा उजुरी परेको छ। उनको मुद्दा प्रक्रियामा छ। धेरै ठगेको उजुरी परेको भन्दै विभागले उक्त म्यानपावरलाई कालोसूचीमा राखेको छ। जापान रोजगारीका नाममा राजेश लामालाई दीपज्योति ओभरसिजले पाँच लाख रुपैयाँ ठगी गरेको थियो। विभागले दोषीलाई कारबाही गरी क्षतिपूर्ति भराइसकेको छ। त्यस्तै जानकी ओभरसिजले दीपकुमारलाई पाँच लाख रुपैयाँ ठगी गरेको छ। विभागका अनुसार कृष्णबहादुर विक, जमुनादेवी कार्की, जयराम लामा, विवेकराज खनाल, मुना पाण्डे, कमला भण्डारी, दीपा कुँवर केसी, रामकृष्ण दाहाल, विष्णुबहादुर सेन, भरतराज शर्मा रेग्मी, दीपेन्द्रकुमार सुरेन, मिरज श्रेष्ठ, महेन्द्रबहादुर सिंह, सन्तोष सदा शंकर, राजाराम खत्री, गोविन्द खड्काले, सर्वधन तामाङ, राधाकृष्ण ढुंगाना, सविता तामाङ, कपिल गुरुङ, राजु गिरी, पूर्णबहादुर बोहरा र नरप्रसाद पाण्डेले विभिन्न व्यक्तिलाई ठगी गरेको उजुरी परेको छ।"
कांग्रेस महाधिवेशन फागुनमा असम्भव,"काठमाडौं : पार्टी विधानअनुसार नेपाली कांग्रेसको महाधिवेशन आउने फागुनमा हुनैपर्छ। तर कोरोना भाइरस संक्रमणका कारण महाधिवेशन गतिविधि ठप्प भएकाले फागुनमा असम्भव जस्तै छ। कांग्रेसले त्यसपछि संविधानको व्यवस्थाअनुसार महाधिवेशनका लागि ६ महिनाको सुविधा पाउनेछ। कोरोना संक्रमण कहिलेसम्म रहन्छ भन्ने टुंगो नभएकाले अर्काे वर्ष भदौसम्म पनि महाधिवेशन नहुने जोखिम उत्तिकै छ। अहिलेकै अवस्थामा पार्टी महाधिवेशन फागुनमा त नहुने निश्चित नै भइसक्यो। अर्काे वर्ष भदौमा पनि नहुने जोखिम छ, कांग्रेस केन्द्रीय सदस्य प्रदीप पौडेलले भने, क्रियाशील सदस्यताको काम भएकै छैन। यसअघि क्रियाशील सदस्य लगेका जिल्लामा पनि आधामा मात्रै सदस्यता गएको छ। एक दर्जन जिल्लामा समायोजनको काम सकिएको छैन। कोरोनाको कहर कहिलेसम्म जान्छ भन्न सक्ने अवस्था छैन। कांग्रेसले दोस्रोपटक संशोधन गरेको महाधिवेशन कार्यतालिका पूर्णरूपमा प्रभावित भइसकेको छ। साउनभित्र क्रियाशील सदस्यता वितरण गरेर मंसिरमा सदस्यताको अन्तिम सूची प्रकाशित गर्ने कार्यतालिका रहेकोमा भदौ अन्तिमसम्म पनि सदस्यता वितरण र नवीकरणको काम सुरु हुन सकेको छैन। कांग्रेसमा समायोजन भएका उपसभापति विजयकुमार गच्छदारको पार्टीबाहेक अन्य पार्टी र कांग्रेस प्रवेश गरेका नेतालाई कति क्रियाशील सदस्यता दिनेबारे पार्टीले ठोस निर्णय गरेको छैन। कांग्रेस सभापति शेरबहादुर देउवाले कोरोनाका कारण महाधिवेशन प्रभावित भए पनि आफू अधिवेशनका पक्षमा रहेको स्पष्ट पारे। म अधिवेशनका पक्षमा छु। यसमा प्रश्न गर्ने ठाउँ नै छैन। फागुनमा मिति तोकेको छौं। कोरोनाले कति सम्भव होला, उनले भने, संविधानले दिएभन्दा समय बढाउन मिल्दैन भन्ने मलाई राम्रोसँग जानकारी छ। सबै जना बसेर छलफल गरौं। सार्ने कि कहिले गर्ने टुंगो लगाऔं। कांग्रेसका संस्थापक सभापति एवं पहिलो जननिर्वाचित प्रधानमन्त्री बीपी कोइरालाको १०७औं जन्मजयन्तीका अवसरमा पार्टीले आयोजना गरेको भर्चुअल कार्यक्रममा देउवाले महाधिवेशनलाई लिएर आशंका नगर्न नेता कार्यकर्तालाई आश्वस्त पारे। उनले महाधिवेशनको निष्पक्षमतामाथि शंका नगर्न पनि आग्रह गरे। देउवाले पार्टीभित्रको विवाद नयाँ नभए पनि आफू एकताका पक्षमा रहेको स्पष्ट पारे। कांग्रेसमा झगडा आजमात्रै देखिएको होइन। किसुनजी, गणेशमान सिंहले पार्टी छोडेकै हुन्, उनले थपे, तर मेरो नेतृत्वमा त्यस्तो अवस्था नआओस् भन्ने चाहन्छु। पार्टीभित्र एकताकै पक्षमा छु। वरिष्ठ नेता पौडेलले समयमै महाधिवेशन सम्पन्न गर्नेबारे सोच्नुपर्नेमा जोड दिए। उनले आफूले तीन वर्षअघि नै समयमै काम गर्ने गरी कार्यतालिका बनाउने प्रस्ताव गर्दा हलुका रूपमा लिइएको टिप्पणी गर्दै अहिले असाधारण अवस्थामा महाधिवेशन गर्नैपर्ने बाध्यता भएको बताए। समायोजनको काम किन रोकिएको छ ? कतिपय जनसम्पर्क समितिलाई क्रियाशील सदस्यता दिइएकै छैन। जिल्लामा पनि क्रियाशील सदस्यता दिइएको छैन, उनले भने, अब महाधिवेशन कसरी सम्पन्न गर्न सकिन्छ। यसबारे सोचौं। नेता पौडेलले आफू सधैं पार्टीभित्र एकताका पक्षमा रहेको उल्लेख गर्दै पार्टीमा न्याय, निष्पक्षता र पारदर्शी मूल्यांकनको व्यवस्था हुुनुपर्नेमा जोड दिए। उपसभापति विमलेन्द्र निधिले आसन्न महाधिवेशनबाट सर्वसम्मत नेतृत्व चयन गर्नुपर्नेमा जोड दिए। आउने महाधिवेशन वैचारिक एकताका आधारमा हुनुपर्छ। नेतृत्व सर्वसम्मत चयन गर्न सक्यौं भने मतदाता, नागरिक र अन्तर्राष्ट्रिय समुदायमा पनि सकारात्मक सन्देश जान्छ, उनले प्रस्ताव गरे, यसका लागि अधिकतम प्रयास गरौं। सहमतिमै जोड दिऔं। सर्वसम्मत नेतृत्व चयन गर्नुपर्ने निधिको प्रस्तावमा वरिष्ठ नेता पौडेलले पनि सहमति जनाए। तर उनले सर्वसम्मत नेतृत्व चयनको आधार खोजिनुपर्ने औंल्याए। त्यसका लागि एकएक विषयमा छलफल गरौं। सर्वसम्मतिका आधारमा बहस गरौं। यथार्थमा टेकेर छलफल गरौं, उनले स्पष्ट पारे। कार्यक्रममा उपसभापति विजयकुमार गच्छदारले पार्टी एकताका पक्षमा जोड दिए। महामन्त्री डा शशांक कोइरालाले पनि पार्टीभित्र गुट हावी भएको भन्दै महाधिवेशन सकिएसँगै गुट पनि अन्त हुनुपर्ने बताए। कांग्रेसका पूर्वमहामन्त्री कृष्णप्रसाद सिटौलाले महाधिवेशनले केवल नेतृत्व चयन मात्र नभएर पार्टीको संगठन निर्माण, विस्तार र आगामी मार्गनिर्देशन पनि गर्ने भएको बताए। उनले तत्काल केन्द्रीय समिति बैठक बोलाएर महाधिवेशनको नयाँ मिति तय गर्नुका साथै पार्टीभित्रका असन्तुष्टि हल पनि खोजिनुपर्नेमा जोड दिए। कोषाध्यक्ष सीतादेवी यादवले पार्टीलाई संस्थागत ढंगबाट सञ्चालन गर्नुपर्नेमा जोड दिइन्। सहमहामन्त्री डा प्रकाशशरण महतले मुद्दाका आधारमा बहस गर्नुपर्ने बताए।"
कोरोना संक्रमणपछि भएन डायलासिस,"दमौली : मिर्गौला रोगी ३६ वर्षीय एक पुरुषले राष्ट्रिय मिर्गाैला उपचार केन्द्र दमौली अस्पतालमा डायलासिस गराउँदै आएका थिए। यहीबीच उनलाई ज्वरोले सतायो। कोरोना लक्षण देखिएपछि पोखरा गएर परीक्षण गराउँदा सोमबार नतिजा पोजिटिभ आयो। केन्द्रले व्यास४ का ती पुरुष कोरोना संक्रमित पुष्टि भएपछि उपचार गर्न अस्वीकार गरेको छ। बरु पोखरास्थित पश्चिमाञ्चल अस्पताल जान भन्यो। एम्बुलेन्स चढेर मंगलबार बिहान उनी पोखरै पुगे। तर, त्यहाँका चिकित्सकले केही खबर छैन भनेर त्यत्तिकै फर्काए। कसलाई सोधेर यहाँ आएको ? यहाँ उपचार हुँदैन, उतै जानुस् भनेर फर्काइदिए, बिरामीकी पत्नीले भनिन्, १० बजे गएको साढे दुई घण्टा कुरेपछि त्यत्तिकै फर्कियौं। पोखरामा डायलासिस नहुने भएपछि पतिपत्नी एम्बुलेन्सबाटै दमौली फर्किए। यताकाले उता जाऊ भनेर पठाए। उता किन आएको भनेर हपारे, ती महिलाले भनिन्, बूढाले गाह्रो भयो भनेको भन्यै गर्नुभाछ अब कसो गर्ने ? पोखराबाट फर्किएपछि उनलाई मंगलबारै काठमाडौं जान भनियो। पोखराबाट फर्केपछि अब काठमाडौंमा गएर डायलासिस गर्नुपर्छ भने, उनले भनिन्, हामी जान तयार पनि थियौं तर बस्ने, खाने व्यवस्था नहुने भनेपछि कसरी जाने ? ज्वरो र कमजोरी देखिएकाले पहिले पनि पालोभन्दा अघि नै डायलासिस गराएका ती पुरुषलाई अहिले झनै गाह्रो भएको पत्नीको भनाइ छ। यस्तो बेला झनै आत्तिनु भएको छ, उनले भनिन्, तर, घरि कता जा भन्छन् घरि कता। मैले केही गर्न सकिनँ। बिरामी पुरुष व्यास३ दमौलीको किरियापुत्री भवनमा आइसोलेसनमा बसेका छन्। केन्द्रका प्रमुख शैलेन्द्र पण्डितले कोठा अभाव भएकाले ती बिरामीलाई पोखरा जान सुझाव दिइएको बताए। हामीसँग उपलब्ध कोठा पर्याप्त छैन, पण्डितले भने, नियमित बिरामी आउने ठाउँमा उपचार गर्न नमिल्ने भएकाले पोखरा पठाएका थियौं। काठमाडौंमा डायलासिस गर्न राष्ट्रिय मिर्गाैला उपचार केन्द्र तयार भए पनि बस्ने, खाने खर्च र ठाउँको व्यवस्थापन गर्न कोही तयार नभएपछि अन्योल भएको उनले सुनाए। काठमाडौंमा बेग्लै व्यवस्था भएकाले त्यहाँ डायलासिसका लागि पठाउने भनेका थियौं, उनले भने, तर, खर्च बेहोर्ने व्यवस्था नभएकाले पठाउन सकिएन। उनले यहाँ डायलासिसका लागि पर्याप्त पीपीईसमेत नभएको गुनासो गरे। भने,त्यसको व्यवस्था भयो भने मात्र यहीँ डायलासिस गराउन सकिन्छ। प्रमुख जिल्ला अधिकारी सागर आचार्यले आफूले दमौलीमा नै डायलासिस गराउन निर्देशन दिएको बताए। उहाँहरू पोखराबाट पनि त्यत्तिकै फर्केको थाहा पाएपछि यहीं आवश्यक व्यवस्था गर्न भनेका छौं, उनले भने। तर ती बिरामीको डायलासिस कहाँ र कसरी हुने हो भनेर उनकी पत्नीलाई अत्तोपत्तो छैन। जताततै फोन गरेको गयै छु, उनले भनिन्, उहाँ (पति) साह्रै आत्तिनुभाको छ। अलि ढिलो भयो भने तलमाथि होला कि भन्ने पीर लाग्या छ।"
भारत वार्ताबाट भाग्न सक्दैन,"काठमाडौं : सीमासम्बन्धी जानकार र पूर्वपराष्ट्रमन्त्रीले नेपालभारत सीमा समस्या उच्च राजनीतिक, कूटनीतिक संवादबाटै समाधान गर्नुको विकल्प नरहेको बताएका छन्। उनीहरूले अन्तर्राष्ट्रिय परिस्थितिका कारण भारत वार्ताबाट भाग्न नसक्ने दाबी गरेका छन्। लिम्पियाधुरा, लिपुलेक, कालापानीलगायत सीमामा देखिएका समस्या समाधान गर्न नेपालले पनि राष्ट्रिय एकताका साथ संवादको ढोका खुला राख्नुपर्ने उनीहरूको तर्क छ। नेकपा प्रवक्ता नारायणकाजी श्रेष्ठले महाशक्ति राष्ट्र बन्न उद्यत भारतले छिमेकीसँगको सम्बन्ध सुधार गर्नुको विकल्प नरहेको बताए। हाम्रो मात्रै होइन, भारतको पनि आवश्यकता हो, पूर्वपरराष्ट्रमन्त्री श्रेष्ठले नेपालसम्बन्ध सुधारका विषयमा बुधबार आयोजित एक भर्चुअल कार्यक्रममा भने, महाशक्ति राष्ट्र बन्न उद्यत भारत विश्वलाई देखाउन वार्तामा बस्नै पर्छ। उनले छिटो वार्ताको वातावरण बन्ने विश्वास व्यक्त गरे। अतिक्रमित भूमि हाम्रो भनेर पहिलो पटक नक्सा प्रकाशन गरिसकेका छौं। त्यसको संसद्बाट अनुमोदन पनि भइसकेको छ, उनले भने, वार्ताका लागि प्रमाण संकलनको काम पनि भइरहेको छ। राष्ट्रिय एकताका साथ प्रमाण सुरक्षित गर्दै भारतसँग वार्ता गरी सीमा समस्या समाधान गरिने उनको भनाइ थियो। पूर्वपरराष्ट्रमन्त्री डा प्रकाशचन्द्र लोहनीले राष्ट्रिय स्वार्थ र समानताका आधारमा भारतसँग सम्बन्ध अगाडि बढाउनुपर्ने बताए। त्यसका लागि सर्वप्रथम राष्ट्र बलियो हुनुपर्ने तर्क उनले राखे। सरकारले भारत र चीन दुवैलाई सन्तुलनमा राख्न सक्नुपर्ने उनको भनाइ थियो। दुवै देशलाई बराबर विश्वासमा राख्नुपर्छ, उनले भने। उनले भारतका लागि नेपाल सबैभन्दा ठूलो बजार भएकाले उसले नेपाललाई सुविधा दिएको उल्लेख गरे। नेपालको कमजोरीलाई लिएर भारतले खेल्ने काम गर्नु हुँदैन, अवरोधहरू हटाउनुपर्छ, उनले भने, नेपाल आफ्नो भूमि गुम्न नदिने तरिकाले अडान र बलियो भएर जानुपर्छ। कांग्रेस नेता डा मीनेन्द्र रिजालले द्विपक्षीय सम्बन्धमा दरार आउनुमा भारत बढी जिम्मेवार रहेको बताए। भारतले सम्बन्ध बिथोल्ने काम गरेको छ, उनले भने, हुन त हाम्रो राजनीतिक नेतृत्वमा बुद्धिमता छैन। लिम्पियाधुरा, लिपुलेक, कालापानीलगायत सीमामा देखिएका समस्या समाधान गर्न नेपालले पनि राष्ट्रिय एकताका साथ संवादको ढोका खुला राख्नुपर्ने विज्ञहरूको तर्क छ। उनले कालापानी क्षेत्रमा राज्यको उपस्थिति गराउनुपर्ने बताए। कालापानी क्षेत्रमा नेपालको सेनासमेत जान नसक्नु दुर्भाग्य भएको उनको भनाइ थियो। कालापानी, लिपुलेकमा नेपाली सेना पनि जान सक्दैन, हाम्रो भूभागमा हाम्रै पहुँच छैन, उनले भने। कालापानी, लिपुलेकमा सरकार, सुरक्षा निकायको उपस्थिति गराउनुपर्ने उनले बताए। विपक्षी दल सरकारलाई साथ दिएर अगाडि बढ्न तयार रहेको उनको भनाइ थियो। उनले नेपालभारत सम्बन्धमा अतिक्रमित भूभाग कसरी फिर्ता गर्ने भन्ने विषय मुख्य भएको बताए। नेपालभारत प्रबुद्ध व्यक्ति समूहका सदस्य सूर्यनाथ उपाध्यायले खुला सीमा नियमन गरी तारबार गर्नुपर्ने बताए। सीमा नियमन गर्न नसकेसम्म नेपाल स्वतन्त्र हुन नसक्ने धारणा उनले व्यक्त गरे। अन्तर्राष्ट्रिय आंतकवाद, लागूऔषध करोबार, मानव बेचबिखन बढाउने काम पनि खुला सीमाकै कारण भएको उनको भनाइ थियो। उनले नेपालमा भारतीय हस्तक्षेप जताततै रहेको बताए। भारतीय प्रभाव गुप्तचर, प्रशासन, सुरक्षा निकाय, राजनीतिमा मात्र होइन, आरएसएसका प्रतिनिधि गाउँगाउँमा परिचालित रहेको उनको भनाइ थियो। सीमासम्बन्धी अध्ययन कार्यदलका संयोजकसमेत रहेका उपाध्यायले भारत वार्तामा नआई नहुने बताए। कति दिन वार्ताबाट भाग्न सक्छ र ? कुनै न कुनै बेला भारत वार्तामा नआई सुखै छैन, उनले भने। उनले भारत वार्तामा नआए संयुक्त राष्ट्रसंघमा यो मुद्दा लिएर जानुपर्ने बताए। वार्तामा पनि बसेन, अतिक्रमित भूभाग पनि छोडेन। उसलाई सेना प्रयोग गरेर हटाउन पनि सकिँदैन भने त्यसपछि सुरक्षा परिषद् र यूएनमा लानुपर्छ, उनले भने। अर्थशास्त्री डा गोविन्दबहादुर थापाले २००७ सालदेखि नै नेपाललाई हेर्ने भारतको मानसिकतामा परिवर्तन नआएको बताए। भारतले स्वार्थ राखेरै नेपालमा लोकतान्त्रिक आन्दोलनमा सहयोग गरेको उसका व्यवहारले स्पष्ट पारेको उनको भनाइ थियो। २००७ सालमा राणाशासन हटाउन सहयोग गरेबापत सन् १९५० को सन्धि गयो। २०४६ को प्रजातन्त्र पुनःस्थापना सहयोग गरेबापत टनकपुर सन्धि गयो, उनले भने, उसका हरेक सहयोगमा स्वार्थ नै केन्द्रित देखिएका छन्। नेपालमा भारतबाटै दुई तिहाइ आपूर्ति हुने र तेस्रो मुलकबाट आपूर्ति गर्दा पनि उसकै मुलुकबाट गर्नुपर्ने भएको कारणले भारतले नेपाललाई हेपिरहेको उनको भनाइ थियो। उनले लिम्पियाधुरा, कालापानी र लिपुलेकको बारेमा भारतीय मिडियामा वास्तविकता नबुझीकन प्रसार भएकाले समस्या पैदा भएकाले त्यसको स्थायी समाधान खोज्नुपर्ने बताए। सुरक्षाविद् डा केशरबहादुर भण्डारीले संवादका लागि सैनिक कूटनीति अख्तियार गर्नुपर्ने बताए। राजनीतिक, कूटनीतिक तिक्तता भए पनि सैनिक कूटनीति सम्बन्धमा कुनै समस्या नभएको उनको भनाइ थियो। राजनीतिक रूपमा चिसो सम्बन्ध भएको छ। तर सैनिक कूटनीति ठीकठाक नै छ, उनले भने, त्यसकारण सैनिक कूटनीति अगाडि बढाउनु पर्छ। उनले भारतीय सेनाध्यक्षलाई मानार्थ सम्मान दिएर त्यसको सुरुआत गर्नुपर्ने धारणा व्यक्त गरे। भारतलाई चिढ्याएर समस्या समाान नहुने उनको भनाइ थियो। उनले कालापानीबाट भारतीय सेना हटाउन सहज नरहेको उल्लेख गर्दै मिल्दोजुल्दो विकल्प र उपाय पनि खोज्नुपर्ने सुझाए। उनले चीनलाई विश्वासमा लिएर त्रिदेशीय बिन्दु यकिन गर्नुपर्ने बताए। भारतले लिम्पियाधुरालाई त्रिदेशीय बिन्दु नमाने के गर्ने भन्ने बारेमा छलफल गर्नुपर्ने उनको भनाइ थियो। ईपीजी प्रतिवेदन भारतले बुझ्नेमा आशंका ईपीजीका सदस्य उपाध्यायले प्रतिवेदन भारतले बुझनेमा आंशका व्यक्त गरे। यो प्रतिवेदन भारतले बुझ्छ जस्तो मलाई लाग्दैन। बुझिहाले कार्यान्वयन गर्दै गर्दैन, उनले भने। उनले भारतको प्रवृत्तिमा परिवर्तन आउन सक्ने सम्भावना नदेखेको बताए। भने, नेपाललाई उपनिवेशको आधारमा उसले हेर्ने गरेको छ। उसको प्रवृत्ति परिवर्तन हुन सक्दैन, भोलि हुने सम्भावना पनि म देख्दिनँ। उनीहरूले भारतका ससाना सहयोग लिन नहुने पनि बताएका थिए। यस्ता योजनामा लिएको सहयोगले पनि भारतले नेपाललाई हेपाहा प्रवृत्ति देखाइरहेको उनीहरूको भनाइ थियो। पहिलो तीन करोडका योजना दिँदै आएको भारतले अहिले पाँच करोड दिन थालेको छ।"
लहरो तान्दा पहरो गर्जंदै,"काठमाडौं : बलिउडमा नायक सुशान्त सिंह राजपुतको निधनपछि लहरो तान्दा पहरो जाने अवस्था देखिएको छ। सुशान्तको निधनको कारण खोतल्दै जाँदा बलिउडका कलाकारले लागूऔषध सेवन गरेकादेखि सुशान्तको पक्षमा आवाज उठाउने कंगना रनावतको कार्यालयमा डोजर चलेको छ। यो घटना कुनै थ्रिलर फिल्मको कथाजस्तै अब के पो होला भन्ने ढंगले अघि बढिरहेको छ। रिया पक्राउ बलिउड अभिनेता सुशान्तसिंह राजपुत आत्महत्या प्रकरणमा मुख्य अभियुक्त मानिएकी अभिनेत्री रिया चक्रवर्ती अनन्तः पक्राउ परेकी छन्। रियालाई नारकोटिक्स कन्ट्रोल ब्युरो (एनसीबी) ले नियन्त्रणमा लिएको हो। लागूऔषध सेवन तथा ओसारपसारमा उनको संलग्नता देखिएपछि एनसीबीले मंगलबार साँझ नियन्त्रणमा लिएको थियो। त्यसो त रियाको पक्षमा आईएम विथ रिया भन्दै अनुराग कश्यप, फरहान अख्तर, शवाना आजमी, करिना कपुर, विद्या बालन, अभय देओल, मलाइका अरोडरा, सोनम कपुरलगायत धेरै कलाकारको समर्थन छ। रियाको पक्षमा प्रायः एन्टी मोदी भनिने कलाकार छन्। तर, कंगनाको कार्यालय उजाडिँदा पनि अनुपम खेरबाहेक उनका पक्षमा चर्चित कलाकारले मुख खोलेका छैनन्। लागूऔषध सेवनसहित कैयांै आरोपमा यसै साता रियामाथि एनसीबीले लगातार तीन दिन सोधपुछ गरेको थियो। उनले आफूले सुशान्तको दबाबमा गाँजा र केही केमिकल सेवन गरेको बयान दिएपछि उनलाई मंगलबार नियन्त्रणमा लिइएको हो। जबकि त्यसअघि उनले सुशान्तका लागि लागूऔषध आउने गरेको तर आफूले कहिल्यै सेवन नगरेको बयान दिँदै आएकी थिइन्। यसअघि एनसीबीले लागूऔषध प्रकरणमा संलग्नता देखिएपछि रियाका भाइ सौविक चक्रवर्ती, नायक सुशान्तका प्रबन्धक समुएल मिरन्डा, सुशान्तका घरेलु सहायक दीपेश सावन्त पक्राउ परिसकेका छन्। तिनीहरूलाई पनि लागूपदार्थ खरिद र कारोबार गरेको आरोपमा पक्राउ गरिएको जनाइएको छ। अहिले लागूऔषध प्रयोग प्रकरणमा पक्राउ परेकी रियाको सुशान्तको आत्महत्यासँग कनेक्सन छ कि छैन भन्ने जाँच चलिरहेको छ। स्मरण रहोस्, रियाले लागूऔषध सेवन तथा ओसारपसारमा संलग्न केही कलाकारको नामसमेत उल्लेख गरेकी छन्। यसले बलिउडमा भुइँचालो गएको छ। उनले ककसको नाम पोलेकी छन्। त्यसको मुखुण्डो केही दिनमै उघारिने देखिन्छ। गहन अनुसन्धान गरिएमा बलिउडका ठूला हस्तीहरूको असली अनुहार उदांगो हुनेछ। गएको साता अभिनेत्री कंगना रनावतले बलिउडका केही सेलिब्रेटीले लागूपदार्थ सेवन गर्ने हल्ला आएकाले उनीहरूको स्वास्थ्य परीक्षण गर्न माग गरेकी थिइन्। उनले नायक रणवीर सिंह, रणवीर कपुर, आयान मुखर्जी र विक्की कौशललगायत दुव्र्यसनी भएको समाचार आएको र परीक्षण गरेर यो झुटो हो भन्ने सावित गरिदिन आग्रह गरेकी थिइन्। स्मरण रहोस्, त्यसअघि कंगनाले ट्विटबाटै बलिउड उद्योगका ९९ प्रतिशत मान्छे लागूपदार्थ दुव्र्यसनी भएको पनि अभिव्यक्ति दिएकी थिइन्। सुशान्त घटनाको केस्रा केस्रा केलाउँदै जाँदा लागूऔषध कारोबारीहरू कसरी बलिउड सिनेकर्मीहरूलाई चंगुलमा पार्दैछन् भन्ने ऐनाझैं छर्लंग देखिन थालेको छ। मुम्बई नगरी मात्रै होइन, लागूऔषध कारोबारमा अन्य क्षेत्रका कलाकार पनि मुछिन थालेका छन्। कन्नड अभिनेत्री रागिनी द्विवेदीलाई भारतीय प्रहरीको केन्द्रीय अपराध शाखाले हालै पक्राउ गरेको छ। कन्नड फिल्म उद्योगसँग जोडिएको लागूऔषधको विषयलाई लिएर प्रहरीले उनलाई हिरासतमा लिएको हो। मादक पदार्थ ब्युरो (एनसीबी) ले बैंलोरबाट तीन जनालाई पक्राउ गरेको थियो। उनीहरूमाथि कन्नड फिल्म उद्योगका गायक र कलाकारलाई मादकपदार्थ आपूर्ति गरेको आरोप लागूेको छ। कन्नड फिल्म उद्योगका कम्तीमा १५ जना व्यक्ति मादकपदार्थसँग सम्बन्धित कारोबारमा सामेल रहेको समाचार छ। पछिल्लो फिल्म बाहुबलीमा देखिएकी दक्षिण भारतीय फिल्मकी चर्चित अभिनेत्री राम्या कृष्णनन् जेठको अन्तिम साता प्रहरीको फन्दामा परेकी थिइन्। उनको कारमा १०४ वटा रक्सीका बोतल भेटिएपछि चेन्नई प्रहरीले उनका ड्राइभरसमेतलाई हिरासतमा लिएको थियो। कंगनाको कार्यालय तोडफोड नायक सुशान्त सिंह राजपुतको निधनपछि उनको पक्षमा निरन्तर वकालत गरिरहेकी कंगनाले मुम्बईमा आफू असुरक्षित महसुस गरिरहेको बताएकी थिइन्। त्यसपछि भारतको केन्द्र सरकारले बलिउड अभिनेत्री कंगना रनावतलाई आइतबार प्रहरी सुरक्षा दिने निर्णय गरेको थियो। कंगनाले ट्विटरमा केन्द्रीय गृहमन्त्री अमित शाहलाई धन्यवाद पनि दिएकी थिइन्। उनलाई वाई श्रेणीको सुरक्षा दिने निर्णयपछि महाराष्ट्र सरकार रुष्ट भएको थियो। कंगनाले ट्विट गर्दै भनेकी थिइन्, यो प्रमाण हो कि अब कुनै देशभक्त आवाजलाई कुनै फाँसीवादीले कुल्चन सक्दैन। तर यस्तो अभिव्यक्तिको दुई दिनमै उनको मुम्बईस्थित कार्यालयमा डोजर चलाइएको छ। कंगना मुम्बई पुग्नु अगाडि नै उनको अफिसमा बीएमसीले डोजर चलाएको हो। मुम्बई महानगरपालिकाले अफिसको निर्माण अवैध तरिकाले गरिएको भन्दै २४ घण्टाको अल्टिमेटमसहित सूचना टाँस गरेको थियो। त्यसको केही समयपछि उनको अफिसमा डोजर, क्रेन, हथौडा लिएर बीएमसीका कर्मचारी र मजदुर पुगेका थिए। उनीहरूले अफिस भत्काएका छन्। कंगनाले महाराष्ट्र सरकारका गुन्डाहरू आफ्नो अफिस पुगेर तोडफोड गरेको आरोप लगाएकी छन्। उनले ट्विटरमार्फत आफ्नो अफिस, अफिस मात्र नभएर राम मन्दिर भएको उल्लेख गर्दै आफ्नो अफिसमा बारम्बार प्रवेश गरेको बताएकी छन्। कंगनाले बीएमसीविरुद्ध उच्च न्यायालयमा उजुरी पनि दिएकी छन्। विडम्बना कंगनाको पक्षमा कलाकार कम छन्। एजेन्सीको सहयोगमा"
कोरोना निको भएपछि गोठको बास,"बागमती प्रदेश ब्युरो : हेटौंडाबाट घर गएका राक्सिराङ२ सुनारिसौराका तीन जना बालिकालाई स्थानीयले गोठको क्वारेन्टाइनमा राखेका छन्। हेटौंडामा पीसीआर टेस्ट गर्दा तीनै जनाको कोरोना रिपोर्ट नेगेटिभ आएपछि उनीहरू एक साताअघि घर गएका थिए। ११ र १२ वर्षका बालिकालाई कोरोना सार्न सक्ने भन्दै उनीहरूलाई घरदेखि आधा किमि टाढाको गोठमा राखिएको हो। कोरोना पोजिटिभ देखिएका उनीहरूकी दिदी कोरोना जितेर आइसोलेसनबाट फर्किसकेकी छन्। उनी हेटौंडामै छिन्। हाम्रो रिपोर्ट नेगोटिभ आएको २१ दिनपछि गाउँ आएका हौं तर हामीलाई घरमा बस्न दिइएन, ११ वर्षीया स्किन मोक्तानले भनिन्, घरमै सुरक्षित ढंगले बस्छौं भन्दा कोेरोना सार्नसक्ने भन्दै हामीलाई गोठमा राखिएको छ। दिदीलाई आइसोलेसन वार्डमा राखेपछि उनीहरू होम क्वारेन्टाइनमा बसेका थिए। दिदीलाई कोरोना पोजिटिभ देखिएको आठ दिनपछि हाम्रो पीसीआर टेस्ट गरेका थियौं, स्किन मोक्ताने भनिन्, रिपोर्ट नेगेटिभ आउनेबित्तिकै हामी घर आउन चाहेका थियौं तर गाउँलेले परिवारमा दिएको दबाबका कारण तत्कालै घर आउन सकेनौं। गोठमा बस्दा असुरक्षित महसुस भएको १२ वर्षीया स्वस्तिका दोङले दुःखेसो पोखिन्। हामीलाई खाना पुर्याउन आउने आमाबुवालाई पनि लसपस नगर भन्दै गाउँलेले गाली गर्छन्, उनले भनिन, हामीले कुनै गलत काम गरेको जस्तो दबाब भइरहेको छ। कोरोना रिपोर्ट नेगेटिभ आएर घर फर्कंदासमेत गाउँघरमा अपमानित र फरक व्यवहार हुँदा दुःख लागेको १२ वर्षीया सुशीला स्याङ्बोले बताइन्। रात परेपछि असुरक्षित महसुस हुन्छ, उनले भनिन्, आज गोठमा बसेको सात दिन भयो, अझै कति बस्नुपर्ने हो। मकवानपुरको राक्सिराङ गाउँपालिका२ का वडाध्यक्ष सूर्यबहादुर मोक्तानले वडामा क्वारेन्टाइन नभएकाले गोठमा राख्नु परेको बताए। उनीहरूलाई गाउँमा ल्याउन गाउँलेले मानिरहेका थिएनन् तर क्वारेन्टाइन राख्न मिल्ने घर वडामा नभएकाले गोठमा राखिएको हो। गाउँपालिकाका अध्यक्ष राजकुमार मल्लले कोरोना नेगेटिभ देखिएकाले उनीहरूलाई गाउँमा ल्याइएको बताए। विभेद गर्नेलाई कानुनी कारबाही गरिने उनको भनाइ छ। पालिकाबाहिरबाट आउनेलाई राक्सिराङ३ स्थित सूर्याेदय माविमा बनाइएको क्वारेन्टाइनमा राख्ने गरिएको छ। पानी र नुन किन्न पनि दिइएन दोलखाको भीमेश्वर नगरपालिका२, फूलपाकी पङ्जु तामाङले उच्च मनोबलका कारण अन्ततः कोरोना भाइरसलाई परास्त गरिन्। तर समाजमा विकसित भएको भेदभाव र दुराशय हटाउन भने धेरै कठिन भइरहेको उनी बताउँछिन्। भदौ ६ गते संक्रमण पुष्टि भएर नौ दिनपछि कोरोना जितेर घर फर्केकी उनी कोरोना लागेको पुष्टि भएयता हरेक दिन गाउँ, समाजले आफ्नो परिवारलाई गरेको दुव्र्यवहारले सताउने गरेको बताउँछिन्। उनले भनिन्, मेरी आमालाई धारामा पानी थाप्न र पसलमा नुन किन्नसमेत दिइएन। घरका परिवार बाटोमा हिँड्दा गाउँले टाढै रोकिनेदेखि फरक्क फर्केर अन्तै जानेसम्मका घटना बेहोरेको उनको दुःखेसो छ। सामाजिक लाञ्छनाले तनाव आफ्नो व्यवसाय चलाएर बसिरहेको थिएँ। काठमाडांै जाने जरुरी काम परेर नागढुंगामा परीक्षण गराउँदा मेरो कोरोना रिपोर्ट पोजिटिभ देखियो। एउटै गाडी चढेर हिँडेका सबै साथीलाई नेगेटिभ, मलाई मात्रै कसरी पोजिटिभ आयो मैले थाहा पाउन सकेको छैन। घरपरिवार र मेरो व्यवसायमा जोडिएका सबैलाई जाँच गराइयो। कसैलाई पनि संक्रममण देखिएन। म बस्ने घरको संरचना पनि त्यस्तै फरक रहेकाले म घरकै आइसोलेसनमा बसेँ। तर बाहिर मलाई आईसीयूमा राखेर उपचार भइरहेको, छोराछोरी एकदमै बिरामी भएको भन्ने प्रचार भएछ। सधैं भेट्ने केही साथीले फोनमा समेत कुरा गर्न अप्ठ्यारो माने। धेरैजसो साथीले म आइसोलेसन बसेको ठाउँमा आएर हौसला पनि दिनुभयो तर भित्रभन्दा बाहिरका कुराले मन दुखाउँदो रहेछ। नियमित व्यायाम, खानपान र आत्मविश्वासले कोरोना जितियो र मान्छेको स्वभाव पनि चिनियो। यस्तो रोग कसैलाई नलागोस् रमादेवी कोइराला, संक्रमित व्यक्तिकी श्रीमती, नीलकण्ठ७, धादिङ) मेरो श्रीमान्लाई कोरोना कसरी लाग्यो थाहा भएन। दुई पटक गरेर उहाँ एक महिना जति आइसोलेसन र क्वारेन्टाइनमा बस्नुभयो। त्यहीँ गएर मैले बाहिरबाटै भेटें, उहाँलाई कोरोनाले शारीरिक असर गरेको थिएन, मलाई पनि खासै केही अनौठो लागेन यो रोग लागेको भनेर। घरबाट टाढा हुनुभयो भन्ने मात्रै लागेको थियो। तर घरव्यवहार, छरछिमेकी र ऐंचोपैंचो गर्दा मैले भोगेको पीडा र दुव्र्यवहार सम्झिँदा रुन मन लाग्छ। नाम त कसैको पनि नलिऊँ, गाउँले छरछिमेकी यसको बुढालाई कोरोना लागेको भनेर म हिँडेको बाटो हिँडेनन्, घरमा चामल सकिँदा पैंचो नदिँदा भोकै भएँ। एक महिना काट्न जुनी काटेजस्तै गाह्रो भयो। अहिले दिनहुँ संक्रमित बढिरहेको समाचार रेडियोले भन्छ। तिनका परिवारले पनि कस्तो पीडा भोगिरहेका होलान् भन्ने लाग्छ। रोगभन्दा पनि गाउँलेले गर्ने दुव्र्यवहारले मानिसलाई झनै बिरामी बनाउँदो रहेछ। यस्तो रोग कसैलाई नलागोस्। मलाई जस्तो पीडा कसैले भोग्नु नपरोस्। सुधारौं सामाजिक व्यवहार  मानव अधिकारकर्मी शर्मिला श्रेष्ठ लकडाउनको अवधिमा पनि समाजमा हुने विभिन्न सामाजिक गतिविधिमा सक्रिय थिइन्। कहिले राहत सामग्री बोकेर, कहिले सेनिटाइज गर्दै टोल छिमेकका घरघर सरसफाइ गर्न पुग्थिन् उनी। यही सिलसिलामा सँगसँगै काम गरेका हेटौंडा बजार क्षेत्रका प्रहरीमा कोरोना संक्रमण देखियो। कन्ट्याक्ट ट्रेसिङमा परेपछि गत साउन २२ गते उनको पनि पीसीआर टेस्ट भयो। केही दिनमै रिपोर्ट आयो, पोजिटिभ। उनले होम आइसोलेसनमा बस्ने निर्णय लिइन्। टोलका मान्छेलाई भनिसकेपछि एकछिनमै आएको प्रतिक्रिया सम्झँदै उनी भन्छिन्, एकदम नराम्रो असर पर्यो, कोरोना पोजिटिभ हाम्रो टोलमा आयो भन्नेजस्तो भयो। धेरै टर्चर फिल भयो। त्यतिबेला टोलका सबै जम्मा हुने, कराउने गर्दा आफू बिरामी नभए पनि अर्को तनावले गाह्रो महसुस भएको अनुभव उनले सुनाइन्। आफूले आजसम्म काम गरेको त्यही टोल समाजमा त्यस्तो व्यवहार भएपछि नराम्रो महसुस गरेकी शर्मिलाले पछि प्रहरीलाई फोन गरिन्। उनी भन्छिन्, प्रहरी, स्थानीय जनप्रतिनिधि र अग्रजको हौसलाले ममा ऊर्जा मिल्यो र होम आइसोलेसनबाट २३औं दिनमा कोरोनामुक्त भएँ। हेटौंडा बसपार्क प्रहरी चौकीका इन्चार्ज सुरेन्द्र हजराको पनि श्रेष्ठको जस्तै अनुभव छ। सामान्य लक्षण देखिएपछि पीसीआर टेस्ट गराएका उनको पोजिटिभ आएपछि उनीसँगै काम गर्ने सबै प्रहरीमा पनि पोजिटिभ देखिएको थियो। संक्रमण भएपछि उनीहरू आइसोलेसनमा गए। केही समयको आइसोलेसन बसाइपछि कोरोनामुक्त भएर फर्किए र नियमित ड्युटीमा जुटे। कोरोना जितेर आए पनि पहिला राम्रोसँग बोल्नसमेत डराउने, बोल्न नखोज्ने, सरिहाल्छ कि, केही हुन्छ कि जस्तो व्यवहार गर्ने गरेको उनले बताए। चिनजानका मान्छे, आफन्त र छिमेकीबाट राम्रो व्यवहार पाएमा भाइरसको आक्रमण जित्न गाह्रो नहुने उनी बताउँछन्। हेटौंडा उपमहानगरपालिकाका वातावरण शाखा प्रमुख सुपेन्द्र कार्कीले संक्रमितलाई भेदभावभन्दा पनि हौसला दिनुपर्ने बताए। सावधानी अपनाएर व्यवहार गर्न जरुरी रहेको भन्दै उनले नगरपालिकाबाट पनि आत्मबल बढाउन जनप्रतिनिधिसहितको टोली संक्रमितलाई टाढैबाट भेट्ने गरी घरघरमा पुगेको बताए। (मकवानपुरबाट कृष्ण सारु मगर, शुभलक्ष्मी विश्वकर्मा, दोलखाबाट रवीन्द्र गौतम, धादिङबाट मनीष दुवाडी)"
घटे टेलिफोन प्रयोगकर्ता,"काठमाडौं : पछिल्लो समय टेलिफोन प्रयोगकर्ता घटेका छन्। नेपाल दूरसञ्चार प्राधिकरणले सार्वजनिक गरेको एमआईएस (म्यानेजमेन्ट इन्फरमेसन सिस्टम) प्रतिवेदनअनुसार टेलिफोन प्रयोगकर्ता घटेको देखिएको हो। १२ महिनाको अवधिमा ३८ लाख ४१ हजार ४ सय २४ को संख्याले टेलिफोन प्रयोगकर्ता घटेको हो। २०७६ साउनमा टेलिफोन प्रयोगकर्ता ४ करोड १७ लाख १ हजार ४ सय २० थिए। २०७७ असारमा उक्त संख्या ३ करोड ७८ लाख ८५ हजार ९ सय ९६ मा झरेको छ। प्राधिकरणका सूचना अधिकारी सन्दीप अधिकारी टेलिफोन प्रयोगकर्ता घट्नुमा कोरोनाको प्रकोप र बहुसिम प्रयोगमा कडाइ गरिनु प्रमुख कारण रहेको बताए। एउटै व्यक्तिका नाममा जारी भएका बहुसिम निष्क्रिय गरिएको छ। कोभिड१९ का कारण भारतीय कामदारको सिम सक्रिय छैन, अधिकारीले भने, पर्यटकले पनि सिम प्रयोग गर्थे। पर्यटक र भारतीय कामदार भित्रिन नपाउँदा पनि टेलिफोन प्रयोगकर्ता घटेको अधिकारीले बताए। टेलिफोन प्रयोगकर्ता २०७६ माघदेखि घट्न थालेका हुन्। २०७६ पुससम्म टेलिफोन प्रयोगकर्ता ४ करोड ३० लाखभन्दा धेरै पुगिसकेका थिए। २०७६ माघमा ४ करोड १५ लाखमा झरेको थियो। २०७६ फागुनमा ३ करोड ८७ लाखमा झरेको थियो। एक वर्षको अवधिमा सबैभन्दा धेरै नेपाल टेलिकम प्रयोगकर्ता घटेका छन्। उक्त अवधिमा नेपाल टेलिकम प्रयोगकर्ता २९ लाख ९२ हजारले घटेको छ। २०७६ साउनमा नेपाल टेलिकमका प्रयोगकर्ता २ करोड २९ लाख ४० हजार थिए। २०७७ असारमा उक्त संख्या घटेर १ करोड ९९ लाख ४८ हजारमा झरेको छ। यस्तै एनसेल प्रयोगकर्ता ९ लाख २९ हजारले घटेको छ। २०७६ साउनसम्म एनसेलका प्रयोगकर्ता १ करोड ६६ लाख ९० हजार थिए। २०७७ असारमा प्रयोगकर्ता १ करोड ५७ लाख ६१ हजारमा झरेको छ। एक वर्षको अवधिमा स्मार्ट टेलिकमको प्रयोगकर्ता भने बढेको छ। स्मार्ट टेलिकमको प्रयोगकर्ता ७८ हजार ९ सय ८३ ले बढेको छ। २०७६ साउनमा स्मार्ट टेलिकमका प्रयोगकर्ता २० लाख ६८ हजार ९७ थिए। २०७७ असारमा यो संख्या बढेर २१ लाख ४७ हजार ८० पुगेको छ। एनसेलले गुमायो १४ लाख प्रयोगकर्ता २०७६ फागुनसम्म ३ करोड ८७ लाख ७५ हजार ६७८ प्रयोगकर्ता थिए। लकडाउन सुरु भएदेखि ९ लाख १५ हजार ६ सय ८२ प्रयोगकर्ता घटेका छन्। लकडाउन अवधिमा सबैभन्दा धेरै ग्राहक एनसेलले गुमाएको छ। एनसेलले पाँच महिनाको अवधिमा १४ लाख ९ हजार ७ सय ६० ग्राहक गुमाएको हो। लकडाउन अघिसम्म एनसेलका ग्राहक १ करोड ७१ लाख ७१ हजार ६ सय ७५ थिए। अहिले त्यो घटेर १ करोड ५७ लाख ६१ हजार ९ सय ३ पुगेको छ। नेपाल टेलिकमले भने लकडाउन सुरु भएदेखि भने ग्राहक बढाएको छ। चार महिनाको अवधिमा नेपाल टेलिकमको ग्राहक ४ लाख ५१ हजार ८ सय २७ ले बढोत्तरी भएको छ। यस्तै स्मार्ट टेलिकमको पनि प्रयोगकर्ता बढेको देखिएको छ। स्मार्ट टेलिकम प्रयोगकर्ता ४२ हजार २ सय ६३ ले बढेको छ। लकडाउनअघि स्मार्ट टेलिकमका प्रयोगकर्ता २१ लाख ४ हजार ८ सय १७ थिए। २०७७ असारमा प्रयोगकर्ताको संख्या २१ लाख ४७ हजार ८० पुगेको छ।"
प्लाज्मा दान अभियानमा चिकित्सक,"काठमाडौं : कोरोना संक्रमितको उपचार कन्भेलेसेन्ट प्लाज्मा थेरापीबाट गर्न चिकित्सकले प्लाज्मा दान अभियान अघि बढाएका छन्। नेपाल चिकित्सक संघका अध्यक्ष डा लोचन कार्कीले प्लाज्मा दान नै जीवनदान नारा अघि सारिएको बताए। संक्रमितको जीवन रक्षाका निम्ति प्लाज्मा थेरापी वरदान सावित भएको संघले जनाएको छ। एक पिन्ट प्लाज्माबाट हजारौंलाई जोगाउन सकिने चिकित्सक बताउँछन्। कोरोना संक्रमितका साथै अन्य व्यक्तिमा त्रास फैलँदै गएकोेले मनोबल बढाउन पनि यो अभियान अघि सारिएको हो, डा कार्कीले भने, संक्रमणपछि निको भएकाहरूलाई हेप्ने, छिःछिः दुरदुर गर्ने प्रवृत्ति देखिएको छ। समाजमा दुव्र्यवहार हुँदा लुकेर बसेका छन्। दुव्र्यवहार होइन सम्मान गर्नुपर्छ भन्ने सन्देश दिन पनि अभियान सुरु गरिएको हो। प्लाज्मा थेरापीबाट पहिलो पटक विराटनगरका वरिष्ठ स्त्री रोग विशेषज्ञ डा ज्ञानेन्द्रमान सिंह कार्कीको उपचार गरिएको थियो। झन्डै ६० जना व्यक्तिले प्लाज्मा दान गरिसकेको संघले जनाएको छ। प्लाज्मा दान गर्ने व्यक्तिलाई चिकित्सकले सम्मान गर्ने भएका छन्। प्रशंसापत्रसहित उच्च सम्मान गरिने संघका महासचिव डा बद्री रिजालले बताए। यो उपचार विधिको प्रयोग सन् १८९० मा पहिलो पटक गरिएको थियो। विश्व स्वास्थ्य संगठनले सन् २०१४ मा इबोला भाइरसको उपचारमा पनि प्लाज्मा थेरापी प्रयोग गर्न सिफारिस गरेको थियो। स्पेनिस फ्लुको उपचारमा पनि प्लाज्मा थेरापी प्रयोग गरिएको थियो। साथै, सन् २००९ मा फैलिएको एच१एन१ को संक्रमणका लागि पनि प्लाज्मा थेरापीको प्रयोग गरिएको थियो। जर्मन भौतिकशास्त्री एमिल भोन बेहरिनले पत्ता लगाएका हुन्। डा विपिन नेपाल कोरोना संक्रमितका लागि प्लाज्मा थेरापी उपचार विधिको प्रोटोकल बनाउने टिममा संलग्न थिए। दुई महिनायता उनी व्यस्त छन्। मुलुकका एक मात्र रक्तसञ्चार विशेषज्ञ डा नेपालले भने, प्रदेशमा रहेका ब्लड बैंक, अस्पतालबाट हरेक दिनजसो १०१५ जना बिरामीका तर्फबाट फोन आउँछ। दाताको व्यवस्था गर्नै धौ धौ छ। उनका अनुसार कुनै पनि रोगसँग लड्न त्यसविरुद्ध शरीरले आफैंले एन्टिबडी बनाउँछ। निको भएपछि पनि एन्टिबडी शरीरमा भइरहन्छ। त्यहीँ एन्टिबडी निकालेर रोगसँग लड्ने क्षमता नभएको अर्को संक्रमितलाई चढाउने कार्य नै प्लाज्मा थेरापी हो। कोरोना संक्रमणबाट निको भएको व्यक्तिले एक पटकमा तीनदेखि चार जनासम्मलाई पुग्ने एन्टिबडी दिन सक्छन्। दाताले एक महिनामा दुई पटकसम्म दिन मिल्ने उनको भनाइ छ। कोरोना संक्रमणबाट निको भएकामध्ये कतिपय प्लाज्मा दान गर्न हिचकिचाइरहेका छन्। प्लाज्मा झिकिएको व्यक्तिको शरीरमा एन्टिबडी घट्ने आशंका रहेको देखिन्छ। एन्टिबडी दिएपछि शरीरमा घट्छ कि भनी दाता डराउनु पर्दैन। कोरोनाबाट निको भएको दुई सातादेखि तीन महिनासम्मको अवधिसम्म एन्टिबडी राम्रो हुन्छ, उनले भने, एन्टिबडी धेरै भएको यहीँं समयमा दान गर्न सकिन्छ। दान दिँदैमा एन्टिबडीको लेभल घट्दैन। उनका अनुसार रगत दान गरेजस्तै हो। रगत दिएको केही समयपछि सामान्य अवस्थामा आउन सकिन्छ। प्लाज्मा विधिबाट उपचार पाएर निको भएको व्यक्तिले पनि प्लाज्मा दान गर्न सक्छन्। एक दाताबाट झन्डै चार सय एमएल रगत निकालिन्छ। रगतमा भएको राता रक्तकोष र प्लेट्लेट्सलाई बाहिर निकालिन्छ। त्यसपछि प्लाज्मा निकालेर फ्रिजमा राखिन्छ। उक्त प्लाज्मा बिरामीलाई दिइन्छ। श्वासप्रश्वासमा समस्या भएको बिरामीलाई दिइने डा नेपालको भनाइ छ। बिरामी सिकिस्त अवस्थामा पुगेको हुन्छ। अंगमा क्षति पुुग्न लागेको अवस्थामा अन्तिम उपचारका रूपमा प्लाज्मा थेरापी विधि अपनाउँदै आइएको छ, उनले भने। झन्डै ६० जनाले यस विधिबाट मुलुकमा उपचार गराइसकेका छन्।"
अझै बनेन नेकपा संसदीय बोर्ड,"काठमाडौं : आधा कार्यकाल वित्दा पनि सत्तासीन नेकपाको संसदीय बोर्ड गठन र दलको सचिव नियुक्ति हुन सकेको छैन। संसदीय काम कारवाहीलाई चुस्त बनाउन, सुपरिक्षवेण गर्न र सांसदलाई क्रियाशिल बनाउन नेकपाले विधानमै २३ सदस्यीय बोर्डको व्यवस्था गरेको छ। तत्कालीन एमाले र माओवादी केन्दबीच पार्टी एकतापछि बनेको संसदीय दलको विधानमा संसदीय बोर्ड, सचिव, संसदीय समिति र प्रदेश समन्वय समितिको व्यवस्था गरिएको छ। तर यी कुनै पनि संरचना गठन नहुंदा संसदीय कामकारवाहीमा नेकपाका सांसदहरुमा एकरुपता पाइदैन।। विधेयक र अन्य नितिगत छलफलमा नेकपाका सांसदहरु पूर्व एमाले र पूर्व माओवादी कित्तामा बांडिएर धारणा राख्ने गरेका छन। यसअघि राज्य व्यवस्था समिति र लेखा समितिमा नागरिकता विधेयक लगायतका विषयमा सांसदहरुबीच धारणा बाझिएपछि प्रधानमन्त्री केपी ओलीले बालुवाटारमा बोलाएर सांसदहरुलाई समान धारणा बनाउन निर्देशन नै दिएका थिए। पछिल्लोपटक पार्टीभित्रको विवाद समाधान गर्न महासचिव विष्णु पौडेल संयोजकत्वको कार्यदलले संसदीय दलको भूमिका प्रभावकारी बनाउनुपर्ने सुझाव दिएसंगै संसदीय संरचना गठनको माग उठेको छ। कार्यदलले दलको विधानमा प्रवन्ध गरिएका संरचनाहरु निर्माण गर्न, संसदीय दलको कार्यालय एउटै बनाउन र सांसदहरुलाई प्रशिक्षणको व्यवस्था गर्नुपर्ने सुझाव दिएको छ। पूर्व एमालेको संसदीय दल परिसरमा नेकपा संसदीय दलको कार्यालय बनाउने निर्णय गरेपनि त्यसको कार्यान्वयन हुन सकेको छैन। प्र्रमुख सचेतक देव गुरुपूर्व एमाले दलको परिसरमा व्यवस्था गरिएको कार्यालयमा बस्न नमानेर पूर्व माओवादी संसदीय दलको कार्यालय रहेको संसदको २ नम्वर भवनमै बस्ने गरेका छन। 'संसदीय बोर्ड त उहिल्यै गठन गर्नुपर्ने हो', पूर्वमन्त्री एवं नेकपा सांसद शेरबहादुर तामाभन्छन, 'जनताका एजेण्डामा कसरी प्रस्तुत हुने, संसदलाई कसरी प्रभावकारी बनाउने, पार्टीका नीति र निर्णयलाई कसरी कार्यान्वयन गर्ने जस्ता विषयमा सांसदहरुलाई प्रशिक्षण गर्ने र प्रभावकारी गराउन ढिलाई भइसकेको छ।' अध्यक्षद्धयलाई बुझाइएको कार्यदलको प्रतिवेदनमा भनिएको छ, (संसदीय दलको निर्णयका आधारमा संसद तथा समितिहरुमा सांसदहरुको भूमिकालाई एकरुप र प्रभावकारी बनाउने, सांसदहरुले सरकारद्धारा प्रस्तुत नीति कार्यक्रम, बजेट, विधेयक, सन्धी लगायतका प्रस्तावहरु पारित गर्न सक्रिय भूमिका निर्वाह गर्ने।) संसदीय दलको नेता अध्यक्ष रहने बोर्डमा दलको उपनेता, प्रतिनिधिसभामा दलको प्रमुख सचेतक, सचेतक, राष्टियसभा प्रमुख सचेतक र सचेतक तथा प्रत्येक प्रदेशबाट प्रतिनिधित्व हुने गरि सात जना सदस्यको व्यवस्था गरिएको छ। बोर्डमा एकतिहाई महिला, समावेशी प्रतिनिधित्वको आधारमा ६ जना सदस्य र तीन जना सदस्य बोर्डले नियुक्त गर्ने व्यवस्था विधानमा छ। बोर्डले सांसदहरुलाई संसदीय कामकारवाहीमा क्रियाशिल बनाउने, संसदका काम कारवाहीको सुपरिवेक्षण गर्ने, सांसदको भूमिकाको अनुगमन र मुल्यांकन गर्ने, संसदका विषयगत समिति, कार्यदल र प्रतिनिधिमण्डलमा सांसदरुलाई मनोनित र छनोट गर्ने काम बोर्डले गर्ने विधानमा उल्लेख छ। यस्तै संसदीय दल सञ्चालन, दल र सरकारबीच समन्वय गर्न बोर्ड सचिवको व्यवस्था विधानमा गरिएपनि त्यसको गठन हुन सकेको छैन। संसदीय दलका उपनेता सुवास नेम्वापार्टी स्थायी समितिको बैठकपछि संसदीय संरचनाहरु गठन गरि संसद र संसदीय समितिलाई प्रभावकारी बनाइने बताउँछन। प्रमुख सचेतक गुरुपनि नेताहरुको निर्देशन र पार्टीमा सल्लाहपछि विधानमा भएका सबै संरचना गठन गरिने बताउँछन। यस्तै संसद र विषयगत समितिमा पार्टीको भूमिका प्रभावकारी बनाउन संसदीय समुह र प्रदेश समन्वय समिति गठन गर्ने व्यवस्था विधानमा गरिएपनि त्यसको कार्यान्वयन हुन सकेको छैन। विषयगत समितिमा विधेयक वा अन्य नीतिगत विषयमा सांसदहरुबीच समान धारणा र एकमत बनाउन संसदीय समुह गठनको व्यवस्था विधानमा गरिएको हो। नेकपा संसदीय दलको विधानले प्रदेशको सम्वृद्धि र त्यस क्षेत्रका जनताको पक्षमा काम गर्न सम्वन्धित प्रदेशबाट प्रतिनिधित्व गर्ने सांसदको संयोजकत्वमा प्रदेश समन्वय समितिको प्रवन्ध गरेको छ। सम्वन्धित प्रदेशको पार्टी कमिटि र सम्वन्धित प्रदेशमा रहेका सदस्यहरुसंग संयोजन गरि सम्वन्धित प्रदेशका सदस्यको क्षमता अभिवृद्धि गर्ने, विकास योजना सम्वन्धी कार्यहरुमा नेतृत्वदायी भूमिका निर्वाह गर्ने काम प्रदेश समन्वय समितिको तोकिएको छ। संसद चलेको बेला महिनाको एक पटक संसदीय दलको बैठक बस्ने व्यवस्था विधानमा गरिएपनि त्यसको समेत कार्यान्वयन नभएको नेकपाका सांसदहरु बताउँछन।"
सुरु भयो जितिया,"विराटनगर :जितिया पावनी बड भारी, धियापुता केँ ठोकी सुतेलनी अपने खएलनी भरी थारी मैथिली भाषाको यो कथन मिथिलाञ्चलमा निकै लोकप्रिय छ। यसको अर्थ हो, जितिया पर्व गर्न एकदमै गाह्रो छ, बालबच्चा सुताएर व्रतालुले थालभरि खान्छन्। जितिया पर्वसँग जोडिएको यो कथनबाट दुईवटा भाव आउँछ, एउटा यो पर्व एकदमै गाह्रो छ र अर्को व्रतालुले थालभरि खान्छिन्। दुईखाले भाव झल्काउने यो कथनको जितिया पर्वसँग ठूलै सम्बन्ध छ। जितिया पर्वबारे भविष्य पुराणमा पनि वर्णन गरिएको छ। आश्विन कृष्णपक्ष अष्टमीमा उपवास बस्ने र तिथि परिवर्तन भएपछि पारणा अर्थात् व्रत विधिवत् समापन गरिन्छ। मिथिलाञ्चलमा यो व्रत गर्नेहरू एक दिनअघिदेखि सधवा अर्थात् ( श्रीमान् जीवितै रहेका महिला) ले माछमडुवा (माछा र कोदो) खाने चलन छ भने विधवाले अर्बाअर्वाइन खाने चलन छ। जितिया व्रत सुरु हुनुअघि र अष्टमी तिथि सुरुभन्दा पहिले चुडा दही खाने चलन छ, जसलाई मैथिलीमा ओठगन भनिन्छ। पानीसम्म नखाई निराहार व्रत बस्नुपर्ने भएकोले जितिया पर्व गर्न गाह्रो छ र दुई दिनसम्म उपवास बस्नुपर्ने भएकोले अष्टमी तिथि सुरु हुनुअघि दही च्युरा टन्न खानुलाई मैथिली कथनले जोडेको छ। प्रायः अष्टमी तिथिको सुरुआत बिहान ३४ बजेपछि हुन्छ र त्यतिबेला बालबच्चा सुतिरहेका हुन्छन्। त्यसैले मैथिलीमा भनिएको हो, जितिया पावनी बड भारी, धियापुता केँ ठोकी सुतेलनी अपने खएलनी भरी थारी। निराहार बस्ने यो व्रतमा अष्टमी तिथिको सुरुआतसँगै व्रतालुहरू पोखरी, नदी तथा जलाशयमा स्नान गरी पूर्वतिर फर्केर तामाको अर्घामा सूर्यलाई अर्घ दिन्छन् र तेल तथा पिना चढाउँछन्। योसँगै तेल र पिना आफ्नो पुत्रको टाउकोमा लगाइदिने प्रचलन छ। पुत्रको दीर्घायुको कामनाका साथ महिलाले गाईको गोबरले आँगन लिपेर पवित्र पारी शालिवाहन राजाका पुत्र जिमुतवाहन कुशको प्रतिमा बनाएर कलशको जल स्थापना गरी चारैतिर सुसज्जित पारेर पोखरी निर्माण गर्छन्। त्यसपछि पाकैर अर्थात् पाकरी रूखको हाँगा ल्याइन्छ। त्यसलाई रोपेर माटोको चिल्होरी अर्थात् बाझको आकृति बनाइन्छ। अनि तल गिदरनी को आकृति बनाएर दुवैको टाउकोमा सिन्दूर लगाई फूलमाला, अक्षता, धूपदीप, नैवेद्यसहित बाँसको पात राखी पूजा गरिन्छ। यसो गर्नाले वंशको वृद्धि हुन्छ र पुत्र ग्रह, चक्रबाट मुक्ति मिल्ने जनविश्वास छ। यसैगरी जितिया व्रतको पहिलो दिन व्रतालु महिलाले जिमुतवाहनको कथा सुन्ने र कथा वाचन गर्नेलाई दक्षिणा दिने चलन छ। यसपालि बुधबार राति ओटघन गर्ने तिथि छ। विगत केही वर्षदेखि मधेसमा जितिया पर्वअगावै नै विविध सांस्कृतिक कार्यक्रम गरी मनाउन थालिएको थियो। तर यसपालि कोरोना संक्रमणले सबै कार्यक्रम रोकिएका छन्। महिलाले बिहीबार निराधार गरेर शुक्रबार मात्र व्रत तोडिने बताइएको छ।"
प्रेमगीत३का निर्देशकको निधन,"काठमाडौं : प्रेमगीत३ का लेखक तथा निर्देशक छेतेन गुरुङको निधन भएको छ। मिर्गौलासम्बन्धी समस्याबाट पीडित उनको ४२ वर्षको उमेरमा बुधबार राति निधन भएको हो। प्रेमगीत३का कार्यकारी निर्माता चक्रबहादुर चन्दका अनुसार उपचारका क्रममा महाराजगन्जस्थित मेट्रो हस्पिटलमा गुरुङको निधन भएको हो। उनी सोमबार अस्पताल भर्ना गरिएका थिए। मिर्गौलासँगै उनको कलेजोले पनि काम गर्न छोडेको थियो। गुरुङले निर्माता सन्तोष सेनसँग संयुक्त रूपमा फिल्म प्रेमगीत३ निर्देशन गरेका हुन्। यो फिल्म रिलिज हुन बाँकी छ। नोभेम्बर रेन बाट लेखकका रूपमा नेपाली सिनेमामा पाइला टेकेका छेतेनले खगेन्द्र लामिछाने अभिनीत तथा निर्मित डमरुको डन्डिबियोबाट निर्देशनमा डेब्यु गरेका थिए। यसका साथै क्लासिक, डायरीलगायत फिल्मको लेखन पनि गुरुङले गरेका थिए। गुरुङका आमा र एक छोरी छन्। श्रीमतीको भने केही वर्षअघि नै निधन भइसकेको छ।"
यस्तो छ ओलीदाहालको साझा प्रस्ताव (पूर्णपाठसहित),"काठमाडौं : नेकपा अध्यक्षद्वयले आन्तरिक किचलोलाई मैजारो गर्दै स्थायी समिति बैठकमा लैजाने साझा प्रस्ताव तयार पारेका छन्। दुई अध्यक्ष केपी शर्मा ओली र पुष्पकमल दाहालले पार्टीको समस्या समाधान सुझाव कार्यदलले बुझाएको प्रतिवेदन, त्यसमाथि सचिवालय सदस्यले राखेको सुझावलाई समेटेका छन्। ओली र दाहालले बुधबार प्रधानमन्त्री निवास बालुवाटारमा तीन घण्टा छलफल गरी साझा प्रस्तावलाई अन्तिम रूप दिएका हुन्। १५ पृष्ठको प्रस्ताव अध्ययन गर्न स्थायी समिति सदस्यलाई बाँडिएको छ। नेकपाले भोलि शुक्रबारका लागि स्थायी समिति बैठक बोलाइएको छ। गत असार १० देखि बसेको बैठक बीचमा ओलीको राजीनामा मागिएपछि साउन १३ यता अवरुद्ध भएको थियो। १३ साउनमा ओली पक्षले रोक्ने र दाहालसहित वरिष्ठ नेता माधवकुमार नेपाल समूहले राख्ने क्रम चलेपछि विवादले उग्र रूप लिएको थियो। ओली र दाहालले आफ्नो कार्यविभाजन तथा कार्याधिकार स्पष्ट गर्ने गरी स्थायी समितिमा साझा प्रस्ताव प्रस्तुत गर्न लागेका हुन्। उनीहरूले महासचिव विष्णु पौडेलको नेतृत्वको कार्यदलको प्रतिवेदनकै जगमा टेकेर साझा प्रस्ताव तयार पारेको देखिएको छ। जसमा यो प्रतिनिधिसभाको कार्यकालसम्मै ओलीले सरकारको नेतृत्व गर्ने उल्लेख छ। दाहाल कार्यकारी अधिकारसहित पार्टी बैठक सञ्चालन, निर्णयहरूको कार्यान्वयन र समग्र पार्टी कामको जिम्मेवारीमा केन्द्रित हुने प्रस्तावमा छ। ओली र दाहालको गोप्य प्रस्ताव अन्नपूर्णलाई प्राप्त भएको छ। कार्यदलले तयार पारेको प्रतिवेद नै हुबहु साझा प्रस्तावमा समेटिएको छ। दुई अध्यक्षको कार्यविभाजनमा कार्यदलले मूलतः पार्टी र सरकारको काममा केन्द्रित हुने भन्ने उल्लेख गरे पनि मूलतः शब्द प्रस्तावमा भने झिकिएको छ। नेपालले १८ भदौको सचिवालय बैठकमा कार्यकारी अध्यक्षको जिम्मेवारीमा उल्लेखित मूलतः पार्टी काम भनेको के हो भनी प्रश्न गरेका थिए। अध्यक्ष कमरेड केपी शर्मा ओलीले प्रतिनिधिसभाको यो कार्यकालभरि प्रधानमन्त्रीको जिम्मेवारीमा रहेर सरकारलाई नेतृत्व गर्ने र सरकारको काममा केन्द्रित हुने, प्रस्तावको पृष्ठ ४ मा दुई अध्यक्षको कार्यविभाजनलाई स्पष्ट पार्दै भनिएको छ, अध्यक्ष कमरेड पुष्पकमल दाहाल प्रचण्डले कार्यकारी अधिकारसहित पार्टीका बैठकहरूको सञ्चालन, निर्णयहरूको कार्यान्वयन र समग्र पार्टी कामको जिम्मेवारीमा केन्द्रीत हुने। अध्यक्षद्वयले पार्टी र सरकारबीचको कामलाई संस्थागत रूपमा अघि बढाउन समन्वय गर्ने। दुई अध्यक्षात्मक व्यवस्थाको समझदारीपूर्ण एवं प्रभावकारी कार्यान्वयन हुन नसक्दा शीर्ष नेतृत्व तहमा अविश्वास र अन्तरविरोध उत्पन्न हुने गरेको प्रस्तावमा उल्लेख छ। यस्तै, एउटा समस्या समाधान भएको केही समय नबित्दै नयाँ रूप र स्तरमा अर्काे समस्या आइलाग्ने गरेको, यस अवस्थाको नकारात्मक प्रभाव समग्र पार्टी तथा सरकारको काममा परिरहेको जनाइएको छ। ओली र दाहालको प्रस्तावमा वैधानिक व्यवस्थामा विद्यमान अस्पष्टतालाई स्पष्ट पार्दै पारस्परिक विश्वास र सहमतिका आधारमा यो समस्याको समाधान गर्नुपर्ने उल्लेख छ। त्यसका लागि अध्यक्षद्वयको कार्यविभाजन र कार्यधिकार स्पष्ट पार्नुपर्ने जनाइएको छ। यस्तै समझदारी दुई अध्यक्षबीच गत मंसिर ४ मा भएको थियो। तर, त्यसको कार्यान्वयन नभएको भन्दै प्रश्न उठेपछि विवाद बल्झिएको थियो। पार्टी विधानबमोजिम अध्यक्षद्वयको सहमति र महासचिवसँगको परामर्शमा सचिवालय, स्थायी कमिटी, पोलिटब्युरो तथा केन्द्रीय कमिटी बैठकका कार्यसूची तयार गरी सम्बन्धित कमिटीको बैठकमा पेस गर्ने उल्लेख छ। तदनुरूप बैठक सञ्चालन गर्ने, सामूहिक नेतृत्व तथा व्यक्तिगत जिम्मेवारीको संस्थागत प्रणालीलाई अवलम्बन गर्ने र सबल बनाउने प्रस्तावमा छ। नेपालले उठाएको विधानको धारा ४६ (क) अनुसारको एक व्यक्ति एक मुख्य जिम्मेवारीको विषयमा भने ओलीदाहालको प्रस्ताव मौन छ। स्थायी समितिमा पनि नेपाल पक्षले यो विषयमा असन्तुष्टि राख्ने देखिन्छ। प्रस्तावमा विगतका कमजोरीबाट शिक्षा लिने, पार्टीभित्रका विशेषतः नेतृत्व तहका असमझदारी, अविश्वास र अन्तरविरोध समाधान गर्ने, परम्परामा विश्वास कायम गर्ने, पार्टी एकताको रक्षा एवं विकास गर्ने संकल्प बैठकबाट गर्नुपर्ने उल्लेख छ। पार्टीभित्र संस्थागत प्रणाली र वैधानिक व्यवस्थालाई चुनौती दिने प्रवृत्ति झागिँदै जाँदा पद्धतिहीनता, गुटबन्दी, अराजकता र अनुशासनहीनता फैलिँदै गएको जनाइएको छ। विभिन्न सन्दर्भमा नेृतत्व तहबाट पनि गम्भीर प्रकारका गल्ती, कमजोरी हुन पुगेको प्रस्तावमा छ। आन्तरिक एकता कमजोर बनेकाले अब त्यस्ता गल्ती दोहोरिन नदिन अतीतमुखी होइन, भविष्यमुखी भएर वर्तमानका चुनौतीलाई बेवास्ता गरी होइन तिनलाई सामना गर्ने सही निष्कर्ष र सार्थक योजनाका साथ अघि बढ्ने उल्लेख छ। त्यसरी नै जनताले सुम्पिएको अभिभारा पूरा गर्दै मुलुकको उज्ज्वल भविष्य सुनिश्चित गर्ने संकल्प गर्ने, सचिवालय, स्थायी समिति केन्द्रीय कमिटीलगायत समस्त पार्टी पंक्तिलाई विधि, पद्धति र संस्थागत निर्णयका आधारमा सञ्चालन गर्ने जनाइएको छ। कार्यान्वयन हुन बाँकी रहेका विगतका निर्णयहरूलाई प्रभावकारी रूपमा कार्यान्वयन गर्ने प्रतिबद्धता व्यक्त गर्ने प्रस्तावमा उल्ल्ेख छ। कम्युनिस्ट पार्टीको जीवन, विचार र विधिमा आधारित हुन्छ र सिर्जित समस्याको समाधान पनि संस्थागत प्रणालीअन्तर्गत खोज्नुपर्छ भन्ने मान्यतालाई व्यवहारमा स्थापित गर्ने ढृढ अठोट गर्ने प्रस्तावमा छ। पार्टीभित्रको बहस र विवादलाई विधिसम्मत र मर्यादित तुल्याउने गरी अगाडि बढ्नुपर्ने उल्लेख छ। त्यस्तै, पार्टीका नीति, नेता र कार्यकर्ताविरुद्ध सामाजिक सञ्जालमा जथाभावी लेख्ने र पार्टी हितविपरीत गतिविधि गर्ने प्रवृत्तिलाई कडाइका साथ रोक्न निर्देशन गर्ने उल्लेख छ। स्वस्थ्य एवं गतिशील पार्टीका लागि अस्वस्थ्य बहस र गुटगत अभ्यास खतरनाक शत्रुजस्तै हो, प्रस्तावमा छ, र स्थापित सिद्धान्त, नीति र विधिको जगमा उभिएको एकताबद्ध पार्टी अग्रगति र प्रगतिको आधार हो भन्ने वास्तविकतालाई राम्रोसँग स्थापित गरेर अगाडि जानुपर्छ।एकीकरणका काम असोजभित्रै सक्ने पार्टी एकीकरणका काम असोजभित्रै सम्पन्न गरिसक्ने प्रस्ताव छ। तत्कालीन एमाले र माओवादी केन्द्रबीच २०७५ जेठ ३ मा एकता भएको थियो। त्यस क्रममा शीर्ष नेताहरूले तीन महिनाभित्र एकीकरणका काम सक्ने बताए पनि २७ महिनासम्म पनि सम्पन्न भएको छैन। केन्द्रीय सचिवालयले टुंगो लगाउनुपर्ने काम अब असोजभित्र सक्ने कार्ययोजना प्रस्तावमा छ। प्रस्ताव कार्यान्वयन भए केन्द्रीय आयोग, केन्द्रीय सल्लाहकार परिषद्, ज्येष्ठ कम्युनिस्ट मञ्च, पोलिटब्युरो, केन्द्रीय विभाग, प्रदेश र स्थानीय तहका कमिटी, जनवर्गीय संगठन र प्रवास क्षेत्रको संगठनात्मक एकीकरण तथा सम्पत्ति र अभिलेखको एकीकरण असोजभित्र सम्पन्न गर्नुपर्ने हुन्छ। जिल्ला कमिटी र महानगर कमिटी समान हैसियतको हुने विधानको व्यवस्था भए पनि महानगर कमिटी जिल्लामातहत रहने गरी विवाद मिलाउने प्रस्ताव छ। एकीकरणका क्रममा कतिपय स्थानमा मापदण्ड उल्लंघन भएको र अनुशासनलगायत अन्य विषयमा परेका उजुरीलाई पनि असोजभित्र सत्यतथ्य यकिन गरी पार्टी विधान तथा नियमावलीको प्रबन्ध र निर्धारित मापदण्डका आधारमा समाधान गर्ने जिम्मेवारी केन्द्रीय संगठन विभागलाई दिने प्रस्तावमा उल्लेख छ।एकता महाधिवेशन चैतमै ओली र दाहालले पार्टी महाधिवेशन केन्द्रीय समितिले तय गरेकै मितिमा गर्ने प्रस्ताव गरेका छन्। चैत २५ देखि ३० सम्म एकताको महाधिवेशन गर्ने गरी त्यसका लागि केही तयारीका काम पनि अध्यक्षद्वयको प्रस्तावमा उल्लेख छ। पार्टी एकताको भावना एवं मर्मअनुरूप सहमतिका साथ महाधिवेशन सम्पन्न गर्ने, महाधिवेशनसँग सम्बन्धित अन्य प्रक्रिया पार्टी विधानबमोजिम अवलम्बन गर्ने जनाइएको छ। यस्तै महाधिवेशनबाट पार्टीका नीति, विचार विधि पद्धति एवं नेतृत्व सुनिश्चित गर्ने र पार्टी एकतालाई सुढृढ तुल्याउने प्रस्तावमा उल्लेख छ। विचार नीति तथा विधिलाई महाधिवेशन तयारीको महत्वपूर्ण विषयका रूपमा ग्रहण गर्ने र तदनुरूप मस्यौदा दस्तावेजहरू तयार गर्ने, त्यससँगै वैचारिक, नीतिगत तथा विधिगत विषयमा पार्टीव्यापी बहस, छलफल चलाउने प्रस्ताव छ।महाधिवेशन आयोजनाको तयारी कार्ययोजना बनाउन केन्द्रीय कमिटी बैठक कात्तिक १५ देखि १७ गतेसम्म आयोजना गर्ने प्रस्ताव पनि छ। केन्द्रीय कमिटीले महाधिवेशनका लागि दस्तावेज मस्यौदा कमिटी, मूल व्यवस्थापन कमिटीलगायत आवश्यक संरचना, प्रतिनिधि छनोट विधि र कार्यतालिकालगायत समग्र कार्ययोजना बनाउने उल्लेख छ। संगठन विभागको कार्ययोजनामा सम्बन्धित जिल्ला कमिटीहरूले पार्टीको सदस्यता विवरण कात्तिकभित्र अध्यावधिक गरी प्रदेश कमिटी हँुदै केन्द्रीय संगठन विभागमा पठाउनु पर्नेछ। संगठित सदस्यता नवीकरण मंसिरभित्र सम्पन्न गर्नुपर्ने कार्ययोजना प्रस्तावमा छ।सरकारलाई लगाम ओली र दाहालले सरकारको कामलाई केही लगाम लगाउने गरी प्रस्ताव तयार पारेका छन्। सरकारको काम कोभिड१९ महामारीले सिर्जना गरेको चुनौतीको सामना, सीमा समस्याको समाधान, चुनावी घोषाणापत्रको कार्यान्वयन र पार्टी र सरकारका तर्फबाट गरिएका सार्वजनिक प्रतिबद्धता कार्यान्वयनजस्ता विषयमा केन्द्रित गर्ने प्रस्तावमा उल्लेख छ। त्यस्तै, सरकार पार्टीको नीतिगत मार्गदर्शनमा सञ्चालन हुने स्थापित मान्यतालाई प्रभवकारी रूपमा कार्यान्वयन गर्ने उल्लेख छ। सचिवालय सदस्यको सुझाव, अध्यक्षद्वयको आपसी परामर्श र सहमति तथा संवैधानिक व्यवस्था, कानुनी प्रबन्ध र निश्चित मापदण्डका आधारमा संघीय मन्त्रिपरिषद् र प्रदेश मन्त्रिमण्डल पुनर्गठन तथा राजनीतिक नियुक्तिसम्बन्धी निर्णय गर्ने पनि छ। मन्त्रिपरिषद् पुनर्गठन र राजनीतिक नियुक्ति योग्यता, क्षमता, निष्ठा, निरन्तरता योगदान र राष्ट्रिय दृष्टिले सन्तुलन कायम हुने गरी मापदण्ड निर्धारण गर्ने उल्लेख छ। कार्यदलले पनि यस विषयमा यही सुझाव दिएको थियो।संसद्मा प्रस्तुत हुने विधेयकको सैद्धान्तिक पक्ष र राष्ट्रिय तथा अन्तर्राष्ट्रिय महत्वका नीतिगत विषयमा केन्द्रीय कमिटी वा स्थायी कमिटी वा सचिवालयमा संस्थागत रूपमा छलफल गरी पार्टीको धारणा तय गर्ने जनाइएको छ। संसदीय दलको कार्यालय एउटै बनाउने, पार्टीको नीतिअनुसार स्थानीय निकायको प्रभावकारी परिचालनका लागि पार्टी केन्द्रबाट निर्देशिका जारी गर्ने, त्यस्तो निर्देशिकाको मस्यौदा गर्ने जिम्मेवारी स्थानीय तह विभागलाई दिने प्रस्तावमा उल्लेख छ।सीमा समस्याका सन्दर्भमा सरकारले प्रभावकारी कूटनीतिक कौशलका साथ भारतसँग वार्ता गर्नुपर्ने प्रस्तावमा छ। नक्सामा समेटिएको नेपाली भूभागहरूमा नेपालको प्रशासनिक राजनीतिकलगायतका सबै प्रकारका हकभोग स्थापित गर्न ढृढतापूर्वक अगाडि बढ्नुपर्ने उल्लेख छ। सरकारले चाल्ने आगामी कदममा पार्टी ढृढताका साथ खडा हुने पनि उल्लेख छ। कोभिडका सवालमा सरकारले अहिलेसम्म गरेका प्रयत्नहरूलाई समर्थन र सराहना गर्दै थप काम गर्ने प्रस्तावमा उल्लेख छ। सबैभन्दा खराब स्थितिको आकलन गर्दै सोहीअनुरूपको आवश्यक बजेट, स्वास्थ्य सामग्री जनशक्ति र भौतिक पूर्वाधारको तयारी गर्ने, परीक्षणको दायरा बढाउने, समुदायमा फैलिएको आशंका गरिएका ठाउँमा नमुना संकलन तीव्र पार्ने र बिरामीको उपचारका लागि पूर्वतयारी गर्ने, प्रस्तावमा छ, आवश्यकताअनुसार जिल्ला र स्थानीय स्तरका इलाकाबन्दी गर्ने, संकटग्रस्त बन्न पुगेका खासगरी होटल, रेस्टुरेन्ट हवाई सेवा, कृषि, शिक्षा, स्वास्थ्य र उद्योगहरूको पुनरुत्थानका लागि सहुलियतपूर्ण कर्जाको व्यवस्था गर्ने। शान्ति प्रक्रियाका बाँकी काम शीघ्र सम्पन्न गर्ने गरी बेपत्ता छानबिन आयोग र सत्य निरूपण तथा मेलमिलाप आयोग ऐनमा संशोधन गर्ने उल्लेख छ। यसका लागि विज्ञसहितको आवश्यक संरचना निर्माण गर्ने, त्यसको सहजीकरणका लागि प्रमुख राजनीतिक दलका प्रतिनिधि सम्मिलित राजनीतिक संयन्त्र निर्माण गर्ने प्रस्ताव छ। नेताका नामका प्रतिष्ठान गुटबन्दीको सिकार बनेको दुवै अध्यक्षले स्वीकार गरेका छन्। यस्ता प्रतिष्ठानलाई नियमन गर्ने, प्रतिष्ठानमा संलग्न नेता वा कार्यकर्ताको अवस्था बुझ्ने, तिनको आर्थिक स्रोत तथा क्रियाकलापबारे तथ्ययपरक जानकारी प्राप्त गर्ने, नेता कार्यकर्ताको संलग्नताको स्वरूप निश्चित गर्ने प्रस्ताव छ। सचिवालयले यस्ता प्रतिष्ठानको सञ्चालन, व्यवस्थापन तथा नियमन विधि निश्चित गर्न एक महिनाभित्र प्रतिवेदन दिने गरी कार्यदल गठन गर्ने प्रस्ताव छ। कार्यदलको प्रतिवेदन प्राप्त भएपश्चात् यस विषयमा छलफल गरी आवश्यक निर्णय लिने जनाइएको छ। त्यसबेलासम्म कुनै पनि प्रतिष्ठानलाई प्रदेश जिल्ला र स्थानीय तहमा शाखा गठन नगर्न र गतिविधि नगर्न निर्देशन दिने प्रस्तावमा उल्लेख छ। एमसीसीका सन्दर्भमा कम्याक्ट सम्झौता र पार्टीले यसबारे अध्ययन गर्न गठन गरेको कार्यदलले दिएको सुझावका विषयमा स्थायी समिति र सचिवालयमा छलफल गर्ने प्रस्तावमा छ। छलफलपश्चात् उक्त सम्झौतालाई राष्ट्रिय हितमा स्पष्ट पार्दै आवश्यकता अनुसार परिमार्जन र संशोधन गरी अनुमोदन गर्ने ओली र दाहालको प्रस्तावमा छ। स्थायी कमिटीमा पेस गर्ने प्रस्तावको पूर्ण पाठ"
कोरोना नियन्त्रणमा आयुर्वेद प्रयोगलाई बढाउनू : प्रधानमन्त्री ओली,"काठमाडौं : प्रधानमन्त्री केपी ओलीले निरोग नेपाल निर्माण अभियानमा नेपालको मौलिक चिकित्सा प्रणाली आयुर्वेदको असाधारण भूमिका हुने बताएका छन्। प्रधानमन्त्री निवास बालुवाटारमा बिहीबार साँझ आयुर्वेदिक क्षेत्रका विज्ञसँग छलफलमा उनले कोरोना भाइरस कोभिड १९ को रोकथाम, उपचार र नियन्त्रणमा आयुर्वेदको पनि महत्वपूर्ण भूमिका हुने भएकाले यसलाई प्राथमिकता दिइने स्पष्ट गरे। प्रधानमन्त्री ओलीले आयुर्वेदमा आधुनिक प्रविधि, अनुसन्धान र औद्योगिकीकरणको प्रक्रिया मिसाउनुपर्ने आवश्यकतामा जोड दिए। आयुर्वेद क्षेत्रलाई उपेक्षा गर्ने प्रवृत्ति हटाउन नै सरकारले योगमाया विश्वविद्यालय स्थापना गरेको जनाउँदै यसमार्फत भविष्यमा सिङ्गो विश्वको ध्यानाकर्षण गरी आयुर्वेद र योगको विकास गर्ने लक्ष्य राखिएको उनले बताए। कोरोना भाइरस नियन्त्रणमा आयुर्वेदलाई प्रयोग मात्रै नगर्न र यसको प्रयोगलाई बढाउन उनले सबैको ध्यानाकर्षण गरे। प्रधानमन्त्री ओलीले आयुर्वेदमार्फत उपचारमा हाल भइरहेका काम र उपयोगी घरेलु विधिको सम्मान गर्न तथा सञ्चारमाध्यमबाट व्यापक प्रचारप्रसार गर्न पनि आग्रह गरे। उक्त अवसरमा आयुर्वेद विभागका महानिर्देशक वासुदेव उपाध्याय, डा ऋषिराम कोइराला, डा प्रदीप केसी, विनोद पौडेल, डा रामआधार यादव, डा सन्तोष ठाकुर, प्रा डा डिबी रोका, डा शिवमङ्गल प्रसाद, डा प्रकाश ज्ञवालीलगायतले प्रधानमन्त्रीका तहबाट आयुर्वेद क्षेत्रलाई महत्व दिएर पहिलोपटक परामर्श गरिएकामा आभार र धन्यवाद ज्ञापन गरे। छलफलमा नेपाल कम्युनिष्ट पार्टी (नेकपा) अर्का अध्यक्ष पुष्पकमल दाहाल प्रचण्डपनि सहभागी थिए।"
भारत वार्ताबाट भाग्न सक्दैन,"काठमाडौं : सीमासम्बन्धी जानकार र पूर्वपराष्ट्रमन्त्रीले नेपालभारत सीमा समस्या उच्च राजनीतिक, कूटनीतिक संवादबाटै समाधान गर्नुको विकल्प नरहेको बताएका छन्। उनीहरूले अन्तर्राष्ट्रिय परिस्थितिका कारण भारत वार्ताबाट भाग्न नसक्ने दाबी गरेका छन्। लिम्पियाधुरा, लिपुलेक, कालापानीलगायत सीमामा देखिएका समस्या समाधान गर्न नेपालले पनि राष्ट्रिय एकताका साथ संवादको ढोका खुला राख्नुपर्ने उनीहरूको तर्क छ। नेकपा प्रवक्ता नारायणकाजी श्रेष्ठले महाशक्ति राष्ट्र बन्न उद्यत भारतले छिमेकीसँगको सम्बन्ध सुधार गर्नुको विकल्प नरहेको बताए। हाम्रो मात्रै होइन, भारतको पनि आवश्यकता हो, पूर्वपरराष्ट्रमन्त्री श्रेष्ठले नेपालसम्बन्ध सुधारका विषयमा बुधबार आयोजित एक भर्चुअल कार्यक्रममा भने, महाशक्ति राष्ट्र बन्न उद्यत भारत विश्वलाई देखाउन वार्तामा बस्नै पर्छ। उनले छिटो वार्ताको वातावरण बन्ने विश्वास व्यक्त गरे। अतिक्रमित भूमि हाम्रो भनेर पहिलो पटक नक्सा प्रकाशन गरिसकेका छौं। त्यसको संसद्बाट अनुमोदन पनि भइसकेको छ, उनले भने, वार्ताका लागि प्रमाण संकलनको काम पनि भइरहेको छ। राष्ट्रिय एकताका साथ प्रमाण सुरक्षित गर्दै भारतसँग वार्ता गरी सीमा समस्या समाधान गरिने उनको भनाइ थियो। पूर्वपरराष्ट्रमन्त्री डा प्रकाशचन्द्र लोहनीले राष्ट्रिय स्वार्थ र समानताका आधारमा भारतसँग सम्बन्ध अगाडि बढाउनुपर्ने बताए। त्यसका लागि सर्वप्रथम राष्ट्र बलियो हुनुपर्ने तर्क उनले राखे। सरकारले भारत र चीन दुवैलाई सन्तुलनमा राख्न सक्नुपर्ने उनको भनाइ थियो। दुवै देशलाई बराबर विश्वासमा राख्नुपर्छ, उनले भने। उनले भारतका लागि नेपाल सबैभन्दा ठूलो बजार भएकाले उसले नेपाललाई सुविधा दिएको उल्लेख गरे। नेपालको कमजोरीलाई लिएर भारतले खेल्ने काम गर्नु हुँदैन, अवरोधहरू हटाउनुपर्छ, उनले भने, नेपाल आफ्नो भूमि गुम्न नदिने तरिकाले अडान र बलियो भएर जानुपर्छ। कांग्रेस नेता डा मीनेन्द्र रिजालले द्विपक्षीय सम्बन्धमा दरार आउनुमा भारत बढी जिम्मेवार रहेको बताए। भारतले सम्बन्ध बिथोल्ने काम गरेको छ, उनले भने, हुन त हाम्रो राजनीतिक नेतृत्वमा बुद्धिमता छैन। लिम्पियाधुरा, लिपुलेक, कालापानीलगायत सीमामा देखिएका समस्या समाधान गर्न नेपालले पनि राष्ट्रिय एकताका साथ संवादको ढोका खुला राख्नुपर्ने विज्ञहरूको तर्क छ। उनले कालापानी क्षेत्रमा राज्यको उपस्थिति गराउनुपर्ने बताए। कालापानी क्षेत्रमा नेपालको सेनासमेत जान नसक्नु दुर्भाग्य भएको उनको भनाइ थियो। कालापानी, लिपुलेकमा नेपाली सेना पनि जान सक्दैन, हाम्रो भूभागमा हाम्रै पहुँच छैन, उनले भने। कालापानी, लिपुलेकमा सरकार, सुरक्षा निकायको उपस्थिति गराउनुपर्ने उनले बताए। विपक्षी दल सरकारलाई साथ दिएर अगाडि बढ्न तयार रहेको उनको भनाइ थियो। उनले नेपालभारत सम्बन्धमा अतिक्रमित भूभाग कसरी फिर्ता गर्ने भन्ने विषय मुख्य भएको बताए। नेपालभारत प्रबुद्ध व्यक्ति समूहका सदस्य सूर्यनाथ उपाध्यायले खुला सीमा नियमन गरी तारबार गर्नुपर्ने बताए। सीमा नियमन गर्न नसकेसम्म नेपाल स्वतन्त्र हुन नसक्ने धारणा उनले व्यक्त गरे। अन्तर्राष्ट्रिय आंतकवाद, लागूऔषध करोबार, मानव बेचबिखन बढाउने काम पनि खुला सीमाकै कारण भएको उनको भनाइ थियो। उनले नेपालमा भारतीय हस्तक्षेप जताततै रहेको बताए। भारतीय प्रभाव गुप्तचर, प्रशासन, सुरक्षा निकाय, राजनीतिमा मात्र होइन, आरएसएसका प्रतिनिधि गाउँगाउँमा परिचालित रहेको उनको भनाइ थियो। सीमासम्बन्धी अध्ययन कार्यदलका संयोजकसमेत रहेका उपाध्यायले भारत वार्तामा नआई नहुने बताए। कति दिन वार्ताबाट भाग्न सक्छ र ? कुनै न कुनै बेला भारत वार्तामा नआई सुखै छैन, उनले भने। उनले भारत वार्तामा नआए संयुक्त राष्ट्रसंघमा यो मुद्दा लिएर जानुपर्ने बताए। वार्तामा पनि बसेन, अतिक्रमित भूभाग पनि छोडेन। उसलाई सेना प्रयोग गरेर हटाउन पनि सकिँदैन भने त्यसपछि सुरक्षा परिषद् र यूएनमा लानुपर्छ, उनले भने। अर्थशास्त्री डा गोविन्दबहादुर थापाले २००७ सालदेखि नै नेपाललाई हेर्ने भारतको मानसिकतामा परिवर्तन नआएको बताए। भारतले स्वार्थ राखेरै नेपालमा लोकतान्त्रिक आन्दोलनमा सहयोग गरेको उसका व्यवहारले स्पष्ट पारेको उनको भनाइ थियो। २००७ सालमा राणाशासन हटाउन सहयोग गरेबापत सन् १९५० को सन्धि गयो। २०४६ को प्रजातन्त्र पुनःस्थापना सहयोग गरेबापत टनकपुर सन्धि गयो, उनले भने, उसका हरेक सहयोगमा स्वार्थ नै केन्द्रित देखिएका छन्। नेपालमा भारतबाटै दुई तिहाइ आपूर्ति हुने र तेस्रो मुलकबाट आपूर्ति गर्दा पनि उसकै मुलुकबाट गर्नुपर्ने भएको कारणले भारतले नेपाललाई हेपिरहेको उनको भनाइ थियो। उनले लिम्पियाधुरा, कालापानी र लिपुलेकको बारेमा भारतीय मिडियामा वास्तविकता नबुझीकन प्रसार भएकाले समस्या पैदा भएकाले त्यसको स्थायी समाधान खोज्नुपर्ने बताए। सुरक्षाविद् डा केशरबहादुर भण्डारीले संवादका लागि सैनिक कूटनीति अख्तियार गर्नुपर्ने बताए। राजनीतिक, कूटनीतिक तिक्तता भए पनि सैनिक कूटनीति सम्बन्धमा कुनै समस्या नभएको उनको भनाइ थियो। राजनीतिक रूपमा चिसो सम्बन्ध भएको छ। तर सैनिक कूटनीति ठीकठाक नै छ, उनले भने, त्यसकारण सैनिक कूटनीति अगाडि बढाउनु पर्छ। उनले भारतीय सेनाध्यक्षलाई मानार्थ सम्मान दिएर त्यसको सुरुआत गर्नुपर्ने धारणा व्यक्त गरे। भारतलाई चिढ्याएर समस्या समाान नहुने उनको भनाइ थियो। उनले कालापानीबाट भारतीय सेना हटाउन सहज नरहेको उल्लेख गर्दै मिल्दोजुल्दो विकल्प र उपाय पनि खोज्नुपर्ने सुझाए। उनले चीनलाई विश्वासमा लिएर त्रिदेशीय बिन्दु यकिन गर्नुपर्ने बताए। भारतले लिम्पियाधुरालाई त्रिदेशीय बिन्दु नमाने के गर्ने भन्ने बारेमा छलफल गर्नुपर्ने उनको भनाइ थियो। ईपीजी प्रतिवेदन भारतले बुझ्नेमा आशंका ईपीजीका सदस्य उपाध्यायले प्रतिवेदन भारतले बुझनेमा आंशका व्यक्त गरे। यो प्रतिवेदन भारतले बुझ्छ जस्तो मलाई लाग्दैन। बुझिहाले कार्यान्वयन गर्दै गर्दैन, उनले भने। उनले भारतको प्रवृत्तिमा परिवर्तन आउन सक्ने सम्भावना नदेखेको बताए। भने, नेपाललाई उपनिवेशको आधारमा उसले हेर्ने गरेको छ। उसको प्रवृत्ति परिवर्तन हुन सक्दैन, भोलि हुने सम्भावना पनि म देख्दिनँ। उनीहरूले भारतका ससाना सहयोग लिन नहुने पनि बताएका थिए। यस्ता योजनामा लिएको सहयोगले पनि भारतले नेपाललाई हेपाहा प्रवृत्ति देखाइरहेको उनीहरूको भनाइ थियो। पहिलो तीन करोडका योजना दिँदै आएको भारतले अहिले पाँच करोड दिन थालेको छ।"
चाडपर्वले सांस्कृतिक पहिचान र सभ्यतालाई उजागर गरेको छ : राष्ट्रपति,काठमाडौं : राष्ट्रपति विद्यादेवी भण्डारीले चाडपर्वहरूले हाम्रो विशिष्ट सांस्कृतिक पहिचान र सभ्यतालाई उजागर गरेको बताएकी छन्। नेपालको तराई क्षेत्रमा मैथिल र थारु समुदायका महिलाहरूले मनाउने जितीया पर्वको शुभकामना दिँदै उनले महिलाविरुद्ध थोपरिएका सबै प्रकारका विभेदअसमानता र हिंसालाई अन्त्य गर्दै समतामूलक प्रगतिशील सभ्य समाज निर्माण गर्ने दिशातर्फ अग्रसर हुन सबैलाई उत्प्रेरणा र उत्साह प्रदान गरोस् भन्ने कामना गरेकी छन्। उनले परम्पराका नाममा प्रचलित विभेदजन्य अभ्यासहरू एवं अव्यवहारिक पक्षहरूलाई समय सापेक्ष सुधार समेत गर्दै जानु पर्ने धारणा राखेकी छन्। राष्ट्रपति भण्डारीले दिएको शुभकामना सन्देशमा भनिएको छयस्ता सांस्कृतिक पर्वहरूले परिवार र समुदायका सदस्यहरूको बीचमा आपसी प्रेमविश्वास सद्भाव र सहयोगको भावनालाई प्रगाढ बनाउनुका साथै विविध जातजाति भाषाभाषी संस्कृति र भूगोलका संपूर्ण नेपालीहरूका बीचमा समेत परस्पर सद्भाव सहिष्णुता समझदारी र ऐक्यवद्धताको भावनालाई सबल बनाउँदै बृहत् राष्ट्रिय एकतालाई थप सुदृढ बनाउन मद्दत पुग्ने विश्वास लिएको छु। जिमुतवाहन व्रत समेत भनिने जितीया पर्व प्रत्येक वर्ष आश्विन कृष्ण पक्षको अष्टमी तिथिको दिन तराई क्षेत्रका मैथिल तथा थारु महिलाहरूले आफ्ना सन्तानको सुख शान्ति आरोग्य र चिरायुको कामना गर्दै निराहार कठोर व्रत बसी लोक देवता जिमुतवाहनको कथा सुन्ने एवं नाचगान गरी रमाइलोसँग मनाउने परम्परा रहेको छ।
कांग्रेस महाधिवेशन फागुनमा असम्भव,"काठमाडौं : पार्टी विधानअनुसार नेपाली कांग्रेसको महाधिवेशन आउने फागुनमा हुनैपर्छ। तर कोरोना भाइरस संक्रमणका कारण महाधिवेशन गतिविधि ठप्प भएकाले फागुनमा असम्भव जस्तै छ। कांग्रेसले त्यसपछि संविधानको व्यवस्थाअनुसार महाधिवेशनका लागि ६ महिनाको सुविधा पाउनेछ। कोरोना संक्रमण कहिलेसम्म रहन्छ भन्ने टुंगो नभएकाले अर्काे वर्ष भदौसम्म पनि महाधिवेशन नहुने जोखिम उत्तिकै छ। अहिलेकै अवस्थामा पार्टी महाधिवेशन फागुनमा त नहुने निश्चित नै भइसक्यो। अर्काे वर्ष भदौमा पनि नहुने जोखिम छ, कांग्रेस केन्द्रीय सदस्य प्रदीप पौडेलले भने, क्रियाशील सदस्यताको काम भएकै छैन। यसअघि क्रियाशील सदस्य लगेका जिल्लामा पनि आधामा मात्रै सदस्यता गएको छ। एक दर्जन जिल्लामा समायोजनको काम सकिएको छैन। कोरोनाको कहर कहिलेसम्म जान्छ भन्न सक्ने अवस्था छैन। कांग्रेसले दोस्रोपटक संशोधन गरेको महाधिवेशन कार्यतालिका पूर्णरूपमा प्रभावित भइसकेको छ। साउनभित्र क्रियाशील सदस्यता वितरण गरेर मंसिरमा सदस्यताको अन्तिम सूची प्रकाशित गर्ने कार्यतालिका रहेकोमा भदौ अन्तिमसम्म पनि सदस्यता वितरण र नवीकरणको काम सुरु हुन सकेको छैन। कांग्रेसमा समायोजन भएका उपसभापति विजयकुमार गच्छदारको पार्टीबाहेक अन्य पार्टी र कांग्रेस प्रवेश गरेका नेतालाई कति क्रियाशील सदस्यता दिनेबारे पार्टीले ठोस निर्णय गरेको छैन। कांग्रेस सभापति शेरबहादुर देउवाले कोरोनाका कारण महाधिवेशन प्रभावित भए पनि आफू अधिवेशनका पक्षमा रहेको स्पष्ट पारे। म अधिवेशनका पक्षमा छु। यसमा प्रश्न गर्ने ठाउँ नै छैन। फागुनमा मिति तोकेको छौं। कोरोनाले कति सम्भव होला, उनले भने, संविधानले दिएभन्दा समय बढाउन मिल्दैन भन्ने मलाई राम्रोसँग जानकारी छ। सबै जना बसेर छलफल गरौं। सार्ने कि कहिले गर्ने टुंगो लगाऔं। कांग्रेसका संस्थापक सभापति एवं पहिलो जननिर्वाचित प्रधानमन्त्री बीपी कोइरालाको १०७औं जन्मजयन्तीका अवसरमा पार्टीले आयोजना गरेको भर्चुअल कार्यक्रममा देउवाले महाधिवेशनलाई लिएर आशंका नगर्न नेता कार्यकर्तालाई आश्वस्त पारे। उनले महाधिवेशनको निष्पक्षमतामाथि शंका नगर्न पनि आग्रह गरे। देउवाले पार्टीभित्रको विवाद नयाँ नभए पनि आफू एकताका पक्षमा रहेको स्पष्ट पारे। कांग्रेसमा झगडा आजमात्रै देखिएको होइन। किसुनजी, गणेशमान सिंहले पार्टी छोडेकै हुन्, उनले थपे, तर मेरो नेतृत्वमा त्यस्तो अवस्था नआओस् भन्ने चाहन्छु। पार्टीभित्र एकताकै पक्षमा छु। वरिष्ठ नेता पौडेलले समयमै महाधिवेशन सम्पन्न गर्नेबारे सोच्नुपर्नेमा जोड दिए। उनले आफूले तीन वर्षअघि नै समयमै काम गर्ने गरी कार्यतालिका बनाउने प्रस्ताव गर्दा हलुका रूपमा लिइएको टिप्पणी गर्दै अहिले असाधारण अवस्थामा महाधिवेशन गर्नैपर्ने बाध्यता भएको बताए। समायोजनको काम किन रोकिएको छ ? कतिपय जनसम्पर्क समितिलाई क्रियाशील सदस्यता दिइएकै छैन। जिल्लामा पनि क्रियाशील सदस्यता दिइएको छैन, उनले भने, अब महाधिवेशन कसरी सम्पन्न गर्न सकिन्छ। यसबारे सोचौं। नेता पौडेलले आफू सधैं पार्टीभित्र एकताका पक्षमा रहेको उल्लेख गर्दै पार्टीमा न्याय, निष्पक्षता र पारदर्शी मूल्यांकनको व्यवस्था हुुनुपर्नेमा जोड दिए। उपसभापति विमलेन्द्र निधिले आसन्न महाधिवेशनबाट सर्वसम्मत नेतृत्व चयन गर्नुपर्नेमा जोड दिए। आउने महाधिवेशन वैचारिक एकताका आधारमा हुनुपर्छ। नेतृत्व सर्वसम्मत चयन गर्न सक्यौं भने मतदाता, नागरिक र अन्तर्राष्ट्रिय समुदायमा पनि सकारात्मक सन्देश जान्छ, उनले प्रस्ताव गरे, यसका लागि अधिकतम प्रयास गरौं। सहमतिमै जोड दिऔं। सर्वसम्मत नेतृत्व चयन गर्नुपर्ने निधिको प्रस्तावमा वरिष्ठ नेता पौडेलले पनि सहमति जनाए। तर उनले सर्वसम्मत नेतृत्व चयनको आधार खोजिनुपर्ने औंल्याए। त्यसका लागि एकएक विषयमा छलफल गरौं। सर्वसम्मतिका आधारमा बहस गरौं। यथार्थमा टेकेर छलफल गरौं, उनले स्पष्ट पारे। कार्यक्रममा उपसभापति विजयकुमार गच्छदारले पार्टी एकताका पक्षमा जोड दिए। महामन्त्री डा शशांक कोइरालाले पनि पार्टीभित्र गुट हावी भएको भन्दै महाधिवेशन सकिएसँगै गुट पनि अन्त हुनुपर्ने बताए। कांग्रेसका पूर्वमहामन्त्री कृष्णप्रसाद सिटौलाले महाधिवेशनले केवल नेतृत्व चयन मात्र नभएर पार्टीको संगठन निर्माण, विस्तार र आगामी मार्गनिर्देशन पनि गर्ने भएको बताए। उनले तत्काल केन्द्रीय समिति बैठक बोलाएर महाधिवेशनको नयाँ मिति तय गर्नुका साथै पार्टीभित्रका असन्तुष्टि हल पनि खोजिनुपर्नेमा जोड दिए। कोषाध्यक्ष सीतादेवी यादवले पार्टीलाई संस्थागत ढंगबाट सञ्चालन गर्नुपर्नेमा जोड दिइन्। सहमहामन्त्री डा प्रकाशशरण महतले मुद्दाका आधारमा बहस गर्नुपर्ने बताए।"
आयुर्वेद विज्ञसँग बालुवाटारमा ओली र प्रचण्डको तीन घण्टा छलफल,"काठमाडौं : विश्वव्यापी महामारीको रुपमा फैलिएको कोरोना भाइरस (कोभिड१९) रोकथाम र नियन्त्रणमा आयुर्वेद चिकित्साको महत्त्वका विषयमा बिहीबार बालुवाटारमा छलफल भएको छ। नेपालको मौलिक चिकित्सा प्रणालीको रुपमा रहेको आयुर्वेदका विषयमा प्रधानमन्त्री एवम् नेकपा अध्यक्ष केपी ओली र अर्का अध्यक्ष पुष्पकमल दाहाल प्रचण्डले विज्ञसँग छलफल गरेका हुन्। छलफलमा प्रधानमन्त्री ओलीले आयुर्वेदले निरोगी नेपाल निर्माण अभियानमा सहयोगी भूमिका निर्वाह गर्ने धारणा राखेको प्रधानमन्त्रीका प्रेस सल्लाहकार सूर्य थापाले जानकारी दिए। कोभिड१९ को उपचार र नियन्त्रणमा अपेक्षित भूमिकाका निम्ति आयुर्वेदिक क्षेत्रका विज्ञसँग बालुवाटारमा विशेष छलफल भएको हो। छलफलका क्रममा आयुर्वेदभित्रै योगा पनि पर्ने धारणा प्रधानमन्त्रीले राखेका छन्। आयुर्वेद खासमा औषधि र आरोग्य विज्ञान दुबै हो, प्रधानमन्त्री ओलीले भने। उनले मेसिन एलोपेथिक नभएको प्रष्ट पार्दे आयुर्वेदमा आधुनिक प्रविधि, अनुसन्धान र औद्योगिकरणको प्रक्रिया मिसाउनुपर्नेमा जोड दिए। ओलीले आयुर्वेद क्षेत्रलाई उपेक्षा गर्ने क्रम हटाउन सरकारले योगमाया विश्वविद्यालय स्थापना गरेकोसमेत सम्झना गरेका छन्। निरोगी नेपाल निर्माणमा आयुर्वेदको भूमिका व्यापक बढाउन सरकार दृढ रहेको प्रधानमन्त्रीको भनाइ छ। प्रधानमन्त्री ओलीले कोभिड नियन्त्रणमा आयुर्वेदलाई प्रयोगात्मक मात्रै नबनाउन र यसको प्रयोगलाई बढाउन समेत सबैको ध्यानाकर्षण गराएका छन्। छलफलमा सहभागी पार्टीका अर्का अध्यक्ष प्रचण्डले आयुर्वेदको महत्वले थप घचघच्याएको बताए। दुवै अध्यक्षले विज्ञसँग तीन घण्टा सुझाव लिएका हुन्। छलफलमा प्रधानमन्त्रीले आयुर्वेद उपचारमा हाल गरिरहेका काम र उपयोगी घरेलु विधिको संचारमाध्यमबाट प्रचारप्रसार हुनुपर्नेमा जोड दिए। प्रधानमन्त्री ओली र अध्यक्ष प्रचण्डसँगको छलफलमा आयुर्वेद विभागका महानिर्देशक वासुदेव उपाध्याय, डाऋषिराम कोइराला, डा प्रदीप केसी, विनोद पौडेल, डा रामआधार यादव, डा सन्तोष ठाकुर, प्राडा डीबी रोका, डा शिवमंगल प्रसाद, डा प्रकाश ज्ञवाली र डा धनिकलाल भर्खरलगायतले आआफ्ना धारणा राखेका थिए। सबै विज्ञले प्रधानमन्त्रीको तहबाट आयुर्वेदिक क्षेत्रलाई महत्त्व दिएर परामर्श भएको भन्दै खुसी व्यक्त गरे।"
एसीड प्रहार गर्नेविरुद्ध कडा कानुन बन्दै : १५ दिनमा मस्यौदा गर्न प्रधानमन्त्रीको निर्देशन,"काठमाडौं : नेपालमा एसीड आक्रमणका दोषीलाई कारबाही गर्न कडा कानुन बन्ने भएको छ। एसीड पीडितको माग अनुसार प्रधानमन्त्री केपी ओलीले अध्यादेश मार्फत् नयाँ कानुन बनाउने बताएका हुन्। प्रधानमन्त्री ओलीले बिहीबार नै १५ दिनभित्र कानुनको मस्यौदा बनाउन कानुनमन्त्री र सम्बन्धित निकायलाई निर्देशनसमेत दिएका छन्। पीडितको माग अनुसार अमानवीय र जघन्य अपराधका दोषीमाथि कारबाही गर्न अध्यादेशमार्फत तत्काल नयाँ कानुन बनाइने उल्लेख गर्नुभएको छ, छलफलपछि प्रधनमन्त्रीका प्रेस सल्लाहकार सूर्य थापाले भने, यस निम्ति १५ दिनभित्र कानुन मस्यौदा गरिसक्न पनि कानुनमन्त्री र सम्बद्ध निकायलाई निर्देशन दिनुभएको छ। एसीड आक्रमणमा संलग्नलाई कडा कारबाही हुनुपर्ने माग गर्दै पीडित समूहले गरेको कार्यक्रममा सहभागी हुँदै प्रधानमन्त्री ओलीले यस्तो आश्वासन दिएका हुन्। नयाँ कानुनमा अपराधीको सम्पत्ती रोक्का गरी उपचार गर्ने र क्षतिपूर्ति भराउने, भरणपोषण गर्ने, पीडितलाई छिटो अस्पताल पुर्याएर उपचार गर्न सबैले सघाउनुपर्ने व्यवस्था गरिने छ। प्रधानमन्त्री ओलीले एसीड पीडितलाई वीर र शिक्षण अस्पतालमा उपचारको प्रबन्ध मिलाउने , पीडितको सम्पूर्ण खर्च सरकारले गर्ने घोषणासमेत गरेका छन्। एसीड आक्रमणकापछि पढ्न चाहनेका लागि निःशुल्क पठनपाठनको प्रबन्ध सरकारले गर्ने आश्वासनसमेत प्रधानमन्त्री ओलीले दिएका छन्। पढाइबाहेक अन्य तालिम, रोजगारी, व्यवसाय र जिविकाको प्रबन्ध सरकारले मिलाउने उनको भनाइ छ। तेजाब छ्यापिएकी मुस्कालाई उपचारका लागि काठमाडौँ ल्याइने एसिड पीडित मुस्कानलाई क्रिकेटरको हौसला एसीडको पीडा : दिनदिनै मरेजस्तै हुन्छ बालुवाटारमा प्रधानमन्त्रीसँग मुस्कान प्रधानमन्त्रीले सहुलियतपूर्ण ऋण दिएर व्यवसाय गर्न प्रोत्साहित गरिनेसमेत बताएका छन्। ओलीले हरेक वर्ष सेप्टेम्बर १० लाई एसीड आक्रमण विरूद्दको जागरण दिवसका रूपमा मनाउने गरी अघि बढ्न आह्वानसमेत गरेका छन्। सभ्य समाज निर्माण गर्न सरकारले एसीड आक्रमणका घटना नै हुनै दिँदैन, प्रधानमन्त्री ओलीले भने, आगामी दिनमा यस्तो पीडा कसैले भोग्न नपर्ने स्थिति सिर्जना गर्न सरकार लागिपर्ने छ।"
न्याय परिषद्का सबै काम ठप्प,"काठमाडौं : कोरोना संक्रमण जोखिमका कारण न्याय परिषद् बैठक बस्न सकेको छैन। तीन महिनादेखि बैठक अवरुद्ध हुँदा न्यायाधीशमाथिको छानबिन र सरुवाको काम रोकिएका छन्। कोरोनाका कारण परिषद् बैठकलगायत सबै गतिविधि ठप्प छन्। कार्यालय पुगेर काम गर्न सक्ने अवस्थै छैन, परिषद् प्रवक्ता मानबहादुर कार्कीले अन्नपूर्णसँग भने, परिषद् बैठक बस्नै कठिन भएको छ। बैठकको मिति पनि तोकिएको छैन। उजुरी छानबिन, न्यायाधीश सरुवा सबै रोकिएको छ। सरुवा भएर पनि तोकिएको अदालतमा जाने कसरी ? लकडाउन सुरु हुनुअघि गत फागुनसम्म परिषद्मा न्यायाधीशविरुद्ध परेका ८५ उजुरीमाथि छानबिनको काम चलिरहेको थियो। खराब आचरण, आचारसंहिता उल्लंघन, कानुनको अपव्याख्या, अनियमितता, बदनियत, कार्यक्षमताको अभावजस्ता आरोप ती न्यायाधीशमाथि छन्। परिषद् पदाधिकारी र परिषद् कर्मचारीलाई कोरोना त्रासका कारण कार्यालय जान कठिनाइ भएपछि न्यायाधीशमाथिको छानबिनको कार्य रोकिएको हो। उजुरी छानबिन गर्न परिषद्ले सदस्यहरू लक्ष्मीबहादुर निराला र रामप्रसाद सिटौलालाई तोकेको थियो। छानबिन रोकिँदा कारबाही हुने भनिएका न्यायाधीशले उन्मुक्ति पाउने अवस्था आएको छ। परिषद्मा उजुरीको अन्तिम टुंगो नलाग्दा निर्दोषिता प्रमाणित नहुने भएकाले स्वच्छ न्यायाधीशले पनि ढुक्क भएर काम गर्ने वातावरण रहँदैन। यस्तै, प्रत्येक दुई वर्षमा हुनुपर्ने न्यायाधीशको सरुवा अल्झिएको छ। उच्च र जिल्ला न्यायाधीशको साउनमै सरुवा हुने समय पुगेको थियो। न्याय परिषद् ऐन, २०७३ को दफा २७ ले प्रत्येक दुई वर्षमा न्यायाधीश सरुवाको व्यवस्था गरेको छ। ऐनले उच्च अदालत वा जिल्ला अदालतका न्यायाधीशलाई सरुवा गर्दा साधारणतः हिमाली, पहाडी, तराई र काठमाडौं उपत्यकाको अनुभव हुने गरी सुगम क्षेत्रको अदालतमा कार्यरत न्यायाधीशलाई दुर्गमको अदालतमा र दुर्गमबाट सुगम क्षेत्रको अदालतमा पर्ने गरी सरुवा गरिने भनेको छ। न्यायाधीश एउटै अदालतमा लामो समय रहँदा विभिन्न विकृतिले बढावा पाउने सम्भावनालाई मध्यनजर गर्दै ऐनमै सरुवाको मिति किटान गरिएको हो। सर्वोच्च र उच्च अदालतका न्यायाधीश नियुक्ति पनि रोकिएको छ। संविधानतः प्रधानन्यायाधीशसहित २१ न्यायाधीश रहने सर्वोच्च अदालतमा दुई न्यायाधीश पद रिक्त छ। उच्च अदालतमा मुख्य न्यायाधीश रहेका हरिकुमार पोखरेल उच्चबाटै गत साउन ५ गते बिदा भए। ६३ वर्षे उमेर हदका कारण अवकाश पाएका उनले सर्वोच्चमा आउँदा ६५ वर्षसम्म न्यायाधीश हुन पाउँथे। त्यो सम्भावना अब मेटिएको छ। यता उच्च अदालतमा रिक्त तीन मुख्य न्यायाधीश र पाँच न्यायाधीशको पनि नियुक्ति प्रक्रिया अवरुद्ध बनेको छ। ६३ वर्ष पुग्न थालेका अन्य न्यायाधीश तल्लो अदालतबाटै घर जानुपर्ने परिस्थिति उत्पन्न भएको छ। जसका कारण वृत्ति विकासमा बाधा पुगेको छ। परिषद् बैठक बसेर न्यायाधीश नियुक्ति गरिहाले पनि न्यायाधीश र कर्मचारी नै कोरोना संक्रमणमा परे खटाएको अदालतमा पुगेर जिम्मेबारी सम्हाल्न कठिन छ। खासगरी तराई मधेसका अदालतमा कोरोनाको ठूलो त्रासदी छ। यसैका कारण सर्वोच्च र मातहतका अदालतहरूमा न्याय प्रवाह संकुचन गरिएको छ। सर्वोच्चमै दैनिक दुईतीन वटाभन्दा इजलास लाग्दैन।"
अझै बनेन नेकपा संसदीय बोर्ड,"काठमाडौं : आधा कार्यकाल वित्दा पनि सत्तासीन नेकपाको संसदीय बोर्ड गठन र दलको सचिव नियुक्ति हुन सकेको छैन। संसदीय काम कारवाहीलाई चुस्त बनाउन, सुपरिक्षवेण गर्न र सांसदलाई क्रियाशिल बनाउन नेकपाले विधानमै २३ सदस्यीय बोर्डको व्यवस्था गरेको छ। तत्कालीन एमाले र माओवादी केन्दबीच पार्टी एकतापछि बनेको संसदीय दलको विधानमा संसदीय बोर्ड, सचिव, संसदीय समिति र प्रदेश समन्वय समितिको व्यवस्था गरिएको छ। तर यी कुनै पनि संरचना गठन नहुंदा संसदीय कामकारवाहीमा नेकपाका सांसदहरुमा एकरुपता पाइदैन।। विधेयक र अन्य नितिगत छलफलमा नेकपाका सांसदहरु पूर्व एमाले र पूर्व माओवादी कित्तामा बांडिएर धारणा राख्ने गरेका छन। यसअघि राज्य व्यवस्था समिति र लेखा समितिमा नागरिकता विधेयक लगायतका विषयमा सांसदहरुबीच धारणा बाझिएपछि प्रधानमन्त्री केपी ओलीले बालुवाटारमा बोलाएर सांसदहरुलाई समान धारणा बनाउन निर्देशन नै दिएका थिए। पछिल्लोपटक पार्टीभित्रको विवाद समाधान गर्न महासचिव विष्णु पौडेल संयोजकत्वको कार्यदलले संसदीय दलको भूमिका प्रभावकारी बनाउनुपर्ने सुझाव दिएसंगै संसदीय संरचना गठनको माग उठेको छ। कार्यदलले दलको विधानमा प्रवन्ध गरिएका संरचनाहरु निर्माण गर्न, संसदीय दलको कार्यालय एउटै बनाउन र सांसदहरुलाई प्रशिक्षणको व्यवस्था गर्नुपर्ने सुझाव दिएको छ। पूर्व एमालेको संसदीय दल परिसरमा नेकपा संसदीय दलको कार्यालय बनाउने निर्णय गरेपनि त्यसको कार्यान्वयन हुन सकेको छैन। प्र्रमुख सचेतक देव गुरुपूर्व एमाले दलको परिसरमा व्यवस्था गरिएको कार्यालयमा बस्न नमानेर पूर्व माओवादी संसदीय दलको कार्यालय रहेको संसदको २ नम्वर भवनमै बस्ने गरेका छन। 'संसदीय बोर्ड त उहिल्यै गठन गर्नुपर्ने हो', पूर्वमन्त्री एवं नेकपा सांसद शेरबहादुर तामाभन्छन, 'जनताका एजेण्डामा कसरी प्रस्तुत हुने, संसदलाई कसरी प्रभावकारी बनाउने, पार्टीका नीति र निर्णयलाई कसरी कार्यान्वयन गर्ने जस्ता विषयमा सांसदहरुलाई प्रशिक्षण गर्ने र प्रभावकारी गराउन ढिलाई भइसकेको छ।' अध्यक्षद्धयलाई बुझाइएको कार्यदलको प्रतिवेदनमा भनिएको छ, (संसदीय दलको निर्णयका आधारमा संसद तथा समितिहरुमा सांसदहरुको भूमिकालाई एकरुप र प्रभावकारी बनाउने, सांसदहरुले सरकारद्धारा प्रस्तुत नीति कार्यक्रम, बजेट, विधेयक, सन्धी लगायतका प्रस्तावहरु पारित गर्न सक्रिय भूमिका निर्वाह गर्ने।) संसदीय दलको नेता अध्यक्ष रहने बोर्डमा दलको उपनेता, प्रतिनिधिसभामा दलको प्रमुख सचेतक, सचेतक, राष्टियसभा प्रमुख सचेतक र सचेतक तथा प्रत्येक प्रदेशबाट प्रतिनिधित्व हुने गरि सात जना सदस्यको व्यवस्था गरिएको छ। बोर्डमा एकतिहाई महिला, समावेशी प्रतिनिधित्वको आधारमा ६ जना सदस्य र तीन जना सदस्य बोर्डले नियुक्त गर्ने व्यवस्था विधानमा छ। बोर्डले सांसदहरुलाई संसदीय कामकारवाहीमा क्रियाशिल बनाउने, संसदका काम कारवाहीको सुपरिवेक्षण गर्ने, सांसदको भूमिकाको अनुगमन र मुल्यांकन गर्ने, संसदका विषयगत समिति, कार्यदल र प्रतिनिधिमण्डलमा सांसदरुलाई मनोनित र छनोट गर्ने काम बोर्डले गर्ने विधानमा उल्लेख छ। यस्तै संसदीय दल सञ्चालन, दल र सरकारबीच समन्वय गर्न बोर्ड सचिवको व्यवस्था विधानमा गरिएपनि त्यसको गठन हुन सकेको छैन। संसदीय दलका उपनेता सुवास नेम्वापार्टी स्थायी समितिको बैठकपछि संसदीय संरचनाहरु गठन गरि संसद र संसदीय समितिलाई प्रभावकारी बनाइने बताउँछन। प्रमुख सचेतक गुरुपनि नेताहरुको निर्देशन र पार्टीमा सल्लाहपछि विधानमा भएका सबै संरचना गठन गरिने बताउँछन। यस्तै संसद र विषयगत समितिमा पार्टीको भूमिका प्रभावकारी बनाउन संसदीय समुह र प्रदेश समन्वय समिति गठन गर्ने व्यवस्था विधानमा गरिएपनि त्यसको कार्यान्वयन हुन सकेको छैन। विषयगत समितिमा विधेयक वा अन्य नीतिगत विषयमा सांसदहरुबीच समान धारणा र एकमत बनाउन संसदीय समुह गठनको व्यवस्था विधानमा गरिएको हो। नेकपा संसदीय दलको विधानले प्रदेशको सम्वृद्धि र त्यस क्षेत्रका जनताको पक्षमा काम गर्न सम्वन्धित प्रदेशबाट प्रतिनिधित्व गर्ने सांसदको संयोजकत्वमा प्रदेश समन्वय समितिको प्रवन्ध गरेको छ। सम्वन्धित प्रदेशको पार्टी कमिटि र सम्वन्धित प्रदेशमा रहेका सदस्यहरुसंग संयोजन गरि सम्वन्धित प्रदेशका सदस्यको क्षमता अभिवृद्धि गर्ने, विकास योजना सम्वन्धी कार्यहरुमा नेतृत्वदायी भूमिका निर्वाह गर्ने काम प्रदेश समन्वय समितिको तोकिएको छ। संसद चलेको बेला महिनाको एक पटक संसदीय दलको बैठक बस्ने व्यवस्था विधानमा गरिएपनि त्यसको समेत कार्यान्वयन नभएको नेकपाका सांसदहरु बताउँछन।"
जितिया पर्व सावधानी पूर्वक मनाउन प्रधानमन्त्रीको आग्रह,"काठमाडौं : प्रधानमन्त्री केपी शर्मा ओलीले सावधानी पूर्वक चाड मनाउन आग्रह गरेका छन्। मैथिली र थारु महिलाहरुले मनाउने जितिया पर्वको अवसरमा शुभकामना दिँदै उनले कोरोना भाइरसको महामारीको कारण पर्व घरमै बसेर सुरक्षित रहँदै चाड मान्न आग्रह गरेका हुन्। नेपाल बहुजातीय, बहुभाषिक, बहुधार्मिक र बहुसांस्कृतिक विविधताका बीचमा सुदृढ एकता भएको देश भएको उल्लेख गर्दै ओलीले प्रचलित पर्वहरुका विविधता हाम्रा बहुमूल्य पूँजी भएको बताएका छन्। उनले सहिष्णुता र सुदृढ एकता सहितको विविधतायुक्त यस पूँजीलाई हामीले देश निर्माणमा सदुपयोग गर्नुपर्ने स्पष्ट पारेका छन्। संवैधानिक व्यवस्था तथा राज्यको नीतिद्वारा हामीले यस्तो सांस्कृतिक विविधताको रक्षा गर्दै आएका छौं। शुभकामना सन्देशमा भनिएको छयी पर्वहरुले हामीलाई परस्पर एकता, सहिष्णुता, सद्भाव र सुदृढ एकतामा आवद्ध गरेका छन्। आफ्नो परिवारका सदस्यहरुको सुस्वास्थ्य र दीर्घायुको कामना गर्दै महिलाहरुले ब्रत बसी मनाइने यस पर्वले परस्परमा सद्भाव र प्रेमको सन्देश प्रवाह गर्ने शुभकामना सन्देशमा उल्लेख छ। आश्विन कृष्णपक्षको सप्तमी, अष्टमी र नवमी गरी तीन दिन मनाइने यस पर्वको सप्तमीको दिनलाई लाहा खाएके, अष्टमीको दिनलाई उपास र नवमीको दिनलाई पारन भनिन्छ। सप्तमीको बिहान ब्रतालुहरुले नदीमा गई तोरीको पिना प्रयोग गरी नुहाएपछि केही पिनालाई घिरौंलाको पातमा राखेर खोलामा बगाउने चलन छ।"
यस्तो छ ओलीदाहालको साझा प्रस्ताव (पूर्णपाठसहित),"काठमाडौं : नेकपा अध्यक्षद्वयले आन्तरिक किचलोलाई मैजारो गर्दै स्थायी समिति बैठकमा लैजाने साझा प्रस्ताव तयार पारेका छन्। दुई अध्यक्ष केपी शर्मा ओली र पुष्पकमल दाहालले पार्टीको समस्या समाधान सुझाव कार्यदलले बुझाएको प्रतिवेदन, त्यसमाथि सचिवालय सदस्यले राखेको सुझावलाई समेटेका छन्। ओली र दाहालले बुधबार प्रधानमन्त्री निवास बालुवाटारमा तीन घण्टा छलफल गरी साझा प्रस्तावलाई अन्तिम रूप दिएका हुन्। १५ पृष्ठको प्रस्ताव अध्ययन गर्न स्थायी समिति सदस्यलाई बाँडिएको छ। नेकपाले भोलि शुक्रबारका लागि स्थायी समिति बैठक बोलाइएको छ। गत असार १० देखि बसेको बैठक बीचमा ओलीको राजीनामा मागिएपछि साउन १३ यता अवरुद्ध भएको थियो। १३ साउनमा ओली पक्षले रोक्ने र दाहालसहित वरिष्ठ नेता माधवकुमार नेपाल समूहले राख्ने क्रम चलेपछि विवादले उग्र रूप लिएको थियो। ओली र दाहालले आफ्नो कार्यविभाजन तथा कार्याधिकार स्पष्ट गर्ने गरी स्थायी समितिमा साझा प्रस्ताव प्रस्तुत गर्न लागेका हुन्। उनीहरूले महासचिव विष्णु पौडेलको नेतृत्वको कार्यदलको प्रतिवेदनकै जगमा टेकेर साझा प्रस्ताव तयार पारेको देखिएको छ। जसमा यो प्रतिनिधिसभाको कार्यकालसम्मै ओलीले सरकारको नेतृत्व गर्ने उल्लेख छ। दाहाल कार्यकारी अधिकारसहित पार्टी बैठक सञ्चालन, निर्णयहरूको कार्यान्वयन र समग्र पार्टी कामको जिम्मेवारीमा केन्द्रित हुने प्रस्तावमा छ। ओली र दाहालको गोप्य प्रस्ताव अन्नपूर्णलाई प्राप्त भएको छ। कार्यदलले तयार पारेको प्रतिवेद नै हुबहु साझा प्रस्तावमा समेटिएको छ। दुई अध्यक्षको कार्यविभाजनमा कार्यदलले मूलतः पार्टी र सरकारको काममा केन्द्रित हुने भन्ने उल्लेख गरे पनि मूलतः शब्द प्रस्तावमा भने झिकिएको छ। नेपालले १८ भदौको सचिवालय बैठकमा कार्यकारी अध्यक्षको जिम्मेवारीमा उल्लेखित मूलतः पार्टी काम भनेको के हो भनी प्रश्न गरेका थिए। अध्यक्ष कमरेड केपी शर्मा ओलीले प्रतिनिधिसभाको यो कार्यकालभरि प्रधानमन्त्रीको जिम्मेवारीमा रहेर सरकारलाई नेतृत्व गर्ने र सरकारको काममा केन्द्रित हुने, प्रस्तावको पृष्ठ ४ मा दुई अध्यक्षको कार्यविभाजनलाई स्पष्ट पार्दै भनिएको छ, अध्यक्ष कमरेड पुष्पकमल दाहाल प्रचण्डले कार्यकारी अधिकारसहित पार्टीका बैठकहरूको सञ्चालन, निर्णयहरूको कार्यान्वयन र समग्र पार्टी कामको जिम्मेवारीमा केन्द्रीत हुने। अध्यक्षद्वयले पार्टी र सरकारबीचको कामलाई संस्थागत रूपमा अघि बढाउन समन्वय गर्ने। दुई अध्यक्षात्मक व्यवस्थाको समझदारीपूर्ण एवं प्रभावकारी कार्यान्वयन हुन नसक्दा शीर्ष नेतृत्व तहमा अविश्वास र अन्तरविरोध उत्पन्न हुने गरेको प्रस्तावमा उल्लेख छ। यस्तै, एउटा समस्या समाधान भएको केही समय नबित्दै नयाँ रूप र स्तरमा अर्काे समस्या आइलाग्ने गरेको, यस अवस्थाको नकारात्मक प्रभाव समग्र पार्टी तथा सरकारको काममा परिरहेको जनाइएको छ। ओली र दाहालको प्रस्तावमा वैधानिक व्यवस्थामा विद्यमान अस्पष्टतालाई स्पष्ट पार्दै पारस्परिक विश्वास र सहमतिका आधारमा यो समस्याको समाधान गर्नुपर्ने उल्लेख छ। त्यसका लागि अध्यक्षद्वयको कार्यविभाजन र कार्यधिकार स्पष्ट पार्नुपर्ने जनाइएको छ। यस्तै समझदारी दुई अध्यक्षबीच गत मंसिर ४ मा भएको थियो। तर, त्यसको कार्यान्वयन नभएको भन्दै प्रश्न उठेपछि विवाद बल्झिएको थियो। पार्टी विधानबमोजिम अध्यक्षद्वयको सहमति र महासचिवसँगको परामर्शमा सचिवालय, स्थायी कमिटी, पोलिटब्युरो तथा केन्द्रीय कमिटी बैठकका कार्यसूची तयार गरी सम्बन्धित कमिटीको बैठकमा पेस गर्ने उल्लेख छ। तदनुरूप बैठक सञ्चालन गर्ने, सामूहिक नेतृत्व तथा व्यक्तिगत जिम्मेवारीको संस्थागत प्रणालीलाई अवलम्बन गर्ने र सबल बनाउने प्रस्तावमा छ। नेपालले उठाएको विधानको धारा ४६ (क) अनुसारको एक व्यक्ति एक मुख्य जिम्मेवारीको विषयमा भने ओलीदाहालको प्रस्ताव मौन छ। स्थायी समितिमा पनि नेपाल पक्षले यो विषयमा असन्तुष्टि राख्ने देखिन्छ। प्रस्तावमा विगतका कमजोरीबाट शिक्षा लिने, पार्टीभित्रका विशेषतः नेतृत्व तहका असमझदारी, अविश्वास र अन्तरविरोध समाधान गर्ने, परम्परामा विश्वास कायम गर्ने, पार्टी एकताको रक्षा एवं विकास गर्ने संकल्प बैठकबाट गर्नुपर्ने उल्लेख छ। पार्टीभित्र संस्थागत प्रणाली र वैधानिक व्यवस्थालाई चुनौती दिने प्रवृत्ति झागिँदै जाँदा पद्धतिहीनता, गुटबन्दी, अराजकता र अनुशासनहीनता फैलिँदै गएको जनाइएको छ। विभिन्न सन्दर्भमा नेृतत्व तहबाट पनि गम्भीर प्रकारका गल्ती, कमजोरी हुन पुगेको प्रस्तावमा छ। आन्तरिक एकता कमजोर बनेकाले अब त्यस्ता गल्ती दोहोरिन नदिन अतीतमुखी होइन, भविष्यमुखी भएर वर्तमानका चुनौतीलाई बेवास्ता गरी होइन तिनलाई सामना गर्ने सही निष्कर्ष र सार्थक योजनाका साथ अघि बढ्ने उल्लेख छ। त्यसरी नै जनताले सुम्पिएको अभिभारा पूरा गर्दै मुलुकको उज्ज्वल भविष्य सुनिश्चित गर्ने संकल्प गर्ने, सचिवालय, स्थायी समिति केन्द्रीय कमिटीलगायत समस्त पार्टी पंक्तिलाई विधि, पद्धति र संस्थागत निर्णयका आधारमा सञ्चालन गर्ने जनाइएको छ। कार्यान्वयन हुन बाँकी रहेका विगतका निर्णयहरूलाई प्रभावकारी रूपमा कार्यान्वयन गर्ने प्रतिबद्धता व्यक्त गर्ने प्रस्तावमा उल्ल्ेख छ। कम्युनिस्ट पार्टीको जीवन, विचार र विधिमा आधारित हुन्छ र सिर्जित समस्याको समाधान पनि संस्थागत प्रणालीअन्तर्गत खोज्नुपर्छ भन्ने मान्यतालाई व्यवहारमा स्थापित गर्ने ढृढ अठोट गर्ने प्रस्तावमा छ। पार्टीभित्रको बहस र विवादलाई विधिसम्मत र मर्यादित तुल्याउने गरी अगाडि बढ्नुपर्ने उल्लेख छ। त्यस्तै, पार्टीका नीति, नेता र कार्यकर्ताविरुद्ध सामाजिक सञ्जालमा जथाभावी लेख्ने र पार्टी हितविपरीत गतिविधि गर्ने प्रवृत्तिलाई कडाइका साथ रोक्न निर्देशन गर्ने उल्लेख छ। स्वस्थ्य एवं गतिशील पार्टीका लागि अस्वस्थ्य बहस र गुटगत अभ्यास खतरनाक शत्रुजस्तै हो, प्रस्तावमा छ, र स्थापित सिद्धान्त, नीति र विधिको जगमा उभिएको एकताबद्ध पार्टी अग्रगति र प्रगतिको आधार हो भन्ने वास्तविकतालाई राम्रोसँग स्थापित गरेर अगाडि जानुपर्छ।एकीकरणका काम असोजभित्रै सक्ने पार्टी एकीकरणका काम असोजभित्रै सम्पन्न गरिसक्ने प्रस्ताव छ। तत्कालीन एमाले र माओवादी केन्द्रबीच २०७५ जेठ ३ मा एकता भएको थियो। त्यस क्रममा शीर्ष नेताहरूले तीन महिनाभित्र एकीकरणका काम सक्ने बताए पनि २७ महिनासम्म पनि सम्पन्न भएको छैन। केन्द्रीय सचिवालयले टुंगो लगाउनुपर्ने काम अब असोजभित्र सक्ने कार्ययोजना प्रस्तावमा छ। प्रस्ताव कार्यान्वयन भए केन्द्रीय आयोग, केन्द्रीय सल्लाहकार परिषद्, ज्येष्ठ कम्युनिस्ट मञ्च, पोलिटब्युरो, केन्द्रीय विभाग, प्रदेश र स्थानीय तहका कमिटी, जनवर्गीय संगठन र प्रवास क्षेत्रको संगठनात्मक एकीकरण तथा सम्पत्ति र अभिलेखको एकीकरण असोजभित्र सम्पन्न गर्नुपर्ने हुन्छ। जिल्ला कमिटी र महानगर कमिटी समान हैसियतको हुने विधानको व्यवस्था भए पनि महानगर कमिटी जिल्लामातहत रहने गरी विवाद मिलाउने प्रस्ताव छ। एकीकरणका क्रममा कतिपय स्थानमा मापदण्ड उल्लंघन भएको र अनुशासनलगायत अन्य विषयमा परेका उजुरीलाई पनि असोजभित्र सत्यतथ्य यकिन गरी पार्टी विधान तथा नियमावलीको प्रबन्ध र निर्धारित मापदण्डका आधारमा समाधान गर्ने जिम्मेवारी केन्द्रीय संगठन विभागलाई दिने प्रस्तावमा उल्लेख छ।एकता महाधिवेशन चैतमै ओली र दाहालले पार्टी महाधिवेशन केन्द्रीय समितिले तय गरेकै मितिमा गर्ने प्रस्ताव गरेका छन्। चैत २५ देखि ३० सम्म एकताको महाधिवेशन गर्ने गरी त्यसका लागि केही तयारीका काम पनि अध्यक्षद्वयको प्रस्तावमा उल्लेख छ। पार्टी एकताको भावना एवं मर्मअनुरूप सहमतिका साथ महाधिवेशन सम्पन्न गर्ने, महाधिवेशनसँग सम्बन्धित अन्य प्रक्रिया पार्टी विधानबमोजिम अवलम्बन गर्ने जनाइएको छ। यस्तै महाधिवेशनबाट पार्टीका नीति, विचार विधि पद्धति एवं नेतृत्व सुनिश्चित गर्ने र पार्टी एकतालाई सुढृढ तुल्याउने प्रस्तावमा उल्लेख छ। विचार नीति तथा विधिलाई महाधिवेशन तयारीको महत्वपूर्ण विषयका रूपमा ग्रहण गर्ने र तदनुरूप मस्यौदा दस्तावेजहरू तयार गर्ने, त्यससँगै वैचारिक, नीतिगत तथा विधिगत विषयमा पार्टीव्यापी बहस, छलफल चलाउने प्रस्ताव छ।महाधिवेशन आयोजनाको तयारी कार्ययोजना बनाउन केन्द्रीय कमिटी बैठक कात्तिक १५ देखि १७ गतेसम्म आयोजना गर्ने प्रस्ताव पनि छ। केन्द्रीय कमिटीले महाधिवेशनका लागि दस्तावेज मस्यौदा कमिटी, मूल व्यवस्थापन कमिटीलगायत आवश्यक संरचना, प्रतिनिधि छनोट विधि र कार्यतालिकालगायत समग्र कार्ययोजना बनाउने उल्लेख छ। संगठन विभागको कार्ययोजनामा सम्बन्धित जिल्ला कमिटीहरूले पार्टीको सदस्यता विवरण कात्तिकभित्र अध्यावधिक गरी प्रदेश कमिटी हँुदै केन्द्रीय संगठन विभागमा पठाउनु पर्नेछ। संगठित सदस्यता नवीकरण मंसिरभित्र सम्पन्न गर्नुपर्ने कार्ययोजना प्रस्तावमा छ।सरकारलाई लगाम ओली र दाहालले सरकारको कामलाई केही लगाम लगाउने गरी प्रस्ताव तयार पारेका छन्। सरकारको काम कोभिड१९ महामारीले सिर्जना गरेको चुनौतीको सामना, सीमा समस्याको समाधान, चुनावी घोषाणापत्रको कार्यान्वयन र पार्टी र सरकारका तर्फबाट गरिएका सार्वजनिक प्रतिबद्धता कार्यान्वयनजस्ता विषयमा केन्द्रित गर्ने प्रस्तावमा उल्लेख छ। त्यस्तै, सरकार पार्टीको नीतिगत मार्गदर्शनमा सञ्चालन हुने स्थापित मान्यतालाई प्रभवकारी रूपमा कार्यान्वयन गर्ने उल्लेख छ। सचिवालय सदस्यको सुझाव, अध्यक्षद्वयको आपसी परामर्श र सहमति तथा संवैधानिक व्यवस्था, कानुनी प्रबन्ध र निश्चित मापदण्डका आधारमा संघीय मन्त्रिपरिषद् र प्रदेश मन्त्रिमण्डल पुनर्गठन तथा राजनीतिक नियुक्तिसम्बन्धी निर्णय गर्ने पनि छ। मन्त्रिपरिषद् पुनर्गठन र राजनीतिक नियुक्ति योग्यता, क्षमता, निष्ठा, निरन्तरता योगदान र राष्ट्रिय दृष्टिले सन्तुलन कायम हुने गरी मापदण्ड निर्धारण गर्ने उल्लेख छ। कार्यदलले पनि यस विषयमा यही सुझाव दिएको थियो।संसद्मा प्रस्तुत हुने विधेयकको सैद्धान्तिक पक्ष र राष्ट्रिय तथा अन्तर्राष्ट्रिय महत्वका नीतिगत विषयमा केन्द्रीय कमिटी वा स्थायी कमिटी वा सचिवालयमा संस्थागत रूपमा छलफल गरी पार्टीको धारणा तय गर्ने जनाइएको छ। संसदीय दलको कार्यालय एउटै बनाउने, पार्टीको नीतिअनुसार स्थानीय निकायको प्रभावकारी परिचालनका लागि पार्टी केन्द्रबाट निर्देशिका जारी गर्ने, त्यस्तो निर्देशिकाको मस्यौदा गर्ने जिम्मेवारी स्थानीय तह विभागलाई दिने प्रस्तावमा उल्लेख छ।सीमा समस्याका सन्दर्भमा सरकारले प्रभावकारी कूटनीतिक कौशलका साथ भारतसँग वार्ता गर्नुपर्ने प्रस्तावमा छ। नक्सामा समेटिएको नेपाली भूभागहरूमा नेपालको प्रशासनिक राजनीतिकलगायतका सबै प्रकारका हकभोग स्थापित गर्न ढृढतापूर्वक अगाडि बढ्नुपर्ने उल्लेख छ। सरकारले चाल्ने आगामी कदममा पार्टी ढृढताका साथ खडा हुने पनि उल्लेख छ। कोभिडका सवालमा सरकारले अहिलेसम्म गरेका प्रयत्नहरूलाई समर्थन र सराहना गर्दै थप काम गर्ने प्रस्तावमा उल्लेख छ। सबैभन्दा खराब स्थितिको आकलन गर्दै सोहीअनुरूपको आवश्यक बजेट, स्वास्थ्य सामग्री जनशक्ति र भौतिक पूर्वाधारको तयारी गर्ने, परीक्षणको दायरा बढाउने, समुदायमा फैलिएको आशंका गरिएका ठाउँमा नमुना संकलन तीव्र पार्ने र बिरामीको उपचारका लागि पूर्वतयारी गर्ने, प्रस्तावमा छ, आवश्यकताअनुसार जिल्ला र स्थानीय स्तरका इलाकाबन्दी गर्ने, संकटग्रस्त बन्न पुगेका खासगरी होटल, रेस्टुरेन्ट हवाई सेवा, कृषि, शिक्षा, स्वास्थ्य र उद्योगहरूको पुनरुत्थानका लागि सहुलियतपूर्ण कर्जाको व्यवस्था गर्ने। शान्ति प्रक्रियाका बाँकी काम शीघ्र सम्पन्न गर्ने गरी बेपत्ता छानबिन आयोग र सत्य निरूपण तथा मेलमिलाप आयोग ऐनमा संशोधन गर्ने उल्लेख छ। यसका लागि विज्ञसहितको आवश्यक संरचना निर्माण गर्ने, त्यसको सहजीकरणका लागि प्रमुख राजनीतिक दलका प्रतिनिधि सम्मिलित राजनीतिक संयन्त्र निर्माण गर्ने प्रस्ताव छ। नेताका नामका प्रतिष्ठान गुटबन्दीको सिकार बनेको दुवै अध्यक्षले स्वीकार गरेका छन्। यस्ता प्रतिष्ठानलाई नियमन गर्ने, प्रतिष्ठानमा संलग्न नेता वा कार्यकर्ताको अवस्था बुझ्ने, तिनको आर्थिक स्रोत तथा क्रियाकलापबारे तथ्ययपरक जानकारी प्राप्त गर्ने, नेता कार्यकर्ताको संलग्नताको स्वरूप निश्चित गर्ने प्रस्ताव छ। सचिवालयले यस्ता प्रतिष्ठानको सञ्चालन, व्यवस्थापन तथा नियमन विधि निश्चित गर्न एक महिनाभित्र प्रतिवेदन दिने गरी कार्यदल गठन गर्ने प्रस्ताव छ। कार्यदलको प्रतिवेदन प्राप्त भएपश्चात् यस विषयमा छलफल गरी आवश्यक निर्णय लिने जनाइएको छ। त्यसबेलासम्म कुनै पनि प्रतिष्ठानलाई प्रदेश जिल्ला र स्थानीय तहमा शाखा गठन नगर्न र गतिविधि नगर्न निर्देशन दिने प्रस्तावमा उल्लेख छ। एमसीसीका सन्दर्भमा कम्याक्ट सम्झौता र पार्टीले यसबारे अध्ययन गर्न गठन गरेको कार्यदलले दिएको सुझावका विषयमा स्थायी समिति र सचिवालयमा छलफल गर्ने प्रस्तावमा छ। छलफलपश्चात् उक्त सम्झौतालाई राष्ट्रिय हितमा स्पष्ट पार्दै आवश्यकता अनुसार परिमार्जन र संशोधन गरी अनुमोदन गर्ने ओली र दाहालको प्रस्तावमा छ। स्थायी कमिटीमा पेस गर्ने प्रस्तावको पूर्ण पाठ"
ओलीप्रचण्डको प्रस्ताव : एमसीसी संशोधनसहित अनुमोदन गर्ने,"काठमाडौं : सत्तारुढ दल नेपाल कम्युनिष्ट पार्टी (नेकपा) ले अमेरिकी सहयोग परियोजना मिलिनियम च्यालेञ्ज कर्पोरेसन (एमसीसी) कम्प्याक्ट संशोधनसहित संसदबाट अनुमोदन गर्ने भएको छ। अध्यक्षद्वय केपीशर्मा ओली र पुष्पकमल दाहाल 'प्रचण्ड'ले नेकपा स्थायी कमिटीको स्थायी कमिटीको बैठकमा प्रस्तुत गर्न तयार पारेको प्रस्तावमा आवश्यकता अनुसार परिमार्जन र संशोधन गरी अनुमोदन गर्ने उल्लेख गरेका छन्। बुधबार प्रधानमन्त्री निवास बालुवाटारमा तीन घण्टा छलफल गरी साझा प्रस्तावलाई अन्तिम रूप दिएका थिए। एमसीसीका सन्दर्भमा कम्याक्ट सम्झौता र पार्टीले यसबारे अध्ययन गर्न गठन गरेको कार्यदलले दिएको सुझावका विषयमा स्थायी समिति र सचिवालयमा छलफल गर्ने प्रस्तावमा उल्लेख छ। प्रस्तावमा भनिएको छ, मिलेनियम च्यालेञ्ज कम्प्याक्ट संझौता र सो सम्वन्धी कार्यदलको प्रतिवेदन उपर स्थायी कमिटी र सचिवालयमा छलफल गर्ने । उक्त सम्झौतालाई राष्ट्रिय हितमा स्पष्टपार्दै आवश्यकता अनुसार परिमार्जन र संशोधन गरी अनुमोदन गर्ने । असार १८ गते संघीय संसद्को अधिवेशन अन्त्यसँगै अमेरिकी सहयोग सम्बन्धी मिलेनियम च्यालेन्ज कर्पोरेसन (एमसीसी)सँगको सम्झौता पनि अलपत्र परेको थियो। सत्तासीन नेकपाभित्रै एमसीसी विवादमा परेपछि रोकिएको एमसीसी अलपत्र भएको हो। राजनीतिक दाउपेचका कारण विवादित एमसीसी सम्झौता अनुमोदन संसद्मा अड्किएको छ। मिलेनियम च्यालेन्ज एकाउन्ट नेपाल (एमसीएनेपाल)ले यो अनुदान स्वीकार गर्नु नेपालको रोजाइको विषय भएको भन्दै छिटो निर्णय लिन सरकारलाई आग्रह गरेको थियो। यसअन्तर्गतको कोषको उपलब्धता सधैं खुला नरहने पनि उसले बताएको छ। एमसीए नेपाल र सरकारबीच असार १६ देखि परियोजना कार्यान्वयनको थालनी गर्ने सहमति भए पनि तत्काल राष्ट्रिय सहमतिमार्फत संसद्बाट सम्झौता अनुमोदन हुन सकेको छैन। नेपाल सरकार र अमेरिकाबीच २०७४ भदौ २९ मा मिलेनियम च्यालेन्ज कम्प्याक्ट सम्झौता भएको थियो। त्यसअनुसार अमेरिकाले नेपालको विद्युत् प्रसारण लाइन निर्माण, सडक स्तरोन्नतिका लागि ५० करोड अमेरिकी डलर अर्थात् करिब ५५ अर्ब रुपैयाँ नेपाललाई अनुदानका रूपमा दिने उल्लेख छ। सम्झौताअन्तर्गतको सहयोग कार्यान्वयन भएको मितिदेखि पाँच वर्षमा परिचालन गरिसक्नुपर्ने सर्त छ। त्यसो हुन नसके बाँकी अनुदान फिर्ता जाने प्रावधान छ। के होला एमसीसीको भविष्य ? एमसीसीबारे अमेरिकाले भन्यो : स्वीकार गर्नेनगर्ने नेपालकै रोजाइ एमसीसी कार्यान्वयनको थालनी मितिमा पुनःविचार आवश्यक : नेपाल एमसीसीको म्याद थप्ने सहमति यस्तो छ ओलीदाहालको साझा प्रस्ताव (पूर्णपाठसहित)"
"अब बेरोजगार युवालाई निर्व्याजी ऋण, प्रत्येक छात्राको खातामा वार्षिक चार हजार","भक्तपुर : कोरोना भाइरस कोभिड१९ को महामारीका कारण रोजगारी गुमाएर विदेशबाट फर्किएका र नगरपालिकाभित्र बेरोजगार रहेका युवालाई लक्षित गरी चाँगुनारायण नगरपालिकाले मेयरसँग उद्यमशीलता कार्यक्रम कार्यान्वयनमा ल्याएको छ। बेरोजगार युवालाई स्थानीयस्तरमा स्वरोजगार बनाउने र फर्किएर विदेश जानुपर्ने अवस्थाको अन्त्य गराउने उदेश्यले नगरपालिकाले बेरोजगार युवालाई निर्व्याजी रु तीन लाख ऋण प्रवाह गर्न नगरपालिकाको सातौ नगरसभाले पारित गरेको मेयरसँग उद्यमशीलता कार्यक्रम आजदेखि कार्यान्वनमा ल्याइएको हो। नगरप्रमुख सोमप्रसाद मिश्रले भने 'नगरपालिकाले पर्यटन र कृषिलाई आधार बनाएर स्थानीय युवा र कोरोनाका कारण विदेशबाट फर्किएका बेरोजगार युवालाई स्वरोजगार बनाउने उदेश्यले यो कार्यक्रम सञ्चालनमा ल्याएका हाँै, स्थानीय तहमा यो नेपालमा नै पहिलो कार्यक्रम हो, नगरपालिकाले शून्य प्रतिशत ब्याजमा ऋण प्रवाह गर्दै स्थानीयस्तरमै रोजगार सिर्जना गर्ने र उद्यमको क्षेत्रलाई प्रोत्साहन गर्ने लक्ष्य लिएको छ।' यसवर्ष ९०० युवालाई निब्र्याजी ऋण प्रवाह गरेर उद्यमशील बनाउने र बैंकमा तिर्नुपर्ने ब्याज नगरपालिकाले तिरिदिने भएको छ। प्रमुख मिश्रका अनुसार तत्कालका लागि रु तीन करोड बैंकमा जम्मा गरेर उक्त कार्यक्रमबाट युवाले लिएको ऋणको ब्याज नगरपालिकाले व्यहोर्ने र युवालाई बैंकले बिना धितो ऋण दिने व्यवस्था गरेको छ। ऋण लिनेले आगामी पाँच वर्षभित्र ऋण तिरिसक्नु पर्नेछ। मासिक रु पाँच हजारका दरले किस्ता तिरे पनि पाँच वर्षमा ऋण चुक्ता गर्न सकिने गरी व्यवस्थापन गरिएको छ। यो कार्यक्रमले हालै कोरोना भाइरसका कारण रोजगारी गुमाएर फेर्केका युवाले स्थानीयस्तरमा उद्यमी बनेर काम गर्नसक्ने नगरपालिकाका प्रमुख प्रशासकीय अधिकृत अग्नीप्रसाद अधिकारीले जानकारी दिनुभयो। यसका लागि नगरपालिकाले छुट्टाछुट्टै कार्यविधि नै बनाई पारित गरेर कार्यान्वयनमा ल्याएको उहाँले बताए। नगर उपप्रमुख विना बास्तोला, प्रमुख प्रशासकीय अधिकृत अधिकारी, वडा नं ३ का वडाध्यक्ष श्यामसुन्दर धिमालको रोहबरमा नगरप्रमुख मिश्र र नेपाल बैँक लिमिटेडका सिइओे कृष्णबहादुर अधिकारीले सम्झौता पत्रमा हस्ताक्षर गर्नुभएको नगरपालिकाका सूचना अधिकारी सिद्धान्त न्यौपानेले जानकारी दिए। सम्झौता अनुसार छनोटमा परेकालाई बैंकले ऋण दिने र त्यस ऋणबापतको ब्याज नगरपालिकाले तिरिदिने उनको भनाइ छ। मेयरसँग उद्यमशीलता कार्यक्रम र बचत खाता छोरीको, सुरक्षा जीवन भरिको दुवै कार्यक्रम कार्यान्वयनका लागि नगरपालिका र बैंकबीच सम्झौता भएको न्यौपानेले जानकारी दिए। नगरपालिकाले बचत खाता छोरीको, सुरक्षा जीवन भरिको कार्यक्रम पनि कार्यान्वयनमा ल्याएको छ। चाँगुनारायणका सबै सामुदायिक विद्यालयमा अध्यनरत स्थानीय छात्राको शिक्षा र सुरक्षित भविष्य निर्माणमा टेवा पुर्याउँदै बालविवाहलाई निरुत्साहित गर्ने उदेश्यले यो कार्यक्रम लागू गरेको नगरप्रमुख मिश्रको भनाइ छ। यसका लागि नेपाल बैँक लिमिटेडले कक्षा १ देखि अध्ययन गरेका छात्राको व्यक्तिगत खाता खोलिदिने भएको छ। छात्रालाई बैंकले निःशुल्क खाता खोलेर रु १०० खातामा जम्मा गरिदिने छ। नगर प्रमुख मिश्रले भने 'नगरपालिकाले प्रत्येकवर्ष एक छात्राको खातामा रू चार हजार जम्मा गरिदिने छ। यसरी खातामा जम्मा भएको रकम छात्राले सामुदायिक विद्यालयबाटै माध्यमिक तह अर्थात् कक्षा १२ उतीर्ण गरेपछि मात्रै झिक्न पाउने छन्। यो कार्यक्रमले नगरक्षेत्रमा बालविवाह गर्ने र स्कुल छाड्ने छात्राको सङ्ख्यामा कमी ल्याउने विश्वास लिएका छाँै, यसले सामुदायिक विद्यालयप्रतिको आकर्षण थप बढाउने आशा राखेका छौँ।' नगरप्रमुख मिश्रका अनुसार यो कार्यक्रमले छात्राले कम्तीमा कक्षा १२ सम्म पढ्नेछन्, २० वर्ष अगाडि उनीहरुको विवाह हुने छैन। कक्षा १२ पछि छात्राले उच्च शिक्षा अध्ययन गर्न रकम नपुगे यहीँ रकमले उच्च शिक्षा अध्ययन गर्न सक्नेछन्। अध्ययनका लागि यो रकम प्रयोग नभए सानोतिनो व्यवसाय सञ्चालन गर्न सहयोग पुग्छ भन्ने अपेक्षा गरिएको छ। यसवर्ष यहाँका सामुदायिक विद्यालयमा अध्ययनरत १२ सय छात्राको नाममा खाता सञ्चालन गरी रकम जम्मा गर्न शुरु गरिने छ। नगरपालिकाका प्रमुख प्रशासकीय अधिकृत अधिकारीले छात्राको खातामा जम्मा भएको ब्याज सहितको रकम उनीहरु २० वर्ष नपुगेसम्म झिक्न भने नपाउने व्यवस्था गरिएको बताउनुभयो। कक्षा १२ भन्दाअघि स्कुल छाडेमा र २० वर्ष अगाडि विवाह गरेमा यो रकम छात्राले पाउने छैनन्। त्ससो गरे नगरपालिकामा रकम फर्कने छ। एसईईपछि कक्षा ११ र १२ अध्ययनमा आर्थिक समस्या परेमा भने २० वर्ष अगाडि विवाह नगर्ने शर्तमा रकम झिक्न पाइनेछ। रासस"
निषेधाज्ञामा रोकिएका सबै मुद्दामा सुनुवाइ हुने,"काठमाडौं : सर्वोच्च अदालतले भदौ २८ गतेदेखि सबै प्रकृतिका मुद्दामा सुनुवाइ गर्ने भएको छ। सर्वोच्चले लकडाउनका बेला कोरोना सम्बन्धि र बन्दीका मुद्दा मात्र हेर्दे आएको थियो। सर्वोच्च प्रशासनले बिहीबार सूचना सार्वजनिक गर्दै यस्तो जानकारी दिएको हो। अदालतमा मुद्दाको सुनुवाइ रोकिदा सेवाग्राही मर्कामा छ्न्। सरकारले बिहीबारदेखि निषेधाज्ञा खुकुलो पारेसगै सर्वोच्चले आफ्नो निर्णयको पुर्नविचार गरेको हो। सूचनामा उल्लेख भए अनुसार भदौ २८ गतेदेखि अदालतमा सबै प्रकृतिका रिट निवेदन, पुनरावेदन, निवेदनको दर्ता, रिट निवेदन तथा अन्य निवेदनको प्रारम्भिक सुनुवाइ, अन्तरिम आदेश सम्बन्धी छलफल, थुनुवा तथा नेपाल सरकारका तर्फबाट आएका पुनरावेदनको सुनुवाइ, मुलुकी फौजदारी (कार्यविधि) संहिता, २०७४ को दफा ७३ अन्तर्गत परेका निवेदनको सुनुवाइ, मुद्दा पिर्ता तथा मिलापत्र सम्बन्धी काम कारवाही र सुनुवाइ हुनेछ ।"
कपिलवस्तुमा ४६ कोरोना संक्रमित थपिए,"कपिलवस्तु : जिल्लामा ५ जना सुरक्षाकर्मी र १ जना वकिलसहित ४६ जना नयां कोरोना संक्रमित थपिएका छन्। कपिलवस्तु नगरपालिकामा २३ जना, मायादेवी गाउँपालिकामा १५ जना, वाणगंगा नगरपालिकामा ६ जना र शुद्धोधन गाउंपालिकामा २ जना नयां संक्रमित थप भएको कोरोना फोकल पर्सन कुमार थापाले बताए। हाल सम्म जिल्लामा १ हजार २ सय २४ जनामा संक्रमित भई सकेका छन्। जस मध्ये १ हजार ६१ जना संक्रमणमुक्त भई सामान्य जीवनमा फर्किसकेका छन्। १ सय ५६ जनाले होम आईसुलेसन र सरकारी आईसुलेसन सेन्टरमा उपचाररत छन्। कोरोना संक्रमणका कारण ६ जनाको मृत्यु भएको छ।"
गृहले दियो बीओपी स्थापनाका लागि स्वीकृति,काठमाडौं : गृह मन्त्रालयले चीनसँगको सीमा नाका ताप्लेजुङको ओलाङ्चुङ्गोला र भारतसँगको सीमा नाका दार्चुलाको दत्तुमा सीमा निगरानी चौकी (बीओपी) स्थापनाका लागि स्वीकृति प्रदान गरेको छ। सशस्त्र प्रहरी बल नेपालले मुलुकका विभिन्न क्षेत्रमा बीओपी स्थापना गर्नुपर्ने भन्दै गृहमन्त्रालयमा पेश गरेको प्रस्ताव अनुसार दुई ठाउँका लागि मन्त्रालयले बिहीबार सो स्वीकृति दिएको हो। बीओपी राख्नका लागि स्थानीय तहसँग छलफल भइरहेको छ। जग्गा प्राप्त हुनेवित्तिकै चौकी स्थापना गरिने सशस्त्र प्रहरी बल नेपालका प्रवक्ता प्रहरी नायव महानिरीक्षक राजु अर्यालले जानकारी दिए। अन्य क्षेत्रमा पनि क्रमशः चौकी स्थापना गर्ने योजना सरकारको छ। गृहमन्त्री रामबहादुर थापाले मुलुकको सीमा क्षेत्रमा ५०० चौकी स्थापना गर्ने यसअघि नै घोषणा गरिसकेका छन्। उक्त योजनाअनुसार चरणबद्ध रुपमा चौकी स्थापना गर्दै लगिनेछ। हाल चीन र भारतको सीमा क्षेत्रमा १५७ स्थानमा चौकी स्थापना भइसकेको छ। चीनतर्फ पाँच वटा छ। पछिल्लो एक वर्षमा मात्रै ५० स्थानमा चौकी स्थापना गरिएको अर्यालले जानकारी दिए। मन्त्रालयका अनुसार ५०० मध्ये पहिलो चरणमा २२१ स्थानमा स्थापना गर्ने लक्ष्य राखिएको छ। चालु आर्थिक वर्षभित्रमा सक्ने योजना रहेको सशस्त्र प्रहरीले जनाएको छ। हरेक चौकीमा ३५ जना सशस्त्र प्रहरी रहन्छन्। रासस
कोरोनाले कपिलवस्तुका युवाको मृत्यु,कपिलवस्तु : कोरोना संक्रमणबाट थप एक जनाको मृत्यु भएको छ। मृत्यु हुनेमा कपिलबस्तु नगरपालिका६ का २९ वर्षीय पुरुष भएको जिल्ला स्वास्थ्य कार्यालयले जनाएको छ। गत २२ गते स्वास प्रश्वासमा समस्या देखिए पछि उनलाई थप उपचारका लागि काठमाण्डौं स्थित शिक्षण अस्पतालमा लगिएको थियो। शिक्षण अस्पतालमा उपचारका क्रममा उनको मृत्यु भएको स्वास्थ्य कार्यालय कपिलवस्तुका कोरोना फोकल पर्सन कुमार थापाले बताए। उनी मृगौला र उच्च रक्तचापबाट विरामी भएका थिए। मृतक पुरुष दैनिक ज्याला मजदुरी गर्ने गरेका थिए। यो संगै जिल्लामा कोरोना संक्रमणका कारण मृत्यु हुनेको संख्या ६ पुगेको स्वास्थ्य कार्यालयले जनाएको छ।
सरकारलाई सर्वोच्चको आदेश : उच्च जोखिमका कैदीबन्दीलाई छुट दिनू,"काठमाडौं : सर्वोच्च अदालतले कोभिड १९ महामारीमा उच्च जोखिमका कैदीबन्दीको जीवन संरक्षणलाई तत्काल सजाय छुटको विशेष निर्णय लिन सरकारका नाममा निर्देशनात्मक आदेश जारी गरेको छ। न्यायाधीश सपना मल्ल प्रधान र प्रकाशकुमार ढुंगानाको संयुक्त इजलासले गत साउन १९ गते जारी गरेको आदेशको आज सार्वजनिक गरिएको पूर्णपाठमा कारागारको भीडभाड कम गर्न नाजुक अवस्थाका बालबालिका, गर्भवती, दुध खुवाइरहेका महिला तथा जटिल स्वास्थ्य समस्याका कैदीलाई प्राथमिकताआधारमा छुटको निर्णय गर्न भनिएको छ। 'कैदीबन्दीको अवस्थाको अत्यन्त सतर्कतापूर्वक पहिचान गरी निजहरुको स्वास्थ्यमा हुने जोखिमतासँग कसूरको प्रकृती र सार्वजनिक सुरक्षासमेतलाई ध्यानमा राखी दुवैबीच सन्तुलन कायम गरी संक्रामक रोग ऐन, २०२० को दफा २ प्रयोग गरी अहिले महामारी रोकथामको लागि नेपाल सरकारबाट आदेश तथा निर्णयहरु भैरहेको सन्दर्भ छ', पूर्णपाठमा भनिएको छ, 'तत्काल छोड्ने वा सजाय कम वा छुट गर्ने वा अन्य कुनै उपयुक्त विशेष निर्णय लिनको लागि निर्देशनात्मक आदेशसमेत जारी गरिएको छ, प्रस्तुत रिट निवेदनमा भएका आदेशको कार्यान्वयनको स्थिति देखिने प्रतिवेदन दुई महिनाभित्र महान्यायाधिवक्ताको कार्यालयमार्फत सर्वोच्च अदालतको अनुगमन तथा निरीक्षण महाशाखामा पठाउनू।' सामान्य अवस्थामा पनि कारागारमा भीडभाड गरी कैदीलाई कारागारभित्र कठिन हिसाबले रहन बस्न बाध्य गर्नु उनीहरुको मानवअधिकारको साथै संवैधानिक अधिकार र कानूनी अधिकारको उल्लंघनको विषय भएको उल्लेख छ। महामारीमा उच्च जोखिम र असमान स्थितिमा रहेका कैदी तथा बन्दीको स्वास्थ्य र जीवनको हकको सुरक्षा गर्ने दायित्वको परिपालना गर्न गम्भीर हुनुपर्ने देखिएको फैसलामा छ। साथै वैकल्पिक कारागार प्रणालीको प्रयोग गर्न फौजदारी कसूर (सजाय निर्धारण तथा कार्यान्वयन) ऐन, २०७४ को दफा २८ को खुल्ला कारागारको व्यवस्था गर्न भनिएको छ। सामाजिकीकरण गराउने व्यवस्था, कैद वापत शारीरिक श्रममा लगाउन सकिने व्यवस्थाको कार्यान्वयनको निमित्त आवश्यक शर्त, प्रकृया, कार्यविधि एक महिनाभित्र तयार गर्न र पुनस्थापना केन्द्रमा पठाउन सकिने व्यवस्थाका साथै प्यारोलमा राख्न सकिने व्यवस्थाको कार्यान्वयनका निमित्त प्रोवेसन र प्यारोल अधिकृतले शर्त बन्देज तयार गरी एक महिनाभित्र नियुक्त गर्न सरकारका नाममा परमादेश जारी गरिएको छ। फैसलाको पूर्णपाठमा सामुदायिक सेवा गर्न आदेश दिन सक्ने, कैद सजाय निलम्वन गर्न सकिने र २७ को सप्ताहको अन्तिम दिन वा रात्रिकालिन समयमा मात्र कारागारमा बसी कैद भुक्तान गर्न सकिने व्यवस्था तत्काल कार्यान्वयन हुने प्रकृतिको भएको हुँदा आदेशको हप्तादिनभत्र राजपत्रमा सूचना प्रकाशित गर्नु भनिएको छ। सुधारगृहमा पठाउने विषय तत्काल कार्यान्वयनको लागि आवश्यक संरचना निर्माण व्यवस्थापनको प्रकृया अगाडि बढाउने कार्य गर्नु गराउनू भनी परमादेश जारी गरिएको छ। नख्खु कारागार परिसरभित्रकै मनोसामाजिक अस्पतालमा २० जनालाई आइसोलेसनमा राख्न सक्ने स्थान निर्धारण गरिएकोे छ। हालसम्म विभिन्न कारागारका २४ हजार १६३ कैदीमध्ये ५९६ जनाको पिसिआर परिक्षण गरिएकोमा ११८ पोजेटिभ रहेको, ११८ सङ्क्रमणमुक्त, ६५ उपचारार्थ रहेको र एकजनाको मृत्यु भएको जनाइएको छ। कोभिड(१९ सङ्क्रमण बढीरहेकोले हालको प्रयास व्यवस्थापन पर्याप्त नभएको साथै सबै कारागारमा स्वास्थ्य उपचारको सहज पहुँच नभएको, स्वास्थ्यकर्मीको दरबन्दीसमेत पूर्ति नभएको भन्ने महान्यायाधिवक्ता कार्यालयबाट गरिएको हिरासत तथा कारागार अनुगमन प्रतिवेदन २०७७ बाट देखिएको उल्लेख छ। 'थुनुवा कैदीको हकमा महामारीबाट बच्न अपनाउने महत्वपूर्ण रणनीति शारीरिक दूरी र सुरक्षीत उपायसहित रोकथामको उपाय अवलम्वन गर्नुपर्ने र वैकल्पिक सुधारको दण्डप्रणाली प्रयोग गर्नुपर्ने देखिन्छ', पूर्णपाठमा भनिएको छ। कारागारमा कूल २४ हजार १६५ कैदीमध्ये ५९६ जनाको मात्र परीक्षण भएकोमा परीक्षणको दायरा बढाउन, ११८ पोजिटिभ देखिएकोमा उपचार गराइरहेको सङ्क्रमित ५० जना रहेको तर १५ मात्र आइसोलेशन बेड रहेकोले त्यसलाई बढाउनु भनिएको छ। फैसलामा क्वारेन्टिनको संख्या बढाउन, कैदी नभएको कारागारमा क्षमताअनुसार स्थान्तरण गर्न, सङ्क्रमितलाई हेर्ने विशेष अस्पतालमा उपचार गराउनु तथा महामारीको विस्फोटनलाई कारागारभित्र रोक्न, सुरक्षित भई बस्न अपनाउनुपर्ने कानून तथा विश्व स्वास्थ्य संगठनको निर्देशिकाअनुसार काम गर्न भनिएको छ। सुधारात्मक दण्डप्रणाली अन्तर्गत वैकल्पिक कारागार प्रणालीको व्यवस्था फौजदारी न्याय प्रणालीको पाटो भएको तीन वर्ष व्यतित भैसक्दा पनि सोको कार्यान्वयनका लागि आवश्यक संरचना शर्त प्रकृया कार्यविधिको निर्माण नभएको, प्रोवेसन र प्यारोल अधिकृत नियुक्ति नभएको, वैकल्पिक कारागार प्रणाली प्रारम्भको निमित्त राजपत्रमा सूचना प्रकाशित नभएको फैसलामा छ। साथै अत्यन्त जोखिमका ज्येष्ठ नागरिकको जीवनको संरक्षण गर्न भनिएको छ। आदेशमा भनिएको छ, 'संविधान र ऐनले गरेको व्यवस्थालाई निस्प्रवाही तुल्याउने छुट कसैलाई नहुने हुँदा यो महामारीमा उमेर, शारीरिक अवस्था, स्वास्थ्यको अवस्था आदिको कारण अत्यन्त जोखिमका ज्येष्ठ नागरिक कैदीको हकमा कैद छुटको सुविधा दिनुपर्छ।' केन्द्रीय कारागार काठमाडौँमा थुनामा रहेका गोपाल शिवाकोटी (चिन्तन), राम शर्मा, मानबहादुर रावत र खिमबहादुर सुनारले दायर गरेको रिट निवेदनमाथिको सुनुवाईपछि अदालतले सो फैसला जारी गरेको छ। रासस"
कोरोना लागेपछि उपचार नपाएका मिर्गौला पीडितको पाँच दिनपछि डायलासिस,"दमौली : संक्रमण देखिएयता सेवा लिन नपाएका व्यास ४ का कोरोना संक्रमितको डायलसिस गरिएको छ । ३६ वर्षीय उनको दमौली अस्पतालमा रहेको राष्ट्रिय मृगौला उपचार केन्द्रको शाखामै डायलसिस गराइएको हो । 'दिउँसो अरु पनि सँगै हुने र बेग्लै ठाउँ नभएकाले सबै गएपछि राती डायलसिस गराएका हौं,'केन्द्रका प्रमुख शैलेन्द्र पण्डितले भने,'अब नियमित डायलसिस सेवा दिन्छौं ।' गत शनिबारयता डायलसिस गराउन नपाएका उनमा संक्रमण देखिएपछि बेग्लै स्थान र श्रोत साधन अभाव भन्दै डायलसिस हुन सकेको थिएन । व्यास ३ दमौलीस्थित दमौली अस्पतालको आइसोलेसनमा बसेका उनीहरुलाई मंगलबार पोखराको पश्चिमाञ्चल अस्पताल पठाइए पनि त्यहाँका स्वास्थ्यकर्मीले खबरै नगरी आएको भन्दै फिर्ता पठाएका थिए । दमौली आएका उनलाई काठमाडौंको केन्द्रमा डायलसिसका लागि पठाउने दमौलीस्थित राष्ट्रिय मृगौला उपचार केन्द्रले तयारी गरे पनि बस्ने खाने ठाउँको व्यवस्था नहुने भनेपछि संक्रमित अप्ठेरोमा परेका थिए । संक्रमितकी श्रीमतीले बिरामी श्रीमान बोकेकर कहिले कता र कहिले कता जानुपर्दा अप्ठेरो परेको बताएकी थिइन् । खबर सार्वनिक भएपछि प्रशासनले अस्पतालमै व्यवस्थापन गरेर संक्रमितको डायलसिस गर्न भनेपछि अस्पतालले सामान राख्ने कोठामै वैकल्पिक व्यवस्था गरेर उनको बुधबार राती डायलसिस गराएको छ । बिहान साढे २ बजे डायलसिस गरेर फर्केपछि केही राहत महसुस गरेका छन्।"
"मापदण्डविपरितका स्वास्थ्य चौकी भवन, सेवा प्रवाहमै सकस","बैतडी : जिल्लाको पाटन नगरपालिकाका ४ की गीता चन्द सुरक्षित प्रसूति सेवाका लागि भुमेश्वर स्वास्थ्यचौकीमा पुगिन् । तर स्वास्थ्यचौकीको एकै कोठामा सुरक्षित प्रसूती सेवा पाउन उनलाई निकै कठीनाइ भयो । स्वास्थ्य चौकीको भवन निर्माण अधुरै हुँदा सेवाग्राहीलाई सेवा लिन अप्ठेरो भएको उनको भनाइ छ । पाटन नगरपालिकाकै महिला स्वास्थ्य स्वयंसेविका हिरा ऐरी पनि एउटै कोठामा ओपडी सेवा, सुरक्षित सुत्केरी सेवालगायतका सेवाहरु प्रदान गरिने भएकाले स्वास्थ्य संस्थामा पुग्ने सेवाग्राहीलाई निकै समस्या हुने गरेको बताउँछिन् । हिरा भन्छिन्, 'हामी गाउँमा महिला दीदी बहिनीहरुलाई सुरक्षित सुत्केरी सेवाका लागि स्वास्थ्य संस्थामा पुर्याउँछौं तर भवनको अभावमा उनीहरुलाई निकै समस्या हुने गरेको छ ।' यस्तै जिल्लाको दशरथचन्द नगरपालिका १ कलौनकी हिरा भुल यही भदौ १० गते सुरक्षित प्रसूति सेवाका लागि गुरुखोला स्वास्थ्यचौकी पितलथला पुगिन् । वर्षातको समय भएकाले सुत्केरी हुने कोठा पानीले भरिएको थियो । उनले भनिन्, 'एकातिर प्रसव पीडा अर्कोतिर कोठामा नराम्रो गन्ध । सेवा लिन साह्रै समस्या भयो । स्वास्थ्यचौकीको एउटै कोठमा सबै सेवा लिनुपर्दा झन् समस्या भयो।' पाटन नगरपालिका ४ को भुमेश्वर स्वास्थ्य चौकीको आफ्नो भवन नहुँदा सेवा प्रवाहमा निकै असहजता छ । स्वास्थ्य चौकीको भवन नहुँदा आधुनिक भवन निर्माणका लागि २०७३ सालमा ठेक्का सम्झौता भएको भएपनि समयमा काम नहुँदा थप चुनौती थपिएको छ । स्वास्थ्य चौकीको आफ्नो भवन नहुँदा स्वास्थ्य सेवा प्रदानमा निकै असहजता भएको स्वास्थ्य चौकी प्रमुख मनोज भट्टको पनि स्वीकारोक्ति छ । भट्ट भन्छन्, 'हाम्रो आफ्नो भवन छैन । वडाको भवनमा स्वास्थ्य चौकी संञ्चालन गरिरहेका छौं । अहिले स्वास्थ्यचौकी सञ्चालन गरेको ठाउँमा वडाको नयाँ भवन बन्ने भएपछि ठेकेदार अन्यत्र सार्नु भनिरहेका छन् । तर स्वास्थ्यको भवन अझै पूर्ण हुन सकेको छैन् ।' भुमेश्वर स्वासथ्यचौकीको भवन निर्माणका लागि सित्तडी कन्सट्रक्सनले २०७३ असोजमा साविकको शहरी विकास तथा भवन निर्माण कार्यालयसँग सम्झौता गरेको थियो । सम्झौता गरेको मितिले १८ महिनामा भवन निर्माण कार्य सक्ने लक्ष्य राखिएको भएपनि अहिले सम्म भवन निर्माण सम्पन्न हुन सकेको छैन् । 'हामीले निर्माण कम्पनीलाई भवन निर्माण कार्य छिटो सक्न भनेर ताकेता गरिरहेका छौं । दुई पटक म्याद थप हुँदा समेत तोकेको समयमा भवन निर्माण हुन सकेको छैन् ,सघन शहरी तथा भवन निर्माण आयोजना डोटीको फिल्ड कार्यालय बैतडीका सव इन्जिनियर सुजन रेग्मीले भने, अब असोज महिनाभित्र जसरी पनि भवन निर्माण कार्य सम्पन्न गर्न निर्देशन दिएका छौं । काम पनि अन्तिम चरणमा पुगेको छ ।' भुमेश्वर स्वास्थ्यचौकीको भवन समयमा नबन्दा सेवाग्राहीहरुलाई पनि सास्ती भएको छ । पुरानो सानो भवनमा सेवाग्राही आउँदा ठाउँको समेत अभाव हुने गरेको स्वास्थ्यचौकी प्रमुख भट्टले बताए । व्यवस्थित भवन नहुँदा आफूहरुलाई स्वास्थ्य सेवा लिन असहज हुने गरेको पाटन नगरपालिका ४ की भागरथी भट्टले बताइन् । उनले भनिन्, 'समयमै सुविधा सम्पन्न भवन बन्ला भनेर सोचेका थियौं । तर ठेकेदारको लापरवाहीले समयमै काम नहुँदा हामीहरुलाई समस्या भएको छ । जिल्लाको दशरथचन्द नगरपालिका १ पितलथलामा पनि २०७४ सालमा स्वास्थ्यचौकीको आधुनिक भवन निर्माणका लागि ठेक्का सम्झौता भयो । २०७६ भदौमा सो भवनको निर्माण कार्य गरिसक्नुपर्ने भएपनि अहिले सम्म भवन निर्माणको काम सम्पन्न हुन सकेको छैन् । १ करोड ७८ लाख बढीको लागतमा निर्माण भइरहेको सो भवन दुई पटक म्याद थप्दा समेत पूर्ण हुन सकेको छैन् । स्वास्थ्यचौकीको भवन समयमै निर्माण नहुँदा स्वास्थ्यचौकीले सेवाप्रवाहमा समस्या भएको जनाएको छ । भवनको अभावमा एक ठाउँमा प्रसुती सेवा केन्द्र र एक ठाउँमा अन्य स्वास्थ्यसेवा सञ्चालन भईरहेको स्वास्थ्यचौकीका अहेव लवदेव भट्टले बताए । उनले भने, 'भवन निर्माण सम्पन्न भएमा एकीकृत सेवा एकै भवनबाट प्रदान गर्न सजिलो हुने थियो । भवन समयमा निर्माण नहुँदा हामीलाई पनि सेवा प्रदान गर्न असहज भएको छ ।' २०७३७४ सालमा ठेक्का सम्झौता भएका स्वास्थ्यचौकीका ५ ओटा भवन अझै निर्माण सम्पन्न नभएका सघन शहरी तथा भवन निर्माण आयोजना डोटी अन्तर्गतको फिल्ड कार्यालय बैतडीका सब इन्जिनियर सुजन रेग्मीले बताए । उनले भने, 'निर्माण व्यवसायीहरुको लापरवाही र अन्य कारणले केही भवन समयमा सम्पन्न हुन सकेका छैनन् । यसले गर्दा नागरिकमा समेत निराशा छाएको छ ।' स्वास्थ्य सेवालाई सुदृढ बनाउने एक प्रमुख सूचक भौतिक व्यवस्थापन भएपनि समयमा भवन नबन्दा स्वास्थ्य सेवा प्रवाहमा कुनै न कुनै रुपमा बाधा पुगेको स्वास्थ्य कार्यालयका प्रमुख योगेशप्रसाद भट्टले बताए । उनले भने, 'प्रभावकारी स्वास्थ्य सेवाका लागि भौतिक व्यवस्थापन पनि मुख्य कुरा हो । कतिपय ठाउँमा भवन अभावकै कारण सेवा प्रदानमा असहजता भईरहेको छ भने कतिपय ठाउँमा समयमा भवन नबन्दा समस्या भएको छ ।' कोभिड १९ ले पारेको प्रभाव बैतडीका ५ वटा स्वास्थ्यका भवन निर्माणमा ढिलाइ हुनुमा कोभिड १९ ले पनि केही प्रभाव पारेको देखिन्छ । अधिकांश भवन गत वैशाखमै सक्ने गरेर म्याद थपिएको भएपनि लकडाउनका कारण काम हुन नपाएको सघन शहरी तथा भवन निर्माण आयोजना डोटी अन्तर्गतको फिल्ड कार्यालय बैतडीका इन्जिनियर सुजन रेग्मीले बताए । उनले भने, 'कोभिड १९ ले निर्माण सामग्रीको पनि अभाव भयो । मजदुरहरुको पनि अभाव भयो । यसले भवन निर्माणमा झनै ढिलाइ भयो।' निर्माण कार्यमा ढिलाइ गरिरहेका निर्माण कम्पनीहरुलाई कोभिड १९ले झन् ढिलोमा धकेलेको सब इन्जिनियरले रेग्मीले बताए । कोभिड १९ का कारण निर्माण सामग्री खरीद र ढुवानी नसक्दा भवन निर्माणको काममा ढिलाइ भएको बस्नेत निर्माणका सेवाका प्रतिनिधि पूर्णबहादुर टेरले बताए । उनले भने गएको वैशाखमै पितलथलामा स्वास्थ्यचौकी भवन निर्माण सम्पन्न हुने थियो । तर लकडाउनले काम गर्न पाइएन् । अबको एक महिनाभित्र निर्माण कार्य सम्पन्न गर्छौं । मापदण्डअनुसार छैनन् भवन नेपाल सरकारले मापदण्ड पुर्याएर स्वास्थ्यचौकीबाट सेवा प्रदान गर्न भनेको छ। तर बैतडीमा मापदण्ड अनुसारका भवन कमै छन् । जिल्लामा ६५ वटा स्वास्थ्यचौकीबाट सेवा प्रदान भइरहेको भएपनि मापदण्ड अनुसारका भवन नभएका स्वास्थ्य कार्यालयका जनस्वास्थ्य निरीक्षक भुवनप्रसाद जोशीले बताए । उनले भने ,'आवास सुविधा भएको, पानी,शौचालय, बिजुली अथवा सोलार, प्रयोगशालाको व्यवस्था भएको स्वास्थ्यचौकीलाई आधुनिक स्वास्थ्यचौकीको रुपमा लिइन्छ । जिल्लामा बढीमा १० वटा स्वास्थ्यचौकीमा मात्रै आधुनिक सुविधा सम्पन्न छन् ।' स्वास्थ्यचौकीका भवन मापदण्ड अनुसारका नहुँदा स्वास्थ्य सेवा प्रवाहमा समस्या हुने गरेको स्वास्थ्य कार्यालयका प्रमुख योगेशप्रसाद भट्टले बताए । उनले भने ,'स्वास्थ्य सेवालाई प्रभावकारी बनाउन भौतिक पाटो पनि मुख्य चीज हो । धेरैजसो स्वास्थ्य संस्थामा भौतिक सुविधाको अभाव हुँदा सेवा प्रभावकारी हुन सकेको छैन् ।'"
काठमाडौंरक्सौल रेलमार्ग डीपीआर अघि बढाउन भारत इच्छुक,"काठमाडौं : काठमाडौंरक्सौल रेलमार्गको विस्तृत परियोजना प्रतिवेदन (डीपीआर) तयार गर्न भारत तयार भएको छ। रेलमार्गको डीपीआर निर्माणका लागि आवश्यक सहजिकरण गर्न भारतबाट पत्र प्राप्त भएको रेल विभागका प्रमुख बलराम मिश्रले जानकारी दिए। काठमाडौंरक्सौल रेलमार्ग डीपीआर तयार गर्न भारत सरकारले कोंकण रेलवे कर्पोरेसन लिमिटेड (केआरसिएल)लाई छनोट गरेको छ। कोंकणको तर्फबाट डीपीआर तयार गर्न इच्छुक रहेको पत्र प्राप्त भएको हो। डीपीआरको अनुमति माग्दै पत्र प्राप्त भएको छ। कोभिडका कारण स्थिति सामान्य छैन। सिमा नाका बन्द छ मिश्रले भने, पत्रमा कति जनशक्ति चाहिने खुलाइएको छैन। विभागले कसरी सहजिकरण गर्न सक्छ भन्ने खुलाएर पुन पत्र पठाउन अनुरोध गरिएको छ। यस्तै डीपीआरका लागि आवश्यक पर्ने उपकरण भन्सार छुटमा ल्याउन पाइन्छ। मास्टर लिष्ट पनि पत्रमा समावेश गर्न अनुरोध गरिएको उनले बताए। भारतले नेपालमा आउने कामदार र मास्टर लिष्टको औपचारिक ढाँचा पठाएपछि विभागले अनुमतिका लागि पहल गर्नेछ। काठमाडौंरक्सौल रेलमार्गको डीपीआर तयार गर्न भारतले चालु आर्थिक वर्षमा बजेट समेत विनियोजन गरिसकेको छ।"
बैतडीको शिवनाथमा सशस्त्रको बीओपी स्थापना,"बैतडी : भारतसँग सीमा जोडिएको बैतडीको शिवनाथ गाउँपालिका १ स्थित कुस्मौत घाटमा सशस्त्र प्रहरीको बीओपी स्थापना भएको छ। सीमा क्षेत्रमा सशस्त्र प्रहरी खटाउने नेपाल सरकारको नीति अनुसार बीओपी स्थापना गरिएको सशस्त्र प्रहरी बल नेपाल नम्बर ५१ गुल्मका सशस्त्र प्रहरी नायव उपरीक्षक गणेश शाहले जानकारी दिए। योसँगै बैतडीमा भारतसँग सीमा जोडिएका तीन ठाउँमा सशस्त्र प्रहरीको बीओपी स्थापना भएका छन्। पञ्चेश्वर गाउँपालिकाको रोलघाट र सीमा नाका झुलाघाटमा सशस्त्र प्रहरीको बीओपी यसअघि नै स्थापना भइसकेका छन्। कुस्मौत घाटमा बिहीबार बीओपीको उद्घाटन गर्दै सशस्त्र प्रहरी बलको ७ नम्बर बाहिनीका बाहिनीपति हरिशंकर बुढाथोकीले सीमा क्षेत्रमा सशस्त्र प्रहरीको उपस्थितले सीमा सुरक्षा, अपराध न्यूनीकरण लगायतका कुरामा सहयोग पुग्ने बताए। बैतडीमा भारतसँग जोडिएको ६१ किलोमिटर सीमामा अहिले तीन ठाउँमा सशस्त्र प्रहरीको उपस्थिति भइसकेको सशस्त्र प्रहरी नायव उपरीक्षक शाहले बताए । चालु आर्थिक वर्षभित्रै जिल्लाका अन्य तीन ठाउँमा पनि बीओपी स्थापनाको तयारी भएको उनले बताए। पञ्चेश्वरको विनायक घाट र धर्मघाट तथा दशरथचन्द नगरपालिकाको बाराकोटमा सशस्त्र प्रहरीको बीओपी स्थापना गरिने उनले बताए। कुस्मौत घाटमा बीओपीको उद्घाटन कार्यक्रममा शिवनाथ गाउँपालिका १ का वडा अध्यक्ष करन पार्की लगायतको सहभागिता रहेको थियो।"
"एसिड प्रहार गर्नेको सम्पत्ति रोक्का हुने, पीडितको शिक्षा र जीविकाको व्यवस्था सरकारले गर्ने","काठमाडौं : प्रधानमन्त्री केपी शर्मा ओलीले एसिड प्रहार गर्नेमाथि अमानवीय र जघन्य अपराधका कसुरमा कारवाही गर्न अध्यादेशमार्फत तत्काल नयाँ कानून बनाइने बताएका छन्। प्रधानमन्त्री निवास बालुवाटारमा बिहीबार कानून, न्याय तथा संसदीय मामिलामन्त्री र पीडितसहित सहभागी कार्यक्रममा उनले त्यस्ता अपराधीको सम्पत्ति रोक्का गरी पीडितको उपचार गर्ने र क्षतिपूर्ति भराउने, भरणपोषण गर्ने तथा तिनलाई छिटो अस्पताल पुर्याएर उपचार गर्न सबैले सघाउनुपर्ने व्यवस्था गरिने पनि जानकारी दिए। देशभरि एसिड आक्रमणका घटनामा परेकामध्ये १२ पीडित सहभागी कार्यक्रममा प्रधानमन्त्री ओलीले वीर र शिक्षण अस्पतालमा उपचारको प्रबन्ध मिलाइने तथा सरकारबाट पीडितको सम्पूर्ण खर्च बेहोरिने र नियमित प्रयोग गर्नुपर्ने औषधिको खर्चसमेत गरिने घोषणा गरे। पढ्न चाहनेका लागि निःशुल्क पठनपाठनको प्रबन्ध सरकारले गर्ने बताउँदै उनले उचित तालीम, रोजगारी, व्यवसाय र जीविकाका लागि सरकारले प्रबन्ध मिलाउने घोषणासमेत गरे। प्रधानमन्त्री ओलीले पीडितलाई सहुलियतपूर्ण ऋण दिएर व्यवसाय गर्न प्रोत्साहन गरिने जनाउँदै हरेक वर्ष सेप्टेम्बर १० लाई एसिड आक्रमणविरूद्धको जागरण दिवसका रूपमा मनाउने गरी अघि बढ्न पनि आह्वान गरे। 'सभ्य समाज निर्माण गर्न एसिड आक्रमणका कुनै घटना नै हुन नदिन तथा आगामी दिनमा यस्तो पीडा कसैले भोग्न नपर्ने स्थिति सिर्जना गर्न सरकार लागिपर्नेछ' उनले भने। रासस"
प्रस्तावित राजदूतत्रयको नाम अनुमोदित,"काठमाडौं : सङ्घीय संसद्, संसदीय सुनुवाइ समितिले जर्मनी, बेल्जियम र पाकिस्तानका लागि प्रस्तावित नेपाली राजदूतत्रयको नाम अनुमोदन गरेको छ। समितिको बिहीबारको बैठकले उनीहरुको योग्यता, क्षमता, अनुभव कार्ययोजना र सोचसम्बन्धी जानकारी लिएपछि राजदूतका लागि योग्य ठहर्याई सर्वसम्मतिले नाम अनुमोदन गरेको सभापति लक्ष्मणलाल कर्णले जानकारी दिए। सरकारले परराष्ट्र मन्त्रालयका सहसचिवत्रय गेहेन्द्र राजभण्डारी (बेल्जियम र युरोपेली सङ्घ), तापस अधिकारी(पाकिस्तान) र रामकाजी खड्का(जर्मनी) लाई राजदूतमा सिफारिश गरी संसदीय सुनुवाइका लागि समितिमा पठाएको थियो। यसअघि समितिले उक्त पदमा उनीहरुलाई नियुक्त गर्न उपयुक्त छैन भन्ने कसैलाई लागेमा स्पष्ट आधार एवं सबुद प्रमाणसहित १० दिनभित्र सूचना वा उजूरी दिन सर्वसाधारणको जानकारीका लागि सूचना प्रकाशन गरेकामा एकबाहेक अन्य उम्मेदवारप्रति लक्ष्य गरी उजूरी नआएको सभापति कर्णले जानकारी दिए। उनले भने 'समावेशी भएन भनी सैद्धान्तिक प्रश्न उठाइएका चार वटा उजूरी इमेलमार्फत प्राप्त भएको थियो। प्रस्तावित राजदूत राजभण्डारीका नाममा भने बेरुजुसँग जोडिएको एउटा उजुरी परेको थियो।' बैठकमा यसअघि आआफ्ना अवधारणा प्रस्तुत गर्दै प्रस्तावित राजदूतत्रयले पदमा रहँदा कानूनको उल्लङ्घन र अवहेलना हुने कुनै नगरिने प्रतिबद्धता जाहेर गर्दै जिम्मेवारीप्रति दत्तचित्त भई सेवा दिने मामिलामा खरोरुपमा उत्रने अठोट व्यक्त गरे। राजदूतका रुपमा काम गर्दा सुधार गर्ने प्रशस्तै सम्भावना रहेको बताउँदै उनीहरुले आफू खटिएको मुलुकबाट लगानी तथा सहयोग ल्याउन आर्थिक कूटनीतिमा जोड दिएर काम गरिने दृढता व्यक्त गरेका थिए। प्रस्तावित व्यक्तिको संसदीय सुनुवाइबाट नाम अनुमोदनपछि सरकारको सिफारिशमा राष्ट्रपतिबाट राजदूत नियुक्त गर्ने सवैधानिक व्यवस्था छ। रासस"
तीन सातापछि काठमाडौंमा चहलपहल,"काठमाडौं : काठमाडौं उपत्यकामा तीन हप्तापछि पुनः चहलपहल शुरु भएको छ। कोभिड१९ सङ्क्रमण जोखिम रोक्न तीन साताअघि जारी गरिएको निषेधको आदेशमा केही खुकुलो बनाइएपछि आजदेखि यहाँको बजार, कलकारखाना, उद्योग तथा व्यवसाय चलायमान हुन थालेका हुन्। सवारीसाधन जोरबिजोर प्रणालीअनुसार सञ्चालनमा आएको छ। सङ्क्रमण रोक्न गएको चैत ११ गते सरकारले जारी गरेको बन्दाबन्दीपछि चार महिना मुलुकको आर्थिक क्षेत्र ठप्प हुन पुगेको थियो। साउन ६ गतेबाट बन्दाबन्दी हटाइएपछि कोभिड१९ को सङ्क्रमण एक्कासि बढ्दा पुनः मुलुकका विभिन्न जिल्लाले स्थानीय प्रशासन ऐन, २०२८ र सङ्क्रामक रोग ऐन, २०२० को अधिकार प्रयोग गरेर निषेधको आदेश जारी गरेको थिए। कतिपय जिल्लाले अझै निषेधको आदेश कायमै राखेका छन् भने कतिपय जिल्लाले खुकुलो बनाउँदै लगेका छन्। निषेधाज्ञा जारी गरिएपछि पनि आशातीत रूपमा सङ्क्रमण दरमा कमी आउन नसकेको तथ्याङकले देखाएको छ। त्यसैले पनि स्थानीय प्रशासनले आदेशमा केही होलो गर्दै स्थानी समुदायलाई आफैँ सतर्क बन्न अनुरोध गरेको छ। काठमाडौँका प्रमुख जिल्ला अधिकारी जनकराज दाहालले जनजीवन प्रभावित भएकाले आदेशमा केही हेरफेर गरी खुकुलो बनाइएको र आर्थिक क्षेत्रलाई सहजीकरण गरिएको बताए। 'अब आफैँ सचेत हुनुको विकल्प छैन', प्रजिअ दाहालले भने 'स्वास्थ्य मापदण्ड पूर्ण पालना गरेर सावधानी अपनाउने हो भने सङ्क्रमण रोक्न सकिन्छ।' काठमाडौँ उपत्यकामा निषेधाज्ञाका कारण जनजीवन प्रभावित भएको निष्कर्ष निकाल्दै स्थानीय प्रशासनले आजदेखि लागू हुने गरी केही हेरफेर गरेर नयाँ आदेश जारी गरेको हो। उपत्यकाका तीन जिल्ला (काठमाडौँ, ललितपुर र भक्तपुर) मा उक्त आदेश जारी भएपछि व्यापार, व्यवसाय तोकिएको समयमा खुल्न थालेका छन्। मानिस र यातायातका साधनको चहलपहल ह्वात्तै बढेको छ। निषेधाज्ञा जारी भएपछि भदौ ४ गतेबाट यहाँको व्यवसाय ठप्प भएको थियो भने अत्यावश्यक बाहेकको आवागमनमा समेत रोक लगाइएको थियो। आजदेखि भने बढी जमघट हुने क्षेत्रबाहेकका गतिविधि सञ्चालनमा सहजीकरण गरिएको छ। भदौ ३१ गते राति १२ बजेसम्मका लागि लागू गरिएको आदेशपछि भने मजदुरहरु समेत खुसी भएका छन्। काठमाडौँको रत्नपार्कमा भेटिएका किसन नेपाली अब भने कतै न कतै मजदुरी गर्न पाइने आशा पलाएको बताउछन्। आदेशानुशार यसपालि १६ सिट क्षमताभन्दा बढी क्षमताका सार्वजनिक यात्रुबाहक सवारी साधन, भाडाका ट्याक्सी र निजी सवारीसाधन जोरबिजोर प्रणालीअनुसार सञ्चालन गर्न पाइने छ। औषधि र पानीजन्य व्यवसाय चौबिसै घण्टा सञ्चालन गर्न पाउने, खाद्यवस्तु, दूध, तरकारी फलफूल, माछामासुको व्यवसाय बिहान ११ बजेसम्म र साँझ ५ बजेदेखि ७ बजेसम्म सञ्चालन गर्न पाउने नयाँ व्यवस्था गरिएको छ। विकास निर्माणसम्बन्धी पसल, व्यवसाय तथा ढुवानीका लागि सञ्चालन हुने छोटो दूरीका सवारी साधन मध्याह्न १२ बजेदेखि साँझ सात बजेसम्म तथा सहकारी संस्थाहरु ११ बजेदेखि ३ बजेसम्म सञ्चालन गर्नुपर्ने छ। सपिङ मल, फेन्सी स्टोर, कपडा पसल, जुत्ता पसल, कस्मेटिक पसललगायतका पसल सोमबार, बुधबार र शनिबार मात्रै खोल्न पाइनेछ भने भाँडा, भान्साजन्य र सोही प्रकृतिका अन्य पसल आइतबार, मङ्गलबार र शुक्रबार तथा फर्निचर र अटोमोबाइलसम्बन्धी पसल सोमबार र बुधबार मात्रै सञ्चालन हुनेछ। फुटपाथ पसल, ठेला व्यापार, स्टेशनरी, इलेट्रिकल्स, इलेक्ट्रोनिक्स, डिपार्टमेन्टल स्टोर बिहान ११ बजेसम्म र बेलुका ४ देखि ७ बजेसम्म खोल्न सकिनेछ। सवारी साधन सम्बन्धीवर्कशप बिहान ८ देखि राति ८ बजेसम्म सञ्चालन हुनेछन्। टेकअवे सेवा तथा होमडेलिभरी सेवा भने दिउँसो १२ बजेदेखि साँझ ७ बजेसम्म सञ्चालन गर्न पाइनेछ। उद्योग कलकारखाना सञ्चालन गर्दा कामदार र कर्मचारीलाई आयोजनास्थलमै बस्ने, खाने व्यवस्था मिलाउन भनिएको छ। खुला स्थानमा भीडभाड, सभा जुलुस गर्न गराउन, जात्रा, मेला, महोत्सव, भोजभतेर सञ्चालन गर्न, धार्मिक क्षेत्रमा दैनिक नित्य पूजाबाहेकका गतिविधि, बढी भिडभाड हुने उद्योग, कलकारखाना, व्यापार, व्यवसाय सञ्चालन गर्न भने निषेध गरिएको छ। यस्तै चाडपर्वलगायत धार्मिक तथा सांस्कृतिक कार्यक्रममा हुने जमघट, शैक्षिक संस्था सञ्चालन, सबै प्रकारका गोष्ठी, सेमिनार, सिनेमा हल, पार्टी प्यालेस, मनोरञ्जन स्थल, ब्यूटीपार्लर, सैलुन, स्पा, स्विमिङ पुल जिमखाना, समूहमा खेलिने खेल, पुस्तकालय चिडियाखाना तथा सङ्ग्रहालय सञ्चालनमा पनि रोक लगाइएको छ। रासस"
इन्जिनियरको १७ करोड अकुत सम्पत्ति : १० करोड आफन्तको खातामा,"काठमाडौं : संघीय आयोजना कार्यान्वयन इकाई, विराटनगरका तत्कालीन सिनियर डिभिजनल इन्जिनियर काशीप्रसाद गुप्तविरुद्ध पौने १७ करोड विगोसहित मुद्दा दायर भएको छ। अख्तियार दुरुपयोग अनुसन्धान आयोगले उनकी श्रीमती र आफन्तलाई पनि प्रतिवादी बनाइएको छ। इन्जिनियर गुप्ता र उनकी श्रीमती मीता गुप्ताविरुद्ध १६ करोड ७२ लाख ५६ हजार विगो कायम गरी गैरकानुनी सम्पत्ति आर्जन (अकुत) गरेको सम्बन्धी मुद्दा दायर गरेको अख्तियार प्रवक्ता तारानाथ अधिकारीले जानकारी दिए। गुप्ताले आफन्त अन्जु कुमारी महतो, उदित नारायणप्रसाद रौनियार, चन्देश्वर महतो, धिरज कुमार गुप्ता, प्रिति कुमारी गुप्ता, डा रचनाप्रसाद शाहा, विकासप्रसाद गुप्ता, विनय कुमार सिंह, विभा रानी, संगीता साह रौनियार र सन्तोषकुमार गुप्ताको नाममा खाता खोली १० करोड ४४ लाख ४३ हजार लुकाई छिपाई राखेको प्रमाणित भएपछि अख्तियारले मुद्दा चलाएको हो। अख्तियारको विज्ञप्ति जस्ताको तस्तै आरोपपत्र दायर गरिएको । संघीय आयोजना कार्यान्वयन इकाई, बिराटनगरका तत्कालीन सिनियर डिभिजनल ईन्जिनियर (सिडिई) काशी प्रसाद गुप्ताले सार्वजनिक पदमा वहाल रहँदा पदको दुरुपयोग गरी गैरकानूनी सम्पत्ति आर्जन गरेको हुँदा अनुसन्धान गरी कारवाही गरी पाउँ भन्नेसमेतको उजुरीका सम्बन्धमा अनुसन्धान हुँदा निज काशी प्रसाद गुप्ताले मिति २०३८।०९।१२ मा ओभरसियर पदबाट सार्वजनिक सेवामा प्रवेश गरी मिति २०७६।०३।०५ मा सिडिई पदबाट अवकाश भएको अवधिसम्म निजले गैरकानूनी रुपमा आर्जन गरेको सम्पत्ति रु१६,७२,५६,४९६।८६ बिगो कायम गरी निज काशी प्रसाद गुप्ता र निजको श्रीमती मीता गुप्तासमेत १३ जना बिरुद्ध आज विशेष अदालत काठमाडौंमा आरोपपत्र दायर गरिएको छ। तत्कालीन सिडिई काशी प्रसाद गुप्ताले सार्वजनिक पद धारण गरेको मितिदेखि अनुसन्धान गर्न कायम गरिएको मिति २०७७।०९।२९ सम्मको वैध आय रू१,११,६९,९६२।६३ आर्जन गरेको र सोही अवधिमा निजले रू१७,८४,२६,४५९।४९ खर्च तथा लगानी गरेको पुष्टि हुन आई वैधानिक आयबाट खर्च तथा लगानी घटाउँदा बाँकी रहन आउने रू१६,७२,५६,४९६।८६ को खर्च तथा लगानीको स्रोत खुल्न नआएको हुँदा त्यस्तो खर्च तथा लगानी निजको पद र हैसियत अमिल्दो र अस्वभाविक देखिई उच्च जीवनयापन समेत गरेको देखिएकोले आरोपी काशी प्रसाद गुप्ताको सो कार्य साबिक भ्रष्टाचार निवारण ऐन, २०१७ को दफा १५ एवं प्रचलित भ्रष्टाचार निवारण ऐन, २०५९ को दफा २० को उपदफा (१) बमोजिम गैरकानूनी सम्पत्ति आर्जन सम्बन्धी भ्रष्टाचारजन्य कसुर भए गरेको देखिँदा निज राष्ट्रसेवक कर्मचारी काशी प्रसाद गुप्तालाई सजाय हुन माग दावी लिइएको र निज काशी प्रसाद गुप्ताको एकासगोलकी पत्नी मिता गुप्ताले आफ्नो पति काशी प्रसाद गुप्ताले पदीय हैसियतको दुरूपयोग गरी गैरकानूनी रूपमा सम्पत्ति आर्जन गरेको जान्दाजान्दै त्यस्तो सम्पत्ति लुकाउने छिपाउने तथा दुरूपयोग गर्ने एवं भोग चलन गर्ने उद्देश्यले आफ्नो तथा आफन्तको नाममा कारोबार गरी आरोपी काशी प्रसाद गुप्तालाई गैरकानूनी सम्पत्ति आर्जन गर्ने तथा त्यस्तो सम्पत्तिलाई अवैध रूपमा लुकाउन छिपाउन सहयोग, दुरूत्साहन गर्ने समेत कार्यमा प्रत्यक्ष संलग्न रही साबिक भ्रष्टाचार निवारण ऐन, २०१७ को दफा १५ एवं प्रचलित भ्रष्टाचार निवारण ऐन, २०५९ को दफा २० को उपदफा (१) को कसुरको मतियार हुने भ्रष्टाचारजन्य कसुर गरेको देखिँदा निज आरोपी मिता गुप्तालाई साबिक भ्रष्टाचार निवारण ऐन, २०१७ को दफा १५ र प्रचलित भ्रष्टाचार निवारण ऐन, २०५९ को दफा २० को उपदफा (१) को कसुरको मतियारको कसुरमा बिगो रू१६,७२,५६,४९६।८६ कायम गरी सजाय हुन मागदावी लिई १३ जना उपर विशेष अदालत, काठमाडौंमा आरोपपत्र दायर गरिएको छ। साथै निज आरोपी काशी प्रसाद गुप्ताले आफन्तहरु अन्जु कुमारी महतो, उदित नारायण प्रसाद रौनियार, चन्देश्वर महतो, धिरज कुमार गुप्ता, प्रिति कुमारी गुप्ता, डा रचना प्रसाद शाहा, विकास प्रसाद गुप्ता, विनय कुमार सिंह, विभा रानी, संगिता साह रौनियार र सन्तोष कुमार गुप्ताको नाममा खाता खोली रू१०,४४,४३,७८३।९८ रकम लुकाई छिपाई राखेको देखिँदा भ्रष्टाचार निवारण ऐन, २०५९ को दफा ४७ एवं अख्तियार दुरूपयोग अनुसन्धान आयोग ऐन, २०४८ को दफा २९ ख बमोजिम निजहरुलाई सम्पत्ति जफत प्रयोजनार्थ मात्र प्रतिवादी कायम गर्ने गरी मागदावी लिइएको छ। प्रवक्ता तारानाथ अधिकारी"
खानेपानीका कर्मचारी घुससहित पक्राउ,पोखरा : अख्तियार दुरुपयोग अनुसन्धान आयोगको पोखरा कार्यालयको टोलीले खानेपानी संस्थानका एक कर्मचारीलाई बिहीबार २५ हजार रुपैयाँ घुससहित पक्राउ गरेको छ। संस्थानको विन्ध्यवासिनी इकाई कार्यालयका कृष्णहरि वाग्ले घुस लिँदालिँदै पोखरा १ बगरको एक रेस्टुरेन्टबाट पक्राउ परेका हुन् । ग्राहकको खानेपानीको मिटर बिग्रेको र अस्वाभाविक महसुल उठेपछि त्यसलाई मिलाउने गरी प्रशासन सहायक तहका कर्मचारी वाग्लेले सेवाग्राहीसँग घुस लिएको अख्तियार स्रोतले जनाएको छ । वाग्ले करारका कर्मचारी हुन् ।
अछाममा बालविवाह बढ्यो,"अछाम : अछाममा बालबिवाह गर्नेको संख्या बढेको छ । जिल्लामा बालबिवाह न्युनिकरणका लागि धेरै प्रयास भएपनि बालबिवाह गर्नेको संख्या बर्षेनि बढ्दै गएको देखिएको छ । पछिल्लो ३ वर्षको तंथ्थाक हेर्दा बालबिवाह घट्नुको साटो निकै बढेको देखिन्छ । स्वास्थ कार्यालयका अनुसार ३ वर्षको अवधिमा २ हजार ९ सय ८८ जना २० बर्षमुनिका किशोरीहरुले बच्चा जन्माएका छन् । स्वास्थ कार्यालय अछामका अनुसार २०७४०७५ मा ७३९ जनाले बच्चा जन्माएका थिए । २०७५०७६ मा ९९७ जना रहेका थिए । ०७६७७ मा १ हजार २ सय ५१ जना २० वर्षमुनिका बच्चा जन्माएका छन् । जनस्वास्थ अधिकृत झपट ढुंगानाका अनुसार अस्पतालमा गर्भ जाँचका लागि आउनेले उमेर लुकाउने गरेकाले यो संख्या अझै कम देखिएको बताए । उनले भने ,' अस्पताल गर्भ जाँचका लागि आउनेहरुले आफ्नो उमेर लुकाउछन्,यदि सहि उमेर भन्ने हो भने यो संख्या बढ्छ,०७६७७ मा २० वर्षमुनिका १२४ जनाले सुरक्षित गर्भपतन गराएका छन् । मेल्लेख गाउँपालिकामा मात्र लकडाउनको अवधिमा ७० जनाले बालबिवाह गरेका छन् । २० वर्ष नपुगी गरिएका बालबिवाह स्वतः रद्द हुने, विवाह गर्ने केटाकेटीका साथै गराउने व्यक्तिलाई तीन वर्ष कैद वा ३० हजार जरिवाना वा दुवै हुन सक्ने कानूनी व्यवस्था रहेपनि बालबिवाह गर्ने क्रम रोकिएको छैन । वालविवाह गर्ने १५ वर्षदेखि १९ वर्षका रहेका छन । मेल्लेखको गाउँपालिकाको साविकको ऋषिदह गाविसमा ३९ जना जोडिले बालबिवाह गरेको पाइएको छ । स्थानीय सरकार गठन भएको पनी ३ वर्ष पुगेको छ । स्थानीय सरकार र यहाँका गैरसरकारी सस्थाहरुले बालबिवाह न्युनिकरणका लागी करोडौ रकम खर्च गर्नेका छन् । तर बर्षेनी बालबिवाह बढ्नुले करोडौ रकम बालुवाका पानी खन्याए झै भएको छ । गाउँ तथा टोलमा गठन भएका बालक्लब तथा बालबिवाह न्युनिकरणकै अभियानमै लागेकाहरुले बालबिवाह गर्दा चुनौती थपिएको साँफेबगर नगरपालिका उपप्रमुख बिर्मला बुडथापा बताउँछिन् । उनले भनिन्, 'अगुवाहरुले नै गर्दा चुनौती थपिएको छ,ग्रामीण भेगमा अशिक्षा,गरिबीका कारण बालबिवाह हुने गरेको छ,यसमा विशेषगरी अभिभावकहरुले सोच्नुपर्छ,कुनै एक पक्ष लागेर यसको अन्त्य हुँदैन ।' स्वास्थ कार्यालयको तथाक अनुसार गत आर्थिक बर्षमा साँफेबगर नगरपालिकामा २८८,पञ्चदेवल बिनायक नगरपालिकामा १४३,कमलबजार नगरपालिकामा १४१,तुर्माखाद गाउँपालिकामा १३७,रामारोशन गाउँपालिकाका १३०,मंगलसैन नगरपालिकामा १०८,मेल्लेख गाउँपालिमामा १०७,ढकारी गाउँपालिकामा ७९,चौरपाटी गाउँपालिकामा ७७ र बान्नीगढी जयगढ गाउँपालिकामा ४१ जनाले बालविवाह गरेका छन् ।"
कोरोना निको भएपछि गोठको बास,"बागमती प्रदेश ब्युरो : हेटौंडाबाट घर गएका राक्सिराङ२ सुनारिसौराका तीन जना बालिकालाई स्थानीयले गोठको क्वारेन्टाइनमा राखेका छन्। हेटौंडामा पीसीआर टेस्ट गर्दा तीनै जनाको कोरोना रिपोर्ट नेगेटिभ आएपछि उनीहरू एक साताअघि घर गएका थिए। ११ र १२ वर्षका बालिकालाई कोरोना सार्न सक्ने भन्दै उनीहरूलाई घरदेखि आधा किमि टाढाको गोठमा राखिएको हो। कोरोना पोजिटिभ देखिएका उनीहरूकी दिदी कोरोना जितेर आइसोलेसनबाट फर्किसकेकी छन्। उनी हेटौंडामै छिन्। हाम्रो रिपोर्ट नेगोटिभ आएको २१ दिनपछि गाउँ आएका हौं तर हामीलाई घरमा बस्न दिइएन, ११ वर्षीया स्किन मोक्तानले भनिन्, घरमै सुरक्षित ढंगले बस्छौं भन्दा कोेरोना सार्नसक्ने भन्दै हामीलाई गोठमा राखिएको छ। दिदीलाई आइसोलेसन वार्डमा राखेपछि उनीहरू होम क्वारेन्टाइनमा बसेका थिए। दिदीलाई कोरोना पोजिटिभ देखिएको आठ दिनपछि हाम्रो पीसीआर टेस्ट गरेका थियौं, स्किन मोक्ताने भनिन्, रिपोर्ट नेगेटिभ आउनेबित्तिकै हामी घर आउन चाहेका थियौं तर गाउँलेले परिवारमा दिएको दबाबका कारण तत्कालै घर आउन सकेनौं। गोठमा बस्दा असुरक्षित महसुस भएको १२ वर्षीया स्वस्तिका दोङले दुःखेसो पोखिन्। हामीलाई खाना पुर्याउन आउने आमाबुवालाई पनि लसपस नगर भन्दै गाउँलेले गाली गर्छन्, उनले भनिन, हामीले कुनै गलत काम गरेको जस्तो दबाब भइरहेको छ। कोरोना रिपोर्ट नेगेटिभ आएर घर फर्कंदासमेत गाउँघरमा अपमानित र फरक व्यवहार हुँदा दुःख लागेको १२ वर्षीया सुशीला स्याङ्बोले बताइन्। रात परेपछि असुरक्षित महसुस हुन्छ, उनले भनिन्, आज गोठमा बसेको सात दिन भयो, अझै कति बस्नुपर्ने हो। मकवानपुरको राक्सिराङ गाउँपालिका२ का वडाध्यक्ष सूर्यबहादुर मोक्तानले वडामा क्वारेन्टाइन नभएकाले गोठमा राख्नु परेको बताए। उनीहरूलाई गाउँमा ल्याउन गाउँलेले मानिरहेका थिएनन् तर क्वारेन्टाइन राख्न मिल्ने घर वडामा नभएकाले गोठमा राखिएको हो। गाउँपालिकाका अध्यक्ष राजकुमार मल्लले कोरोना नेगेटिभ देखिएकाले उनीहरूलाई गाउँमा ल्याइएको बताए। विभेद गर्नेलाई कानुनी कारबाही गरिने उनको भनाइ छ। पालिकाबाहिरबाट आउनेलाई राक्सिराङ३ स्थित सूर्याेदय माविमा बनाइएको क्वारेन्टाइनमा राख्ने गरिएको छ। पानी र नुन किन्न पनि दिइएन दोलखाको भीमेश्वर नगरपालिका२, फूलपाकी पङ्जु तामाङले उच्च मनोबलका कारण अन्ततः कोरोना भाइरसलाई परास्त गरिन्। तर समाजमा विकसित भएको भेदभाव र दुराशय हटाउन भने धेरै कठिन भइरहेको उनी बताउँछिन्। भदौ ६ गते संक्रमण पुष्टि भएर नौ दिनपछि कोरोना जितेर घर फर्केकी उनी कोरोना लागेको पुष्टि भएयता हरेक दिन गाउँ, समाजले आफ्नो परिवारलाई गरेको दुव्र्यवहारले सताउने गरेको बताउँछिन्। उनले भनिन्, मेरी आमालाई धारामा पानी थाप्न र पसलमा नुन किन्नसमेत दिइएन। घरका परिवार बाटोमा हिँड्दा गाउँले टाढै रोकिनेदेखि फरक्क फर्केर अन्तै जानेसम्मका घटना बेहोरेको उनको दुःखेसो छ। सामाजिक लाञ्छनाले तनाव आफ्नो व्यवसाय चलाएर बसिरहेको थिएँ। काठमाडांै जाने जरुरी काम परेर नागढुंगामा परीक्षण गराउँदा मेरो कोरोना रिपोर्ट पोजिटिभ देखियो। एउटै गाडी चढेर हिँडेका सबै साथीलाई नेगेटिभ, मलाई मात्रै कसरी पोजिटिभ आयो मैले थाहा पाउन सकेको छैन। घरपरिवार र मेरो व्यवसायमा जोडिएका सबैलाई जाँच गराइयो। कसैलाई पनि संक्रममण देखिएन। म बस्ने घरको संरचना पनि त्यस्तै फरक रहेकाले म घरकै आइसोलेसनमा बसेँ। तर बाहिर मलाई आईसीयूमा राखेर उपचार भइरहेको, छोराछोरी एकदमै बिरामी भएको भन्ने प्रचार भएछ। सधैं भेट्ने केही साथीले फोनमा समेत कुरा गर्न अप्ठ्यारो माने। धेरैजसो साथीले म आइसोलेसन बसेको ठाउँमा आएर हौसला पनि दिनुभयो तर भित्रभन्दा बाहिरका कुराले मन दुखाउँदो रहेछ। नियमित व्यायाम, खानपान र आत्मविश्वासले कोरोना जितियो र मान्छेको स्वभाव पनि चिनियो। यस्तो रोग कसैलाई नलागोस् रमादेवी कोइराला, संक्रमित व्यक्तिकी श्रीमती, नीलकण्ठ७, धादिङ) मेरो श्रीमान्लाई कोरोना कसरी लाग्यो थाहा भएन। दुई पटक गरेर उहाँ एक महिना जति आइसोलेसन र क्वारेन्टाइनमा बस्नुभयो। त्यहीँ गएर मैले बाहिरबाटै भेटें, उहाँलाई कोरोनाले शारीरिक असर गरेको थिएन, मलाई पनि खासै केही अनौठो लागेन यो रोग लागेको भनेर। घरबाट टाढा हुनुभयो भन्ने मात्रै लागेको थियो। तर घरव्यवहार, छरछिमेकी र ऐंचोपैंचो गर्दा मैले भोगेको पीडा र दुव्र्यवहार सम्झिँदा रुन मन लाग्छ। नाम त कसैको पनि नलिऊँ, गाउँले छरछिमेकी यसको बुढालाई कोरोना लागेको भनेर म हिँडेको बाटो हिँडेनन्, घरमा चामल सकिँदा पैंचो नदिँदा भोकै भएँ। एक महिना काट्न जुनी काटेजस्तै गाह्रो भयो। अहिले दिनहुँ संक्रमित बढिरहेको समाचार रेडियोले भन्छ। तिनका परिवारले पनि कस्तो पीडा भोगिरहेका होलान् भन्ने लाग्छ। रोगभन्दा पनि गाउँलेले गर्ने दुव्र्यवहारले मानिसलाई झनै बिरामी बनाउँदो रहेछ। यस्तो रोग कसैलाई नलागोस्। मलाई जस्तो पीडा कसैले भोग्नु नपरोस्। सुधारौं सामाजिक व्यवहार  मानव अधिकारकर्मी शर्मिला श्रेष्ठ लकडाउनको अवधिमा पनि समाजमा हुने विभिन्न सामाजिक गतिविधिमा सक्रिय थिइन्। कहिले राहत सामग्री बोकेर, कहिले सेनिटाइज गर्दै टोल छिमेकका घरघर सरसफाइ गर्न पुग्थिन् उनी। यही सिलसिलामा सँगसँगै काम गरेका हेटौंडा बजार क्षेत्रका प्रहरीमा कोरोना संक्रमण देखियो। कन्ट्याक्ट ट्रेसिङमा परेपछि गत साउन २२ गते उनको पनि पीसीआर टेस्ट भयो। केही दिनमै रिपोर्ट आयो, पोजिटिभ। उनले होम आइसोलेसनमा बस्ने निर्णय लिइन्। टोलका मान्छेलाई भनिसकेपछि एकछिनमै आएको प्रतिक्रिया सम्झँदै उनी भन्छिन्, एकदम नराम्रो असर पर्यो, कोरोना पोजिटिभ हाम्रो टोलमा आयो भन्नेजस्तो भयो। धेरै टर्चर फिल भयो। त्यतिबेला टोलका सबै जम्मा हुने, कराउने गर्दा आफू बिरामी नभए पनि अर्को तनावले गाह्रो महसुस भएको अनुभव उनले सुनाइन्। आफूले आजसम्म काम गरेको त्यही टोल समाजमा त्यस्तो व्यवहार भएपछि नराम्रो महसुस गरेकी शर्मिलाले पछि प्रहरीलाई फोन गरिन्। उनी भन्छिन्, प्रहरी, स्थानीय जनप्रतिनिधि र अग्रजको हौसलाले ममा ऊर्जा मिल्यो र होम आइसोलेसनबाट २३औं दिनमा कोरोनामुक्त भएँ। हेटौंडा बसपार्क प्रहरी चौकीका इन्चार्ज सुरेन्द्र हजराको पनि श्रेष्ठको जस्तै अनुभव छ। सामान्य लक्षण देखिएपछि पीसीआर टेस्ट गराएका उनको पोजिटिभ आएपछि उनीसँगै काम गर्ने सबै प्रहरीमा पनि पोजिटिभ देखिएको थियो। संक्रमण भएपछि उनीहरू आइसोलेसनमा गए। केही समयको आइसोलेसन बसाइपछि कोरोनामुक्त भएर फर्किए र नियमित ड्युटीमा जुटे। कोरोना जितेर आए पनि पहिला राम्रोसँग बोल्नसमेत डराउने, बोल्न नखोज्ने, सरिहाल्छ कि, केही हुन्छ कि जस्तो व्यवहार गर्ने गरेको उनले बताए। चिनजानका मान्छे, आफन्त र छिमेकीबाट राम्रो व्यवहार पाएमा भाइरसको आक्रमण जित्न गाह्रो नहुने उनी बताउँछन्। हेटौंडा उपमहानगरपालिकाका वातावरण शाखा प्रमुख सुपेन्द्र कार्कीले संक्रमितलाई भेदभावभन्दा पनि हौसला दिनुपर्ने बताए। सावधानी अपनाएर व्यवहार गर्न जरुरी रहेको भन्दै उनले नगरपालिकाबाट पनि आत्मबल बढाउन जनप्रतिनिधिसहितको टोली संक्रमितलाई टाढैबाट भेट्ने गरी घरघरमा पुगेको बताए। (मकवानपुरबाट कृष्ण सारु मगर, शुभलक्ष्मी विश्वकर्मा, दोलखाबाट रवीन्द्र गौतम, धादिङबाट मनीष दुवाडी)"
१२ औँ राष्ट्रिय जनगणनाको तयारी,"बागमती : सङ्घीय लोकतान्त्रिक गणतन्त्र नेपालको पहिलो राष्ट्रिय जनगणना, २०७८ को तयारी भइरहेको छ। नेपालमा सर्वप्रथम विसं १९६८ सालमा शुरु भएको यो जनगणना विसं २०७८ सालमा हुने जनगणना नेपालको १२ औँ राष्ट्रिय जनगणना हो। २०७८ को तयारीस्वरुप मकवानपुरमा नमूना जनगणना गत असारमा सम्पन्न भएको छ। कोरोना भाइरसको प्रकोपका कारण २०७६ चैतमा सम्पन्न हुने नमूना जनगणना असारमा सकिएको हो। नमूनाका लागि मकवानपुरको चार स्थानलाई गणना क्षेत्र मानेर जनगणना भएको जिल्ला तथ्याङ्क कार्यालय मकवानपुरका तथ्याङ्क अधिकृत राजेश दासले जानकारी दिए। मकवानपुरको हेटौँडा उपमहानगरपालिकाको वडा नम्बर ४ र ९ मा, थाहा नगरपालिकाको २ नम्बर वडामा र इन्द्रसरोवर गाउँपालिकाको ५ नम्बर वडामा नमूना जनगणना भएको थियो। एक सुपरिवेक्षकसहित चार गणकद्वारा चार गणना क्षेत्रका ६३८ घरको जनगणना भएको थियो। असारमा भएको नमूना जनगणनामा मकवानपुरको तथ्याङ्क ६५ प्रतिशत मात्र आएको अधिकृत दासले बताए। कोभिड१९ को अवस्थामा भएको नमूना जनगणनामा सबै तथ्याङ्क आउन नसेकेको बताइएको छ। कार्यालयका अनुसार मेरो गणना, मेरो सहभागिता नारासहित राष्ट्रिय जनगणना आगामी २०७८ जेठ २५ गतेबाट असार ८ गतेसम्म हुने भएको छ। नेपाल राजपत्रमा राष्ट्रिय जनगणना, २०७८ को एकीकृत प्रश्नावली यही भदौ १५ गते प्रकाशित पनि भइसकको छ। राष्ट्रिय जनगणना, २०७८ मा सोधिने प्रश्नावलीमा घर र घरपरिवार सूचीकरण र मुख्य प्रश्नावली सार्वजनिक गरिएको छ। पहिलो प्रश्नावलीमा सुपरिवेक्षकले घर तथा घरपरिवार सूचीकरणमार्फत प्रत्येक घर तथा परिवारमा पुगी सम्पूर्ण घरको प्रयोगसहित सङ्ख्या, घरको तला, परिवारको बैंक खाता, ऋणमा पहुँच, सरकारी अनुदानमा बनेको घर, व्यावसायिक तथा प्राविधिक शिक्षा वा तालीम, परिवारमा अक्सर बसोबास गरेका परिवारका सदस्य (महिला, पुरुष र अन्य लिङ्गी) सङ्ख्या र परिवारको कृषिसम्बन्धी लगायतका विवरणहरु सङ्कलन गरिनेछ। दोस्रो तथा मुख्य प्रश्नावलीमार्फत परिवारिक विवरण र व्यक्तिगत विवरणहरु सङ्कलन गरिने छ। पारिवारिक विवरणमा घरको स्वामित्व, घरको संरचना, खानेपानी, शौचालय, बत्तीको स्रोत, खाना पकाउने इन्धन, मृत्युसम्बन्धी, परिवारमा अनुपस्थित विदेश गएका, महिलाको नाममा घरजग्गा तथा साना घरेलु व्यवसाय तथा अन्य घरायसी साधन र सुविधाहरु आदिको विवरण सोधिनेछ। त्यसैगरी व्यक्तिगत विवरणमा घरपरिवारका सदस्य तथा व्यक्तिको लिङ्ग, उमेर जातजाति, भाषा धर्म वैवाहिक स्थिति, बालबालिका, अपाङ्गता, बसाइसराइ, प्रजनन्, आर्थिक क्रियाकलापलगायतका विवरणहरु सङ्कलन गरिनेछ। घर तथा घरपरिवार सूचीकरण आगामी २०७८ साल वैशाख २६ गतेदेखि जेठ १४ गतेसम्म २० दिन र मुख्य प्रश्नावली २०७८ जेठ २५ देखि असार ८ गतेसम्म १५ दिन हुने भएको छ। त्यस्तै तेस्रो प्रश्नावलीको विवरण सुपरिवेक्षकले प्रत्येक स्थानीय तहका सबै वडा कार्यालयबाट सामुदायिक प्रश्नावलीमार्फत वडास्तरको आधारभूत स्रोत, साधन क्षमता र पूर्वाधारसम्बन्धी विवरणहरु सङ्कलन गर्नेछन्। नेपालमा विसं १९६८ (सन् १९११) मा पहिलो राष्ट्रिय जनगणना भएको थियो। त्यसयता प्रत्येक दशदश वर्षमा जनगणना हुँदै आएको छ। पछिल्लो पटक सम्पन्न राष्ट्रिय जनगणना २०६८ को तथ्याङ्कअनुसार देशको कूल जनसङ्ख्या दुई करोड ६४ लाख ९४ हजार ५०४ रहेको छ। रासस"
हड्डीसम्बन्धी क्यान्सर हेर्ने सुदूरका एक्ला सर्जन,"अछाम : सुदूर पहाडका अधिकांश जिल्लामा स्वास्थ्यकर्मीको दरबन्दी वर्षौदेखि रिक्त छन् । विशेषज्ञ डाक्टरहरु त यहाँका लागि सपना जस्तै हुन् । आएकाहरु पनि दूर्गम भन्दै बस्न रुचाउँदैनन् । तर डाक्टर मन्दिप पाठक विगत ५ वर्षदेखि यही सुदूरमा बसेर भाँचिएका हाडजोर्नी जोड्नमै व्यस्त छन् । धेरैजसोले दुर्गम बस्न नरुचाएका बेला उनी सुदूरका एक्ला सजर्न हुन् । सुदूर पहाडका अछामसहित बाजुरा, डोटी, बझाङ, बैतडी तथा कर्णालीका दैलेख, कालिकोट, हुम्ला र मुगु सम्मका जिल्लाका जनतालाई बयालपाटामा सेवा दिइरहेका डा मन्दीप पाठक । उनले २०१७ मा मलेसियाबाट अर्थोपेडिक अन्कोलोजीमा फेलोसिप गरेका छन् । न्याय हेल्थ नेपालसँग आवद्ध अर्थोपेडिक सर्जन डा पाठकले २००९ मा काठमाडौं विश्वविधालयबाट एमबीबीएस सकेर २०१५ मा फिलिपिन्सबाट आफ्नो रेसिडेन्सी सकाएका थिए । नेपालमा हड्डीको क्यान्सरसम्बन्धी उपचार गर्ने ४ डाक्टरमध्ये दोस्रोमा पर्छन मदिप पाठक । उनी अछाममा मात्रै बिरामीको उपचार गर्दैनन्, दोलखाका बिरामीको पनि उपचार गर्न भ्याउँछन् । ६ महिना अछाम र ६ महिना दोलखा बसेर हाडजोर्नीको सेवादिने गरेका डाक्टर पाठक दुर्गम भएकै कारण अछाममा बढी समय बसेर सेवा दिने गरेका छन् । उनले यो अवधिमा थुप्रै बिरामीको निशुल्क सफल हाडजोर्नीको शल्यक्रिया गरे । भाँचिएका हड्डी जोड्ने मात्र होइन उनी हड्डीको क्यान्सर सम्बन्धी पनि उपचार गर्छन् । नेपालमा हड्डीको क्यान्सर हेर्ने चारजना विषेशज्ञ डाक्टरमध्ये पाठक पनि एक हुन् । कोरोनाको कहरका बेला उनले बाजुराका एकजना महिलाको तीघ्राको हड्डीको क्यान्सरको समेत उपचार गरेर पठाएका छन् । उनले भने,' हड्डीको मासु निकालेर फाल्न त सफल भयौं, तर उहाँले रेडियो थेरापीका लागि भरतपुर अस्पताल नै जानुपर्छ, हामीसँग त्यो स्रोत साधन नै छैन । उहाँहरु सायद जानुहुन्न होला,आर्थिक अवस्था कमजोर, फेरि उपचार महंगो पनि छ ।' उपचार सम्भव तर स्रोत साधन नहुँदा आर्थिक अवस्था कमजोर भएका बिरामी रोग लिएर घर फर्किँदा भने निकै मन खिन्न हुने गरेको उनी बताउँछन् । उसो त न्याय हेल्थ नेपालद्वारा संचालित स्वास्थ्य संस्थामा सबै प्रकारका सेवा नि:शुल्क छन् तर पनि हाडजोर्नीका लागि आवश्यक पर्ने छुट्टै उपकरणको सहज उपलब्धता छैन तर पनि डाक्टर पाठक आफै विदेशी दातृनिकायसँग समन्वय गरेर भएपनि उपकरणको बन्दोबस्त गरी बिरामीलाई निशुल्क सेवा दिन्छन् । कहिलेकाँही त गरिब दु:खी बिरामीलाई बाहिर जान नसक्ने परिस्थितिमा डाक्टर पाठकले उपलब्ध उपकरण नहुँदा सापटी मागेर भए पनि उपचार गरिदिन्छन् । डाक्टर पाठक उपचारपछि घर फर्किएकाहरुलाई फोन गरेर समेत हालखबर बुझ्ने गर्छन् । काठमाडौं जस्तो सहरमा बसेका डाक्टर पाठकलाई दुर्गमका व्यवहारिक असुविधाले खासै फरक पारेन तर दुर्गममा बिरामीले सेवा नपाएको हेक्का भने मनमा सधैँ भइरहन्छ। बेलाबेला सेवा नपाएर फर्किएका बिरामीलाई सम्झेर दु:खी हुन्छन् उनी । नेपालमा शल्यक्रिया गर्ने डाक्टरको संख्या कम भएर पनि होला छिटफुट बाहेक सबै सर्जन सहर केन्द्रीत हुन्छन् । 'काठमाडौंजस्ता ठूलठूला सहरहरुमा बिरामीका लागि विकल्प धेरै छन्,' उनी भन्छन्,' मैले रेसिडेन्सी प्रशिक्षण पूरा गरिसकेपछि, म त्यस्तो ठाउँमा काम गर्न चाहन्थें जहाँ म आफ्नो सीपको प्रयोग गर्न सकू र अझ राम्रो प्रभाव बिरामी सामु छोड्न सकू ।' नेपालका अर्थोपेडिक सर्जन डा। भास्करसँग सम्पर्कमा रहेकाले आफूलाई बायलपाटा अस्पताल र यसले नेपालको ग्रामीण ठाउँमा गरेको स्वास्थ्य सेवालगायत राम्रो कामको जान्ने अवसर मिलेसँगै संयोगवश यसै संस्थासँग आवद्ध हुने अवसर मिल्यो ।' उनले सन् २०१६ देखि २०१९ सम्म दुर्गमका १० हजार ३ सय ४६ जनाको हाडजोर्नीको शल्यक्रिया गरेका छन् । अछाममा दोलखाभन्दा शल्यक्रियाको संख्या बढी छ । यहाँ हरेक महिना करिब ८० देखि १२० ठूला शल्यक्रियाहरू हुन्छन् भने दोलखामा २० देखि ३० शल्यक्रिया हुन्छन्,' डा पाठक भन्छन्, 'हाम्रो दुबै अस्पतालमा ट्रमा सर्जरीको ठूलो आवश्यकता छ तर अछाम नजिक कुनै ठूलो अस्पताल छैन, यहाँ बिरामी संख्या बढी नै छ, त्यसकारण अछामका लागि हाडजोर्नीको सेवा अपरिहार्य जस्तै छ ।' उनलाई सम्झना छ सुरुवातकै दिनमा एक महिलाको मिलमा चामल पिस्दा हातमा ठूलो चोट लागेको थियो। जसको आपतकालिन शल्यक्रिया गर्नुपर्ने अवस्था थियो । जब उनी शल्यक्रियाका लागि गए ती महिला एक वर्षको नानीलाई दूध खुवाइरहेकी थिइन्। आफ्नो पीडामा पनि उनले बच्चाप्रति देखाएको माया देखेर डाक्टर पाठकको मन छोयो । अछाम जस्तो ठाउँमा मानिसहरूले अझ महिलाले सामना गरिरहेका कठिनाइहरू महसुस गरें । उनी भन्छन्,' यदि हामी नभएको भए उनले अर्को अर्थोपेडिक सर्जनलाई भेट्न मात्र १० देखि १२ घण्टासम्म यात्रा गर्नुपर्ने हुन्थ्यो र लाखौं खर्च गर्नु पथ्र्यो ।' डोटीका एकजना पुरुष विगत २६ वर्षदेखि खुट्टा भाँचिएर आर्थिक अभावका कारण घरमै थन्किएका थिए । अहिले शल्यक्रियामार्फत निको भई घर फर्केका छन् । 'मेरुदण्डको समस्या लिएर आएका बिरामीलाई साधनश्रोत भएको भए सजिलै उपचार गर्न सकिन्थ्यो तर सेवा दिन नसकी बाहिर पठाउन बाध्य हुँदा दु:ख महसुस हुन्छ,' उनी भन्छन्। यस्ता खालका बिरामीको उपचारका लागि स्थानीयदेखि प्रदेश सरकारले आर्थोपेडिक सर्जरीलाई बढुवा दिनुपर्ने उनको भनाइ छ। भौगोलिक आधारमा रणनैतिक कार्ययोजना बनाइ अस्पतालहरुको पहिचान गरी ट्रमाको सेवा दिने खालको वातावरण तयार पार्नु पर्दछ । सहरमा निजि अस्पताल त छन् तर गरिबी आर्थिक अवस्था कमजोर भएकाहरुका लागि सरकारी वा सार्वजनिक अस्पताल तथा सुदूरपश्चिम प्रदेशमा दीर्घकालिनरुपमा ट्रमाका अस्पताल आवश्यकता रहेको उनको बुझाइ छ। बयालपाटा अस्पतलालाई यस प्रदेशको भरपर्दो ट्रमा तथा अर्थोपेडिकको केन्द्रका रुपमा स्थापित गर्ने चाहना उनमा छ । डाक्टर पाठक भन्छन्,' गेटा वा कर्णाली स्वास्थ्य विज्ञान प्रष्ष्ठिानसँग समन्वय गरेर २४ घण्टै अर्थोपेडिक सेवा बनाउने मन छ ।' यस क्षेत्रका जनता, समाजसेवी, राजनीतिक दल तथा सरकारको सहयोग रहे बयालपाटामा अर्थोपेडिकसँगै स्पाइन सर्जरी, स्पोर्ट सर्जरी तथा बाल शल्यक्रिया पनि संचालन गर्न सकिन्छ । शल्यक्रियाको सेवा सुलभ, उत्तरदायी, भरपर्दो र प्रभावकारी तथा दीर्घकालिन बनाउन अन्र्तराष्ट्रिय संघसंस्थासँग मिलेर भएपनि बयालपाटालाई ट्रमाको अनुसन्धान केन्द्रका रुपमा विकसित गर्नुपर्छ,' पाठकले भने।"
प्रदेश १ मा २४ घण्टामा थपिए ८६ कोरोना संक्रमित,"विराटनगर : प्रदेश १ मा विहीबार ८६ जना कोरोनाका नयाँ संक्रमित थपिएका छन्। थपिएका संक्रमितमा सुनसरीका २३, संखुवासभाका २२, मोरङका १६, झापाका १२, पाँचथरका ४, भोजपुरका ३, उदयपुर, इलाम र प्रदेश १ बाहिरका २२ जना रहेको सामाजिक विकास मन्त्रालयले जनाएको छ। सुनसरीको इटहरीमा ८ महिला ६ पुरुष, दुहवीमा १ महिला ३ पुरुष, बराहक्षेत्रमा ३ पुरुष, धरान र बर्जुमा ११ पुरुषमा कोरोना संक्रमण पुष्टि भएको छ। पछिल्लो समय सुनसरीमा बढी संक्रमित देखिन थालेका छन्। यस्तै संखुवासभाको खाँदबारीमा २० पुरुष, सिलिचोङमा १ पुरुष, चिलिलामा १ महिलामा पनि कोरोना संक्रमण पुष्टि भएको छ भने मोरङको विराटनगरमा २ महिला ४ पुरुष, रतुवामाईमा ३ महिला २ पुरुष, पथरीशनिश्चरेमा १ महिला १ पुरुष, कटहरी र सुनबर्षीमा ११ पुरुष र रंगेलीमा १ महिलाको रिपोर्ट पोजेटिभ आएको सामाजिक विकास मन्त्रालयले जनाएको छ। उता झापाको शिवसताक्षीमा २ महिला ५ पुरुष, कमल गाउँपालिका र बाह्रदशीमा ११ पुरुष, दमकमा १ महिला र स्थानीय तह नखुलेका २ पुरुषमा संक्रमण देखिएको छ। पाँचथरको फिदिममा २ पुरुष, मिक्लाजुङमा १ पुरुष, फालेलुङमा १ महिला, भोजपुरको ट्याम्केमैयुङ, भोजपुर र षडानन्दमा ११ पुरुष, उदयपुरको त्रियुगामा २ पुरुष, इलामको चुलाचुलीमा १ महिला १ पुरुष र प्रदेश १ बाहिरका १ महिला १ पुरुषमा संक्रमण देखिएको सामाजिक विकास मन्त्रालयले जनाएको छ। यो सँगै प्रदेश १ मा कोरोना संक्रमितको संख्या ४ हजार ४९८ पुगेको छ। प्रदेश १ मा विहीबार ५ जना मात्रै डिस्चार्ज भएका छन्। हाल सम्म डिस्चार्ज हुनेको संख्या १ हजार ९५३ पुगेको छ। प्रदेश १ मा विहीबार १ हजार ५ सय ११ जनाको पीसीआर परीक्षण गरिएको छ। परीक्षण गरिएका मध्ये २३ महिला र ६३ पुरुषको रिपोर्ट पोजेटिभ आएको छ। हाल सम्म १ लाख ४ हजार ८४४ जनाको पीसीआर परीक्षण गरिएको सामाजिक विकास मन्त्रालयले जनाएको छ।"
ढोरपाटन बाढी पहिरो पीडितलाई ऋण तिर्नकै चिन्ता,"बागलुङ : बागलुङको ढोरपाटन नगरपालिका९ बोबाङ्गका बाढीपहिरो पीडितलाई अहिले गाँसबास भन्दा ऋणको समस्याले पिरोलेको छ। यही भदौं १७ गते राति ढोरपाटन नगरपालिकाको भुजीखोलामा आएको बाढीले तटीय क्षेत्रका घर बगाउँदा बोबाङ्गका स्थानीयवासीलाई साहुको ऋण अब कसरी तिर्ने भन्ने चिन्ताले सताउन थालेको छ। जसोतसो ऋणधन गरेर बनाएका घरसँगै आफन्तलाई पनि बाढीले बगाएपछि अब साहुको ऋण कसरी तिर्नु भन्ने चिन्ताले सताउन थालेको उनीहरुको भनाइ छ। 'बाढीपहिरो आउने समयमा भागेर ज्यान बचाएकाहरुको न त व्यापार गर्ने सामग्री रहयो, न त व्यापार गर्ने ठाउँ नै', स्थानीय व्यापारी हेमबहादुर बिकले भने 'बसेको ठाउँ बगर बनेपछि साहुको ऋण कसरी तिर्ने भन्ने चिन्ताले सताउन थालेको छ।' विगत १२ वर्षसम्म साउदीमा काम गरेर घर फर्किएका बिकले बोबाङ्गमा सानो पसल थापेर व्यापार शुरु गरेका थिए। 'शुरु शुरुमा त्यती राम्रोसँग नचलेको पसलबाट परिवारको जिविका चलाउन सहज होला भन्ने लागेन', उनले भने 'परिवारको जिविका चलाउनका लागि त्यो पसललाई केही ठूलो बनाएर दैनिक उपभोग्य सामानहरु राख्ने सोचका साथ साहुसँग ऋण लिएर पसललाई बिस्तार गरें। तर भुजीखोलामा आएको बाढीले पसलसँगै आफ्नो सपनालाई समेत बगाएर लगिदियो।' अहिले बिकलाई साहुको ऋण कसरी तिर्ने भन्ने चिन्ताले सताउन थालेको छ। 'सधैंझै खाना खाएर सुतिसकेपछि मध्यरातमा एक्कासी गड्याङगुडुङसहित ठूलो आवाज भयो। जमिन पूरै हल्लियो। कहाँ के भयो थाहा भएन। बाहिर निस्केर म चिच्याउन थालें', बिकले भने 'चिच्याएको मेरो आवाज सुनेर घरपरिवारका सबै जना बाहिर निस्के। म बाहिर निस्केर नचिच्याएको भए मेरो परिवारलाई पनि घरैसहित खोलाले बगाएर लाने थियो होला।' उनले भने 'मेरो चिच्याइले परिवारका सबै सदस्य बाहिर निस्केका कारण बच्न त सफल भयो तर त्यो बाढीले मेरो घर, खाद्य गोदामसहित भएभरको सम्पति बगायो।' पैसा र सुन निकाल्ने लोभका कारण धेरै जनाले अकालमै ज्यान गुमाएको उनको भनाइ छ। बिकलाई आफ्नो घर सम्पत्ति बगेको जति पीडा छ त्योभन्दा बढी पीडा अब कसरी ऋण तिर्न सकिन्छ भन्ने छ। विभिन्न पसल र साहु गरी करीब रु १८ लाखभन्दा बढी ऋण तिर्न बाँकी रहेको उनको भनाइ छ। 'न खाना खान मन लाग्छ, न निद्रा नै लाग्छ', उनले लगाएको टिसर्ट र हाफ पाइन्ट देखाउँदै भने 'यहिँ पनि अरुले दिएका हुन्, केही सोच्नै सकेको छैन टाउका घुमाउँछ, ऋणको पासोले मेलोबाटो पाइन।' रासस"
नर्स र प्रहरीसहित राजविराजमा १५ जना संक्रमित थपिए,"राजविराज : करिब साढे तीन सय कैदीबन्दी रहेको सप्तरीको जिल्ला कारागारमा थुनामा रहेका ९ जना कैदीबन्दी र २ जना प्रहरीसहित सप्तरीमा बिहीबार पहिलो चरणमा १५ जनालाई कोरोना संक्रमण देखिएको छ। कारागारका २ प्रहरी र ६ कैदीबन्दीमा भदौ १९ गते संक्रमण पुष्टि भएपछि कन्ट्याक्ट ट्रेकिङका आधारमा पीसीआर परीक्षण गरिएकोमा थप कैदीबनदी र सुरक्षा गार्डमा संक्रमित देखिएको स्वास्थ्य कार्यालय सप्तरीले जनाएको छ। कारागारका २४ र ३५ वर्षीय सुरक्षा गार्ड तथा २४, ३२, ४०, ४९, ६२, ६४ र २५ वर्षका तीन जना कोरोना संक्रमित भएका हुन्। राजविराजस्थित गजेन्द्रनारायण सिंह अस्पतालमा बिहीबार गरिएको परीक्षणअनुसार अस्पतालमा कार्यरत १ नर्स र १ स्विपर समेत संक्रमित भएका छन्। उनीहरु ३३ र ३८ वर्षीया महिला हुन्। यसैगरी राजविराज नगरपालिका३ का ७१ वर्षीय र वडा नम्बर६ का २८ वर्षीय पुरुष समेत संक्रमित भएका छन्। यो सँगै सप्तरीमा संक्रमितको संख्या ९८९ पुगेको छ। अस्पतालमा बिहीबार राति दोस्रो चरणमा उच्च पदस्थ प्रहरी कर्मचारी र कैदीबन्दीको पीसीआर परीक्षण हुन लागेको छ।"
सुत्केरीको उद्दार,डोल्पा : डोल्पाबाट एक सुत्केरीको हेलिकोप्टरबाट उद्धार गरिएको छ । गाउँमै सुत्केरी भएकी एक महिलाको साल नझरेपछि हेलिकोप्टरबाट उद्धार गरी सुर्खेत लगिएको छ । शेफोक्सुण्डो गाउँपालिका ९ पुग्मो पुनिखा गाउँकी यान्कीमेदु लामाको सुत्केरी भएर साल नझरेपछि उनलाइ हेलिकोप्टरबाट उद्धार गरिएको सहायक प्रमुख जिल्ला अधिकारी लक्ष्मी देवी शर्माले जानकारी दिइन् । बुधबार साँझ साढे ६ बजे सुत्केरी भएकी यान्कीमेदुको बिहीबार दिउँसोसम्म पनि साल नझरेको र स्वास्थ्य चौकीमा सम्भव नभएपछि हेलिकोप्टरबाटै उद्धार गर्नु परेको जिल्ला प्रशासन कार्यालय डोल्पाले जानकारी दिएको छ । राष्ट्रपति महिला उत्थान कार्यक्रम मार्फत उनलाइ नेपाली सेनाको हेलिकप्टरबाछ सुर्खेत क्षेत्रिय अस्पतालमा लगिएको सहायक प्रमुख जिल्ला अधिकारी लक्ष्मीदेवी शर्माले जानकारी दिइन् । माथिल्लो डोल्पामा प्रसूति गृह नभएको र स्वास्थ्यकर्मी पनि तालिम प्राप्त नहुनुका साथै उपकरण समेत नभएको कारण पनि त्यहाँका महिलालाई सुत्केरी हुँदा समस्या भए हेलिकोप्टर कै भर पर्नुपर्ने बाध्यता छ । तर सबैको पहुँचमा हेलिकोप्टर सेवा छैन। हालसम्म डोल्पाबाट १५ जना भन्दा बढी सुत्केरी महिलाको उद्धार हेलिकोप्टरबाट गरिएको छ भने त्यसमध्ये दुईजनाको ज्यान समेत गएको छ । पुग्मो गाउँको पुनिखा सदरमुकाम दुनैबाट साढे एक दिन पैदल लाग्छ।
बागमती प्रदेश सरकारलाई निजामती कर्मचारीहरुको ट्रेड युनियनले बुझायो मागपत्र,"काठमाडौं : तीन वटै निजामती कर्मचारीहरुको ट्रेड युनियनहरुले बागमती प्रदेश सरकारलाई संयुक्त रुपमा मागपत्र बुझाएको छ। बुधबार नेपाल निजामती कर्मचारी संगठन, नेपाल निजामती कर्मचारी युनियन(संघ) र नेपाल राष्ट्रिय कर्मचारि संगठन (निजामती)को बागमती प्रदेश समितिले कर्मचारीहरुको समस्यासम्बन्धी मागपत्र बागमती प्रदेस सरकारलाई बुझाएका हुन्। अध्यक्षहरु शरणकुमार गुरुङ, एकनारायण काफ्ले र पुरुषोतम रायमाझीले संयुक्त रुपमा १० बुँदे ध्यानाकर्षण सहितको मागपत्र बुझाएका हुन्। संघ संगठनका प्रदेश मन्त्रालय हेटौडा स्तरिय अन्तरट्रेड युनियन सञ्जालका सदस्यहरु राधाकृष्ण फुयाल, सुदिप छ्त्कुली, त्रिपुरारी बख्रेल, बसन्तराज गौतम र राजु अर्यालको उपस्थिति रहेको थियो।"
"कोरोना कहर : न टिपियो यार्सा, न गइयो भोट","मुगु : मुगुम कार्मारोङ गाँउपालिका १ का छिरिङ्ग तामाङको पाँचजनाको परिवार हरेक वर्ष यार्सा संकलनमा निस्कन्थ्यो। यार्सा बिक्री गरेर आएको रकमले तिब्बतको ह्याचीमारमा लाग्ने हाटबजारबाट वर्षभरी पुग्ने खाद्यन्न र लत्ताकपडा खरिद गर्थे उनीहरु। सोही गाउँपालिका५ का टासी तामाङको परिवारले पनि यार्सा सकंलनबाट आएकै आम्दानीले तिब्बतमा लाग्ने हाटबजारबाट खाद्यन्न र अन्य सामग्री ल्याएर जीविकोपार्जन गर्थ्यो।यार्साकै आम्दानीले परिवार पाल्ने छिरिङ्ग र टासी मात्र नभइ मुगुम कार्मारोङ गाँउपालिकाका १ देखि ९ वडाका १ हजार २ सय घरधुरी यार्साकै भरमा घर खर्च चलाउँछन् । यो गाँउपालिकाको मुख्य आयश्रोत भनेकै यार्सागुम्ब हो । यार्सागुम्बु संकलनबाट आएको आम्दानीले यहाँका स्थानीयबासी साउनको दोस्रो सातादेखि भदौको दोस्रो सातासम्म तिब्बतको ह्याचीमारमा लाग्ने हाटबजारबाट वर्षभरी पुग्ने खाद्यन्न लत्ताकपडासहित अन्य सामग्री पशुचौपायमार्फत ढुवानी गरेर ल्याउँथे । यो वर्ष कोरोनाका कारण सरकारले यार्सा संकलनमा रोक लगाएको छ। संकलनमा रोक लगाएसँगै यहाँका स्थानीयको मुख्य आयश्रोत नै गुमेको छ। तिब्बत सरकारले समेत यो वर्ष हाटबजार बन्द गरेकाले मुगुम कार्मारोङ गाँउपालिकाका स्थानीय परिवार पाल्ने चिन्तामा छन्। जेठको दोस्रो सातादेखि असारको दोस्रो सातासम्म मुगुम कार्मारोङ गाँउपालिका१ र २ वडाको अग्ला अग्ला पाटन क्षेत्रमा पुगी यार्सा संकलन गर्थे। आम्दानी रकमले तिब्बतको ह्याचीमोरामा लाग्ने हाटबजारबाट आवश्यक सामान खरिद गरी यो बेला घर पुगिसकेका हुन्थ्ये । कोरोना भाइरसका कारण यार्सा संकलन गर्न पाइएन । यार्सा संकलन नै यहाँका स्थानीयको मुख्य आयश्रोत हो । आयश्रोत नै बन्द भएपछि परिवारको पेट पाल्न धौ धौ भएको मुगुम कार्मारोङ गाँउपालिका४ का पेमा छिरिङ्ग तामाङले बताए। यार्साबाट आएको नगद आम्दानीसहित काठ, निगालोबाट बुनेका सामग्री, सुकाएका फलफूल, रातो चामल, खुर्सानी, चाँदीबाट बुनेका सामग्री र पशु चौपाया समेत लिएर तिब्बतीसँग साटासाट समेत गर्थे। यस्ता जिन्सी सामन भोट जान नपाएपछि घरमै थुपारिएर राख्नु परेको सोही गाँउपालिका१ का कार्मा नोर्बु तामाङ बताउँछन् । जेठ १५ गते देखि असार १५ सम्म यार्सा संकलन गरिसकेपछि तिब्बतीले मुगु गाँउका स्थानीयलाई हाटबजार लाग्ने समयको जानकारी पठाउँथे । तिब्बतीले पठाएको त्यही जानकारी अनुसार मुगु गाउँका स्थानीयले गाउँपालिकाभरी सबैलाई हाट बजार लाग्ने समय स्थानका बारे खबर गर्थे । हाट लाग्ने खबर पाउने वित्तिकै यार्सा संकलनमा गएकाहरुले संकलन गरेर ल्याएको यार्सा व्यापारीलाई बिक्री गर्थे। यो वर्ष कोरोनका कारण न यार्सा संकलन भयो न भोट जान पाइयो। परिवार कसरी पाल्ने भन्ने चिन्तामा रहेका मुगुम कार्मारोङ गाँउपालिका२ का वडा अध्यक्ष कार्मा तामाङले बताए ।"
सप्तरीका एसपी र डीएसपीमा कोरोना संक्रमण,राजविराज : जिल्ला प्रहरी कार्यालयका प्रमुख एवम् प्रहरी उपरीक्षक (एसपी) तथा प्रहरी नायव उपरीक्षक (डीएसपी) एवम् सूचना अधिकारीलाई बिहीबार कोरोना संक्रमण पुष्टि भएको छ। कोरोना पुष्टि भएपछि उनीहरुलाई होम आइसोलेसनमा राखिएको छ। बिहीबार साँझ उनीहरुको पीसीआर रिपोर्ट पोजिटिभ आएको हो। ४४ वर्षीय प्रहरी नायव उरीरक्षक भर्खरै सप्तरी आएका हुन्। ४५ वर्षीय प्रहरी नायव उपरीक्षक सरुवा भएर काठमाडौं जान लागेका हुन्। सरुवा भएर जिल्ला बाहिर जानु पर्ने भएकाले पीसीआर परीक्षण गर्दा रिपोर्ट पोजिटिभ आएको प्रहरी स्रोतको भनाइ छ। हालसम्म सप्तरीमा ५७ जना प्रहरीमा संक्रमण पुष्टि भएको छ। प्रदेश प्रहरी तालिम केन्द्रका ३७ र जिल्ला प्रहरी कार्यालय मातहतका २० जनामा संक्रमण पुष्टि भएको हो। यो सँगै सप्तरीमा संक्रमितको संख्या ९९१ पुगेको छ। जसमा १६६ महिला छन्। संक्रमितमध्ये १ महिलासहित ८ जनाको मृत्यु भएको छ भने ६८२ जना डिस्चार्ज भएका छन्।
किशोरीलाई भारत लगिरहेका युवक पक्राउ,"काठमाडौं : नेपाली एक किशोरीलाई ललाइफकाई मध्यराति भारततर्फ लगिरहेका ६ युवकलाई सीमावर्ती क्षेत्रबाट प्रहरीले नियन्त्रणमा लिएको छ। प्रहरीचौकी नरकटियाका प्रहरी सहायक निरीक्षक मेरालालप्रसाद गुप्ताको नेतृत्वमा गएको गस्ती टोलीले उनीहरुलाई परोहा नगरपालिका ७ चिरान चोकबाट बुधबार राति १ बजे पक्राउ गरेको हो। बिआर ०५ डी ६०३८ र ना६३ प ४७९९ नम्बरको मोटरसाइकलमा एक किशोरीसहित सात जना भारततर्फ गइरहेका अवस्थामा शङ्का लागेर जाँच गर्दा नियन्त्रणमा लिइएको प्रहरीले जनाएको छ। पक्राउ पर्नेमा फतुवा विजयपुर नगरपालिका५ की यादव थरकी १८ वर्षीया किशोरीसहित मौलापुर नगरपालिका ८ का २० वर्षीय अनिल पटेल, २० वर्षीय दीपेन्द्र पटेल, वडा नं ५ मौलापुरका १९ वर्षीय अरविन्द ठाकुर, २० वर्षीय धनञ्जय तिवारी, १७ वर्षीय दीपेश यादव र २२ वर्षीय रामबालक पटेल रहेको प्रहरी उपरीक्षक सिद्धिविक्रम शाहले जानकारी दिए । सातै जना जिल्ला प्रहरीको नियन्त्रणमा रहेको र घटनाबारेमा छानबिन भइरहेको बताइएको छ।"
चट्याङ लागेर ताराखोलामा एक युवकको मृत्यु,"बागलुङ : जिल्लाको ताराखोला गाउँपालिकामा चट्याङ लागेर एक युवकको मृत्यु भएको छ। बुधबार राति वर्षासँगै परेको चट्याङ लागेर ताराखोला गाउँपालिका३ फिलमिरेका २२ वर्षीय भिमबहादुर बस्नेतको मृत्यु भएको हो। घरमै सुतिरहेको अवस्थामा चट्याङ परेपछि बस्नेतको घटनास्थलमै ज्यान गएको इलाका प्रहरी कार्यालय ताराखोलाका प्रहरी नायव निरिक्षक युवराज सलमीले जानकारी दिए। चट्याङले लागेर सोही स्थानका ३२ वर्षीय सुरेश थापा र वडा नम्बर ३ कै बराहखोला छमइका धुव्र कंडेल घाइते भएका छन्। घाइते दुवैको स्थानीय क्लिनिकमा उपचारपछि घर फर्किएका छन्। मृतकको शव भने पोस्ट मार्टमका लागि गल्कोट प्राथमिक स्वास्थ केन्द्र हरिचौर लगिएको प्रहरीले जनाएको छ। यसैबीच, भारी वर्षाका कारण ताराखोला ५ मपेश खोलाबाट आएको बाढीले खेतीयोग्य जमिन सँगै ५ वटा झोलुङ्गे पुलमा क्षती पुर्याएको छ। वडा नम्बर ५ को कमखोला घाट झोलुङ्गे पुल, वडा नम्बर ४ को मिच्चेक घाट झोलुङ्गे पुल र दोगाडी घाट झोलुङ्गे पुल बगाएको स्थानीय तम बहादुर घर्तीले जानकारी दिए। बाढीले ताराखोला जलविद्युत प्रसारण लाइनका पोलहरु समेत बगाएकाले विद्युत अवरुद्ध भएको छ। वडा नम्बर ४ को दलानचौरमा रहेको काठको अस्थायी मोटरेबल पुलमा समेत क्षति पुर्याएकाले ताराखोलादेखि हरिचौर हटियासम्मको सडक पनि अवरुद्ध बनेको छ। वडा नम्बर ५ को सिंजालीचोकदेखि करिमेला र मपेश खण्डमा मोटर बाटोमा बाढी पसेपछि मोटरबाटो समेत अबरुद्ध बनेको स्थानीयले जानकारी दिए।"
पाँच कर्मचारीसहित १२ जनामा कोरोना पुष्टि,"स्याङ्जा : पुतलीबजारमा बिहीबार १२ जना कोरोना संक्रमित थपिएका छन्। थपिने सबै कन्ट्याक्ट ट्रेसिङ्बाट स्वाब परीक्षण गराएका हुन्। मालपोतका कर्मचारी, वडा सचिव र संक्रमित जुवाडेका आफन्तसहित १२ जनामा संक्रमण पुष्टि भएको हो। संक्रमित हुनेमा ५ महिला र ७ पुरुष छन्। संक्रमित मध्ये ५५, ३८, ३६, ३१, २५, ४१, ५२ वर्षीय पुरुष र २७, ३३, ५३, ६०, २६ वर्षीया महिला रहेको प्रादेशिक स्वास्थ्य कार्यालय पोखराले जनाएको छ। संक्रमितका प्रत्यक्ष सम्पर्कमा रहेकाको कन्ट्याक ट्रेसिङ्का आधारमा गरिएको पीसीआर परीक्षणमा १२ जनामा संक्रमण पुष्टि भएको पुतलीबजार नगर स्वास्थ्य प्रमुख विष्णुप्रसाद काफ्लेले जानकारी दिए। यसरी थपिनेमा मालपोतका कर्मचारी ४ जना, पुतलीबजार नगरपालिकाका एकजना, समुदायका ७ जना रहेको नगर स्वास्थ्य प्रमुख बिष्णुप्रसाद काफ्लेले जानकारी दिए। उनीहरुलाई पुतलीबजार स्थित करेन्डाँडा स्वास्थ्य केन्द्र र भीरकोटस्थित कालिका सामुदायिक अस्पतालको आइसोलसनमा राखिएको छ। पाँच दिनअघि मालपोतका एकजना कर्मचारी र १९ जना जुवाडेमा कोरोना संक्तमण पुष्टि भएपछि उनीहरुको सम्पर्कमा आएका मध्ये ७५ जनाको कन्ट्याक ट्रेसिङ गरी परीक्षणका लागि पोखरा पठाइएको थियो। संक्रमित थपिएसँगै स्याङ्जामा संक्रमितको संख्या ३ सय ४९ पुगेको छ। निको भएर ३ सय ८ जना घर फर्केका छन्। विभिन्न आइसोलेसनमा ३९ जना उपचाररत छन् भने करिब २ महिनाअघि कोरोनाका कारण २ जनाको निधन भएको छ।"
पर्वतको कटुवाचौपारीमा वेवारिसे शव फेला,कुश्मा : पर्वतको कुश्मा नगरपालिका  ९ कटुवचौपारीस्थित पाटेश्वरी मन्दिर नजिकै एउटा वेवारिसे शव फेला परेको छ। बुधबार दिउँसो शव भेटिएको हो। जिल्ला प्रहरी कार्यालय पर्वतका अनुसार तीनचार दिन अघि मृत्यु भएको जस्तो देखिने शव अन्दाजी ५० वर्षीय पुरुषको हो। कालो जिन्स पाईन्ट र सेतो र रातो धर्से सर्ट लगाएका ती पुरुषको पहिचान हुन नसकेको प्रहरीले जनाएको छ। उक्त शव पोष्टमार्टमका लागि जिल्ला अस्पताल पर्वतमा राखिएको प्रहरी निरीक्षक मनिष श्रेष्ठले जानकारी दिए। घटनाको बारेमा थप अनुसन्धान भइरहेको छ। पर्वतमा पहिलोपटक सुरक्षाकर्मीमा संक्रमण पर्वतमा पहिलोपटक एक सुरक्षाकर्मीमा संक्रमण पुष्टि भएको छ। क्षयरोग उपचार केन्द्र पोखरामा गरिएको परीक्षणमा जिल्ला प्रहरी कार्यालय पर्वतमा कार्यरत एक प्रहरी जवानमा कोरोना संक्रमण पुष्टि भएको छ। काठमाण्डौबाट सरुवा भएर आएका २८ वर्षीय प्रहरी जवानमा कोरोना संक्रमण पुष्टि भएको हो। उनी सरुवा भएर आएपछि पीसीआर परीक्षणका लागि क्वारेन्टाइनमा रहेका थिए। कोरोना पुष्टि भएका प्रहरी जवानलाई पर्वतको आइशोलेशन अस्पतालमा राखेर उपचार थालिएको सिसीएमसी पर्वतका प्रवक्ता प्रविण भण्डारीले जानकारी दिए। योसँगै पर्वतको कोरोना संक्रमण हुनेको संख्या १ सय १० पुगेको छ। हालसम्म १ सय ३ जना उपचारपछि निको भएर फर्किसकेका छन् भने अहिले ७ जनाको आइशोलेशन अस्पतालमा उपचार भैरहेको छ।
निषेधाज्ञाले माथिल्लो तामाकोशीको निर्माण ३ महिना पर धकेलिँदै,"दोलखा : कोरोना महामारी नियन्त्रणका लागि लागू गरिएको निषेधाज्ञाका कारण माथिल्लो तामाकोशी जलविद्युत आयोजनाको निर्माण कार्य थप करिब ३ महिना पर धकेलिने भएको छ । पुस मसान्तसम्ममा पहिलो युनिटबाट विद्युत् उत्पादन गर्ने लक्ष्य लिइएको राष्ट्रिय गौरवको ४५६ मेगावाटको आयोजनाको चीन, भारत र नेपालका विभिन्न सहरमा गरिएका खण्डीय निषेधाज्ञाले सामान र विज्ञहरु आउन नसकेको कारण थप कम्तिमा ३ महिना धकेलिने भएको हो । हाइड्रोमेकानिकल, इलेक्ट्रोमेकानिकलका सामानहरु, विभिन्न लटका ठेकेदारहरु र परामर्शदाता कम्पनीका विज्ञहरु आउन नसकेका कारण आयोजनाको निर्माण कार्य थप करिब ३ महिना धकेलिने निश्चितप्राय भएको माथिल्लो तामाकोशी जलविद्युत् आयोजनाका प्रवक्ता डागणेश न्यौपानेले बताए । आयोजनाले विद्युत् उत्पादन कार्यतालिका संशोधन गरिनसकेको भएपनि विद्यमान परिस्थिति र त्यसले सिर्जना गरेको समस्याले पुस मसान्तभित्र पहिलो युनिटबाट विद्युत् उत्पादन परीक्षण गर्ने कार्य चैतसम्म धकेलिन सक्ने प्रवक्ता न्यौपानेको अनुमान छ । विरगञ्जबाट २३ दिनमा आइपुग्नुपर्ने सामान खण्डीय निषेधाज्ञाको कारण चेकजाँच गराउँदै आउनुपर्ने र रातको समयमा मात्र गाडी चल्ने हुँदा ६७ दिन लाग्ने गरेको उनले बताए । लट२ को हाइड्रोमेकानिकलका भारतीय ठेकेदार टेक्सम्याको रेल्वे इन्जिनियरिङको सामान कोलकातामै रोकिएको छ । धेरै महत्वपूर्ण पार्टसहरु रोकिएको तथा आएका सामान जडान गर्ने प्राविधिक पनि चीन र भारतमै रोकिएका छन् । परामर्शदाताका विज्ञहरु पनि विदेशमै रोकिएको प्रवक्ता न्यौपानेले बताए । करिब डेढ महिनादेखि काम भइरहेको महत्वपूर्ण सुरुङको रुपमा रहेको ५० मिटर लम्बाईको बाईफोर्केसन तथा तेर्सो पेनस्टक पाइपको जडान करिब अन्तिम अवस्थामा पुगेको छ । जलासय, गेट, स्टपलक, डिस्यान्डरलगायतका हेडवक्र्सका संरचनाहरुको परीक्षण गर्ने क्रममा रहेको आयोजनाले कोरोना त्रासका कारण बीचैमा रोकेको थियो । आयोजनाले भूमिगत विद्युत् गृहमा गरेको सुख्खा परीक्षण यसअघि नै सफल भइसकेको छ । आयोजनाबाट उत्पादित २२०१३२ केभीको डबल सर्किटको ४७ किलोमिटर लामो प्रसारणलाइनको निर्माण कार्य सम्पन्न भइ मल्टिसर्किट टावरको निर्माण कार्य पनि अन्तिम अवस्थामा रहेको प्रवक्ता डा न्यौपानेले जनाए । आयोजनाबाट उत्पादित विद्युत् रामेछाप जिल्लाको मन्थली नगरपालिका१३, फुलासीमा निर्माणाधिन सवस्टेशनमा विभिन्न उपकरणहरु जडान सुरु भएको छ । हालसम्म ४९ अर्बभन्दा बढी खर्च भइसकेको आयोजनामा डलरमा भएको मूल्य वृद्धि, ऋणको ब्याज, प्रशासनिक खर्चलगायका कारण आयोजना समाप्त हुँदासम्म आयोजनाको लागत ७२ अर्बभन्दा बढी पुग्ने अनुमान गरिएको छ ।"
किशोरी बलात्कार प्रकरण : थप दुईजना पक्राउ,"बैतडी : सिगास गाउँपालिकाकी १७ वर्षीया किशोरी बलात्कार प्रकरणमा प्रहरीले थप दुई जनालाई पक्राउ गरेको छ। किशोरीका आफन्तले दिएको जाहेरीमा सिगासकै दानबहादुर बोहरा र धनबहादुर बोहरालाई पक्राउ गरिएको जिल्ला प्रहरी कार्यालयका प्रमुख प्रहरी नायव उपरीक्षक नारायणप्रसाद अधिकारीले जानकारी दिए। दुवै जनालाई बुधबार साँझ नियन्त्रणमा लिएको उनले बताए। उनले भने हामीले किशोरी बलात्कार प्रकरणमा सुक्ष्म रुपले अनुसन्धान गरिरहेका छौं। पीडित किशोरीका आफन्तले दिएको जाहेरीका आधारमा थप दुई जनालाई पक्राउ गरेका छौं। पक्राउ गरेकाहरुलाई आज अदालतबाट म्याद थपेर अनुसन्धान थालिने प्रहरी नायव उपरीक्षक अधिकारीले बताए। यसअघि सोही घटनामा संलग्न रहेको आरोपमा शिक्षक खड्क बोहरा, गाउँपालिकामा कार्यरत केशव बोहरा र स्थानीय रामसिंह बोहरालाई पक्राउ गरेर अनुसन्धान भइरहेको छ। हामीले अघिल्लो दिन पक्राउ गरेका तीनजनामाथि अदालतबाट म्याद थपेर अनुसन्धान अगाडि बढाईसकेका छौं। प्रहरी नायव उपरीक्षक अधिकारीले भने बलात्कार जस्तो जघन्य अपराधमा संलग्न कसैलाई पनि छोडिदैन्। अहिले नै हामी निष्कर्षमा पुगिसकेका छैनौं। घटनाको पूर्ण रुपले अनुसन्धान भईरहेको छ। बैतडीको सिगास गाउँपालिकाकी १७ वर्षीय किशोरीमाथि विद्यालयमै पढाउने शिक्षकबाट पटक पटक बलात्कार गरेको खुलेपछि अहिले यो घटनाले चर्चा पाएको छ। घटना पहिलेकै भएपनि किशोरीले बिहे गरेको ६ महिनामै बच्चा जन्माएपछि उनीमाथि बलात्कार भएको घटना बाहिर आएको थियो। अहिले पीडित किशोरीलाई जिल्ला अस्पतालको एकद्वार संकट व्यवस्थापन केन्द्रमा राखिएको छ। सुरक्षासहितको उपचार सेवा र परामर्श सेवा दिने उद्देश्यलाई उनलाई एकद्वार संकट व्यवस्थापन केन्द्रमा राखिएको प्रहरीले जनाएको छ। मुलुकी अपराध संहिता २०७४ को परिच्छेद १८ मा १८ बर्षभन्दा कम उमेरका महिलालाई ललाई फकाई वा महिलाको मञ्जुरी लिएर करणी गरेमा समेत कानुनी कारवाही हुने उल्लेख छ। सोह्र वर्ष वा सोह्र वर्षभन्दा बढी अठार वर्षभन्दा कम उमेरकी महिलामाथि करणी गरेमा दश वर्षदेखि बाह्र वर्षसम्म कैद सजाय हुने कानुनमा उल्लेख छ।"
स्याउ टिप्न धादिङका किसान मुस्ताङमा,"जोमसोम : स्याउ उत्पादनले प्रसिद्ध मानिएको हिमाली जिल्ला मुस्ताङमा स्याउ टिप्न सुरु भएको छ ।स्याउ बगैचा धनीहरुकै समन्वय र व्यवस्थापनमा मुस्ताङ आइपुगेका व्यापारीले यहाँका कृषकको बगैचामा फलेको स्याउ संकलन गर्न जुटेको पाइएको हो । यसवर्ष विश्व व्यापी माहामारीको रुपमा सिर्जित कोभिड१९ को कहरका कारण मुस्ताङ सुनसान जस्तै छ । तर ,स्याउ धनीको निवेदन पत्रका आधारमा स्थानीय तहले उपलब्ध गराएको सिफारिसपत्रका आधारमा जिल्ला प्रशासन कार्यालय मुस्ताङले स्याउ व्यापारीका लागि जिल्ला आउजाउ गर्ने अनुमती खुल्ला गरेको हो । सहायक प्रमुख जिल्ला अधिकारी जगदिश अर्यालका अनुसार २ साताअघिको जिल्ला कोभिड१९ संकट व्यवस्थापन समिति सिसीएमसी) को निर्णयपछि करिब ३ दर्जन व्यापारी मुस्ताङमा स्याउ खरिद गर्न आइसकेको जानकारी दिए । उनका अनुसार स्याउ संकलनका लागि आउनेमा अधिकाँश धादिङका छन् भने केही नवलपरासी,कास्की,बाग्लुङ र म्याग्दीका व्यापारी रहेका छन्। जिल्ला प्रशासन कार्यालयले मुस्ताङमा अझै थप स्याउ व्यापारी आउने क्रममा रहेको जनाएको छ । यसअघि समितिले स्याउ व्यापारी मुस्ताङ आउँदा विभिन्न शर्त पालना गर्नुपर्ने निर्णय गरेको थियो । मुस्ताङका ३ स्थानीयतह स्याउ उत्पादनले प्रसिद्ध छ । घरपघझोङको मार्फा ,चिवाङ ,छैरो ,स्याङ,ठिनी र जोमसोम ,थासाङ गाउँपालिकाको टुकुचे ,सौरु र कोवाङ र वारागुङ मुक्तिक्षेत्र गाउपालिकाको कागबेनी,मुक्तिनाथ ,फल्याक,छेङ्गुर ,धाकार्जुङ फल्याक ,ताङ्वे र छुसाङ लगायतका गाउहरुमा यतिबेला स्याउ टिप्ने चटारो छ । स्याउ व्यापारीहरु बगैचा धनीकै निगरानीमा क्वारेन्टाइमा बसी बगैचामा भौतिक दूरी कायम गरेर स्याउ संकलन गर्दै गरेको जनाइएको छ । जोमसोमका स्थानीय तेज गुरुङको बगैचामा स्याउ संकलन गर्न आएका धादिङका व्यापारी बमबहादुर तामाङले यसववर्ष मुस्ताङ आउँदा निकै समस्या परेको बताए । उनले स्याउ संकलन गर्न आउँदा ठुलो खर्च बढ्यो तर यसबाट फाईदा हुने नहुने डर लागेको जनाए । यस्तै, धादिङका अर्को व्यापारी प्रेम तामाङका अनुसार चिसो मौसममा हुर्काइएको मुस्ताङको स्याउको छुट्टै विशेषता रहेपनि भारतीय स्याउसँग मुस्ताङको स्याउले अस्वस्थ प्रतिस्पर्धा गर्नुपर्ने बताए । उनले दुबै स्याउ हेर्दा उस्तै हुने र मुल्यमा भारतीय स्याउ सस्तो पर्ने भएकाले तलका व्यापारीले मिसाएर बिक्री गर्ने गरेकाले मुस्ताङको स्याउ ब्राण्डलाई असर पुर्याएको उल्लेख गरे । यसवर्ष मौसमी आद्रता र बढी मात्रामा वर्षा भएकाले थासाङ गाउँपालिकाको कोवाङ ,टुकुचे र सौरुमा स्क्याप रोग देखिएको छ भने घरपझोङको मार्फा ,चिमाङ र छैरोमा पनि आशिंक स्याउमा स्क्याप रोग देखा परेको स्थानीय किसान दिपक लालचनले दिए । स्याउमा स्क्याप देखा परेसँगै यसवर्ष गुणस्तरीय स्याउ नफलेको उनको भनाइ छ । जिल्ला स्याउ जोन मुस्ताङले यसवर्ष २० प्रतिशतले स्याउ उत्पादन घट्नसक्ने जनाएको छ । जोनले स्याउ धनीको बगैचा अवलोकन गरेपछि यस्तो बताएका हो । स्याउ जोन मुस्ताङका कार्यालय प्रमुख सुधिर थापाले यसवर्ष करिब १५ सय मेट्रिक टन स्याउ घट्ने अनुमान गरे । कोरोना कहरका कारण उचित बगैचा व्यवस्थापनमा कमी र निरन्तरको वर्षा र हुस्सुले उत्पादन घट्न सक्ने उल्लेख गरे ।जोन कार्यालयका अनुसार यसवर्ष स्याउ प्याकेजिङ कार्टुनका लागि १० लाख बजेट बिनियोजन भएको जनाएको छ । स्याउ कार्टुन ढुवानीको क्रममा रहेको र आएपछि ५० प्रतिशत अनुदानमा वितरण हुने बताएको छ । यसवर्ष जिल्लामै फुटकर बिक्री हुने २० प्रतिशत उत्पादित स्याउ कोरोना कहरका कारण बिक्री नहुने भएको छ । कोरोनाकै कारण गतवर्षको भन्दा किसानले १० प्रतिशत कम मुल्यमा स्याउ बिक्री गरेको पाईएको छ । स्याउ जोन मुस्ताङको वार्षिक प्रगती पुस्तिकाका अनुसार मुस्ताङमा १२ सय हेक्टरमा स्याउ खेती विस्तार भएको छ । जसमध्ये ५ सय हेक्टरमा लगाएको स्याउ विरुवाले मात्र उत्पादन दिने गरेको पुस्तिकामा उल्लेख छ । जोनका अनुसार एक हेक्टर जमिनमा ३ सय १४ विरुवा रोपण गर्न सकिन्छ । आर्थिक वर्ष २०७६०७७ मा मुस्ताङमा ६५ सय मेट्रिक टन स्याउ उत्पादन भएको थियो भने अघिल्लो वर्ष ५८ सय मेट्रिक टन स्याउ फलेको थियो । मुस्ताङका किसानले एकघर धुरीले कम्तिमा ३ लाख देखि करोडसम्मको स्याउ बिक्री गर्ने गरेको पाइएको छ । स्याउ खेतीबाट मनग्ये आम्दानी हुने भएपछि मुस्ताङका किसान स्याउ खेति विस्तारतर्फ आर्कर्षित भएका छन् । मुस्ताङमा स्याउ खरित्न आउने व्यापारीले सुरुआतमा केही पैसा पेश्की दिने र स्याउ बिक्री गरेपछि बाकी भुक्तानी दिने चलन छ । मुस्ताङबाट हरितालिका तीजदेखि दसैं तिहारसम्म बाहिरी जिल्लामा स्याउ निर्यात हुने टुकुचेका स्याउ किसान राजन शेर्पाले जानकारी दिए ।"
कोरोना संक्रमणपछि भएन डायलासिस,"दमौली : मिर्गौला रोगी ३६ वर्षीय एक पुरुषले राष्ट्रिय मिर्गाैला उपचार केन्द्र दमौली अस्पतालमा डायलासिस गराउँदै आएका थिए। यहीबीच उनलाई ज्वरोले सतायो। कोरोना लक्षण देखिएपछि पोखरा गएर परीक्षण गराउँदा सोमबार नतिजा पोजिटिभ आयो। केन्द्रले व्यास४ का ती पुरुष कोरोना संक्रमित पुष्टि भएपछि उपचार गर्न अस्वीकार गरेको छ। बरु पोखरास्थित पश्चिमाञ्चल अस्पताल जान भन्यो। एम्बुलेन्स चढेर मंगलबार बिहान उनी पोखरै पुगे। तर, त्यहाँका चिकित्सकले केही खबर छैन भनेर त्यत्तिकै फर्काए। कसलाई सोधेर यहाँ आएको ? यहाँ उपचार हुँदैन, उतै जानुस् भनेर फर्काइदिए, बिरामीकी पत्नीले भनिन्, १० बजे गएको साढे दुई घण्टा कुरेपछि त्यत्तिकै फर्कियौं। पोखरामा डायलासिस नहुने भएपछि पतिपत्नी एम्बुलेन्सबाटै दमौली फर्किए। यताकाले उता जाऊ भनेर पठाए। उता किन आएको भनेर हपारे, ती महिलाले भनिन्, बूढाले गाह्रो भयो भनेको भन्यै गर्नुभाछ अब कसो गर्ने ? पोखराबाट फर्किएपछि उनलाई मंगलबारै काठमाडौं जान भनियो। पोखराबाट फर्केपछि अब काठमाडौंमा गएर डायलासिस गर्नुपर्छ भने, उनले भनिन्, हामी जान तयार पनि थियौं तर बस्ने, खाने व्यवस्था नहुने भनेपछि कसरी जाने ? ज्वरो र कमजोरी देखिएकाले पहिले पनि पालोभन्दा अघि नै डायलासिस गराएका ती पुरुषलाई अहिले झनै गाह्रो भएको पत्नीको भनाइ छ। यस्तो बेला झनै आत्तिनु भएको छ, उनले भनिन्, तर, घरि कता जा भन्छन् घरि कता। मैले केही गर्न सकिनँ। बिरामी पुरुष व्यास३ दमौलीको किरियापुत्री भवनमा आइसोलेसनमा बसेका छन्। केन्द्रका प्रमुख शैलेन्द्र पण्डितले कोठा अभाव भएकाले ती बिरामीलाई पोखरा जान सुझाव दिइएको बताए। हामीसँग उपलब्ध कोठा पर्याप्त छैन, पण्डितले भने, नियमित बिरामी आउने ठाउँमा उपचार गर्न नमिल्ने भएकाले पोखरा पठाएका थियौं। काठमाडौंमा डायलासिस गर्न राष्ट्रिय मिर्गाैला उपचार केन्द्र तयार भए पनि बस्ने, खाने खर्च र ठाउँको व्यवस्थापन गर्न कोही तयार नभएपछि अन्योल भएको उनले सुनाए। काठमाडौंमा बेग्लै व्यवस्था भएकाले त्यहाँ डायलासिसका लागि पठाउने भनेका थियौं, उनले भने, तर, खर्च बेहोर्ने व्यवस्था नभएकाले पठाउन सकिएन। उनले यहाँ डायलासिसका लागि पर्याप्त पीपीईसमेत नभएको गुनासो गरे। भने,त्यसको व्यवस्था भयो भने मात्र यहीँ डायलासिस गराउन सकिन्छ। प्रमुख जिल्ला अधिकारी सागर आचार्यले आफूले दमौलीमा नै डायलासिस गराउन निर्देशन दिएको बताए। उहाँहरू पोखराबाट पनि त्यत्तिकै फर्केको थाहा पाएपछि यहीं आवश्यक व्यवस्था गर्न भनेका छौं, उनले भने। तर ती बिरामीको डायलासिस कहाँ र कसरी हुने हो भनेर उनकी पत्नीलाई अत्तोपत्तो छैन। जताततै फोन गरेको गयै छु, उनले भनिन्, उहाँ (पति) साह्रै आत्तिनुभाको छ। अलि ढिलो भयो भने तलमाथि होला कि भन्ने पीर लाग्या छ।"
सुरु भयो जितिया,"विराटनगर :जितिया पावनी बड भारी, धियापुता केँ ठोकी सुतेलनी अपने खएलनी भरी थारी मैथिली भाषाको यो कथन मिथिलाञ्चलमा निकै लोकप्रिय छ। यसको अर्थ हो, जितिया पर्व गर्न एकदमै गाह्रो छ, बालबच्चा सुताएर व्रतालुले थालभरि खान्छन्। जितिया पर्वसँग जोडिएको यो कथनबाट दुईवटा भाव आउँछ, एउटा यो पर्व एकदमै गाह्रो छ र अर्को व्रतालुले थालभरि खान्छिन्। दुईखाले भाव झल्काउने यो कथनको जितिया पर्वसँग ठूलै सम्बन्ध छ। जितिया पर्वबारे भविष्य पुराणमा पनि वर्णन गरिएको छ। आश्विन कृष्णपक्ष अष्टमीमा उपवास बस्ने र तिथि परिवर्तन भएपछि पारणा अर्थात् व्रत विधिवत् समापन गरिन्छ। मिथिलाञ्चलमा यो व्रत गर्नेहरू एक दिनअघिदेखि सधवा अर्थात् ( श्रीमान् जीवितै रहेका महिला) ले माछमडुवा (माछा र कोदो) खाने चलन छ भने विधवाले अर्बाअर्वाइन खाने चलन छ। जितिया व्रत सुरु हुनुअघि र अष्टमी तिथि सुरुभन्दा पहिले चुडा दही खाने चलन छ, जसलाई मैथिलीमा ओठगन भनिन्छ। पानीसम्म नखाई निराहार व्रत बस्नुपर्ने भएकोले जितिया पर्व गर्न गाह्रो छ र दुई दिनसम्म उपवास बस्नुपर्ने भएकोले अष्टमी तिथि सुरु हुनुअघि दही च्युरा टन्न खानुलाई मैथिली कथनले जोडेको छ। प्रायः अष्टमी तिथिको सुरुआत बिहान ३४ बजेपछि हुन्छ र त्यतिबेला बालबच्चा सुतिरहेका हुन्छन्। त्यसैले मैथिलीमा भनिएको हो, जितिया पावनी बड भारी, धियापुता केँ ठोकी सुतेलनी अपने खएलनी भरी थारी। निराहार बस्ने यो व्रतमा अष्टमी तिथिको सुरुआतसँगै व्रतालुहरू पोखरी, नदी तथा जलाशयमा स्नान गरी पूर्वतिर फर्केर तामाको अर्घामा सूर्यलाई अर्घ दिन्छन् र तेल तथा पिना चढाउँछन्। योसँगै तेल र पिना आफ्नो पुत्रको टाउकोमा लगाइदिने प्रचलन छ। पुत्रको दीर्घायुको कामनाका साथ महिलाले गाईको गोबरले आँगन लिपेर पवित्र पारी शालिवाहन राजाका पुत्र जिमुतवाहन कुशको प्रतिमा बनाएर कलशको जल स्थापना गरी चारैतिर सुसज्जित पारेर पोखरी निर्माण गर्छन्। त्यसपछि पाकैर अर्थात् पाकरी रूखको हाँगा ल्याइन्छ। त्यसलाई रोपेर माटोको चिल्होरी अर्थात् बाझको आकृति बनाइन्छ। अनि तल गिदरनी को आकृति बनाएर दुवैको टाउकोमा सिन्दूर लगाई फूलमाला, अक्षता, धूपदीप, नैवेद्यसहित बाँसको पात राखी पूजा गरिन्छ। यसो गर्नाले वंशको वृद्धि हुन्छ र पुत्र ग्रह, चक्रबाट मुक्ति मिल्ने जनविश्वास छ। यसैगरी जितिया व्रतको पहिलो दिन व्रतालु महिलाले जिमुतवाहनको कथा सुन्ने र कथा वाचन गर्नेलाई दक्षिणा दिने चलन छ। यसपालि बुधबार राति ओटघन गर्ने तिथि छ। विगत केही वर्षदेखि मधेसमा जितिया पर्वअगावै नै विविध सांस्कृतिक कार्यक्रम गरी मनाउन थालिएको थियो। तर यसपालि कोरोना संक्रमणले सबै कार्यक्रम रोकिएका छन्। महिलाले बिहीबार निराधार गरेर शुक्रबार मात्र व्रत तोडिने बताइएको छ।"
