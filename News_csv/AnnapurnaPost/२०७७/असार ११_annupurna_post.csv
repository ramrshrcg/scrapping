शीर्षक,विवरण
सरकारी सम्पत्तिको दोहन,"स्थानीय सरकारलाई जनताको नजिकको सेवक मानिन्छ। गाउँका समस्या पहिचानदेखि समाधानका उपाय खोज्नेसम्मको दायित्व उसकोे हुन्छ। आफूले गर्ने हरेक निर्णय र कामबाट कुन तप्काका कति नागरिक लाभान्वित भए भन्नेतर्फ स्थानीय सरकार हरपल सचेत रहनुपर्छ। पछिल्लो समय स्थानीय सरकारकै मिलेमतोमा आर्थिक तथा प्रशासनिक मनपरी बढिरहेका खबर सार्वजनिक भएका छन्। यस्ता गतिविधि निरुत्साहित गर्नेतर्फ सरोकारवालाको ध्यान जान सकेको छैन। सत्तामा पुग्नेबित्तिकै मान, सान र अभिमान खोज्ने प्रवृत्ति जनप्रतिनिधिमा बढिरहेको छ, जुन व्यवस्थाकै लागि शुभ होइन। स्थानीय सरकार गठन हुनुको मर्म र उद्देश्यमाथि यसले प्रहार गरेको छ। उदयपुरमा वडासदस्य नै अध्यक्ष रहेको सहकारीले नगरपालिकाबाट अनुदान लिएको पाइएको छ। तेह्रथुममा सहकारीको भवन बनाउन पनि गाउँपालिकाले अनुदान दिएको छ। कतिपय स्थानीय तहमा सरकारप्रमुख आफैंले डोजर किन्ने र त्यही डोजर गाउँपालिकाको बजेटमा बनिरहेको सडक तथा अन्य संरचना निर्माणमा प्रयोग भएको पाइएको छ। यस्ता क्रियाकलाप तत्काल बन्द गरी गरिबले गाँस काटेर तिरेको करबाट जम्मा भएको रकम दोहन गर्ने, आवश्यकता पहिचान नगरि बजेट विनियोजन गर्ने र उक्त बजेटलाई सीमित समूहको स्वार्थअनुकूल गठन गरिने उपभोक्ता समितिका सदस्यले अपचलन गर्ने परिपाटी सदाका लागि अन्त्य हुनुपर्छ। अहिले अधिकांश स्थानीय सरकारको लगानी सडक, भवन, रंगशाला, भ्यु टावर तथा पुलपुलेसा जस्ता तत्काल देखिने संरचना निर्माणमा केन्द्रित छ। यस्ता संरचना बनाउँदा ठेकेदार कम्पनीलाई मनग्गे नाफा हुन्छ। योजना छनोट र निर्माणको निर्णय प्रक्रियामा सहभागी हुने सरकार प्रमुखदेखि कर्मचारीलाई समेत यस्ता कामबाट सहजै कमिसन आउँछ। मूल्यवृद्धि, कृषकले भोग्नुपरेका समस्या जस्ता सामान्य देखिने तर महत्तवपूर्ण काममा स्थानीय सरकार प्रमुखको ध्यान कमैमात्र जाने गरेको छ। योजना निर्माणदेखि कार्यान्वयनसम्म अनियमितता बढेको छ। यस्ता योजना कार्यान्वयनमा जानुअघि नै निर्देशिका बनाउने र निर्माण सकिएपछि अनिवार्य सार्वजनिक सुनुवाइ गरेर मात्र सम्पन्न भएको प्रमाणित गर्नुपर्ने व्यवस्थाको सुरुवात गरिनुपर्छ। कारबाही नहुँदा भ्रष्टाचारीको मनोबल बढ्ने गरेको छ। कतिपय भ्रष्टाचार र अनियमितताका घटनामा संलग्न कार्यकर्तालाई राजनीतिक दलले नै संरक्षण दिएका छन्। यसले गर्दा दण्डहीनताले प्रश्रय पाएको छ। मुलुकमा सुशासन कायम राख्न पनि आर्थिक अनुशासन हुनु जरुरी छ। स्थानीय तहदेखि नै सुशासन कायम हुन सके मुलुक समृद्ध बनाउने सरकारी अभियान सार्थक हुने हो। आर्थिक अनुशासनहीनता रोक्न सकिएन भने यसले व्यवस्थालाई नै बदनाम बनाउनेछ। भ्रष्टाचार बढ्नुको मुख्य कारणबारे अख्तियार दुरुपयोग अनुसन्धान आयोगले केही समयअघि गरेको एउटा अध्ययनमा सहभागीमध्ये ७२ प्रतिशतले भ्रष्टाचारमा सहभागीलाई कारबाही नहुनुलाई मुख्य कारण मानेका थिए। ३७ प्रतिशतले राजनीतिक संरक्षण र ३६ प्रतिशतले चुनावमा धेरै खर्च लाग्ने हुँदा सोही खर्च टार्न भ्रष्टाचार हुने गरेको बताएका थिए। यसले के देखाउँछ भने अहिलेको पुस्तामा भ्रष्टाचार र अनियमितता फेसनजस्तै बनेको छ। जसले भ्रष्टाचार गर्छ, धेरै पैसा कमाउँछ, उसैको समाजमा शान बढ्छ। राजनीतिलाई निरन्तरता दिनकै लागि भ्रष्टाचार गर्ने प्रवृत्ति बढिरहेको छ। जनताको चुलोसँग प्रत्यक्ष सरोकार राख्ने स्थानीय सरकारका कामलाई जनताबाटै अनुगमन गर्ने संयन्त्रको विकास गरिनुपर्छ। अख्तियार दुरुपयोग अनुसन्धान आयोगमा गत वर्ष परेका अनियमितताका २४ हजार उजुरीमध्ये २५ प्रतिशत अर्थात् ६ हजार उजुरी स्थानीय सरकारका बेथितिसँग सम्बन्धित छन्। स्थानीय तहका उच्चपदस्थ अधिकारी नै भ्रष्टाचारमा लिप्त छन्। उनीहरूको कामको मुख्यमन्त्री, प्रमुख जिल्ला अधिकारी, राष्ट्रिय सतर्कता केन्द्र तथा अख्तियारकै अधिकारी संलग्न विशेष टोली बनाएर अनुमगन तथा मूल्यांकन गर्ने परिपार्टीको विकास गरिनुपर्छ। कोही दोषी प्रमाणित भए तत्काल कारबाहीको दायरामा ल्याउनुपर्छ।"
"कोरोना छल्दै, विद्यार्थी पढाउँदै","सुर्खेत दैलेख : कोरोना महामारीका कारण विगत तीन महिनादेखि विद्यालय खुल्न नसकिरहेका बेला विद्यार्थीलाई वैकल्पिक उपाय मार्फत पढाउन थालिएको छ। पठन पाठनबारे अन्योल कामम रहँदा कर्णालीमा भने कोरोना छल्दै पठन पाठन सुरु भएको हो। सरकारले दुरशिक्षा अन्तर्गत रेडियो, टेलिभिजन र अनलाइनमार्फत विद्यार्थीलाई पढाउने भने पनि कर्णाली प्रदेशका सबै भेगमा यी माध्यम विद्यार्थीको पहुँचमा छैनन्। यस्तै समस्याका वीच केही विद्यालयले सामाजिक दुरी कायम गर्दै विद्यालयमै कक्षा सञ्चालन गर्न थालेका छन्। क्वारेन्टाइन रहेका विद्यालयले भने शिक्षकलाई विद्यार्थीको घरमै खटाएका छन्। दैलेखको गुराँस गाउँपालिकाका शिक्षकले विद्यार्थी पढाउन विभिन्न टोलको जिम्मा लिएका छन्। विद्यालयहरु क्वारेन्टाइन बनाइए, स्कुलमा पढाउन सक्ने अवस्था छैन स्थानीय बाल कल्याण नमुना प्राविका प्रधानाध्यापक प्रेमबहादुर विसीले भने,हामीले शिक्षकलाई विभिन्न टोलको जिम्मा दिएका छौं, सबैले जिम्मा पाएको टोलमा घरमै पुगेर दुरी कायम गर्दै बालबालिकालाई पढाइ रहनुभएको छ। घरघरमा गृह शिक्षक विद्यार्थीलाई पठाउन माथिल्लो तह अध्ययन गरेका अभिभावकलाई नै गृह शिक्षक को रुपमा तोकिएको छ। कोरोनाका कारण बालबालिका पढाइबाट बञ्चित भएको, उनीहरु मनोसामाजिक रुपमा कमजोर बनेको र विद्यालय नै छोड्ने दर बढ्ने देखिएपछि वैकल्पिक उपाए अपनाएर सिकाईलाई निरन्तरता दिइएको गुराँस गाउँपालिकका अध्यक्ष खेमराज वलीले बताए। सो गाउँपालिकाका आठ वटै वडाका २५ वटा टोलका तीन सय १७ घरधुरीमा पढाइ सञ्चालन भइरहेको छ। यसले एक हजार विद्यार्थी लाभान्वित भएका गाउँपालिकाको दावी छ। जनाएको छ। गुराँस गाउँपालिका५ गोगनपानीका डीलबहादुर रामजाली स्थानीय पार्वती माविको कक्षा ७ मा अध्ययनरत छन्। गृह शिक्षक तोकिएकी उनकै दिदी भूमि रामजालीले डीलबहादुरलाई घरमै पठनपाठनमा सघाइरहेकी छिन्। कोरोनाले स्कुलमा पठाउने अवस्था छैन, घरमै भए पनि छोराछोरीको पढाइ सुचारु गरेका छौं गृह शिक्षक तोकिएकी ललिता शाही भन्छिन्, हामीले घरघरमै पढाउने काम गरेका छौं, शिक्षकहरु पनि घरमै आएर सहजिकरण गर्दा थप सहज भएको छ। दुरी कायम गरेर विद्यालय सञ्चालन सरकारले तोकेका वैकल्पिक माध्यमबाट पनि पढाइ संभवन नभएपछि सुर्खेतको एक विद्यालयले सामाजिक दुरी कायम गरेर पठनपाठन सुरु गरेको छ। वीरेन्द्रनगरमा रहेको अमरज्योति माविले आइतबारदेखि यस्तो अभ्यास थालेको हो। एउटा कक्षामा २० जनाका दरले विद्यार्थी पढाउन थालिएको प्रधानाध्यापक खगेन्द्र थापाले जानकारी दिए। कोरोना अहिले नै नियन्त्रण हुने अवस्था देखिएन, कहिलेसम्म विद्यार्थीको पढाइ बन्द गर्ने ? उनले भने,आवश्यक दुरी कायम गरेका छौं, विद्यार्थीलाई संक्रमणबाट जोगाउन सबै सावधानी अपनाएका छौं। नमूनाको रुपमा कक्षा सञ्चालन गरेको सफल भयो, अब नियमित पढाइ हुन्छ। एक दिनमा एउटा कक्षाका विद्यार्थीलाई मात्र बोलाएर पालैपालो पढाइने थापाले बताए। उनका अनुसार विद्यार्थीलाई बाटोमा समेत दुरी कायम गराउने गरिएको छ। यो विद्यालयमा सुर्खेत, दैलेख, सल्यान र जाजरकोटका करिब दुई हजार विद्यार्थी अध्ययनरत छन्। लकडाउनले नछोएका विद्यालय हुम्लाका दुई वटा विद्यालयल लडकाउनमा पनि नियमित सञ्चालनमा छन्। नाम्खा गाउँपालिका ६ मा रहेका हिमशिखर र सुनखानी आधारभुत विद्यालयको पठन पाठन निरन्तर भइरहेको छ। हालसम्म गाउँमा नयाँ व्यक्ति प्रवेश गरेका छैनन्, स्थानीय तहमा पनि कोरोना संक्रमण छैन हिमशिखर आधारभूत विद्यालयका प्रधानाध्यापक कर्णजित बुढाले भने, दरबन्दीका शिक्षक विद्यालयमा गएका छैनन्, तर निजी स्रोत र गाउँकै शिक्षकहरुले पढाइरहेका छन्। चीनसँग सिमाना जोडिएका हिमशिखरमा ४५ र सुनखानीमा १५ जना विद्यार्थी छन्। तीस हजार बालबालिका वैकल्पिक पहुँच बाहिर कर्णालीका करिब तीस हजार बालबालिकासँग रेडियो, टेलिभिजन र अनलाइनको पहुँच बाहिर रहेको पाइएको छ। शिक्षा क्षेत्रमा कार्यरत सेभ द चिल्ड्रेनले गरेको अध्ययनले यस्तो देखाएको हो। हिमाली क्षेत्र र विपन्न परिवारका बालबालिकासँग रेडियोसमेत नभएका कारण सामाजिक दुरी कामय गरेर विद्यालय खोल्नु उत्तम विकल्प हुने सो संस्थाको ठहर छ। कोरोना संक्रमण कम भएका क्षेत्रका विद्यालय खोल्न सकिने शिक्षाविद्हरुले बताएका छन्। कर्णालीका मुगु, हुम्ला, जुम्ला र डोल्पाका विद्यालय सञ्चालन गर्न सकिन्छ शिक्षाविद् पीताम्बर ढकाल भन्छन्,संक्रमण कम भएका जिल्लाका विद्यालय सामाजिक दुरी कायम गरेर सञ्चालन गर्दा फरक पर्दैन। स्थानीय तहले निर्णय लिन सक्छन् कर्णाली प्रदेश सरकारले महामारीको बेला स्कुल खोल्ने वा नखोल्ने अधिकार स्थानीय तहमा निर्भर हुने बताएको छ। स्कुल सञ्चालनका सम्वन्धमा संघीय सरकारले कार्यविधि बनाएको छ, कार्यविधि अनुसार प्रत्येक स्थानीय सरकारले निर्णय गर्नसक्छ सामाजिक विकास मन्त्रालयको शिक्षा महाशाखाका प्रमुख विष्णुप्रसाद अधिकारीले भने, स्थानीय तह, वडा कार्यालय, विद्यालय र अभिभावको समन्वयमा विद्यालय सञ्चालन गर्न सकिन्छ। हिमाली क्षेत्रका केही विद्यालयहरु खोल्ने निर्णय गरिएपनि संक्रमण बढेपछि त्यो निर्णय कार्यान्वय गर्न नसकिएको उनले बताए। अधिकारीले भने, अहिले नै स्कुल सञ्चालन गर्ने विषयमा प्रदेशले निर्णय लिन सक्दैन, संक्रमणको जोखिम हेरेर स्थानीय तहले नै आवश्यक निर्णय लिन सक्छन्। कक्षा ५ भन्दा माथि सञ्चालन गर्न सकिन्छ स्वास्थ्यकर्मीले पनि कक्षा ५ भन्दा माथिका कक्षाहरु सञ्चालन गर्न सकिने बताएका छन्। कक्षा ५ भन्दा मुनिका बालबालिकालाई पढाउन हतार गर्न नहुने उनीहरुको ठहर छ। साना बालबालिकालाई सामाजिक दुरी कामय गराउन कठिन हुने र बालबालिकाकै कारण संक्रमणको जोखिम बढ्ने उनीहले बताएका छन्। साना बालबालिका आफूखुशी खेल्ने भएकाले जोखिमबारे बुझ्न सक्दैनन्, सामाजिक दुरी कायम गराउन पनि सकिदैन प्रदेश अस्पताल सुर्खेतका कोरोना फोकलपर्सन डा केएन पौडेलले भन्छन्, आवश्यक सावधानी अपनाउन सक्ने अवस्थामा मात्रै कक्षा ५ भन्दा माथिका कक्षा सञ्चालन गर्न सकिन्छ। संक्रमण समुदायमै फैलिने क्रममा रहेकाले सकेसम्म विद्यालय खोल्न हतार गर्न नहुने उनको सुझाव छ।"
बेसारमै हामी परनिर्भर,"काठमाडौं : नेपालीले दालसब्जी पकाउँदा प्रायः छाकपिच्छे प्रयोग गर्छन्, बेसार। औषधीय गुण भएको त्यही बेसारमा पनि नेपाल आत्मनिर्भर छैन। हुन त यसको आयात परिमाण सानो देखिन्छ। तर, त्यसबापत बाहिरिने नेपाली रुपैयाँ भने ठूलै छ। बेसार खेतीमा आवश्यक लगानी नहुँदा भारतसहित तेस्रो मुलुकबाट नेपालमा आयात हुन्छ। मुख्यतः ताजा, धुलोसहित विभिन्न स्वरूपमा बेसारलाई ल्याउने गरिन्छ। भन्सार विभागको तथ्यांकअनुसार चालू आर्थिक वर्षको १० महिनामा म्यानमार र भारतबाट २७ करोड ९५ लाख ११ हजार रुपैयाँको बेसार ल्याइएको छ। त्यसको परिमाण भनेको २१ लाख ७९ हजार ८ सय ५७ किलो (२ हजार १ सय ७९ टन) हो। योे अवधिमा नेपालबाट ११ सय २९ किलो मात्र निर्यात भएको छ। त्यो भनेको ३० हजार रुपैयाँबराबरको हो। यो वर्ष नेपालमा ९ हजार ७ सय ९५ हेक्टरबाट ९९ हजार ९ सय ७ टन बेसार उत्पादन भएको छ। प्रधानमन्त्री केपी ओलीले कोरोना भाइरस (कोभिड१९)को उपचारमा बेसार महत्वपूर्ण रहेको बताउँदै आएका छन्। उनले गत बिहीबार राष्ट्रियसभा बैठकमा बेसारपानी पिउँदा कोरोना ठीक हुने बताएका थिए। बेसार कसरी र किन खाने ? यसको सेवन गर्दा के फाइदा हुन्छ ? यस्ता विषयमा ओलीले लामो अभिव्यक्ति दिएका थिए। उनको अभिव्यक्तिलाई लिएर सामाजिक सञ्जालमा बहस सुरु भएको छ। विभागको तथ्यांकअनुसार समीक्षा अवधिमा ९८ लाख १० हजार रुपैयाँको १ लाख ५ हजार २९ किलो (१०५ टन) ताजा बेसार आयात गरियो। ३ करोड ७१ लाख ९८ हजार रुपैयाँको २ लाख २५ हजार ७ सय ४१ किलो (२२५ टन) धुलो बेसार र २३ करोड २५ लाख ३ हजार रुपैयाँको १८ लाख ४९ हजार ८७ किलो (१ हजार ८ सय ४९ टन) अन्य प्रकारको बेसार आयात भएको हो। २०७५७६ मा २६ करोड १९ लाख ७० हजार रुपैयाँको ताजा, धुलो र अन्य प्रकारको बेसार आयात गरिएको थियो। त्यसको परिमाण भनेको २० लाख १२ हजार ६ सय ९६ किलो (२ हजार १२ टन) हो। त्यसमध्ये अन्य प्रकारको बेसार २० करोड ६८ लाख ९३ हजार रुपैयाँको १६ लाख १९ हजार ७ सय ६९ किलो (१ हजार ६ सय १९ टन) थियो। यस्तै, ३ करोड २० लाख ५० हजार रुपैयाँको २ लाख १ हजार ८ सय ३ किलो (२०१ टन) धुलो र २ करोड ३० लाख २७ हजार रुपैयाँको १ लाख ९१ हजार १ सय २४ किलो (१९१ टन) ताजा बेसार आयात भएको थियो। गत आवमा १० हजार १ सय ६० हेक्टरमा ९८ हजार ९ सय ४ टन बेसार नेपालमा उत्पादन भएको थियो। भान्छामा खपत हुने बेसारको माग कति छ भनेर सरकार अनभिज्ञ देखिएको छ। कृषि तथा पशुपन्छी विकास मन्त्रालयका अनुसार स्वदेशमा उत्पादन र बाहिरी मुलुकबाट आयात परिमाणलाई जोडेर निस्किने योगफल नै माग हो। नेपाल कृषि अनुसन्धान परिषद् (नार्क)को अदुवा बाली अनुसन्धान कार्यक्रम सल्यानका संयोजक तथा वरिष्ठ वैज्ञानिक डा समिद अहमदले नेपालमा मुख्य गरी कपुरकोट हलेदो १ र कपुरकोट हलेदो २ जातको बेसारको खेती हुने बताए। हामीहाँ बेसारको व्यावसायिक खेती हुन्न, उनले भने, लगानी अभावमा बेसारमा हामी आत्मनिर्भर हुन सकेनौं। नेपालका तराई र मध्य पहाडी जिल्लामा यसको खेती हुन्छ। उनका अनुसार कपुरकोट हलेदो २ को तुलनामा कुरक्युमिन (पहेंलो रङ)को मात्रा कपुरकोट हलेदो १ मा अत्यधिक भएकाले हलेदो बढी रुचाइएको छ। बेसारको अंग्रेजी नाम टर्मरिक र वैज्ञानिक नाम करक्युमा लन्गा हो। नेपाल खुद्रा व्यापार संघका उपाध्यक्ष रामकृष्ण मानन्धरका अनुसार बजारमा प्रतिकिलो ३ सय रुपैयाँ हाराहारीमा बेसार बिक्री हुन्छ। औषधीय गुण आयुर्वेद चिकित्सकले बेसार, अदुवा, मरीच, मेथीलगायतमा औषधीय तत्व हुने बताएका छन्। वरिष्ठ कायाचिकित्सक एवं आयुर्वेद शिक्षण अस्पतालका पूर्वनिर्देशक प्रा डा देवबहादुर रोकाले बेसारमा एन्टिसेप्टिक (किटाणुनाशक), एन्टिटक्सिक (विषनाशक) र एपिटाइजर (खाना रुचि गराउने) तत्व रहेको बताए। खाद्य पदार्थमा बेसार प्रयोग गर्दा रोगप्रतिरोधी क्षमता बढाउँछ, उनले भने, यो बहुगुणी छ। भाइरस, ब्याक्टेरिया, प्यारासाइट्स, फंगसलगायतको संक्रमण रोक्न बेसार उपयोगी हुने डा रोकाको भनाइ छ। बेसारका साथै अदुवा, मेथी, मरीचलगायत मसलाको प्रयोगले संक्रमण वरुद्ध प्रतिरोधी क्षमता बढाउने आयुर्वेद चिकित्सकको भनाइ छ। यसबारे चरक संहितामा उल्लेख गरिएको डा रोकाले बताए। आयुर्वेद चिकित्सा परिषद्का अध्यक्ष प्रा डा धनिकलाल भरखेरले शास्त्रीय एवं अनुभवजन्य कुराबाट बेसार, अदुवा, मरीच, मेथी फाइदाजनक रहेको पुष्टि हुँदै आएको बताए। साइड इफेक्ट गर्ने र हानिकारक भएको भए त प्रयोगमै आउँदैन थिए नि, उनले भने, वर्षौंदेखि भान्छामा प्रयोग हुँदै आएको छ, उनले भने। नेपाल आयुर्वेद चिकित्सक संघका अध्यक्ष डा प्रकाश ज्ञवालीले रुघाखोकी लागेको बेला अदुवा, बेसार, मरिचको प्रयोगले शरीरलाई फाइदा गर्ने बताए। बेसारको गुणलाई बढाउन मरीचको भूमिका झन् उपयोगी हुन्छ। जथाभावी होइन, चिकित्सकको सल्लाहमा मात्रा मिलाएर सेवन गर्दा फाइदा हुन्छ, उनले भने।"
स्थायी समितिमा घम्साघम्सी,"काठमाडौं : नेकपामा अन्तरसंघर्ष चर्किए पनि स्थायी समिति बैठक बुधबार सुरु भएको छ। दुई अध्यक्षबीच अविश्वास र मतभेद जारी रहेका बेला राजनीतिक प्रतिवेदनबिनै बैठक बसेको हो। अध्यक्षद्वय केपी ओली र पुष्पकमल दाहालबीच सम्बोधनकै क्रममा आरोपप्रत्यारोप चलेको छ। उनीहरूले एजेन्डा तय गर्नेदेखि दुई अध्यक्षले वर्तमान परिस्थिति र बैठकका सन्दर्भमा केन्द्रित रहेर बोलेका हुन्। एजेन्डा थप्न हुटिङ बैठक बस्ने बेलासम्म कोही स्थायी समिति सदस्यसँग एजेन्डा थिएन। न राजनीतिक प्रतिवेदन थियो न त कुनै औपचारिक एजेन्डाको जानकारी। दुई अध्यक्षसहित महासचिवलगायतले आइतबारदेखि प्रयास गर्दा पनि एजेन्डामा सहमति जुट्न सकेको थिएन। त्यसपछि बैठकमै एजेन्डाबारे छलफल गर्ने तय भएको थियो। बैठकको अघिल्लो दिन सम्भावित घम्साघम्सीका लागि दुई धुव्रमा विभाजित नेता आआफ्नो समूहमा घनीभूत छलफल गरी बालुवाटारमा जम्मा भएका थिए। अध्यक्ष दाहाल कोटेश्वरमा वरिष्ठ नेता माधवकुमार नेपालसँग संवाद गरेर मात्र बालुवाटार पुगेका थिए। स्रोतका अनुसार बालुवाटारमा ओली, दाहाल, नेपाल र महासचिव विष्णु पौडेल सुरुमा छलफलमा बसे। उनीहरूले केही न केही एजेन्डा भने पनि लैजान गृहकार्य गरे। बिहान ११ बजे तय भयो बैठकका ५ एजेन्डा। त्यही एजेन्डासहित अध्यक्षद्वय बैठकमा उपस्थित भए। उनीहरूका तर्फबाट महासचिव पौडेलले ती एजेन्डा सदस्यलाई सुनाए। सहभागीले सरकारकै कामको समीक्षाभित्र कोभिड१९ रोकथाम तथा नियन्त्रण प्रयास, सीमा समस्या र समाधानको विषयसम्मलाई राखिएकामा आपत्ति जनाए। अन्य विषयलाई प्राथमिकतामा राख्न नखोजिएको भन्दै नेताहरू एकपछि अर्काे गरी हुटिङ गर्न थाले। २०२२ जना नेताले लगातार उठेर एजेन्डा थप्न आवाज उठाउन थाल्नुभयो। त्यसपछि कसैले के थप्न भने कसैले के। त्यसले नै झन्डै सवा घण्टा समय खाइदियो, स्थायी समिति सदस्य विष्णुपुकार श्रेष्ठले अन्नपूर्णसँग भने। एजेन्डामा चित्त नबुझेको भन्दै भीम रावल, लीलामणि पोखरेल, पम्फा भुसाल, मातृका यादव, रघुजी पन्त, जनार्दन शर्मा, वेदुराम भुसाल, युवराज ज्ञवाली, अष्टलक्ष्मी शाक्य, अमृत बोहोरा, केशव बडाल, छविलाल विश्वकर्मा, सुरेन्द्र पाण्डे, घनश्याम भुसाल, भीम आचार्यलगायत नेता एकपछि अर्काे बोल्न थाले। सरकारका समग्र कामको समीक्षा अन्यमा रहेर गर्न नहुने र त्यसलाई मूर्तिकृत गरेरै गर्नुपर्ने आवाज अधिकांश नेताले उठाए। नेताहरूबीच केही बेर घम्साघम्सी चल्यो। बैठकको संयुक्त अध्यक्षता गरिरहेका ओली र दाहाललाई कसका कुरा सुन्ने भन्नेमै अन्योल हुने गरी नेताहरू विभिन्न दिशाबाट एकसाथ बोले। रूकुम घटनाका विषयमा समीक्षा हुनुपर्ने भनेर छविलाल विश्वकर्मा बोले। सरकारको समग्र समीक्षा गर्नुपर्ने आवाज अष्टलक्ष्मी शाक्यदेखि गोकर्ण विष्ट, रघुजी पन्त, वेदुराम भुसाल, युवराज ज्ञवालीसम्मका नेताले उठाए। जनार्दन शर्माले संघीयतामा केही भएको छैन, विषयवस्तु आउनुपर्यो भने। उनले पार्टी सचिवालयले काम गर्न नसकेको भन्दै खारेजीको विषय बैठकमा ल्याउन माग गरे। विदेशी बुहारीलाई अंगीकृत नागरिकता सात वर्षमा मात्र दिन सकिने भन्ने विषयले मधेसमा विभेद गरेकाले छलफल गर्नुपर्ने आवाज मातृका यादवले उठाए। सांसदको तलबभत्ता कटौतीको विषय एजेन्डा बन्नुपर्ने माग प्रवक्ता नारायणकाजी श्रेष्ठले गरे। सरकारले कुनै पनि राजनीतिक दल विभाजनमा ४० प्रतिशत केन्द्रीय समिति या संसदीय दलमध्येबाट पुग्नुपर्ने भनी अप्रासंगिक बेला अध्यादेश किन ल्याएको भन्दै नेपालनिकट नेताले यसमा पनि छलफल गर्न पाउनुपर्ने माग राखे। अनेक माग थपिन थालेपछि दाहालले एजेन्डा थपघटमा सहमति जनाए। फ्लोरबाट लगातार आएको प्रस्तावले शीर्ष नेता अन्ततः एजेन्डा हेरफेरका लागि तयार हुनुपरेको थियो। रूकुमको चौरजहारी घटना, नागरिकता र सांसदको भत्ता कटौतीको विषयलाई विविध एजेन्डामा छलफल गर्ने गरी सरकारको काम र पार्टी कामलाई अलगअलग एजेन्डामा छलफल गर्ने एजेन्डा बैठकले पारित गरेको थियो। सरकारको कामको समीक्षामा कोभिडको छुट्टै एजेन्डा र सीमा समस्या र समाधानको पनि छुट्टै एजेन्डा बनाउनुपर्ने, सरकारको कामको समीक्षामा समग्र विषयमा छलफल गर्नुपर्ने मागपछि बैठकले ती विषयलाई छुट्टै एजेन्डा बनाउने निर्णय लिएको हो। सरकारको कामको समीक्षामा भने अध्यादेशदेखि औषधि खरिद प्रकरणमा ओम्नी समूहका भ्रष्टाचार काण्डबारे प्रश्न उठाउने गरी एजेन्डा तय भएको एक नेताले बताए। पहिलो एजेन्डाका रूपमा दुई अध्यक्षको सम्बोधनको बैठकमा पालो आएको थियो। ओलीले सुरुमा सम्बोधन गरे भने त्यसपछि दाहालले। प्रवक्ता श्रेष्ठका अनुसार प्रधानमन्त्री ओलीले सकारात्मक सन्देश जाने गरी स्वस्थ, आलोचनात्मक र जिम्मेवारीपूर्ण ढंगले बैठकमा आफ्ना धारणा राख्न नेताहरूलाई आग्रह गरे। दाहालले नेताहरूको आदतदेखि कमीकमजोरी सच्याउने विषयसम्म छलफल गरेर जानुपर्ने गरी धारणा राखे। एमसीसीमा बोलेनन् दुवै अध्यक्ष पार्टीभित्र विवादमा परेको एमसीसीका विषयमा भने दुवै अध्यक्षले केही बोलेनन्। ओली संसद्मा पुगेको सम्झौता सिधै संसद्को सार्वभौम सम्पत्ति बनाउनुपर्ने, पासफेल संसद्ले नै गर्नुपर्ने पक्षमा छन्। दाहाल भने कतिपय बुँदामा परिमार्जन नगरी संसद्बाट अनुमोदन गर्न नहुने पक्षमा छन्। बुधबारको छलफलमा भने दुवै जनाले यस विषयमा कुनै धारणा नराखेको नेता विष्णुपुकार श्रेष्ठले बताए। एमसीसी बैठकको छैटौं एजेन्डामा छ। यसबारे अलग्गै छलफल हुने भएकाले अध्यक्षद्वयले केही नबताउनुभएको होला, उनले भने। अख्तियारको क्षेत्राधिकार बढाउने विधेयक रोकिने नेकपाले अख्तियारलाई निजी क्षेत्रसमेत हेर्ने अधिकार दिने गरी ल्याइएको विधेयक रोक्ने समझदारी जुटाएको छ। बैठकमा यस सम्बन्धमा नेताहरूले असहमति राखेपछि सरोकारवालासँग सल्लाहपछि मात्र के गर्ने भनी निर्णयमा पुग्ने समझदारी बनेको वरिष्ठ नेता झलनाथ खनालले बताए। सरकारले यससम्बन्धी विधेयक राष्ट्रियसभामा पेस गरेको छ। स्थायी समिति बैठक अब शुक्रबार ११ बजे बस्ने भएको छ। बैठकका एजेन्डा १) अध्यक्षद्वयको वर्तमान परिस्थिति र स्थायी कमिटी बैठकका सम्बन्धमा प्रारम्भमा मन्तव्य २) कोभिड१९ रोकथाम, नियन्त्रण र उपचार ३) नेपालको सीमा समस्या र समाधान ४) सरकारको कामको समग्र समीक्षा ५) पार्टी कामको समीक्षा र संगठनात्मक एकताका बाँकी कामहरू सम्पन्न गर्ने सम्बन्धमा ६) एमसीसीका सम्बन्धमा ७ ) विविध क) रूकुम चौरजहारी घटना ख) नागरिकता विधेयक ग) संघ र प्रदेशसभाका सदस्यहरूको बैठक भत्ता कटौतीका सम्बन्धमा ओलीदाहाल आरोपप्रत्यारोप प्रधानमन्त्री केपी ओली तथ्यतथ्यांक हेरौं, सरकारले राम्रो काम गरेको छ। सरकारले गरेको राम्रो काम देख्दै नदेख्ने ? विरोधीहरूको काम नै विरोध गर्ने हो। उनीहरू हाम्रो पार्टी एकता भत्काउन, सरकारलाई अलोकप्रिय बनाउन विरोधमा लागिरहेका छन्। देशीविदेशी सबै शक्तिहरू लागेका छन्। भ्रमजाल सबै केके फ्याँकेर विरोध गर्न सकिन्छ गरौं भनेर लागेका छन्। अनि पार्टीका नेताहरू पनि त्यसैको पछिपछि कुदेर हुन्छ ? वाइडबडी काण्ड कसले खोतल्यो ? के त्यो हामी सरकारमा भएको बेला भएको हो ? हामीले सुरु गरेको हो ? वाइडबडी काण्ड अर्काेले गरेको छ अनि आफ्नो पालामा गरेको कुरा भन्नु छैन, विरोध मात्रै गरिएको छ। फेरि पार्टीका साथीहरू पनि त्यही तालमा लाग्नुभएको छ। सुन खोइ भन्नुहुन्छ। सुन तस्करी गरेर हाम्रो पालामा लगेको हो र ? पहिले लगेको कसैले देखेको थियो ? अहिले सरकारले तस्करी गर्नेहरूलाई समात्यो अनि सुन खोइ भन्नुहुन्छ।  कमीकमजोरी छन् भने पनि बैठकमा राखौं, कसरी जाने भन्ने कुरा गरौं। सकारात्मक कुरा गरौं। राम्रो कुरालाई राम्रो भन्न किन आपत्ति ? यत्रो उपलब्धि भएको छ, उपलब्धि छ भनेर भन्न पनि नसक्ने किन भइरहेका छौं हामी ? छलफल गरौं, बैठकबाट एउटा निकास निकालौं र अगाडि बढौं। चुनावी घोषणापत्रअनुसार आधारभूत रूपमा देश र जनताको हितकै लागि सरकारले अधिकतम प्रयासका साथ काम गरिरहेको छ। तर, सरकारले गरेको राम्रा कामको पार्टीभित्रैबाट प्रतिरक्षा हुन सकेन। यो मैले बोल्नै पर्छ।  हामीले नक्सा निकाल्यौं। यो नक्सा निकाल्दाको टार्गेट त म नै छु। मनीषा कोइरालाले एउटा ट्विट गर्दा उनीमाथि त्यसरी खनिएका छन् भने हामीले नक्सा निकाल्दा, संविधान संशोधन गरेर अनुसूचीमै राख्दा, राजनाथ सिंहले सडक बनाएकोमा कडा रूपमा आपत्ति जनाउँदा उनीहरू (भारतीय) कति तात्तिएका होलान् ? उनीहरू कति रिसाएका छन्। एम्बेसीका मान्छेहरूले कति प्रेसर गरेका छन् भन्ने कुरा हामीलाई थाहा छ।  पार्टी एकता गर्दा सहमतिबाट चल्ने भनियो। तर, त्यसलाई बिर्सेर अहिले बहुमतअल्पमतको खेल खेल्ने, घेराबन्दी गर्ने काम भएको छ। यो अनुशासनहीन काम हो। गुटबन्दी र बहुमतअल्पमत गरेर घेराबन्दीको कामले पार्टीलाई विभाजनको दिशातिर लैजान्छ। महाधिवशेनसम्म सहमतिमा पार्टी चलाउने कुराको सहमति उल्लंघन हुँदै जान थालेको छ। नेतृत्वलाई खुइल्याएपछि कोही कसैले आफ्नो कद बढ्छ भन्ने ठान्नुभएको छ भने त्यस्तो भ्रम नपाले हुन्छ। गुटलाई होइन, पार्टीलाई प्राथमिकता दिऊँ। पार्टीलाई राम्रोसँग अघि बढाउन गृहकार्य अझै नपुगेको महसुस भएकै छ। कमजोरी छन् भने सच्याएर अघि बढौं। म राजनीतिक मान्छे हुँ। राजनीतिक रुपमै कसैले घेराबन्दी गर्न खोज्छ भने त्यसको प्रतिकार गर्छु। गैरराजनीति म गर्दिनँ। त्यसैले कोही कसैले पनि कसैका सेन्टिमेन्टमा नखेलौं। कसैलाई स्थायी कमिटीमा भएन, कसैलाई सचिवालयमा भएन भनेर वा यो त्यो भनेर नउचालौं। सेन्टिमेन्टका कुरा गरेर कहिल्यै समस्याको समाधान हुँदैन।  अध्यादेश (दल विभाजन र संवैधानिक परिषद्सम्बन्धी अध्यादेश जुन गत वैशाख ८ मा प्रधानमन्त्रीले ल्याएर पछि फिर्ता लिएका थिए ) का विषय पनि उठे। अध्यादेश किन ल्याइयो रे ? आवश्यक भएर नै ल्याइएको थियो। त्यो ठीक थियो। ठीक भएरै ल्याइएको हो। तर, साथीहरूले फिर्ता लिन भनेपछि फिर्ता लिइएको हो। अब यो विषय अहिलेलाई सकिएको छ।  कोरोना रोकथाम तथा नियन्त्रणमा सरकारले सफलता पाइरहेको छ। अन्यत्रभन्दा रोकथाम तथा नियन्त्रणमा नेपालले राम्रो गरेको छ। म दाबीका साथ भन्न सक्छु, २४ जना मान्छे मरेका छन्। त्यो पनि सबै कोरोनाकै कारण मात्र मरेका होइनन्। ३४ जना मात्र कोरोनाका कारण मरेका होलान्। तर, लक्षण देखिएपछि परीक्षण गर्दा कोरोनाले पनि छोएको देखिएपछि कोरोनालाई नै कारण मान्नुपर्यो। तर, त्यसो होइन। मैले प्रतिरोधी क्षमता बलियो बनाउने सन्दर्भमा हाम्रा पूर्वजहरूले प्रयोग गर्दै आएका औषधीय गुण भएको बेसारपानी खाँदा उपयुक्त हुन्छ भनेको थिएँ। तर, यहाँ त त्यही बेसारका नाममा मान्छेहरू सडकमा राजीनामा माग्दै निस्किएका छन्। के अब बेसारकै नाममा राजीनामा दिने ? कसैले कुनै निहुँ बनाएर विरोध गर्नेबित्तिकै राजीनामा दिइहाल्ने भन्ने हुन्न। कसैले भ्रष्टाचार गरेको कुरा उठायो भन्दैमा बिनातथ्य, प्रमाणित गर्ने निकायले छानबिन गरेर दोषी पहिचानै नगरीकन त्यो साथीको पछि लाग्ने कुरा हुन्न। सत्य हो, गरेको रहेछ भने मैले कारबाही गर्नुपर्छ। तर, यदि गरेको छैन भने त आफ्नै साथीको बचाऊ पार्टीले, पार्टीका साथीहरूले नगरेर अरू कसले गर्छ ? पुष्पकमल दाहाल  पार्टी संकटग्रस्त अवस्थामा छ। पछिल्लो ३४ महिनायता तपाईंहरू (पार्टी नेता) बैठक नबोलाएको भन्नुहुन्छ। पार्टी नै छैन, अनि कसरी बैठक बोलाउने ? पार्टीलाई विधि प्रक्रियामा सञ्चालन गर्ने, एकतालाई मजबुत बनाएर लैजाने बाटो के हुन्छ ? त्यसतिर ध्यान दिऔं। होइन भने हामी गम्भीर दुर्घटनामा पर्छौं। पार्टीमा कसले यस्तो गरेको छ ? को हो यसको जिम्मेवार सिधा भन्नुपर्छ। हामीलाई यहाँ बसेर तपाईंहरू ठीक छैन भन्ने लाग्छ भने त्यो पनि तपाईंहरूले भन्नुपर्छ। हामीले ऐतिहासिक रूपमा पार्टी एकता सम्पन्न गर्यौं। ऐतिहासिक एकतापछि झन्डै दुईतिहाइ बहुमतसहित सरकार बनायौं। तर, अब यो एकतालाई जोगाउन सकिएन, गल्र्यामगुर्लुम ढल्यो भने जनताको जनवाद, समाजवाद सबै सकिन्छ। अढाई वर्ष अझै बाँकी छ। हामी सबै जिम्मेवार बनौं, बाँकी अवधिको समय सरकारलाई जिम्मेवार बनायौं, पार्टी कामलाई थप प्रभावकारी बनायौं भने मात्र अर्को चुनावमा पनि बहुमत ल्याउने गरी जनताको बीचमा जान सकिन्छ। त्यसो गर्न सकिएन भने त जनताले विकल्प खोज्न सक्छन्। त्यसैले गम्भीर भएर बैठकमा समीक्षा गरौं।  पार्टी एकता हुँदा हामीले जम्माजम्मी ३४ वटा कुरा गरेका थियौं। दुई अध्यक्ष हुने, सहमतिबाट महाधिवशेनमा जाने, प्रधानमन्त्री केपी ओली भएर जाने अहिले र दुई अध्यक्ष भएपछि आलोपालो गर्ने, सरकार पनि आलोपालो गर्ने भनेर सहमति गरेकै हो। लिखित रूपमै गरेको हो। मैले आफैंले सरकार आलोपालो नगर्ने हो भने पार्टी एउटा र सरकार एउटा अध्यक्षले चलाएर जाऔं भनेको हो। मैले आफैंले छोडेको हो पछि। म अचेलभरि फर्केर यसो गमेर सोच्दा त्यति बेला त्यो गल्ती गरेछु जस्तो मलाई फिल भइरहेको छ। त्यस्तो लागेको छ। मिस्टेक गरेछु भन्ने लागेको छ। त्यसले अहंकारी बनाउने काम गरेको छ। पार्टीमा यस्तो अवस्था छ। आफैंले हस्ताक्षर अभियान चलाएर गएको छ। हामीले गुटगुट भनेका छौं। त्यसैले यो बैठकले गुटको अन्त्य गरेर पार्टी निर्माण गरेर जानुपर्ने हुन्छ। होइन भने अर्काे एउटा बाटो पनि छ। बहस गदै जाऔं। टुक्रिएर जाने भनेर जुन दिशामा पार्टी जान खोजेको छ, त्यो बाटो पनि छ। तर, त्यो भनेको पार्टी विलोपीकरणको बाटो हो। पार्टी ध्वंश हुने बाटो हो। त्यतातिर जाने गरी हामीले नसोचौं। पार्टीमा एउटा फुटको बाटो छ। अर्काे पार्टीमा विधि प्रक्रियाअनुसार चलाउनुपर्नेछ। त्यहीअनुसार सञ्चालन गर्नुपर्नेछ। तपाईंहरू सबैले पनि साथ दिनुपर्यो, सचिवालयले मात्र टुंगो लगाउन सकेको छैन। अब पार्टीलाई विधि प्रक्रियामा कसरी चलाउने भन्नुपर्यो। फाइट टु फिनिस गरेर जानुपर्छ। मैले गल्ती गरेको छु भने मैले सच्याउनुपर्छ। अर्काे अध्यक्षले गल्ती गरेको हो भने उहाँले सच्याउनुपर्छ। अरू साथीहरूले गल्ती गरेको भए उहाँहरूले पनि सच्याएर जानुपर्छ। यसो नगरी अब पार्टी बन्दैन।  सरकारले ठीकै गरेको छ। २४ किलोमिटर बाटो बनेको, सडकका खाल्टाखुल्टी पुरेको भन्ने कुराले मात्र हामीले भन्ने गरेको समाजवाद उन्मुख आर्थिक मोडेल तयार पार्यो त ? हाम्रो आदर्श, निष्ठाको बाटोमा हामी छौं कि अन्यत्रै छौं ? अहिले सरकारले काम हामी गरिरहेका छौं भने पनि जनताको बीचमा हामी अन्यत्रै गयौं भन्ने परेको छ। नवउदारवादी बाटोमै हामी गएका छौं। के फरक भयो र कम्युनिस्ट सरकार र अरूमा भन्ने छ। त्यसकारणले जे जति भएका छन्, के यसमै मात्र हामीले खुसी मान्नुपर्ने हो र ? होइन। हामीले आत्मसमीक्षा गर्नुपर्छ। नेपालको अहिलेको सत्ता एकदम बंगलादेशको मोडेलमा, पाकिस्तान, अफगानिस्तानको बाटोमा जाँदै छ भनेर बाहिर धेरै ठूलो चर्चा आइरहेको छ। राजा महाराजाहरू फेरि फर्किन पाउने भए भनेर खुसी मनाउन थालिरहेका छन्। यो सबै कुरा त्यत्तिकै भएर आएको होइन होला। देशीविदेशीहरू हामीलाई ध्वंश गर्न, विभाजन गर्न आएको होला। यसतर्फ हामीले सोच्नु नपर्ने ?  पार्टी निर्माण एउटा व्यक्तिले मात्र गरेको होइन। यो निर्माणमा सबैको बराबरी योगदान आआफ्नो सापेक्षतामा छ। वरिष्ठ नेताहरूको पनि छ। मुख्य लिडरसिपको पनि छ। तर, हामीले एउटा के सोच्नुहुन्न भने जो कोहीले पनि म भइनँ भने यो सूर्य पनि घुम्दैन। पृथ्वी पनि घुम्दैन, चन्द्रमा पनि घुम्दैन भनेर सोच्नु हुँदैन। म, हामी नहुँदा पनि चल्छन्, यो सूर्य चन्द्रमा भन्ने कुरा बुझ्नुपर्छ। यति हामीले सोच्न सक्यौं भने पनि पार्टी एउटा गतिमा अगाडि जान्छ। (नेकपाका स्थायी समिति सदस्यहरूसँगको कुराकानीका आधारमा) ओलीनेपाल घोचपेच ! प्रधानमन्त्री केपी ओली र वरिष्ठ नेता माधवकुमार नेपालबीच बैठकको बीचबीचमा भनाभन र घोचपेच चलेको छ। एक स्थायी समिति सदस्यका अनुसार ओली बोल्दै गर्दा नेता नेपालले त्यसको खण्डन गर्न खोजेपछि घोचपेच भएको हो। बैठकको प्रारम्भमा ओली बोल्दै गर्दा नेपालले बेलाबेला खण्डन गर्ने गरी कुरा राख्न खोजे। पार्टी एकताको काममा हामीले धेरै ठूलो मेहनत गरेका छौं। यसका लागि मुख्यतः जसअपजसको कुरा लिडरसिपलाई नै आउने रहेछ। हामीले जोखिम मोलेरै पार्टी एकता गरेका थियौं। दुईतिहाइको सरकार बनेको छ। विश्वमा कम्युनिस्टहरू अवशानको बाटोमा गइरहेका बेला नेपालमा यत्रो कम्युनिस्टको सरकार बन्ने काम भएको छ। यो कसले गर्यो ? स्वतः लिडरसिपको कुरा आउँदो रहेछ। यो ठूलो कुरा होइन ? ओली बोल्दाबोल्दै नेपालले भने। नेपालले भने, एकताका लागि अरूहरुले पनि योगदान गरेका छन्। यो कुरालाई पनि भन्नुपर्छ। अरू नेताले गरेका कुरालाई पनि बताएर जान सक्नुपर्छ। नेपाल बीचमै बोलेपछि ओलीले पनि जवाफ फर्काइहाले, मान्यज्यूले पनि बोल्न पाउनुहुन्छ। आफ्नो पालामा बोल्ने हो कि ? त्यस बेला बोल्दा हुन्छ नि। यो कुरा पनि मैले भनिरहनुपर्ने ? त्यसपछि नेपाल केही समय शान्त भए। ओलीले सरकारले दुई वर्षको अवधिमा सडकलाई बालबच्चा र वृद्धवृद्धाविहीन बनाएको, त्यहाँ कोही भोकभोकै नभएको र सडकमा खाल्टाखुल्टी नभएको बताए। त्यसपछि फेरि नेपाल ओलीको खण्डनमा उत्रिए। भने, खाल्टाखुल्टी पुरे नपुरेको हेर्न मेरो निर्वाचन क्षेत्रको साँखु हिँड्नुहोस्। म तपाईंलाई खाल्टाखुल्टी देखाइदिन्छु। ओलीले सरकारले गरेका कामको फेहरिस्त सार्वजनिक गर्दै नेताहरूले नै प्रचारमा कन्जुस्याइँ गरिरहेको आरोप लगाइरहे। तब नेपाल र ओलीबीच भनाभन चलेको ती नेताले अन्नपूर्णलाई बताए। नेकपा स्थायी कमिटी शुक्रबार पुनः बस्ने बालुवाटार बैठक : ओलीलाई माधवले रोक्न खोजेपछि परराष्ट्रमन्त्री ज्ञवालीसँग अमेरिकी विदेशमन्त्रीको वार्ता : एमसीसीको भविष्य के होला ?"
परराष्ट्रमन्त्री ज्ञवालीसँग अमेरिकी विदेशमन्त्रीको वार्ता : एमसीसीको भविष्य के होला ?,"काठमाडौं : अमेरिकी विदेशमन्त्री माइकल पोम्पेओले परराष्ट्रमन्त्री प्रदीप ज्ञवालीसँग टेलिफोनवार्ता गरेका छन्। अमेरिकी सहयोग निकाय एमसीसीसँगको सम्झौता संसद्बाट अनुमोदन गर्ने कि नगर्ने भनेर नेकपामा विवाद भइरहेका बेला दुई समकक्षीबीच वार्ता भएको हो। वार्तापछि परराष्ट्र मन्त्रालयले निकालेको विज्ञप्तिमा उनीहरूबीच एमसीसीको बारेमा संवाद भएनभएको उल्लेख छैन। यद्यपि, पोम्पेओले एमसीसी पारित गर्न भइरहेको विलम्व र प्रयासबारे मन्त्री ज्ञवालीसँग टेलिफोन संवाद गरेको स्रोतले दाबी गरेको छ। उनले घुमाउरो रुपमा एमसीसी सम्झौताको भविष्य के होला भनी चासो राखेका थिए। पोम्पेओले मन्त्री ज्ञवालीलाई टेलिफोन गरी कोरोना रोकथाम तथा नियन्त्रणमा नेपालले गरिरहेको प्रयासबारे चासो राखेका थिए। कोरोना भाइरस संक्रमणको त्रासबीच आफ्ना नागरिकलाई सुरक्षित राख्न गरेको प्रयासको दुवै जनाले एकअर्कोको प्रशंसा गरेका थिए। पोम्पेओ र ज्ञवालीबीच नेपालको सामाजिक, आर्थिक विकासका लागि विभिन्न परियोजनामा भइरहेको साझेदारीका विषयमा पनि छलफल भएको थियो। स्वास्थ्यलगायत अन्य क्षेत्रमा अमेरिकाले गरेको सहयोगको परराष्ट्रमन्त्री ज्ञवालीले प्रशंसा गरेको विज्ञप्तिमा उल्लेख छ। एमसीसी अनुमोदनलाई थप समय मागिने एमसीसी छल्न संसद् बैठक धकेलियो पोम्पेओले नेपालको विकासका लागि अमेरिकी सहयोग निरन्तर रहने जवाफ ज्ञवालीलाई दिएका थिए। एमसीसी के हुन्छ भन्ने प्रश्न उठिरहेका बेला अमेरिकी विदेशमन्त्री पोम्पेओले टेलिफोन वार्ता गर्नुलाई महत्वका साथ हेरिएको छ। विदेशमन्त्रीसँगको वार्तामा ज्ञवालीले एमसीसी विवादलाई सकारात्मक रुपमा टुंगो लगाउन आफूहरु प्रयासरत रहेको बताएका थिए। सत्तारूढ दल नेकपाको घरेलु किचलोका कारण एक वर्षदेखि एमसीसी संसदमा अल्झिएको छ। संसद्मा प्रवेश गरेको एक वर्ष भइसक्दा पनि एमसीसी सम्झौता अनुमोदन हुन सकेको छैन। संसद्को हाल जारी बजेट अधिवेशनबाट अनुमोदन गर्ने भनिए पनि नेकपाभित्र जस्ताको तस्तै अनुमोदन गर्न नहुने मत बलियो बन्दै गएको छ। आन्तरिक विवाद बढेपछि नेकपाले एमसीसीबारे अध्ययन गर्न पूर्वप्रधानमन्त्री झलनाथ खनालको संयोजकत्वमा आन्तरिक कार्यदल पनि बनाएको थियो । कार्यदलले यथास्थितिमा एमसीसी सम्झौता कार्यान्वयनमा लैजान नहुने र यसका प्रावधानमा संशोधनको आवश्यक रहेको औंल्याउँदै प्रतिवेदन बुझाएको थियो। प्रधानमन्त्री केपी शर्मा ओली, परराष्ट्रमन्त्री ज्ञवालीलगायत ;सत्तारुढ दलका नेताहरु यसलाई पारित गर्नुपर्ने पक्षमा छन्। त्यसैगरी प्रमुख प्रतिपक्ष दल कांग्रेसले पहिलेदेखि नै सम्झौता अनुमोदन गर्नुपर्ने अडान राख्खै आएको छ।तर नेकपाका अध्यक्ष पुष्पकमल दाहाल, पूर्वप्रधानमन्त्री झलनाथ खनाललगायतका नेताहरु एमसीसीलाई जस्ताको तस्तै पारित गर्न नहुने पक्षमा छन्।"
विदेशी ज्वाइँलाई विभेद नगरौं,"काठमाडौं : कांग्रेस सभापति शेरबहादुर देउवाले नेपाली महिलासँग बिहे गर्ने विदेशी पुरुषले नागरिकता नपाउने प्रावधानले विभेद निम्त्याउने बताएका छन्। संविधानले पनि महिला र पुरुषबीच समानता सुनिश्चित गरेको उल्लेख गर्दै उनले संसदीय समितिले नागरिकतासम्बन्धी गरेको पछिल्लो प्रावधानप्रति असन्तुष्टि जनाएका हुन्। प्रतिनिधिसभाको राज्यव्यवस्था तथा सुशासन समितिले विदेशी बुहारीलाई सात वर्षपछि वैवाहिक अंगीकृत नागरिकता दिने तर विदेशी ज्वाइँबारे मौन रहने गरी नागरिकता ऐन संशोधन विधेयक बहुमतबाट पारित गरेको थियो। छोरालाई बढी र छोरीलाई कम अधिकार अहिलेको समय र समाजका लागि स्वीकार्य छैनहुनुहुँदैन पनि, उनले बुधबार ट्विटरमा लेखेका छन्, नेपाली पुरुषसँग बिहे गर्ने विदेशी महिलाले नागरिकता पाउने तर नेपाली महिलासँग बिहे गर्ने विदेशी पुरुषले नागरिकता नपाउने गरी विभेदको रेखा कोर्नु हुँदैन। उनले नागरिकतासम्बन्धी पछिल्लो प्रावधानले महिलालाई दोस्रो दर्जाको नागरिक बनाउने दाबी गरे। महिलालाई दोस्रो दर्जाका नागरिक बनाउने गरी ल्याइएको प्रावधान संशोधन गरी लिंगको आधारमा विभेद नहुने अनि समानताको अवधारणामर्मअनुरुप नागरिकता विधेयक अघि बढाउन म सत्तारूढ नेकपासँग माग गर्दछु, उनले भने। कांग्रेस सांसद गगनकुमार थापाले पनि नागरिकताका सम्बन्धमा महिला र पुरुषमा भेदभाव गरिएको दाबी गर्दै संविधान संशोधनको आवश्यकता औंल्याएका छन्। उनले संविधानमा समानता मौलिक हकका रुपमा राखिसकेपछि नागरिकतामा विभेद गर्न नपाइने जिकिर गर्दै संविधान नै संशोधन गर्नुपर्ने उल्लेख गरे। असमानताका धेरै विषयमध्ये वैवाहिक अंगीकृत नागरिकताको विषय हो। नेपाली महिलाले कुनै विदेशी पुरुषसँग विवाह गरेमा उक्त पुरुषले जति नै अवधि नेपाल बसे पनि यहाँको नागरिकता पाउने कानुनी प्रावधान छैन, जुन महिलाको हकमा अत्यन्त विभेदपूर्ण छ, उनले भने, नागरिकतासम्बन्धी कानुनमा यसलाई सच्याउनुपर्छ र समान बनाउनुपर्छ। नेपाली नागरिकले विदेशी नागरिकसँग विवाह गरेपछि आफ्नो देशको नागरिकता परित्याग गरेर नेपालमै बसोबास गर्ने र नेपालकै नागरिक बन्न चाहनेलाई रोक्न नहुनेमा सांसद थापाको जोड छ। नेपाली महिला वा पुरुष जसले पनि विवाह गरेर नेपाल आउने पुरुष वा महिला निश्चित समयपछि नेपालको अंगीकृत नागरिक बन्न पाउने अवस्था हुन्छ, उनले भने, यस्तोमा नागरिकता दिनु अघि निश्चित समयावधि राख्ने कुराको कतैबाट पनि विरोध हुने छैन। त्यो समयावधि महिला वा पुरुष दुवैका हकमा समान रुपले ५ वर्ष, ७ वर्ष कति राख्ने छलफल गरेर टुंग्याउन सकिन्छ। वैवाहिक अंगीकृत नागरिकतासम्बन्धमा कांग्रेस अहिलेकै कानुनी व्यवस्थालाई निरन्तरता दिनुपर्ने पक्षमा छ। तर, समितिले ७ वर्षको प्रावधानसहित विधेयक बहुमतले पारित गरेको थियो। कांग्रेसले रुकुम पश्चिमको सोती घटनाबारे प्रधानमन्त्रीलाई ज्ञापनपत्र बुझाउन बालुवाटार पुगेका अधिकारकर्मी र राजनीतिक दलका नेता कार्यकर्तामाथि प्रहरी प्रशासनले गरेको दमनको विरोध गरेको छ। कांग्रेसनिकट नेपाल दलित संघलगायत १४ दलनिकट भ्रातृ संस्था र दलित नागरिक समाजको आयोजनामा भएको जारी आन्दोलनबारे प्रधानमन्त्रीलाई ज्ञापनपत्र बुझाउने र एक घण्टे शान्तिपूर्ण धर्नामा बस्ने क्रममा सुरक्षाकर्मीले लाठीचार्ज गर्नुका साथै धरपकड गरेको भन्दै कांग्रेसको आपत्ति जनाएको हो। सुरक्षाकर्मीले कांग्रेसका केन्द्रीय सदस्यहरु जीवन परियार र लक्ष्मी परियारसहित एक दर्जन नेता कार्यकर्तालाई नियन्त्रणमा लिएको थियो। सुरक्षाकर्मीको लाठी प्रहारबाट कांग्रेस केन्द्रीय सदस्य लक्ष्मी परियार गम्भीर घाइते भएको जनाइएको छ। शान्तिपूर्ण रुपमा ज्ञापन पत्र बुझाउन र धर्ना बस्न पाउने नागरिकको अधिकार माथि ठाडो हस्तक्षेप गर्दै सरकारले संविधानको भावना र मर्म विपरीतका क्रियाकलाप गर्न थालेको कांग्रेसको ठहर छ।"
चीनतर्फ सीमा अतिक्रमित छैन : परराष्ट्र,काठमाडौं : परराष्ट्र मन्त्रालयले चीनले नेपाली भूभाग अतिक्रमण गरेको समाचार प्रति आफ्नो गम्भीर ध्यानाकर्षण भएको जनाएको छ। परराष्ट्र मन्त्रालयले बिहीवार विज्ञप्ति सार्वजनिक गर्दै नेपालचीन सीमा निर्धारण सन १९६१ अक्टुबर ५ को सन्धि अनुसार भएको र त्यसमा दुवै पक्षले हस्ताक्षर समेत गरेको जनाएको छ। नेपाली भूभाग चीनले अतिक्रमण गरेको समाचार प्रकाशित भएपछि मन्त्रालयले त्यसबारे औपचारिक प्रतिक्रिया दिएको हो। कृषी तथा पशुपंक्षी मन्त्रालयको रिपोर्टलाई आधार मान्दै प्रकाशित भएका समाचार सत्य नभएको विज्ञप्तिमा उल्लेख छ। सीमा विवाद भए वार्ता र छलफलद्वारा त्यस्ता समस्याको समाधान खोजिने समेत परराष्ट्र मन्त्रालयले स्पष्ट पारेको छ। नेपालचीन सीमा क्षेत्रबाट हराएका भनिएका सीमा स्तम्भ ती क्षेत्रमा निर्माण नै नभएको समेत परराष्ट्र मन्त्रालयले जनाएको छ।
भक्तपुरमा दुई नाबालिका बलात्कृत,भक्तपुर : एक सातामा भक्तपुरमा दुई नाबालिका बलात्कारको शिकार भएका छन् । महानगरीय प्रहरी परिसर भक्तपुरका अनुसार १३ र १४ वर्षीया दुई बालिका एकसाताभित्र बलात्कृत भएका हुन् । परिसरका प्रवक्ता प्रहरी नायब उपरीक्षक दीपक गिरीले दुइटै घटनामा संलग्न दुर्य युवालाई प्रहरीले नियन्त्रणमा समेत लिइसकेको जानकारी दिए । उनका अनुसार रुकुमको भुमे गाउँपालिका ९ घर भई हाल चाँगुनारायण नपा १ दुवाकोट बेसीमा बस्ने ३५ वर्षीय जबर खड्का र काभ्रेपलाञ्चोकको भुम्लु गाउँपालिका १ बस्ने २१ वर्षीय सोमराज परियारलाई नाबालिका बलात्कार गरेको आरोपमा पक्राउ गरिएको छ । खड्काले गएको जेठ ३१ गते १३ वर्षीया बालिकालाई ललाईफकाई आर्थिक प्रलोभनमा पारी चाँगुनारायण नपा १ दुवाकोट बेसीस्थित आफ्नै कोठामा लगी जबरजस्ती करणी गरेको उजुरी परेको प्रहरी नायब उपरीक्षक गिरीले बताए । खड्काविरुद्ध नाबालिकाकी हजुरआमाले जबरजस्ती करणी गरेको भन्ने किटानी जाहेरी दिएकी थिइन् । उक्त जाहेरीको आधारमा उनलाई असार ६ गते पक्राउ गरिएको प्रहरीले जनाएको छ । त्यस्तै परियारले असार ४ गते दिउँसोको समयमा १४ वर्षीया बालिकालाई ललाईफकाई आर्थिक प्रलोभनमा पारी मध्यपुर थिमि नपा ९ बोडेस्थित निलबाराही जंगलमा लगी जबरजस्ती गरेका थिए । परियारविरुद्ध बलात्कृत बालिकाकी आमाले किटानी जाहेरी दिएकी थिइन् । उक्त दर्खास्तको आधारमा परियारलाई असार ५ गते पक्राउ गरिएको प्रहरीले जनाएको छ । दुवै अभियुक्तलाई कानुनी प्रक्रिया पूरा गरी जिल्ला अदालत भक्तपुरबाट १० दिनको म्याद थप अनुमति लिई थप अनुसन्धान कार्य अगाडि बढाइरहेको प्रहरी नायब उपरीक्षक गिरीले जानकारी दिए ।
नागरिकताको प्रावधानबारे भारत असन्तुष्ट,"काठमाडौं : नेपाली पुरुषसँग विवाह गर्ने विदेशीलाई सात वर्षपछि नागरिकता दिने प्रावधानप्रति भारतले घुमाउरो ढंगले आपत्ति जनाएको छ । भारतीय विदेश मन्त्रालयका प्रवक्ता अनुराग श्रीवास्तवले यस विषयमा विभिन्न रिपोर्ट देखेको बताएका छन् । नेपाल र भारतका जनताबीच एकदम गहिरो र पारिवारिक सम्बन्ध छ, मन्त्रालयमा बिहीबार आयोजित साप्ताहिक पत्रकार सम्मेलनमा उनले भने, यो सम्बन्धले दुई देशबीच रहेको नजिकको सभ्यतागत र सांस्कृतिक सम्पर्क प्रतिविम्बित गर्छ । भारतीय अधिकारीले प्रत्यक्ष विरोध नगरे पनि कूटनीतिज्ञ र मिडियाले नागरिकता प्रावधानको विरोध गरिरहेका छन् । यसले दुई देशबीच रहेको रोटीबेटी र बिहावारीको सम्बन्धलाई असर गर्ने प्रतिक्रिया व्यक्त गरिरहेका छन् । नेपालमा कांग्रेस र मधेसकेन्द्रित दलले उक्त प्रावधानको विरोध गरिरहेका छन् । नेपालले लिम्पियाधुरासम्म समेटेर नयाँ नक्सा जारी गरेपछि नेपाली सामान निर्यातमा भारतको पश्चिम बंगाल राज्य सरकारले रोक लगाएका खबर सार्वजनिक भइरहेका छन् । तर, भारतीय विदेश मन्त्रालयले भने यसलाई अस्वीकार गरेको छ । व्यापार र सप्लाई बिनाअवरोध अगाडि बढिरहेका छन् । काँकडभिट्टा र पानीट्यांकी क्षेत्रमा पनि कुनै अवरोध छैन । दुई मुलुकको बीचमा ठूलो व्यापार छ, प्रवक्ता श्रीवास्तवले भने, लकडाउनको समयमा पनि दुई देशको व्यापार बढिरहेको छ । मे महिनामा मात्रै ३ सय मिलियन अमेरिकी डलरभन्दा बढीको व्यापार भयो । उनले कोभिडको चुनौतीपूर्ण समयमा पनि नेपालसँगको व्यापार र अत्यावश्यक सामानको प्रवाहमा सहजीकरण गरिरहेको बताए । नेपालले कालापानी क्षेत्रमा नयाँ सुरक्षा चौकी स्थापना गरेको विषयले पनि भारतमा चर्चा पाएको छ । के भारतले पनि सीमा क्षेत्रमा सशस्त्र सुरक्षा दस्ता परिचलान गर्दै छ भनी सोधिएको प्रश्नमा प्रवक्ताले टिप्पणी गरेनन् । सीमा समस्या समाधान पहलबारे पनि उनले प्रतिक्रिया दिन अस्वीकार गरे । भारतले सीमा क्षेत्रमा निर्माण गरेको संरचनाका कारण नेपाली भूभाग डुबानमा पर्ने गरेको सम्बन्धमा नेपालले भारतसँग निरन्तर कुरा उठाइरहेको छ । यस सम्बन्धमा प्रवक्ता श्रीवास्तवले नेपालसँग आवश्यक समन्वय भइरहेको बताए । यस सम्बन्धमा द्विपक्षीय केही संयन्त्र छन्, उनीहरूले काम गरिरहेका छन्, उनले भने ।"
रुकुम घटनाः धरौटी तिर्न नसकेपछि किशोरीकी आमा कारागार चलान,रुकुम : जेठ १० गते रुकुम पश्चिमको चौरजहारीमा नवराज विकसहित ६ जनाको ज्यान जाने गरी भएको घटना सम्बन्धी मुद्दाको धरौटी तिर्न नसकेपछि किशोरीकी आमा कारागार चलान भएकी छन्। उनलाई रुकुम जिल्ला अदालतले बुधबार एक लाख रुपैयाँ धरौटीमा छोड्न आदेश दिएको थियो। धरौटी रकम तिर्न नसकेपछि अन्य २३ प्रतिवादीसँगै उनलाई पनि कारागार चलान गरिएको जिल्ला प्रहरी कार्यालय रुकुम पश्चिमका प्रमुख डिएसपी ठगबहादुर केसीले जानकारी दिए। अदालतले चौरजहारी नगरपालिका८ का वडाध्यक्ष डम्बरबहादुर मल्लसहित २३ अभियुक्तलाई भने पुर्पक्षका लागि कारागार चलान गर्ने आदेश दिएको थियो। अदालतको आदेशपछि प्रहरीले हिरासतमा रहेका र जेल चलान गर्न आदेश दिएकालाई राति नै जिल्ला कारागार चलान गरिएको थियो। यसअघिको आदेशमा दुईजना नाबालक (नवराजकी प्रेमिका भनिएकी किशोरी र अन्य एक जना आफन्त) लाई पुर्पक्षका लागि सुधारगृहमा पठाउने भनेको थियो।
भक्तपुरमा गोठमा आगलागी : तीन गाई र एक बाच्छा जले,भक्तपुर : भक्तपुरको सूर्यविनायक नगरपालिका ८ सिपाडोलका पार्वती थापाको गोठमा आगलागी हुँदा तीन गाई र एक बाच्छा जलेका छन् । महानगरीय प्रहरी परिसर भक्तपुरका अनुसार बुधबार राती जस्ताले बारेको एकतले कच्ची गोठमा आगलागी हुँदा तीन गाई र एक बाच्छा जलेर मरेका हुन् । गोठबाहिर कुडो पकाउने चुलोको आगो राम्ररी ननिभाउँदा गोठ जलेको प्रारम्भिक अनुसन्धानबाट देखिएको भक्तपुर प्रहरीले जनाएको छ । परिसरका प्रवक्ता प्रहरी नायब उपरीक्षक दीपक गिरीले आगलागीबाट अन्दाजी चार लाख पचास हजार रुपैयाँ बराबरको क्षति भएको बताए । राती भएको आगलागीबारे महानगरीय प्रहरी वृत्त जगातीलाई बिहीबार बिहानमात्रै खबर गरिएको थियो । खबर प्राप्त हुनासाथ वृत्तबाट घटनास्थलमा प्रहरी टोली पुगेको थियो । प्रहरीका अनुसार गाई धनीले गोठमा आगो लागेको धेरै समयपछि मात्रै चाल पाएका थिए । घटनाबारे थप अनुसन्धान कार्य भइरहेको भक्तपुर प्रहरीले जनाएको छ ।
झापामा जनस्तरबाट पीसीआर ल्याब सञ्चालन हुने,"झापा : जिल्लामा लामो छलफल पश्चात जनस्तरबाट झापाको कोटिहोमस्थित समर्पण भवनमा स्थापना गर्न लागिएको पीसीआर ल्याब सञ्चालनका लागि प्रदेश सरकारले अनुमति दिएको छ। एकका लागि एक अभियानमार्फत झापामा स्थापना हुन लागेको पीसीआर ल्याबका लागि बुधबार झापाको कनकाईस्थित समर्पण भवनमा मन्त्री घिमिरेसँग छलफल भएको थियो। झापाका राजनीतिक दल, सहकारी अभियन्ता र साझेदार संस्थाबीच मन्त्री घिमिरेले समर्पण भवनमा ल्याब राख्न अनुमिति दिएका हुन्। मन्त्री घिमिरेले अभियानले हालसम्म गरेको कामको प्रशंसा गर्दै चाँडोभन्दा चाँडो पीसीआर मेसिन खरिद गर्न अभियान टोलीलाई आग्रह गरेका थिए। उनले एक दुई दिनभित्रै ल्याब राख्ने योजना बनाइएको भवनको मापदण्ड हेर्न र मूल्यांकन गर्न प्राविधिक खटाउने प्रतिबद्धता व्यक्त गरेका छन्। समर्पण भवनमा ल्याब स्थापना र सञ्चालन गर्ने यसअघि नै अभियानको बैठकले निर्णय गरेको थियो। छलफलमा नेकपा झापाका अध्यक्ष चिन्तन पाठक, नेपाली कांग्रेसका देउमान थेवेलगायत अन्य राजनीतिक पार्टीका प्रतिनिधिको सहभागिता रहेको थियो। कनकाई नगरप्रमुख राजेन्द्रकुमार पोखरेलले ल्याब स्थापनापछि सञ्चालनमा नगरपालिकाले व्यवस्थापकीय जिम्मेवारी लिने बताए। उनले त्यसका लागि नगरले २५ लाख रुपैयाँ विनियोजन गरेको जानकारी दिए। ल्याब स्थापनाका लागि एकका लागि एक अभियानले ८५ लाख रुपैयाँ संकलन गरिसकेको छ। ४० वटा देशमा सञ्जाल रहेको अन्तर्राष्ट्रिय झापाली समाजले २५ र झापा जिल्ला सहकारी संघले २५ लाख रुपैयाँ प्रदान गरेका छन्। विभिन्न वित्तीय संस्था तथा व्यक्तिगत र संस्थागत रुपमा सहयोग गर्ने क्रम बढ्दो रहेको अभियानका संयोजक महेन्द्र गिरीले जानकारी दिए। ल्याब सञ्चालनका लागि १ करोड २७ लाख लाग्ने अनुमान गरिएको छ। झापाका १५ वटा स्थानीय तह सहमत भए भविष्यमा सो ल्याब भएको भवनलाई सरुवा रोग अस्पतालको रुपमा विकास गर्ने अभियानको योजना योजना रहेको गिरीले उल्लेख गरे। कोरोना भाइरसको परीक्षणका लागि प्रदेश १ मा तीनवटा प्रयोगशाला छन्। प्रत्येक प्रयोगशालाले एक सय पीसीआर परीक्षण गर्न सक्छन्। तर, प्रदेश १ मा स्वाब संकलन भने दैनिक छ सयभन्दा बढी भइरहेको छ।"
एमसीसीको विरोधमा प्रदर्शन,"स्याङ्जा : वालिङका युवाले मिलेनीअम च्यालेन्ज कर्पोरेशन (एमसीसी) लगायतका सामसामयिक घटना क्रमलाई जोडेर विरोध प्रदर्शन गरेका छन् । उनीहरुले एमसीसी खारेज, भ्रष्टाचारीलाई कारवाही, सरिता गिरीलाई कारवाही गर , सचेत नागरिक एक हौं भन्ने जस्ता नारा लेखेरसहित विरोध प्रदर्शन गरेका हुन् । वालिङ नगरपालिका ११ स्थित पर्यटकीय क्षेत्र बाहुनथानमा पुगेर उनीहरुले प्रदर्शन गरेका हुन् । बाहुनथानमा राखिएको नेपालको राष्ट्रिय झण्डामुनि बसेर शान्तिपूर्ण प्रदर्शन गरेका छन् । यहाँ १२ फिट अग्लो नेपालको राष्ट्रिय झण्डा फहराइएको छ । उनीहरुले नियमित ३४ दिनदेखि बिहानको केही समय बाहुनथामा बसेर विरोध गर्दे आएको जनाए । अगाडि र पछाडि राष्ट्रिय झण्डालाई साक्षी राख्दै कुनै पनि संघसंस्था र संगठनमा आवद्ध नभइ एक सच्चा नेपालीका नाताले स्वतःस्फुर्त रुपमा प्रदर्शन गरेको सहभागी मध्येका एक युवा कृष्ण डुम्रेले बताए।अमेरिकाको ५० करोड डलर अनुदान सहयोगका नाउँमा नेपालका न्याय कानून सबै मिचिनेछन् , उनले भने, त्यस्तो हुन दिंदैनौं, एमसीसी पास भएमा नेपाल अफगानिस्तान जस्तो बन्नेछ । एमसीसी सम्झौता कार्यान्वयनका लागि एमसीए नेपाल र सरकारबीच भएको सहमति अनुसार असार १६ देखि परियोजना कार्यान्वयन सुरु हुने सहमति भएको थियो । एमसीसी अन्तर्गतका परियोजना कार्यान्वयन सुरु भएको ५ वर्षमा नसकिए बाँकी अनुदान रकम फिर्ता जाने प्रावधान छ । एमसीसी परियोजनामा झन्डै ५५ अर्ब रुपैयाँ ऊर्जा र यातायात विकासका पूर्वाधारका क्षेत्रमा सम्झौता लागू भएको मितिले ५ वर्षमा गरिसक्नुपर्ने जनाइएको छ ।"
"भारतको धौलीगंगा बाँध खोलिंदै, सतर्क रहन आग्रह","दार्चुला : भारतको उत्तराखण्ड प्रदेशको पिथौरागढ जिल्लामा रहेको धौलीगंगा जलविद्युत परियोजनाको बाँध खोलिने भएको छ । नएचपीसी लिमिटेड र धौलीगंगा पावरस्टेसनले दिएको जानकारी अनुसार धौलीगंगा जलविद्युत परियोजनाको बाँध सोमबार राती १२ बजे खोलिने भएको छ । एनएचपीसी लिमिटेड, धौलीगंगा पावरस्टेसन, धारचुला, पिथौरागढ भारतबाट प्राप्त पत्रअनुसार असार १५ गते राति १२ बजेदेखि १६ गते बेलुकी ६ : ४५ बजेसम्म शिल्ट फ्लशिङ्ग र सरसफाइ गरिने भएकाले त्यसपश्चात महाकाली नदीमा जलस्तर बढ्ने भएकोले सतर्क रहन आग्रह गरिएको हो । ढोका सोमबार रातीदेखि खोलिने भएको हुँदा व्यास गाउँपालिकाको वडा नं ५ धौलाकोटदेखि लेकम गाउँपालिकाको लालीसम्मका नदि तटीय क्षेत्रका बासीन्दालाई सतर्कता अपनाएर सुरक्षित स्थानमा बस्न जिल्ला प्रशासन कार्यालयले आग्रह गरेको छ । दार्चुलादेखि बैतडी, डडेल्धुरा, कञ्चनपुर भएर भारततीर बग्ने महाकालीमा पानीको बहाव र सतह बढ्नसक्ने भएका कारण नदी छेउछाउमा नजान र सतर्कता अपनाइराख्नसमेत नेपाल र भारतका स्थानीय प्रशासनले अनुरोध गरेका छन् । परियोजनाले बाधँमा पानीको मात्रा बढ्ने भएकोले बेलाबेलामा नियमित सरसफाइ गर्नुपर्ने भन्दै बाँध खुला गर्ने गरेको छ । पछिल्लो समय भारतीय प्रशासनले नेपाली प्रशासनलाई पूर्व सुचना गराउन थालेपछि पूर्वसतर्कता अपनाउन सजिलो भएको छ । सोही अनुसार नेपाली प्रशासनले नदी आसपासका बासिन्दालाई बाध खोलिने बारे जानकारी गर्दै आइरहेको छ । धौलीगंगाबाट २ सय ८० मेगावाट बिजुली दार्चुला र धारचुलाबाट करिब १८ किलोमिटर उत्तरपश्चिममा भारतले धौलीगंगा नदीमा जलविद्युत उत्पादनका लागि बनाएको बाँध बाट २ सय ८० मेगावाट शक्ति उत्पादन हुँदै आएको छ । धौलीगंगा र महाकाली नदीको संगम तावाघाटको नेपाल भारत सीमाबाट ६ किलोमिटर टाढा रहेको ५६ मिटर अग्लो र ३ सय १५ मिटर लामो यो नियन्त्रण ढोकायुक्त बाँध हो । बाँधले छेकिएको पानी ७० मिटरसम्म गहिरो छ ।"
बलात्कार मुद्दा मिलाइदिन्छु भन्ने वकिल र प्रहरी निरीक्षक घुससहित पक्राउ,"धनगढी : जबरजस्ती करणी जस्तो गम्भीर अपराध मिलाई दिने भन्दै घुस लिन आएका जिल्ला प्रहरी कार्यालय कैलालीका प्रहरी निरीक्षक प्रकाश सिह कार्की र घुसको व्यवस्थापन गरेका अधिवक्ता हिमालय विक्रम विष्टलाई ५० हजार घुस सहित अख्तियारको विशेष टोलीले पक्राउ गरेको छ। एक नाबालिकाको सामूहिक बलात्कार मुद्दा मिलाई दिने र एक जनाको सार्वजनिक अपराधको मुद्दा पनि मिलाई दिने भन्दै ५० हजार घुस लिन आएका जिल्ला प्रहरी कार्यालय कैलालीका मुद्दा शाखाका प्रहरी निरीक्षक प्रकाश सिंह कार्कीलाई अधिवक्ता हिमालयन विक्रम विष्टको कार्यकक्षमै पक्राउ गरेको अख्तियार दुरुपयोग अनुसन्धान आयोग कञ्चनपुरका प्रमुख महेश पाण्डेले बताए। विशेष सूचनाका आधारमा कानुन व्यवसायी विष्टकै कार्यालयमा छापा हानेर प्रहरी निरीक्षकसहित दुवै जनालाई ५० हजार घुससहित रंगेहात पक्राउ गरिएको हो, अख्तियार प्रमुख पाण्डेले भने।"
मकवानपुरबाट गाजा ओसार्ने ५ जना पर्सामा पक्राउ,"वीरगन्ज : सशस्त्र प्रहरीले लागु औषध गाजा ओसार पसारमा संलग्न ५ जनालाई पक्राउ गरेको छ । पर्साको ठोरी गाँउपालिका वडा नम्बर ४ नयाँवस्तीबाट उनिहरुलाई घरेलु हतियारसहित सशस्त्र प्रहरीले बिहिबार बिहान पक्राउ गरेको हो । पक्राउ पर्नेमा मकवानपुरको मनहरी गाउँलिका ६ का ५० वर्षीय धनबहादुर तामाङ, २० वर्षीय रामबहादुर तामाङ, ४३ वर्षीय मङगल सिंह रुम्बा, २१ वर्षीय सुवास तामाङ र २२ वर्षीय सुमन तामाङ रहेका छन् । मकवानपुरको मनहरीबाट गाजा ल्याएर पर्साको ठोरी गापा ४ नयाँवस्तीमा कारोबारीलाई गाजा जिम्मा लगाएर अटो रिक्सामा फर्कंदै गरेका बेला उनीहरुलाई पक्राउ गरिएको सशस्त्र प्रहरी निरीक्षक सिंहवीर मल्लले बताए । ठोरी ४ निर्मल्वस्तीबाट अटो रिक्सामा चढेर फर्कंदै गरेका उनीहरुलाई शंका लागेर सोधपुछ गर्दा गाजा ओसार पसारमा संलग्न रहेको खुलेपछि नियन्त्रणमा लिइएको मल्लले जानकारी दिए । उनीहरुको साथबाट एक थान खुकुरी, एक थान खुर्पा, एक थान तराजु, ५ थान मोबाइल सेट, ३ थान टर्चलाईटका साथै नगद ४४ हजार १ सय १० रुपैयाँ पनि बरामद भएको मल्लले बताए । नियन्त्रणमा लिइएका पाँचै जनालाई आवश्यक कारबाही र अनुसन्धानका लागि प्रहरी चौकी सुवर्णपुरमा बुझाइएको सशस्त्र प्रहरी निरीक्षक मल्लले जानकारी दिए ।"
होटल क्वारेन्टाइन बस्ने बढे,"बागलुङ : कोरोना संक्रमणका कारण व्यापार व्यवसाय ठप्प भइरहेका बेला पछिल्लो समय सदरमुकामका होटलको क्वारेन्टाइनमा बस्ने बढ्न थालेका छन्। विदेशबाट आउनेलाई क्वारेन्टाइन बस्न सःशुल्क र निःशुल्क विकल्प दिइएको छ। निःशुल्क विकल्पमा बागलुङ नगरपालिकासहित सम्बन्धित स्थानीय तहले तयार गरेको क्वारेन्टाइन छ भने सम्बन्धित व्यक्तिको इच्छा अनुसारका सुविधा सम्पन्न होटलमा सःशुल्क व्यवस्था गरिएको छ। सोही अनुसार अहिले बागलुङ भित्रिनेलाई नगरपालिकाले तयार गरेको रामरेखा, रमेटार लगायतका क्वारेन्टाइनमा निःशुल्क खानपानसहितको राखिएको छ। भारतसहित विभिन्न मुलुकबाट आउनेहरु होटलका क्वारेन्टाइन बस्न थालेका छन्। गरेर राखिएको छ। तेस्रो मुलकमा रहेका अधिकाशं नेपालीहरु बागलुङ भित्रिएसँगै उनीहरु बागलुङ बजारका होटल क्वारेन्टिनमा बस्न थालेका छन्। विदेशबाट घर फर्किनेहरु बढेपछि तीन महिनादेखि ठप्प रहेका बजारका सुविधा सम्पन्न होटल अहिले भरिन थालेका छन्। सुविधा सम्पन्न होटलमा बस्न चाहनेलाई प्रति दिन प्रति व्यक्ति एक हजार सात सय ५० र डबल बेड कोठामा प्रति व्यक्ति एक हजार पाँच सय शुल्क तय गरिएको होटल व्यवसायी सघं बागलुङका अध्यक्ष निलेश राजभण्डारीले जानकारी दिए। विदेशबाट आएका ३६ जना होटलको क्वारेन्टाइनमा बसेका बागलुङ नगरको स्वास्थ्य शाखाले जनाएको छ। यसले हामीलाई नाफा त हुँदैन, तर देशलाई संकट पर्दा सहयोग गरौ भन्ने उद्धेश्यले होटललाई क्वारेन्टाइनको रुपमा प्रयोग गर्न दिने निर्णय गरेका हौ, उनले भने,अहिलेको समयमा जोखिम उच्च छ, अर्कोतर्फ छरछिमेकले पनि कठिन समय र संकटको राज्यको बाध्यता नबुझदिदाँ समस्या भइरहेको छ। अहिले तेस्रो मुलुकबाट आएका ३६ जना होटलको क्वारेन्टाइनमा बसेका बागलुङ नगरको स्वास्थ्य शाखाले जनाएको छ। होटल पिस प्यालेसमा १२, होटल दि राजनमा १५, त्रिवेणी होटलमा ६ र होटल रेड एप्पलमा ३ जना रहेका नगर स्वास्थ्य शाखाका दिनेश जिसीले जानकारी दिए। होटल क्वारेन्टाइनको सुरक्षा तथा स्वास्थ्य उपचारको व्यवस्था भने बागलुङ नगरले मिलाएको छ। होटल बाहेक रामरेखा र रमेटारको क्वारेन्टाइनमा ६४ जना छन्। सदरमुकाममा होटल क्वारेन्टाइनको क्षमता एक सय ५० रहेको होटल व्यवसायी सघंले जनाएको छ। विदेशबाट आउनेलाई होटलमा राखिएपछि आसपासका बासिन्दा भने त्रासमा छन्। स्थानीयले होटल सञ्चालक, मजदुर र उनीहरुका परिवारसँग फरक व्यवहार गर्न थालेका संघ पदाधिकारीको गुनासो छ। होटलमा संक्रमित नभई विदेशबाट आएकालाई राखिएकाले त्रसित हुन जरुरी नरहेको बागलुङ नगरका स्वास्थ्य शाखाका प्रमुख जनस्वास्थ्य अधिकृत रामप्रसाद खनाल बताउँछन्। होटलमा खाने बस्नेदेखि शौचालय समेत व्यवस्थित हुने भएकाले अन्य सामान्य क्वारेन्टाइन भन्दा सुरक्षित हुने उनको भनाइ छ। विद्यालयमा एउटै कोठामा एक जना राख्न समस्या छ, तर होटलमा एक्लै बस्दा संक्रमण भएको खण्डमा अन्यलाईसमेत सर्दैन, खनाल भन्छन्, होटलमा सुविधा र सुरक्षित बढी भएकै कारण खर्च गरेरै क्वारेन्टाइन बस्नेको संख्या बढ्दै गएको हो।"
मिडिया सोसाइटीलाई चिनियाँ मास्क सहयोग,काठमाडौँ : चीनको गुडविल फाउन्डेशनले नेपालस्थित मिडिया सोसाइटीलाई ५० हजार सर्जिकल मास्क राहत प्रदान गरेको छ । १८ लाख रुपैयाँ बराबरको मास्क सहयोग प्राप्त भएको मिडिया सोसाइटीका अध्यक्ष सुभशंकर कंडेलले जनाए । विश्वव्यापी रुपमा महामारीको रुपमा फैलिएको कोभिड १० विरुद्ध लड्नका लागि भन्दै चिनियाँ फाउन्डेशनले उक्त सहयेग प्रदान गरेको जनाएको छ । यही जुन १८ मा मिडिया सोसाइटीलाई सहयोग प्रदान गरेको पत्र फाउन्डेशनले सार्वजनिक गरेको छ ।
कोरोना संक्रमितको मृत्यु भएपछि पश्चिमाञ्चल अस्पतालका सेवा बन्द,पोखरा : कोरोना भाइरस संक्रमण (कोभिड १९) देखिएका बिरामीको मृत्यु भएपछि पश्चिमाञ्चल क्षेत्रीय अस्पताल पोखरामा आकस्मिकबाहेक अन्य सेवा बन्द भएको छ । बुधबार राती एकजना संक्रमितको अस्पतालमा मृत्यु भएको थियो । मृतक स्याङ्जाका ५५ वर्षीय पुरुष हुन् । अस्पतालका निर्देशक डा अर्जुन आचार्यका अनुसार एक दिनलाई मात्रै आकस्मिक बाहेक सेवा रोकिने छ । मत्यु भएका कोरोना संक्रमित बिरामी स्याङ्जाको आँधीखोला गाउँपालिका सिरुवारीका पुरुष मधुमेह र निमोनियाका समेत बिरामी थिए। यसअघि स्याङ्जा घर भएका ५८ वर्षीय संक्रमित पुरुषको यही अस्पतालमा २५ जेठमा मृत्यु भएको थियो । गण्डकी प्रदेशमा बिहीबार बिहानसम्म कोरोना संक्रमितको संख्या ७ सय ५३ पुगेको छ । संक्रमितमध्ये ९१ जना निको भएका छन् ।
एम्बुलेन्स दुर्घटना हुँदा चालकको घटनास्थलमै मृत्यु,ओखलढुंगा : लिखु गाउँपालिकामा एम्बुलेन्स दुर्घटना हुँदा चालकको घटनास्थलमै मृत्यु भएको छ। यसमबाट ९ नं वडाको पोकलीतर्फ जाँदै गरेको एम्बुलेन्स वडा नम्बर ६ को कात्तिकेभिरमा दुर्घटना हुँदा एम्बुलेन्स चालक लिखु गाउँपालिका ४ यसमका २३ वर्षीय सुदर्शन खत्रीको घटनास्थलमै मृत्यु भएको हो। एम्बुलेन्स बिहीबार बिहान गाउँपालिकाबाट बिरामी लिन पोकली जाँदै थियो। गाउँपालिकाको ३०१०० झ ५११५ नम्बरको एम्बुलेन्स सडकबाट करिब २ सय मिटर तल खोलामा खसेको गाउँपालिका अध्यक्ष गोविन्द पौडेलले जानकारी दिए। ८ नं वडाका वडा अध्यक्षले पोकलीबाट बिरामीलाई काठमाडौँ लैजान एम्बुलेन्स मगाएपछि चालक बिहानै एम्बुलेन्स लिएर पोकलीतर्फ गएकाले बिरामी भने थिएनन्। साँगुरो र ग्रेड नमिलेको भीरको बाटो भएकाले दुर्घटना भएको स्थानीयले बताए। अहिले घटनास्थलमा प्रहरी खटाइएको छ।
संक्रमितको शव व्यवस्थापनमा अवरोधपछि पोखरामा गोली चल्यो : ८ जना पक्राउ,"पोखरा : कोरोना संक्रमणबाट मृत्यु भएकाको शव व्यवस्थापनमा अवरोध गर्नेहरुलाई तर्साउन पोखरामा प्रहरीले हवाई फायर गरेको छ। संक्रमण भएर पोखराको पश्चिमाञ्चल क्षेत्रीय अस्पतालमा उपचार गराइरहेका स्याङ्जाको अर्जुनचौपारी गाउँपालिकाका ५५ वर्षे पुरुषको बुधबार राति मृत्यु भएको थियो। पोखरा ३२ मा मजुवामा सेतीनदी किनारनजिककै खालि जमिनमा बिहीबार ती पुरुषको शव गाड्न लैजाँदा स्थानीयले अवरोध गरेका थिए। स्थानीयले आफ्नो गाउँठाउँमा शव गाड्न नदिने भन्दै सशस्त्र प्रहरीको गाडी नै तोडफोडसमेत गरेका छन्। सशस्त्रको गाडीको सिसा फुटेको छ। प्रहरीले ८ जनालाई नियन्त्रणमा पनि लिएको छ। शव गाड्न डोजरले खाल्डो खन्न लाग्दा स्थानीयले अवरोध गरेपछि ८ राउन्ड हवाई फायर गर्नुपरेको कास्की प्रहरीका प्रवत्ता डीएसपी सुवास हमालले बताए। स्याङ्जाका ती संक्रमित मधुमेह र नियोनियाका पनि बिरामी थिए। उनलाई उपचारका लागि ८ गते पोखरा ल्याइएको थियो। उनलाई कोरोना संक्रमणको पुष्टि पनि त्यसै दिन भएको थियो। त्यसअघि उनी गाउँमा सामाजिक कार्यमा सहभागी भएको बताइएको छ। उनको भने ट्राभल हिस्ट्री छैन। स्याङ्जाका यी संक्रमितको मृत्युसँगै गण्डकी प्रदेशमा कोरोनाबाट मृत्यु भएकाको संख्या २ पुगेको छ। यसअघि स्याङ्जाकै ५८ वर्षे पुरुषको २५ जेठमा मृत्यु भएको थियो। उनीचाहिँ भारतबाट आएका थिए। वालिङका ५८ वर्षेको शव व्यवस्थापनमा समेत लफडा भएको थियो। उनको शव पोखराको वडा नम्बर ११ र २० को साँधमा सेतीनदी किनारमा गर्दा स्थानीयले अवरोध गरेका थिए। त्यतिबेला पनि प्रहरीले केहीलाई पक्राउ गर्नुपरेको थियो। प्रदेश सरकारले बनाएको कोरोना संक्रमितको शव व्यवस्थापन सम्बन्धी कार्यविधिमा स्थानीय तहसँगको सहकार्य र समन्वयमा प्रशासनले शव व्यवस्थापन गर्ने उल्लेख छ। शव व्यवस्थापनमा नेपाली सेना, सशस्त्र र नेपाल प्रहरी खटिन्छन्।"
म्याग्दीमा थप छ जनामा कोरोना संक्रमण,"बेनी : म्याग्दीमा बिहीबार बिहान एक महिला सहित छ जनामा कोरोना (भाइरस) संक्रमणको पुष्टि भएको छ । पोखरा क्षयरोग केन्द्र र प्रदेश जनस्वास्थ्य प्रयोगशाला हेडौडामा पिसिआर बिधिबाट गरिएको स्वाब नमुनाको परिक्षणका क्रममा म्याग्दी सहित गण्डकी प्रदेशमा थप ११ जनामा कोरोना (भाइरस) संक्रमिण पुष्टि भएको हो । गण्डकी प्रदेश कोरोना नियन्त्रण तथा रोकथाम कार्यक्रमका प्रवक्ता डाक्टर बिनोद बिन्दु शर्माद्धारा जारी विज्ञप्तिमा संक्रमण पुष्टि भएकाहरुलाई सम्बन्धित जिल्लाका आइसोलेशनमा लैजाने तयारी भएको छ । म्याग्दीका ६ जना, नवलपरासी पुर्वको मध्य बिन्दु नगरपालिकाका एक पुरुष र एक महिला, बागलुङको गलकोट नगरपालिकाका दुई जना र स्याङ्जाको कालीगण्डकी गाउपालिकाका १ जना रहेका छन् । पछिल्लो पटक थपिएकासँगै गण्डकी प्रदेशमा कोरोना संक्रमितको संख्या ७५३ जना पुगेको छ । म्याग्दीका नयाँ संक्रमित मंगला गाउपालिकाका ४ र बेनी नगरपालिकाका दुई जना हुन् । उनिहरु विदेशबाट आएर बेनीको न्यु वेष्ट पोइन्ट आवासीय माविको क्वारेन्टिनमा बसेकाहरु भएका स्वास्थ्य कार्यालय म्याग्दीका प्रमुख एकनारायण लम्सालले बताए । स्वास्थ्य अवस्था सामान्य भएका उनिहरुलाई खुल्ला मञ्चको शैक्षिक तालिम केन्द्रमा रहेको आइसोलेशनमा लगिएको छ । असार ३ गते उनिहरुको स्वाब संकलन गरेर परिक्षणका लागि प्रयोगशालामा पठाइएको थियो । मंगला गाउपालिका१ कुहुँका ३५ र २० बर्षका पुरुष, सोही पालिकाको ३ र ४ मा पर्ने बरंजाका २६ र २३ वर्षका पुरुष, बेनी नगरपालिका ४ सिंगाका १७ वर्षका पुरुष छन् । संक्रमित बेनी४ ठेगाना भएकी महिला जेठ ३० गते कुवेतबाट आएर क्वारेन्टिनमा बसेकी थिइन् । हाल म्याग्दीमा संक्रमितको संख्या १४ जना पुगेको छ भने दुईजना निको भएर घर फर्किएका छन् । म्याग्दीबाट हालसम्म २७० वटा स्वास संकलन गरेर पिसिआर बिधिबाट कोरोना परिक्षण गर्न पठाइएको छ । २३५ वटाको रिपोर्ट आएको छ भने ३५ वटाको आउन बाकी छ ।"
बिरामी कुरुवा युवतीमाथि दुर्व्यवहार गर्ने पक्राउ,विराटनगर : विराटनगरको कोसी अस्पतालमा बिरामी कुरुवा बसेकी युवतीमाथि दुरव्यवहार गर्ने एक युवालाई प्रहरीले बुधबार साँझ पक्राउ गरेको छ । पक्राउ पर्नेमा मोरङको कटहरी गाउँपालिका४ नयाँबजारका २२ वर्षीय सुरज मण्डल रहेका छन् । मण्डलले महिला वार्डको २०२ नम्बर बेडमा उपचाररत बिरामीको कुरुवा रहेकी युवतीमाथि बुधबार बिहान ३ बजेतिर दुर्व्यहावर गरेको मोरङ प्रहरीका प्रवक्ता डीएसपी मानबहादुर राईले बताए । उनका अनुसार सुनसरीको इटहरी उपमहानगरपालिका४ घर भएकी युवती बिरामी भएर भर्ना गरिएकी बहिनीको रेखदेखका लागि अस्पताल बसेकी थिइन् । रेखदेखका लागि बसेकी युवती पनि खाली रहेको अर्को २५८ नम्बरको बेडमा सुतेकी थिइन् । प्रहरीकाअनुसार बेडमा निधाएको अवस्थामा ओठमा चुम्बन गरेर एक युवा फरार भएका थिए । चुम्बन गरेको थाहा पाएर युवतीले होहल्ला गर्दै प्रतिकार गरेपछि वरपरका बिरामी कुरुवा र अस्पतालका सुरक्षा गार्डले खोजी थालेका थिए । तर भर्याङबाट हामफालेर भागेका युवालाई पहिचान गरेर साँझसम्ममा प्रहरीले पक्राउ गरेको हो । पक्राउ परेका सुरज पनि हेल्थ असिस्टेन (एचए) अध्ययन गरेका युवा हुन् । उनले केही समय अघि कोसी अस्पतालमै स्यंसेवकका रुपमा काम गरेको पनि पाइएको प्रहरीले जनाएको छ । उनीविरुद्ध परेको किटानी जाहेरीका आधारमा प्रहरीले अभद्र व्यवहार मुद्दा चलाउन अनुसन्धान अघि बढाएको छ ।
"हेटौंडामा चट्याङ लागेर दुई महिलाको मृत्यु, एक घाइते",हेटौंडा : अविरल वर्षासँगै परेको चट्याङ लागेर मकवानपुरमा दुई जना महिलाको आज मृत्यु छ। मृत्यु हुनेमा मकवानपुर बकैया गाउँपालिका२ का बुद्ध घिसिङको १७ वर्षीया छोरी सम्झना घिसिङ र आशालाल घिसिङकी २५ वर्षीया श्रीमती विना घिसिङको रहेको प्रहरीले जनाएको छ। सम्झाना घरमै बसिरहेको अवस्थामा र विनाको स्थानीय दोभान स्वास्थ्य चौकीमा उपचारको क्रममा मृत्यु भएको जिल्ला प्रहरी कार्यालयले जनाएको छ। यस्तै स्थानीय पूर्णबहादुर जिम्बाको घाइते १४ वर्षीय छोरा किरण जिम्बाको सो स्वास्थ्य चौकीमा उपचारको लागि भर्ना गरिएको छ।
अख्तियारभित्र निजी क्षेत्र घुसाउने विधेयक: चौतर्फी विरोधपछि सरकार पछि हट्यो,"काठमाडौं : निजी क्षेत्रलाई समेत अख्तियार दुरुपयोग अनुसन्धान आयोगको क्षेत्राधिकारभित्र घुसाउने गरी ल्याइएको विधेयकको सबैतिरबाट विरोध र आलोचना भएपछि यसलाई होल्ड गरिने भएको छ। निजी क्षेत्रलाई हतोत्साही बनाउने र लगानीको वातावरणसमेत विथोलिने चिन्ता गर्दै विधेयकलाई अघि नबढाउन नागरिक स्तरबाट समेत दबाब दिइएको थियो। सत्तारुढ नेकपाको बुधबार बसेको स्थायी बैठकमा पनि उक्त विधेयक अघि नबढाउने सहमति भएको थियो। बैठकमा बोल्ने अधिकांश सदस्य तथा नेताहरुले यसको विरोध गरेपछि यसलाई तत्काल अघि नबढाउने सहमति भएको वरिष्ठ नेता झलनाथ खनालले बताए। उनले भने, निजी क्षेत्रको सुझावलाई समेत ध्यानमा राख्दै अहिलेलाई यो विधेयक अघि नबढाउने सहमति भएको छ। अब यो अघि बढ्दैन।' बैठकमा अध्यक्ष पुष्पकमल दाहाल प्रचण्डले पनि विधेयक तत्काल अघि नबढ्ने भएपछि यसलाई एजेन्डामा नराखिने बताएका थिए।निजी क्षेत्रलाई हतोत्साही बनाउने गरी कदम अघि बढाउन नहुने बताएका थिए। सरकारले पेस गरेको उक्त विधेयक राष्ट्रियसभाको विधान व्यवस्थापन समितिले पारित गरेर सोमबार नै राष्ट्रियसभामा पेस गर्ने तयारी थियो। प्रमुख प्रतिपक्ष कांग्रेसको आग्रह र निजी क्षेत्रको दबाबपछि यसलाई रोकिएको हो। निजी तथा सार्वजनिक क्षेत्रमा क्रियाशील व्यवसायी तथा विज्ञहरुले यो प्रावधानको चर्को आलोचना गरेका थिए। प्रमुख प्रतिपक्ष नेपाली कांग्रेसले पनि निजी क्षेत्रलाई आतंकित गर्ने नियतले यस्तो विधेयक ल्याइएको भन्दै अघि नबढाउन आग्रह गरेको थियो। निजी क्षेत्रलाई समेत आफ्नो प्रभावका राखेर सरकार निरंकुश पथमा अघि बढ्न खोजेको आरोप विपक्षीले लगाएका थिए। अख्तियारकै पूर्व पदाधिकारीहरुले समेत यस्तो प्रावधान अनुचित रहेको र यसको दुरुपयोग भएर निजी क्षेत्रको उत्साह विस्तारै सेलाउने बताएका थिए।अख्तियारका पूर्वप्रमुख आयुक्त सूर्यनाथ उपाध्याय कम्पनी ऐन, सेयर बजार ऐन, मुद्रा निर्मलीकरण ऐन, ठगी ऐन, कारार ऐन, राजस्व, कर ऐनअनुसार नै सरोकारवाला नियमनकारी निकायबाट छानबिन र आवश्यक कारबाही हुने भएकोले अहिलेको व्यवस्थालाई निरन्तरता दिनुपर्ने उनी बताउँछन्। अख्तियार निजी क्षेत्रमा आयोग प्रवेश गर्नु उचित नरहेको उनको भनाइ छ। उनी भन्छन्, 'निजी तथा सार्वजनिक संस्था हेर्नसक्ने क्षमता अख्तियारसँग छैन। यो प्रावधानले निजी क्षेत्र, कम्पनीलाई त्रसित र आतंकित बनाउने छ।' विधेयकमा के थियो प्रस्तावित विधेयकमा रहेको सार्वजनिक संस्था भित्र नेपाल सरकार, प्रदेश सरकार वा स्थानीय तहको पूर्ण वा आंशिक स्वामित्व वा नियन्त्रणमा रहेको वा प्रचलित कानून बमोजिम स्थापित आयोग, समिति, संस्थान, प्राधिकरण, निगम, कम्पनी, प्रतिष्ठान, बोर्ड, केन्द्र, परिषद्, बैंक, मेडिकल कलेज र सोसँग सम्बद्ध अस्पताल वा यस्तै प्रकृतिका अन्य कुनै सङ्गठित संस्थाको अनुगमन अख्तियारले गर्ने उल्लेख गरिएको छ। निजी क्षेत्र निराश उद्योग वाणिज्य महासंघ र नेपाल उद्योग परिसंघले अख्तियार दुरुपयोग अनुसन्धान आयोगसम्बन्धी विधेयक २०७६ मा समावेश गरिएको निजी क्षेत्रसम्बन्धी प्रावधान नियन्त्रणकारी भएको बताउँदै यसले निजी क्षेत्रलाई निरास बनाएको बताएका छन्। महासंघकी अध्यक्ष भवानी राणा र परिसंघका अध्यक्ष सतिशकुमार मोरले संयुक्त विज्ञप्ति जारी गर्दै उक्त विधेयक फिर्ता लिन माग गरेका छन्। कोरोना भाइरस संक्रमणबीचको समयमा आएको विधेयकले निजी क्षेत्रलाई हतोत्साही बनाएको समेत उनीहरुले उल्लेख गरेका छन् । तेस्रो संशोधन विधेयकमा अख्तियारबाट हुने अनुसन्धानमा निजी क्षेत्रबाट सञ्चालित उद्योग, प्रतिष्ठान, कम्पनी, बैंक, मेकिडल कलेजलगायत निकायलाई समेत समेट्ने उद्देश्य देखिएकाले त्यसमा ध्यानाकर्षण भएको उल्लेख गर्दै विज्ञप्तीमा भनिएको छ,' निजी क्षेत्रले व्यवसाय प्रवद्र्धनका लागि स्वतन्त्र व्यावसायिक निर्णय लिन पाउनुपर्छ।' प्रस्तावित प्रावधानले निजीस्तरका कम्पनीको पेसागत स्वतन्त्रतामाथि हस्तक्षेप हुने पनि उनीहरुको ठहर छ । निजी क्षेत्रबाट सञ्चालित व्यवसायहरुलाई अनुसन्धानको दायरामा ल्याउन प्रचलित कानुनले नियमनकारी निकायहरूको व्यवस्था गरेकाले अख्तियार विधेयकमा अलग्गै प्रावधान आवश्यक नरहेको उनीहरुको भनाइ छ।उद्योग व्यवसायको विकास र विस्तारमा यस प्रकारको प्रावधानले सहयोग नगर्ने विज्ञप्तीमा उल्लेख छ।"
हल्कादेखि मध्यम वर्षाको सम्भावना,"देशका अधिकांश भूभागमा आंशिकदेखि सामान्य बदली रही वर्षाको सम्भावना रहेको जल तथा मौसम पूर्वानुमान महाशाखाले जनाएको छ । मौसमविद् सविना शाक्यकाअनुसार मनसुनको न्यून चापीय रेखा पश्चिमी भूभागमा औसत स्थानभन्दा केही उत्तरतर्फ सरेकाले प्रदेश १, प्रदेश २, वाग्मती र गण्डकी प्रदेशका एकदुई स्थानमा आज भारी वर्षाको सम्भावना रहेको छ । 'बाँकी स्थानमा सामान्यतया हल्कादेखि मध्यम वर्षाको सम्भावना रहेको छ,' उनले भने। प्रदेश १, २, सुदूरपश्चिम तथा कर्णाली प्रदेशका केही स्थानहरुमा वर्षा भइरहेको छ । दिउँसो देशभर बदली रही सबै प्रदेशका धेरै जसो स्थानहरुमा हल्कादेखि मध्यम वर्षाको सम्भावना रहेको छ । साथै प्रदेश १, २, ५, वाग्मती , गण्डकी तथा कर्णाली प्रदेशका केही स्थानहरुमा भारी वर्षाको सम्भावना समेत रहेको महाशाखाले जनाएको छ ।"
११ र १२ को परीक्षा अझै अन्योल,"काठमाडौं : सरकारले माध्यमिक शिक्षा परीक्षा (एसईई) सञ्चालन नगरी विद्यालयले आन्तरिक मूल्यांकन गरेर प्रमाणपत्र दिने निर्णय गरे पनि कक्षा ११ र १२ को परीक्षा भने अझै अन्योल छ। आन्तरिक मूल्यांकनलाई आधार मान्ने सरकारको निर्णयसँगै कक्षा १० का विद्यार्थी र अभिभावक खुसी भए पनि ११ र १२ का विद्यार्थी अझै तनावमा छन्। विद्यार्थी, शिक्षक र अभिभावकले यो तहको वार्षिक परीक्षाबारे चासो लिन थालेका छन्। कक्षा ११ र १२ को हकमा भने छलफल मात्रै भएको तर ठोस निर्णय नभएको राष्ट्रिय परीक्षा बोर्डले जनाएको छ। बोर्डले यसअघि वैशाख पहिलो सातादेखि कक्षा १२ र अन्तिम साताका कक्षा ११ को परीक्षा सार्वजनिक गरेको तालिका सार्वजनिक गरेको थियो। संविधानले माध्यमिक तहसम्मको शिक्षाको अधिकार स्थानीय सरकारलाई दिएको छ। सो व्यवस्थाअनुसार कक्षा १२ सम्मको परीक्षा स्थानीय तहले सञ्चालन गर्नुपर्ने हो। संविधानको अनुसूची ८ मा शिक्षालाई संघ, प्रदेश र स्थानीय तहको साझा अधिकार सूचीमा राखिएको छ। यही अधिकारको व्याख्या गर्दै बोर्डले परीक्षा सञ्चालन गरिरहेको छ। कक्षा ११ को परीक्षा प्रदेश स्तरमा र कक्षा १० को अन्त्यमा लिइँदै आएको एसईई पनि विद्यालय स्तरमै सञ्चालन हुनुपर्ने हो। तर, यी सबै परीक्षा सञ्चालन गर्न कानुनी संरचना नबनेको दाबी गर्दै संघबाटै सञ्चालन भइरहेको छ। अहिलेको संरचनालाई हेर्ने हो भने कक्षा ११ को भन्दा पनि बढी प्राथमिकता दिनुपर्ने एसईईलाई नै हो। लोकसेवा आयोगलगायत अन्य सरकारी निकायमा काम गर्ने खरिदार र चौथो तहका कर्मचारी भर्ती गर्दा न्यूनतम योग्यता एसईईको प्रमाणपत्रलाई मानिएको छ। सरकारी सेवामा प्रवेश गर्न आवश्यक पर्ने शैक्षिक प्रमाणपत्र परीक्षा बिना नै वितरण गर्दा व्यावहारिक नहुने शिक्षाविद्हरूको भनाइ छ। विगतमा एसईई परीक्षा निकै तामझामका साथ हुन्थ्यो। नतिजा कति दिनमा प्रकाशन गर्ने भन्ने विषयमा परीक्षा नियन्त्रकहरूबीच होडबाजी चल्थ्यो। व्यावहारिक रूपमा हेर्ने हो भने कक्षा ११ को परीक्षालाई तामझामका साथ सञ्चालन गर्नुमा खास महत्व देखिँदैन। किनभने कक्षा ११ उत्तीर्ण भएको प्रमाणपत्र कुनै पनि रोजगारी तथा अन्य प्रयोजनाका लागि आवेदन दिन मिल्दैन। कक्षा १२ को परीक्षा उत्तीर्ण गरेको प्रमाणपत्र भने नायब सुब्बा तथा पाँचौ तहको सरकारी सेवाका लागि पेस गर्न सकिन्छ। संसद्को शिक्षा तथा स्वास्थ्य समितिको जेठ २९ गतेको निर्णयले पनि कक्षा ११ को परीक्षा स्थानीय तहबाटै सञ्चालन गर्न निर्देशन दिएको छ। यो वर्ष स्थगित गरिएको एसईई सदाको लागि हटाउन पनि समितिले सरकारलाई निर्देशन दिइसकेको छ। तर, यस विषयमा कुनै निर्णय नभएको बोर्डले जनाएको छ। बोर्डका (कक्षा ११ र १२) परीक्षा नियन्त्रक कृष्ण शर्माले भने, १२ को परीक्षा त जसरी पनि लिनुपर्छ। तर ११ को के गर्ने भन्ने विषयमा छलफल गरेर निर्णय गछौं। परीक्षा सञ्चालन गर्न कानुनी आधारको अभाव र सर्वसाधारणबाट समेत परीक्षा नचलाउँदा केही फरक नपर्ने प्रतिक्रिया आउन थालेपछि ११ को परीक्षा सञ्चालन गर्नेनगर्ने विषयमा बोर्डले छलफल गरेको छ। बोर्डका अनुसार कक्षा ११ को परीक्षामा नियमित र आंशिक गरेर ५ लाख २९ हजार जनाले परीक्षा फाराम भरेका छन्। कक्षा १२ का लागि साढे ४ लाख परीक्षार्थीले फाराम भरेका छन्। नियन्त्रक शर्माका अनुसार कक्षा ११ मा ८७ तथा कक्षा १२ मा ९८ विषयका लागि प्रश्नपत्र छापिसकिएको छ। दुवै कक्षामा कुल परीक्षार्थी भन्दा १० प्रतिशतले बढी हुने गरी प्रश्नपत्र छापिएका छन्। सीटीईभीटीमा पनि अन्योल कोरोना संक्रमण त्रासले रोकिएको प्राविधिक शिक्षा तथा व्यावसायिक तालिक परिषद् अन्तर्गतका विभिन्न तह र विषयका परीक्षा पनि अन्योलमै छन्। संक्रमणको त्रास कायमै रहेको र सरकारले जारी गरेको लकडाउन पनि पूर्ण रूपमा खुला नभएकोले परीक्षा सञ्चालन र पठनपाठन तत्काल कठिन भएको बोर्डका सदस्यसचिव डा पुष्परमण वाग्लेले बताए। सीटीईभीटीका ५९ वटा आंगिक शिक्षालय छन्। तीमध्ये कति संस्थाले अनलाइनबाट शैक्षिक गतिविधि गर्न सक्छन् भनेर केही अघि अध्ययन भएको थियो। तीमध्ये ३० वटाले मात्र अनलाइनबाट पढाउन सक्ने देखिएको छ। त्यसमा पनि कुल विद्यार्थीको ५० प्रतिशतको मात्र अनलाइन पढाइको पहुँच रहेको वाग्लेले बताए। अहिलेको अवस्थामा के कस्तो माध्यमबाट पठनपाठन सञ्चालन गर्न सकिन्छ भन्ने विषयमा आफ्नो राय पेस गर्न सम्बन्धित शिक्षालयहरूलाई पत्राचार गरिएको उनले जानकारी दिए। परीक्षालगायतको विषयमा भने स्थिति सहज भएपछि मात्र निर्णय गरिने वाग्लेको भनाइ छ। सीटीईभीटीअन्तर्गत अहिले आंगिक शिक्षालय सम्बन्धन प्राप्त संस्थासमेत गरेर ९२ हजार विद्यार्थी अध्ययनरत छन्।"
"उदयपुरमा चट्याङ लागेर एकको मृत्यु, एक घाइते",उदयपुर : उदयपुरमा चट्याङले लागेर एक जनाको ज्यान गएको छ भने थप एक जना घाइते भएका छन्। बिहीबार करिब बिहान ८:३० बजे बर्षात परेसँगै चट्याङले लागेर त्रियुगा नगरपालिका १३ असारीका ४५ कानुन चौधरीको ज्यान गएको हो। जिल्ला प्रहरी कार्यालयका प्रवक्ता डिएसपी गोविन्द पुरीका अनुसार चट्याङले लागेर सोही वडाको भातिखर्ककी ३१ अनिता खड्का घाइते भएकी छिन्। उनको खुट्टाको केहि भाग जलेको छ। सामान्य अवश्थामा रहेकी खड्काको जिल्ला अस्पतालमा उपचार भईरहेको डिएसपी पुरीले बताए। दुबै जना खेतमा काम गर्दै गरेको अवश्थामा चट्याङले हानेको प्रहरीले जनाएको छ। चट्याङले हानेर घाइते भएका चौधरीलाई जिल्ला अस्पतला पुर्याए लगत्तै चिकित्सकले मृत्यु घोषणा गरेको डिएसपी पुरीले बताए।
"कोरोना छल्दै, विद्यार्थी पढाउँदै","सुर्खेत दैलेख : कोरोना महामारीका कारण विगत तीन महिनादेखि विद्यालय खुल्न नसकिरहेका बेला विद्यार्थीलाई वैकल्पिक उपाय मार्फत पढाउन थालिएको छ। पठन पाठनबारे अन्योल कामम रहँदा कर्णालीमा भने कोरोना छल्दै पठन पाठन सुरु भएको हो। सरकारले दुरशिक्षा अन्तर्गत रेडियो, टेलिभिजन र अनलाइनमार्फत विद्यार्थीलाई पढाउने भने पनि कर्णाली प्रदेशका सबै भेगमा यी माध्यम विद्यार्थीको पहुँचमा छैनन्। यस्तै समस्याका वीच केही विद्यालयले सामाजिक दुरी कायम गर्दै विद्यालयमै कक्षा सञ्चालन गर्न थालेका छन्। क्वारेन्टाइन रहेका विद्यालयले भने शिक्षकलाई विद्यार्थीको घरमै खटाएका छन्। दैलेखको गुराँस गाउँपालिकाका शिक्षकले विद्यार्थी पढाउन विभिन्न टोलको जिम्मा लिएका छन्। विद्यालयहरु क्वारेन्टाइन बनाइए, स्कुलमा पढाउन सक्ने अवस्था छैन स्थानीय बाल कल्याण नमुना प्राविका प्रधानाध्यापक प्रेमबहादुर विसीले भने,हामीले शिक्षकलाई विभिन्न टोलको जिम्मा दिएका छौं, सबैले जिम्मा पाएको टोलमा घरमै पुगेर दुरी कायम गर्दै बालबालिकालाई पढाइ रहनुभएको छ। घरघरमा गृह शिक्षक विद्यार्थीलाई पठाउन माथिल्लो तह अध्ययन गरेका अभिभावकलाई नै गृह शिक्षक को रुपमा तोकिएको छ। कोरोनाका कारण बालबालिका पढाइबाट बञ्चित भएको, उनीहरु मनोसामाजिक रुपमा कमजोर बनेको र विद्यालय नै छोड्ने दर बढ्ने देखिएपछि वैकल्पिक उपाए अपनाएर सिकाईलाई निरन्तरता दिइएको गुराँस गाउँपालिकका अध्यक्ष खेमराज वलीले बताए। सो गाउँपालिकाका आठ वटै वडाका २५ वटा टोलका तीन सय १७ घरधुरीमा पढाइ सञ्चालन भइरहेको छ। यसले एक हजार विद्यार्थी लाभान्वित भएका गाउँपालिकाको दावी छ। जनाएको छ। गुराँस गाउँपालिका५ गोगनपानीका डीलबहादुर रामजाली स्थानीय पार्वती माविको कक्षा ७ मा अध्ययनरत छन्। गृह शिक्षक तोकिएकी उनकै दिदी भूमि रामजालीले डीलबहादुरलाई घरमै पठनपाठनमा सघाइरहेकी छिन्। कोरोनाले स्कुलमा पठाउने अवस्था छैन, घरमै भए पनि छोराछोरीको पढाइ सुचारु गरेका छौं गृह शिक्षक तोकिएकी ललिता शाही भन्छिन्, हामीले घरघरमै पढाउने काम गरेका छौं, शिक्षकहरु पनि घरमै आएर सहजिकरण गर्दा थप सहज भएको छ। दुरी कायम गरेर विद्यालय सञ्चालन सरकारले तोकेका वैकल्पिक माध्यमबाट पनि पढाइ संभवन नभएपछि सुर्खेतको एक विद्यालयले सामाजिक दुरी कायम गरेर पठनपाठन सुरु गरेको छ। वीरेन्द्रनगरमा रहेको अमरज्योति माविले आइतबारदेखि यस्तो अभ्यास थालेको हो। एउटा कक्षामा २० जनाका दरले विद्यार्थी पढाउन थालिएको प्रधानाध्यापक खगेन्द्र थापाले जानकारी दिए। कोरोना अहिले नै नियन्त्रण हुने अवस्था देखिएन, कहिलेसम्म विद्यार्थीको पढाइ बन्द गर्ने ? उनले भने,आवश्यक दुरी कायम गरेका छौं, विद्यार्थीलाई संक्रमणबाट जोगाउन सबै सावधानी अपनाएका छौं। नमूनाको रुपमा कक्षा सञ्चालन गरेको सफल भयो, अब नियमित पढाइ हुन्छ। एक दिनमा एउटा कक्षाका विद्यार्थीलाई मात्र बोलाएर पालैपालो पढाइने थापाले बताए। उनका अनुसार विद्यार्थीलाई बाटोमा समेत दुरी कायम गराउने गरिएको छ। यो विद्यालयमा सुर्खेत, दैलेख, सल्यान र जाजरकोटका करिब दुई हजार विद्यार्थी अध्ययनरत छन्। लकडाउनले नछोएका विद्यालय हुम्लाका दुई वटा विद्यालयल लडकाउनमा पनि नियमित सञ्चालनमा छन्। नाम्खा गाउँपालिका ६ मा रहेका हिमशिखर र सुनखानी आधारभुत विद्यालयको पठन पाठन निरन्तर भइरहेको छ। हालसम्म गाउँमा नयाँ व्यक्ति प्रवेश गरेका छैनन्, स्थानीय तहमा पनि कोरोना संक्रमण छैन हिमशिखर आधारभूत विद्यालयका प्रधानाध्यापक कर्णजित बुढाले भने, दरबन्दीका शिक्षक विद्यालयमा गएका छैनन्, तर निजी स्रोत र गाउँकै शिक्षकहरुले पढाइरहेका छन्। चीनसँग सिमाना जोडिएका हिमशिखरमा ४५ र सुनखानीमा १५ जना विद्यार्थी छन्। तीस हजार बालबालिका वैकल्पिक पहुँच बाहिर कर्णालीका करिब तीस हजार बालबालिकासँग रेडियो, टेलिभिजन र अनलाइनको पहुँच बाहिर रहेको पाइएको छ। शिक्षा क्षेत्रमा कार्यरत सेभ द चिल्ड्रेनले गरेको अध्ययनले यस्तो देखाएको हो। हिमाली क्षेत्र र विपन्न परिवारका बालबालिकासँग रेडियोसमेत नभएका कारण सामाजिक दुरी कामय गरेर विद्यालय खोल्नु उत्तम विकल्प हुने सो संस्थाको ठहर छ। कोरोना संक्रमण कम भएका क्षेत्रका विद्यालय खोल्न सकिने शिक्षाविद्हरुले बताएका छन्। कर्णालीका मुगु, हुम्ला, जुम्ला र डोल्पाका विद्यालय सञ्चालन गर्न सकिन्छ शिक्षाविद् पीताम्बर ढकाल भन्छन्,संक्रमण कम भएका जिल्लाका विद्यालय सामाजिक दुरी कायम गरेर सञ्चालन गर्दा फरक पर्दैन। स्थानीय तहले निर्णय लिन सक्छन् कर्णाली प्रदेश सरकारले महामारीको बेला स्कुल खोल्ने वा नखोल्ने अधिकार स्थानीय तहमा निर्भर हुने बताएको छ। स्कुल सञ्चालनका सम्वन्धमा संघीय सरकारले कार्यविधि बनाएको छ, कार्यविधि अनुसार प्रत्येक स्थानीय सरकारले निर्णय गर्नसक्छ सामाजिक विकास मन्त्रालयको शिक्षा महाशाखाका प्रमुख विष्णुप्रसाद अधिकारीले भने, स्थानीय तह, वडा कार्यालय, विद्यालय र अभिभावको समन्वयमा विद्यालय सञ्चालन गर्न सकिन्छ। हिमाली क्षेत्रका केही विद्यालयहरु खोल्ने निर्णय गरिएपनि संक्रमण बढेपछि त्यो निर्णय कार्यान्वय गर्न नसकिएको उनले बताए। अधिकारीले भने, अहिले नै स्कुल सञ्चालन गर्ने विषयमा प्रदेशले निर्णय लिन सक्दैन, संक्रमणको जोखिम हेरेर स्थानीय तहले नै आवश्यक निर्णय लिन सक्छन्। कक्षा ५ भन्दा माथि सञ्चालन गर्न सकिन्छ स्वास्थ्यकर्मीले पनि कक्षा ५ भन्दा माथिका कक्षाहरु सञ्चालन गर्न सकिने बताएका छन्। कक्षा ५ भन्दा मुनिका बालबालिकालाई पढाउन हतार गर्न नहुने उनीहरुको ठहर छ। साना बालबालिकालाई सामाजिक दुरी कामय गराउन कठिन हुने र बालबालिकाकै कारण संक्रमणको जोखिम बढ्ने उनीहले बताएका छन्। साना बालबालिका आफूखुशी खेल्ने भएकाले जोखिमबारे बुझ्न सक्दैनन्, सामाजिक दुरी कायम गराउन पनि सकिदैन प्रदेश अस्पताल सुर्खेतका कोरोना फोकलपर्सन डा केएन पौडेलले भन्छन्, आवश्यक सावधानी अपनाउन सक्ने अवस्थामा मात्रै कक्षा ५ भन्दा माथिका कक्षा सञ्चालन गर्न सकिन्छ। संक्रमण समुदायमै फैलिने क्रममा रहेकाले सकेसम्म विद्यालय खोल्न हतार गर्न नहुने उनको सुझाव छ।"
स्याङ्जाका कोरोना संक्रमितको पोखरामा मृत्यु,"पोखरा : नेपालमा कोरोना भाइरस (कोभिड१९) को संक्रमणबाट मृत्यु हुनेको संख्या २५ पुगेको छ। बुधबारबार बेलुका ११:३५ बजे पोखरा स्वास्थ्य विज्ञान प्रतिष्ठान, पश्चिमाञ्चल क्षेत्रीय अस्पतालको आईसियु मा उपचाररत ५५ वर्षीय पुरुषको मृत्यु भएको अस्पतालका निर्देशक सहप्राडा अर्जुन आचार्यले जानकारी दिए। उनका अनुसार असार ८ गते भर्ना भएका स्याङ्जाको सिरुवारी निवासी ५५ वर्षीय पुरुषको मृत्यु भएको हो। स्वास्थ्यमा समस्या देखिएपछि उनलाई भेन्टिलेटरमा राखिएको थियो । यस अगाडि कोभिड१९ पोजेटिभ भई उपचारको क्रममा प्रतिष्ठानमा स्याङ्जाकै बिरामीको पोखरामा मृत्यु भएको थियो।"
छायाँनाथ रारा नगरपालिकामा तालाबन्दी,"मुगु : नगर कार्यापालिकाको बैठकबाट निर्णग नगरी छायाँनाथ रारा नगरपालिकाको आगमि आर्थिक वर्ष ०७७।०७८ का लागि नीति तथा कार्यक्रमको लागि संचालन गरिएको सातौं नगर सभा ऐन नियमविरुद्ध भएको भन्दै उपमेयर पक्षले नगरपालिका तालाबन्दी गरेका छन् । मेयर हरिजङ्ग शाहीले बुधबार तोएिको सातौं नगर सभा ऐन नियमविरुद्ध संचालन गरेको भन्दै उपमेयर सुन्तला रोकाया पक्षले नगर सभा स्थगित गर्न माग गरेका थिए । दुबै पक्षबीच सहमति नभएपछि मेयर हरिजङ्ग शाहीले सातौं नगर सभा उद्घाटन सत्र संचालन गरी नीति तथा कार्यक्रम पेश गरेका थिए । कार्यपालिकाको निर्णय नभइ बुधबार सुरु गरिएको नगर सभा ऐन कानुनु विरुद्ध भएको भन्दै उप मेयर पक्षले बिहबारदेखि अनिश्चवतकालका लागि तालाबन्दि गरेका हुन् । छायाँनाथ रारा नगरपालिकाले बुधबार होटेल अनुसा टपमा सातौं नगर सभा आयोजना गरेको थियो । उपमेयर सुन्तला रोकाया पक्षले स्थानीय सरकार संचालन ऐन २०७४ को दफा ६७ अनुसार बजेट तथा कार्यक्रम तर्जुमा समितिको बैठक नभएको बताएको छ । सोही ऐनको दफा ६७ अनुसार बजेट तथा कार्यक्रम योजना तर्जुमा समितिले तयार गरेको अन्तिम प्रस्ताव कार्यपालिकाको बैठकमा पास नभएको, टोल स्तरको योजना तर्जमा नभएको, नगरपालिकाको १४ वडा मध्ये ७ वटा वडाको योजना तर्जुमा सम्पन्न भए पनि नगरपालिकामा पेश नभएको, कर्णाली प्रदेश सरकारले जारी गरेको नगर तथा गाँउ सभा संञ्चालन लागि बनेको ऐनको दफा ५८ को १ ख बोमजिम आमन्त्रण नभएकाले बाँकी बुधबार तोकिएको नगर सभा स्थगित गर्न माग भए पनि मेयर हरिजङ्ग शाहीले एकलौटी रुपमा नगर सभाको उद्घाटन गरेकाले उक्त नगरसभा ऐन कानुनविपरित भएकाले आफूहरुले अनिश्चितकालका लागि नगरपालिका तालाबन्दी गरेको उपमेयर सुन्तला रोकायाले बताएकी छिन् । मेयर हरिजङ्ग शाही पक्षले भने सबै प्रक्रिया ऐन नियम अनुसार भएका कारण सातौं नगरसभा स्तगित नहुने भन्दै सातौं नगर सभाको उद्घाटन गरी आर्थिक वर्ष ०७७ ।०७८ को नीति कार्यक्रम पेश गरेको बताएका छन् । उपमेयर पक्षले नगरपालिकाको सबै शाखा तथा फाटमा तालाबन्दी गरेपछि असार मसान्तभित्र भुक्तानी गरि सक्नुपर्ने विकास निमार्ण काम ठप्प हुने देखिएका र शिक्षक कर्मचारी लगाएतको तलब निकासा लगाएतका अन्य काममा समेत प्रभाव पर्ने देखिएको नगरपालिकाका कर्मचारीले बताएका छन् । कार्यपालिका बैठकबाट निर्णय नगराइ सातौं अधिवेशन संचालन गरेको भन्दै अनिश्तिकालका लागि नगरपालिका तालाबन्दी गर्दै उपमेयर सुन्तला रोकाया पक्षका जनप्रनिधि । तस्बिर : जीवन सेजुवाल।"
क्वारेन्टाइनमा बसेका मुसहरको उपचार नपाएर मृत्यु : पखाला लाग्दा जीवनजलसमेत पाएनन्,"जनकपुरधाम : उपचार नपाएर क्वारेन्टाइनमा बसेका एक युवकको मृत्यु भएको छ। धनुषाको हंसपुर नगरपालिका ७ नौवाखोर प्रसाहीका १६ वर्षीय राजु सदा मुसहरको समयमै उपचार नपाएर मृत्यु भएको हो। क्वारेन्टाइनको भद्रगोल व्यवस्थापनले झाडापखाला लागेर क्वारेन्टाइनमा सिकिस्त भएर प्रादेशिक अस्पतालमा भर्ना भएका राजुको उपचार नपाएर मृत्यु भएको हो। भारतको मद्रासबाट गत जेष्ठ १४ गते आठ दिनको पैदल यात्रा गरेर नेपाल फर्किएर हंसपुर ९ स्थित नौवाखोर क्वारेन्टाइनमा बस्दै आएका युवकको उपचार नपाउँदा मृत्यु भएको मृतक राजुका बुवा असे सदाको आरोप छ। उनले भने, क्वारेन्टाइनमा छोरा भेट्न जादा राजुले पखाला लागेको र सामान्य हिँडडुल गर्दै बोल्दै खानासमेत खाइरहेको थियो, तर पखालाले शरिर गल्दै थियो, हामीले त्यहाँका डाक्टर साबलाई राजुलाई पखाला लागेको साथै वान्ता भएकोले हेरेर पानी चढाइदिन भन्दा पानी चढाउन नपर्ने भन्दै हप्कायो, पछि त्यहाँबाट प्रादेशिक अस्पतालमा ल्याएर राखियो, र उपचार नपाएर केही दिन नबित्दै मेरो छोरोको छट्पटाउँदैछट्पटाउँदै मृत्यु भयो । १६ वर्षीय कलिलै छोराको मृत्युको वियोगमा भक्कानिदै असे सदाले भने, पखाला लागेको छोरालाई एउटा जीवनजलसमेत क्वारेन्टाइनमा दिन सकेन, हामीले छोरा भेट्न जाँदा बिरामी भएको सुनेर पैसा लिएरसमेत उपचार गरिदिन भन्दा कसैले मानेन, डाक्टरहरुले यहाँबाट अन्यत्र लान अनुमति छैन, औषधि दिएको छु, आफैँ ठीक हुन्छ, भनि हामीलाई हप्काउँदै पठायो, तर त्यसको केही दिन नबित्दै मेरो छोरालाई हामीलाई थाहै नदिई प्रादेशिक अस्पताल पठायो, मर्ने बेलामा हामीलाई जानकारी भयो, तर उपचार गराउन खोज्दा खोज्दै छोराको मृत्यु भयो । उनले आँखाबाट आसु झार्दै भने । क्वारेन्टाइनमा झाडापखालाले सिकिस्त भएका राजुलाई ट्रिपरमा चढाएर जेष्ठ २८ गते जनकपुरधामस्थित प्रादेशिक अस्पतालमा ल्याइएको थियो। तर अस्पतालभन्दा बाहिर वेटिङ्ग हलमा राखेका उनलाई कसैले वास्ता गरेनन्। स्थानीय पच्चु माझिले भने, अस्पताल ल्याउँदासमेत राजुलाई पखाला लागेर टाउँको दुख्थ्यो, वान्ता हुन्थ्यो, छटपटाउथ्यो तर कसैले के भयो भनेर हेर्न आएन, गत शुक्रबार पेट दुख्दा छट्पटिएर बेडबाट तल झरेका राजुलाई नर्सले सामान्य उपचार गरेपनि निको भएका थिएनन्, माझिले भने, पेटको असामान्य किसिमको दुखाईले स्लाईन पानी दिइएपनि मृत्युवरणको अवस्थामा पुगेपछि मात्र यहाँबाट लिएर जान भन्यो, नभन्दै आषाढ ९ गते अस्पतालका चिकित्सकले उपचार गर्न बाहिर लैजानु भनि पठाएपछि ईमेरजेन्सीमा भर्ना नहुँदै राजु सदाको मृत्यु भएको थियो । उनले वृतान्त सुनाए। मृतक राजु सदा मुसहरको कोरोना रिपोर्टसमेत नेगेटिभ आएको प्रादेशिक अस्पतालले जनाएको छ। यता परिवारजनले क्वारेन्टाइन र प्रादेशिक अस्पतालको लापरवाहीले राजुको मृत्यु भएको विरोधमा न्यायको माग गर्दै प्रदर्शन गरेका छन्। उनीहरुले घटनाको छानबिनसहित क्षतिपुर्तिको माग गरेका छन्। उनीहरुले प्रादेशिक अस्पतालमा खटिएका चिकित्सकको लापरवाही तथा क्वारेन्टाइन व्यवस्थापकलाई कारवाहीको माग गरेका छन्।"
मेलम्ची ३ प्रतिशत बाँकी,"काठमाडौं : मेलम्ची खानेपानी आयोजनाको ९७ प्रतिशत काम सकिएको छ। मेलम्ची खानेपानी विकास समितिले बुधबार संसद्को विकास तथा प्रविधि समितिमा अब तीन प्रतिशत काम बाँकी रहेको बताएको हो। मेलम्ची खानेपानी विकास समितिका कार्यकारी निर्देशक तिरेश खत्रीले आयोजनाको काम अन्तिम चरणमा रहेको दाबी गरेका हुन्। उनका अनुसार आयोजना अन्तर्गत सुरुङको काम ९९ प्रतिशत, हेडवक्र्सको काम ६५ प्रतिशत, डीआइ पाइपसहितको वैकल्पिक पानी पथान्तरण प्रणालीको काम सय प्रतिशत, सुरुङ तथा पानी प्रशोधन केन्द्रबीचको जडान कार्य ९८ प्रतिशत र पानी प्रशोधन केन्द्रको काम सय प्रतिशत सकिएको छ। पानी पथान्तरण सुरुङ निर्माण कार्यअन्तर्गत रक वेज जडान तथा ग्राउन्डिङ, इन्भर्ट कंक्रिट लाइन, हाइड्रो मेकानिकल गेट जडानको काम सकिएको र सुरुङ तथा पानी प्रशोधन केन्द्रबीचको पाइप जडान कार्य १० मिटर बाँकी रहेको आयोजनाले समितिलाई बताएको छ। त्यस्तै, हेडवक्र्स अन्तर्गत कोफर ड्याम, डीआई पाइप लाइन निर्माण, हाइड्रो मेकानिकल गेट जडानको काम सकिएको आयोजनाले बताएको हो। समितिमा खानेपानीमन्त्री बिना मगरले यही महिना मेलम्चीको पानी सुन्दरीजलसम्म आइपुग्ने बताइन्। अस्थायी डाइभर्सनका लागि आवश्यक भौतिक पूर्वाधारको काम ९९ प्रतिशत सकिएको उनले दाबी छ। असार मसान्तमा टेस्टिङ र नयाँ आर्थिक वर्षमा व्यवस्थित ढंगले वितरण प्रक्रिया अगाडी बढ्छ, उनले भनिन्, हामीले पहिले नै यसबारे प्रतिबद्धता जनाइसकेका छौं। सरकारको नीति तथा कार्यक्रममा पनि यो विषय समेटिएको छ। समिति सदस्य सांसदले मेलम्ची आयोजना समयमै नसकेको भन्दै मन्त्री मगरप्रति आक्रोश व्यक्त गरेका थिए। सांसद गणेश पहाडीले काठमाडौंका जनतालाई आफूले केही जवाफ दिन नसकेको बताए। मेलम्चीको पानी घरघरमा कहिले पुग्छ ? काठमाडौंका जनता जान्न चाहन्छन्। यहाँका मानिसहरुले यो प्रश्न सोधिरहेका छन् तर हामीले केही जवाफ दिन सकिरहेका छैनौं, मेलम्ची सुन्दरीजलसम्म मात्र ल्याउने होइन होला ? , उनले भने,सुन्दरीजलसम्म आएको मेलम्चीको पानीलाई नयाँ पाइपले काठमाडौं घरघरसम्म पुर्याउने अवस्था छैन, पुराना पाइपले त्यो पानी धान्न सक्दैन। अर्का सांसद संजयकुमार गौतमले मेलम्ची भ्रमजालका कारण धेरै वर्ष बितेको बताए। मेलम्चीका बारेमा पहिले पहिले जे कुरा सुनिन्थ्यो अहिले पनि त्यस्तै सुनिन्छ, ठोस कुरा आउनुपर्यो, उनले भने, दुई महिनाअघि खनिएको बाटो अहिले फेरि खनिँदै छ। यसमा तपाइँहरुको हात कति छ? मेलम्चीका बारेमा जे अवस्था हो त्यो यथार्थ भन्नुपर्यो। त्यस्तै सांसद आशाकुमारी विकले मन्त्रालयबाट अनावश्यक रुपमा भ्रामक प्रचार भएको बताइन्। बरु एक, दुई महिना ढिला होस् तर अगाडी नै प्रचार नगरौं पोहोर पनि दशैंमा नै मेलम्ची आउँछ भन्ने प्रचारका कारण जनतामा निराशा देखिएको छ, उनले भनिन्। सांसद बहादुर सिंह लामाले मेलम्ची आयोजनाको सम्पूर्ण खर्च विवरण समितिमा बुझाइनुपर्ने बताए। यसअघि पनि सीएमसीले ९५ प्रतिशत काम सकिएको भनेको थियो, अहिलेको यत्ति काम बढाउन कति खर्च लाग्यो? मेलम्ची खानेपानी विकास समितिका कार्यकारी निर्देशक तिरेश खत्रीले आयोजनामा विभिन्न समस्याहरु आइपरेको बताए। उनकाअनुसार सीएमसीसँगको ठेक्का तोडिएपश्चात बाँकी रहेका कामका लागि विभिन्न १० वटा प्याकेजमा ठेक्का सम्झौता भएपनि ती ठेक्कामा समन्वय हुन सकेको छैन। त्यस्तै, आयोजनामा रक डावेल तथा ग्राउन्डिङको परिणाम बढेका कारण थप काम गराउनुपर्ने समस्या देखिएको छ। भेण्ट साफ्ट निर्माणको प्रविधि सहजरुपमा उपलब्ध नहुनु पनि आयोजनाको अर्को समस्याको रुपमा खडा भएको छ। लकडाउनका कारण विदेशी दक्ष कामदार परिचालन गर्न नसक्दासमेत समस्या सिर्जना भएको खत्रीले बताए।"
एक महिनादेखि क्वारेन्टाइनमै,"दाङ : तुलसीपुर क्षेत्रबाट स्वाब लिइएका ५ सय जना क्वारेन्टाइनमा छन्। सबैको क्वारेन्टाइन बसाइ ३ हप्ता पुगेको छ भने एक सय भन्दा वढी एक महिना भन्दा धेरै बसेका छन्। स्वाब संकलनपछि पनि रिपोर्ट नआउदा उनीहरु हैरान भएका छन्। स्थानीय निकायले भने रिपोर्टका लागि धैर्यधारण गर्न आग्रह गरिरहेका छन्। तुलसीपुर उपमहानगरपालिकाका जनस्वास्थ्य निरीक्षक विमल केसी भन्छन्, क्वारेनटाइनमा बस्नु भएका सबैलाई अझै केही दिन अनुशासित भएर बस्न आग्रह गरेका छौ, बिना रिपोर्ट समुदायमा जानुभयो भने त्यसले समुदायलाई राम्रो सन्देश दिदैन। आशा गरौ सबैको रिपोर्ट २४ दिन भित्रमा आइपुग्छ। रिपोर्ट आउन ढिलो भएपछि क्वारेन्टाइनमा बसेकाले आन्दोलनसमेत गरे। तर, केही सुनुवाइ भएन। रिपोर्ट नआएपछि स्थानीय तहले जसोतसो क्वारेन्टाइन बसेकालाई थामिरहेका छन्। प्रदेश ५ मा ६ वटा प्रयोगशालाबाट स्वाब परीक्षण हुने गरेको छ। तैपनि ७ हजार ८ सय स्वाबको रिपोर्ट आएको छैन। क्वारेन्टाइनमा बसेको र स्वाब लिएको एक महिना पुग्दा पनि रिपोर्ट आएको छैन। तुलसीपुर उपमहानगरपालिका १ भमकेमा रहेको क्वारेन्टाइनमा बसेकाको स्वाब संकलन भएको १५ दिन भयो। भारतबाट आएकाहरुहरुलाई १४ दिन क्वारेन्टाइनमा राखेर कोरोना परीक्षणका लागि स्वाब संकलन गरेर पठाइएको हो। अहिलेसम्म हाम्रो रिपोर्ट आउदैन, क्वारेन्टाइनमा बसेका एक जनाले भने, रिपोर्ट नआएपछि एक महिनादेखि हामी क्वारेन्टाइनमा नै छौ। दाङका प्राय सबै क्वारेन्टाइनमा रहेकाहरुको अवस्था यस्तै छ। जेठ २१ गतेपछि स्वाब संकलन गरिएकाहरुको रिपोर्ट अझै आएको छैन। रिपोर्ट आउन ढिलो भएपछि क्वारेन्टाइनमा बसिरहँदा मनोवैज्ञानिक असरसमेत देखिन थालेको छ। यस्तै अवस्था रहेमा समस्या थपिदै जाने जनस्वास्थ्य निरीक्षक विमल केसी बताउँछन्। तुलसीपुरमा करिब ६ सय जना क्वारेन्टाइनमा छन्, सबै रिपोर्टको पखाइमा छन्। गोरक्षरत्ननाथ माविको क्वारेन्टाइनमा बसेका २२ जनालाई रिपोर्ट नआउँदै केही दिन अघि घर पठाइयो। क्वारेन्टाइन बस्न नसक्ने भन्दै उनीहरु रिपार्ट नआउँदै घर गएका थिए। घर गएको ३ दिनपछि १३ जनाको रिपोर्ट पोजेटिभ आयो। त्यसले पुरै जिल्लालाई त्रसित बनायो। अझै पनि क्वारेन्टाइनबाट लुकिछिपी घर जाने क्रम बढेको छ। एक महिनादेखि रिपोर्टको पर्खाइमा क्वारेन्टाइन बस्नेहरु धेरै रहेका घोराही उपमहानगरका कोरोना फोकल पसर्न विकेश रेग्मीले बताए। दाङमा करिब पाँच हजार जना क्वारेन्टाइनमा छन्। त्यस मध्ये चार हजारको स्वाब संकलन गरिएको छ। राप्ती स्वास्थ्य विज्ञान प्रतिष्ठानमा मात्रै दाङका करिब ४ हजार जनाको स्वाब परीक्षण हुन बाँकी छ। परीक्षणको दायरा फराकिलो बन्न नसक्दा क्वारेन्टाइन बस्नेहरु तनावमा छन्। स्वाब दिएको दुई हप्ता र क्वारेन्टाइनमा बसेको ३० दिन भयो, तर रिपोर्ट आउँदैन, कति दिन त्रास लिएर बसिराख्ने हो। रिपोर्ट के आउने हो भन्ने चिन्ता र लामो बसाइले मानसिक तनाब हुन थालिसकेको छ, क्वारेन्टाइनमा रहेका एक पुरुषले भने। दैनिक सात सय परिक्षण दाङमा राप्ती स्वास्थ्य विज्ञान प्रतिष्ठानमा मात्रै कोरोना परीक्षण हुने गरेको छ। स्वाब संकलनको तुलनामा परीक्षण निकै सुस्त छ। प्रतिष्ठानमा पछिल्लो पटक क्षमता बढाएर ७ सय जनासम्मको परीक्षण गर्न सक्ने बनाइएको छ। तर, अझै समयमा परीक्षण हुन सकेको छैन। प्रतिष्ठानमा यसअघि दैनिक दुई सयदेखि दुई सय ५० जनासम्मको स्वाब परीक्षण हुन्थ्यो। गत २६ गते प्रतिष्ठान पुगेको स्वाबको रिपोर्ट अझै नआएको घोराही उपमहानगरपालिकाका कोभिड१९ फोकल पर्सन विकेश रेग्मीले बताए। प्रतिष्ठानमा घोराहीको मात्रै करिब १ हजार स्वाब परीक्षण हुन बाँकी छ, रिपोर्ट कहिले आउँछ भनेर क्वारेन्टाइनमा बसेकाहरूले सोध्ने गरेका छन्। पहिला रिपोर्ट हप्ता दिन लाग्थ्यो, अहिले भन्न सकने अवस्था छैन, उनले भने। ३६३ आइसोलेसन बेड कोरोना संक्रमितको संख्या बढ्दै गएपछि दाङमा आइसोलेसनको बेड क्षमता पनि बढाइएको छ। पछिल्लो समय जिल्लाका विभिन्न सात स्थानमा आइसोलेसन बेड तयार गरिएको स्वास्थ्य कार्यालयका फोकल पर्सन कमल चन्दले जानकारी दिए। अहिलेसम्म बेलझुण्डीको कारोना विषेश अस्पताल ८८ बेड, नारायणपुरको अम्रैमा एक सय १५, झुलीडाँडामा १४, पद्मोदय माविमा १४, शान्तिनगरको जनकल्याण माविमा २०, देउखुरीमा एक सय र राजपुरको सालभौरीमा ६ बेडको आइसोलसन तयार भएको उनले बताए। अहिले एक सय ६८ जना आइसोलेसनमा छन्। बुधबारसम्म दाङमा संक्रमितको सख्या तीन सय ७५ पुगेको छ। सबै भन्दा धेरै संक्रमित बंगलाचुली गाउँपालिका र घोराही उपमहानगरका छन्। दुबै पालिकाले क्वारेन्टाइन व्यवस्थापनमा गरेको लापरबाहीका कारण संक्रमित बढेको पाइएको छ।"
चटयाङ लागेर चार जनाको मृत्यु,"राजविराज : सप्तरीमा चट्याङ लागेर चार जनाको मृत्यु भएको छ। त्यस्तै १ जना गम्भीर घाइते भएका छन्। बिहीबार बिहान चट्याङ लागेर डाक्नेश्वरी नगरपालिका९ लछनपटीका ३० वर्षीया ललितादेवी यादव , महदेवा गाउँपालिका२ का ६० वर्षीय छेदी ठाकुर र २७ वर्षीय बेचन यादव राजगढ गाउँपालिका १ जनाको मृत्यु भएको प्रहरी नायब उपरीक्षक तिलक भारतीले बताए । त्यसैगरी राजगढ गाउँपालिकामा १ जना घाइते भएको भारतीले जानकारी दिए।"
मोटरसाइकल दुर्घटनामा आमाछोराको मृत्यु,राजविराज : सप्तरीको कल्याणपुरमा भएको दुर्घटनामा मोटरसाइकल सवार आमाछोराको मृत्यु भएको छ ।राजविराज बस्ने छोरीलाई भेटन आएकी आमालाई लिएर घर फर्किरहेका खडक नगरपालिका५ का ३२ वर्षीय बिरेन्द्र दासले चलाएको स१० प ९०५० नम्बरको मोटरसाइकल दुर्घटना हुँदा दास र उनकी आमा ५५ वर्षीया सुधनीदेवी दासको घटनास्थलमै मृत्यु भएको सप्तरी प्रहरीले जनाएको छ । पूर्वपश्चिम राजमार्गअन्तर्गत सप्तरीको कल्याणपुर सडक खण्डमा बुधबार राती कञ्चनरुप नगरपालिकाको स१ झ ४८७ नम्बरको स्कारपियो भ्यानले मोटरसाइकललाई ठक्कर दिएको थियो । जिल्ला प्रहरी कार्यालय सप्तरीका सूचना अधिकारी समेत रहेका डीएसपी तिलक भारतीका अनुसार स्कारपियो र मोटरसाइकल ठोक्किँदा आमाछोराको घटनास्थलमै मृत्यु भएको हो । शव पोस्टमार्टमका लागि राजविराजस्थित गजेन्द्रनारायण सिंह अस्पताल ल्याइएको छ । डीएसपी भारतीका अनुसार ठक्कर दिने गाडी र चालकलाई नियन्त्रणमा लिइ आवश्यक कारवाही पक्रिया अगाडि बढाइएको छ ।
थप ११ जनामा कोरोना पुष्टि : गण्डकी प्रदेशमा संक्रमितको संख्या ७५३ पुग्यो,"काठमाडौं : गण्डकी प्रदेशमा बिहीबार बिहान ११ जना नयाँ कोरोना संक्रमित थपिएका छन्। प्रदेश क्षयरोग केन्द्र, पोखरा र प्रदेश जनस्वास्थ्य प्रयोगशाला, हेटौडामा गरिएको परीक्षणमा ११ जनालाई कोरोना संक्रमणको पुष्टि भएको गण्डकी प्रदेश कोरोना नियन्त्रण तथा रोकथाम कार्यक्रमका प्रवक्ता विनोद विन्दु शर्माले जानकारी दिए। उनकाअनुसार म्याग्दीमा ६ जना, स्याङ्जामा १ जना, बाग्लुङमा २ जना, नवलपरासी (बर्दघाट सुस्ता पूर्व)मा २ जना कोरोना संक्रमित थपिएका हुन्। यो सँगै गण्डकी प्रदेशमा कोरोना संक्रमितको संख्या ७५३ पुगेको छ। हेर्नुहोस् विज्ञप्ति"
