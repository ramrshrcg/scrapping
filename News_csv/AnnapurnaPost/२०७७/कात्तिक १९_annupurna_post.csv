शीर्षक,विवरण
बिराना विद्यालय,"कोरोना भाइरसको संक्रमण त्रासले पुरानै शैलीमा पढाइ नहुँदा केटाकेटीका लागि विद्यालय बिरानो हुन थालेको छ। संक्रमण फैलिने त्रासमा बन्द भएका शिक्षालयहरू नखुलेपछि उनीहरूले पढाइ बिर्सन थालेका छन्। फेरि पनि विद्यालय जान पाइन्छ कि पाइँदैन भन्ने चिन्ताले पिरोल्न थालेको छ। विद्यालय खुलेर नानीबाबुलाई पढ्न पठाउन पाइने अवस्था आयो भने पनि पढाइमा उनीहरूको ध्यान जाला कि नजाला भन्ने अर्को चिन्ता अभिभावकमा छ। कोरोनाको बहानामा अनलाइन, अफलाइन वा बैकल्पिक विधिका कुनै पनि सिकाइ प्रक्रियामा सहभागी हुन नपाएका विद्यार्थी र अभिभावकमा यस्तो चिन्ता उब्जनु स्वाभाविक हो। हेर्दा सामान्य लागे पनि कच्चा उमेरका केटाकेटीको शैक्षिक भविष्यकै सवाल भएकाले यसतर्फ सरोकारवालाले विशेष चासो दिन आवश्यक छ। विद्यालयमा भौतिक रूपमा उपस्थित हुन नपाएपछि शिक्षा मन्त्रालयले बैकल्पिक विधिबाट सिकाइ प्रक्रियालाई अघि बढाएको छ। अवस्था सहज भएका थुप्रै स्थानीय तहले विद्यार्थीलाई पालैपालो बोलाएर विभिन्न तरिकाबाट सिकाइको सहजीकरण गरिरहेका छन्। विद्यार्थी भेला गराउनै नमिल्ने विद्यालय तथा स्थानीय तहले भने अनलाइन, रेडियो र टेलिभिजन प्रयोग गरेर विद्यार्थी पढाइरहेको छ। तर यी सबै प्रकारको सिकाइ प्रक्रियाबाट कति विद्यार्थी बाहिर छन् भन्ने यकिन तथ्यांक कसैसँग छैन। यसले गर्दा ठूलो संख्यामा रहेका विद्यार्थीले पढाइ छाडेर दैनिक घाँसदाउरा तथा मेलापातमा लाग्नुपरेको छ। संघीय सरकारले बैकल्पिक पढाइका लागि निर्देशिका बनाउने र त्यसको कार्यान्वयनका लागि निर्देशन दिनेबाहेकका अन्य जिम्मेवारी पूरा गरेको छैन। सम्बन्धित स्थानीय तहले समेत यस विषयमा गहन अध्ययन गरेको छैन। फलस्वरूप विद्यार्थी अवस्था सहज भएपछि पढौंला भन्ने पर्खाइमा छन्। तर सहज अवस्थाको पर्खाइमा बस्दाबस्दै समय घर्किन लागे पनि उनीहरूसँग चिन्ता गरेर बस्नुको विकल्प छैन। अझै पनि ग्रामीण भेगमा मात्रै होइन, सहरी क्षेत्रका विद्यार्थीसमेत नियमित पढाइबाट बाहिर छन्। सबै नानीबाबुका अभिभावक पढाइप्रचि सचेत बन्न सक्ने अवस्था छैन। कतिपयको कोभिड १९ कै कारण रोजगार र आम्दानीको स्रोत सुकेका कारण पढाइभन्दा बिहान र बेलुका हातमुख जोर्ने चिन्ता बढी छ। ज्यान बचाउन सके पढ्न त अर्को वर्ष पनि पाइन्छ नि भन्ने सोच भएका थुप्रै अभिभावक सहरी क्षेत्रमै छन्। आफू निरक्षर भएकै कारण उनीहरूले यतिखेर पढाइको महत्त्व बुझ्न सकेका छैनन्। सँगै पढ्का साथीहरूले पढाइमा राम्रो प्रगति गरेको तथा परीक्षामा कोही उत्तीर्ण हुने र कोही अनुत्तीर्ण हुने अवस्था आएपछि बालबालिकामा कस्तो नकारात्मक असर पर्दोरहेछ भन्ने थाहा पाउनेछन्। त्यतिखेर पछुताउनुबाहेकको विकल्प उनीहरूमा रहँदैन। विद्यार्थीबाट उठ्ने शुल्कको नाफा र घाटासँग मात्रै सरोकार राख्ने निजी स्कुल सञ्चालकले पनि यतातार्फ ध्यान दिनुपर्छ। कमसेकम विद्यार्थीलाई सिकाइ प्रक्रियामा जोडिराख्न सकिएमा शुल्क पछि लिन पनि सकिन्छ भन्ने भावना उनीहरूमा हुनुपर्छ। सरकारी स्कुलले पनि आफ्नो विद्यालयमा भर्ना भएका विद्यार्थीलाई प्रत्यक्षरूपमा पढाउन नसके पनि कहाँ कुन अवस्थामा छन् भन्ने सूचना राख्न सक्नुपर्छ। यो मामलामा सबैभन्दा बढी स्थानीय सरकार, विद्यालय प्रशासन र सम्बन्धित विद्यालयका शिक्षक जिम्मेवार हुनुपर्छ। हरेक वडाले आफ्नो क्षेत्रमा कति विद्यार्थी सिकाइ प्रक्रियाबाट बाहिर छन् भन्ने तथ्यांक खोजेर उनीहरूलाई बैकल्पिक पढाइको व्यवस्था गर्नुपर्छ। विद्यालय र शिक्षकलाई सक्रिय बनाउने दायित्व पनि उनीहरूको हो। यो मामिलामा राज्यकोषको तलब सुविधा लिएर बसेका शिक्षकलाई आवश्यकताअनुसार विद्यालय, सिकाइ केन्द्र वा विद्यार्थी भेला गराउन सक्ने अन्य ठाउँमा परिचालन गरेर भए पनि सिकाइ प्रक्रियासँग जोडिराख्नुपर्छ।"
पर्यटन व्यवसाय खुलाउन गृहकार्य,"काठमाडौं : विदेशी पर्यटक पनि आउन पाउने गरी सबै प्रकारका पर्यटकीय गतिविधि पुनः सञ्चालन गर्ने गृहकार्यमा सरकार जुटेको छ। विदेशी पर्यटक घुमफिर गर्न पाउनेसँगै पर्यटन क्षेत्रसँग जोडिएका सबै प्रकारका व्यवसायलाई खुला गर्ने गरी कार्यविधि बनिरहेको संस्कृति, पर्यटन तथा नागरिक उड्डयन मन्त्रालयले जानकारी दिएको छ। सबै पर्यटन व्यवसायसँगै क्यासिनो र संग्रहालय पनि खोल्ने तयारी भइरहेको मन्त्रालयका सहसचिव सुरेश आचार्यले जानकारी दिए। नेपाल पर्यटन बोर्डले सो सम्बन्धमा प्रतिवेदन तयार गरी मन्त्रालय पठाएपछि चाँडै नै खुलाउने गरी कार्य अघि बढाइने आचार्यले अन्नपूर्ण पोस्ट्लाई जानकारी दिए। विश्व महामारीको रूपमा फैलिरहेको कोरोना भाइरसको संक्रमणका कारण करिब आठ महिनादेखि केहीबाहेक प्रायः पर्यटकीय गतिविधि अझै सुरु हुन सकेका छैनन्। सरकारले क्रमसँगै पर्यटकीय उद्योग सञ्चालन गर्दै भने आइरहेको छ। चैत ११ गतेदेखि बन्द रहेको अन्तर्राष्ट्रिय उडानसँगै होटल तथा रेस्टुराँ भदौ १६ गतेबाट खोलेको थियो भने आन्तरिक उडान असोज १ गतेबाट तथा हिमाल आरोहण तथा पदयात्रा कात्तिक १ गतेबाट पुनः सुरु गरेको थियो। कोरोनाका कारण विदेशी पर्यटकलाई नेपाल घुम्न रोक लगाएको सरकारले कात्तिक १ गतेबाट पर्वतारोहण खोलेसँगै इच्छुक विदेशी पर्यटकलाई अनअराइभल भिसा दिने व्यवस्था सुरु गरिसकेको छ। आन्तरिक पर्यटनलाई जोड दिने भनिएको भए पनि नाफा कमाउन र व्यवसाय चलाउने विदेशी पर्यटकलाई नेपाल आउन दिनुपर्ने पर्यटन क्षेत्रसँग आबद्ध संघसंस्थाको मागपछि सरकार यसतर्फ गम्भीर भएको पर्यटन मन्त्रालयले जानकारी दिएको छ। यसका लागि आवश्यक योजना, सुरक्षा मापदण्डजस्ता पूर्वतयारीका पक्षमा काम सुरु भइसकेको मन्त्रालयका प्रवक्ता कमलप्रसाद भट्टराईले बताए। आन्तरिक पर्यटनसँगै विदेशी पर्यटकका लागि प्याकेज टुरको अवधारणा पनि अघि सारिएको छ। सबै देशमा नियमित अन्तर्राष्ट्रिय उडान सञ्चालन गर्ने तयारी भइरहेको बताइएको छ। सम्बन्धित विभागीय प्रमुखको अगुवाइमा गृहकार्य भइरहेको उनले जानकारी दिए। पर्यटन बोर्डले सम्बन्धित पर्यटन व्यवसायीसँग छलफल गरी प्रतिवेदन तयार गरिरहेको पनि भट्टराईले बताए। सबै पर्यटन क्षेत्र खुलाउन बोर्डले नै मन्त्रालयलाई अनुरोध गरेको पर्यटन बोर्डका प्रमुख कार्यकारी अधिकृत डा धनञ्जय रेग्मीले जानकारी दिए। पर्यटन क्षेत्रमा आबद्ध संघसंस्था तथा व्यवसायीको मागपछि नै बोर्डले पर्यटन क्षेत्र निर्वाध रूपमा खुलाउने गरी मन्त्रालयमा अनुरोध गरेको रेग्मीले बताए।"
भारतीय सेनाध्यक्ष नरवणे आज नेपाल आउँदै,"काठमाडौं : भारतीय सेनाध्यक्ष जनरल मनोज मुकुन्द नरवणे नेपाली सेनाको मानार्थ महारथीको दज्र्यानी ग्रहण गर्न आज काठमाडौं आउँदै छन्। राष्ट्रपति विद्यादेवी भण्डारीले नरवणेलाई शीतल निवासमा आयोजित विशेष समारोहमा नेपाली सेनाको मानार्थ महारथीको दज्र्यानी चिह्न प्रदान गर्नेछिन्। मन्त्रिपरिषद्को गत माघ २० गतेको बैठकले भारतीय सेनाध्यक्षको नेपाल भ्रमण स्वीकृत गरे पनि कोरोना भाइरस संक्रमण जोखिमका कारण रोकिएको थियो। नेपाल र भारतका प्रधानसेनापतिहरू एकअर्काे मुलुकको मानार्थ सेना प्रमुख हुने प्रचलन छ। त्यहीअनुरूप प्रधानसेनापति नियुक्त भएपछि पूर्णचन्द्र थापाले भारतीय सेनाको मानार्थ सेनाध्यक्षको दज्र्यानी ग्रहण गरेका थिए। नेपाली सेनाले भारतीय सेनाध्यक्षको भ्रमणको सम्पूर्ण तयारी पूरा भएको जनाएको छ। सैनिक प्रवक्ता सन्तोष बल्लभ पौड्यालले सम्भावित सुरक्षा चुनौती विश्लेषण गरी सोहीबमोजिम सुरक्षा रणनीति तय गरिएको बताए। तीनवटै सुरक्षा निकायसँग समन्वय गरी सुरक्षा व्यवस्था मिलाएका छौं, सैनिक प्रवक्ता पौडेलले अन्नपूर्णसँग भने। नरवणेले नेपाल बसाइका क्रममा राष्ट्रपति भण्डारी, प्रधानमन्त्री केपी शर्मा ओली र प्रधानसेनापति थापालाई छुट्टाछुट्टै भेट गर्ने तय भएको छ। पशुपति क्षेत्र विकास कोषले भारतीय सेनाध्यक्ष नरवणेलाई पशुपतिनाथको दर्शन गराउने तयारी गरिरहेको छ। कोरोना भाइरस जोखिमका कारण सर्वसाधारणलाई भने पशुपतिको दर्शन गर्न रोक लगाइएको छ। जंगी अड्डा र संस्कृति, पर्यटन तथा नागरिक उड्डयन मन्त्रालयको लिखित आग्रहमा नरवणेका लागि दर्शनको व्यवस्था मिलाइएको कोषका एक अधिकारीले बताए। नरवणेले प्रधानसेनापति थापासँग द्विपक्षीय छलफल गर्नेछन्। नेपाल र भारतबीचको कूटनीतिक सम्बन्ध चिसिएका बेला दुई मुलुकका सेना प्रमुखको भेट र छलफललाई महत्वका साथ हेरिएको छ। सो अवसरमा नरवणेले कोरोना भाइरस रोकथाम तथा नियन्त्रणमा सघाउ पुग्ने गरी स्वास्थ्य सामग्री र औषधि नेपाली सेनालाई प्रदान गर्नेछन्। उनले कमान्ड तथा स्टाफ कलेजका शिक्षार्थीसँग छलफलसमेत गर्ने कार्यक्रम छ। उनले रक्षामन्त्रीको जिम्मेवारीसमेत सम्हालिरहेका प्रधानमन्त्री ओलीसँग द्विपक्षीय छलफल गर्नेछन्। प्रधानमन्त्री ओलीले कालापानी, लिपुलेक र लिम्पियाधुरा समेटेर नयाँ नक्सा सार्वजनिक गरेपछि नेपाल र भारतबीच उत्पन्न पछिल्लो परिस्थिति र आफ्नो अडानबारे कुरा राख्ने तयारी रहेको स्रोतले बताएको छ। स्रोतका अनुसार नरवणेले भारत र अमेरिकाबीच सूचना आदानप्रदानसम्बन्धी हालै भएको महत्वपूर्ण रक्षा सम्झौताप्रति नेपालको समर्थनका लागि प्रधानमन्त्रीलाई आग्रह गर्नेछन्। प्रधानमन्त्री ओलीले नरवणेको नेपाल भ्रमणको तयारी भइरहेका बेला रक्षा मन्त्रालयको जिम्मेवारीबाट ईश्वर पोख्रेललाई हटाएर आफैंले सम्हाल्ने निर्णय गरेका थिए। पोख्र्रेललाई प्रधानमन्त्री तथा मन्त्रिपरिषद् कार्यालय हेर्ने जिम्मेवारी दिइएको छ। भारतीय सेनाध्यक्षसँगको भेटका क्रममा उपप्रधानमन्त्री पोख्रेललाई सहभागी गराउने कि नगराउने भनेर छलफल भएको प्रधानमन्त्री कार्यालय स्रोतले बताएको छ। ती स्रोतका अनुसार प्रधानमन्त्री तथा मन्त्रिपरिषद् कार्यालय हेर्ने उपप्रधानमन्त्री भएकाले पोख्रेल र सेनाध्यक्ष नरवणेबीच भेट गराउनुपर्ने सुझाव कतिपयले प्रधानमन्त्रीलाई दिएका छन्। प्रधानमन्त्री ओली र प्रधानसेनापति थापाबीच पनि यो विषयमा छलफल भएको प्रधानमन्त्री कार्यालय स्रोतले बताएको छ। प्रधानमन्त्रीले यसअघि भारतीय गुप्तचर प्रमुख सामान्तकुमार गोयलसँग प्रधानमन्त्री निवास बालुवाटारमा घनीभूत छलफल गरेका थिए। विश्लेषकले गोयल र नरवणेको भ्रमणपछि नेपाल र भारतबीचको कूटनीतिक सम्बन्ध केही सुध्रिने अपेक्षा गरेका छन्। नेपालले संविधान संशोधन गरी नयाँ नक्सा सार्वजनिक गर्ने तयारी गरिरहेका बेला नरवणेले चीनतर्फ संकेत गर्दै अरू कसैको इसारामा नेपालले भारतसँगको सीमा विवाद निम्त्याएको बताएका थिए। नरवणेको उक्त अभिव्यक्तिलाई लिएर चौतर्फी विरोध भएको थियो। भारतीय प्रधानमन्त्री नरेन्द्र मोदीले आफ्ना केही मन्त्रीमार्पत नरवणेलाई आफ्नो अभिव्यक्ति सच्याउन लगाएका थिए। लगत्तै नरवणेले अर्को कार्यक्रममा नेपालसँग भारतको राम्रो सम्बन्ध रहेको भन्दै आफ्नो अघिल्लो अभिव्यक्ति घुमाउरो पारामा सच्याउने प्रयास गरेका थिए। नेपाली सेनाले नरवणेको भ्रमण सार्वजनिक गरेपछि विभिन्न समूहले विरोधसमेत गरेका छन्।"
द्वन्द्वको घाउ ज्युँको त्युँ,"काठमाडौं : द्वन्द्वकालीन अपराधमा न्याय खोज्दै परेका ६३ हजार उजुरी त्यत्तिकै थन्किएका छन्। दसवर्षे द्वन्द्वकालमा तत्कालीन विद्रोही माओवादी र राज्यपक्षबाट भएका गैरन्यायिक हत्या एवम् अपराधको स्वतन्त्र छानबिन गर्ने उद्देश्यसहित ६ वर्षअघि गठन भएको सत्यनिरूपण तथा मेलमिलाप आयोग (टीआरसी) अनिर्णयको बन्दी बनेको छ। द्वन्द्वकालीन अपराधमा छानबिनपछि दोषीलाई कारबाही र पीडितलाई न्याय दिने प्रमुख जिम्मेवारी आयोगको थियो। दिगो शान्ति स्थापनाका लागि मेलमिलापको आधार तय गर्ने दायित्व आयोगकै हो। २०७१ माघ २७ गते सत्य निरूपणसहित बेपत्ता पारिएका व्यक्तिको छानबिन आयोग एकसाथ गठन भएका थिए। उजुरी द्वन्द्वकालमा भएका हत्या, बलात्कार, यातना, अपहरण, विस्थापन, व्यक्ति बेपत्ता पार्नेजस्ता गम्भीर मानवअधिकार उल्लंघन सम्बद्ध थिए। तर शान्ति प्रक्रिया प्रारम्भ भएको १२ वर्ष बितिसक्दा पनि ठोस उपलब्धि हासिल हुन सकेको छैन। तत्कालीन नेकपा माओवादीले सशस्त्र विद्रोह थालेको दिन २०५२ साल फागुन १ देखि बृहत् शान्तिसम्झौता हुने दिन २०६३ साल मंसिर ५ भित्रका घटनामा छानबिनको म्यान्डेट आयोगलाई थियो। पीडितहरूले दिएको रिट निवेदनमा सर्वोच्च अदालतले युद्ध अपराध र मानवताविरुद्धको अपराधमा क्षमादान दिन नमिल्ने भन्दै सरकारलाई परमादेशसमेत दिएको थियो। उक्त परमादेशमा बेपत्ता, यातना, बलात्कार र व्यक्ति हत्यामा पीडितले मञ्जुरी दिए पनि मेलमिलाप नहुने भनिएको छ। यसले पनि द्वन्द्वको किनारा थप पेचिलो बनेको छ। र, यस अपराधमा जुनसुकै बेला जोसुकै कारबाहीको भागीदार बन्ने जोखिम बढाएको छ। घटनाको सत्यतथ्य यकिन गरी पीडित एवम् प्रभावितलाई परिपूरणको सिफारिस र पीडकलाई कानुनबमोजिम अभियोजनको सिफारिस गर्ने महत्त्वपूर्ण जिम्मेवारीबाट आयोग विमुख भएको छ। छानबिनको ढिलाइले तथ्य प्रमाण लोप हुने खतरा उत्पन्न भएको छ। दुवै आयोगको चारवर्षे कार्यकाल कुनै उपलब्धिबिना गत वर्ष माघ २६ गते समाप्त भएको थियो। सरकारले पुनः नयाँ पदाधिकारी चयन गरेको थियो। फेरि पनि यतिका समयसम्म पीडितको न्यायको याचनालाई सम्बोधन गर्ने कार्यमा ठोस कामकारबाही अघि बढ्न सकेको छैन। द्वन्द्वकालीन घटनाको छानबिनमा आयोग अहिलेसम्म अपराधका विज्ञ, समाजशास्त्री, मनोविद्, चिकित्सक, प्राविधिक एवम् कानुनका विज्ञ राख्न असमर्थ देखिएको छ। संक्रमणकालीन न्यायको विषयमा ऐन, नियम, सर्वोच्चको अधिनमा रहेर काम गर्नुपर्ने हुन्छ, टीआरसीका एक पदाधिकारीले अन्नपूर्णसँग भने, बाहिरबाट भनेजस्तो भित्री यथार्थसँग मेल खाँदैन। कोभिड र निषेधाज्ञाका कारण अनुसन्धानका लागि १८ ठाउँमा राख्ने भनिएको मुकाम पनि अहिलेसम्म राख्न सकिएको छैन। यसअघिका आयोग पदाधिकारीले अनुसन्धानका सात ठाउँमा मुकाम तोकेर काम सुरु गर्ने भने पनि बिना टुंगो आयोगबाट बाहिरिएका थिए। थपिएको पछिल्लो एकबर्से अवधि सकिनै लाग्दा यसअघिका पदाधिकारीले प्रारम्भिक भन्दै केन्द्रमा छानबिनको फाइल खोलेका थिए। तर अहिलेसम्म आरोपितको बयान, साक्षीको बकपत्र, कागज प्रमाण बुझ्ने, मनोसामाजिक परामर्शका माध्यमबाट पीडित उजुरकर्तालाई काउन्सिलिङ, अनुसन्धानको माध्यमबाट द्वन्द्वको पहिचानजस्ता प्रायः सबै काम लथालिंग छन्। आयोग पदाधिकारी कोरोनाको बहाना देखाएर यतिबेला ओझेल परेका छन्। अर्को पटक म्याद थपेर फेरि अलमल्याउने काम भएको पीडितको भनाइ छ। फेरि पनि विभिन्न बहाना बनाएर अलमल्याउने छाँटकाँट छ। केही काम भएको छैन, द्वन्द्वपीडित सुमन अधिकारीले भने, सरकार र आयोगबाट पीडितले आस गर्ने अवस्था रहेन। पीडितलाई न्याय र दोषीलाई कारबाही गरी समाधानको बाटोभन्दा उल्टै थकाउने अलमल्याउने र तड्पाउने काम भइरहेको छ। पीडित पक्षले युद्ध अपराध, मानवताविरुद्धका अपराध र अन्य गम्भीर अपराधमा संलग्न व्यक्तिलाई उन्मुक्ति दिन नमिल्ने गरी सर्वाेच्च अदालतले विभिन्न समयमा गरेका फैसला र नेपाल पक्षराष्ट्र भएका अन्तर्राष्ट्रिय सन्धिसम्झौतालाई नजरअन्दाज नगर्न खबरदारी गर्दै आएका छन्। नेपाल बार एसोसिएसनको मानवअधिकार तथा जनसरोकार समितिका संयोजक सुनीलकुमार पोखरेलले सर्वोच्चको परमादेश अनुरूप समयमै ऐन संशोधन गरी कारबाही नथालिएका कारण सन्देह उत्पन्न भएको बताए। पहिलो कुरा त अहिलेसम्म ऐन नै संशोधन भएन। सीधै आयोग बनाइयो, पोखरेलले भने, यदि नेपालको आयोगले काम गर्न सकेन भने अन्तर्राष्ट्रिय क्षेत्राधिकार आकर्षित हुनेछ। मानवताविरुद्धको गम्भीर अपराधमा कसरी छुट हुन्छ ?"
काठमाडौं आइपुगे भारतीय सेनाध्यक्ष नरवणे (भिडियो),"काठमाडौं : भारतीय सेनाध्यक्ष जनरल मनोज मुकुन्द नरवणे काठमाडौं आइपुगेका छन्। भारतीय वायु सेनाको विमानमार्फत बुधबार उनी काठमाडौं आइपुगेका हुन्। नेपाली सेनाको मानार्थ महारथीको दज्र्यानी ग्रहण गर्न उनी काठमाडौं आएका हुन्। राष्ट्रपति विद्यादेवी भण्डारीले नरवणेलाई शीतल निवासमा आयोजित विशेष समारोहमा नेपाली सेनाको मानार्थ महारथीको दज्र्यानी चिह्न प्रदान गर्नेछिन्। नेपाल र भारतका प्रधानसेनापतिहरू एकअर्का मुलुकको मानार्थ सेना प्रमुख हुने प्रचलन छ। त्यहीअनुरूप प्रधानसेनापति नियुक्त भएपछि पूर्णचन्द्र थापाले भारतीय सेनाको मानार्थ सेनाध्यक्षको दज्र्यानी ग्रहण गरेका थिए। नरवणेले नेपाल बसाइका क्रममा राष्ट्रपति भण्डारी, प्रधानमन्त्री केपी शर्मा ओली र प्रधानसेनापति थापालाई छुट्टाछुट्टै भेट गर्ने तय भएको छ। पशुपति क्षेत्र विकास कोषले भारतीय सेनाध्यक्ष नरवणेलाई पशुपतिनाथको दर्शन गराउने तयारी गरिरहेको छ। नरवणेले प्रधानसेनापति थापासँग द्विपक्षीय छलफल गर्नेछन्। नेपाल र भारतबीचको कूटनीतिक सम्बन्ध चिसिएका बेला दुई मुलुकका सेना प्रमुखको भेट र छलफललाई महत्वका साथ हेरिएको छ। सो अवसरमा नरवणेले कोरोना भाइरस रोकथाम तथा नियन्त्रणमा सघाउ पुग्ने गरी स्वास्थ्य सामग्री र औषधि नेपाली सेनालाई प्रदान गर्नेछन्। उनले कमान्ड तथा स्टाफ कलेजका शिक्षार्थीसँग छलफलसमेत गर्ने कार्यक्रम छ। उनले रक्षामन्त्रीको जिम्मेवारीसमेत सम्हालिरहेका प्रधानमन्त्री ओलीसँग द्विपक्षीय छलफल गर्नेछन्। प्रधानमन्त्री ओलीले कालापानी, लिपुलेक र लिम्पियाधुरा समेटेर नयाँ नक्सा सार्वजनिक गरेपछि नेपाल र भारतबीच उत्पन्न पछिल्लो परिस्थिति र आफ्नो अडानबारे कुरा राख्ने तयारी रहेको स्रोतले बताएको छ।"
"अमेरिकी चुनावको अवस्था: धाँधलीको आरोप लगाउँदै ट्रम्प, कतै विरोध प्रदर्शन",वासिंटन : अमेरिकामा नयाँ राष्ट्रपति चयनका लागि जारी निर्वाचनमा यतिबेला विश्वको ध्यान तानिएको छ । वर्तमान राष्ट्रपति डोनल्ड ट्रम्प र जो बाइडेनबीच कडा प्रतिस्पर्धा भइरहेको छ । चुनावअघि गरिएका धेरैजसो सर्वेक्षणमा बाइडेन अगाडि देखिए । मतगणना भइरहँदा ट्रम्पले जित्ने विश्लेषण पनि सुनिन थालिएको छ । यद्यपि अन्तिम मतपरीणाम आइनसक्दा यसै भन्न सकिँदैन । त्यसो त २०१६ को चुनावअघि पनि ट्रम्पले जित्ने आंकलन र विश्लेषण सायदैले गरेका थिए । परीणाम आउँदा अनपेक्षित रुपमा ट्रम्पले नै जिते । तर राजनीतिक विश्लेषकहरु के भन्छन् भने यहाँको राजनीतिक अवस्था २०१६ को भन्दा धेरै हिसावले फरक छ । बीबीसीका अनुसार यसपटक शताब्दिकै सर्वाधिक संख्यामा मतदाताहरु सहभागी छन् । अहिलेसम्म ५० मध्ये ४१ राज्यबाट मतपरिणाम आइसकेको अवस्थामा बाइडेन अगाडि रहेको बताइएको छ । यसपटक १० करोड हाराहारी मतदाताले हुलाक मार्फत भोट खसाले । यद्यपि रणमैदान भनिएका केही राज्यको भोटले नै अबको राष्ट्रपति को बन्ला भन्ने कुरा निर्धारण गर्ने बताइन्छ । झण्डै एक दर्जन राज्यबाट कस्तो भोट कसलाई गयो भन्ने कुराले नै परीणाम प्रभावित हुने छ । त्यसैले पनि दुबै उम्मेदवारले धेरैजसो चुनावी अभियान तिनै राज्यमा केन्द्रित बनाए । यस्तै फ्लोरिडा राज्यमा ट्रम्पविरुद्ध ठूलो नारावाजी र प्रदर्शन भएको छ । यस्तै राजधानी वासिंटन डिसीका सडकमा ट्रम्प विरोधी प्रदर्शन भइरहेका छन् । ह्वाइटहाउस अगाडि समेत सडक अवरुद्ध हुनुका साथै केही बेर तनाब नै भएको थियो । यस क्रममा केही प्रदर्शनकारी पक्राउ परेका छन् । अरु केही राज्यमा पनि विरोध प्रदर्शन भएका छन् । हुलाकबाट पनि ठूलो संख्याले मतदान गरेकाले अन्तिम परीणाम आउन अरु केही दिन लाग्ने बताइएको छ । हुलाकबाट मतदान गर्ने कुराको ट्रम्पले सुरुदेखि नै विरोध गर्दैआएकाले हुलाकको मतदानमा उनी पछि पर्नसक्ने आंकलन गरिएको छ । राष्ट्रपति डोनल्ड ट्रम्पले भने आफूहरूको जित हुन लागेको दाबी गरे । रातको साढे २ बजे भाषण गर्दै बाइडेनले धाँधली गरेको भन्दै आफूहरु अदालतमा जाने चेतावनी दिएका छन् । उनले जितको नजिक पुगिरहँदा ठूलो ठगी भएको भन्दै मतगणना नै रोक्नुपर्ने बताएका थिए । किन ढिलो भइरहेको छ परीणाम ? मतदान सम्पन्न भएको घण्टौँ भइसक्दा पनि राष्ट्रपतिको रुपमा कसले बाजी मार्ला भन्ने यकिन गर्न कठिन नै छ । अघिल्ला निर्वाचन भन्दा यसपटकको निर्वाचन फरक किन पनि छ भने यसपटक कोरोना महामारीका कारण थुप्रै मतदाताले हुलाक मार्फत भोट दिए । हुलाकबाट खसालिएको मत गणना गर्न केही ढिला हुने भएकाले पनि अन्तिम परीणामका लागि केही दिन पर्खनुपर्ने बताइएको छ । नत्र अघिल्ला चुनावमा यतिन्जेलसम्म परीणाम आइसकेको हुन्थ्यो । अमेरिकामा व्यक्तिगत मतका आधारमा नभएर इलेक्टोरल कलेज भोटका आधारमा राष्ट्रपति निर्वाचित हुने प्रावधान छ । जुन इलेक्टोरल कलेज भोट चाहिँ सामान्यत: जनसंख्याका आधारमा तय गरिन्छ । यसरी राष्ट्रपतिमा निर्वाचित हुन ५ सय ३८ इलेक्टोरल कलेज भोटमध्ये २ सय ७० भोट आवस्यक पर्छ ।
पूर्वसभामुख महराकी पत्नीको निधन,काठमाडौं : पूर्वसभामुख तथा प्रतिनिधि सभा सदस्य कृष्णबहादुर महराकी पत्नी सीता महराको निधन भएको छ । काठमाडौंको नर्भिक अस्पतालमा उपचारको क्रममा बुधबार बिहान ६:२५ बजे उनको निधन भएको महराका प्रेस सहयोगी डिल्ली मल्लले जानकारी दिए। मल्लकाअनुसार गएको दशैंमा पुर्ख्यौली घर रोल्पा मेबाङ गएको बेला स्वास्थ्यमा सामान्य समस्या देखिएपछि उनलाई कार्तिक १३ गते दाङस्थित गोर्खा अस्पतालमा भर्ना गरिएको थियो । उनको त्यहाँ उपचार हुन नसकेपछि १४ गते शुक्रबार हेलिकोप्टरमार्फत काठमाडौंको नर्भिक अस्पतालमा भर्ना गरिएको थियो । नर्भिक अस्पतालमा पीसीआर टेष्ट गर्दा उनलाई कोरोना पोजिटिभ देखिएको थियो । मल्लका अनुसार १५ गतेदेखि भेन्टिलेटरमा राखेर उपचार सुरु गरिएको थियो। उनी विगत १० वर्षदेखि माइस्थेनिया नामक रोगबाट पीडित थिइन् । विसं २०१८ साउन १३ गते शुक्रबार जन्मिएकी उनको कृष्णबहादुर महरासँग २०३५ सालमा विवाह भएको थियो। उनका दुई छोरा र दुई छोरी रहेका छन्। महरा भूमिगत भएपछि तत्कालीन राज्यले धेरैपटक शारिरीक मानसिक यातना दिनुका साथै केही दिन हिरासतमा पनि लिएको थियो। २०५४ साउन २९ गते राती रोल्पा मेबाङस्थित घरमै आएर नाबालक छोराछोरीलाई घरमा थुनेर गिरप्तार गर्न थालेपछि उनी प्रहरीको घेरा तोड्न सफल भएकी थिइन्। सामान्य लेखपढ मात्रै गर्न जानेकी सीता महरा तत्कालीन माओवादीको ठूलो जिम्मेवारीमा नरहे पनि कृष्णबहादुर महरालाई नजिकबाट पारिवारिक तथा पार्टी राजनीतिमा पनि सहयोग गरेकी थिइन्। प्रधानमन्त्रीले दिए श्रद्धाञ्जली प्रधानमन्त्री केपी शर्मा ओलीले महरा पत्नीको निधनप्रति दुख व्यक्त गरेका छन्। उनले ट्वीटमार्फत सीताप्रति श्रद्धाञ्जली अर्पण गर्नुका साथै शोकाकुल परिवारजनप्रति समवेदना व्यक्त गरेका छन्।
मैले राजीनामा दिनु भनेको देशलाई बर्बादितिर जान दिनु हो : प्रधानमन्त्री ओली,"काठमाडौं : प्रधानमन्त्री केपी ओलीले अहिले आफूले पदबाट राजीनामा नदिने प्रष्ट पारेका छन्। आफूले राजीनामा दिनु भनेको देशलाई बर्बादीतिर लैजानु भएको भन्दै उनले राजीनामा नदिने बताएका हुन्। त्रिभुवन विश्वविद्यालय चिकित्साशास्त्र अध्ययन संस्थान अन्तर्गतको मनमोहन सेन्टर एनेक्सको भवनको उद्घाटन कार्यक्रमलाई सम्बोधन गर्दै प्रधानमन्त्री ओलीले बुधबार यस्तो बताएका हुन्। राजीनाको विषयमा हल्ला मात्र भएको भन्दै प्रधानमन्त्री ओलीले यस्तो बताएका हुन्। सञ्चार माध्यममा हल्ला आउँछ राजीनामा दिन पस्यो । तर, तपाईंहरु विचार गर्नुहोस्, के अहिले मैले राजीनामा दिन हुन्छ ? राजीनामा दिन मिल्छ ? मेरो लागि होइन देशको लागि, प्रधानमन्त्री ओलीले भने, मैले राजीनामा दिनु भनेको देशलाई बर्बादितिर जान दिनु हो। त्यस कारण म राजीनामा दिने वाला छैन। अविश्वासको प्रस्तावको तयारी भइरहेको भन्ने सन्दर्भतर्फ लक्षित गर्दै ओलीले आफू जालझेल र तिकड्मबाट प्रधानमन्त्री पदमा नआएको भन्दै जनताको आवश्यकता र व्यापक समर्थनबाट आएको प्रष्ट पारेका छन्। उनले अविश्वासको प्रस्तावले केही फरक नपर्नेसमेत बताए। म यहाँ आएको जालझेल र तिकड्मबाट होइन, प्रधानमन्त्री ओलीले भने, जनताको आवश्यकता र व्यापक समर्थनबाट आएको हुँ। तपाईंहरु ढुक्कले काममा लाग्नुहोस्। उनले देशलाई अस्थिरतातिर धकेल्न खोज्नेले प्रधानमन्त्रीबाट आफूलाई हटाउने कोशिस गरिरहेको तर, यो सफल नहुने प्रष्ट पारे। प्रधानमन्त्री ओलीले कोरोना भाइरस (कोभिड१९)लाई जितेर छाड्नेसमेत बताएका छन्। धेरैले धेरैपल्ट धेरै प्रकारका पोलिटिक्स गरे। भित्र बाहिर अनेकथरीका कोशिसहरु आए। जे मा पनि आलोचना गर्ने प्रवृति छन्। त्यसबाट प्रभावित नहोऔं। एकथरीको यो अस्थिरताको खेती धेरै गर्ने, देशलाई अस्थिरतातर्फ धकेल्न खोज्ने प्रयास गर्ने आदत छ कि ? एडिक्ट भएका छन् कोही। यस्तो एडिक्सनलाई म के भनौँ। तर देशमा स्थिरताका लागि हामी काम गर्छौँ। स्थिरता विकासका लागि हो। स्थिरता जनताको जीवनमा परिवर्तनका लागि हो, प्रधानमन्त्री ओलीले भने, कोभिडसँगको लडाईं पनि जित्छौँ र गरिबीसँगको लडाईंलाई पनि जितेर समृद्धितर्फ जान्छौँ। विकृति र विसंगतीको लडाईविरुद्ध हामी हमला गरिराखेका छौँ। त्यसलाई पनि पराजित गरेर अगाडि बढ्छौँ।"
सीता महराको निधनप्रति प्रचण्डले गरे दु:ख व्यक्त,काठमाडौं : नेपाल कम्युनिष्ट पार्टी (नेकपा) का कार्यकारी अध्यक्ष पुष्पकमल दाहाल 'प्रचण्ड' ले पूर्वसभामुख कृष्णबहादुर महराकी पत्नी सीता महराको निधनप्रति दुःख व्यक्त गरेका छन् ।बुधबार एक शोक वक्तव्य जारी गर्दै अध्यक्ष प्रचण्डले दिवंगत सीता महराप्रति भावपूर्ण श्रद्धाञ्जली अर्पण गर्दै शोकाकुल परिवारजनमा गहिरो समवेदना व्यक्त गरेका छन्। काठमाडौंको नर्भिक अस्पतालमा उपचारको क्रममा बुधबार बिहान ६:२५ बजे उनको निधन भएको थियो। दशैंमा पुर्ख्यौली घर रोल्पा मेबाङ गएको बेला स्वास्थ्यमा सामान्य समस्या देखिएपछि उनलाई कार्तिक १३ गते दाङस्थित गोर्खा अस्पतालमा भर्ना गरिएको थियो । उनको त्यहाँ उपचार हुन नसकेपछि १४ गते शुक्रबार हेलिकोप्टरमार्फत काठमाडौंको नर्भिक अस्पतालमा भर्ना गरिएको थियो । नर्भिक अस्पतालमा पीसीआर टेष्ट गर्दा उनलाई कोरोना पोजिटिभ देखिएको थियो । १५ गतेदेखि भेन्टिलेटरमा राखेर उपचार सुरु गरिएको थियो। उनी विगत १० वर्षदेखि माइस्थेनिया नामक रोगबाट पीडित थिइन् । विसं २०१८ साउन १३ गते शुक्रबार जन्मिएकी उनको कृष्णबहादुर महरासँग २०३५ सालमा विवाह भएको थियो। उनका दुई छोरा र दुई छोरी रहेका छन्। महरा भूमिगत भएपछि तत्कालीन राज्यले धेरैपटक शारिरीक मानसिक यातना दिनुका साथै केही दिन हिरासतमा पनि लिएको थियो। २०५४ साउन २९ गते राती रोल्पा मेबाङस्थित घरमै आएर नाबालक छोराछोरीलाई घरमा थुनेर गिरप्तार गर्न थालेपछि उनी प्रहरीको घेरा तोड्न सफल भएकी थिइन्। सामान्य लेखपढ मात्रै गर्न जानेकी सीता महरा तत्कालीन माओवादीको ठूलो जिम्मेवारीमा नरहे पनि कृष्णबहादुर महरालाई नजिकबाट पारिवारिक तथा पार्टी राजनीतिमा पनि सहयोग गरेकी थिइन्।
कर्णालीमा देउसी भैलो खेल्न नपाइने,"दैलेख : नेपालीको दोस्रो महान पर्व तिहारको अवसरमा खेलिँदै आएको देउसी भैलो यस वर्ष कर्णालीमा खेल्न नपाइने भएको छ। कर्णाली प्रदेश विपद् व्यवस्थापन केन्द्रको बुधवार बसेको बैठकले विश्वभर महामारीको रूपमा फैलिएको कोरोना भाइरस (कोभिड१९) संक्रमण कर्णालीको समुदायस्तरमा फैलिएको भन्दै देउसी भैलो खेल्न निषेध गर्ने निणर्य गरेको हो। मुख्यमन्त्री महेन्द्रबहादुर शाहीको अध्यक्षतामा बसेको बैठकले देउसीभैलो खेल्न नदिन पूर्णरुपमा कडाई गर्ने र कुनैपनि मेला लगाउन नदिने निणर्य गरेको हो। बैठकले गरेको निणर्य अनुसार तिहारमा सुरक्षा सर्तकता अपनाएर घर भित्रै बसेर टिका लगाउन पाइनेछ। बैठकले कोरोना संक्रमण दिनप्रतिदिन समुदायस्तरमा फैलिईसकेकोले संक्रमण नियन्त्रण र उपचारमा कठिन अवस्था सृजना हुने निश्कर्ष निकाल्दै बदलिदो मौषम, नजिकिएको तिहार, छठ पर्व र प्रदेश राजधानी तथा जिल्लामा रहेका अस्पतालहरुको क्षमतालाई ध्यान दिई सुरक्षा सर्तकता अपनाउन समुदायस्तरमा प्रचारप्रसार गर्ने निणर्य गरेको छ। जनसंख्या र संक्रमित बिरामीको चाप अनुसार साना र ठूलो जिल्लामा २५ देखि ५० बेडको आइसोलेसन तयार गर्न अध्ययन र मापदण्ड निर्माण गर्ने जिम्मा सामाजिक विकास मन्त्रालयलाई दिइएको छ। बैठकले कक्षा १२ को परिक्षालाई मध्यजनर गरी परिक्षा केन्द्र र सञ्चालनमा आएका विद्यालयमा स्वास्थ्य सर्तकता अपनाउन, सामाजिक दुरी कायम गराउन र मास्कको प्रयोग गराउन स्वास्थ्यकर्मी खटाउने निणर्य गरेको छ। कोरोना संक्रमणबाट भइरहेको मृत्युदर घटाउने गरी कोरोना संक्रमित कस्ता बिरामीलाई अस्पताल ल्याउने, के कस्ता साधनबाट ल्याउने, कुन कुन अस्पताल लैजाने बारे योजना तयार गर्ने जिम्मा सामाजिक विकास मन्त्रालयलाई दिने निणर्य बैठकले गरेको छ। बैठकको निणर्यअनुसार विशेष अस्पतालको रुपमा रहेको प्रदेश अस्पताल सुर्खेत, कर्णाली स्वास्थ्य विज्ञान प्रतिष्ठान जुम्ला र चौरजहारी अस्पताल रुकुमपश्चिमको अवस्था अध्ययन गर्ने र चिकित्सक तथा स्वास्थ्यकर्मीहरुलाई कुनैपनि समस्या समाधान गर्न तयारी अवस्थामा रहन निर्देशन दिने व्यवस्था सामाजिक विकास मन्त्रालयले गर्नेछ। बैठकले कर्णाली प्रदेशमा रहेका सबै क्यारेन्टाइन हटाउने र क्वारेन्टाइनका सामाग्री नेपाली सेनालाई जिम्मा दिने निणर्य गरेको छ। खाद्यान्न अभाव रहेका हुम्ला, मुगु, डोल्पा र कालिकोटमा खाद्यान्न संकटको अवस्था, संकट हुनेको वास्तविक कारण बुझन् उद्योग पर्यटन वन तथा वातावरण मन्त्रालयका सचिवको संयोजकत्वमा रहेको ७ सदस्यीय समितिले १५ दिनभित्र अनुगमन प्रतिवेदन पेश गर्नुपर्ने निणर्य बैठकले गरेको छ।"
सीमा क्षेत्रमा प्रदेश १ का डीआईजी कार्कीको एक्सन,"विराटनगर : प्रदेश १ प्रहरी प्रमुख डीआईजी ईश्वरबाबु कार्की नेपालभारत सीमा क्षेत्रमा कोरोना भाइरसको संक्रमण नियन्त्रणका लागि अग्रभागमा खटिएका प्रहरीको हौसला बढाउन लागि परेका छन्। कोरोनाले सीमा क्षेत्रमा उत्पन्न पछिल्लो परिस्थिति, प्रहरीमा पारेको प्रभाव, नियन्त्रणमा प्रहरीले खेलेको भूमिका, दुई देशीय सीमामा हुने गरेका गतिविधि, सीमाको अवस्था लगायतका बारेमा बुझ्न कार्की स्थलगत अनुगमन एवं निरीक्षणमा आफै निस्कन थालेका हुन्। उनले मोरङ, सुनसरी र झापाका सीमावर्ती क्षेत्रमा खटिएका प्रहरीको मनोवल उच्च बनाउन आफै उपस्थित भएर हौसला प्रदान गरिरहेका छन्। सीमा केन्द्रीत सक्रियता बढाउँदै फिल्डमा खटिएका प्रहरीसम्म पुगेर उनीहरुलाई उच्च मनोवलका साथ जिम्मेवारी पूरा गर्न डीआईजी कार्कीले हौसला दिइरहेको प्रदेश १ प्रहरी कार्यालय विराटनगरले जनाएको छ। पछिल्लो समय फिल्डमा निस्किएर एक्सनमा उत्रिका उनले शंकास्पद गतिविधि हुने कतिपय ठाउँमा भने बिना जानकारी आकस्मिक अनुगमन र निरीक्षण गर्ने गरेका छन्। कार्यालयका प्रवक्ता डीएसपी कविन्द्र कार्कीले सीमा क्षेत्रमा भन्सार छली गरेर हुने अवैध निकासी पैठारी रोक्ने मुख्य उदेश्य डीआईजीको रहेको जानकारी दिए। सीमामा संस्थागत रुपमा हुने गरेको तस्करी, कोरोना कालमा हुने अवैध गतिविधि र अवातजावत नियन्त्रणमा कठोर कदम चाल्दै डीआईजी आकस्मिक अनुगमन एवं निरीक्षणमा निस्कनु हुन्छ, डीएसपी कार्कीले भने, त्योसँगै कोरोना महामारीबीचमा सक्रिय भएर फिल्डमा खटिएका प्रहरीलाई हौसाल दिएर उच्च मनोेवलका साथ काम गर्न उत्प्रेरित गर्नुुहुन्छ। उनका अनुसार डीआईजी कार्कीले सीमा क्षेत्रसँगै सीमावर्ती प्रहरी युनिटहरुको पनि निरीक्षण गरिरहेका छन्। त्यस क्रममा सावधानी अपनाउँदै स्वास्थ्य मापदण्डको पालना गरी कोरोना नियन्त्रणमा प्रभावकारी भूमिका खेल्न उनले निर्देशन दिए। निरीक्षणका क्रममा तस्करी, सीमा अपराध, लागुऔषध एवं साना हतियारको ओसारपसार, मानव बेचबिखन, नाका सिल रहेको अवस्थामा दुई देशबीचमा हुने अवैध आवतजावत नियन्त्रण गर्न प्रहरीलाई निर्देशन दिएका छन्। प्रहरी महानिरीक्षक शैलेश थापा क्षेत्रीबाट स्वीकृत प्रहरी आचार संहिता कार्यादेश २०७७ का बारेमा जानकारी गराउँदै डीआईजी कार्कीले त्यसविपरित काम गरेमा कारबाही हुने चेतावनी प्रहरीलाई दिएका छन्। उनले मोरङका सीमावर्ती युनिटका प्रहरी प्रमुखलाई प्रदेश १ प्रहरी कार्यालय विराटनगरमा र झापाका सीमावर्ती युनिटका प्रमुखलाई इलाका प्रहरी कार्यालय अनारमनीमा उपस्थित गराएर कर्तव्य पालनामा दक्षचित्त भएर लाग्न निर्देशन दिए। कोरोनाका कारण दुई देशबीच आवतजावतमा पूर्ण रुपमा रोक लगाउँदै नाका सिल गरिएको छ। यस्तो अवस्थामा पनि सीमाबाट अवैध आवतजावत नरोकिएपछि र तस्करी मौलाएपछि नियन्त्रण गर्न डीआईजी आफै फिल्डमा खटिएका हुन्। वैशाख यता डीआईजी कार्कीले संगठनको आचरण विपरित काम गर्ने एक सय ४८ प्रहरीलाई विभागीय कारबाही गरिसकेका छन्। यो अवधिमा अपराध नियन्त्रण, अनुसन्धान र कोरोना नियन्त्रणमा उल्लेख्य भूमिका खेल्ने तथा सीमा क्षेत्रमा अहोरात्र खटिने दुई सय प्रहरी पुरस्कृत पनि भएका छन्। डीआईजी कार्कीले आचरण विपरित गतिविधि गर्ने प्रहरीलाई कारबाही र राम्रो काम गर्नेलाई पुरस्कृत गर्ने नीति लिएको स्रोतले बतायो। कोरोना नियन्त्रणमा खेलेको भूमिका निक्कै महत्वपूर्ण रहेकोभन्दै उनले सीमा क्षेत्रमा खटिने प्रहरीको उच्च प्रशंसा पनि गरेका छन्। अपराध नियन्त्रणमा प्रहरी केन्द्रित हुनुपर्छ। त्यहाँमाथि कोरोना संक्रमणसँगै प्रहरीले जोखिमपूर्ण अवस्थामा काम गरिरहेको छ, डीआईजी कार्कीले भने, प्रहरीकै कारण जनताले सुरक्षित महसुस गर्ने भएका कारण यो वा त्यो बहानामा जनताको विश्वास टुट्न दिन हुँदैन। आफू सुरक्षित भएर जनतालाई सुरक्षा प्रदान गर्ने जिम्मेवारी प्रहरीको हो। प्रदेश प्रहरी कार्यालयले यसअघि नै नेपालभारत खुला सीमा क्षेत्रमा खटिने प्रहरीलाई मास्क, पीपीई, सेनिटाइजर लगायतका स्वास्थ्य र सरसफाइका सामग्री प्रदान गरिसकेको छ। डीआईजी कार्कीले पछिल्लो समय कोरोना भाइरसको संक्रमण तीव्र रुपमा फैलँदै गएका कारण प्रहरीको मनोवल कमजोर नहोस् भनेर आफै फिल्डमा निस्कन थालेको जानकारी दिए। सीमा क्षेत्रमा कार्यरत प्रहरीलाई निर्देशन दिँदै प्रदेश १ प्रहरी प्रमुख डीआईजी ईश्वरबाबु कार्की। तस्बिर : अन्नपूर्ण"
कालीगण्डकी करिडोरमा पहिरोले पुरिएर पाँच मजदुरको मृत्यु,"नवलपुर : कालीगण्डकी करिडोर सडक निर्माणका क्रममा पाँच जना मजदुरको पहिरोले पुरिएर बुधबार मृत्यु भएको छ । पूर्वी नवलपरासीको बुलिङटार गाउँपालिका३ सखुवा भन्ने स्थानमा दिउँसो ५ बजे सडक खन्ने क्रममा आएको सुख्खा पहिरोमा परी उनीहरुको मृत्यु भएको जिल्ला प्रहरी कार्यालयका सूचना अधिकारी प्रहरी निरीक्षक विशाल तामाङले जानकारी दिए । सडक निर्माणका क्रममा ७ जना मजदुरले जालीमा ढुंगा भर्दै थिए, तामाङले भने, त्यस क्रममा आएको पहिरोमा परेका २ जनालाई प्रहरी र स्थानीयले उद्दार गरे । अन्य ५ जना पहिरोमा परे । गैंडाकोटदेखी राम्दीसम्म १ सय ३० किलोमिटर सडक निर्माण हुँदैछ । त्यस क्रममा खटिएका स्थानीयको पहिरोमा परेर मृत्यु भएको गाउँपालिकाका अध्यक्ष शशिकिरण बस्ताकोटीले जानकारी दिए । पहिरोमा परी मृत्यु हुनेमा २० वर्षीय गोपाल गरञ्जा, ४३ वर्षीय सुनबहादुर पुलामी, २० वर्षीय ताराबहादुर लुङ्गेली, २० वर्षीय चेतबहादुर अस्लामी र २९ वर्षीय तुलबहादुर सारु रहेको प्रहरीले जनाएको छ । उनीहरु सबै बुलिङटार४ का हुन ।"
स्याङ्जामा एकैदिन थपिए २२ संक्रमित,"स्याङ्जा : स्याङ्जामा बुधवार एकैदिन २२ जनामा कोरोना संक्रमण पुष्टि भएको छ । संक्रमण देखिनेमा वालिङ नगरपालिकाका १६सहित आँधिखोला, अर्जुनचौपारी गाउँपालिका, पुतलीबजार नगरपालिका र पालिका नखुलेकागरी थप २२ रहेको प्रादेशिक कार्यालय पोखराले जनाएको छ। प्रदेश स्वास्थ्य निर्देशनालय निर्देशक डा विनोद विन्दु शर्माका अनुसार वालिङ्का ३०, ४०, ३६, २०, १५, १४, १४, ३३ वर्षीया महिला हुन भने २६, ५०, ४१, ३३, ३०, ७०, ५९, २१ वर्षीय पुरुष छन्। यसैगरी, पुतलीबजारका ३९ र ४२ वर्षीय, अर्जुनचौपारीका ६१ वर्षीय, आधीखोलाका ३४ वर्षीय पुरुष रहेका छन् । पालिका नखुलेका ४१ र ६१ वर्षीय दुई पुरुष हुन। थपिएका मध्ये १२ पुरुषसहित ८ महिला हुन्।"
प्रदेश १ मा कोरोना : डिस्चार्जको संख्या बढ्दै,"विराटनगर : प्रदेश १ मा पछिल्लो समय कोरोना संक्रमण जितेर निको हुनेको संख्या बढ्न थालेको छ। सामाजिक विकास मन्त्रालयको तथ्याङ्क अनुसार बुधबार मात्रै प्रदेशका विभिन्न स्थानबाट ४ सय २२ जना डिस्चार्ज भएका छन्। संक्रमण जित्नेमा होम आइसोलेशनमा रहेका धेरै रहेको सामाजिक विकासमन्त्री जीवन घिमिरेले जानकारी दिए। मन्त्री घिमिरेका अनुसार बुधबार मात्रै होमआइसोलेशनबाट २ सय ३४ जनाले कोरोना जितेका छन्। अन्य डिस्चार्ज हुनेमा बीपी कोइराला स्वास्थ्य विज्ञान प्रतिष्ठान धरानबाट ७१, विराट मेडिकल कलेजबाट ४१, कोशी अस्पताल कोभिड १९ उपचार केन्द्रबाट १२, कालि सदन आइसोलेशन, र बैजनाथपुर आइसोलेशनबाट ७७ जना रहेका छन्। यस्तै बुधबारनै नोबेल अस्पताल र बेलबारी आइसोलेशनबाट ६६, धाइजन आइसोलेशन केन्द्र र न्युरो अस्पतालबाट ४४, जिल्ला अस्पताल संखुवासभा र मारवाडी सेवा सदन आइसोलेसनबाट ३३, कोभिड १९ आइसोलेशन अस्पताल, कोभिड १९ आइसोलेशन केन्द्र रंगेली र मेची अस्पतालबाट २२, इलाम अस्पताल, कोभिड १९ आइसोलेशन केन्द्र, चौदण्डीगढी, जिल्ला अस्पताल धनकुटा र वि जेनरल अस्पताल हरिनगरबाट ११ जना डिस्चार्ज भएका हुन। हालसम्म प्रदेश १ मा डिस्चार्ज हुनेको संख्या १२ हजार १ सय १ पुगेको छ। २४ घण्टामा ३ सय ४ संक्रमित थपिए बुधबार प्रदेश १ मा ३ सय ४ जना कोरोना संक्रमित थपिएका छन्। मोरङमा १ सय ५५, सुनसरीमा ९८, झापामा २३, पाँचथरमा १४, उदयपुरमा ३, धनकुटा र इलाममा २२ र प्रदेश १ बाहिरका ७ जना रहेको सामाजिक विकास मन्त्रालयले जनाएको छ। मन्त्रालयका अनुसार विराटनगरमा १ सय ११ जनामा संक्रमण देखिएको छ। संक्रमण पुष्टि भएकोमा ४६ महिला र ६५ पुरुष छन्। मोरङको रतुवामाईमा १४, मिक्लाजुङ र बेलबारीमा ७७, उर्लाबारी र ग्रामथानमा ३३, कटहरीमा २, रंगेली, पथरी शनिश्चरे र बुढीगंगामा ११, र स्थानीय तह नखुलेका ५ जनाको रिपोर्ट पोजिटिभ आएको छ। सुनसरीको धरानमा ७७, इटहरीमा १४, इनरुवामा २, देवानगञ्ज, दुहवी, बर्जु, बराहक्षेत्र र स्थानीय तह नखुलेका ११ जनाको रिपोर्ट पोजिटिभ आएको सामाजिक विकास मन्त्रालयले जनाएको छ। उता झापाको दमकमा १०, विर्तामोड र गौरादहमा ४४, अर्जुनधारा, मेचीनगर र कनकाईमा ११ र स्थानीय तह नखुलेको २, पाँचथरको फिदिममा ११, हिलिहाङ, मिक्लाजुङ र स्थानीय तह नखुलेका ११, उदयपुरको बेलकामा १ र स्थानीय तह नखुलेका २, धनकुटाको धनकुटा नगरपालिकामा २, इलामको चुलाचुली र स्थानीय तह नखुलेका ११ र प्रदेश १ बाहिरका ७ जनमा संक्रमण देखिएको सामाजिक विकास मन्त्रालयले जनाएको छ। प्रदेश १ मा कोरोना संक्रमितको संख्या २० हजार ४०१ पुगेको छ। प्रदेश १ मा बुधबार १ हजार १ सय ९८ जनाको पीसीआर परीक्षण गरिएको छ। परीक्षण गरिएका मध्ये १ सय २३ महिला र १ सय ८१ पुरुषको रिपोर्ट पोजेटिभ आएको हो। हालसम्म १ लाख ६४ हजार ६ हजार ४० जनाको पीसीआर परीक्षण गरिएको सामाजिक विकास मन्त्रालयले जनाएको छ।"
"ताप्लेजुङको मिक्वाखोलामा लागलागीबाट घर जल्यो, तीन घाइते","ताप्लेजुङ : ताप्लेजुङको मिक्वाखोला गाउँपालिका४ साँवा थलङमा आगलागी हुँदा तीन जना घाइते भएका छन्। बुधबार दिउँसो स्थानीय रणध्वज थलङको घरमा आगलागी हुँदा थलङकी दुई छोरी र श्रीमती घाइते भएका हुन्। श्रीमती ३५ वर्षीया मिना, छोरीहरु १४ वर्षीया मञ्जु र ९ वर्षिया प्रिति थलङ घाइते भएका हुन्। घाइतेमध्ये छोरी मञ्जु र प्रितीलाई उपचारका लागि जिल्ला अस्पताल ल्याइदै छ भने आमा मिनाको स्थानीय स्वास्थ्य सस्थामा उपचार भइरहेको छ। आगलागीबाट थलङको दुई तले घर पनि पूर्ण रुपमा जलेको थलङ प्रहरी चौकीका प्रमुख धनबहादुर राईले बताए। छोरीले पेट्रोल चुह्लोमा हालेर आगो बाल्ने क्रममा अचानक आगलागी भएको उनले बताए। आगोले प्रितिको दाहिने हातको पाखुरा, बाँया हातको पाखुरा, कुइना, ढाडमा र खुट्टामा तथा मञ्जुको दाहिने हातमा पोलेको र आमाको दाहिने हातमा सामान्य पोलेको छ। आगो स्थानियवासी, जनप्रतिनिधि र प्रहरीको सहयोगमा नियन्त्रणमा लिइएको स्थानीय बिके थलङले बताए।"
काठमाडौं लैजादै गरेको चकलेट बम सिन्धुलीमा बरामद,"सिन्धुली : ठूलो परिमाणमा राजधानी काठमाडौं भित्राउन लागिएको चकलेट बम सिन्धुली प्रहरीले नियन्त्रणमा लिएको छ । दिपावलीलाई लक्षित गरी भारतबाट लुकाइ छिपाइ ल्याइएको हाइड्रो चकलेट बम, आतिसवाजीलगायत ठूलो परिमाणको विष्फोटक पदार्थ काठमाडौं तर्फ लैजाँदै गर्दा बुधबार नियन्त्रणमा लिइएको सिन्धुलीकी प्रहरी प्रमुख एसपी रन्जु सिग्देले जानकारी दिइन् । विपी राजमार्गअन्तर्गत कमलामाई नगरपालिका ४ हिरापानीमा राजविराजबाट काठमाडौँ जाँदै गरेको बा ४ ख ५०६२ नम्बरको हाइसबाट उक्त विष्फोटक सामग्री नियन्त्रणमा लिइएको हो,' उनले भनिन् । चेकजाँच गर्नेक्रममा हाइड्रो चकलेट बम २० प्याकेट, नागिन पटाका तीन व्याण्डल, कोवरा पटाका ११ व्याण्डल, विभिन्न साइजका गमला बम २० वट्टा, विभिन्न साइजको भुइचक्कर ५७ प्याकेट, झिरझिरे १ सय ५० प्याकेट, आतिसवाजी फलाइन दुई प्याकेट बरामद गरेको प्रहरीले जनाएको छ। प्रहरी नायव निरीक्षक विदुरचन्द्र अधिकारीको नेतृत्वमा खटिएको प्रहरीको टोलीले सुरक्षा जाँच गर्ने क्रममा उक्त विष्फोटक सामग्री फेला पारिएको हो । यसैबीच बरामद गरिएको विष्फोटक सामग्री स्थानीय प्रतिनिधिसमेतको उपस्थितिमा बुधबार नै खाल्टोमा पुरेर नष्ट गरिएको प्रहरीले जनाएको छ ।"
२४ घण्टामा उपत्यकामा १८ सय ७८ सहित ३३ सय ९ संक्रमित थपिए : ३० जनाको मृत्यु,"काठमाडौं : पछिल्लो २४ घण्टामा काठमाडौं उपत्यकामा १८ सय ७८ जना कोरोना भाइरस (कोभिड१९)का संक्रमित थपिएका छन्। काठमाडौंका १५७०,भक्तपुरमा ११९ र ललितपुरमा १८९ गरी १८ सय ७८ जनामा संक्रमण देखिएको मन्त्रालय प्रवक्ता डा जागेश्वर गौतमले जानकारी दिए। नेपालमा कोरोना भाइरस (कोभिड१९) संक्रमितको संख्या १ लाख ८२ हजार ९२३ पुगेको छ। पछिल्लो २४ घण्टामा उपत्यकाका १८ सय ७८सहित ३३ सय ९ जनामा संक्रमण देखिएसँगै संक्रमितको संख्या १ लाख ८२ हजार ९२३ पुगेको स्वास्थ्य मन्त्रालयका प्रवक्ता डा जागेश्वर गौतमले जानकारी दिए। ३६ हजार ९११ कोरोनाका सक्रिय संक्रमित छन्। यस्तै मन्त्रालयका अनुसार संस्थागत आइसोलेसनमा ६ हजार ७८० र ३० हजार १३१ जना होम आइसोलेसनमा छन्। यस्तै क्वारेन्टाइनमा १ हजार ३०५ जना रहेका छन्। मन्त्रालयका अनुसार पछिल्लो २४ घन्टामा १३ हजार १४४ नमूनाको पीसीआर परीक्षण भएको छ। बुधबार ३८ सय ४४ जनाले कोरोना जितेर डिस्चार्ज भएको मन्त्रालयले जनाएको छ। योसँगै कुल डिस्चार्ज हुनेको संख्या १ लाख ४४ हजार ८७८ पुगेको छ। २४ घण्टामा ३३ सय ९ संक्रमित थपिए : ३० जनाको मृत्यु आइसीयूमा ३७९ जनाको र ७८ जनाको भेन्टिलेटरमा उपचार भइरहेको छ। नेपालमा हालसम्म कोरोनाबाट १ हजार ३४ जनाको मृत्यु भएको छ। बुधबार मात्रै ३० जनाको मृत्यु भएको मन्त्रालयले पुष्टि गरेको छ।"
सामागाउँमा कात्तिकमै हिमपात,"गोरखा : गोरखाको सामागाउँमा हिमपात सुरु भएको छ। चिसो बढ्न थालेपछि मंगलबारदेखि हिउँ पर्न सुरु गरेको चुमनुब्री १ का वडाअध्यक्ष वीरबहादुर लामाले जानकारी दिए। मङ्गलबारदेखि सामागाउँमा हिउँ पर्न सुरु गरेको छ, लामाले भने, धेरै बाक्लो त परेको छैन, तर लेकदेखि गाउँसम्म सेताम्मै भएको छ। हिउँ पर्न थालेपछि जनजीवन पनि प्रभावित भएको उनले बताए। यसअघि मंसीर, पुसतिर मात्र हिउँ पर्ने गरेकोमा यसवर्ष मध्य कात्तिकमै परेको उनले बताए। यसरी कात्तिकमै हिउँ पर्दैनथ्यो। यसपटक पर्यो, उनले भने, बेलैदेखि हिउँ परेपछि खेतीपाती राम्रो हुन्छ त्यसैले ठिकै भएको छ।"
भोजपुरमा कोभिड१९ अस्थायी अस्पताल संचालनमा,"भोजपुर : बढ्दो कोरोना भाइरस (कोभिड१९) संक्रमणको जोखिमलाई ध्यानमा राख्दै जिल्लामै पहिलो कोभिड१९ अस्थायी अस्पताल सञ्चालनमा ल्याइएको छ । आवश्यक सुविधासहित पौवादुङमा गाउँपालिकाले गाउँपालिकाको ४, वास्तिमको मानेडाँडामा अस्पताल सञ्चालनमा ल्याएको हो । सम्भावित कोरोना संक्रमित बिरामीको उपचार गराउन गाउँपालिकाले केन्द्र सरकारको १० लाख रकमबाट ५ शैयाको उक्त अस्पताल निर्माण गरेको जनाएको छ । नौ स्थानीय तहमध्ये पहिलो कोभिड१९ अस्पताल बनाएको गाउँपालिकाले संक्रमितको सम्पूर्ण उपचार र आवश्यक स्वास्थ्य सुविधाहरु उपलब्ध गर्ने गाउँपालिका अध्यक्ष किरण राईले बताए । 'यो महामारीमा नागरिक र समुदायलाई कोरोना संक्रमणबाट बचाउने र संक्रमण भइहाले त्यसको न्यूनिकरण गर्नेु हाम्रो पहिलो दायित्व हो, त्यसैले भविष्यमा सम्भावित कोरोना भाइरसका बिरामीको उपचारका लागि हामीले केन्द्रलाई पहल गरेर केन्द्र सरकारकै मापदण्ड अनुसार यो अस्पताल बनाएका हौँ, अध्यक्ष राईले भने । संक्रमणको जोखिम कम र उपचारका लागि बाहिर लानुपर्ने झण्झट कम हुने भन्दै आफ्नै ठाउँमा उपयुक्त स्वास्थ्य सेवा पाउने भएपछि गाउँपालिकाबासी हर्षित छन् । स्थानीय विष्णु भट्टराई भन्छन्, 'गाउँपालिकाले कोरोनाको उपचारका लागि छुटै अस्पताल निर्माण गरेपछि भविष्यमा सहज हुने भयो, हामीलाई स्वास्थ्य सेवा लिन अनेक झण्झट र सास्ती खेप्नुपर्ने कम हुने भएको छ।' केन्द्र सरकारको निर्देशन र मापदण्ड अनुसार नै कोभिड१९ अस्पताल निर्माण गरिएको गाउँपालिकाको दाबी छ । अस्पतालले कोभिडका विरामीसँगै गर्भवती महिला, बालबालिका, बृद्धाबृद्धालाई समेत स्वास्थ्य सेवा प्रवाह गर्ने गाउँपालिका उपाध्यक्ष सम्झना राईले बताइन । भनिन्, 'लामो लकडाउनका विच सुत्केरी, गर्भवती र बृद्धबृद्धालाई स्वास्थ्योपचारका लागि घण्टौ लगाएर अस्पताल धाउनुपर्ने बाध्यता कम गरेको छ, कोरोना संक्रमित नआउञ्जेल यसैबाट अन्य स्वास्थ्य सेवा प्रवाह हुनेछ।' लकडाउन अवधिमा अस्पताल भवन अभावले गाउँगाउँमै स्वास्थ्यकर्मी खटाएर स्वास्थ्य शिविर, महिला तथा बालबालिकाको खोपहरु सञ्चालन गरेको उपाध्यक्ष राईले बताइन् ।उक्त कोभिड१९ अस्पतालबाट स्थानीयले भिडियो एक्सरे, रगत जाँच, ल्याब लगाएत जिल्ला अस्पतालबाट पाउने सम्पूर्ण सुविधा पाउने बताइएको छ । सबै शैयामा अक्सिजन पनि व्यवस्था मिलाइएको अस्पतालका डाक्टर कैलाश विश्वकर्माले बताए । अस्पतालमा मेडिकल अफिसरसहितको टोलीले स्थानीयलाई सेवा प्रदान गर्ने उनले बताए । यसअघि भोजपुरमा २५ संक्रमित सबै सकुशल निको भइ घर फर्किसकेको जिल्ला प्रशासनको तथ्याङ्क छ । लकडाउन खुकुलो भएसंगै संक्रमणको जोखिम भने झन बढेर गएको प्रशासनले बताएको छ । यसैबीच गाउँपालिकास्तरबाटै अस्पताल निर्माणको कामले सम्भावित कोभिडका विरामीलाई उपचारमा थप सहज पुग्ने प्रमुख जिल्ला अधिकारी बसन्तराज पुरी बताउँछन् । विगतमा अस्पतालमा अक्सिजनलगायत आवश्यक सुविधा नहुँदा कोभिडका बिरामीको उपचारमा समस्या हुने गरेको र अब उक्त समस्या समाधानमा अस्पतालले धेरै सहजता प्रदान गर्ने प्रजिअ पुरीको भनाइ छ ।"
अस्पतालको फार्मेसीमा कार्यरत कर्मचारीको कोरोनाले मृत्यु,राजविराज : सप्तरीको राजविराजस्थित गजेन्द्रनारायण सिंह अस्पतालका एक कर्मचारीको कोरोना संक्रमणबाट बुधबार मृत्यु भएको छ। योसँगै कोरोना संक्रमणबाट मृत्यु हुनेको सङ्ख्या सप्तरी जिल्लामा ३० पुगेको छ। अस्पतालद्वारा सञ्चालित फार्मेसी पसलमा कार्यरत २८ वर्षीय पुरुषको कोरोना संक्रमणबाट मृत्यु भएको अस्पतालका निमित्त मेडिकल सुपरिटेण्डेण्ट डा रणजीतकुमार झाले जानकारी दिए। अस्वस्थ्य भएपछि गजेन्द्रनारायण सिंह अस्पतालको प्रयोगशालामा पीसीआर परीक्षण गराएका उनको गत कात्तिक १५ गते रिपोर्ट पोजिटिभ आएको अस्पतालले जनाएको छ। राजविराजको अस्थायी कोभिड अस्पतालमा उपचाररत उनको अवस्था बुधबार अचानक स्वास्थ्य अवस्था बिग्रिएको र बाहिर लैजाने तयारी गर्दै गर्दा मृत्यु भएको अस्पतालले जनाएको छ। बिहान चिया नास्तासमेत खाएका उनी आराम गरिरहेको शैय्याबाट लडेको डा झाले बताए। उनको शव व्यवस्थापनको तयारी भइरहेको अस्पतालले जनाएको छ।
दसैंपछि पाँचथरमा फैलियो कोरोना : मंसिर २ गतेसम्म लकडाउन,"फिदिम : दसैं सकिए लगतै पाँचथरमा पनि समुदायस्तरमा कोराना संक्रमण फैलिएको छ। पछिल्लो रिपोर्ट अनुसार सदरमुकाम फिदिममा १४ जनामा संक्रमण पुष्टि भएको छ। स्वास्थ्य कार्यालय पाँचथरका प्रमुख नारदमणि सुवेदीका अनुसार ११ जना फिदिमका स्थानीय र तीनजना थुनुवालाई संक्रमण देखिएको हो। बजारका व्यापारीलाई कोरोना देखिएको छ, सुवेदीले भने, पाँचथरमा पनि समुदायस्तरमा कोरोना फैलियो। १४ जनामध्ये पाँच महिलालाई संक्रमण देखिएको हो। हालसम्म पाँचथरमा ५५ जनालाई कोरानो संक्रमण भएको हो। जसमध्ये २२ जना आइसोलेशनमा छन् भने बाँकी निको भइसकेका छन्। मिक्लाजुङ गाँउपालिकामा ७ जना सक्रिय संक्रमित छन्। समुदायस्तरमा संक्रमण फैलिएपछि गाँउपालिका सिल गरिएको मिक्लाजुङ गाँउपालिकाका प्रशासकीय अधिकृत अनिल खत्रीले जानकारी दिए। फाल्गुनन्द गाउँपालिकामा पनि तीन जनामा संक्रमण भेटिएको थियो। जसमध्ये एक जनाको रिपोर्ट नेगेटिभ आएको र अर्का एक जनाको रिपोर्ट आउन बाँकी रहेको प्रशासकीय अधिकृत निर्मल तुम्रोकले बताए। कोरोनाको महामारी सुरु भएको लामो समयपछि पाँचथरमा समुदायस्तरमा संक्रमण फैलिएको हो। दसैं लगत्तै समुदायस्तरमा कोरोना फैलिएको हो। मंसिर २ गतेसम्म फिदिममा लकडाउन घोषणा समुदायस्तरमा कोरोना संक्रमण देखिएपछि फिदिममा लकडाउन घोषणा गरिएको छ। फिदिम नगरपालिकाको आकस्मिक बैठकले कार्तिक १९ गते राती १२ बजेदेखि मंसिर २ गते राति १२ बजेसम्मका लागि लकडाउन घोषणा गरेको हो। अत्यावश्यक सेवाबाहेकका सबै व्यवसाय र यातायात बन्द हुने गरी लकडाउन घोषणा गरिएको नगरपालिकाका प्रमुख प्रशासकीय अधिकृत अम्बिकाप्रसाद अधिकारीले जानकारी दिए। कोभिड रोकथाम र व्यवस्थापनका लागि लकडाउन गरिएको नगरपालिकाले जारी गरेको सूचनामा उल्लेख छ।"
झुन्डिएको अवस्थामा शव भेटियो,"बैतडी : बैतडीमा आएका कैलालीका एकजना व्यक्ति शंकास्पद रुपमा मृत अवस्थामा फेला परेका छन् । कैलालीको घोडाघोडी नगरपालिका घर भएका ५० वर्षीय मानबहादुर सिंह मेलौली नगरपालिका३ ढणौनमा मृत अवस्थामा फेला परेको बैतडीका प्रहरी प्रमुख, प्रहरी नायव उपरीक्षक नारायणप्रसाद अधिकारीले जानकारी दिए । दसैंमा माइत आएकी आफ्नी बुहारीलाई घरमा बोलाउन मेलौली पुगेका सिंह मृत फेला परेका हुन् । सिंह मेलौली नगरपालिका ३ को ढणौन नजिकै रहेको जंगलमा रुखमा झुण्डिएको अवस्थामा फेला परेका हुन् । सिंह किन झुण्डिए भन्ने बारे अनुसन्धान भइरहेको प्रहरीले जनाएको छ। घरायसी मनमुटावका कारण झुण्डिएको हुनसक्ने प्रहरी नायव उपरीक्षक अधिकारीले बताए । मृतक सिंह आफन्त घरबाट आएका र कानुनी प्रक्रिया अगाडी बढ्ने उनले बताए । सिंहले आत्महत्या गरेको भनिएता पनि मृत्युको कारण खुल्न सकेको छैन् । घटनाको विस्तृत अनुसन्धान जारी रहेको जिल्ला प्रहरी कायालय बैतडीले जनाएको छ । मृतकको शव परीक्षणका लागि जिल्ला अस्पतालमा राखिएको छ ।"
पर्यटक तान्दै धार्चे गाउँपालिका,"गोरखा : गोरखा केन्द्रविन्दू भएर २०७२ साल बैशाख १२ गते भूकम्प गएको पाँच वर्ष बितेको छ। पाँच वर्षको अवधिमा भूकम्पले पुर्याएको आर्थिक, सामाजिक, भौतिक क्षतिपूर्ति गर्न भन्दै अहिले धार्चे गाउँपालिकाले भूकम्प बेच्दै पर्यटक भित्र्याउने कार्यक्रम अघि सारेको छ। गाउँपालिकाले परामर्शदाताको सुझावमा जीओ टुरिज्मको अवधारणा अघि सारेको जनाएको छ। ऐतिहासिक भूकम्पलाई सँधै सम्झाउने गरी गाउँपालिकाले इपिसेण्टर एडभेञ्चर ट्रेकिङ ट्रेल, इपिसेन्टर साइकल ट्रेल, इपिसेन्टर पार्क, गोठाला पार्कलगायतका पर्यटन पूर्वाधारहरु निर्माण गरेको छ। पर्यटन बोर्डको १७ लाख र यूएनडिपीको १३ लाख रुपैयाँ अनुदान सहयोगमा गाउँपालिकाले वडा नं ७ चुङकङ (भीरकोट)मा भूकम्पको स्मृतिमा १६२ इपिसेण्टर एड्भेञ्चर ट्रेल निर्माण गरेको हो। भूकम्पले विस्थापित भएका लाप्राकहरुलाई पुनस्थापित गर्न एनआरएनले गुप्सीमा निर्माण गरेको नमूना बस्तीमा जीप लाइन निर्माणको तयारीमा छौं, गाउँपालिकाका अध्यक्ष सन्तोष गुरुङले भने, इपिसेन्टर एडभेञ्चर ट्रेकिङ ट्रेल, इपिसेण्टर साइकल ट्रेल, इपिसेण्टर पार्क निर्माण भइसकेको छ। पर्यटन मन्त्रीले उद्घाटन पनि गरिसक्नु भएको छ। अब छिट्टै भूकम्पमा परी मरेका गोठालाहरुको स्मृतिमा गोठाला पार्क निर्माण हुदैछ। भूकम्पले गरेको क्षतिलाई भूकम्पकै नाममा पर्यटक भित्र्याएर क्षतिपूर्ति गर्ने दाउ गाउँपालिकाको रहेको उनले बताए। गाउँपालिकाले स्थानीय मणिकामदेवी माविमा पर्यटन तथा पर्वतारोहण विषयमा कक्षा ११ र कक्षा १२ मा पढाइ पनि सुरु गरेको छ। यसको प्राविधिक तथा शैक्षिक सहयोगका लागि नेपाल सरकारको संस्कृति पर्यटन तथा नागरिक उड्डयन मन्त्रालय अन्तर्गत नेपाल पर्वतीय प्रशिक्षण प्रतिष्ठानसंग सम्झौता भइसकेको विद्यालयका प्रधानाध्यापक धनबहादुर गुरुङले जानकारी दिए। यसपटक पहिलो वर्ष ४५ जना विद्यार्थी पर्वतारोहण पढ्न भर्ना भएको प्रधानाध्यापक गुरुङले जानकारी दिए। नेपालकै प्रथम पर्वतारोहण पथप्रदर्शक सुनारबहादुर गुरुङको सहयोगमा विद्यालको हाताभित्र बाल रक क्लाइम्बिङ स्थल पनि निर्माण भएको छ। सोको पनि पर्यटन मन्त्री विकास लम्सालले उद्घाटन गरेका थिए। गाउँपालिकाले वडा नं ३ मा तातोपानीको प्रवद्र्धन गरिरहेको छ। माछाखोला र केरौँजामा पनि तातोपानीको प्रवद्र्धन गरिरहेको छ। नौलीखोलामा क्यानोनिङको विकास गर्ने, रुकाङबाट प्याराग्लाइडिङ गर्ने योजना रहेको गाउँपालिकाकी उपप्रमुख फूलमाया गुरुङले जानकारी दिइन्। गाउँपालिकाको विकासको सबैभन्दा ठूलो सम्भावना पर्यटन विकासबाट भएकाले यहाँका भौगोलिक अवस्थाको विकास गरी पर्यटन प्रवद्र्धन गर्ने गाउँपालिकाको लक्ष्य रहेको गाउँपालिकाका अध्यक्ष गुरुङले बताए। यहाँका हिमाल, पहाड, ताल, तलैया, झरना, भीर पहराको विकास गरी जीओ टुरिज्म विकास गर्दैछौं, उनले भने।"
वैदेशिक रोजगार कार्यालयमा घुस,काठमाडौं : काठमाडौं महानगरपालिका १३ ताहाचल स्थित वैदेशिक रोजगार कार्यालयमा कार्यरत हल्का सवारी चालक (करार) धनबहादुर तामाङ्ग र लेखापढी व्यवसायी रामानन्द चौधरी घुससहित पक्राउ परेका छन् । अख्तियार दुरुपयोग अनुसन्धान आयोगको टोलीले ८ हजार घुस लिदालिदै उनीहरुलाई पक्राउ गरेको हो । वैदेशिक रोजगारीको लागि श्रम स्वीकृति लिन आएका सेवाग्राहीसँग काम छिटो गरीदिने भनी लेखापढी व्यवसायी चौधरीलाई सेवाग्राहीबाट घुस लिई सवारी चालक तामाङलाई दिएका थिए। चौधरीले तामाङलाई घुस दिँदै गरेको अवस्थामा उक्त रकमसहित दुबै जनालाई कार्यालय परिसरबाट नियन्त्रणमा लिई थप अनुसन्धान भइरहेको छ अख्तियार प्रवक्ता एवं सहसचिव तारानाथ अधिकारीले जानकारी दिए ।
सिन्धुलीमा निल गाई मृत भेटियो,सिन्धुली : सिन्धुलीमा बुधबार दुर्लभ मानिएको निल गाई मृत अवस्था फेला पारिएको छ। कमलामाई नगरपालिका १४ रानीवासमा बयस्क निल गाई मृत अवस्था भेटीएको डिभिजन वन कार्यालय सिन्धुलीका प्रमुख नारायण श्रेष्ठले जानकारी दिए। मुखबाट रगत बगेको अवस्थामा मृत भेटिएको निल गाईको कसैले सिकार गरेको हो कि भन्ने समेत आशंका गरिएको छ। संरक्षित वन्यजन्तुको रुपमा लिइने निल गाई मृत भेटिएपछि पोष्टमार्टम गर्ने तयारी गरिएको समेत श्रेष्ठले जनाएका छन्। पशु सेवा कार्यालय सिन्धुलीका चिकित्सकले भने सरुवा रोगका कारण निलगाईको मृत्यु भएको हुन सक्ने प्रारम्भिक अनुमान गरेको श्रेष्ठले जानकारी दिए। त्यस क्षेत्रमा यस अघि पनि निलगाईको चोरी सिकारी हुने गरेको बताइन्छ। डिभिजन प्रमुख श्रेष्ठका अनुसार वन्यजन्तु चोरीसिकारी गरेको प्रमाणित भए वन्यजन्तु संरक्षण ऐन २०२९ बमोजिम कारबाही हुनेछ। कसैको कसुर प्रमाणित भए ६ महिनादेखि १५ वर्षसम्म कैद र १० हजारदेखि १० लाखसम्म जरिवाना तिर्ने वन्यजन्तु संरक्षण ऐन २०२९ मा व्यवस्था गरिएको छ।
भारतीय स्थलसेनाध्यक्ष नरवणे वसन्तपुर र पशुपतिक्षेत्रमा,काठमाडौं : भारतीय स्थलसेनाध्यक्ष जनरल मनोजमुकुन्द नरवणेले वसन्तपुर दरबार स्क्वायरको बुधबार अवलोकन गरेका छन्। प्रधानसेनापति पूर्णचन्द्र थापाको औपचारिक निमन्त्रणामा नेपालको तीनदिने भ्रमणका लागि भारतीय सेनापति रनवणे बुधबार काठमाडौं आइपुगेका हुन्। भारतीय सेनाध्यक्ष नरवणेका साथ उनकी पत्नी बिना पनि नेपाल आएकी छन्। बुधबार सेनापति नरवणे वसन्तपुर दरबार क्षेत्रमा रहेका कुमारीघरगायत पुरातात्विक महत्वका मन्दिर र संरचनाको अवलोकन गरेको सैनिक प्रवक्ता सन्तोषबल्लभ पौडेलले जानकारी दिए। भारतीय सेनाध्यक्ष नरवणेले बुधबार साँझ पशुपति क्षेत्र गई वाग्मती नदीपारिबाट पशुपतिनाथ मन्दिर दर्शनका साथै वाग्मती किनारको साँझको आरती अवलोकन गरे। नेपाली सेना र भारतीय सेनाबीच एकार्का देशका सैनिक प्रमुखलाई मानार्थ महारथी दर्जा प्रदान गर्ने परम्परानुरुप उनी नेपाली सेनाको मानार्थ महारथी ग्रहण गर्न आएका हुन्। राष्ट्रपति विद्यादेवी भण्डारीबाट जनरल नरवणेलाई बिहीबार सेनाको मानार्थ महारथी दर्जा प्रदान गरिने कार्यक्रम छ । रासस
सडकका मजदूरलाई छठसम्म खाना खुवाउने,"काठमाडौं : काठमाडौंको सडकका असङ्गठित क्षेत्रका मजदूरलाई खाना खुवाउने अभियान अहिले पनि जारी रहेको छ। बन्दाबन्दीको समयदेखि नै सुरु भएको उक्त अभियान अझै छठसम्म लैजाने योजना अभियानकर्मीको छ। काठमाडौं महानगरपालिकाले वैकल्पिक व्यवस्था गर्ने भन्दै यसरी खाना नखुवाउन गरेको आग्रहलाई बेवास्ता गर्दै युवाले बुधबार पनि उक्त अभियान जारी राखेको अभियान सञ्चालन गर्ने हाम्रो टिम नेपालका संयोजक विमल पन्तले जानकारी दिए। 'विगत केही दिनदेखि हामीलाई महानगरले खाना नखुवाउन भनिरहेको छ, तर यसरी महिनौँदेखि सञ्चालन भएको अभियानलाई चाडबाडको बीचमै हामी छाड्न सक्दैनौँ', पन्तले भने, 'होइन भने महानगरले नै उनीहरुलाई खाना खुवाओस्।' सोही विषयमा आज महानगरले छलफलका लागि बोलाएको पन्तले बताए। आज बिहान पनि खुवाएको र साँझ पनि खाना खुवाउने क्रम जारी रहने उनले जानकारी दिए। उनका अनुसार झण्डै एक हजार व्यक्तिले काठमाडौंको रत्नपार्कलगायत क्षेत्रमा आएर खाना खाने गरेका छन्। विगतमा बन्दाबन्दीका बेला धेरै भए पनि अहिले भने सङ्ख्या कम रहेको हाम्रो टिम नेपालका सदस्य उमेश बोहराले बताए। कतिपय अवस्थामा वास्तविक मजदूरभन्दा अन्य व्यक्तिले समेत खाना खाने गरेको बताइन्छ। विभिन्न संस्था आएर जतिखेर पनि खुवाउने गरेकाले पनि महानगरपालिकाले चासो दिएको बताउँदै बोहराले अभियानलाई अझै व्यवस्थित बनाएर लैजाने बताए। त्यसमा महानगर र प्रहरी सबैले सहयोग गर्नुपर्ने उनको भनाइ छ। कोभिड१९ को सङ्क्रमण रोक्न सरकारले गत चैत ११ गतेबाट मुलुकमा बन्दाबन्दी घोषणा गरेको थियो। त्यसको तीन दिनपछि १४ गतेबाट हाम्रो टिम नेपाल र हन्ड्रेस् ग्रुप्स नेपालले सुरु गरेको अभियान अहिलेसम्म जारी छ। यसअघि अन्य विभिन्न संस्थाले समेत उक्त अभियान चलाए पनि यो समूहले भने नियमित गर्दै आएको छ। एकजना मजदूर पम्फा थापाले खाना खुवाउने अभियानलाई महानगरले रोक्न लागेको कुरा सुनेकाले त्यस्तो नगर्न अनुरोध गरे। 'हामी रोगले भन्दा भोकले मर्ने अवस्था छ, त्यसैले यो कामलाई नरोक्नुहोस्', उनले भने। उक्त समूहले कतिपय अस्पताललगायत विभिन्न क्षेत्रमा रहेका गरिब परिवारलाई समेत खाना वितरण गर्दै आएको छ। यसअघि काठमाडौं, ललितपुर र भक्तपुर क्षेत्रमा मेस चलाएर खाना खुवाउने अभियान थालिएको थियो। मानवसेवा आश्रमले भक्तपुरका मजदूरलाई बन्दाबन्दीको समयमा खाना खुवाएको थियो। उक्त कार्यक्रम रोक्ने सरकारको निर्णयपछि विभिन्न क्षेत्रमा रोकिएको अभियान रत्नपार्क क्षेत्रमा भने जारी छ।"
सांसदसहित म्याग्दीका १३ जनामा संक्रमण पुष्टि,"बेनी : गण्डकी प्रदेशसभाका सदस्य विनोद केसी र नेकपा म्याग्दीका सचिव हरिकृष्ण श्रेष्ठसहित म्याग्दीका १३ जनालाई बुधबार कोरोना (भाइरस)को संक्रमण पुष्टि भएको छ। धेरै जनसम्पर्क हुने जनप्रतिनिधि, व्यवसायी, कर्मचारीमा कोरोना संक्रमण पुष्टि भएपछि सदरमुकाम बेनी र पश्चिम म्याग्दीको व्यापारिक केन्द्र दरबाङ बजार बन्द गरिएको छ। लक्षणसहितका कोरोना संक्रमित भेटिन थालेपछि नियन्त्रणका लागि बेनी नगरपालिका र मालिका गाउँपालिकाको कार्यालयसहित बैंक, वित्तीय र सहकारी संस्था बन्द भएका छन्। पोखरास्थित प्रयोगशालामा गरिएको पिसिआर परिक्षणका क्रममा बेनी बुधबार नगरपालिकाका ११, मंगलाका १ र ठेगाना नखुलेका १ जनामा कोरोना पुष्टि भएको स्वास्थ्य निर्देशनालयले विज्ञप्तिमार्फत् जानकारी गराएको छ। बेनी नगरपालिका७ का १८, ५४, २८ र ३० वर्षीया महिला, २३, ५४, २१, ५२, ८ का वर्षीय ३७ का एक, ५ का ३१ वर्षका एक र २ का ४४ वर्षीय एक पुरुषमा कोरोना पुष्टि निर्देशनालयले जनाएको छ। मंगला गाउँपालिका १ ठेगाना भएका ४८ वर्षीय पुरुष र ठेगाना नखुलेका वर्ष ३३ का अर्का पुरुषमा पनि कोरोना पुष्टि भएको छ। ठेगाना नखुलेका संक्रमित दरवाङमा कार्यरत भएको मालिका गाउँपालिकाले जनाएको छ। बेनी८ ठेगाना भएका संक्रमित गण्डकी प्रदेश सभा सदस्य बिनोद केसी हुन्। यस्तै बेनी७ ठेगाना भएका संक्रमितमध्य एक जना नेकपा म्याग्दीका सचिव हरिकृष्ण श्रेष्ठ हुन्। केसी र श्रेष्ठले सामाजिक सञ्जाल मार्फत आफूहरुलाई कोरोना पुष्टि भएको जनाएका छन्। स्वास्थ्य कार्यालयका अनुसार पछिल्लो पटक थपिएकासहित म्याग्दीमा कोरोना संक्रमितको संख्या १०८ जना पुगेको छ। करिब दुई हजार वटा स्वाबको नमुना परीक्षण गरिएको छ।"
कक्षा १२ को परीक्षा अनलाइनबाट पनि दिन सकिने,"काठमाडौं : शिक्षा, विज्ञान तथा प्रविधिमन्त्री गिरिराजमणि पोखरेलले कोरोना जोखिमको विषम स्थितिमा कक्षा १२ को परीक्षा विद्यार्थी जहाँ छन्, त्यहीँबाट पनि दिन सकिने गरी तयारी गर्न राष्ट्रिय परीक्षा बोर्डलाई निर्देशन दिएका छन्। आगामी मङ्सिर ९ देखि १६ गतेसम्म सञ्चालन हुने सो परीक्षाका सन्दर्भमा बुधबार शिक्षामन्त्री पोखरेलले बोर्डका पदाधिकारीलाई सिंहदरबारस्थित मन्त्रालयमा यस्तो निर्देशन दिएका हुन्। मन्त्री पोखरेलले विद्यार्थीहरु जहाँ छन्, त्यहीँबाट स्वास्थ्य मापदण्ड पूरा गरी परीक्षामा सामेल गराउन निर्देशन दिए। पोखरेलले विद्यार्थीलाई इन्टरनेटमा समस्या भएमा सम्बन्धित विद्यालयले डाटामार्फत सुविधा दिएर बोर्डमा लेखेर परीक्षा दिलाउन निर्देश दिएको उनको सचिवालयका सदस्य विनोद न्यौपानेले जानकारी दिए। छलफलमा जिल्लास्थित शिक्षा विकास तथा समन्वय इकाइ र स्थानीय तहलाई थप प्रभावकारी बनाउने पनि निर्णय भएको छ। छलफलमा मन्त्रालयका सचिव गोपीनाथ मैनाली, बोर्डका अध्यक्ष डा चन्द्रमणि पौडेल, सदस्यसचिव दुर्गाप्रसाद अर्याल र मन्त्रालयका सहसचिव दीपक शर्मा सहभागी थिए। बोर्डले विभिन्न विकल्पसहित अनलाइनबाट पनि परीक्षा लिन सक्ने गरी नेपाल सरकारलाई सिफारिश गरेको थियो। परीक्षा सामाजिक दूरीसहित छोटो अवधिका सञ्चालन गरी ४० प्रतिशत प्राप्ताङ्कका लागि लिइने गरी तयारी भएको छ। विद्यार्थीको २० प्रतिशत नम्बर आन्तरिक मूल्याङ्कन र ४० प्रतिशत कक्षा ११ को नम्बरबाट गणना गरिनेछ। बोर्डले जिल्ला बाहिर रहेका परीक्षार्थीको विवरण सङ्कलन गरी परीक्षामा सामेल गराउन तयारी गरेको छ। बोर्डले सार्वजनिक गरेको परीक्षा कार्यतालिकामा कोभिड १९ सङ्क्रमित भएका परीक्षार्थीलाई परीक्षामा सामेल नहुन अनुरोध गर्दै त्यस्ता परीक्षार्थीका लागि नेपाल सरकारको मान्यताप्राप्त प्रयोगशालाको रिपोर्टका आधारमा पछि छुट्टै व्यवस्था गर्नेछ। कोरोना महामारीको जोखिमका कारण गत वैशाख ८ गतेदेखि हुने भनिएको सो परीक्षा स्थगन भएको थियो। रासस"
त्रिविको परीक्षा विद्यार्थीले पायकपर्ने ठाउँबाट दिन पाउने,"काठमाडौं : त्रिभुवन विश्वविद्यालयले विद्यार्थीलाई पायकपर्ने परीक्षा केन्द्रबाट परीक्षा दिने व्यवस्था गरेको छ। बन्दाबन्दी (लकडाउन)को बेलामा हुन नसकेका परीक्षा त्रिविले विद्यार्थीलाई आफ्नो पायकपर्ने परीक्षा केन्द्रबाट दिने व्यवस्था मिलाएको हो। विद्यार्थी जहाँ छन् त्यहीँ नजिकको त्रिविले तोकेको परीक्षा केन्द्रबाट परीक्षा दिने व्यवस्था मिलाएपछि अब धेरै विद्यार्थीलाई काठमाडौं आउनुपर्ने छैन। त्रिविको रजिष्ट्रार डा पेशल दाहालले कोभिड१९ को कारणले विद्यार्थीलाई सहज बनाउन आफूले पायकपर्ने परीक्षा केन्द्रबाट परीक्षा दिन पाउने व्यवस्था गरिएको बताए। यसका लागि त्रिविले अनलाइन फारामबाट तोकिएको परीक्षा केन्द्र रोज्न भनेको छ। परीक्षा नियन्त्रण कार्यालय बल्खुको वेवसाइटमा गएर विद्यार्थीले आफूलाई पायकपर्ने ठाउँमा रहेको त्रिविले तोकेको परीक्षा केन्द्र रोज्न पाउने छन्। सोही परीक्षा केन्द्रबाट परीक्षा दिने छन्। त्रिविले यही मङ्सिर दोस्रो हप्ताबाट स्थगित भएका सबै तहको परीक्षा गर्ने तयारी गरेको छ। 'हामीले परीक्षा केन्द्र तोकेका छौँ। अनलाइनमा आफूलाई नजिक पर्ने परीक्षा केन्द्र रोजेर परीक्षार्थीले परीक्षा दिने व्यवस्था गरेका छौँ,' उनले भने, 'परीक्षा दिनका लागि अब काठमाडौँ आउनुपर्दैन। आफूलाई पायकपर्ने ठाउँबाट परीक्षा दिन पाउने छन्।' उनले प्रवेशपत्र पनि अनलाइनबाट आफैँ विद्यार्थीले प्रिन्ट गरेर लिनेसक्ने व्यवस्था गरिएको बताए। कोभिड१९ को कारणले गत चैत ७ गतेदेखि त्रिवि अन्तर्गतका सबै परीक्षा स्थगित भएका थियो। अत्यन्तै न्यून भएका परीक्षा भने त्रिविले अहिले पनि भौतिक दूरी कायम राखेर सञ्चालन गरिरहेको छ। रजिष्ट्रार डा दाहालले एक दुई दिनभित्रमा सबै परीक्षाको कार्यतालिका प्रकाशन गरिने बताए। त्रिविको वार्षिक परीक्षा पनिका र सेमेष्टर परीक्षा डीन कार्यालयले लिने छन्।"
इन्द्रजीतलाई नागरिकता कहिले दिने ?,"काठमाडौं : दसैं सकिएको भोलिपल्टै मुस्ताङमा रहेका इन्जिनियर इन्द्रजीत साफीले फोन गरे।नागरिकता नभएर मलाई निकै गाह्रो भैसक्यो। तलब खान पनि अफ्ठ्यारो भइरहेको छ। पान नम्बरको लागि नागरिकता नै चाहिन्छ। बैंक अकाउन्ट खोल्न पाएको छैन। कति धाउनु अदालत र प्रशासन कार्यालय?', दुखी हुँदै उनले भने, ' अब त मलाई आश लाग्नै छाडिसक्यो। कहिलेकाहीँ त लाग्छ माइतीघरमा गएर आत्मदाह गरुँ। अनि बल्ल बुझ्नेछ सरकारले नागरिकता नहुँदा जनतालाई बाँच्न कति कठिन छ भनेर। नैराश्यता र आक्रोशपूर्ण आवाजमा उनले राज्यविहीन हुनुको पीडा सरकारले नबुझेको बताए। उनका बाबुहरु ७ पुस्तादेखि नेपालका रैथाने हुन्। आमाको वंशजको नागरिकता छ। काका, काकी सबैले वंशजकै आधारमा नागरिकता लिएका छन्। बाबु छोराको नागरिकता बनाउने क्रममा भुलवस उनको हजुरबुवा र बुवाको नागरिकतामा जन्मसिद्ध लेखिदिए कसैले। बाबुछोरा दुवैले एकैदिन नागकिता लिएका थिए। यही कारणले इन्द्रजितले अहिलेसम्म नागरिकता पाउन सकेनन्। नागरिकताका लागि इन्द्रजितले झेलेका दु:ख करिव डेढ वर्षअघि इन्द्रजीत साफी झोलाभरि कागजपत्र बोकेर अन्नपूर्ण पोष्ट दैनिकको कार्यालय तीनकुनेमा आएका थिए। उनले आफ्नो आमा बुवा र काका लगायत परिवार सम्पूर्णको नागरिकता देखाउँदै आफूले नागरिकता बनाउन जाँदा पाएका दु:ख सुनाएका थिए। सरकारी कर्मचारीले इण्डियन होला भन्दै गरेका उपेक्षा, फाइल फाल्दिंदै उनीप्रति गरेका नराम्रा व्यवहार अनगिन्ती थिए। कानुनी उपचारमा सहयोग गर्ने संस्था महिला कानुन तथा विकास मञ्चको कार्यालयमा पठाएका थियौं। अधिवक्ता सुस्मा गौतमले इन्द्रजीत साफीलाई कानुनी सहयोग गरिरहेकी छन्। सर्वोच्च अदालतमा मुद्धा परेको एक वर्ष बढी भैसक्दा पनि इन्द्रजीतको नागरिकता बनेको छैन। भरतपुर गाविस १ हाल गणेशमान झारनाथ नगरपालिका ३ भरतपुर धनुषाका रैथाने हुन् इन्द्रजीत। बुवा विक्रम साफी धोबी र आमा सोनावती देवीका जेठा छोरा हुन उनी। उनका भाइबहिनी कसैको पनि नागरिकता बन्न सकेको छैन। यसको अभावमा सरकारी जागिर लगायत सवारी चालक अनुमती पत्र समेत लिन पाएका छैनन् उनीहरुले। पेन्टागन कलेज तिनकुनेबाट प्लस टु सकेका इन्द्रजीतले नागरिकताकै अभावमा नेपालको कलेजमा भर्ना हुन पाएनन्। इन्जिनियर पढ्ने रहरमा काठमाडौं पसेका इन्द्रजीतलाई फारम भर्ने बेलामै नागरिकता मागियो। तर उनीसँग नागरिकता थिएन। नागरिकता बनाउन उनी गाउँ पुगे। वडाले सिफारित त दियो तर प्रशासनले नागरिकता दिएन। कारण थियो बुवाको नागरिकताको प्रकारमा जन्मसिद्ध लेखिनु। आमाको वंशजकै नागरिकता भए पनि उनको निवेदनलाई इन्कार गरियो। तीन महिनापछि आउन भनियो। पढाइ र जागिरको लागि फारम भर्न नपाएपछि उनी एक वर्ष नागरिकता बनाउनकै लागि गाउँमै भौतारिए। तर कसैले पनि उनको पीडा देखेन। दशौं पटक प्रशासन कार्यालय धाउँदा पनि नागरिकता नबनेपछि उनी थप पढाइको लागि भारतको हरियाणा पुगे। कर्नाल इन्टिच्युट अफ टेक्नोलोजी एण्ड म्यानेजमेन्ट कुन्जपुरा हरियाणामा सिभिल इन्जिनियरमा ४ वर्षे ब्याचलर्स गरेर नेपाल फर्किए। भारतमा पढ्दै गर्दा पनि उनलाई नागरिकता नहुनुको पीडाले सदैव अत्याइरहन्थ्यो। रेलको टिकट काट्न होस् या नेपालबाट बुवाले पठाएको पैसा झिक्न होस् नागरिकता नै चाहिन्थ्यो। नागरिकताको अभावमा उनले भारतमै पनि धेरै पटक प्रहरी प्रशासन खप्की खानुपर्यो। कलेजको सटिफिकेट देखाएर मात्रै समस्या समाधान हुन्थ्यो। कतिपटक त आतंकवादी हो कि भनेर शंकाको घेरामा समेत पर्थे उनी। प्रत्येक पटक नेपाल आउँदा नागरिकता बनाउन प्रशासन गैरहन्थे तर कर्मचारीले फाइल नै फालिदिन्थे। पढाई सकेर डेढ वर्षअघि नेपाल फर्किएका उनी अहिले नागरिकता प्राप्तिको लडाइँमा छन्। नागरिकताका लागि उनले वडा अध्यक्ष, मेयर, प्रशासक, सिडियो, मुख्यमन्त्री, प्रदेश सरकार, प्रदेश नं २ को कानुन मन्त्री पनि भेटे। तर कसैले पनि नागरिकता दिलाउन सकेनन्। चुनावका बेलामा प्रमाण कागज पत्र नहेरी हजारौं मानिसलाई नागरिकता दिलाउने नेपाल सरकार सातपुस्तादेखि नेपालमै बसेको इन्द्रजीत साफीको परिवारलाई नागरिकता दिन तयार भएन। इन्द्रजीत जस्तै जन्मसिद्ध नागरिकता लिएका आमाबुवाका छोराछोरी यस्तै समस्यामा लडिरहेका छन्। राज्यविहीन भएर अफ्ठारो दैनिकी काटिरहेका छन्। इन्द्रजीत भन्छन्, कि नेपाली नागरिक हैन भनेर प्रमाणित गर्नुपर्यो। हैन भने विना झमेला नागरिकता दिनु पर्यो। नागरिकता नहुँदा बैंकमा खाता समेत खोल्न मिल्दैन। जागिर पाइँदैन। सरकारी जागीर अप्लाइ नै गर्न मिल्दैन। ड्राइभिङ लाइसेन्स समेत लिन मिल्दैन। कसरी चल्छ हाम्रो दैनीकी ? पढ्दा घरमा रिन लागेको छ। अब जागीर खाएर रिन तिर्ने बेला भैसक्यो। कहाँ गएर खाने जागीर। बाँच्नु न मर्नु भैसक्यो। नागरिकताको अभावमा धेरै राम्रा अवसर गुमाउन बाध्य हुनुपरेको इन्द्रजीत कानुनी लडाइँ पनि सफल हुनेमा शंका गर्छन्। भन्छन्, 'नागरिकता विधेयक कहिले पास हुन्छ ? कानुन कहिले बन्छ। सर्वोच्च अदालतले गरेको अन्तरिम आदेश विरुद्धको मुद्धा कहिले सुनुवाइ भएर निर्णय हुन्छ ? हामीले भोगिरहेको समस्यालाई कसले देख्छ ?' विएस बुल्डर कन्टक्सनमा सिभिल इन्जिनियरको रुपमा काम गरिरहेका इन्द्रजीत हाल मुस्ताङ साइटमा कार्यरत छन्। २०७६ भदौमा सर्वोच्च अदालतमा मुद्धा दर्ता गरिएको छ। उनी भन्छन्, मुद्धा तारिख र पेशीमै सिमित छ। खै कहिले बन्छ नागरिकता?' इन्द्रजीत लगायत उस्तै समस्या भोगेका आधा दर्जन व्यक्तिहरुको सामुहिक रुपमा सर्वोच्च अदालतमा मुद्धा दर्ता गरिएको छ। अधिवक्ता सुस्मा गौतम उनीहरुले वंशजकै आधारमा नागरिकता पाउने कानुनी आधार भए पनि कहिले बन्छ भन्ने ठोकुवा गर्न नसक्ने बताउँछिन्। उनका अनुसार केही समयअघि गृहमन्त्रालयले जन्मका आधारमा नागरिकता प्राप्त गरेका व्यक्तिका सन्तानलाई नागरिकता नदिनु भन्ने परिपत्र जारी गरेको थियो। यो परिपत्रका विरुद्ध सर्वोच्च अदालतमा रिट परेको थियो। यो संसदको विषय हो। गृहमन्त्रालयले परिपत्र जारी गर्न मिल्दैन भन्ने व्यहोराको रिटमा सर्वोच्च अदालतले गृह मन्त्रालयको परिपत्र कार्यान्वयन नगर्न र नगराउनु जिल्ला प्रशासन कार्यालयलाई अन्तरिम आदेश जारी गरेको थियो। यो आदेशसँगै उस्तै समस्या भोगेका केही मानिसले नागरिकता लिए पनि। सर्वोच्च अदालतको अन्तरिम आदेश विरुद्ध पुन अदालतमा मुद्धा पर्यो। यो मुद्धा फैसला हुन बाँकी भएकाले नागरिकता सम्बन्धी विषय अदालतमा विचाराधीन अवस्थामा रहेको छ। गौतम भन्छिन्, इन्द्रजीत लगायतकाले नागरिकता बन्नका लागि अदालतबाट विशेष नजिर बन्न आवस्यक छ। कि संसदमा विचाराधीन अवस्थामा रहेको नागरिकता विधेयक कार्यान्वयन हुनुपर्यो। नागरिकता ऐनको अभावमा फैसला रोकिएको छ। नागरिकता ऐन संसदबाट पारित भयो भने पनि उहाँले नागरिकता पाउने बाटो खुल्छ।'"
सहसचिव र उपसचिवको दरखास्त लिने कार्य स्थगित,"काठमाडौं : लोकसेवा आयोगले राप्र प्रथम (सहसचिव) र द्वितीय श्रेणी (उपसचिव) तथा तह ११ र तह ९ का वढुवा, आप्र तथा खुला सम्पूर्ण विज्ञापनमा दरखास्त लिने कार्य स्थगन गरेको छ । सर्वोच्च अदालतबाट मंगलबार आयोगका नाममा जारी गरेका तीन वटा अल्पकालीन आदेशसँगै आयोगले राजपत्राङ्कित प्रथम र द्वितीय श्रेणी (प्राविधिक र अप्राविधिक) तथा स्वास्थ्य सेवाका एघारौँ र नवौँ तहका बढुवा सूचना एवं आन्तरिक प्रतिस्पर्धा तथा खुल्ला सम्पूर्ण विज्ञापनहरूका लागि दरखास्त लिने कार्य स्थगन गरेको हो । आयोगका सूचना अधिकारी देवीप्रसाद सेवीद्वारा जारी सूचनामा अर्को सूचना प्रकाशन नभएसम्मका लागि आयोगले दरखास्त स्थगन गरेको जनाइएको छ। सामान्य प्रशासन मन्त्रालयले पद लुकाएर माग पठाएको भन्दै वरिष्ठ उपसचिव र अधिकृतहरुले छुट्टा छुट्टै सर्वोच्च अदालतमा मुद्धा दायर गरेका थिए । यससँगै सर्वोच्च अदालतले लोकसेवा आयोगसमेतका नाममा अल्पकालीन अन्तरिम आदेश जारी गरेको थियो ।"
भुटानी शरणार्थीसहित दुई कोरोना संक्रमितको मृत्यु,"विराटनगर : विराटनगरको नोबेल शिक्षण अस्पतालमा उपचाररत भुटानी शरणार्थीसहित कोरोना भाइरस संक्रमित दुईजनाको बुधबार बिहान मृत्यु भएको छ । मृत्यु हुनेमा एक वृद्ध पुरुष र एक वृद्धा महिला छन् । झापाको दमक३ बेलगाँडी शरणार्थी शिविरमा बस्दै आएका भुटानी शरणार्थी ६५ वर्षीय वृद्ध पुरुषको बिहान २ बजेतिर मृत्यु भएको अस्पतालका प्रबन्धक नारायण दाहालले जानकारी दिए । उनका अनुसार दमको पुरानै समस्या रहेका पुरुषलाई श्वास फेर्न गाह्रो भएकोभन्दै कात्तिक १२ गते उपचारका लागि नोबेलमा भर्ना गरिएको थियो । कोरोना संक्रमण पुष्टि भएपछि उपचारका लागि ल्याइएका पुरुषलाई त्यही दिन कोभिड अस्पतालको आइसोलेसनमा भर्ना गरेर उपचार थालिएको दाहालले बताए । अस्पताल भर्ना हुँदा अवस्था गम्भीर बनिसकेको थियो, उनले भने, उपचार थाल्दै बचाउने प्रयास गरिएको भए पनि ६ दिनपछि मृत्यु भयो । त्यस्तै इलामको चुलाचुली६ की ८४ वर्षीया वृद्धा महिलाको पनि बिहान २ बजेतिर मृत्यु भएको छ । उनलाई पनि दमको पुरानै समस्या रहेको दाहालले बताए । श्वासप्रश्वासमा समस्या रहेकोभन्दै वृद्धालाई मंगलबार उपचारका लागि अस्पताल भर्ना गरिएको थियो । अस्पताल भर्ना गरेर उपचार थाल्दै स्वाब संकलन गरेर पीसीआर परीक्षण गराउँदा बेलुका रिपोर्ट पोजेटिभ आएको प्रबन्धक दाहालको भनाइ छ । उपचार सुरु गरेर पीसीआर परीक्षण गराउँदा कोरोना पुष्टि भयो, उनले भने, थप उपचारका लागि तत्काल आइसोलेसनमा भर्ना गरिएको केही घण्टामै वृद्धाको मृत्यु भएको हो ।"
मर्दी हिमालको पदयात्रा जान पीसीआर रिपोर्ट अनिवार्य,"पोखरा : अन्नपूर्ण संरक्षण क्षेत्रको मर्दी हिमालको पदयात्रा क्षेत्रमा पदयात्रा गर्न अनिवार्य रुपमा पीसीआर चेक गरेको नेगेटिभ रिपोट साथमा हुनुपर्ने भएको छ । कात्तिक २१ गते देखि नियम लागू हुनेगरी यो निर्णय गरिएको हो । माछापुच्र्छे गाउँपालिकाका ७, ८, ९ तीन वटा वडाका वडा अध्यक्ष र स्थानीय पर्यटन व्यवसायीको मंगलबार बसेको संयुक्त बैठकले पछिल्लो समयमा नेपालमा कोरोना संक्रमण दर बढेपछि यो निणर्य गरेको हो । पोखरामा पनि पछिल्लो समय कोरोना संक्रमण दर बढ्दै गएको छ । काठमाण्डौंमा त झन धेरै संक्रमण फैलिएको छ । पदयात्रामा पोखराको साथै बिरगञ्ज, भैरहवा, चितवन, काठमाण्डौं लगायतका सहरबाट युवाहरु आउने क्रम बढेपछि संक्रमण नियन्त्रण गर्न पदयत्रामा आउने पर्यटकले अनिवार्य रुपमा पीसीआर चेक गरेको रिपोट सहित आउनु पर्ने बैठकले निर्णय गरेको माछापुच्र्छे गाउँपालिका वडा नम्बर ८ का वडा अध्यक्ष कृष्णप्रसाद दवाडीले बताए । स्थानीय नागरिकले पनि पर्यटकलाई पीसीआर टेष्ट गरेर मात्र आउन दिनु पर्ने दबाव दिएका थिए । पर्यटकको चाप बढे संगै मर्दी हिमालको पर्यटकीय गाउँ धम्पुस, ठुलाखर्क, पोथना, देउराली, सिदिङ् लगायतका गाउँमा संक्रमणको जोखिमलाई ध्यानमा राखेर यो निर्णय गरिएको मर्दी टेक पर्यटन व्यवस्थापन तथा व्यवसाय समितका पूर्व अध्यक्ष सुदिप गौतमले जानकारी दिए । मनाङ क्षेत्रको पदयात्रामा जान यस अघि नै पीसीआर रिपोर्ट नेगेटिभ आएको रिपोर्ट अनिवार्य रुपमा साथमा हुनु पर्ने निणर्य गरिएको थियो । कोरोना संक्रमण नियन्त्रण गर्न सरकारले चैत ११ गते देखि लकडाउन लगाए यता पदयात्रा क्षेत्रमा पर्यटकको शुन्यता छाएको थियो । सरकारले कात्तिक १ गतेदेखि पदयात्रा र हिमाल आरोहणका लागि पर्यटक आगमन खुला गरेपछि अन्नपूर्ण संरक्षण क्षेत्रका मर्दी हिमाल पदयात्रा क्षेत्रमा आन्तरिक पर्यटकको चाप बढेको थियो । पोखरामा रहेका विदेशी पर्यटक पनि मर्दी हिमालको पदयात्रामा जाने गरेका छन् । अन्नपूर्ण संरक्षण क्षेत्रको मर्दी हिमाल पदयात्रा क्षेत्र र मनाङ मात्र पदयात्राकालागि खुला भएको अन्नपूर्ण संरक्षण क्षेत्र आयोजना पोखराका सूचना अधिकारी ऋषि बरालले बताए । अन्य पदयात्रा क्षेत्रमा स्थानीय सरकार र पर्यटन व्यवासीको निर्णय आउन बाँकी रहेको छ । पर्यटक संगै कोरोना भाइरस पनि पदयात्रा क्षेत्रका गाउँहरुमा उक्लने सक्ने जोखिमलाई ध्यानमा राखेर पदयात्रा क्षेत्रका स्थानीय सरकार र पर्यटन व्यवसायीले यस बारेमा निर्णय गरिनसकेका हुन् । अन्नपूर्ण पदयात्रा क्षेत्र विश्व पर्यटन बजारमा चर्चीत पदयात्रा मार्ग हो । सामान्य अवस्थामा यति बेला यस क्षेत्रका अन्नपूर्ण आधारशिवीर, मनाङ, मुस्ताङ लगायतका पदयात्रा क्षेत्रमा पर्यटक खचाखच हुन्थे । अन्नपूर्ण आधारशिविरमा पर्यटकले कोठा नपाएर टेबलमा समेत सुत्ने अवस्था आउथ्यो । पोखरामा पनि विदेशी पर्यटक र आन्तरिक पर्यटकले भरिभराउँ हुन्थ्यो । दसैं तिहारको छुट्टीमा देशका बिभिन्न सहरबाट विद्यार्थी शैक्षिक भ्रमणमा पोखरा आउथे । विश्वभर फैलिएको कोरोना त्रासले विश्व पर्यटन बजार नै ठप्प छ । मर्दी हिमालको पदयात्रा क्षेत्रमा दसैं लगतै स्वदेशी पर्यटकको चाप बढेको थियो । एकै दिनमा २ सय ५० जना सम्म पर्यटक पुगेको स्थनीय पर्यटन व्यवसायीले बताएका छन् । पछिल्लो समयमा पर्यटकको आगमनल फेरि घटेर दैनिक ३५ ४० जना मा झरेको मर्दी टेक पर्यटन व्यवस्थापन तथा व्यवसाय समितिका पूर्व अध्यक्ष गौतमले सुनाए । मर्दी हिमाल ट्रेक माछपुच्छ्रे हिमाललाई नजिकबाट अवलोकन गर्न निकै प्रख्यात पदयात्रा हो । पोखराबाट दुई दिनमै ३५५० मिटर उचाईमा रहेको हाई क्याम्प पुगिन्छ । त्यहीबाट माछापुच्छ्रे हिमाल माछाको पुच्छर जस्तो आकारमा छ्याङ्ग देखिन्छ ।"
बाख्रा चराउन गएकी महिलाको अर्धनग्न अवस्थामा शव फेला,"दैलेख : डुङ्गेश्वर गाउँपालिका६ लटालीको जंगलमा एक महिलाको अर्धनग्न अवस्थामा शव फेला परेको छ । सोमबार बिहान साढे १० बजे बाख्रा चराउन भन्दै घरबाट हिँडेकी २१ वर्षीया सुनिता विक मृत अवस्थामा फेला परेको प्रहरीले जनाएको छ । उनको मंगलबार दिउँसो शव फेला परेको जिल्ला प्रहरी कार्यालय दैलेखका प्रहरी नायव उपरीक्षक (डीएसपी) अनुपम श्रेष्ठले जानकारी दिए । उनको घर गुराँस गाउँपालिका १ सेफ्टीमा हो । श्रीमानसँगको सम्बन्ध राम्रो नभएकाले विगत ६ महिना देखि माइतिको घरमा बस्दै आएको भन्ने खुलेको डीएसपी श्रेष्ठले बताए । मृत अवस्थामा भेटिएकी ती महिला सोमबार बाख्रा चराउन घरबाट हिँडेपछि हराउनुभएको रहेछ, उनको खोजीका लागि परिवारजनले प्रहरीलाई खबर गरेको थिएन्, डिएसपी श्रेष्ठले भने घर नआएपछि परिवारले खोजी गर्दा मंगलबार जंगलमा मृत अवस्थामा शव भेटिएको हो । मृत अवस्थामा शव फेला परेपछि मात्रै परिवारजनले प्रहरीलाई खबर गरेको डीएसपी श्रेष्ठले जानकारी दिए । प्रहरीलाई खबर आएपछि मात्रै घटनास्थलमा प्रहरीको टोली पुगेको डीएसपी श्रेष्ठले जनाए । घटनास्थलमा नेपालगंजबाट नेपाल प्रहरीको तालिम प्राप्त कुकुरहरु ल्याएर अनुसन्धान गर्यौ, डिएसपी श्रेष्ठले भने मृत अवस्थामा भेटिएकी ती महिलाको शरिरका टाउको अगाडि र पछाडीको भाग लगाएतका ठाउँमा चोट छ । घटनास्थलबाट उनलाई हिर्काउन प्रयोग गरिएको लट्ठीसमेत फेला परेको डीएसपी श्रेष्ठले जानकारी दिए । प्रहरीले आवश्यक सोधपुछका लागि उनका श्रीमानलाई नियन्त्रणमा लिएको छ । महिलाका आफन्तहरुले भने बलात्कारपछि हत्या भएको हुनसक्ने आशंका गरेको छ । उनका माइती परिवार र आफन्तले घटनाको स्वतन्त्र र निश्पक्ष अनुसन्धान गरी घटनामा संलग्न जो कोहीलाई कानुनी दायाराभित्र ल्याई कानुनी कारबाहीको गर्न माग गरेका छन् । ती महिलाको शव पोष्ट मार्टमका लागि दैलेख अस्पतालमा राखिएको छ । आज नै पोष्ट मार्टम गरिने प्रहरीले जनाएको छ । यो घटना शंकास्पद् भएको कारण प्रहरीले गम्भीर रुपमा थप अनुसन्धान गरिरहेको डिएसपी श्रेष्ठले बताए ।"
४३ प्रतिशत नागरिक पिउने पानीको पहुँच बाहिर,"ओखलढुंगा : पूर्वी पहाडका तीन जिल्ला ओखलढुङ्गा, खोटाङ र सोलुखुम्बुका ४३ प्रतिशत नागरिक सफा पिउने पानीको पहुँच बाहिर रहेका छन्। खानेपानी तथा सरसफाई डिभिजन कार्यालय ओखलढुंगाको तथ्याङ्क अनुसार माथिल्लो सगरमाथाका तीन जिल्लाका ती नागरिक सफा पिउने पानीबाट बञ्चित रहेको पाइएको छ। तथ्यांकअनुसार ओखलढुङ्गाका १२ प्रतिशत नागरिक पिउने पानीको पहुँचमा छैनन्। त्यस्तै सोलुखुम्बुमा १६८३, खोटाङमा १५०७ प्रतिशत नागरिक पिउने पानीको पहुँचमा नभएका हुन्। कुल जनसंख्याको सोलुखुम्बुमा ८३१७, ओखलढुंगामा ८८ र खोटाङमा ८४९३ प्रतिशत नागरिक मात्रै खानेपानीको पहुँचमा रहेको अभिलेख छ। ओखलढुङ्गामा कुल जनसंख्या १ लाख ४३ हजार ८३२ मध्ये १ लाख २३ हजार १७१ जना मात्रै खानेपानीको पहुँचमा छन् भने २० हजार ६१६ जना पिउने पानीको पहुँचमा छैनन्। २०६८ सालको जनगणनाका अनुसार सोलुखुम्बुको कुल जनसंख्या १ लाख ५ हजार ८८६ मध्ये ८८ हजार ६७ जना मात्रै पिउने पानीको पहुँचमा छन् भने १७ हजार ८१९ जना अर्थात १६८३ नागरिक पिउने पानीको पहुँचमा छैनन्। त्यस्तै, खोटाङमा कुल जनसंख्या २ लाख ५० हजार २४९ मध्ये २ लाख १४ हजार २५७ जना मात्रै पिउने पानीको पहुँचमा रहेका छन् भने ३५ हजार ९९२ जना अर्थात १५०७ प्रतिशत नागरिक पिउने पानीको पहुँचमा नरहेको खानेपानी तथा सरसफाई डिभिजन कार्यालय ओखलढुङ्गाका प्रमुख बिजयकुमार ठाकुरले जानकारी दिए। कार्यालय ओखलढुंगाका अनुसार सबै नागरिकलाई पिउने पानीको पहुँचमा पुर्याउन तीन वटै जिल्लामा संघ तथा प्रदेश सरकारको सहयोगमा दर्जनौं योजना सुरु गरिएका छन्। ओखलढुङ्गामा प्रदेश स्तरीय ५४ वटा र संघीय सरकारबाट २४ वटा योजना कार्यान्वयनको चरणमा रहेका छन्। सोलुखुम्बुमा प्रदेश सरकारका ३४ योजना र संघीय सरकारका १० वटा योजना सुरु भएका छन्। त्यस्तै खोटाङमा प्रदेशको ४७ र संघका ४५ वटा योजना सञ्चालन भइरहेको कार्यालयका प्रमुख ठाकुरको भनाइ छ।"
बर्दियाका भूमिहीन आन्दोलित,"गुलरिया : सरकारले भूमिहीनका समस्या समाधानका लागि मन्त्री परिषदको बैठकको निर्णय बमोजिम केन्द्रीयस्तरमा भूमी समस्या समाधान सम्बन्धी आयोग गठन गरेपनि जिल्लास्तरमा आयोगको समिति गठन नगरेको भन्दै बर्दियाका भूमिहीनहरुले चरणबद्ध आन्दोलनको घोषणा गरेका छन् । कोरोना भाइरस (कोभिड१९) महामारीको बहाना देखाइ आयोगको जिल्लास्तरीय समिति गठनमा आलटाल गरी भूमिहीनहरुको समस्या तुहाउन खोजेको भन्दै उनीहरु सरकारविरुद्ध आन्दोलनको तयारीमा जुटेका हुन् । कोभिड महामारीकै बीच ०७६ चैत्र ९ गतेको मन्त्री परिषदको बैठकको निर्णयले देवी ज्ञवालीको अध्यक्षतामा भूमिसम्बन्धी समस्या समाधान गर्न आयोग बनाएको थियो । सरकारले केन्द्रीयस्तरमा भूमि समस्या समाधानका लागि गठन गरेको १५ औं आयोगले कार्यविधि, योजना, नीति, नियम बनाउने कार्य गरेपनि जिल्लामा समिति गठन नगरिंदा बर्दियाका भूमिहीनका समस्या ओझेलमा परेको भूमि अधिकार मञ्च बर्दियाका अध्यक्ष केशबहादुर विकले बताए । राजनीतिक खिचातानीका कारण जिल्लामा समिति गठन हुन नसकेकोको उनले दावी गरे । समितिमा जान चाहाने दलका कार्यकर्ताको होडबाजीले समिति गठनको काम अल्झिएको छ । नेता, दलका मान्छे, भूमाफिया भन्दा पनि भूमिहीनहरुको पक्षमा चिन्तन मनन् गर्ने व्यक्ति पहिचान गरी जिल्लास्तरीय समिति गठन गर्नुपर्ने अध्यक्ष विकको तर्क छ । विगतमा धेरै आयोगहरु गठन भएपनि भूमिहीनका समस्या समाधान हुन नसकेकोतर्फ स्मरण गराउँदै विकले भने,' भूमिहीनका वास्तविक समस्या समाधान हुनेगरी अबको समिति तत्काल निर्माण गरिनुपर्छ ।' हामीले पहिलो चरण अन्र्तगत ४ बुँदे मागसहित शान्तिपूर्ण आन्दोलनको तयारी गरेका छौं । सरकारले वेवास्ता गरे कोभिड महामारीकै बीच थप कडा आन्दोलनको घोषणा गर्ने उनको चेतावनी छ । भूमि समस्या समाधानको लागि तत्काल जिल्लास्तरीय आयोगको समिति गठन गर्दै भूमिअधिकार मञ्चको प्रतिनिधित्व हुनुपर्ने, भूमिहीनहरुले भोगचलन गर्दै आइरहेको जग्गाको पूर्जा दिइनुपर्ने, सरकारले ल्याएको भूउपयोग नीति ०७६ अनुसार तत्काल स्थानीय तहहरुले योजना बनाइ लागू गराउन पहल गर्नुपर्ने र बन, निकुञ्जलगायत मध्यवर्ती क्षेत्रमा बसोबास गर्ने भूमिहीनहरुमाथि सम्बन्धित कार्यालयले गर्ने ज्यादती बन्द गरिनुपर्ने माग छ । आन्दोलनका योजना अनुसार कार्तिक ७ गते पत्रकार सम्मेलन, १८ गते पालिकास्तरिय अगुवा कार्यकर्ता भेला, छलफल, मंसिर ५ गते सम्म समिति गठन नभए मंसिर ८ गते सत्तासिन राजनीतिक दल नेकपाको जिल्ला कार्यालयमा डेलीगेसन र मंसिर ११ गते देखि माग पूरा नभएसम्म जिल्लास्तरीय खबरदारी गर्दै नाराजुलुस सहितको सदरमुकाम गुलरियामा धर्ना कार्यक्रमको तयारी गरिएको बर्दिया भूमिअधिकार मञ्जका संयोजक होमेन्द्र थापाले जानकारी दिए ।"
कोरोनाले पेन्सन बुझ्न नपाउँदा समस्या,"बैतडी : जिल्लाको सुर्नया गाउँपालिका २ का हरिजीत पाण्डेय भारतीय पेन्सनधारी नेपाली हुन्। भारतीय गोर्खा रेजिमेन्टबाट अवकाश प्राप्त गरेका उनी प्रत्येक महिना पेन्सन बुझ्ने गर्दथे। कोरोना भाइरसको महामारीका कारण सीमा नाका बन्द भएपछि उनले गएको चैत यता पेन्सन बुझ्न पाएका छैनन्। हामी पेन्सनधारीलाई धेरै समस्या भएको छ। समयमा पेन्सन लिन पाएका छैनौं। लामो समय पेन्सन रोकिँदा अब कागजपत्र बनाउन समेत इलाहावाद जानुपर्ने अवस्था आउन सक्छ, उनले भने, हामीलाई पेन्सन पाउने व्यवस्था गरिदिनका लागि माग गर्दछौं। पेन्सन नपाउँदा जिविकोपार्जनमा समेत समस्या भएको छ। जिल्लाको मेलौली नगरपालिकाका ७३ वर्षीय तारादत्त भट्टले पनि गएको चैतदेखि पेन्सन पाउन सकेका छैनन्। समयमा पेन्सन नपाउँदा घरपरिवार चलाउन समस्या भएको उनको भनाइ छ। उनले भने, लकडाउनका कारण घरपरिवारका अन्य सदस्यहरुको आम्दानीको श्रोत पनि रोकिएको छ। मासिक रुपमा पाइने पेन्सन पनि रोकिँदा निकै समस्या भएको छ। हामी पेन्सनधारीहरुको समस्या समाधान गरिदिए आभारी हुने थियौं। अधिकांश पेन्सनधारीहरु भारतीय गोर्खा रेजिमेन्टमा काम गरेर अवकाश प्राप्त गरेका नागरिक छन्। पेन्सन पाउने धेरै जसो जेष्ठ नागरिक भएकाले उनीहरुलाई निकै समस्या भएको छ। बैतडीमा १ हजार २ सय नेपाली नागरिकले मासिक रुपमा भारतबाट पेन्सन बुझ्दै आएका थिए। तर पछिल्लो चैत यता उनीहरुले पेन्सन बुझ्न पाएका छैनन्। सीमावर्ती भारतीय बजार झुलाघाटस्थित भारतीय स्टेट बैंकबाट पेन्सन बुझ्दै आएका उनीहरुले नाका बन्द हुँदा पेन्सन बुझ्न नपाएका हुन्। लामो समयदेखि पेन्सन बुझ्न नपाउँदा समस्या भएको भन्दै मेलौली नगरपालिकाका पेन्सनधारीहरुले नगरपालिकालाई ज्ञापन पत्र बुझाएका छन्। आफूहरुको पेन्सन नेपालमै उपलब्ध हुने व्यवस्था मिलाइदिन आग्रह सहित ज्ञापन पत्र बुझाएको मेलौलीका ७४ वर्षीय जयदत्त भट्टले बताए। उनले भने, लामो समयदेखि पेन्सन नपाउँदा अब कागजपत्र बनाउन समेत अन्त जानु पर्ने हुनसक्छ। हामी बुढेसकालका मानिसहरुलाई धेरै टाढा जान पनि समस्या भएको छ। त्यसैले नेपालमै पेन्सन पाउने व्यवस्था गरिदिन माग गरेका छौं। भारतीय पेन्सनधारी नेपाली नागरिकले नगरपालिकामा ज्ञापन पत्र बुझाएको र उनीहरुका समस्याका बारेमा सम्बन्धित निकायलाई जानकारी गराउने नगरप्रमुख कृष्णसिंह नायकले बताए। उनले भने, पेन्सनधारीहरुको समस्या समाधान स्थानीय सरकारले गर्न सक्तैन। यो दुई देशबीचको सीमाको विषय भएकाले प्रशासन मार्फत संघीय सरकारलाई जानकारी गराउँछु। गत असारमा पेन्सनधारीहरुको लागि भन्दै तीन दिन नाका खुलेको बेला ४३८ जनाले मात्रै पेन्सन बुझेका थिए। अरु पेन्सनधारीहरुले त्यो समयमा समेत पेन्सन बुझ्न पाएनन्। पेन्सनधारीका समस्याका विषयमा भारतीय स्थानीय प्रशासनलाई लिखित जानकारी गराइसकेको प्रमुख जिल्ला अधिकारी मोहनराज जोशीले बताए। उनले भने हामीले पेन्सनधारीहरुका समस्याका विषयमा भारतको प्रशासनलाई जानकारी गराएका छौं। अबको एकहप्ताभित्र नाका खुल्न सक्छ।"
विराटनगरमा वर्षकै धेरै चिसो,"विराटनगर : प्रदेश १ को राजधानी विराटनगरमा आज बिहान यस वर्षकै धेरै चिसो महसुस गरिएको छ । आकाश धुम्म भएर बिहानैदेखि सामान्य हावाल चलेका कारण चिसो बढेको हो । जल तथा मौसम विज्ञान फिल्ड कार्यालय विराटनगरका अनुसार बिहान विराटनगरको न्यूनतम तापक्रम १८५ डिग्री मापन गरिएको छ । तापक्रम कम नभएपनि पश्चिमी वायुको प्रभावले चिसो महसुस भएको जानकारी कार्यालयका प्रमुख विकाश देउजाले दिए । उनका अनुसार बिहानैदेखि मौसम धुम्म भएर पश्चिमी हावा चलेको छ । जाडो मौसम सुरु भए पनि तापक्रममा खासै उतारचढाव छैन, देउजाले भने, तर बिहान वर्षकै अत्याधिक चिसो हुन पुग्यो । विराटनगरमा बिहान १० बजेबाट मात्रै घाम देख्न पाइएको थियो । उनका अनुसार अब दिन प्रतिदिन चिसो बढ्दै जानेछ । वायुको प्रभाव कायम रहेमा झन् मौसमलाई त्यसले प्रभाव पार्ने प्रमुख देउजाले बताए ।"
२ सय वर्षमा ४ पटक भेटिएको दुर्लभ लाटोकोसेरो मुस्ताङमा भेटियो,"जोमसोम : हिमाली जिल्ला मुस्ताङको अन्नपूर्ण संरक्षित क्षेत्रमा २ सय वर्षमा ४ पटक देखा परेको दुर्लभ लाटोकोसेरो भेटिएको छ। घरपझोङ गाउँपालिका५ ठिनीका स्थानीय युवा निरज थकालीले ठिनी गाउँ नजिकैको खेतको रुखमा उक्त लाटोकोसेरो देखेका हुन्। उनले उक्त प्रजातीको चरा देखेपछि भिडियो समेत खिचे। उनले खिचेको भिडियो सम्भवतः नेपालमै पहिलो पटक खिचिएको दुर्लभ भिडियो मानिएको छ। जिवित रुपमा सो चरा देख्ने उनी सम्भवत अहिलेको पुस्ताका पहिलो हुन्। यसअघि २१ वर्ष पहिला यसप्रकारको प्रजाति अन्नपूर्ण संरक्षण क्षेत्र अन्तर्गत पिपरमा भेटिएको भए पनि त्यसको कुनै फोटो वा भिडिओ भने सार्वजनिक हुन सकेको थिएन। ५८ वर्ष अघि काठमाडौंको ककनीमा यो प्रजातिको नमुना सङ्कलन गरिएको थियो। १९ औं शताब्दीमा काठमाडौं उपत्यकामा सर ब्राईन हगसनले यसको नमूना अभिलेख गरेको भन्ने भनाइ छ। लामो समयपछि भेटिएको यो प्रजातीले लाटोकोसेरो संरक्षणकर्मीलाई अनुसन्धानमा सहयोग पुर्याउने बताइएको छ। यस प्रजातीको लाटोकोसेरोको नेपाली नाम लामकाने लाटोकोसेरो हो। अंग्रेजीमा यसलाई लङईअर वुल समेत भन्ने गरिन्छ। नेपालका चराहरु र नेपालका लाटोकोसेरोहरु विभिन्न पुस्तकमा उल्लेखित लेखले यो प्रजातिलाई फिरन्ते चरा भनेर उल्लेख गरेको पाइएको छ। नेपालमा यसको १२ वटा मात्र अभिलेख गरिएको भन्ने भनाइ छ। मोबाइल मार्फत भिडिओ कैद गरेका थकाली र उनका साथीहरुले यसको फोटो भने खिचेनन्। थकाली भन्छन्, यो प्रजातिको बारेमा पूर्व जानकारी भएको भए फोटो खिच्थें नि ? लामकाने लाटोकोसेरो मेरो नजिकै थियो। उनले थपे, नेपालमा निक्कै दुर्लभ यसप्रकारको प्रजातिको अभिलेख गर्न पाउँदा निक्कै खुसी लागेको छ। वास्तवमा लाटोकोसेरो उत्सवको बारेमा निक्कै पटक सुनेकाले भिडियो खिचेको हुँ। उनले खिचेको भिडिओ सामाजिक संजालमा केहिदिन अघि पोस्ट गरेका थिए। सो भिडिओ सुरुमा चराविज्ञ सोम जिसीले देखेपछि लामकाने लाटोकोसेरो हुन सक्ने बताएका थिए। पछि मोबाइलको गुणस्तरीय भिडिओबाट सोही प्रजाति भएको प्रमाणित भएको थियो। चरा विद्हरु डा हेमसागर बराल , क्यारोल इन्स्किप, सोम जिसी र हठन चौधरीले तथा अनुसन्धानकर्मी यादव घिमिरेले भिडिओ हेरी सकेपछि उक्त चरा लामकाने लाटोकोसेरो भएको प्रमाणित भएको थियो। लाटोकोसेरोको अनुसन्धान र संरक्षणमा लामो समयदेखि लागेका प्रकृतिका साथीहरुका कार्यकारी निर्देशक राजु आचार्य भन्छन्, यो प्रजाती हेर्न म पनि लालायित छु। चिन र भारतमा रहेको तर नेपालमा नभेटिनु आफैँमा अनौठो थियो। स्थानीय युवा थकालीले खिचेको भिडिओ आफैँमा एउटा सफलता भएको बताउँछन्। १९ औं शताब्दिमा काठमाडौं उपत्यकामा सर ब्राईन हगसनले यसको नमूना अभिलेख गरेका थिए। नेपालमा एकाध अभिलेख बाहेक यो प्रजाति देख्नेहरु लगभग छैनन् भन्दा पनि हुन्छ। नेपालमा पाइने २३ प्रजातिका लाटोकोसेरो मध्ये यो पनि एक हो। नेपालका चराहरु बारेमा लेखिका बेलायती चरा विज्ञ क्यारोल इन्स्किप्प भन्छिन्, यो खुसी लाग्दो अभिलेख हो। नेपालमा यसको अभिलेख असाध्यै कम छ। सायद राती मात्रै सकृय हुने भएकोले यस्तो भएको हुन सक्छ। यिनको अनुसन्धान र संरक्षणमा सबै लाग्न आवश्यक छ। अन्तर्राष्ट्रिय संरक्षण संघको कम चासो भएको र यिनको संख्या विश्वव्यापी रुपमा घट्दै गएको बताइएको छ। यसप्रकारको प्रजाति युरोप, उत्तरी अफ्रिका, रुस, कोरिया, मंगोलिया, चीन, भारत लगायत थुप्रै मुलुकहरुमा अभिलेख छ। यिनले मुख्यगरी मुसा, छुचुन्द्रोहरु खाएर किसानलाई सहयोग गरिरहेका हुन्छन्। लाटोकोसेरो संरक्षणको लागि नेपाल सरकारले भर्खर मात्र १० वर्षे लाटोकोसेरो तथा हुचील संरक्षण कार्ययोजना बनाएर लागु गरिसकेको छ। संरक्षण अभियानमा लामो समयदेखि योगदान दिंदै आएका स्थानीय युवा थकालीले मुस्ताङमा हिउँचितुवा लगायतका दुर्लभ वन्यजन्तु तथा पंक्षी संरक्षणमा समेत योगदान दिएका छन्।"
उपत्यकाको ट्राफिक व्यवस्थापन : यस्तो छ तत्कालीन र दीर्घकालीन कार्ययोजना,"काठमाडौं : काठमाडौं उपत्यकामा सवारी साधनका चापका आधारमा सडक र चोकको उचित व्यवस्थापन नहुँदा ट्राफिक व्यवस्थापन जटिल बन्दै गएको छ । सवारी साधान दैनिक थपिने तर भएका सडक विस्तार, व्यवस्थापन र नयाँ सडक निर्माणको गतिमा आएको ढिलाइले अवस्था झन् कमजोर बन्दै गएको उपत्यकाको ट्राफिक व्यवस्थापनसम्बन्धी एकीकृत कार्ययोजनाले औंल्याएको छ । कार्ययोजना निर्माण कार्यदलका संयोजक महानगरीय ट्राफिक प्रहरी महाशाखाका प्रमुख प्रहरी वरिष्ठ उपरीक्षक भीमप्रसाद ढकाल करिडोर क्षेत्रका सडक र अन्य सडक निर्माणको ढिलासुस्ती, सडक छेउमा मापदण्डविपरीत रहेका ग्यारेज, पेट्रोलपम्प, वर्कशप, उचित पार्किङस्थलको अभाव, सचेतनाको अभाव, प्रविधिको प्रयोग हुन नसक्नुलगायत कारणले समस्या बल्झिरहेको बताए। उनका अनुसार समयसापेक्ष कानुनको सुधार हुन नसक्नु, दक्ष चालकको अभाव, सम्बद्ध निकायबीच प्रभावकारी समन्वय र सहकार्यको अभाव हुनुलगायत कारणले पनि उपत्यकाको ट्राफिक व्यवस्थापनमा चुनौती थपिँदै आएको अध्ययनमा पाइएको छ । पछिल्लो समयमा ट्रफिक प्रहरीकै प्रयासमा भइरहेका संरचनामा आवश्यक व्यवस्थापन र प्रविधिमैत्री बनाउँदै लगेको समेत उनले जानकारी दिए। पछिल्ला केही वर्षमा उपत्यकाको ट्राफिक व्यवस्थापनमा सकारात्मक काम नभएका होइनन् । प्रधानमन्त्री तथा मन्त्रिपरिषदको कार्यालयदेखि गृह मन्त्रालय, भौतिक पूर्वाधार तथा यातायात मन्त्रालयले विभिन्न योजना बनाई कार्यान्वयन गरेकाले सकारात्मक सुधार भएको छ । खाल्डाखुल्डी पुर्न प्रधानमन्त्रीकै निर्देशन चाहिने अवस्थाबाट माथि उठेर अहिले एकाधबाहेक त्यस्ता समस्या छैन । धुलाम्मे हुने काठमाडौँका सडक केही निश्चित ठाउँमा बाहेक अहिले धुलो देखिँदैन । हाल व्यवस्थापन भएको सडकका मुख्य सडक क्षेत्र चिल्ला र सडक सङ्केतयुक्त पाइन्छ तर यतिले मात्रै उपत्यकाको ट्राफिक व्यवस्थापन सहज बन्ने अवस्था छैन । सवारीको अत्याधिक चाप, साँघुरा सडक, चोकगल्लीको उचित व्यवस्थापन नहुँदा सवारी आवागमनमा अवरोध सिर्जना भइरहेकै छ । यातायातमा जोरबिजोर प्रणाली लागू हुँदा पनि सवारी जाम नरोकिँदा त्यसको उचित व्यवस्थापनको टड्कारो आवश्यकता ठानी गृह मन्त्रालयले एकीकृत कार्यायोजना बनाएर लागू गर्ने प्रक्रिया अघि बढाएको हो । त्यही सिलसिलामा प्रवउ ढकालको संयोजकत्वमा गत साउनमा गठन भएको छ सदस्यीय कार्यदलले उपत्यकाको ट्राफिक व्यवस्थापनसम्बन्धी एकीकृत कार्ययोजना २०७७ बनाई गृह मन्त्रालयमा बुझाएको छ । कार्ययोजनाले तत्कालीन र दीर्घकालीन गर्नुपर्ने कामलाई बुँदागतरूपमा औँल्याएको छ । उक्त कार्ययोजना उपत्यकाको ट्राफिक व्यवस्थापनका लागि महत्वपूर्ण भएकाले उच्च प्राथमिकताका साथ कार्यान्वयनमा लैजाने गृहमन्त्री रामबहादुर थापा बताउनुहुन्छ । कार्यान्वयनमा लैजानका लागि गृहको प्रयास मात्रैले पुग्दैन । भौतिक पूर्वाधार तथा यातायात मन्त्रालय, स्थानीय तहका साथै सम्बद्ध निकायको समन्वय आवश्यक छ । उक्त कार्ययोजना सबै निकायसँगको सहकार्यमा बनेकाले अबको प्रयास एकीकृतरूपमै जाने विश्वास मन्त्रालयको छ । गृहसचिव महेश्वर न्यौपानेले केही अपुग भएका विषय समेटेर कार्ययोजना लागू गर्नुको विकल्प नभएको बताए। सडक विस्तार सडक विस्तारको प्रक्रियामा रहेका सबै सडकलाई तत्कालै विस्तार गर्नुपर्ने कार्ययोजनाले प्राथमिकताका साथ उठाएको छ । गौरीघाटको प्रहरी विटको पर्खाल भत्काइ सडक फराकिलो गर्नुपर्ने, जडीबुटी र राधेराधे पुलको बाँकी काम सम्पन्न गरी सर्भिस लेन खोल्नुपर्ने तत्कालीन योजनामा राखिएको छ । साँघुरा सडक र सवारी चाप हुने चोकको अध्ययन गरी विस्तार गर्नुपर्ने, चक्रपथ सडकको बाँकी खण्ड विस्तारको काम सम्पन्न गर्नुपर्ने, बाहिरी चक्रपथको अवधारणालाई अघि बढाउनुपर्ने, नागढुङ्गा र टोखाको सुरुङ योजनालाई अघि बढाउनुपर्ने दीर्घकालीन योजनामा उल्लेख गरिएको छ । सडक कालोपत्र उपत्यकाको सम्पूर्ण सडकको नियमित अनुगमन गरी समयमै खाल्डाखुल्डी पुर्ने र कालोपत्र गर्नुपर्ने, पेट्रोलपम्पसम्बन्धी मापदण्ड लागू गराई सडकमा परेका पम्प हटाएर सडक विस्तार गर्नुपर्ने तत्कालीन कार्ययोजना समावेश छ । यस्तै मापदण्डविपरीतका कारखाना वर्कशपलगायतका संरचना हटाई व्यवस्थापन गर्नुपर्ने अटोजोन निर्माणसम्बन्धी अवधारणा र कारखाना सञ्चालन निर्देशिक कार्यान्वयन गराउनुपर्ने दीर्घकालीन योजनामा समावेश गरिएको छ । पार्किङ व्यवस्थापन सडकमा हुने अनधिकृत हटाई सशुल्क र निःशुल्क पार्किङको पुनरावलोकन गरी कार्यान्वयन गर्नुपर्ने, करिडोर क्षेत्रमा पनि उचित स्थानमा पार्किङको व्यवस्थापनका साथै सडक छेउका खाली जमिनमा स्मार्ट पार्किङको व्यवस्थापन गर्नुपर्ने तत्कालीन कार्ययोजनामा उल्लेख छ । यस्तै दीर्घकालीन कार्यायोजनाअनुसार स्मार्ट पार्किङको अवधारणालाई अध्ययन गरी पूर्णरूपमा कार्यान्वयन गर्नुपर्ने जनाइएको छ । बाहिरबाट आएका सवारी पार्किङका लागि नाका क्षेत्रमा बसपार्क निर्माण गर्नुपर्ने, सबै व्यापारिक क्षेत्र, होटललाई पार्किङको व्यवस्थापन गर्न लगाउनुपर्नेलगायत विषय समावेश गरिएको छ । अण्डर पास र फ्लाइओभर उक्त एकीकृत कार्ययोजनाले तीनकुने, जडीबुटी, कोटेश्वर, बबरमहल, सिंहदरबार क्षेत्रमा आवश्यकतानुसार अण्डरपास र फ्लाइओभर सडक निर्माण गर्नुपर्नेमा जोड दिएको छ । उता पशुपति क्याम्पस, मित्रपार्क, रातोपुल, गौशालालगायत क्षेत्रमा पनि अध्ययन गरी सडक व्यवस्थापन गर्न सुल्झाइएको छ । वाग्मती, धोवीखोला, मनोहरा, हनुमन्ते करिडोरका पुलपुलेसा, सडक व्यवस्थापनमा जोड दिइएको छ । छाडा चौपायका लागि काञ्जी हाउसको व्यवस्थापन गर्नुपर्ने कार्ययोजनाले समेटेको छ । समयसापेक्षरूपमा सडकसम्बन्धीका कानून संशोधन गरी लागू गर्नुपर्ने, नियमित अनुगमन गरी सडकको अवस्थालाई चुस्त राख्नुपर्ने, सडक प्रयोगकर्तालाई सचेतना दिँदै स्कूलमा ट्राफिक शिक्षालाई प्राथमिकता दिनुपर्ने विषयलाई प्राथमिकता दिइएको छ । कार्ययोजनामा ट्राफिक चिल्ड्रेन पार्क, नमूना सडक निर्माण, ट्राफिक ग्राम निर्माण, रुट इजाजत वितरण प्रणालीलाई व्यवस्थित गर्नुपर्नेमा जोड दिइएको छ । प्रविधिमैत्री ट्राफिक व्यवस्थापनलाई प्राथमिकतामा राख्नुपर्ने औँल्याइएको संयोजक ढकालले बताए । यस्तै सडक बत्ती गाडी धुने केन्द्र, जिपिएससहितको सवारी साधान ट्रयाकिङ प्रणालीलगायतका प्रणाली प्रयोगलाई प्राथमिकता दिनुपर्ने एकीकृत कार्ययोजनामा उल्लेख छ । रासस"
लोमान्थाङको नेचुङमा सशस्त्रको बीओपी भवनको शिलान्यास,"जोमसोम : हिमाली जिल्ला मुस्ताङको उत्तरी कोरलानाकास्थित लोमान्थाङ गाउँपालिका१ छोसेरको नेचुङमा बुधबार सशस्त्र प्रहरी बलको बीओपी भवन शिलन्यास भएको छ । बीओपी भवनलगायतको संरचना निर्माणको शिलन्यासका लागि नेपाल सरकार गृह मन्त्रालयका सचिव महेश्वर न्यौपाने ,सशस्त्र प्रहरी बलका महानिरीक्षक (आइजीपी ) शैलेन्द्र खनाल र शसस्त्र प्रहरी बलका अतिरिक्त महानिरीक्षक रामशरण बस्नेत काठमाडौंबाट हेलिकोप्टरमार्फत बुधबार बिहान उत्तरी कोरलानाकाको नेचुङ पुगेका थिए । यस्तै पोखरास्थित मुक्तिनाथ बाहिनी ४ नंका सशस्त्र प्रहरी बलका डीआइजी राजेन्द्र बस्नेत र जोमसोमस्थित गुल्मपती आनन्द थापालगायतको टोली लोमान्थाङको नेचुङ पुगेको थियो । उत्तरी कोरलानाकाको सीमारक्षाका लागि स्थापना भएको बीओपी भवनको गृह सचिव महेश्वर न्यौपाने र सशस्त्र प्रहरी महानिरीक्षक शैलेन्द्र खनालले संयुक्त रुपमा उद्घाटन गरे । बीओपी भवन शिलन्यासपछि बोल्दै प्रमुख अतिथि गृह मन्त्रालयका सचिव महेश्वर न्यौपानेले नेपाल सरकारले उत्तरदशिक्षतर्फका सीमावर्ती क्षेत्रमा बीओपी स्थापना गर्ने उद्देश्य अनुसार मुस्ताङको उत्तरी कोरलानामा बीओपी स्थापना भएको बताए ।उनले सिमावर्तीक्षेत्रमा सरकारको प्रत्यक्ष उपस्थितीले उत्तरी कोरलानाका खोल्न सहज हुने बताए । यस्तै,सशस्त्र प्रहरी बलका महानिरीक्षक शैलेन्द्र खनालले बीओपी स्थापनासँगै सुरु गरिएको पूर्वाधार तोकिएकै समयमा पूरा विश्वास व्यक्त गरे । महानिरीक्षक खनालले सीमावर्ती क्षेत्रमा हुने संम्भावित अपराध नियन्त्रण,सीमा सुरक्षा र स्थानीय जनतालाई शान्ति सुरक्षाको प्रत्याभूति दिलाउन सरकारले बीओपी स्थापना गरेको बताए । महानिरीक्षक खनालले बीओपीका लागि जग्गा उपलब्ध गराउन स्थानीय जनप्रतिनिधिले महत्वपूर्ण भूमिका निर्वाह गरेको उल्लेख गरे । सशस्त्र प्रहरी बलको नेचुङमा रहेको ३३ रोपनी क्षेत्रफलको जग्गामा निर्माण हुने बीओपी भवन निर्माणको लागत ५ करोड ६५ लाख रहेको र यसको संम्झौता अवधि ११ महिनाको रहेको गुल्मपती आनन्द थापाले जानकारी दिए । तत्कालिन नेपाल सरकारले २०७३ साल बैशाखमा जिल्लास्थित ५ वटा कार्यालयलाई आवश्यक जग्गा उपलब्ध गराउने अधिकार दिएपछि त्यहा सशस्त्रको बीओपी पूर्वाधार निर्माणको लागि ३३ रोपनी जग्गा प्राप्त भएको थियो । बीओपी पूर्वाधारका लागि जग्गा प्राप्त भएको ४ बर्षपछि अहिले सरकारले पूर्वाधार निर्माणको प्रक्रिया अघि बढाईएको हो । लोमान्थाङको छोसेर स्थित नेचुङमा गत जेठ महिनामा सशस्त्र प्रहरीको सीमा सुरक्षाका लागि बोर्डर आउट पोष्ट (बीओपी ) स्थापना गरिएको थियो ।बीओपी पूर्वाधार बिनै स्थापना गरिएको बीओपीमा खटिने सुरक्षाकर्मीलाई अस्थायी रुपमा नेचुङ भन्सारको क्वारेन्टाईनमा व्यवस्थापन गर्ने गरी सशस्त्र प्रहरी निरीक्षकको कमाण्डमा रहने गरी २० जना सुरक्षाकर्मी खटाइएको थियो । उत्तरी कोरलानाकामा सीमा सुरक्षा, सम्भावित चोरी तस्करी नियन्त्रण,भन्सार गस्ती र विपत् व्यवस्थापनलगायतमा सहयोग पुग्ने गरी स्थापना गरिएको बीओपी स्थापनाको ६ महिनापछि त्यसलाई चाहिने पूर्वाधारका लागि भवन संरचना निर्माणको प्रक्रिया अघि बढाइएको हो। यसअघि सरकारले मुस्ताङको उत्तरी कोरलानाका संञ्चालन गर्ने लक्ष्य अनुसार २०७३ सालमा सशस्त्र प्रहरीसहित नेपाली सेनालाई लंखुफाटमा १२ सय ७१ रोपनी ,भन्सारलाई १ सय ९ रोपनी ,जनपथ प्रहरीलाई १३ रोपनी र अध्यागमनका लागि १२ रोपनी जग्गा उपलब्ध भएको थियो । उत्तरी कोरलानाको करिव १२ किमी यता नेचुङमा उपलब्ध भएको जग्गा उपयुक्त नभएको भन्दै पछिल्लो समय कोरलानाकाको दशगजा क्षेत्रमा भन्सार लगायतका पूर्वाधार निर्माण गर्न पुनः १ हजार रोपनी जग्गा छुट्याएको छ । यसअघि प्राप्त भएको लोमान्थाङको लुंखुफाटमा नेपाली सेनाको क्याम्प समेत स्थापना भइसकेको छ ।"
पुण्य गौतम पक्राउ,काठमाडौं : शान्ति भड्काउने गरी अभिव्यक्ति दिएपछि पुण्य गौतमलाई प्रहरीले पक्राउ गरेको छ । महानगरीय प्रहरी वृत्त बौद्धले मङ्गलबार राति गौतमलाई नियन्त्रणमा लिएको हो । गौतमले विभिन्न च्यानलमार्फत असामान्य क्रियाकलाप गर्ने भन्दै उत्तेजक अभिव्यक्ति दिएपछि नियन्त्रणमा लिइएको महानगरीय प्रहरी वृत्त बौद्धका प्रहरी नायब उपरीक्षक नवीन कार्कीले बताए । गौतमलाई बुधबार अभद्र व्यवहार मुद्दामा म्याद थप गरी अनुसन्धान गरिने प्रहरीले जनाएको छ । रासस
