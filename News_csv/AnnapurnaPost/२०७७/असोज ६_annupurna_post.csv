शीर्षक,विवरण
नगर प्रमुख र चालक कोरोना संक्रमित,"राजविराज : सप्तरीको हनुमाननगर कंकालिनी नगरपालिकाका नगर प्रमुख शैलेशकुमार साह र उनका चालक मङ्गलबार संक्रमित भएका छन्। जनकपुरस्थित प्रादेशिक अस्पतालको प्रयोगशालामा हनुमाननगर कंकालिनी नगरपालिका९ का ४२ वर्षीय नगरप्रमुखसहित परिवारका ७ जनाको स्वाब परीक्षण गरिएकोमा नगर प्रमुख साह र राजविराज निवासी ३२ वर्षीय चालकमा कोरोना पोजिटिभ देखिएको स्वयम् साहले जानकारी दिएका छन्। नगर प्रमुख साहका बुवा प्रदेश २ का सामाजिक विकास मन्त्री नवलकिशोर साहद्वारा ५ दिन अघि हनुमाननगर कंकालिनी नगरपालिकाको विभिन्न वडामा भएको स्वास्थ्य चौकी, नेपाल भारत प्रवेश द्वार, धर्मशाला, सामुदायिक भवन, गेस्ट हाउस, आयुर्वेद औषधालय केन्द्र, गजेन्द्रनारायण सिंहको शालिक अनावरण कार्यक्रममा नगर प्रमुख साह सहभागी थिए। कार्यक्रममा राष्ट्रिय सभाका सदस्य मृगेन्द्रकुमार सिंह यादव, शेखरप्रसाद सिंह, सप्तरीको विभिन्न नगर प्रमुख र गाउँपालिका अध्यक्षलगायत सयौंको उपस्थिती रहेको थियो। नगर प्रमुख साह र प्रदेश मन्त्रीसहितको टोलीले दर्जनौ उद्घाटन कार्यक्रमपछि आफ्नै घरमा खाना खाएर गएको बताएकी नगर उपप्रमुख सरीता सिपलिया यादवले नगर प्रमुख साह कार्यक्रमकै अवधिमा विरामी देखिएको बताइन्। कार्यक्रमहरु सम्पन्न गरी जनकपुर गएका नगर प्रमुख साहसहित परिवारका ७ जनाले भदौ ३ गते पीसीआर परीक्षणका लागि दिएको स्वाबको रिपोर्ट मङ्गलबार पोजिटिभ आएपछि नगर प्रमुख साहले नै सार्वजनिक गरेका छन्। यसैगरी राजविराजस्थित गजेन्द्रनारायण सिंह अस्पतालको प्रयोगशालामा गरिएको परीक्षणमा मङ्गलबार छिन्नमस्ता गाउँपालिका३ की २४ वर्षीया महिलामा संक्रमण देखिएको स्वास्थ्य कार्यालय सप्तरीका निमित्त प्रमुख दुनियालाल यादवले बताए। उनीसहित ४५ जनाको भदौ २ गते लिइएको स्वाबको परीक्षण गरिएको हो।"
नेपालतिर चीनले भवन बनाएपछि अनुगमन गर्न सुरक्षा निकायको टोली लिमी लाग्यो,"हुम्ला : उत्तरी भेगमा पर्ने नाम्खा गाउँपालिकाको लिमी६ सीमा नाकाको अनुगमन तथा निरीक्षणका लागि प्रमुख जिल्ला अधिकारी चिरञ्जीवी गिरीको नेतृत्वमा एक टोली प्रस्थान गरेको छ। टोलीमा जिल्लास्थित सशस्त्र प्रहरी बल, नेपाली सेनाका प्रमुखसमेत रहेको जिप्रकाले जनाएको छ। चिनियाँ पक्षले लिमी गाउँमा नौवटा घर बनाएपछि अनुगमन गर्न गएको हो। गाउँपालिका अध्यक्ष विष्णुबहादुर लामाले सिमानाभन्दा २ किलोमिटर यता नेपाली भूभागमा चिनियाँ पक्षले एकतर्फी रूपमा भवन बनाएको जानकारी दिए। यो व्यापारिक प्रयोजनका लागि रहेको जनाइएको छ। अध्यक्ष लामाले यी भौतिक संरचना के कुराका लागि भनेर थाहा नभएको बताए। आफूले बुझ्न खोज्दा चिनियाँ पक्षका जिम्मेवार अधिकारी सम्पर्कमा नआएको उनको भनाइ छ। लिमीलाप्चा सडक निर्माणका क्रममा सोही स्थानमा तीनवटा भवन २०६६ सालमा निर्माण गरिएको थियो। उक्त क्षेत्र नेपाली भूभाग भए पनि चिनियाँ सुरक्षाकर्मीले नेपालीलाई प्रवेश गर्न दिएका छैनन्। तर, चिनियाँ सुरक्षाकर्मी गाडी चढेर नेपाली भूभागमा ओहोरदोहोर गरेको अध्यक्ष लामाले बताए। भवन बनाएको स्थानभन्दा एक किलोमिटर पर १२ नम्बर सीमास्तम्भ छ। त्यससँगै ११ नम्बर सीमास्तम्भ भने अहिलेसम्म पत्ता लगाउन नसकिएको वडा नम्बर ६ का अध्यक्ष पाल्जोर तामाङले बताए। पहिला भवन बनाउने बेला लिमीवासीले कुरा उठाउँदा दुवै देशका पशुको उपचार गर्ने चिनियाँ पक्षले बताएको अध्यक्ष तामाङको भनाइ छ। उनले अर्काको जमिनमा भवन बनाउन नाम्खा गाउँपालिकासँग समन्वय गर्नुपर्नेमा त्यसो नगरेको सुनाए। प्रमुख जिल्ला अधिकारी चिरञ्जीवी गिरीले १२ नम्बर सीमास्तम्भ र नेपाली भूभागमा भवन बनेको जानकारीमा आएको बताए। त्यसबारे बुझ्न र सीमास्तम्भको अनुगमन गर्न संयुक्त सुरक्षा निकायको टोली लाप्चा पुगेको उनको भनाइ छ। प्रमुख जिल्ला अधिकारीसहित नेपाली सेना, सशस्त्र प्रहरी, नेपाल प्रहरी र राष्ट्रिय अनुसन्धान र गाउँपालिकाका अध्यक्षको टोली भवन निर्माण गरिएको स्थानमा गएको हो।"
डा केसी टिचिङ अस्पतालमा : अनशन निरन्तर,"काठमाडौं : चिकित्सा क्षेत्र सुधारको माग गर्दै जुम्लामा अनसन बसेका डा गोविन्द केसी त्रिवि शिक्षण अस्पताल टिचिङ पुगेका छन्। सोमबार नेपालगञ्ज आइपुगेका डा केसीलाई बुद्ध एयरको नियमित उडानबाट मंगलबार काठमाडौँ ल्याइएको हो। आफूले काम गरेर अवकाश पाएको त्रिवि शिक्षण अस्पताल टिचिङमा बसेर सत्याग्रह गर्ने तयारी गरिरहेका केसीलाई प्रहरीले ट्रमा सेन्टरमा लगेको थियो। डा केसीको चाहना विपरित सुरक्षाकर्मीले ट्रमा सेन्टरमा लगेको भन्दै आपत्ति जनाएका थिए। डा केसी सहयोगी प्रीतम सुवेदीका अनुसार ट्रमा सेन्टरबाट आफैँ डिस्चार्जको घोषणा गरेर टिचिङ पुगेका हुन्। डा केसीलाई अपहरण शैलीमा सुरक्षाकर्मीले विमानस्थलबाट ट्रमा सेन्टरमा लगेको भन्दै चौतर्फी विरोध भएको थियो। डाक्टर केसीको अनसन मेडिकल माफियालाई टेन्सन ! (फोटो फिचर) डा केसीको नेपालगन्जमा उपचार डा केसी काठमाडौँ आउँदै, अनसन जारी राख्ने टिचिङमा जाने तयारीमा रहेका केसीलाई अपहरण शैलीमा ट्रमा सेन्टर लगियो डा केसीले टिचिङ नलगेसम्म उपचार नलिने : सवा ६ बजे पत्रकारलाई निम्तो जुम्लाको एक मन्दिरमा अनशन बसेका डा केसीको स्वास्थ्य अवस्था कमजोर बन्दै गएपछि उनलाई काठमाडौँ ल्याइएको हो। नेपालगञ्जमा उपचार गर्न नमानेका केसीले काठमाडौं आएर पनि अनशनलाई निरन्तरता दिएका छन्। नेपालगञ्ज र ट्रमा सेन्टरमा कुनै उपचार लिन नमानेका केसीले टिचिङ पुगेरसमेत उपचार लिने सम्भावना छ। म अहिले कुनै पनि उपचारदेखि लिएर रगत, पिसाब जाँच, ब्लड प्रेसर नाप्नसम्म गर्न दिन्न, डा केसीले ट्रमा सेन्टरमा पुगेपछि भनेका थिए, म कुनै स्लाइन पनि लिन्न।"
"प्रलोभनमा पर्ने ७७ ट्राफिकलाई कारवाही, चार जनाको जागिर गयो",काठमाडौं : सवारी नियम उल्लङ्न गर्ने चालक र सहचालकले आर्थिक प्रलोभनमा पार्न खोज्दा त्यसलाई इन्कार गर्ने १७ ट्राफिक प्रहरीलाई आज सम्मान गरिएको छ। महानगरीय ट्राफिक प्रहरी महाशाखामा आयोजित कार्यक्रममा उनीहरुलाई महाशाखाका प्रमुख प्रहरी वरिष्ठ उपरक्षिक भीमप्रसाद ढकालले दोसल्ला ओढाएर प्रशंसापत्रसहित सम्मान गरेका हुन्। नेपाल प्रहरीले अख्तियार गरेको आर्थिक शुन्य सहनशीलतालाई अक्षरशः पालना गरी ती प्रहरीले प्रलोभनमा पार्न खोज्ने चालक र सहचालकलाई कारवाहीको दायरामा ल्याएका थिए। सङ्गठनको छविलाई उच्च पारी दिइएको जिम्मेवारी इमान्दारितासाथ निर्वाह गरेकाले प्रोत्साहन गरिएको उनले बताए। यसअघि पनि प्रलोभनमा नपर्ने ५० ट्राफिक प्रहरीलाई महाशाखाले पुरस्कृत गरेको थियो। सङ्गठनको नीति विपरित कार्य गर्ने ७७ जना ट्राफिक प्रहरीलाई विभागीय कारवाही समेत गरिएको महाशाखाले जनाएको छ। अन्य ४ प्रहरीलाई नोकरीबाटै हटाईएको छ। रासस
केन्द्रीय कारागारमा राम लखनको मृत्यु शंकास्पद !,"काठमाडौं : केन्द्रीय कारागारमा सुन्धारामा जेल जीवन बिताइरहेका रुपन्देहीको सिद्धार्थ नगरपालिका५ घर भएका ६३ वर्षीय राम लखन जैसवालको मृत्यु शंकास्पद भन्दै परिवारले छानबिनको माग गरेका छन्। जेल प्रशासनले भने उनको उपचारकै क्रममा गत शनिबार राति वीर अस्पतालमा मृत्यु भएको दाबी गरेको छ। जैसवाललाई कोरोना पोजिटिभ आएको केन्द्रीय कारागारले जनाएको छ। कारागारबाटै गत शनिबार राति फोन गरेर जैसवालको मृत्युबारे जानकारी गराएपछि उनकी छोरी रश्मी र उनको परिवार काठमाडौं आएका थिए। रश्मीका अनुसार आइतबार बिहान साढे सात बजे कारागार पुग्दा कारागार प्रशासनले तपाईंको बुबालाई बचाउन सकिएन । उपचारको क्रममा मृत्यु भयो । कोरोना लागेको छ। शव दिन मिल्दैन्, भनेर जवाफ दिएका थिए। मंगलबार अपराह्न रश्मीले वीर अस्पतालका चिकित्सकको आँखा छलेर बाबुको शव हेर्न पुगेकी थिइन्। उनले भिडियो पनि खिच्न भ्याइन्। रश्मीले खिचेको भिडियो अनुसार राम लखनको आँखा र मुखबाट रगत बगेका थियो । घाँटीको तल्लो भाग फुलेको थियो । शरीरमा फोकाफोका देखिन्थ्यो। रश्मीले भनिन्,मेरो बुबाको हत्या भएको हो। कोरोना लागेको बिरामीको आँखा, मुख र घाँटीबाट रगत आउँछ र ?, उनले शवको पोष्टमार्टम गरेर छानबिन गनुपर्ने बताइन्। उनले कारागारमै हत्या गरेर उपचारको नाटक रचेको बताइन्। केही दिन अघि जैसवालले फोन गरेर आफू ठीक रहेको जानकारी गराएका थिए। जैसवाल कर्तव्य ज्यान मुद्दामा विगत साढे आठ वर्षदेखि जेलमा थिए । केन्द्रीय कारागारमा उनी चार वर्ष अघि ल्याइएका थिए । कारागारका जेलर लक्ष्मी बाँस्कोटाले जैसवालको मृत्यु स्वभाविक भएको बताए। उहाँ दीर्घरोगी हुनुहुन्थ्यो। शनिबार राति एक्कासी श्वासप्रश्वासमा समस्या देखिएपछि वीरमा लग्यौं, उनले भने, अस्पताल पुयाएको करिब आधा घण्टामा जैसवालको मृत्यु भयो। जैसवालको कोरोना परीक्षण गर्दा पोजिटि आएको बाँस्कोटाले बताए। बाँस्कोटाका अनुसार कर्तव्य ज्यान मुद्दामा सर्वस्वसहित जन्मकैदको सजाय पाएका जैसवाल साढे आठ वर्ष जेल बसिकसका थिए। बाँस्कोटाका अनुसार जेलमै बस्दा पनि जैसवाललाई वीर, ट्रमा, टिचिङ र न्यूरो हस्पिटल बाँसबारी लगायत अस्पतालमा उपचार गराइएको थियो । जैसवाललाई पार्किन्सन र ब्लड प्रेसर थियो । हामीले बचाउन धेरै प्रयास गयौं, बाँस्कोटाले अन्नपूर्णसँग भने, शनिबार राति सकुशल अस्पताल लगेको सीसीटीभी फुटेज हामीसँग सुरक्षित छ। उहाँको शंकास्पद मृत्यु होइन। वीर अस्पतालका चिकित्सकलाई उद्धृत गर्दै बाँस्कोटाले जैसवालको शव तीन दिन पुरानो भएकाले शरीमार फोका निस्किएको र टाउकोबाट रगत बगेको बताए। कोरोना लागेको बिरामीको शव संवेदनशील अवस्थामा राख्नुपर्ने दाहित्वबाट अस्पतालले लापरबाही गरेको आरोप उनीहरुको छ ।"
कैदी बन्दीको मृत्युको विवादास्पद भिडियोबारे वीर अस्पतालको आपत्ति,"काठमाडौँ : वीर अस्पतालमा मृत्यु भएका एक कैदी बन्दीको शवबारे सामाजिक सञ्जालमा विवादास्पद कुरा आएपछि अस्पतालले विज्ञप्ति निकाल्दै उक्त घटनाबारे तथ्य सार्वजनिक गरेको छ । अस्पतालका निर्देशक डा केदार सेन्चुरीले शवलाई उपयुक्त रेफ्रिजेरेटरमा नराख्दा सड्न गल्नसक्ने भन्दै गलत प्रचारवाजी नगर्न आग्रह गरेका छन् । रुपन्देहीका ६३ वर्षीय कैदीबन्दीको उपचारको क्रममा मृत्यु भएपछि उनको हत्या गरिएको भन्दै मृतककी छोरी लगायत आफन्तले अस्पतालमा पुगेर विरोध जनाएपछि कस्पतालमा भीड लागेको थियो । चिकित्सकले भने ती कैदीबन्दीको उपचारको क्रममा मृत्यु भएको र केही दिर्घरोग समेत रहेको बताएका छन् । साथै निजको आँखा झिकेको, घाँटी काटिएको जस्ता कुरालाई अफवाह भन्दै अस्पतालले कोरोना त्रासले गर्दा पोस्टमार्टम र अन्त्यष्टि हुन नसकेको जनाएको छ । साथै भ्रामक समाचार सम्प्रेषण भएकोमा अस्पतालले आपत्ति जनाएको छ । 'शवलाई उपयुक्त रेफ्रिजेरेटरमा नराख्दा हुने यो सामान्य प्रक्रिया हो। यो मेडिकल अवस्थालाई नबुझी केही सञ्चारमाध्यमहरुमा आँखा निकालिएको, चोटपटक लागेको र घाँटी काटिएको जस्ता भ्रामक समाचार सम्प्रेषण भएकोमा ती समाचारमा कुनै सत्यता र यथार्थ छैन,' डा अस्पतालको विज्ञप्तिमा उल्लेख छ । साथै मृतकका परिवार पनि मृत्युपछि नै अस्पताल पुगेका थिए । यस्तै मृतकका आफन्तले सहमति नदिँदा अन्त्यष्टि हुन नसकेको अस्पताल प्रशासनले जनाएको छ । अस्पतालका अनुसार केन्द्रीय कारागार सुनधारामा रहेका ती व्यक्तिलाई केही दिन अघिदेखि नै श्वासप्रश्वासमा समस्या भएपछि यही असोज ३ गते वीर अस्पतालमा भर्ना गरिएको हो । र ४ गते मृत्यु भयो । कारागार प्रमुख लक्ष्मी प्रसाद बास्कोटाले पनि कैदीबन्दीको मृत्युबारे विवादास्पद सूचना आएपछि त्यसको निरीक्षण गरिएको बताएका छन् । तर प्रहरी, कारागार र स्वास्थ्यकर्मीसहितको रोहवरमा शव अवलोकन गर्दा हल्ला गरिए जस्तो चोटपटक नदेखिएको बास्कोटाले बताएका छन् । रुपन्देहीका सिदार्थ नगरपालिका५ का ६३ वर्षीय पुरुष ८ वर्षदेखि कर्तव्य ज्यान मुद्दामा जेल जीवन काटिरहेका थिए । बास्कोटाका अनुसार उनमा केही वर्षदेखि पार्किन्सनको समस्या थियो ।"
सर्वोच्च अदालतले माग्यो राष्ट्र बैंकसँग लिखित जवाफ,"काठमाडौं : सर्वोच्च अदालतले सामाजिक उत्तरदायित्व अन्र्तगत बैंक र उद्योगले आफ्नो खुद नाफाको एक प्रतिशत रकम कोरोना रोकथाम तथा नियन्त्रण कोषमा राख्नुपर्नाको कारणबारे लिखित जवाफ माग गरेको छ। न्यायाधीश हरिप्रसाद फुयाँलको एकल इजलासले सोमबार जारी गरेको आदेशमा नेपाल राष्ट्र बैंकले अघिल्लो आर्थिक वर्षको खुद मुनाफाको एक प्रतिशत कोरोना कोषमा पैसा राख्नु भन्नुको कारण १५ दिनभित्र लिखित रुपमा पेश गर्न आदेश जारी गरेको हो। नेपाल राष्ट्र बैंक केन्द्रीय कार्यालयलाई विपक्षी बनाई अधिवक्ता शशी वस्नेतले सर्वोच्च अदालतमा दायर गर्नुभएको रिट निवेदनमा बैंक तथा उद्योगको खुद मुनाफाको गतवर्षको सामाजिक उत्तरदायित्वको रकम अहिले आएर माग्नु कानून विपरीत भएकोले सो निर्णय रोक्न माग गरिएको थियो। रिटमा भुतकालको समयका रकम माग्नु कानुनविपरीत भएको र आर्थिक सङ्कलन गर्नेपर्ने भएमा अरु उपायहरु अपनाउनुपर्ने साथै सामाजिक उत्तरदायित्वका लागि खर्च गर्नुपर्ने पैसा कोरोना कोषमा हाल्नुपर्ने बाध्यकारी निर्णय कार्यान्वयन नगर्न आदेशको माग गरिएको थियो। नेपाल राष्ट्र बैंकले कोरोना कोषमा पैसा राख्नु भनेर गत साउनमा बैंक र लघुवित्तलाई पत्राचार गरेको थियो। अदालतले सामाजिक उत्तरदायित्वको रकम खर्च गर्नुपर्ने एकीकृत कानुन बनाउनुपर्ने वा नपर्ने, सामाजिक उत्तरदायित्वको पैसा कहाँ, कुन कुन क्षेत्रमा खर्च गर्नुपर्ने भन्ने विषयमा अध्ययन गरेर तीन महिनाभित्र अदालतमा प्रतिवेदन पेश गर्न भनेको छ। रासस"
विद्यालय शिक्षासम्बन्धी आकस्मिक कार्ययोजना सार्वजनिक,"काठमाडौं : शिक्षा, विज्ञान तथा प्रविधि मन्त्रालयले वैकल्पिक माध्यमबाट सिकाइ सञ्चालनका लागि आज विद्यालय शिक्षासम्बन्धी आकस्मिक कार्ययोजना सार्वजनिक गरेको छ। सिकाइका क्रममा सूचना र प्रविधिको प्रयोगमा विद्यार्थीको पहुँचको विविधतालाई ध्यान दिई होम स्कुलिङको अवधारणा, विद्यार्थी, शिक्षक सम्पर्क प्रवद्र्धन जस्ता मौलिक विधि अपनाएर सिकाइमा सहजीकरण गर्न तत्काल गर्नुपर्ने कामका सन्दर्भमा प्रधानमन्त्री केपी शर्मा ओलीको निर्देशनमा उक्त कार्ययोजना ल्याइएको हो। शिक्षा, विज्ञान तथा प्रविधिमन्त्री गिरिराजमणि पोखरेलले कार्ययोजनाले नेपाल सरकार, प्रदेश सरकार, स्थानीय तहसहित अभिभावक, निजी क्षेत्र तथा गैरसरकारी संस्थाहरु सबैले आफ्नो दायित्व निर्वाह गर्ने गरी एकीकृत ढङगको प्रयास गराउने बताउनुभयो। मन्त्रिपरिषद्को यही असोज १ गतेको निर्णयबाट यो कार्ययोजना स्वीकृत भएको हो। कोभिड १९ को जोखिमका कारण अवरुद्ध विद्यालयको पठनपाठन नियमित रुपमा सुचारु हुन नसकेको अवस्थामा दूर तथा खुला शिक्षालगायतका प्रणालीलाई व्यवस्थित गर्दै बालबालिकालाई आफ्नो परिवेशअनुकूल सिक्ने वातावरण सृजना गर्न मन्त्रालयले यसअघि विद्यार्थी सिकाइ सहजीकरण निर्देशिका, २०७७ जारी गरी यही असोज १ गतेदेखि कार्यान्वयनमा ल्याएको थियो। कार्ययोजनाले वसाइ स्थानान्तरण भएका विद्यार्थीको तथ्याङक सङकलन, सबै बालालिकाका लागि पाठ्यपुस्तक उपलब्धताको सुनिश्चितता र कार्यस्थलमा शिक्षकको उपस्थितिलाई तत्काल गरिहाल्नु पर्ने कार्यको रुपमा जोड दिएको छ। यस्तै शैक्षिकसत्रमा विद्यार्थीले सिक्नुपर्ने विषयवस्तु, शिक्षण विधि र मूल्याङ्कन प्रक्रियाको लागि ढाँचा विकास, नमूना स्वाध्ययन सिकाइका सामग्रीको विकासलाई कार्ययोजनामा समेटिएको छ। कार्ययोजनाले सञ्चार तथा सूचना प्रविधि मन्त्रालयसँगको सहकार्यमा विद्यालयका शिक्षक विद्यार्थीबीच नियमित एवम् प्रभावकारी सिकाइ सम्पर्क कायम गराउने प्रयोजनका लागि नेपाल टेलिकम सहित अन्य दुर सञ्चार सेवा प्रदायक संस्थाहरुवाट मोवाइल सेवाको आबद्धता गर्ने विषय पनि समेटेको छ। नेपाल दूर सञ्चार प्राधिकरणले यस विषयमा आवश्यक सहजीकरण गर्नेछ। होम स्कुलिङको अवधारणा कार्यान्वयन, अस्थायी सिकाइ सहजीकरण केन्द्र स्थापना र सञ्चालन, शिक्षक घरदैलो कार्यक्रम, प्रारम्भिक बाल विकास तथा शिक्षा सञ्चालन सहजीकरण, श्रव्य दृश्य सामग्री विकास र प्रसारण लगायतका क्रियाकलाप सम्पादन गर्न विभिन्न कार्यान्वयनका प्रक्रियाहरु निर्दिष्ट गरिएको छ। मन्त्री पोखरेलले भने 'कार्ययोजना कार्यान्वयनमा स्थानीय तहको महत्वपूर्ण भूमिका रहेको छ। विद्यालय तहवाट सम्पादन हुने सबै कार्यक्रमहरु स्थानीय तहकै निर्देशन अनुगमन र समन्वयबाट सम्पादन हुने व्यबस्था गरिएको छ।' कार्ययोजनाको अनुगमन र सहजीकरण केन्द्र र प्रदेश सरकारले गर्नेछन्। रासस"
जन्मदिनमा राष्ट्रिय आविष्कार केन्द्रलाई एक लाख एक हजार सहयाेग,"काठमाडौं : लोकगायक प्रेमराजा महतले जन्मदिनको अवसरमा राष्ट्रिय आविष्कार केन्द्रलाई एक लाख एक हजार रुपैयाँ सहयोग गरेका छन्। लामो समयदेखि अमेरिकालाई कर्मभूमी बनाएका गायक महतले डामहावीर पुन तथा उनले सञ्चालन गरिरहेको राष्ट्रिय आविष्कार केन्द्रलाई सहयोग स्वरुप एक लाख एक हजार प्रदान गरेका हुन्। जन्मदिनको अवसरमा आमाबुवाप्रति श्रद्धा अर्पण गर्दै नेपाल र नेपालीको सुरक्षाप्रति निस्वार्थ समर्पण गर्ने महावीरको संस्थालाई एक लाख एक हजार दिने घोषणा गायक महतले गरेका हुन्। स्वर्गीय मातापिताप्रति आभारका साथ श्रद्धा अर्पण गर्दै अहिलेको विश्व महामारीमा नेपाल र नेपालीहरूको स्वास्थ्य सुरक्षाप्रति आफूलाई निस्वार्थ समर्पण गर्ने नेपाली वैज्ञानिक डा महावीर पुन र उहाँले खोल्नु भएको राष्ट्रिय आविष्कार केन्द्र परिवारमा एक लाख एक हजार रुपैयाँ सहयोग स्वरूप प्रदान गर्दै यसपालीको जन्म दिन समय र परिस्थितिलाई ध्यानमा राखेर घर परिवारसँग कोरोनापछिको जिन्दगीलाई खुशी साथ मनाउँदैछु, गायक महतले फेसबुकमा लेखेका छन्। गायक महतले जन्मदिनमा घोषणा गरेको सहयोग रकम मंगलबार नै डा महावीर पुनले पाइसकेका छन् । अन्नपूर्णसँग कुरा गर्दै गायक महतले भने, मैले जन्मदिनमा सहयोग स्वरुप दिने घोषणा गरेको एक लाख एक हजार रुपैयाँ डा महावीर दाइले लिइसक्नु भएको छ । प्रेमराजा महतले जन्मदिनको अवसरमा आविष्कार केन्द्रलाई दिने घोषणा गरेको एक लाख एक हजार रुपैयाँ डा महावीर पुनलाई हस्तान्तरण गर्दै हिमाल भण्डारी ।"
चीनका लागि जासुसी गरेको आरोपमा अमेरिकी प्रहरी पक्राउ,वासिंटन : अमेरिकाको न्युयोर्क सिटी पुलिस डिपार्टमेन्ट (एनवाईपीडी) का एक अधिकारी चिनियाँ एजेन्टको रुपमा काम गरेको भन्दै पक्राउ परेका छन् । उनीमाथि अनुसन्धान भइरहेको बताइएको छ । तिब्बती मूलका बेमाडिजिए अंग्वाङ उक्त आरोपमा पक्राउ परेका हुन् । अमेरिकी प्रहरीका अनुसार उनले न्यूयोर्कमा रहेका चिनियाँ नागरिकको गतिविधिको निगरानी गर्दैआएका थिए । र उनी उनीहरुको बारेमा रिपोर्ट गरिरहन्थे । चिनियाँ मूलका ती अमेरिकी नागरिकलाई यदी दोषी ठहर भएमा ५५ वर्षसम्मको कैद सजाय सुनाइने प्रावधान छ । सोमबार पक्राउ गरेपछि उनीमाथि गहन अनुसन्धान भइरहेको बताइएको छ । अमेरिकी अधिकारीहरुले उनलाई चिनियाँ वाणिज्य दूतावासका दुई अधिकारीसँग नियमित सम्पर्क गर्ने गरेको आरोप लगाएका छन् । उनले चिनियाँ तथा तिब्बती नागरिकमाथि निजी सूचना संकलन गर्ने गरेको बताइन्छ । उच्च आर्थिक प्रतिष्पर्धा गरिरहेका चीन र अमेरिकाबीच कोरोनाभाइरस महामारीपछि थप तनाब सिर्जना भएको छ ।
"बाढीले झोलुङ्गे पुल भत्कायो, ५ मिनेटको बाटो अब ३ घण्टा पैदल","सिमलताल (चितवन) : गत साउन ५ गतेको अविरल वर्षापछि आएको भीषण बाढीका कारण चितवन र तनहुँ जोड्ने झोलुङगे पुल त्रिशुली नदीले बगायो । नदीले पुल बगाएर क्षतिग्रस्त बनाएपछि त्रिशूली नदी पारिका स्थानीयलाइ हिजोआज दैनिक आवतजावतमा निकै कष्ट पर्न थालेको छ । भीषण बाढीको कडा बहावले लगातार ठक्कर दिँदा झोलुङगे पुलको लठ्ठा मात्रै बाँकी रहेको त्यही ६ वटा लठ्ठा पनि बेरिएर एउटै बनेको छ । सोही क्षतिग्रस्त पुलबाट जवरजस्ती वारपार गर्न खोज्दा गत महिना एक स्थानीयले ज्यान नै गुमाउनु परेको थियो । तनहुँको देवघाट गाउँपालिका र चितवनको भरतपुर महानगरपालिका २९ सिमलताल जोड्ने त्रिशूली नदीमाथिको झोलुङ्गे पुल भत्किएपछि पुल पारीका स्थानीयहरु ५ मिनेटको बाटोको यात्रा गर्न २ घण्टा भन्दा बढीको समय खर्चन बाध्य भएका छन् । २०७४ सालमा तुइन भएको ठाउँमा तुइन हटाएर बनाइएको १ सय २५ मिटर लामो झोलुङगे पुल ३ वर्ष पुरा नहुँदै भत्किएपछि फेरी पहिलेकै सास्ती खेप्नु परेको स्थानीय आनन्द गुरुङले बताए । उनले भने, 'यो तुइन चितवन र तनहुँको जोड्छ । यस पुलको प्रयोग भने तनहुँ वासीले गर्ने हो । त्रिशुली नदी पारिका देवघाट गाउँपालिकाका भकुण्डे, जैडाँडा, लगायत ८ वटा गाउँका स्थानीयहरुले दैनिक उपभोग्य सामानहरु यही पुलबाट ओसारपसार गर्ने हो । अहिले यो पुल भत्किएपछि ५७ किलोमिटरको परको अर्को पुलबाट यात्रा गर्नुपर्छ ।' लामो संघर्षपछि तुइन हटाएर झोलुङगे पुल बनाइएको भएपनि झोलुङगे पुलको खुसी तीन वर्षमै फेरी नदीले लुटिदिएको गुरुङले बताए । तनहुँका करिब २ सय घरधुरीले प्रयोग गर्ने लठ्ठामात्रै वाँकी रहेको पुलमा पनि झुण्डिएर नदी वारपार गर्न खोज्दा पुलछेउकै स्थानीयको मृत्यु भएपछि तनहुँपट्टि पुलको प्रवेशद्वारमा अवरोध राखिएको छ । तर पुल बनाउने तर्फ सरोकारवाला निकायहरुको कुनै चासो पुगेको छैन । 'यो भत्किएको पुल पालिकाले मर्मत गर्न सक्ने अवस्था पनि छैन तर पनि हामीले पालिकामा निवेदन दिएका छौँ, 'आनन्दले भने, 'यहाँको सबै अवस्थाको बारेमा गाउँपालिकाले प्रदेश सरकालाइ रिपोर्ट गराएको जानकारी पाएका छौँ, तर तत्काल पुल बन्ने छाँटकाट चै देखिएको छैन ।' अहिले नदीमाथि पुलको लठ्ठाबाहेक केही बाँकी छैन । भत्किएको पुल तत्काल बनाउन सुरु भएपछि कम्तीमा छ महिना बनाउनै लाग्ने भएकाले छिटोभन्दा छिटो पुल निर्माण कार्य सुरु गर्न स्थानीयले माग गरेका छन् । त्रिशूली पारिका स्थानीय सोमबहादुर गुरुङले भने, 'हामी जिल्लाले तनहुँवासी भएपनि हाम्रो सबै किनमेल, लेनदेन, गाँस वास र कपास नै चितवनसँग जोडिएको छ । यो पुल भत्किएपछि हामी जंगल र भीर खोला तर्दे अर्को पुल भएको ठाउँमा पुगेर मात्रै चितवन प्रवेश गर्नुपर्ने बाध्यता छ ।' तुइन हटाएर बल्ल बल्ल झोलेङ्गे पुल बनाएको भएपछि अब फेरि तुइनमै फर्किनुपर्ने हो कि भन्ने अवस्था उत्पन्न भएको सोमबहादुरले बताए । पुल नहुँदा तनहुँ जिल्लातिरका स्थानीय बढी समस्यामा परेको छन् । दैनिक आवतजावत, उपभोग्य वस्तुको किनमेल र गाउँको उत्पादन बेचविखन गर्नका लागि फेरि तुइनकै युगमा फर्किनुपरेको स्थानीयले बताए।"
राप्रपाको एकता महाधिवेशन २०७८ वैशाख अन्तिममा,"काठमाडौं : राष्ट्रिय प्रजातन्त्र पार्टीको एकता महाधिवेशन २०७८ वैशाखमा हुने भएको छ । मंगलबार बसेको पार्टी केन्द्रीय कार्य समिति बैठकले महाधिवेशनको मिति टुंगो लगाएको हो । पार्टी केन्द्रीय सचिवालले सार्वजनिक गरेको विज्ञप्ति अनुसार एकता महाधिवेशनको मिति २०७८ वैशाख २५ देखि २५ सम्म हुने निश्चित भएको हो । महाधिवेशन काठमाडौंमा हुनेछ । सँगै पार्टीको चुनाव चिह्न र झण्डाको टुंगो लागेपछि निर्वाचन आयोगमा गई राष्ट्रिय प्रजातन्त्र पार्टी दर्ता सम्बन्धि सम्पूर्ण काम कारवाहीको जिम्मा नेता दीपक बोहोरा, राजु बस्नेत, धुव्रबहादुर प्रधान र रामशरण पाठकलाई अख्तियारी दिएको छ । तत्कालीन राष्ट्रिय प्रजातन्त्र पार्टी निर्वाचन आयोगमा दर्ता गर्दाको बखत पेश भएको विधान र प्रतिनिधिसभा तथा प्रदेश सभाको निर्वाचन २०७४ मा पेश भएको राजनीतिक घोषणा पत्रलाई एकिकरण पश्चातको राष्ट्रिय प्रजातन्त्र पार्टीको अन्तरिम विधान र घोषणापत्र कायम गरी त्यसको जानकारी निर्वाचन आयोगमा पठाउने निर्णयसमेत भएको छ । पार्टी अन्तरिम विधान, नियमावली र घोषणापत्रमा उल्लेखित कुनै वुँदाहरु बाझिएमा पार्टी एकिकरण सम्बन्धि आधारपत्र अनुसार नै हुने निर्णय गर्ने सहमति भएको छ । राप्रपाले पार्टी झण्डा र चुनाव चिह्नको समेत टुंगो लगाएको छ । साविक राष्ट्रिय प्रजातन्त्र पार्टीको गाई अंकित रातो, पहेँलो र निलो रंगको झण्डा एकिकृत पार्टीको झण्डा हुनेछ, निर्णयमा भनिएको छ, पार्टीको चुनाव चिह्न हलो कायम गर्ने निर्णय गरियो ।"
अष्ट्रेलियाको समुद्रमा ९० वटा ह्वेल एकैचोटि मरे,"सिड्नी : अष्ट्रेलियाको पश्चिमी समुद्री खाडीमा ठूलो संख्यामा ह्वेल माछाहरु थुनिएपछि उद्धार कार्य सुरु गरिएको छ । मंगलबार बिहान सुरु गरिएको उद्धार कार्य गम्भीर मोडमा पुगेको बताइएको छ । जब कि, २ सय ७० स्तनधारीमध्ये एक तिहाइ मरिसकेको विज्ञहरुले बताए । अर्थात् कम्तिमा ९० वटा ह्वेल त्यहाँ मरिसकेको विज्ञहरुको भनाइ छ । उनीहरुका अनुसार सोमबारदेखि तीन वटा क्षेत्रमा ह्वेलहरु थुनिएका थिए । समुद्री संरक्षण कार्यक्रम जिवविज्ञ क्रिस क्यार्लोनका अनुसार ती तीन क्षेत्रमध्ये एक ठाउँका ह्वेल मरेका हुन् । उद्धारका लागि ६० जना उद्धारकर्ता खटिएका छन् । तर जुन काम जटिल र सुस्त हुने बताइएको छ । उक्त उद्धारकार्य अझै केही दिन लाग्नसक्ने क्रिसको भनाइ छ । तास्मानियाको टापुमा यसरी ह्वेल थुनिने घटना पहिलो हैन । तर एक दशकमा १ सय ५० भन्दा धेरै जनावर थुनिएको घटना भएको थिएन । पाइलट ह्वेल जाति सामाजिक र मानवीय गुण भएको जलचर मानिन्छ । यसरी एकै चोटि ठूलो संख्यामा समुद्री जीवको मृत्यु हुँदा वातावरणीय असर पर्नसक्ने भन्दै विज्ञहरु चिन्ता प्रकट गर्छन् ।"
नियम उल्लंघन गर्ने १० करोड भिडियो टिकटकले हटायो,"बेइजिङ : टिकटकले आफ्ना नियम तथा शर्तहरु उल्लंघन गर्ने १ सय ४ मिलियन वटा भिडियो हटाएको जनाएको छ । विश्वभरबाट यही वर्षको पहिलो ६ महिनाको अवधिमा आफ्नो प्लेटफर्मबाट ती भिडियो हटाएको जनाएको हो । टिकटकले यही मंगलबार बताए अनुसार गाइडलाइन विपरीत १ सय ४ मिलियन अर्थात् १० करोड भिडियो टिकटकबाट हटाइए । ती भिडियो मध्ये ९६ दशमलब ४ प्रतिशत भिडियो प्रयोगकर्ताले उजुरी गर्नुअघि नै हामीले पत्ता लगायौँ र हटायौँ । र ९० दशमलब ३ प्रतिशत भिडियो चाहिँ अवलोकन हुनुभन्दा पहिले नै हटायौँ, टिकटकले आफ्नो पारदर्शिता रिपोर्टमा यस्तो उल्लेख छ । टिकटकले पहिलो ६ महिना अवधिमा तथ्यजाँच पनि सुरु गरेको छ । जुन कोरोनाभाइरस महामारीसम्बन्धी भिडियो र अमेरिकी चुनावप्रति लक्षित थियो । चिनियाँ कम्पनी बाइट डान्सले सञ्चालन गरेको मोबाइल एप टिकटक विश्वभर अत्याधिक लोकप्रिय छ ।"
सनराइज बैंकमा भेटियो गर्भनरको हस्ताक्षर नभएको नोट,"ओखलढुंगा : ओखलढुंगाको एक निजी बैंकमा गर्भनरको हस्ताक्षर नभएका नोट फेला परेको छ। सनराईज बैंकको ओखलढुंगा शाखामा राष्ट्र बैंकका गर्भनरको हस्ताक्षर नभएका नोट फेला परेको हो। कारोबारका क्रममा आइतबार देखिनै त्यस्ता नोटहरु फेला परेको सनराइज बैंकका प्रबन्धक ख्यामराज राना मगरले बताए। त्यस्ता नोटमा अन्य कुनै फरक नरहे पनि हस्ताक्षर नभएकाले शंकास्पद भएकाले बैंकले जनाएको छ। आइतबारदेखि नै कारोबारका क्रममा त्यस्ता नोट भेटिएका थिए। आइतवार दुई थान, सोमवार तीन थान र मंगलवार आठ थान पाँच सय रुपैयाँका नोट भेटिएका थिए। स्थानीयले बैंकमा पैसा जम्मा गर्दा भेटिएका नोटहरु ग्लोबल आईएमई बैंक, एनआई सि एसिया र सिभिल बैंकबाट सिल भएर आएका बन्डलहरुमा पाइएको बताइएको छ। नोटहरुमा नेपाल राष्ट्र बैंकका गर्भनरको हस्ताक्षर मात्रै नभएको र नेपाली रुपैयाँमा हुनुपर्ने सबै मापदण्डहरु रहेकाले ती नोटहरु नक्कली नै हुन भनेर एकिन गर्न नसकिने शाखा प्रबन्धक राना मगरको भनाइ छ। नोट पहिचानका लागि नेपाल राष्ट्र बैंकमा पठाउने उनले जनाए।"
डा केसीले टिचिङ नलगेसम्म उपचार नलिने : सवा ६ बजे पत्रकारलाई निम्तो,"काठमाडौं : ९ दिनदेखि अनशनमा रहेका प्राडा गोविन्द केसीले टिचिङ अस्पतालमा नगएसम्म कुनै उपचार स्वीकार्य नहुने बताएका छन्। मंगलबार नेपालगञ्जबाट काठमाडौं आएका केसीले आफूलाई विमानस्थलबाट अपहरण शैलीमा ट्रमा सेन्टरमा लगिएको भन्दै त्यहाँको उपचार स्वीकार नगर्ने बताएका हुन्। म अहिले कुनै पनि उपचारदेखि लिएर रगत, पिसाब जाँच, ब्लड प्रेसर नाप्नसम्म गर्न दिन्न, डा केसीले भने, म कुनै स्लाइन पनि लिन्न। टिचिङ अस्पताल जान विमानस्थलबाट त्यहीको एम्बुलेन्समा चढिसकेपछि प्रहरीले निकालेको भन्दै डा केसीले यसलाई अपरण भएको बताएका छन्। यो अपहरण हो। यो ओली (प्रधानमन्त्री केपी ओली)ले नै अपहरण गरेका हुन्, डा केसीले भने, यो मानव अधिकारको हनन् हो। केसीले टिचिङ जानका निम्ति प्रधानमन्त्रीदेखि त्यहाँका डिनसम्मले आफूलाई अवरोध गरेको आरोप लगाएका छन्। डा केसीले आफ्नो धारणा राख्न सवा ६ बजे पत्रकारलाई बोलाएका छन् । डाक्टर केसीको अनसन मेडिकल माफियालाई टेन्सन ! (फोटो फिचर) डा केसीको नेपालगन्जमा उपचार डा केसी काठमाडौँ आउँदै, अनसन जारी राख्ने टिचिङमा जाने तयारीमा रहेका केसीलाई अपहरण शैलीमा ट्रमा सेन्टर लगियो जुम्लाको एक मन्दिरमा अनशन बसेका डा केसीको स्वास्थ्य अवस्था कमजोर बन्दै गएपछि उनलाई काठमाडौँ ल्याइएको हो। नेपालगञ्जमा उपचार गर्न नमानेका केसीले काठमाडौं आएर पनि अनशनलाई निरन्तरता दिएका छन्। डा। केसी महाराजगन्जस्थित शिक्षण अस्पतालमा अनशन जारी राख्ने तयारीमा थिए। ९ दिनदेखि अनशनरत डा केसीले आफ्ना माग पूरा नहुन्जेल अनसन नतोड्ने अडान राख्दै आएका छन्।"
सप्तरीमा कोरोना संक्रमितको निधन,"राजविराज : कोरोना संक्रमणवाट सप्तरीमा थप एक जनाको मृत्यु भएको छ। कोरोना संक्रमित विष्णुपुर गाउँपालिका१ का ४९ वर्षीय पुरुषको मृत्यु भएको स्वास्थ्य कार्यालय सप्तरीले जनाएको हो। नरिवल रुखबाट नौ दिन अघि लडेर करङ्ग भाँचिएका घाइतेको गोल्डेन अस्पताल बिराटनगरमा उपचार भएको थियो। अस्पतालमा उपचारका बेला भदौ २९ गते पीसीआर रिपोर्ट पोजिटिभ आएपछि विरामीलाई घरमै आइसोलेशन गरी राखिएको उनका भतिजा भुपेन्द्रप्रसाद यादवले बताए। आइतबार राति नै मृत्यु भएका उनको शवको सोमबार अपरान्ह व्यवस्थापन समेत भइसकेको छ। गाउँपालिकाका अध्यक्ष लिलाम्बर यादवले शव व्यवस्थापन गर्न स्काभेटर माग भएपछि मात्र आफूले कोरोना संक्रमितको मृत्युको जानकारी पाएको बताए। गाउँपालिका उपाध्यक्ष जञ्जिरादेबी यादवकै वडावासी भएपनि उनले समेत कोरोनाले मृत्यु भएको सुने पनि मृतक अर्को टोलको मानिस भएको र आफ्नो बसाई सदरमुकाम राजविराज भएकोले थप जानकारी नभएको बताइन्। स्वास्थ्य कार्यालय, सप्तरीले समेत अस्पताल वा घरमा मृत्यु भएकोबारे फरकफरक जानकारी गराएको छ। स्वास्थ्य कार्यालय सप्तरीका निमित्त प्रमुख दुनियालाल यादवले विपी कोइराला स्वास्थ्य विज्ञान प्रतिष्ठान धरानमा मत्यु भएको बताए भने कोभिड१९ को तथ्यांक राख्ने सोही कार्यालयका मलेरिया इन्स्पेटर नारायणप्रसाद राउत बरैले गोल्डेन अस्पताल विराटनगरमा मृत्यु भएको बताए। मृत्युको आधिकारिक पत्र आएपछि मात्र कहाँ मृत्यु भएको स्पष्ट भन्न सकिने पनि उनले बताए। मृतकका भतिजा भुपेन्द्रप्रसाद यादवले आइतबार विष्णुपुर गाउँपालिका१ प्रसाहीस्थित घरमा नै मृत्यु भएका उनको सोमबार अपरान्ह नेपाली सेनाको भिमदल गणको टोलीले शव व्यवस्थापन गरेको स्पष्ट पारे। स्वास्थ्य कार्यालय सप्तरीको आग्रहमा स्कारभेटर लगेर मृतककै वडा नम्बर१ प्रसाहीमा शव व्यवस्थापन गरिएको गाउँपालिका अध्यक्ष यादवले बताए। यो समेत सप्तरीमा मृत्यु हुने कोरोना संक्रमितको सङ्ख्या ११ पुगेको छ। जसमा २ जना महिला छन्। सप्तरीमा संक्रमितको संख्या १ हजार २०६ पुगेको र ८२२ जना निको भएको स्वास्थ्य कार्यालय सप्तरीले जनाएको छ।"
चर्को व्याज असुलेको भन्दै माइक्रो फाईनाइन्सका कर्मचारी विप्लव समूहको नियन्त्रणमा,अछाम : अछाममा एनआरएन माइक्रोफाईनाइन्सका एक जना कर्मचारीलाई विप्लव नेतृत्वको नेपाल कम्युनिस्ट पार्टीले बुधबार नियन्त्रणमा लिएको छ। कमलबजार नगरपालिकामा कोरोना भाइरसका कारण आमजनताको जीवन गुजारा गर्न समेत गाह्रो भइरहेको बेला चर्को व्याज असुल्न थालेको भन्दै माइक्रोफाईनाइन्सका कर्मचारी दिपक शाहीलाई नियन्त्रणमा लिएको जनाएको छ। पार्टीले पटकपटक विज्ञप्ती र फोन मार्फत कोरोनाको बेला चर्को व्याज नअसुल्न अनुरोध गर्दा पनि अटेर गरेका कारण एनआरएन वित्तिय संस्थाको कर्मचारीलाई नियन्त्रणमा लिएको नेकपा अछाम (विप्लव)ले जनाएको छ। गत महिना एनआरएन वित्तीय संस्थालाई मंगलसेन नगरपालिकामा पार्टीले कारवाही समेत गरेको नेकपा अछाम (विप्लव)ले जनाएको छ। असोज ५ गते डिप्रोक्स वितिय संस्थाका कर्मचारीले सकंलन गरेको २ लाख ५० हजार रकम समेत स्थानीयहरुलाई फिर्ता गरेको विज्ञप्तीमार्फत जानकारी दिएको छ। डिप्रोक्स वितिय संस्थाका कर्मचारी जनक अधिकारीले संकलन गरेको रकम जोबाट संकलन गरेको उनीहरुलाई नै बाडिएको बताएको छ। अबदेखि व्याज नअसुल्न भन्दै अधिकारीलाई सम्झाई बुझाई छोडिएको नेकपा अछाम(विप्लव)ले जनाएको छ। जनहित विपरित गतिविधि सञ्चालन गरेका र नेपाल सरकारको मौद्रिक नीति उल्लंघन गर्ने सवै वितिय संस्थालाई कार्वाहि गरिने पार्टीको निति रहेको नेकपा अछाम (विप्लव)का जिल्ला सचिव आखिरले बताए। नियन्त्रणमा लिएका कर्मचारीको अवस्था अज्ञात राखिएको उनले बताए।
"मनसुन सकिने समयमा थप सक्रिय, बाढी पहिरोको जोखिम कायमै","काठमाडौं : केही दिनअघि भारतमा उच्च चापीय क्षेत्र बनेको थियो । त्यसले मनसुन हराएर मौसम खुल्ने अनुमान मौसमविद्ले गरेका थिए । त्यसैको प्रभाव दुईचार दिन नेपालमा पनि मौसम सफा बनेको थियो। तर भारतमा बनेको उच्च चापीय क्षेत्र एकासी विलाएर पुनः न्यून चापीय क्षेत्र बन्यो । सोही क्षेत्रका कारण मौसम पूर्ण बदलीमा परिणत भएको छ । यसपालिको मनसुन सकिने समय सेप्टेम्बर २३ अर्थात् बुधबार हो, तर आजदेखि भने मुलुकभर नै मनसुन सक्रिय भएको छ । यसले अझै केही दिन मनसुसन लम्बिने पक्का भएको छ । मनसुन अक्टोबरसम्म पुग्ने अनुमान मौसमविद्ले गरेका छन् । मौसमविद् मिनकुमार अर्यालले अबको केही दिन मुलुकभर नै मौसम बदली रही धेरै ठाउँमा पानी पर्ने र केही स्थानमा भारती वर्षा हुने जानकारी दिए। मध्य र पूर्वमा अहिले पूर्ण बदली छ । राति अझै वर्षा हुने क्रम बढ्ने छ । अहिले सुदूरपश्चिममा भने अलि कम बदली रहे पनि रातीदेखि भने बढ्नेछ र केही स्थानमा वर्षा हुने जनाइएको छ । 'देशका धेरैजसो स्थानमा वर्षा हुने र थोरै स्थानमा भारी वर्षा हुने अनुमान छ, यो क्रमम तीन दिनसम्म नै रहन्छ । कतिपय स्थानमा झरी नै पर्छ,' अर्यालले भने। न्यून चापीय क्षेत्र विस्तारै उत्तरपश्चिम आउँदै छ । यसरी आउनु भनेको नेपालको मौसम बदलीमा सहयोग गर्नु हो । अहिले पश्चिमतिर अलि माथि आउने र त्यसपछि मध्य पूर्वतिर सर्ने जल तथा मौसम विज्ञान विभागले जनाएको छ । न्यून चापीय रेखा नेपाल नजिक आउँदा भारी वर्षाको सम्भावना हुन्छ । विगतमा तीनचार दिन नेपालमा राम्रो घाम लागेको थियो । छिटफुटबाहेक मौसम बदली थिएन । यो बेला भारतमा उच्च चापीय क्षेत्र बनिसकेको थियो । त्यो सर्दै नेपाल आउँदा अब विस्तारै यसपालिको मनसुन हट्ने विष्लेषण मौसमविद्ले गरिसकेको तर भारतमा बनेको त्यो उच्च चापीय क्षेत्र त्यहीँ विलाएर गयो र न्यून चापीय क्षेत्र बन्न पुग्यो । त्यसपछि फेरि मनसुन सक्रिय हुन थालेको हो । मौसम खुल्नका लागि मनसुनी हावाको प्रभाव उल्टो हुनुपर्ने तर अहिलेसम्म त्यसो हुन सकेको छैन । त्यसैले अझै केही हप्ता मनसुन सक्रिय हुने देखिएको विभागले जनाएको छ । अहिले पूर्व र मध्य क्षेत्रमा रहेको मनसुनी प्रभाव बुधबारदेखि मध्य र केही पश्चिमतिर केन्द्रित हुनेछ । त्यसक्षेत्रमा आगामी तीन दिन केही समय पानी रोकिने र बदली कम हुने देखिए पनि मुलुकभर नै मनसुन सक्रिय हुने र केही स्थानमा भारी वर्षा गराउने छ । यसपालि औषतभन्दा बढी नै वर्षा भइसकेकाले जमिन गलेको अवस्थामा थोरै पानी पर्दा नै धेरै क्षति हुने हुँदा उच्च सावधानी अपनाउन मौसमविद्ले सबैमा अनुरोध गरेका छन् । यसपालि मनसुनका बेला ठाउँठाउँमा अतिवृष्टि भएको छ । वर्षभरिको पानी पर्ने अवस्थालाई मूल्याङ्कन गर्दा २४० प्रतिशत पानी परेकाले बाढी पहिरोका कारण ठूलो जनधनको क्षति भएको छ । प्राप्त विवरणअनुसार बाढी पहिरोबाट वैशाखयता ३७५ को मृत्यु, १०० बेपत्ता र ४२० घाइते भएका छन् । त्यसमध्ये पहिरोबाट मात्रै २७२ को मृत्यु र ७४ वेपत्ता भए । अधिकांश घटना जेठ ३० गते मनसुन सक्रिय भएपछि घटेको छ । यसपालि नसोचेको क्षेत्रमा अपत्यारिला घटना भएका छन् । यस्तो छ मनसुनको अवस्था हाल उत्तरपूर्व बङ्गालको खाडीमा न्यून चापीय क्षेत्र रहेको छ । उक्त न्यून चापीय क्षेत्र पश्चिम र उत्तरपश्चिम सर्दैछ । यसरी सर्नु भनेको नेपालमा बदली हुनु हो । नेपालको प्रदेश १, २ र वाग्मती प्रदेशमा पूर्ण बदली र देशका अन्य प्रदेशमा सामान्य बदली रहेको छ । अहिले वाग्मती प्रदेश र प्रदेश ५ का थोरै स्थानमा मेघगर्जन र चट्याङसहित हल्का वर्षा र गण्डकी प्रदेशका एकदुई स्थानमा मध्यम वर्षा भईरहेको छ । आज राति देशभर सामान्यतया बदली रही केही स्थानमा मेघगर्जन र चट्याङसहित हल्कादेखि मध्यम वर्षाको सम्भावना रहेको छ । प्रदेश नं १, प्रदेश २, वाग्मती प्रदेश, गण्डकी प्रदेशका केही स्थानमा भारी वर्षा र प्रदेश नं १ का १ र २ स्थानमा धेरै भारी वर्षाको सम्भावना रहेको छ । साथै प्रदेश नं १, प्रदेश नं २, वाग्मती प्रदेश, गण्डकी प्रदेश र प्रदेश ५ का केही स्थानमा हावाहुरीको सम्भावना पनि छ । आगामी २४ घण्टामा प्रदेश १, २, वाग्मती र गण्डकी प्रदेशका थोरै स्थानमा भारी वर्षाको सम्भावना रहेको र राति गण्डकी प्रदेश, प्रदेश ५ र सुदूरपश्चिमका एकदुई स्थानमा भारी वर्षाको सम्भावना रहेकाले ती स्थानका नदीमा पानीको बहाव बढ्ने, पहाडि क्षेत्रमा पहिरो जाने, सडक तथा हवाई यातायात प्रभावित हुन सक्ने भएकोले आवश्यक सतर्कता अपनाउन अनुरोध गरिएको राष्ट्रिय विपद् जोखिम न्यूनीकरण तथा व्यवस्थापन प्राधिकरणका प्रमुख अनिल पोखरेलले जानकारी दिए। नेपालको बाढी पूर्वाधनुमान महाशाखाका अनुसार आज रातिदेखि देशका अधिकांश नदीमा बहाव बढ्ने र असोज ७१० गते देशै भरका नदीमा बहाव बढ्ने तर सतर्कता तलै हुने जनाइएको छ । असोज ११ गतेसम्म नदी तटीय क्षेत्रका क्रियाकलाप नगर्न वा सतर्कता अपनाउन सार्वजनिक सूचनामार्फत जनाइएको छ । आज मुख्यगरी प्रदेश १ को इलाम, झापा, मोरङ, सुनसरी, धनकुटा र उदयपुर तथा गण्डकी प्रदेशको गोरखा, लमजुङ, तनहुँ, कास्की, पर्वत, म्याग्दी, बाग्लुङ, स्याङ्जा र नवलपुरमा उच्च जोखिम रहेको जनाइएको छ । त्यस आसपासका अन्य जिल्लासमेत जोखिममा रहेको छ । महाशाखाले कन्काइ वाग्मती, तिनाउ वाणगङ्गा, पश्चिम राप्ती बबईका सहायक नदीमा बहाब बढ्ने र केहीमा आकस्मिक बहावको सम्भावना रहेको जनाएको छ । यस्तै पाल्पा, गुल्मी, अर्घाखाँची, रोल्पा, प्युठान, सल्यान सुर्खेत र दैलेख जिल्ला पनि बाढी पहिरोको मध्यम जोखिममा रहेको जनाइएको छ ।रासस"
खुल्न थाले मुस्ताङका विद्यालय,"जोमसोम : हिमाली जिल्ला मुस्ताङमा सञ्चालित सामूदायिक तथा निजी विद्यालय मंगलबारदेखि क्रमशः खुल्न थालेका छन् । यसअघि विश्वव्यापी महामारीको रुपमा फैलिएको कोरोना भाइरस ( कोभिड१९)कहरका कारण लामो समयदेखि यहाँको शैक्षिक पठनपाठन ठप्प रहँदै आएको थियो । नेपाल सरकार शिक्षा,विज्ञान तथा प्रविधि मन्त्रालयले पछिल्लो विद्यार्थी सिकाइ सहजीकरण निर्देशिका २०७७ जारी गरेसँगै यहाँका विद्यालयले सम्बन्धित तहको अनुमतिमा आवश्यक स्वास्थ्य सुरक्षा मापदण्ड अपनाइ विद्यालय खोल्ने तैयारी गरेका हुन् । मुस्ताङको घरपझोङ गाउँपालिकाका ८ वटा सामूदायिक विद्यालय मंगलबारबाट सञ्चालनमा आएका छन् । गाउँपालिका भित्रको २ निजी विद्यालय भने बुधबारदेखि सञ्चालनमा आउने जनाइएको छ । गाउँपालिकाका शिक्षा अधिकृत हिमलाल शर्माले सरकारले जारी गरेको विद्यार्थी सिकाइ सहजीकरण निर्देशिका बमोजिम शिक्षासँग सम्बन्धित सरोकारवालाबीचको छलफलपछि सहजीकरण निर्देशिका बमोजिम विद्यालयको शैक्षिक पठनपाठन अघि बढाउने निर्णय भएको बताए । यसका लागि पालिकाले विद्यालय सञ्चालन पूर्व विद्यालयको परिवेशका आधारमा सहजीकरण निर्देशिकाले तोकेको मापदण्डमा आधारित रही सिकाइ क्रियाकलाप कार्ययोजना पेश गरेपछि शैक्षिक गतिविधि अघि बढाउन दिने अनुमति प्रदान गरेको शिक्षा शाखा प्रमुख शर्माले जानकारी दिए । घरपझोङ गाउँपालिकाले विद्यार्थी सिकाइ सहजीकरण निर्देशिकाले तोकेको मापदण्डमा रही विभिन्न ६ वटा अप्सनमा शैक्षिक गतिविधि अघि बढाउन सक्ने विद्यालयलाई जानकारी गराएको थियो। जसका आधारमा पालिकाले उपलब्ध गराएको मापदण्ड अनुसार केही विद्यालयले जोरविजोर प्रणाली र केहीले विभिन्न कक्षागत कार्यतालिका बनाएर शैक्षिक पठनपाठन अघि बढाएको घरपझोङका शिक्षा अधिकृत शर्माले बताए । जिल्लाको थासाङ गाउँपालिकाले यसअघि नै वैकल्पिक प्रणाली अन्र्तगतको रेडियो र टेलिभिजन कक्षाको माध्यमबाट दुर शिक्षा पढाइ सञ्चालन गरेको थियो ।वैकल्पिक प्रणालीको निर्दैशिका जारी भएपछि थासाङले पालिका भित्रका ११ वटै विद्यालयमा असार १ देखि वैकल्पिक शिक्षा सहजीकरणको पठनपाठनलाई निरन्तरता दिँदै आइरहेको शिक्षा अधिकृत टंकनाथ पौडेलले जानकारी दिए । उनले पछिल्लो समय निर्देशिका हेरफेरपछि आएको बिद्यार्थी शिकाई सहजीकरण निर्दैशिकाको जगमा रही यसअघिको वैकल्पिक प्रणालीको दूर शिक्षा पढाइको अनुभव संगाल्दै आवश्यक पामदण्ड अपनाइ पठनपाठनलाई जारी राखेको बताए । यस्तै,मुस्ताङको वारागुङ मुक्तिक्षेत्र गाउँपालिकामा रहेका ३ बालविकास केन्द्र र १ गुम्बा विद्यालयसहित १७ विद्यालय पनि संञ्चालन गर्ने अन्तिम तयारीमा रहेको शिक्षा अधिकृत शिव खड्काले जानकारी दिए । उनले पालिकाका अधिकाश शिक्षक जिल्ला बाहिर रहेकाले पालिकाले शिक्षकलाई कार्यक्षेत्रमा फर्किन आग्रह गरेको बताए । उनका अनुसार यसअघि वारागुङमा जननर्मल र जनशान्ति विद्यालयमा वैकल्पिक प्रणालीको दुर शिक्षा रेडियो र टेलिभिजनबाट पठाई भएकोमा आजै छेङ्गुर विद्यालय पनि संञ्चालनमा आएको र अन्य विद्यालय पनि क्रमश खुल्दै जाने उल्लेख गरे । 'शिक्षक कार्यक्षेत्रमा आईपुगेका छन् ।यहाँ आएका शिक्षक क्वारेन्टाइनमा छन्, 'उनले भने, 'क्वारेन्टाइनबाट बाहिरिएपछि सजहजीकरण निर्देशिका बमोजिम पढाइ सुरु हुन्छ ।' उपल्लो मुस्ताङमा सञ्चालनमा समस्या उपल्लो मुस्ताङमा विद्यालय सञ्चालनमा ल्याउन असजह परेको लोमान्थाङ र लोघेकर दामोदरकुण्ड गाउँपालिकाका शिक्षा अधिकृतहरुले बताए ।लोमान्थाङमा ४ वटा निजी गुम्बा विद्यालयले साविक बमोजिम शैक्षिक पठनपाठन गरेपनि सामुदायिक विद्यालय सञ्चालनमा ल्याउन कठिन परेको लोमान्थाङकी शिक्षा अधिकृत मिरादेवी शर्माले बताइन् । लोमान्थाङमा स्थानीय शिक्षक नभएको र सबै शिक्षक जिल्ला बाहिरका भएकाले बिद्यार्थी सिकाइ सहजीकरण निर्देशिका अनुसार पठनपाठन गर्न अप्ठ्यारो परेको उनले स्पष्ट पारिन् । उनले कोरोना कहर र लकडाउनले शिक्षक कार्यक्षेत्रमा आउन नसकेको शिक्षा अधिकृत शर्माले जनाईनन् ।पालिकाले सबै सामुदायिक विद्यालयका प्रअलाई कार्यक्षेत्रमा फर्किन आह्वान गरेर र उनीहरु आएपछि विद्यालयको प्रशासनिक ,वैकल्पिक विद्यार्थी सिकाइ सहजीकरण र पाठ्यपुस्तक वितरण गर्ने योजना रहेको शर्माले उल्लेख गरिन् । सरकारले जेठ २८ गते वैकल्पिक प्रणालीको रेडियो ,टेलिभिजन र अनलाइन कक्षा सञ्चालन गर्न निर्देशिका जारी गरेको भएपनि शिक्षक नहुदाँ र विद्यार्थीको पहुचमा दूरशिक्षाको श्रोतसाधनको पहुँच नहुदा ६ महिना देखि पठनपाठन ठप्पै भएको बताईन् । तर ,पालिकाको लोमान्थाङ२ छोसेरस्थित दिव्यदिप माविमा भने एनबिआरआई संस्थाको संस्थाको सहयोगमा कक्षा ६ देखि १० कक्षासम्मका विद्यार्थीलाई कल ट्रि शिक्षा दिँदै आएको बताइन् । यसप्रकारको कल ट्रि को माध्यमबाट शिक्षकले विद्यार्थीको फोन नम्बर संकलन गरी विद्यार्थीलाई होमवर्क दिने नबुझेका कुरा फोनबाट बताउने,घरमै बसेर पढेका विद्यार्थीको सिकाइमा सहजीकरण गर्ने गरिएको शिक्षा अधिकृत शर्माले उल्लेख गरिन् । यस्तै, उपल्लो मुस्ताङको लोघेकर दामोदरकुण्ड गाउँपालिकामा पनि विद्यार्थीको सिकाई सहजीकरण गराउन संञ्चारको पहुच नभएको शिक्षा अधिकृत प्रकास नेपालीले जानकारी दिए । उनले यसअघिको वैकल्पिक प्रणालीको शिक्षा उपलब्ध गराउन विद्यार्थीको पहुचमा रेडियो ,टेलिभिजन र अनलाइनको समस्या भएको र शिक्षकहरु समेत कार्यस्थलमा नभएकाले शैक्षिक गतिविधि गर्न समस्या परेको भएपनि विद्यार्थी सिकाइ सहजीकरण निर्देशिकापछि पालिकाले विद्यालय खोल्ने गृहकार्य गरिरहेको जानकारी दिए । उनले पालिका भित्रको घमी र घिलिङका २ विद्यालयमा वैकल्पिक कक्षा भइरहेको र त्यसलाई औपचारिकरुपमै पढाउन अनुमति दिइएको बताए । शिक्षा अधिकृत नेपालीले विद्यालय खोल्ने बिषयमा अभिभावक समेत मानसिक रुपमा सहमत नभइसकेकाले विद्यालय खोल्ने पूर्ण वातावरण बन्न नसकेको स्पष्ट पारे । उनका अनुसार लोघेरमा पनि अधिकाश शिक्षक जिल्ला बाहिर रहेकाले कार्यक्षेत्रमा र्फिर्कन अनुरोध गरिएको र शिक्षक सबै आईपुगेपछि पालिका ,विद्यालय र सरोकारवालाको सहमतीमा विद्यालय खोल्ने तैयारी भएको छ ।"
कोरोना अपडेट : स्वास्थ्य मन्त्रालयको पत्रकार सम्मेलन (लाइभ),काठमाडौं : स्वास्थ्य तथा जनसंख्या मन्त्रालयले पत्रकार सम्मेलनमार्फत् कोरोना भाइरस (कोभिड१९) को नियमित अपडेट गराउँदै आएको छ। लकडाउन सुरु भएको २०७६ चैत ११ गतेदेखि सुरु भएको पत्रकार सम्मेलनलाई मन्त्रालयले निरन्तरता दिएको हो। नियमित पत्रकार सम्मेलनमा मन्त्रालयका प्रवक्ता डा जागेश्वर गौतमले कोरोनाको पछिल्लो अवस्थाबारे जानकारी गराउँदै आएका छन्।
"उपत्यकामा थप ६४७ जनामा कोरोना संक्रमण, एकको मृत्यु","काठमाडौं : पछिल्लो २४ घण्टामा काठमाडौं उपत्यकामा कोरोनाबाट एकजनाको मृत्यु भएको छ भने ६४७ जनामा संक्रमण देखिएको छ। स्वास्थ्य तथा जनसंख्या मन्त्रालयका प्रवक्ता डा जागेश्वर गौतमका अनुसार काठमाडौंका ५० वर्षीय पुरुषको कोरोनाबाट मृत्यु भएको हो। मन्त्रालयका अनुसार काठमाडौंका ५११, भक्तपुरका ६३ र ललितपुरका ७३ जनामा कोरोना भाइरस संक्रमण पुष्टि भएको छ। पछिल्लो २४ घण्टामा १३ सय ५६ जनामा संक्रमण पुष्टि भएको छ। यो सहित संक्रमितको संख्या ६६ हजार ६३२ पुग्यो स्वास्थ्य मन्त्रालयका प्रवक्ता डा गौतमले जानकारी दिए। १८ हजार १४२ कोरोनाका सक्रिय संक्रमित छन्। यस्तै मन्त्रालयका अनुसार संस्थागत आइसोलेसनमा ९ हजार १९३ जना रहेका छन् भने होम आइसोलेसनमा ८९४९ जना छन्। यस्तै क्वारेन्टाइनमा ७ हजार १७१ जना रहेका छन्। मन्त्रालयका अनुसार नेपालमा २४ घन्टामा ११ हजार १५४ पीसीआर परीक्षण गरिएको छ। पछिल्लो २४ घण्टामा ८२३ जना कोरोना जितेर डिस्चार्ज भएका छन्। यो ७२ प्रतिशत हो। योसँगै कुल डिस्चार्ज हुनेको संख्या ४८ हजार ६१ पुगेको छ। आइसीयूमा २२३ र भेन्टिलेटरमा ३७ जनाको उपचार भइरहेको छ। मंगलबार थप २ जनाको मृत्यु भएसँगै नेपालमा कोरोनाबाट मृत्यु हुनेको संख्या ४२९ पुगेको छ।"
सडक बालक प्रहरी हिरासतमा !,"धरान : कानुन विपरीत सुनसरी प्रहरीले छजना सडक बालकलाई प्रहरी हिरासतमा राखेको छ । उमेर नपुगेका बालकलाई प्रहरी हिरासतमा राखिएपछि प्रहरीको आलोचना भएको छ । गत भदौ २६ गते सुनसरीको इटहरी उपमहानगरपालिकामा व्यवसायी राजकुमार तामाङ लगायतले संचालन गरेको बरगर हाउसको सटर फोरेर ६ जना सडक बालकको समूहले ४३ हजार नगद चोरी गरेका थिए। घटनाको अनुसन्धान थालेको प्रहरीले ६ जना बालकविरुद्ध चोरी ऐन अन्र्तगत जाहेरी दर्ता गरेर कारबाही प्रकृया अगाडि बढाइएको छ । पक्राउ परेका बालकहरु १० देखि १२ वर्ष उमेर समुहका छन् । तर, चोरीमा संलग्न बालकहरको उमेर १८ वर्ष खुलाएर जाहेरी दर्ता गरिएको छ । प्रहरीले छ बालकसँगै चोरीमा संलग्न दुई दाजुभाइकी ३० वर्षकी आमा र २५ वर्षकी सानीआमालाई समेत पक्राउ गरेर हिरासतमा राखेको छ। बालबालिका ऐन २०७५ अनुसार १४ वर्ष मुनिका बालबालिकाले कुनै अपराध गरेको भए सम्झाई बुझाई छाड्नु पर्ने ग्रैह कानुनी हिरासतमा राख्न नपाइने व्यवस्था गरेको छ । तर, इटहरी प्रहरीले कानुन विपरीत पक्राउ परेका बालकहरुलाई प्रहरी हिरासतमा राखेको छ । बालबालिकाले अपराध गरेको भएपनी बाल सुधार गृहमा राख्नुपर्ने हुन्छ । पक्राउ परेका बालकलाई भने प्रहरीको बाल नियन्त्रण कक्ष औरावनीको हिरासतमा राखेको छ । सुनसरी बार एशोसियशनका पूर्व अध्यक्ष कृष्ण दाहालले प्रहरीले चोरीमा संलग्न बालबालिकाको मुद्धाको अनुसन्धान गर्न पाउने भएपनी प्रहरी हिरासतमा राख्न, केरकार गर्न र अन्य थुनुवा सरह व्यवहार गर्न नपाइने बताए । सडक बालकविरुद्ध जाहेरी दर्ता गरेको प्रहरीले जिल्ला अदालत सुनसरीबाट हिरासतमा राख्नका लागि तीनपटकसम्म म्याद थप गरेको छ । पक्राउ पर्नेहरुमा उदयपुरको बेलका नगरपालिकाका १२ वर्षीय, सुनसरीको इनरुवा नगरपालिका ३ का १४ वर्षीया दाजुभाइ, बराहक्षेत्र नगरपालिका१० वर्षीय र मोरङको विराटनगर महानगरपालिका १४ र दुन्दरहरैचा नगरपालिकाका १५ वर्षीय बालक रहेको इलाका प्रहरी कार्यालय इटहरीका प्रहरी निरीक्षक मानबहादुर श्रेष्ठले बताए । मानव अधिकार संञ्जाल सुनसरीका संयोजक रमेश भट्टराईले प्रहरीले चोरी मुद्धामा बालबालिकामाथि मुद्धा दर्ता गरी हिरासतमा राख्नु कानुन विपरीत भएको बताए । सडक बालकविरुद्ध जाहेरी दर्ता गरेको प्रहरीले उनीहरुको उमेर पहिचानका लागि बीपी कोइराला स्वास्थय विज्ञान प्रतिष्ठानको विधि विज्ञान शाखामा स्वास्थ्य परीक्षण गराएको छ । उनीहरुको उमेर पहिचान भइनसकेको विधिविज्ञान शाखाका प्रमुख प्राडा शिवेन्द्र झाले बताए । इटहरीका डिएसपी अर्जुन केसीले चोरीमा संलग्न बालबालिकालाई बालनियन्त्रण कक्षमा राखेर अनुसन्धान गर्नु प्रहरीको पनि कमजोरी भएको स्वीकार गरेका छन् । उनले बालबालिकाका अभिभावक नभएका कारण अदालतको आदेश लिएर हिरासतमा राख्न अनुमति लिएको बताए । जिल्ला सरकारी वकिल कार्यालय सुनसरीका प्रमुख गोकुल निरौलाले बालबालिका ऐन २०७५ ले १० वर्ष मुनिका बालबालिकाको हकमा कुनै मुद्धा नलाग्ने र १४ वर्षमुनिकाले कुनै अपराध नै गरेको भए सम्झाई बुझाई छाड्नु पर्ने प्रावधान रहेको बताए ।"
"मनसुन पुनः सक्रिय, पाँच दिन देशभर वर्षा हुने","काठमाडौं : पश्चिमी न्यूनचापीय प्रणालीको प्रभावले आगामी पाँच दिन देशभर बदलीसहित वर्षाको सम्भावना रहेको छ। उत्तरपूर्व बङ्गालको खाडीमा रहेको न्यूनचापीय क्षेत्र उत्तरपश्चिम तर्फ सर्ने क्रममा पाँच दिन नेपालको धेरै स्थानमा वर्षा हुनाका साथै तराई भूभागमा हावाहुरीको समेत सम्भावना छ। जल तथा मौसम विज्ञान विभागका मौसमविद् राजु प्रधानाङ्गले भने 'मनसुन अन्य हुने औसत समय सेप्टेम्बर २३ अर्थात् बुधबार भए पनि उक्त प्रणालीको प्रभावले अबको केही समय पुनः मनसुन सक्रिय हुने भएको छ।' वर्षा र बदली गराउने न्यूनचापीय प्रणाली नेपालमा अझै चारपाँच दिन रहने भएकाले मनसुन पनि ढिलो बाहिरिने मौसमविद्को अनुमान छ। त्यस्तै बढी पूर्वानुमान महाशाखाले आगामी पाँच दिन असोज १० गतेसम्म देशभरका नदीमा बहाव उच्च हुने पूर्वानुमान गरेको छ। पानीको सतह सतर्कताको चिह्नभन्दा तलै हुने भए पनि सामान्यावस्थाबाट एक्कासि बढ्ने सम्भावना रहेकाले सम्भावित क्षतिबाट जोगिन असोज ११ गतेसम्म नदी तटीय क्षेत्रका क्रियाकलाप नगर्न वा गर्नुपरेमा उच्च सतर्कतासाथ गर्न बाढी पूर्वानुमान महाशाखाले अनुरोध गरेको छ। हाल देशका प्रदेश नं १, २ र वाग्मती प्रदेशमा पूर्ण बदली र अन्य प्रदेशमा सामान्य बदली रहेको छ। साथै वाग्मती र प्रदेश नं ५ का केही स्थानमा मेघगर्जनचट्याङसहित हल्का वर्षा र गण्डकी प्रदेशका एकदुई स्थानमा मध्यम वर्षा भइरहेको मौसम पूर्वानुमान महाशाखाले जनाएको छ। मौसम पूर्वानुमान महाशाखाको पछिल्लो विवरणअनुसार आज काठमाडौँ उपत्यकाको न्यूनतम तापक्रम २० दशमलव शून्य र अधिकतम तापक्रम ३१ दशमलव ८ डिग्री सेल्सियस छ। त्यस्तै आज सबैभन्दा कम जुम्लाको न्यूनतम तापक्रम १५ दशमलव २ डिग्री र सबैभन्दा धेरै नेपालगञ्जको अधिकतम तापक्रम ३८ दशमलव ३ डिग्री सेल्सियस छ। रासस"
आर्थिक क्षेत्रको अध्ययन गर्न चार उपसमिति गठन,"काठमाडौं : मुलुकको आर्थिक क्षेत्रको अध्ययनका लागि चार वटा उपसमिति गठन गरिएको छ। प्रतिनिधिसभाअन्तर्गतको अर्थ समितिको मंगलबार बसेको बैठकले उपसमिति गठन गर्ने निर्णय गरेको हो। बैठकले सार्वजनिक खर्च, खरिद, लगानी र राष्ट्रिय गौरवका आयोजना व्यवस्थापनसम्बन्धी उपसमिति, राजश्व चुहावट, राजश्व बक्यौता र राजश्व प्रशासन उपसमिति, बैंक तथा वित्तीय संस्था उपसमिति तथा सार्वजनिक संस्थान अध्ययन उपसमिति गठन गरेको हो। बैठकले ती चारवटै उपसमितिका लागि संयोजक समेत तोकेको छ। बैंक तथा वित्तीय संस्था उपसमितिको संयोजकमा जुलीकुमारी महतो, राजश्व चुहावट, राजश्व बक्यौता र राजश्व प्रशासन उपसमितिको संयोजकमा पदम गिरी, सार्वजनिक संस्थान अध्ययन उपसमितिको संयोजकमा मेटमणि चौधरी तथा सार्वजनिक खर्च, खरिद, लगानी र राष्ट्रिय गौरवका आयोजना व्यवस्थापनसम्बन्धी उपसमितिको संयोजकमा सत्या पहाडीलाई चयन गरिएको छ। समितिका सभापति कृष्णप्रसाद दाहालले अर्थतन्त्रको विभिन्न क्षेत्रबारे अध्ययन गरी सरकारलाई सुझाव दिनका लागि अध्ययन उपसमितिहरु गठन गरिएको जानकारी दिए। अर्थ समितिको बैठकमा पूर्व प्रधानमन्त्री एवं जनता समाजवादी पार्टी नेपालका नेता डा बाबुराम भट्टराईले मुलुकको अर्थ राजनीतिको बृहत् ढङ्गले अध्ययन गर्नुपर्ने आवश्यकता रहेको बताए। मुख्य रुखलाई नै अध्ययन गरेपछि हाँगाबिगा त्यसभित्रै पर्ने उहाँको भनाइ थियो। देशको अर्थ राजनीतिको समस्याको पहिचान र समाधान उपसमिति गठन गर्नुपर्नेमा उनले जोड दिए। अर्थ संरचना कुन चरणमा पुग्यो भन्नेबारे अध्ययन गर्नुपर्ने आवश्यकता रहेको उनले बताए। पूर्व अर्थमन्त्री एवं नेपाल कम्युनिष्ट पार्टी (नेकपा) का सांसद सुरेन्द्र पाण्डेले अर्थ राजनीतिको समग्र विषयबारे अध्ययन गर्नुपर्ने आवश्यक रहेको बताए। उनले सार्वजनिक संस्थानको अध्ययन गर्दा हाल भएका संस्थानको अध्ययन गर्ने होइन, नयाँ संस्थान बनाउने या नबनाउने सम्बन्धमा समेत अध्ययन गर्न आग्रह गरे। पूर्व अर्थमन्त्री एवं नेपाली काँग्रेसका सांसद ज्ञानेन्द्रबहादुर कार्कीले मुलुकको समग्र अर्थतन्त्र र सरकारले लिएको आर्थिक नीतिको बारेमा समेत अध्ययन गर्नुपर्नेमा जोड दिँदै समितिले अध्ययन गरेका विषयवस्तु सरकारका लागि सुझाव हुने गरी प्रतिवेदन आउनुपर्ने बताए। बैठकमा सहभागी सांसदहरुले कोरोना भाइरसबाट मुलुकको अर्थतन्त्रमा परेका असरबारे सुक्ष्म रुपमा अध्ययन गरिनुपर्नेमा जोड दिएका थिए। रासस"
नेप्सेमा दोहोरो अङ्कको गिरावट,"काठमाडौं : धितोपत्र बजारमा शेयर कारोवार मापक नेप्से परिसूचक आज दोहोरो अङ्कले ओरोलो लागेको छ। यो साताको तेस्रो दिनसम्म आइपुग्दा नेप्से लगातार तल झरेको हो। सोही क्रममा आज नेप्से २२९१ ले ओरोलो लागेर एक हजार ५४६१५ मा झरेको छ। यस्तै सेन्सेटिभ परिसूचक ४८४ ले ओरोलो लागेर ३०७३९ मा पुगेको छ। कूल १९९ कम्पनिको ७८ लाख ५६ लाख ७८८ कित्ता शेयर रु दुई अर्ब ८१ करोड २८ लाख ५६ लाख ५८४ मूल्यमा खरिद बिक्री भए। आज कारोवार भएका कूल १२ उपसमूहकै शेयर ओरोलो लागेको छ। बैंकिङ २२३६, व्यापार २१३, होटल १५०६, विकास बैंक ४०३, जलविद्युत् २४९१, वित्त १२४९, निर्जीवन बीमा ११२६६, उत्पादन ३५०४, अन्य ७२२, लघुवित्त २३२४, जीवन बीमा १०९४७ र सामूहिक लगानी कोष ००८ ले ओरालो लागेको छ। कारोवारका आधारमा शिखर इन्स्योरेन्स शीर्ष स्थानमा रहेको छ। सो कम्पनीको रु ३१ करोड ९५ लाख ४४ हजार १८३ बराबरको कारोवार भएको छ। नेपाल बैंक लिमिटेड रु १९ करोड ११ लाख ११ हजार १८६, नेपाल पुनरबीमा कम्पनी रु १२ करोड ४४ लाख ७६ हजार ८२३, एनएमबी बैंक रु सात करोड ४२ लाख २४९, रिलायन्स लाइफ इन्स्योरेन्स कम्पनी रु सात करोड आठ लाख ५३ हजार र नेपाल लाइफ इन्स्योरेन्स कम्पनीको रु छ करोड २३ लाख ६७ हजार ७८७ बराबरको कारोवार भई शीर्ष स्थानमा रहेका छन्। यूनाइटेड फाइनान्स ६८२, बरुण हाइड्रोपावर ४६५, पञ्चकन्या माई हाइड्रोपार ३६७ र तारागाँउ रिजेन्सी होटल ३२९ र लक्ष्मी उन्नति कोषका लगानीकर्ताले २१३ प्रतिशतले कमाएका छन्। त्यस्तै, लिवर्टी इनर्जी ९८८, घलेम्दी हाइड्रो ९४७, यूनाइटेड मोदी हाइड्रोपावर, खानीखोला हाइड्रोपावर ८०५ र आँखु खोला जलविद्युत् कम्पनीका शेयरधनीले ७९५ प्रशितले गुमाएका छन्। रासस"
२४ घण्टामा १३ सय ५६ जनामा संक्रमण : ८२३ डिस्चार्ज,"काठमाडौं : नेपालमा कोरोना भाइरस (कोभिड१९) संक्रमण बढ्दै गएको छ। पछिल्लो २४ घण्टामा नेपालमा १३ सय ५६ जनामा संक्रमण पुष्टि भएको स्वास्थ्य तथा जनसंख्या मन्त्रालयका प्रवक्ता प्राडा जागेश्वर गौतमले जानकारी दिए। योसँगै नेपालमा कोरोना संक्रमितको कुल संख्या ६६ हजार ६३२ पुगेको छ। कोरोना रोकथाम र नियन्त्रणका लागि गरेको लकडाउन र निषेधाज्ञाको चौतफी विरोध भएपछि विस्तारै सरकारले सबै क्षेत्र खुला गर्दै लगेपछि कोरोनाको ग्राफ बढ्दै गएको हो। पछिल्ला दिनमा ठूला सहरमा संक्रमितको संख्या बढ्दै गएको छ। मोरङ, सुनसरी, सिरहा, काठमाडौं, ललितपुर, चितवन, भक्तपुर र रुपन्देहीमा कोरोनाका पाँच सय बढी बिरामी रहेका छन् भने सोलुखु्म्बू, म्याग्दी, मुस्ताङ, डोल्पा, रसुवा, मुगु र हुम्ला कोरोनाका शून्य बिरामी रहेका छन्। प्रवक्ता गौतमका अनुसार १८ हजार १४२ कोरोनाका सक्रिय संक्रमित छन्। २४ घण्टामा ८२३ जना कोरोना जितेर डिस्चार्ज भएका छन्। योसँगै कुल डिस्चार्ज हुनेको संख्या ४८ हजार ६१ पुगेको छ। कोरोनाले २४ घण्टामा २ जनाको मृत्यु भएको छ। योसहित नेपालमा कोरोना संक्रमणबाट मृत्यु हुनेको संख्या ४२९ पुगेको छ। मन्त्रालयका अनुसार संस्थागत आइसोलेसनमा ९ हजार १९३ जना रहेका छन् भने होम आइसोलेसनमा ८ हजार ९४९ जना छन्। यस्तै क्वारेन्टाइनमा ७ हजार ३७१ जना रहेका छन्। पछिल्लो २४ घन्टामा ११ हजार १५४ जनाको पीसीआर परीक्षण गरिएको छ।"
भारतीय सहयोगमा भूकम्पपछिको पूनर्निर्माणबारे वेबसाइट सुरु,"काठमाडौँ : भूकम्पपछि शिक्षा क्षेत्रमा भएका पुनर्निर्माण प्रयासहरुबारे वेबसाइट तयार पारिएको छ । भारतीय राजदूत विनय मोहन क्वात्रा र राष्ट्रिय पुनर्निर्माण प्राधिकरणका प्रमुख कार्यकारी अधिकृत सुशील ज्ञवालीले संयुक्त रुपमा वेबसाइट उद्घाटन गरेका थिए । भारत सरकारको सहयोगमा नेपालको शिक्षा क्षेत्रमा भएका भूकम्पपछिका पुनर्निर्माण प्रयासहरुबारे तयार पारिएको डेडिकेटेड वेबसाइटको भर्चुअल समारोहमार्फत शुभारम्भ गरिएको दूतावासले विज्ञप्ति मार्फत जानकारी दिएको हो । भारत सरकारको सहायतामा भएका भूकम्पपछिको पुनर्निर्माण प्रयासहरु अन्तर्गत शिक्षा परियोजनाहरुसँग सम्बन्धित सबै जानकारीका लागि उक्त वेबसाइट अंग्रेजी र नेपाली दुवै संस्करणमा उपलब्ध छ । वेबसाइट  मा प्रवेश गरी चाहेको जानकारी लिन सकिन्छ । साथै सो वेबसाइट प्रयोगकर्तामैत्री भएको बताइएको छ । उक्त वेबसाइट केन्द्रिय भवन अनुसन्धान संस्थान (सीबीआरआई), रुड्कीको अवधारणा र निर्माणमा तयार पारिएको हो । वैज्ञानिक तथा औद्योगिक अनुसन्धान परिषद्(सीएसआइआर ) अन्तर्गत रहेको केन्द्रिय भवन अनुसन्धान संस्थान (सीबीआरआई), रुड्की भारतकै एक प्रमुख राष्ट्रिय प्रयोगशाला हुनुका साथै परियोजनाका लागि डिजाइन तथा व्यवस्थापन परामर्शदाता पनि हो ।"
१२ लाखको डिल गर्दै किशोरीलाई भारत लाने तीन पक्राउ,"विराटनगर : विराटनगरको बाटो हुँदै एक किशोरीलाई भारत पुर्याउन लागेको आशंकामा प्रहरीले तीन जनालाई पक्राउ गरेको छ। घटनाको प्रकृति र कनेक्सन हेर्दा किशोरीलाई बली दिन भारत लैजान खोजिएको हुन सक्ने आशंका गरिएको छ। सुनसरीको रामधुनी नगरपालिका५ की १७ वर्षीया किशोरीलाई नेपालभारत सीमा क्षेत्र अन्तर्गत विराटनगर महानगरपालिका१७ इश्लामपुरको बाटो हुँदै भारत लैजान खोजिएको हो। सोमबार साँझ ७ बजेतिर उनलाई साना हातहरु नामक संस्थाको सहयोगमा प्रहरीले सीमा क्षेत्रबाट उद्धार गरेको छ। उनलाई भारततिर लिएर जाँदै गरेका तीनजना पक्राउ परेका छन्। पक्राउ पर्नेमा सप्तरीको विष्णुपुर५ का २८ वर्षीय सुमितकुमार मण्डल, तिलाठीकैलाडी१ का २० वर्षीय प्रदीपकुमार मण्डल र मोरङको लेटाङ नगरपालिका३ घर भएका सुनसरीको रामधुनी५ झुम्कामा डेरा गरेर बस्ने २२ वर्षीया मनिका ढकाल रहेका छन्। मोरङ प्रहरी प्रमुख एसपी सन्तोष खड्काका अनुसार घटनाका मुख्य योजनाकार सुमित भएको खुलेको छ। प्रदीप उनका सहयोगी हुन्। सुमितले मनिकालाई प्रयोग गर्दै प्रदीपको पनि सहयोग लिएर किशोरीलाई भारत पुर्याउन खोजेको प्रारम्भिक अनुसन्धानबाट खुलेको एसपी खड्काले बताए। किशोरीको उद्धार गर्दै उनलाई भारत लैजान खोज्नेलाई पक्राउ गरिएको छ, उनले भने, घटना गम्भीर देखिएका कारण विभिन्न कोणबाट अनुसन्धान थालिएको छ। एसपी खड्काले पैसाको प्रलोभन देखाएर विराटनगर ल्याइएकी किशोरीलाई भारत पुर्याउन खोजेको पाइएपछि घटनालाई गम्भीर रुपमा लिइएको बताए। प्रहरी स्रोतका अनुसार दिदीसँग झुम्कामा बसेर तरकारी पसल गर्ने मनिकाले चिनजानका आधारमा किशोरीलाई लिएर विराटनगर आएको खुलेको छ। झुम्का बसाईकै क्रममा मनिकाको चिनजान किशोरीको परिवारसँग भएको र किशोरीकी आमाले उनलाई भान्जी भनेर बोलाउने गरेको पाइएको छ। प्रहरीका अनुसार उनको तीनचार वर्षअघि फेसबुकमार्फत सप्तरी घर भएका सुमितसँग चिनजान भएको खुलेको छ। सम्पर्क बढेपछि नजिकिएका सुमितले किशोरीलाई विराटनगरसम्म ल्याउन मनिकालाई प्रयोग गरेको देखिने प्रहरीका एक अधिकारीले बताए। उनका अनुसार सुमितले सिकाए अनुसार मनिकाले आइतबार बिहान ७ बजेतिर विराटनगरमा एउटा पूजामा लैजाने र दुई घण्टापछि फर्किएर आउनेभन्दै आमासँग अनुमति मागेर किशोरीलाई घरबाट ल्याएको खुलेको छ। चिनजानकै युवतीले भनेपछि आमाले पनि सहज रुपमा छोरीलाई जान दिएको पाइएको छ। कन्या (कुमारी) केटीलाई पूजामा राखेर टीका लगाइदिँदै पाँच हजार रुपैयाँ दक्षिणा पनि दिन्छन् भनेर आमालाई विश्वस्त पारेको पाइयो, प्रहरी स्रोतले भन्यो, त्यहाँमाथि मेरो पनि पैसा आउने भएकाले एउटा मोबाइलसमेत किनिदिन्छुभन्दै मनिकाले थप प्रलोभन देखाएको खुलेको छ। दुई घण्टामा आइपुग्छौं भनेर चिनजानकी युवतीसँग बिहान निस्किएकी छोरी साँझ पर्दा पनि नफर्किएपछि घरमा उनको खोजी भएको थियो। एक्कासी साना हातहरु नामक संस्थाले सोमबार साँझ फोन गर्दै छोरीलाई सीमा क्षेत्रबाट उद्धार गरिएको जानकारी आमालाई दिएको थियो। त्यस क्रममा किशोरीले मनिकासँगै नचिनेका दुई व्यक्तिले आफूलाई भारत पुर्याएको र भागेर नेपाल आउन सफल भएको आमालाई बताइन्। गाडीबाट हामफालेर भागें : किशोरी सीमा कटाएर भारतीय भूमिमा पुर्याएपछि किशोरीलाई एउटा गाडीमा हालेर भारतको फारवेशगञ्जतर्फ लगेको खुलेको छ। सीमा कटाएर जोगवनी हुँदै लगिएपछि किशोरीले आफू गाडीबाट हामफालेर भागेको प्रहरीलाई बताएकी छन्। मलाई भारत पुर्याएको थाहा पाएपछि गाडीबाट हामफालेर भागें, उनले भनिन्, चिच्याउन र कराउन थालेपछि नडराउन आग्रह गर्दै उनीहरु पनि मलाई पछ्याउँदै आए। त्यस क्रममा धेरै फकाउने काम उनीहरुले गरे पनि आफूले नमानेको उनले बताइन्। बाटोमा लैजाने क्रममा युवाले शंकास्पद तवरबाट अरुसँग फोनमा कुरा गरेको थाहा पाएको किशोरीले बताएकी छन्। प्रहरीका अनुसार सुमितका भिनाजु रन्दीर मण्डल भारतको सहरसा जिल्लाको झिट्कियामा बसेर निर्माण सम्बन्धी ठेक्का पट्टाको काम गर्ने गरेको खुलेको छ। भिनाजु र उनका भाइ वीरेन्द्र मण्डलसँग सम्पर्क गरेर सुमितले किशोरीलाई भारत पुर्याउन खोजेको प्रहरीको प्रारम्भिक अनुसन्धानबाट खुलेको छ। नेपालबाट फारवेशगञ्ज पुर्याएपछि भिनाजु र उनका भाइको जिम्मा लगाउने तयारी रहेछ, प्रहरी स्रोतले भन्यो, तर बीचैमा सम्पर्क टुट्दा नेपाली किशोरीलाई उनीहरुको जिम्मा लगाउन असफल भएको देखिन्छ। प्रहरीका अनुसार किशोरीलाई लिएर जानेसँग नेपाली नम्बरको मोबाइल मात्रै थियो। नेपाली सीमले जोगवनीबाट फारवेशगञ्जतर्फ लागेपछि काम गरेन। नेपालबाट जानेसँग भारतीय नम्बरको सीम नभएका कारण उनीहरुबीच सम्पर्क टुटेको पाइएको प्रहरीले जनाएको छ। उनीहरुबीच सम्पर्क टुटेसँगै युवाले शंकास्पद गतिविधी गर्न थालेको चाल पाएर आफू गाडीबाटै हामफालेर उम्किएको किशोरीले बताएकी छन्। त्यसपछि किशोरीसँगै विराटनगरतर्फ आएका उनीहरुले इश्लामपुरमा भेट्दा शंकास्पद गतिविधि गरेको देखेपछि सोधीखोजी गर्न थालिएको साना हातहरु नामक संस्थाका मोरङ संयोजक विवश श्रेष्ठले बताए। विराटनगरमा एक रात होटलमा राखेर भोलिपल्ट पुनः लगेर जिम्मा लगाउने योजना रहेछ, उनले भने, भारत पुगेर फर्किदै गर्दा इश्लामपुरबाट प्रहरीको सहयोग लिएर किशोरीको उद्धार गर्दै उनलाई लिएर जाने तीन जनालाई नियन्त्रणमा लिन सकिएको हो। उद्धार गरिएका बेला किशोरी पूरै डराएको अवस्थामा रहेको बताउँदै श्रेष्ठले नियन्त्रणमा लिएर सोधीखोजी गर्दा झुक्याएर भारततर्फ लैजान खोजेको पाइएको जानकारी दिए। उनले दिउँसो १२ बजेपछि उनीहरु किशोरीलाई लिएर भारततर्फ छिरेको हुन सक्ने बताए। १२ लाखमा भएको थियो डिल सुमित र उनका भिनाजुबीच किशोरी उपलब्ध गराउने विषयलाई लिएर १२ लाख रुपैयाँको डिल भएको खुलेको छ। प्रहरी स्रोतका अनुसार किशोरी लगिदिए वापत १२ लाख रुपैयाँ भिनाजु र उनका भाइले सुमितलाई उपलब्ध गराउने सर्त रहेको थियो। त्यही सर्तका आधारमा सुमितले मनिकालाई प्रयोग गरेर किशोरीलाई भारत पुर्याउँदै भिनाजु र उनका भाइको जिम्मा लगाउने तयारी गरेको पाइएको छ। किशोरी उपलब्ध गराएवापत सुमितले तीनचार लाख दिने भनेपछि पैसाको अभाव रहेकाले आफू पनि यस काममा लागेको मनिकाले बताएकी छन्। रामधुनीस्थित घरबाट किशोरीलाई उनी एक्लैले विराटनगर ल्याएको खुलेको छ। सुमित र प्रदीपसँग भने उनीहरुको विराटनगरमा भेट भएको थियो। किशोरीले बाटोमा लैजाने क्रममा फित्ता लगाएर आफ्नो उचाई पनि नाप्ने काम भएको बताइकी छन्। पूजामा बस्न ५२ फिट उचाई भएकी केटी चाहिन्छभन्दै उचाई नापेका थिए, उनले भनिन्, रजस्वला भएनभएको बारेमा पनि सोधिखोजी गरे। विवाह गरेर र महिनावारी भएका बेला पूजामा बस्न नहुनेभन्दै उनीहरुले रजस्वलाका बारेमा आफूसँग सोधिखोजी गरेको किशोरीले प्रहरीलाई बताएकी छन्। उनले आफूलाई कालो कपडा लगाएर पूजामा बस्नुपर्नेभन्दै सिकाएको पनि बताएकी छन्। १२ लाख रुपैयाँमा डिल भएको घटना सार्वजनिक भएपछि प्रहरीले बली दिन बालिकालाई लगिएको हुन सक्ने आशंका गरेको छ। १२ लाखमध्ये मनिकालाई तीनचार लाख जति दिएर अरु पैसा सुमित र प्रदीपले राख्ने योजना रहेछ, प्रहरी स्रोतले भन्यो, तर योजना सफल नहुँदा किशोरीलाई उद्धार गर्दै उनलाई भारत लैजान खोज्नेहरुलाई पक्राउ गर्न सकियो। प्रहरीका एक अधिकारीले घटनाको प्रकृति हेर्दा र यसमा संलग्नले दिएको जानकारीको अध्ययन गर्दा किशोरीलाई बली दिन भारत लगिएको हुन सक्ने बताए। एसपी खड्काले घटनामा संलग्नको अरु कनेक्सनका खोतल्न थालिएको बताए। घटनाको प्रकृति हेर्दा यसमा अरुको पनि संलग्नता हुन सक्छ, उनले भने, उनीहरुको थप कनेक्सन खोतल्दै घटनामा ककसको संलग्नता छ भन्ने बारेमा अध्ययन थालिएको छ। एसपी खड्काले पक्राउ गरिएका तीनै जनाविरुद्ध मानव बेचबिखन तथा ओसार पसार नियन्त्रण ऐन २०६४ अनुसार मुद्दा चलाउन मंगलबार म्याद थप गरेर घटनाको अनुसन्धान सुरु गरिएको जानकारी दिए।"
इन्फिनिक्सको नोट सेभेन सिरिज बजारमा,"काठमाडौं : इन्फिनिक्सले हालसालै नयाँ नोट ७ सिरिज बजारमा ल्याएको छ । बजारबाट सकारात्मक प्रतिक्रिया पाएको यस फोनको बिक्री र ग्राहक सन्तुष्टीले उल्लेखनिय प्रतिफल प्राप्त गरेको विश्वास लिइएको छ । यसैलाई मध्यनजर गर्दै अझ विविध विशेषता सहितको नोट ७को अको संस्करण (६ जिबीर १२८ जिबी)लाइ निकै नै प्रतिस्पर्धात्मक मुल्य रु २३,९०० मा बजारमा भित्राएको छ । इन्फिनिक्सकालागि नेपालको वितरक ओला इलेक्ट्रोनिक्स प्राइभेट लिमिटेडले यस फोन ,   सहित रिफ्लेक्टिभ ग्लासमा उपलब्ध रहेको जानकारी दिएको छ । लामो समयको प्रतिक्षापश्चात् इन्फिनिक्सको नोट ७ बजारमा भित्रिएको छ । मोबाइल फोटोग्राफीमा आफ्नो छुट्टै इतिहास कायम गरिसकेको इन्फिनिक्सको यस फोनको प्रतिक्षाको मुख्यकारक पनि यस फोनको क्यामरा हो । यस इन्फिनिक्स नोट७मा ४८    क्यामरा रहेको छ। समय र यसको मागअनुरुपइन्फिनिक्सले आफनो फोनको क्यामरा र भिडियोलाइ परिमार्जित गरि अझ स्तरिय बनाएको छ । उच्चस्तरिय क्यामराको साथै यस फोनमा     ,  ठुलो ब्याटरी सहित    भएकोले तपाइको तस्बीरलाई अझ सुन्दर बनाउँदछ । बहुमुखी ४८     र लो लाइट क्यामरा टेक्नोलोजीभएकोले नै योफोन बिक्रीको मुख्यकारण रहेको जनाइएको छ । यसका साथै यसमा रहेको अन्य विविध विशेषताले यसलाई यसको प्रतिस्पर्दीमाझ अग्रपंत्तीमा राखेको छ । यस फोनमा रहेको बहुमुखी क्यामराको विशेषताले यस फोनलाइ जस्तोसुकै लाइट अवस्थामा पनि उच्च प्रतिफल दिने छ भने साथसाथै यसमा रहेको क्वाड क्यामरा र विविध सेन्सरले ग्राहकलाइ उच्च प्रतिफल प्राप्त गर्ने विश्वास लिइएको छ । इन्फिनिक्स नोट७प्रतिको माग र आवश्यकता ग्राहककहरुका रुचाइप्रति कम्पनीले आभार प्रकट गरेको छ । विविध उच्चस्तरिय सेवा उपलब्ध यस फोनमा ग्राहकहरुले कुनै सम्झौताबिना थोरै मुल्यमा धरै सुबिधा प्राप्तगर्ने छन् । फोटोग्राफीमा विशेष रुची भएका ग्राहकहरुकालागि यस फोनले सोचेभन्दा बढी प्रतिफल दिने विश्वास लिइएको छ । मूल्य  () रु २१,९९०   () रु २३,९९०  वारेन्टीका सर्तहरू ह्यान्ड सेटका लागि १ वर्ष र ब्याटरी र चार्जरका लागि ६ महिना ।"
सेतीदोभान पुल निर्माण : ७ वर्षमा २० प्रतिशत मात्रै,"स्याङ्जा : झण्डैं ७ वर्षअघि निर्माण सुरु भएको सेतीखोलाको मोटरेवल पुल अझै अलपत्रै छ। दुबैतर्फका खोला किनारमा पुलको फाउन्डेशन तयारी हुँदाको अवस्थामै रहेको पुल यतीकै छाडिएको छ। दुबैतर्फका किनारमा फलामका रड ठडिएका छन्। पुल वरपर रहेका फलाम, ब्लक, रड, सिमेन्ट, मिस्चर मेसिन, जेनेरेर, काठ तथा फलामे सटिङ्का सामाग्री यत्रतत्र छन्। सामान राख्ने गोदाम कक्षमा घाँस र झाडीले घेरिएको छ। लाखौं मूल्यका सामग्री नष्ट हुँदै गएको छ। आँधीखोला गाउँपालिका ५ स्थित सेतीदोभानमा निर्माण सुरु भएको मोटरेबल पुल बन्दाबन्दै रोकिएको हो। इष्टमेट अनुरुप पुल बनेको भएको यहाँका स्थानीयबासीले ५ वर्षअघिदेखि उपयोग गर्न पाउने थिए। निर्माणकार्य सुरु हुँदै पटकपटक रोकिँदै आएको पुल निर्माणको करिब २० प्रतिशत काम पनि पुरा भएको छैन्। मुलुककै पहिलो होमस्टे सिरुवारी जोड्ने गरी थालनी गरिएको मोटरेबल पुल पुनर्निर्माण कार्य अहिले ठप्पै छ। कान्छाराम आशीष जेबीले निर्माण कम्पनीले जिम्मेवारी पाएको हो। चालिस मिटर लम्बाई र ७ मिटर चौडाईको सो पुल ३ करोड २७ लाखको लागतमा २ वर्षमा निर्माण सम्पन्न गर्नेगरी सम्झौता भएको थियो। लामो समयसम्म पुल बन्न नसक्दा यहाँका सयौं व्यक्तिलाई सेतीखोला वारपार गर्न कठिनाइ भएको छ। सेतीखोला पारीका बस्तीमा खाद्यान्न तथा अन्य ढुवानीका लागि समस्या छ। अहिले पनि खाद्यान्न तथा अन्य सामाग्री ढुवानीका लागि खोलामै ट्याक्टर हेलिएर लाने र ल्याउने गर्छन्। ०७१ असोज २६ गते सम्झौता गरिएको मोटरेबल पुल ०७३ असोज २५ गते सक्नुपर्ने थियो। तर, निर्माण कार्यसुरुको ५६ महिनापछि रोकिन सुरु भएको हो। सम्झौता अनुरुप ४ वर्षअघि हस्तान्तरण गर्नुपर्ने थियो। 'पुल अत्यावश्यक ठाउँमा बन्न लागेको छ, ठेकेदारको ढंग नपुग्दा स्थानीयबासी मर्कामा परेका छन्,'आँधीखोला गाउँपालिकाका अध्यक्ष सुधिरकुमार पौडेलले बताए । उनले भने, 'सडक विभागले कि क्यान्सिल गर्नु पर्यो कि त छिटो बनाउनु पर्यो।' पहिलो पटक पुलको फाउन्डेसनपछि काम रोकिएको थियो। निर्माणकर्ताले पुनःमूल्याकन गरी निर्माण गरे । फेरि दोश्रो पटक रडको गुणस्तरीयतामा प्रश्न उठेपछि अहिले ती काम यतीकै थातीरहेको सेतीदोभान निवासी बाबुराम ढकालले जानकारी दिए। पुलको रेखदेखको समेत जिम्मेवारी पाएका ढकालले भने, 'सटिङका लागि रड बनाउने इन्जिनियर नेपालमा नभएका कारण पुल निर्माणकार्य रोकिएको हो।' दोस्रो पटक फाउण्डेसनका पिलर भरेर पुलको मुख्य बिम ढलान गर्ने तयारीका बेला रड सानो भएको भनी सडक विभागले रोकेको थियो। पुल निर्माणपछि पोखराबाट शिरुवारी आउने आन्तरिक तथा बाह्य पर्यटक २५ किलोमिटर यात्रापछि सजिलै पुग्छन्। तर, अहिले भने यसको झण्डै दोब्बर यात्रा गर्न वाध्य छन्। गाउँपालिकाको अध्यक्ष सुधीरकुमार पौडेलको पहलमा, ठेकेदार ऋषिराम गौतम र सडक डिभिजन कार्यालय पोखराबीच म्याद थपसँगै ठेक्काको बजेट बढाउने सम्झौता भएपछि पुनः काम थालिए पनि मापदण्ड नपुगेको भन्दै विरोध जनाएपछि पुनः काम रोकिएको हो। आँधीखोलामा निर्माणाधीन पुलले सडकलाई सेतीदोभान बजारसँग जोडेको छ। पुल अलपत्र अवस्थामा हुँदा जावतआवतमा समस्या हुनुका साथै खाद्यान्न लगायत अत्यावश्यक वस्तुको ढुवानीमा कठिनाई हुनुका साथै लागत पनि बढेको उपाध्यक्ष शर्मिला पौडेलले बताइन्। उनले भनिन्, 'पुल छिटै बनाउने बारेमा छलफल भइहरहेको छ। दरौ, पञ्चमूल, आरूचौर, चिलाउनेवास, विचारीचौतारा, फापरथुम र पर्वतका सिमाका वडाहरु समेत प्रत्यक्ष लाभान्वित हुनुका साथै नेपालकै पहिलो ग्रामिण पर्यटकीय क्षेत्रमा आउने आन्तरिक तथा बाह्य पर्यटक भित्रयाउन पाउने थियौं।"
"डा केसी काठमाडौँ आउँदै, अनसन जारी राख्ने",काठमाडौँ : चिकित्सा क्षेत्रको सुधारको माग गर्दै जुम्लामा अनसन बसेका डा गोविन्द केसी काठमाडौँ आउन लागेका छन्। सोमबार नेपालगञ्ज आइपुगेका डा केसी बुद्ध एयरको नियमित उडानबाट मंगलबार अपराह्न काठमाडौँ आइपुग्ने उनका सहयोगी प्रीतम सुवेदीले जानकारी दिएका छन्। डा केसीको स्वास्थ्य अवस्था कमजोर बन्दै गएपछि उनलाई काठमाडौँ ल्याउन लागिएको हो। उनी काठमाडौँ आएपनि अनसन भने जारी राख्ने बताएका छन्। सहयोगी सुवेदीकाअनुसार डा केसीले महाराजगन्जस्थित शिक्षण अस्पतालमा अनसन जारी राख्ने छन्। ९ दिनदेखि अनसनरत डा केसीले आफ्ना मागहरू पूरा नहुन्जेल अनसन नतोड्ने अडान राख्दै आएका छन्।
बालुवाटारमा नेकपा सचिवालय बैठक : कस्तो बन्ला मन्त्रिपरिषद् फेरबदलको मापदण्ड ?,"काठमाडौं : सत्तारूढ नेपाल कम्युनिस्ट पार्टी (नेकपा) को सचिवालय बैठक बालुवाटारमा जारी छ। बैठकमा मन्त्रिपरिषद् पुनर्गठन, संवैधानिक र राजनीतिक नियुक्तिबारे सुझाव, सांगठनिक एकताको बाँकी प्रक्रियालगायतका विषयमा छलफल हुँदैछ। मन्त्रिपरिषद् पुनर्गठनको विषयमा अध्यक्षद्वय प्रधानमन्त्री केपी ओली र पुष्पकमल दाहाल प्रचण्डबीच बालुवाटारमा छलफल हुँदा सोमबार बस्ने भनिएको नेकपा सचिवालय बैठक स्थगित भएको थियो। स्थगित सचिवालय बैठक मंगलबार साढे १२ बजे बस्ने गरी स्थगित भएको हो। आइतबारको सचिवालय बैठकमा प्रस्तुत एजेन्डाबारे शीर्ष तहमा थप परामर्श तथा गृहकार्य गर्नुपर्ने भएकोले बैठक स्थगित गरिएको प्रवक्ता नारायणकाजी श्रेष्ठले जानकारी दिएका थिए । बैठकले नयाँ बन्ने मन्त्रीको मापदण्ड बनाउने तयारीसमेत भएको एक सचिवालय सदस्यले जानकारी दिए । पार्टीको जनवर्गीय संगठनको कार्यालय पेरिसडाँडा कोटेश्वरमा आइतबार बसेको सचिवालय बैठकमा मन्त्रिपरिषद् पुनर्गठनको आधार तथा मापदण्डबारे सैद्धान्तिक छलफल भएको थियो। बालुवाटारमा जारी बैठकले मन्त्रीको नाम टुंगो लगाउने र थप एजेन्डामा छलफल गर्ने प्रवक्ता श्रेष्ठले बताए । आइतबारको बैठकमा केन्द्रीय सदस्यलाई नियमित पैसाको व्यवस्था गर्ने, पार्टीको सांगठनिक एकीकरण, संगठन विभाग, स्थायी समिति र केन्द्रीय समितिको पदपूर्ति, केही कारबाही, संवैधानिक नियुक्ति लगायतको विषयमा छलफल हुँदैछ ।"
"राप्रपाको चुनाव चिन्ह 'हलो', झन्डामा 'गाई '",काठमाडौं : राष्ट्रिय प्रजातन्त्र पार्टी (राप्रपा )ले पार्टीको चुनाव चिन्ह 'हलो' कायम रहने गरी विवाद टुंग्याएको छ । पार्टी एकतापछि गठन भएको केन्द्रीय कार्यसम्पादन समितिको पहिलो बैठकले झण्डामा गाई र चुनाव चिन्ह हलो राख्ने निर्णय गरेको हो। यसघि पार्टीभित्र 'हलो कि गाई ? भन्नेमा चर्को विवाद रहँदै आएको थियो । सोही विवादका कारण पार्टी एकता नै भंग हुने अवस्था आएपछि शीर्ष नेताहरु छलफल गरेर चुनाव चिन्ह 'हलो' र झन्डामा 'गाई' चिन्ह राख्न सहमत भएका हुन् । यसका साथै समितिले बैठकले पार्टीको एकता महाधिवेसन आगामी बैशाख २५ देखि २८ गते गर्ने भएको छ। गत २८ फागुनमा कमल थापा नेतृत्वको राप्रपा र पशुपति शमशेर राणा तथा डा प्रकाश चन्द्र लोहनी नेतृत्वको राप्रपा (संयुक्त)बीच पार्टी एकता भएको थियो। सो निर्णयपछि राप्रपाका अध्यक्ष कमल थापाले पार्टी एकता जोगाउन चुनाह चिह्न परिवर्तन गर्न बाध्य भएको प्रतिक्रिया दिएका छन्। उनले हिन्दु राष्ट्रको एजेण्डा बोकेको राप्रपाको निम्ति गाई चुनाव चिह्न उपयुक्त हुने बताएका छन् । अध्यक्ष थापाले अब राप्रपालाई बलियो राष्ट्रवादी प्रजातान्त्रिक शक्ति बनाउने अभियानमा लाग्न कार्यकर्तालाई आह्वान समेत गरेका छन्।
साढे सात करोडको छोकडा बन्दरगाहमा रोकियो,"वीरगञ्ज : तेस्रो मुलुकबाट सुक्खा बन्दरगाह हुँदै नेपाल प्रवेश गर्ने छोकडामा प्रतिबन्ध लगाएपछि साढे सात करोड मूल्य बराबरको ५० कन्टेनर छोकडा वीरगञ्जमा रोकिएको छ। नेपाल सरकारले चैत १६ गतेपछि आएको छोकडा नछोड्ने निर्देशन दिएपछि सो छोकडा बन्दरगाहमै अड्किएको सुक्खा बन्दरगाह भन्सार कार्यालय सिर्सियाका निर्मित प्रमुख जगदिश पुर्वेले राससलाई जानकारी दिए। उनले सो छोकडा छोड्ने वा नछोड्ने भन्नेबारे सरकारको निर्देशन नआएकाले जाँच पास हुन नसकेको बताए। विदेशी मुद्रा सञ्चितमा दबाब बढेको भन्दै नेपाल सरकारले गत चैत १६ गतेयता यस्ता वस्तुको आयातमा प्रतिबन्ध लगाएको बताइएको छ। नेपाल सरकारको निर्णयपछि मरिच, केराउ र सुपारी नेपाल भित्रिए पनि छोकडा भने विगत पाँच महिनाभन्दा लामो समयदेखि बन्दरगाहमा रोकिएको आयातकर्ता नगनित अग्रवालले बताए। उनले बन्दरगाहमा आइसकेका छोकडाको जाँच पासमा रोक लगाएपछि कच्चा पदार्थको रुपमा रहेको छोकडा सडेर बिग्रिन थालेको गुनासो गरे। व्यवसायीले केराउ, मरिच र सुपारी जुन प्रक्रियाबाट सरकारले छोड्यो त्यही प्रक्रियाबाट छोकडा पनि छोड्नुपर्ने माग गरेका छन्।"
अमेरिकामा करिब २ लाख कोरोना संक्रमितको मृत्यु,वासिङ्टन : अमेरिकामा करिब २ लाख कोरोना भाइरस (कोभिड१९) संक्रमितको मृत्यु भएको छ । जोन्स हप्किन्स विश्वविद्यालयका अनुसार अमेरिकामा १ लाख ९९ हजार ८१७ संक्रमितको ज्यान गइसकेको हो । वल्र्डुमिटरका अनुसार अमेरिकामा सोमबार ३८८ कोरोना संक्रमितको ज्यान गएको छ । केही दिनअघिदेखि अमेरिकामा मृत्युदर घटेको छ । शनिबार ६५७ संक्रमितको मृत्यु हुँदा आइतबार सो संख्या घटेर २९४ को मात्र ज्यान गएको थियो । यसैगरी सोमबार अमेरिकामा थप ३६ हजार ३७२ संक्रमित भेटिएका छन् । यससँगै संक्रमितको संख्या ६८ लाख ३५ हजार ३९४ पुगेको छ । जसमध्ये २६ लाख १५ हजार ९४९ निको भइसकेका छन् ।
करेन्ट लागेर वडाध्यक्षको मृत्यु,दूधकोशी : माप्य दूधकोशी गाउँपालिका५ का वडाध्यक्ष निमराज तामाङको निधन भएको छ। आज बिहान आफ्नै घरमा करेन्ट लागेर घाइते भएका ३९ वर्षीय तामाङको उपचारको क्रममा निधन भएको जिल्ला प्रहरी कार्यालय सोलुखुम्बुका प्रहरी नायब उपरीक्षक टेकुनन्दइवा लिम्बूले जानकारी दिए। प्रहरीका अनुसार आज बिहान ८:३० बजे रडसहित घरको छतबाट हाइटेन्सन लाइनमा छुँदा करेन्ट लागेर घाइते हुनुभएको तामाङको जिल्ला अस्पताल थाप्लुमा उपचारको क्रममा मृत्यु भएको हो। स्थानीय तहको निर्वाचनमा उनी तत्कालीन नेकपा एमालेबाट निर्वाचित भएका थिए। उनी लेखापढी व्यवसायी सङ्घ सोलुखुम्बुको अध्यक्षसमेत थिए। उनकी श्रीमती र तीन छोराछोरी रहेका छन्।
हुन्डाईको नयाँ क्रेटादि अल्टिमेट एसयूभि नेपाली बजारमा,"काठमाडौं : नेपालको लागि हुन्डाई मोर्टसको एक मात्र आधिकारिक बिक्रेता लक्ष्मी इन्टरकन्टिनेन्टल प्राली ले निकै प्रतिक्षारत हुन्डाईको नयाँ क्रेटादि अल्टिमेट एसयूभि नेपाली बजारमा सार्वजनिक गरेको छ । सो कार्यक्रम लक्ष्मी हुन्डाईको विभिन्न आधिकारिक डिजीटल प्लेट्फोर्म फेसबुक, इन्स्टाग्राम,यूट्यूब पेजबाट भर्चुअल वेभकास्ट गरी क्रेटादि अल्टिमेट एसयूभि नेपालमा सार्वजनिक गरिएको हो । नयाँ क्रेटाको बारे बोल्दै लक्ष्मी इन्टरकन्टिनेन्टल प्रालिका महाप्रबन्धक रूपेश शर्मा भट्टले भने, 'वर्षौ देखि हुण्डाई क्रेटाले नयाँ स्तर कायम गर्दै नेपालमा पाँच हजार भन्दा अधिक नेपाली प्रयोगकर्ताको माझमा विशेष पहिचान बनाउन सफल भएको छ । अब क्रेटाले फेरी नयाँ पहिचान कायम गर्ने अवसर आएको छ र नयाँ क्रेटादि अल्टिमेट एसयूभिले ग्राहकबीच आकर्षण बढाउनुको साथै नयाँ युगका प्रयोगकर्ताहरुको परम आकांक्षा पूरा गर्ने विश्वास लिएका छौं ।' सन् २०१५ मा सार्वजनिक गरिएको क्रेटाले एसयूभिलाई चिरपरिचित नाम बनाएको छ । यसको अलग पहिचान, आइकोनिक डिजाइन, उत्कृष्ट प्रदर्शनका साथै बेजोड सुरक्षाले यसलाई सबैको रोजाईको एसयूभि भइ दि अल्टिमेट एसयूभि बन्न सफल भएको छ । आफ्नो यस ट्रेण्डलाई निरन्त्तरता दिन र नयाँ स्तर कायम गर्न एसयूभि सेग्मेन्टमा नयाँ क्रेटा विकसित गरिएको हो । नयाँ जेनेरेशनको क्रेटा कुल ६ भेरियन्टहरुमा उपलब्ध रहेको छ र जसको मूल्य ४८ लाख ९६ हजार रुपैयाँदेखि ५४ लाख ९६ हजार रुपैयाँसम्म रहेको छ । नेपाली ग्राहकको लागी हुण्डाई सबैभन्दा बढी रुचाइएको गाडी हुन सफल भएको छ । हुण्डाईले सदैब आफ्ना ग्राहकहरुलाई उच्चस्तरीय प्रिमियम उत्पादनहरुका साथै उत्कृष्ट सर्भिसको अनुभव प्रदान गर्दै आइरहेको छ ।"
कर्मचारीको निर्वाचन रोक्ने सरकारको निर्णय,"काठमाडौं : सरकारले निजामती कर्मचारीको आधिकारिक ट्रेड युनियनको निर्वाचन स्थगित गर्ने निर्णय गरेको छ । मन्त्रिपरिषदको बैठकले असोज २४ गतेलाई तोकिएको कर्मचारीको निर्वाचन स्थगित गर्ने निर्णय गरेको हो । प्रमुख निर्वाचन अधिकृत कलानिधि पौडेलले निर्वाचन स्थगित भएको हल्ला आएपछि आधिकारिक पत्र प्राप्त नभ्एको बताए । उनले निर्वाचनको तयारी पुरा भइसकेको समेत जानकारी दिए । उनका अनुसार ७७ जिल्ला र ३० विभागमा १०७ निर्वाचन कार्यालय स्थापना गरी मतदातना नामवाली संकलन, मतपेटिकाको व्यवस्था लगायतका सबै काम सकिएको थियो । 'मतदान गर्ने बाहेकको निर्वाचनको सबै काम सकिएको थियो,' प्रमुख निर्वाचन अधिकृत पौडेलले भने । शान्ति सुरक्षाको लागि गृहमन्त्रालयले तयारी गरिसकको थियो । अन्तिम अवस्थामा निर्वाचन स्थगित हुनु दुर्भाग्यका पूर्ण भएको कर्मचारीहरु बताउँछन् । 'यस्तो बेला कि सुरुमै निर्वाचनको घोषणा गर्नु हुँदैथ्यो, जुनसुकै बहानामा स्थगित भएको भएपनि यो दुभाग्र्य हो, एक कर्मचारीले भने, 'यो सरकारकै असफलता हो, कर्मचारीको चुनाव घोषणा गरेर गर्न नसक्ने कस्तो सरकार ?' नेपाल मधेशी निजामती कर्मचारी मञ्चले निर्वाचन स्थगनका माग गर्दै आएका थिए । मञ्चले सर्वोच्च अदालतमा स्थगनको माग गर्दै मुद्दा समेत दायर गरेको छ । प्रदेश २ मुख्य मन्त्री लालबाबु राउत संघीय मामिला तथा समान्य प्रशासन मन्त्री हृदयेश त्रिपाठीलाई स्थगनको लागि पत्र नै पाएका थिए ।"
एकैदिन ४८ आरोपित पक्राउ,"स्याङ्जा : स्याङ्जामा विभिन्न मुद्धाका ४८ जना आरोपित एकै दिन पक्राउ परेका छन् । विभिन्न आरोप लागेपछि फरार रहेका उनीहरुलाई प्रहरीले एकैदिन प्रकाउ गरेको जनाएको छ। जिल्ला प्रहरी कार्यालय स्याङ्जा तथा विभिन्न प्रहरी कार्यालयबाट खटिएको प्रहरी टोलीले उनीहरुलाई पक्राउ गरेको प्रहरी नायब उपरीक्षक राजेन्द्र अधिकारीले जानकारी दिए। कर्तव्यज्यान, हाडनाता करणी, लागुऔषध, सवारी ज्यान, चेक अनादर, अंशवण्डा ,सम्बन्ध विच्छेद, कुटपिट लुटपिटलगायतका विभिन्न मुद्धा लागेपछि फरार भएका उनीहरुलाई प्रहरीले पक्राउ गरी अदालतमा उपस्थित गराएको हो। यसैबीच जिल्ला प्रहरी कार्यालय स्याङजाद्धारा संचालित फरार प्रतिवादी पक्राउ अभियानअन्तर्गत विगत १ महिनामा विभिन्न मुद्धाका ८३ जना फरार प्रतिवादी पक्राउ गरेको पनि प्रहरीले जनाएको छ।"
यूकेमा कोरोना संक्रमण बढ्न थालेपछि थप कडाइ,"लण्डन : बेलायतमा कोरोनाभाइरसको संक्रमण बढेसँगै लकडाउन कडा पारिने भएको छ । प्रधानमन्त्री बोरिस जोन्सनले बिहीबार सबैलाई घरबाटै काम गर्न आग्रह गरेका छन् । साथै रेष्टुरेण्ट, बार, पब लगायत भिडभाड हुने व्यवसायमाथि प्रतिबन्ध लगाउने भएका छन् । विज्ञहरुले बेलायतमा दोस्रो लहरको कोरोनाभाइरस फैलिएको बताएपछि प्रधानमन्त्री जोन्सनले कडाइ गरेका हुन् । संसदलाई सम्बोधन गर्दै जोन्सनले थप कडाइ गर्ने भएका हुन् । तर बेलायतमा गत मार्चदेखि लागेको पूर्ण र राष्ट्रव्यापी लकडाउनलाई हेरफेर गर्दैछन् । विज्ञहरुले बेलायतमा नयाँ कदम नचालेको खण्डमा आगामी साता कोरोनाभाइरस संक्रमित र मृतकको संख्या अनपेक्षित रुपमा बढ्नसक्ने चेतावनी दिएका छन् । हाल बेलायतमा कोभिड १९ का बिरामी हरेक दिन ६ हजारका दरले बढ्दै छन् । विभिन्न कार्यालय खुलेर कामदारहरु काममा फर्कन थालेको केही हप्तापछि नै जोन्सनले सम्भव भएकाजति सकेसम्म घरबाटै काम गरिदिनुपर्ने भन्दै आग्रह गरे । युरोपमा सबैभन्दा कोभिडका बिरामी भएको देश नै बेलायत हो । साथै विश्वमा पाचौँ धेरै संक्रमित भएको देशको रुपमा चिनिएको छ ।"
"१० लाख डाउन पेमेन्टमा डिएफएसकेका एसयूभी, ४ लाखसम्म नगद छुट","काठमाडौं : डिएफएसकेको आधिकारीक वितरक कुजु नेपालले चाडपर्व दशैं र तिहारको उपलक्ष्यमा आफ्ना ग्राहकलाई विशेष योजना ल्याएको छ। कुजुले ग्राहकलाई यो चाडपर्वको समयमा प्रिमियम एसयूभीमा विशेष छुट दिने योजनाका साथ ४ लाख रुपैयाँसम्म नगद छुट दिने योजना अगाडि ल्याएका छ । अहिलेको विषम परिस्थितिलाई मध्यनजर गर्दै कम्पनीले डिएफएसकेको कुनैपनि मोडलको खरिदमा अफर दिन लागेको बताएको छ। कम्पनीले अहिले ग्लोरी ५६० र ग्लोरी ५८० एसयूभी नेपालमा बिक्री वितरण गर्दै आएका छ । 'हामीले तत्काल पैसा नहुने ग्राहकलाई मध्यनजर गर्दै १० लाख रुपैयाँ डाउन पेमेन्ट बुझाएर गाडी लिनसक्ने अफर दिएका छौं', कम्पनीले भनेको छ । कम्पनीले ५० प्रतिशत डाउन पेमेन्ट तिरेर डिएफएसकेका एसयूभीकिन्न चाहने ग्राहकलाई ६ महिनाको मासिक किस्ता कम्पनीले नै तिरिदिने व्यवस्था समेत गरेको छ । यीमध्य कुनै पनि योजना छनोट गरेर ग्राहकले आफ्नो लागि नयाँ एसयूभी खरिद गर्नसक्ने छन्। साथै, गाडी किन्ने ग्राहकले लक्की ड्र मार्फत ५ लाखको बम्पर पुरस्कार पनि जित्न सक्नेछन् । पुराना गाडी लिएर एक्सचेन्ज गर्न आउने ग्राहकलाई पनि कम्पनीले १ लाख रुपैयाँ सम्मको बोनस र २०७७७८ को सडक दस्तुर कम्पनीले नै तिरिदिने छ।"
चिनियाँ प्रसिद्ध व्यवसायी रेनलाई भ्रष्टाचार मुद्दामा १८ वर्ष जेल सजाय,बेइजिङ : चीनका प्रसिद्ध घरजग्गा व्यवसायी तथा राष्ट्रपति सी चिनफिङका आलोचक रेन झिकियाङलाई भ्रष्टाचार अभियोगमा १८ वर्षका लागि जेल सजाय सुनाइएको छ । अदालतका अनुसार उनीमाथि घुस र सार्वजनिक सम्पत्ति अपचलन गरेको पनि मुद्दा छ । कुनै बेला चिनियाँ कम्युनिस्ट पार्टीका भित्रिया भनी चिनिने उनी पछिल्लो समय घरजग्गा व्यवसायका टाइकुनको रुपमा चिनिन्छन् । साथै राष्ट्रपतिका आलोचक पनि । मुद्दा परेपछि गत मार्चदेखि नै उनी सम्पर्क विहीन भएका थिए । अदालतको मंगलबारको फैसला अनुसार रेनले ५० मिलियन युआन हिनामिना गरेका थिए । हूयान ग्रूपका प्रमुख समेत रहेका ६९ वर्षीय रेन राज्यको सम्पत्ति हिनामिना गरेको बताइन्छ । जसअनुसार उनले ४ दशमलब २ युआन जरिवाना पनि तिर्नुपर्ने अदालतको फैसला छ । तर केही अधिकारकर्मीले यस कदमको विरोध गरेका छन् । मंगलबार अदालतको फैसला अनुसार रेनले हूयुन ग्रूपमा छँदा शक्तिको दुरुपयोग पनि गरेका थिए । रेनमाथि कम्युनिस्ट पार्टीको अनुशासनको कारवाही गत अप्रिलमै सुरु भएको थियो । पछि सेप्टेम्बर ११ मा बेइजिङ अदालतमा उनीमाथिको मुद्दामा बहस भएको हो । रेनका समर्थकले भने उनले सत्य बोल्ने भएकाले यस्तो मुद्दा लगाइएको भन्दै सरकारको आलोचना गरेका छन् ।
"बागलुङमा कोरोना रोकथाम : कन्ट्रयाक ट्रेसिङ नहुने, आइसोलेसन स्वेच्छिक","बागलुङ : जिल्लाको ढोरपाटन नगरपालिकाले कोरोना संक्रमणलाई गम्भीर समस्याको रुपमा नलिने नीति अख्तियार गर्न थालेको छ । बाढी पहिरोले क्षतविक्षत तुल्याएको ढोरपाटनमा समुदायस्तरमा सोमबार मात्र १४ जनामा कोरोना संक्रमण पुष्टि भएको थियो । यसअघि संक्रमित भएका सबैलाई बुर्तिबाङ प्राथमिक स्वास्थ्य केन्द्रको आइसोलेसनमा राखे पनि अब घर या अस्पताल बस्ने विकल्प स्वेच्छिक बनाइएको छ । संक्रमित भएकाहरुको कन्ट्याक्ट ट्रेसिङ समेत नगरिने नगरपालिकाले जनाएको छ । जसअनुसार संक्रमित मध्ये ७ जना मात्र कोभिड १९ अस्थायी अस्पतालको आइसोलेसनमा छन् । अन्य ७ जना घरमै बसेका छन् । संक्रमितसँगै रहेका बाहेक अरुको कन्ट्याक्ट ट्रेसिङ नगरिने ढोरपाटन नगर स्वास्थ्य शाखाका प्रमुख घनाश्याम शर्माले जानकारी दिए । 'कोरोना संक्रमितको सम्पर्कमा भएकाहरु खोजी गर्दै घरघर पुग्न अब सम्भव र साध्य छैन भन्ने कुरा भएको छ, दुई क्लिनिकवाला, होटल व्यवसायी संक्रमित भएका छन्, यसबीचमा उनीहरुकोमा कति आए र गए ? त्यसको लेखाजोखा गर्नै कठिन छ,' स्वास्थ्य शाखा प्रमुख शर्माले भने, 'स्वास्थ्यका हिसाबले हामीले यो कुरा भन्न मिल्दैन, तर जनप्रतिनिधिबाट यही खालको निर्देशन प्राप्त भएको छ । यसरी नै हामी अघि बढ्ने सोचमा छौं ।' आगामी बुधबार कोरोना संक्रमितहरुको स्वाब लिएको एक साता पुग्ने भएकाले पुनः स्वाब लिएर पीसीआर परीक्षण गरेपछि थप रणनीति तय गरिने उनले बताए । जिल्लाको पश्चिम क्षेत्रका संक्रमितको उपचारका लागि लामो समयदेखि ढोरपाटन नगरपालिकाको बुर्तिबाङ प्राथमिक स्वास्थ्य केन्द्रमा आइसोलेसन तयार गरेर उपचार गरिरहेकोमा यसै साता मात्रै कोभिड १९ अस्थायी अस्पताल बनाएर उद्घाटन गरिएको थियो । 'विश्वले आत्समाथ गरिरहेको स्वास्थ्य सुरक्षा मापदण्ड अनुसार कोरोनालाई अहिले नै पुरै बेवास्ता गर्न मिल्दैन, लक्षण देखिएका संक्रमितलाई आइसोलेसनमा राख्ने र संक्रमितको सम्पर्कमा भएकाको पनि खोजी गरी स्वाब संकलन गरेर पीसीआर परीक्षण गर्नुपर्छ,' बुतिबाङ प्राथमिक स्वास्थ्य केन्द्रका प्रमुख डामिलन मल्लले भने, 'तर यहाँको नगरपालिकाले नगर्ने भने पछि केही समस्या र अन्यौल पैदा भएको छ, हामी त सुझाव परामर्श दिने हो, अस्पताल आए उपचारमा कुनै कमी हुन दिन्नौं।' ढोरपाटन नगरपालिकाका नगर प्रमुख देवकुमार नेपालीले कोरोनालाई अब धेरै ठुलो भयावह र आतंकको विषय बनाउन नहुने बताए । 'कोरोना रोकथाम र नियन्त्रणका लागि करिब ६ महिना हामी सबै जनशक्ति, स्रोत साधन प्रयोग गरेर अहोरात्र लाग्यौ, ३ करोड बढी खर्च भइसक्यो, मेयर नेपालीले भने, अब खर्चले थेग्न पनि कठिन भयो, बजार सील गरेर ठप्प पारेर मात्र हुँदैन, रोगले भन्दा भोकले मर्ने अवस्था पनि बढ्दो छ, अब नयाँ ढंगले कोरोनाको सामना गर्नुपर्छ । लक्षण देखिएका बिरामीको चेकजाँच र आइसोलेसनमा उपचार गर्ने बिषयमा भने विशेष ध्यान दिइने नेपालले बताए । गत भाद्र १७ गते राति पहिरोसँगै आएको बाढीले २२ जनाको मृत्यु र १५ जना अझै बेपत्ता भएको घटना पछि ढोरपाटन क्षेत्रमा राहत संकलन, वितरण गर्नेको दैनिक बाक्लो उपस्थिति हुँदै आएको छ । बुर्तिबाङ बजार समेत पछिल्लो समय निर्वाध खुल्ला र मानिसहरु न्युनतम स्वास्थ्य सुरक्षा मापदण्डको समेत पालना नगरी हिँड्ने, डुल्ने क्रम जारी छ । समुदायस्तरमा नमुना परीक्षणका क्रममा ६९ जनाको स्वाब संकलन गरिएकोमा सोमबार बुर्तिबाङ प्राथमिक स्वास्थ्य केन्द्रमा कार्यरत तीनजना, प्राइभेट क्लिनिकका २ जना स्वास्थ्यकर्मी छन् । अन्य ७ जना भने होटल व्यवसायी, इलेक्टिसियन, मासु पसल र बैंकका स्टाफ हुन् । अहिले जिल्लामा कोरोना संक्रमितको संख्या ३ सय ४८ जना पुगेको छ । जसमा २ सय ९५ जना निको भइसकेका छन् भने ३८ जना विभिन्न आइसोलेसनमा छन् । एकजना युवकको भने मृत्यु भएको छ ।"
टिचिङमा जाने तयारीमा रहेका केसीलाई अपहरण शैलीमा ट्रमा सेन्टर लगियो,"काठमाडौँ : चिकित्सा क्षेत्र सुधारको माग गर्दै जुम्लामा अनसन बसेका डा गोविन्द केसीलाई ट्रमा सेन्टरमा पुर्याइएको छ। सोमबार नेपालगञ्ज आइपुगेका डा केसीलाई बुद्ध एयरको नियमित उडानबाट मंगलबार काठमाडौँ ल्याइएको हो। आफूले काम गरेर अवकाश पाएको त्रिवि शिक्षण अस्पताल टिचिङमा बसेर सत्याग्रह गर्ने तयारी गरिरहेका केसीलाई प्रहरीले ट्रमा सेन्टरमा लगेको हो। डा केसीको चाहना विपरित सुरक्षाकर्मीले ट्रमा सेन्टरमा लगेको उनका सहयोगी प्रीतम सुवेदीले जानकारी दिए। डा केसीलाई अपहरण शैलीमा सुरक्षाकर्मीले विमानस्थलबाट ट्रमा सेन्टरमा लगेका छन्, सुवेदीले भने। जुम्लाको एक मन्दिरमा अनशन बसेका डा केसीको स्वास्थ्य अवस्था कमजोर बन्दै गएपछि उनलाई काठमाडौँ ल्याइएको हो। नेपालगञ्जमा उपचार गर्न नमानेका केसीले काठमाडौं आएर पनि अनशनलाई निरन्तरता दिएका छन्। डा केसीद्वारा उपचार अस्वीकार डाक्टर केसीको अनसन मेडिकल माफियालाई टेन्सन ! (फोटो फिचर) डा केसीको नेपालगन्जमा उपचार डा केसी काठमाडौँ आउँदै, अनसन जारी राख्ने डा केसी महाराजगन्जस्थित शिक्षण अस्पतालमा अनशन जारी राख्ने तयारीमा थिए। ९ दिनदेखि अनशनरत डा केसीले आफ्ना माग पूरा नहुन्जेल अनसन नतोड्ने अडान राख्दै आएका छन्।"
"व्यक्तिगत जग्गामा सरकारी हस्तक्षेप : पुस्ता बित्यो, मुद्दा कायमै","राजविराज : न्यायालय र आफ्नै न्यायिक समितिले तत्काल रोक्न भने पनि सप्तरीको खडक नगरपालिकाले निर्माण गरिरहेको भवनको काम जारी राखेको छ । वडा नम्बर ८ स्थित बिसनपुरमा निर्माण भइरहेको वडा कार्यालय भवनको विवादित जमिनबारे सर्वोच्च अदालतसम्म मुद्दा चलिरहेको छ । उच्च अदालत जनकपुर राजविराज इजलाशका न्यायाधीश दिपेन्द्र अधिकारीको इजलाशले खडक नगरपालिका र वडा कार्यालयसमेतलाई भदौ २४ गते नै अल्पकालिन अन्तरिम आदेश जारी गरेको थियो। लिखित जवाफ पेश गर्न म्याद सूचना जारी गरी असोज ११ गते छलफलका लागि उपस्थित हुन बोलाइएको अदालतको आदेशमा भनिएको छ, 'छलफलको मितिसम्म निर्माण कार्य नगर्न, नगराउन र यथास्थितीमा राख्न अल्पकालिन अन्तरिम आदेश जारी गरिएको छ ।' जिल्ला प्रशासन कार्यालय र खडक नगरपालिकाकै न्यायिक समितिले समेत वडा कार्यालयलाई बुधबार नै पत्राचार गरी अदालतको आदेश पालना गर्न पत्राचार गरेको छ । खडक नगरपालिकाका कानूनी सल्लाहकार अधिवक्ता अजयकुमार चौधरीले अदालतबाट आफ्नै पक्षमा फैसला हुन सक्ने नजिरहरू भएपनि तत्काल अदालतको आदेश मानेर काम स्थगित गर्नुपर्ने बताए । उनले यथास्थितीमा राख्न अदालतबाट भएको आदेश पालना गर्न न्यायिक समितिले बुधबार गरेको पत्राचार वडा अध्यक्ष मो इसराइलले शुक्रबार मात्र बुझेको भन्दै फोन समेत गरेर जानकारी गराएको बताए । राजमार्गस्थित वडा नम्बर ८ को कार्यालय र खडक नगरपालिका कार्यालयको दुरी एक किलोमिटर छ । बोदे बर्साइन नगरपालिका७ का ५७ वर्षीय बिनोदकुमार यादवले आफ्नो नैसर्गिक अंश हक रहेको जमिनमा भवन निर्माण हुन लागेको भन्दै भदौ २४ गते निषेधाज्ञाको रिट हालेका थिए । वडा अध्यक्ष मो इसराइलले ३ कठ्ठा जमिनमध्ये करिब एक कठ्ठा जमिनमा १ करोड २२ लाखको लागतमा वडा कार्यालय भवन निर्माण भइरहेको जानकारी दिए । उनले काम गरिरहेको कन्ट्रक्शनविरुद्ध उजुरी नहालेकोले आफूले निर्माण कार्य रोक्न नमिल्ने भन्दै पन्छिए । आफ्नो अंशभागमा परेको कित्ता नम्बर १३२१ को १ कठ्ठा ५ धुर जमिनमा खडक नगरपालिकाको वडा ८ कार्यालय भवन बनिरहेको निवेदक बिनोदले दावी गरे । उक्त जमिन सुशिल यादवबाट साविक कल्याणपुर गाविसले ०७० असार ३ गते खरिद गरेपछि वडा कार्यालयको भोगमा आएको थियो । बिनोदका अनुसार काका कपलेश्वरको मृत्यपछि काकी अमेरिकादेवीले बुवा, ठूलोबुवाको अंश लाग्ने जमिन समेत बिक्री गरेपछि तीन दशकदेखि मुद्दा चल्दै आएको छ । चार दाजुभाइ मध्ये कान्छा कपलेश्वर खेतीपातीको काम हेर्ने र अन्य तीन दाजु नोकरीका सिलसिलामा जिल्ला बाहिर रहने गरेकाले एकासगोलको १५ विगहा जमिन उनकै नाममा थियो । कपलेश्वरको मृत्युपछि उनकी श्रीमती अमेरिकादेवीले मानराजा र कल्याणपुरको १५ विगहा जमिन आफ्नो नाममा ल्याई ०४६ देखि ०४८ सालसम्ममा २६२७ जनालाई टुक्रा पारेर बेचेकी थिइन् । वडा कार्यालयले भवन बनाइ रहेको जमिन अमेरिकादेबीले ०४८ फागुन १२ गते कबुलम खातुनलाई बिक्री गरेकी थिइन् । कबुलनबाट फुलेश्वर साह, बिन्दीलाल साह, सुशिल यादव हुँदै कल्याणपुर गाविसले खरिद गरेको जमिनमा नै वडा कार्यालयले भवन बनाइरहेको बिनोदका भाइ बिरेन्द्रले बताए । सप्तरी जिल्ला अदालतले ०५३ असार ११ गते बिनोदका बुवा सकलदेवको पक्षमा फैसला गरेकोमा पुनरावेदन अदालतले ०५५ माघ १७ गते उल्टाएको थियो । सर्वोच्च अदालतले ०६२ जेठ २७ गते पुनः सकलदेवकै पक्षमा फैसला गरेको उनका कान्छा छोरा नागेन्द्रले बताए । बुवा सकलदेव र ठूलो वुवाहरू जयकृष्ण र बालेश्वरको मुद्दा लडदा लडदै मृत्यु भएपछि मुद्दा लडन थालेका सकलदेवका जेठा छोरा बिनोदकै उमेर ५७ पुगिसकेको छ । अदालतमा हालसम्म परेको २६ वटा मध्ये २५ वटा मुद्दा जितेको जानकारी दिँदै उनले १५ बिगहामध्ये साढे २ विगाहा जमिन फिर्ता आउन अझै बाँकी रहेको बताए । 'अदालतले फैसला गर्दा पुस्ता बित्यो, कार्यान्वयन गर्न अर्को पुस्ता कुनुपर्ने देखियो,' बिनोदले भने ।"
खाडी मुलुकबाट नियमित अन्तर्राष्ट्रिय उडान हुने,"काठमाडौं : सरकारले १ अक्टोबर (असोज १५) देखि खाडी मुलुक कतारको दोहा, साउदी अरेबियाको रियाद र कुवेतमा नियमित उडान सञ्चालन गर्ने भएको छ। यसअघि भदौ १६ देखि शुरु भएको अन्तर्राष्ट्रिय उडानमा पीसीआर परीक्षण सहज नभएकाले ती मुलुक नियमित उडान भएको थिएन। अहिले चार्टर्ड र उद्धार उडानमात्र भइरहेको छ। संस्कृति, पर्यटन तथा नागरिक उड्डयन मन्त्रालयले खाडी मुलुकबाट नियमित उडानका लागि अक्टोबर महिनाको उडान सार्वजनिक गरेको छ। मन्त्रालयले यसअघि सेप्टेम्बर महिनाका लागि उडान तालिका सार्वजनिक गरेको थियो। पर्यटन मन्त्रालयका सचिव केदारबहादुर अधिकारीले यसअघि चार्टर्ड उडानमात्र भएका तीन गन्तव्य दोहा, रियाद र कुवेतमा अब नियमित उडान गरिने जानकारी दिए। मुलुकबाट हुने अन्तर्राष्ट्रिय उडानको तालिका नियामक नेपाल नागरिक उड्डयन प्राधिकरणले बनाएको छ। सचिव अधिकारीले सामाजिक सञ्जाल फेसबुकमार्फत तीन मुलुकमा अन्तर्राष्ट्रिय उडान सङ्ख्या थपिएको र अहिले भइरहेका गन्तव्यमा नियमित उडान जारी रहने बताए। उडान तालिकाअनुसार २५ दिनका लागि सातामा कूल औसत १०९ वटा उडान हुने गरी उडान तालिका तय भएको छ। अक्टोबर महिनाका लागि दैनिक १५ वटासम्म उडान अनुमति दिइएको छ। थप भएको उडान तालिकाअनुसार दोहामा नेपाल एयरलाइन्सका न्यारोबडी र वाइडबडी जहाज र हिमालय एयरलाइन्सले उडान भर्नेछन्। कुवेतबाट जजिरा एयरवेजले उडान गर्नेछ भने रियादबाट हिमालय एयरलाइन्सले नियमित उडान गर्ने जनाइएको छ। रासस"
नेकपा बैठक : १० दिनमा ठोस प्रस्ताव ल्याउन अध्यक्षद्वय र महासचिवलाई जिम्मा,"काठमाडौं : नेपाल कम्युनिस्ट पार्टी (नेकपा) सचिवालय बैठकले पार्टीको सांगठनिक एकताको ठोस प्रस्ताव १० दिनमा ल्याउने जिम्मा दुई अध्यक्ष र महासचिवलाई दिएको छ। पार्टी प्रवक्ता नारायणकाजी श्रेष्ठका अनुसार मंगलबार प्रधानमन्त्रीको सरकारी निवास बालुवाटारमा बसेको बैठकले अध्यक्ष एवम् प्रधानमन्त्री केपी ओली र अर्का अध्यक्ष पुष्पकमल दाहाल प्रचण्डसँगै महासचिव विष्णु पौडेललाई सांगठनिक एकताको ठोस प्रस्ताव ल्याउनका निम्ति १० दिनको म्याद दिएको हो। संगठनिक एकीकरणका बाँकी काम पूरा गर्न गर्ने सन्दर्भमा १० दिनभित्र अध्यक्ष र महासचिवले ठोस प्रस्ताव सचिवालयमा प्रस्तुत गर्ने निर्णय भएको छ, प्रवक्ता श्रेष्ठले भने, त्यसका आधारमा सांगठनिक एकीकरणको विषयमा टुंगो सचिवालयले लगाउने छ। बैठकले संवैधानिक निकायको नियुक्तिका बारेमा तत्काल निर्णय गर्न आग्रह गरेको छ। संवैधानिक परिषदले बैठक गरेर निर्णय लिनुपर्ने कुरामा आवश्यक निर्णय लिन पहल गर्न बैठकले आग्रह गरेको छ, प्रवक्ता श्रेष्ठले भने। पार्टी अध्यक्ष एवम् प्रधानमन्त्री ओलीलाई संवैधानिक परिषदको बैठकलाई सुचारु गर्न र पदपूर्ति सम्बन्धी निर्णय लिन सबैलाई अनुरोध गरेको प्रवक्ता श्रेष्ठको भनाइ छ। आइतबार पेरिसडाँडामा भएको सचिवालय बैठकमा प्रस्तुत भएको कार्यसूचीमित्र रहेर दुई दिनभित्रै अर्कौ बैठक बस्नेछ। सचिवालयले स्थायी समिति बैठकको निर्णय कार्यान्वयनका सन्दर्भमा सकारात्मक छलफल गरेको प्रवक्ता श्रेष्ठले बताए। पार्टी एकता र विश्वासलाई सुदृढ गर्ने, पार्टी र सरकारको सम्बन्ध मजबुत बनाउने, सरकारको विश्वसनीयता अझ बढाउने विश्वास व्यक्त गर्दै बैठक समापन भएको छ, प्रवक्ता श्रेष्ठले भने। मंगलबारको सचिवालयले मन्त्री फेरबदलको विषयमा ठोस निर्णय लिने बताइएको थियो। प्रवक्ता श्रेष्ठले भने बैठकमा क्याबिनेटको विषयमा छलफल नभएको प्रष्ट पारे। क्याबिनेटको बारेमा अस्ति भएको छलफलबाहेक अरु छलफल भएको छैन, प्रवक्ता श्रेष्ठले भने।"
टिभिएसको 'टिभिएस दशैँको आशा' स्किम योजना,"काठमाडौं : नेपालको सबैभन्दा ठूलो पर्वको अवसर पारेर नेपालको लागि टिभिएस टूह्वीलर्सको एक मात्र आधिकारिक वितरक जगदम्बा मोटर्स प्रा लि ले एक उपभोक्ता योजना 'टिभिएस दशैँको आशा' प्रारम्भ गरेको छ। यो त्यस्तो उपहार योजना हो जहाँ ग्राहकहरुले नगद र पुरस्कारहरु जित्ने बहुअवसरहरु प्राप्त गर्नेछन् । यस योजना अन्तर्गत कुनै पनि एक मोटरसाइकलको खरिदमा नगद छुटको रूपमा ९ हजार र स्कूटरमा ७ हजार वा शुन्य प्रतिशत ब्याजदरमा सम्बन्ध खरिद गर्ने सुविधा छान्न सकिनेछ । साथै बम्पर उपहारका रूपमा, हरेक हप्ता एकजनाले आरआर ३१० जित्ने अवसर पाउनेछन् । यस बम्पर उपहार योजनामा भाग लिनको लागि जोकोहीले पनि धधधतखकलभउबिअयरम्बकजबष्ल मा गएर फारम भर्नु पर्नेछ । जसमा किने पनि या नकिने पनि आरआर ३१० जित्ने अवसर पाईन्छ । यस बम्पर आर्कषण भनेको जोकोहीले पनि आफ्नो छनौट वा किन्नको विकल्पको बावजूद भाग लिन र जित्न पनि सक्ने अवसर हो । दशैँ तिहार स्किम योजना शुभारम्भ समारोहका अवसरमा जगदम्बा मोटर्स प्रा लि का प्रवन्ध निर्देशक साहिल अग्रवालले भने,'जब हाम्रा उपभोक्ता महानुभावहरुको जीवनमा केही मुल्य थप्ने समय आउँछ हामी सँधै केही नयाँ नवीनतम विचारका साथ प्रस्तुत हुने गर्दछौं । हामीे यो योजना लिएर यसकारण उपस्थित भएका छौं कि हामी सम्पूर्ण नेपालीहरुको महान चाडको अवसरमा उनीहरुको जीवनमा अझ बढीआशा थप्न सफल हुनेछौं। हामीलाई पूर्ण विश्वास छ कि यसप्रकारका योजनाहरुबाट हाम्रा उपभोक्ताहरु लाभान्वीत हुनु हुनेनै छ, जुन हामीले नियमित रुपमा प्रस्तुत गर्दैआएका छौं ।'"
संसद् बैठक आह्वान गरौं,"लोकतान्त्रिक व्यवस्थामा हरेक समस्याका समाधान जनप्रतिनिधिमूलक संस्थाबाटै खोज्नुपर्छ लोकतान्त्रिक संविधान घोषणा भएको पाँच वर्ष पूरा भएको छ। संविधानतः लोकतन्त्रका मूल्यमान्यतालाई न्याय हुन सकेको छैन। संविधान घोषणा गर्दा जस्तो सकस परेको थियो, त्यस्तै सकस कार्यान्वयनको चरणमा पनि देखा परेको छ। संविधान गतिशील भए पनि त्यसको मार्गनिर्देशनअनुरूप हिँड्न नसक्दा व्यवस्थाप्रति नै प्रश्न उठ्न थालेका छन्। व्यवस्थाको मूल आधार मानिएको संघीय शासन व्यवस्था सञ्चालनमा नियन्त्रण र सन्तुलनको सिद्धान्तलाई कुल्चिन खोज्दा त्यसले नागरिकप्रति वितृष्णा उत्पन्न गराएको छ। संघीयतारूपी औजारमा खिया लाग्न थालेको छ। गाउँका सिंहदरबार मानिने प्रदेश र स्थानीय तह संघीय सरकारको केन्द्रीकृत मानसिकताका कारण थला परेका छन्। प्रदेश सरकारले आफ्नो औचित्य पुष्टि गर्न सकेका छैनन्। लोकतान्त्रिक अधिकार भनेको नागरिक आफैंले अनुभव गर्ने हो, व्यवस्थामा शीर्ष तहमा बस्ने दुईचारजनाका सुखसयललाई आधार मानेर आमनागरिकले शासकका क्रियाकलापलाई वैधानिकता दिनुपर्छ भन्ने हुँदैन। अहिले त्यही भइरहेको छ। संविधानले परिकल्पना गरेको आधारभूत अधिकारबाट समेत नागरिक वञ्चित छन्। रोजगार, निःशुल्क शिक्षा, आवास र स्वास्थ्योपचारको हकको कार्यान्वयनमा सरकार चुकेको छ। संवैधानिक निकायहरू संविधानद्वारा नभई शासकद्वारा नियन्त्रित छन्। राज्यका मेरुदण्ड मानिने संवैधानिक संस्था र लोकतन्त्र प्रधानमन्त्रीको निर्देशनमा चलाउने अभ्यास संविधानले परिकल्पना गरेको होइन भन्ने कुरा शासकीय दलले बुझ्न जरुरी छ। नागरिकलाई कष्टकर जीवनबाट मुक्ति दिलाउन र सत्तााका गलत क्रियाकलापमा औंला ठड्याउन पनि संसद् अधिवेशन तत्काल बोलाउन आवश्यक छ। संविधानतः भएको निर्वाचनपछि कांग्रेस प्रतिपक्षमा छ। सरकार संविधान कार्यान्वयनमा पूर्णरूपमा असफल देखिए पनि प्रमुख प्रतिपक्षी दलको नाताले कांग्रेसले आफ्नो भूमिका निर्वाहमा चुकेको स्वीकार हामीले गर्नुपर्छ। सरकारले संविधानको लिक छाडेर हिँड्दा पनि सही बाटोमा ल्याउन प्रतिपक्षले दबाब सिर्जना गर्न नसक्दा नागरिकको चासोको दल बनेको कांग्रेसप्रति पनि औंला ठडिन सक्छ भन्नेतर्फ हामी सचेत बन्नुपर्छ। सरकारी दलको नियतमाथि प्रश्न उठ्नु त स्वाभाविक हो। नागरिक दललाई सत्तामा पुर्याउन भर्याङ मात्र भए भन्ने आम गुनासोको सम्बोधन गर्न पनि संविधानको बाटो समात्न जरुरी छ। सरकार संविधानको बाटोमा हिँड्न चाहेन भनेर प्रतिपक्षको भूमिका सकिने होइन। उसलाई सही बाटोमा हिँडाउन हरेक किसिमका दबाबमूलक कार्यक्रम गर्न प्रतिपक्ष तयार हुनुपर्छ, भागबन्डाको संस्कृतिको पक्षमा वकालत गर्ने होइन। राजनीति भनेको नागरिक कल्याणकै लागि गर्ने हो। दुईचारजना नेताको व्यवस्थापन मात्र राजनीति होइन। नेतृत्वले मानवीय समानता देखाउन सकेन भने त्यसले विद्रोह निम्त्याउँछ। सिद्धान्तमा समाजवाद भन्ने तर व्यवहारमा सामन्तवादी शैली लाद्ने हो भने नागरिक चुप लागेर बस्ने छैनन्। सरकारको सामन्तवादी शैलीको पटाक्षेप टुँडिखेलमा रित्ता थाल बोकेर खाना पर्खिरहेका नागरिकको व्यथाले स्पष्ट पारेको छ। भोको पेटभन्दा सुरक्षालाई प्राथमिकता ठान्ने कार्यकारी प्रमुखले नागरिक हितमा काम गर्छ भनेर कतिञ्जेल पत्याउने ? कार्यकारीका यस्ता टिप्पणीले जतिपटक व्यवस्था बदलिए पनि संविधानले लक्षित गरेको वर्गले कहिल्यै दुःखको भारी बिसाउन पाउने भएन भन्ने सन्देश प्रवाह भएको छ। यो लोकतान्त्रिक व्यवस्थाका लागि गम्भीर चुनौतीको विषय हो। व्यवस्थाप्रति आमनागरिकलाई अपनत्व महसुस गराउनुपर्ने म्यान्डेट पाएका कार्यकारी प्रमुखले उल्टो सुरक्षाका नाममा भोको पेटमाथि लात हानिरहँदा नेकपा मूकदर्शक भएर बसिरहेको छ। कार्यकारी प्रमुखले नै भ्रष्टाचारलाई ढाकछोप गरिरहँदा सत्तासीन दलको नेतृत्व लोकतन्त्रलाई बदनाम गराउने गरी पदको भागबन्डालाई प्रमुख एजेन्डाका रूपमा अघि सारिरहेको छ। चौतर्फी असफल भएको सरकारले आफ्नो असफलतालाई ढाकछोप गर्न कोरोना महामारीलाई जिम्मेवार ठहर्याउँदा आम नागरिकले के ठानेको होला ? कोरोनाकै कारण देखिने विकास रोक्नुपर्यो भनेर प्रधानमन्त्रीले फेरि एकपटक नागरिकका आँखामा छारो हाल्ने काम गरेका छन्। के प्रतिपक्षले आफ्नो भूमिका देखाउने भनेको यस्तै अवस्थामा हो। सरकार नागरिकका विपक्षमा हिँडिरहँदा प्रतिपक्ष मूकदर्शक भएर बस्ने होइन, सडकमा समेत उभिन तयार हुनुपर्छ, यदि नागरिक हितमा राजनीति गरेको पुष्टि गर्ने हो भने। टुँडिखेलमा संविधान दिवस मनाइरहँदा खुलामञ्चमा भोका मजदुरले थाल लिएर लाममा बसेको दृश्य कम हृदयविदारक थिएन। मजदुरका रित्ता थालका सामुन्नेमा फूल को वृष्टिले सत्तालाई गिज्याइरहेको थियो। प्रधानमन्त्रीले खुलामञ्चबाट संविधान गतिशील दस्ताबेज हो भनिरहँदा त्यो गतिशीलतालाई रित्ता थालले चुनौती दिइरहेका थिए। टुँडिखेलामा दाताले बाँडेको खाना खाएर मात्र कसरी बाँच्ने भन्ने पीडा थपिएको छ। टुँडिखेलको दृश्यले सरकारी नैतिकता आफैं लजाइरहेको छ। छ महिनायता कोरोना महामारीको पीडाले आमनागरिकको गाँस र वास खोसिएको छ। धेरैको रोजगार गुमेको छ। निषेधाज्ञाले दैनिक ज्याला मजदुरी गर्ने श्रमिक मारमा परेका छन्। एकातिर उनीहरूको कमाउने बाटो गुमेको छ भने अर्कातिर भोको पेट भर्ने चिन्ताले सताइरहेको छ। परिवारप्रतिको जिम्मोवारी त थप चुनौतीको विषय भयो। वैदेशिक रोजगारमा रहेका नेपाली पनि घर फर्किएका छन्। स्वदेशमा रोजगार नपाएपछि फेरि विदेश फर्कन विवश छन्। सीमामा विदेश फर्कनेको लर्कोले मुलुकको अस्तित्वलाई चुनौती दिइरहँदा पनि सत्तालाई पोलेको छैन। बर्खामा भीषण प्राकृतिक प्रकोपको वितण्डाले प्रभावितको वेदना कारुणिक छ। आमनागरिक भय, त्रास र आतंकले पीडित छन्। चौतर्फी आक्रोश निराशा र जीवनमरणको दोसाँधमा छन्। तर यही महामारीको आडमा सत्ताधारीहरू निर्बाध रूपबाट भ्रष्टाचार, राष्ट्रिय ढुकुटीको दोहन, असंवैधानिक तथा मनपरी नियुक्ति र पजनीमा उत्रिएका छन्। फजुल खर्च त नियमितता नै भइसक्यो। मुलुकको संकटलाई अझ गहिरो बनाउँदै, पदको झम्टाझम्टीमा मात्र रुमल्लिने, भ्रष्टहरूलाई उन्मुक्ति, अर्कातिर गरिब, ज्यालादारीमा निर्वाह गर्ने समुदाय अकाल मृत्यु र आत्महत्यामध्ये एक रोज्न विवश छ। कोरोना महामारीका कारण स्वदेश फर्केका बेरोजगार युवा सरकारी गैरजिम्मेवारीका कारण विवश भएर पुनः बिदेसिन थालेको छ। गम्भीर रोगीप्रति सरकारले देखाएको गैरजिम्मेवारी एवं भ्रष्टहरूका क्रियाकलापलाई प्रधामन्त्रीबाट ढाकछोप र अभयदान दिने काम भएको छ। यी र यस्ता अनगिन्ती विषयको बहसका लागि संघीय संसद्को विशेष अधिवेशन आह्वान अनिवार्य भएको छ। यी राष्ट्रिय महŒवका विषयमा खासगरी प्रमुख प्रतिपक्ष र जनप्रतिनिधिको गम्भीर छलफल र विश्लेषण हुनु राष्ट्रिय माग हो। खेदको विषय कुर्सीको झगडामा संसद्लाई वाधक मानेर सभामुखलाई समेत जानकारी नदिई सरकारले गत असारमै बर्खे अधिवेशन विसर्जन गर्यो। महामारीका बीच संघीय संसद्को अधिवेशन सञ्चालन गर्न सकिन्छ भन्ने वास्तविकता, बेलायत र भारतमा कोरोना महामारीबीच चलेका संसद् अधिवेशन, दक्षिण कोरियामा सम्पन्न आमनिर्वाचन, जापानमा सरकार हेरफेर, अमेरिकामा हुन गइरहेको राष्ट्रपतिको निर्वाचन आदि गतिविधिबाट प्रमाणित हुन्छ। यस्तो अवस्थामा संसद्को प्रमुख प्रतिपक्षी नेपाली कांग्रेसले प्रतिनिधिसभाको विशेष अधिवेशन आह्वान गरी मुलुकको वर्तमान संकट र परिस्थितिबारे समाधानमूलक विश्लेषणसमीक्षा गरी जनउत्तरदायी निष्कर्षमा पुग्ने भूमिका निर्वाह गर्न संसद्को बैठक आह्वान गर्न म विनम्रतापूर्वक आग्रह गर्दछु। प्रतिपक्षी कांग्रेसले आफ्नो औचित्य पुष्टि गर्नुपर्ने बेला आएको छ। गरिब, दलित, श्रमिक र किसानका हक स्थापित गर्नकै लागि समाजवादको परिकल्पना गरिएको हो। खान नपाएका श्रमिक, काम नपाएका मजदुर र रोजगार नपाएका बेरोजगारका समस्या सम्बोधन गर्न पनि संसद्को बैठक बोलाउन दबाब दिन जरुरी छ। नेता र पार्टीभन्दा नागरिक पहिलो प्राथमिकता हो। नागरिकलाई रुवाएर लोकतन्त्रको पुष्टि गर्ने सत्ताका गलत क्रियाकलापमा औंला ठड्याउन पनि संसद् अधिवेशन तत्काल बोलाउन आवश्यक छ। पार्टीभित्रको शक्ति संघर्षमा नभई नागरिकको सेवाप्रवाहमा ध्यान दिने बेला हो यो। नागरिकलाई कष्टकर जीवनबाट मुक्ति दिलाउन र उनीहरूका समस्याको समाधान खोज्न पनि संसद् बैठक बोलाउन आवश्यक छ। किनकि लोकतान्त्रिक व्यवस्थामा हरेक समस्याका समाधान जनप्रतिनिधिमूलक संस्था संसद्बाट खोज्नुपर्छ।"
अब विदेशको कमाइ मोबाइलबाटै घर पठाउन सकिने,"काठमाडौं : वैदेशिक रोजगारीमा रहेका नेपालीले मोबाइलबाटै आफूले कमाएको रकम आफन्तलाई पठाउन सक्ने व्यवस्था कार्यान्वयनमा आएको छ। नेपाल राष्ट्र बैंकले मोबाइल मार्फत नै आफूले कमाएको पैसा पठाउन सक्ने व्यवस्था गरेको छ। यस्तो व्यवस्था पछि अब पैसा हराउने र समयमा प्राप्त नहुने जस्ता समस्याको समाधानहुने भएको छ। केन्द्रीय बैंकले मोबाइल बैंकिङ, इन्टरनेट बैंकिङ, इलेक्ट्रोनिक कार्ड र डिजिटल वालेटमार्फत् रेमिट्यान्स पठाउन मिल्ने नयाँ व्यवस्था गरेको छ। विद्यमान व्यवस्था अनुसार विप्रेषण रकम बैंकिङ प्रणाली वा विप्रेषण सेवा प्रदायक कम्पनीले मात्रै पठाउँदै आएका थिए। नयाँ व्यवस्था पछि मोबाइलबाटै सहज रुपमा पैसा पठाउन सकिने भएको हो। राष्ट्र बैंकको विदेशी विनिमय व्यवस्थापन विभागले आज एक परिपत्र मार्फत विदेशमा रहेका नेपालीले विद्युतीय माध्यमबाटै नेपालमा पैसा पठाउन सक्ने व्यवस्था गरेको हो। बैंकका अनुसार त्यसका लागि नेपालका बैंक तथा वित्तीय संस्था एवम् विप्रेषण सेवा प्रदायक कम्पनीले विदेशमा काम गरिरहेका नेपाली कार्यरत रहेका देशमा सञ्चालनमा रहेका विद्युतीय भुक्तानी गर्ने संस्थासँग भने आवद्ध हुनुपर्ने व्यवस्था गरिएको छ। राष्ट्र बैंकको विप्रेषण विनियामावली २०७६ को साविकका व्यवस्थाका साथमा अतिरिक्त तोकिएको सर्त र सीमासहित सम्झौता गरी विद्युतीय माध्यमबाट नेपालमा रकम पठाउन सक्ने व्यवस्था गरिएको हो। राष्ट्र बैंकले विद्युतीय प्रणालीलाई थप विस्तार तथा विकास गर्ने लक्ष्यसाथ उक्त व्यवस्था लागू गरिएको जनाएको छ। नयाँ व्यवस्था पछि नेपालका बैंक तथा वित्तीय संस्थाद्वारा सञ्चालित मोबाइल बैंकिङ, इन्टरनेट बैंकिङ, इलेक्ट्रोनिक कार्ड र बालेट सेवा प्रदान गरिरहेका संस्था वा कम्पनी मार्फत घरमै विप्रेषण प्राप्त गर्न सकिनेछ।"
सहकारीले १४७५ प्रतिशतभन्दा बढी ब्याज लिन नपाउने,"काठमाडौं : सहकारी संस्थाले ऋण लगानी गर्दा १४७५ प्रतिशतभन्दा बढी ब्याज लिन नपाउने भएका छन्। ब्याजदर निर्धारण समितिको सोमबार बसेको बैठकले कात्तिक १५ गतेदेखि लागू हुनेगरी सहकारीको ब्याजदर निर्धारण गरेको हो। सरकारले गत आर्थिक वर्ष साउन १९ गतेदेखि लागू हुनेगरी सहकारीको ब्याजदर १६ प्रतिशत निर्धारण गरेको थियो। सहकारी विभागका रजिष्ट्रार डा टोकराज पाण्डेको संयोजकत्वमा गठित ब्याजदर निर्धारण समितिको बैठकले १४७५ प्रतिशतभन्दा बढी ब्याज लिन नपाउने व्यवस्था गरेको राष्ट्रिय सहकारी महासंघकी वरिष्ठ उपाध्यक्ष ओमदेवी मल्लले बताइन्। महासंघको म्यान्डेट १५ प्रतिशत भएपनि हामीले रिक्स लिएर ०२५ प्रतिशत कममा सहमति गरेका छौँ उनले भनिन्। सहकारी ऐन, २०७४ को दफा ५१ र सहकारी नियमावली, २०७५ को नियम २३ मा तोकिएका आधार र सामान्य भार समेतका आधारमा ब्याजदर निर्धारण गरिएको हो। ऐनअनुसार सहकारीले ऋण र बचतको ब्याजदरको अन्तर ६ प्रतिशत भन्दा बढी लिन पाउँदैनन्। सहकारीले कर्जामा मनपरी गर्न थालेपछि सरकारले ऐनमा व्यवस्था गरेर गत वर्षको साउन १९ बाट ब्याजदर निर्धारण गरैको थियो। राष्ट्र बैंकले मौद्रिक नीतिमार्फत लघुवित्तले १५ प्रतिशतभन्दा बढी ब्याज लिन नपाउने व्यवस्था गरेको छ। सहकारी विभागले लघुवित्तभन्दा ०२५ कम हुनेगरी ब्याजदर निर्धारण गरेको छ। लघुवित्तले १५ प्रतिशत सेवा शुल्क लिन पाउने व्यवस्था छ। विभागले सेवा शुल्क निर्धारण गर्ने तयारी गरेपनि त्यसमा निर्णय हुन सकेन। सरकारले गत वर्ष १६ प्रतिशत ब्याज कायम गरेसँगै सहकारीले घुमाउरो पारामा सेवा शुल्क लगायतका नाममा ५ प्रतिशतभन्दा बढी ब्याजदर लिने गरेको सदस्यहरुले गुनासो गर्दै आएका थिए। ब्याजदर निर्धारण समितिकी सदस्य मल्लले कानुनी दायरामा नआउने सहकारीलाई कारबाही गर्नुपर्ने बताइन्। महासंघले समेत त्यस्ता सहकारीलाई कारबाही गर्छ, उनले भनिन्, हामी अनुगमन गरेर सहकारी अभियान शुद्घिकरण गर्ने अभियानमा छौँ। समितिले बचत तथा ऋणको कारोबार गर्ने केन्द्रीय विषयगत संघमा आबद्ध संस्था र संघको औसत ब्याजदर, सहकारी बैंकको औसत ब्याजदर, बैंक तथा वित्तीय संस्था सम्बन्धी कानून बमोजिम क वर्गको इजाजतप्राप्त बैङ्कहरुको औसत ब्याजदरका आधारमा सन्दर्भ ब्याजदर निर्धारण गरेको रजिष्ट्रार पाण्डेले बताए। उनका अनुसार मन्त्रालय, निकाय, नेपाल राष्ट्र बैंकले गरेका अध्ययन प्रतिवेदन, राष्ट्रिय सहकारी महासङ्घ, विषयगत केन्द्रीय संघको सुझावका आधारमा ब्याजदर तय गरिएको विभागले जनाएको छ। ब्याजदर निर्धारण समितिमा सरकारले सहकारी संस्थाको ब्याजदर कायम गर्न सहकारी ऐन, २०७४ को दफा ५१ बमोजिम सहकारी विभागका रजिष्ट्रारको संयोजकत्वमा भूमि व्यवस्था, सहकारी तथा गरिबी निवारण मन्त्रालय, अर्थ मन्त्रालय, नेपाल राष्ट्र बैंक, राष्ट्रिय सहकारी महासंघ, राष्ट्रिय सहकारी बैंक, केन्द्रीय विषयगत सङ्घहरूबाट प्रतिनिधि र सहकारी विभागका उपरजिष्ट्रार सदस्यसचिव रहेको सन्दर्भ ब्याजदर निर्धारण तथा सिफारिस समितिको गठन गरेको थियो। समितिले प्राविधिक उपसमितिको समेतमा छलफल गरी ऐन तथा नियमावलीको व्यवस्थाअनुसार ब्याजदर निर्धारण गरेको हो।"
"चट्याङ लागेर एक जनाको मृत्यु, एक घाइते",बेंसीसहर : लमजुङमा चट्याङ लागेर एक जनाको मृत्यु भएको छ। सोमबार बेलुका चट्याङले बेंसीसहर नगरपालिका ६ पुमागाउँका ४२ वर्षीय सन्ते विकको मृत्यु भएको लमजुङ प्रहरीले जनाएको छ। प्रहरीका अनुसार साँढे ५ बजेतिरको चट्याङले विक घाइते भएका थिए। घाइते विकलाई उपचारका लागि लमजुङ जिल्ला सामुदायिक अस्पताल बेंसीसहर ल्याइएकोमा उपचारको क्रममा मृत्यु भएको प्रहरी नायव उपरीक्षक गंगाबहादुर थापाले बताए। शवको मंगलबार पोष्टमार्टम हुने छ। चट्याङले पुमागाउँकै २२ वर्षीया चिजा गुरुङ घाइते भएकी छिन्। उनको लमजुङ जिल्ला सामुदायिक अस्पतालमा उपचार भइरहेको प्रनाउ थापाले बताए।
शृंखलाबद्ध हत्या गुपचुप,"गोरखा : दुई हप्ताअघि निर्घात कुटपिटबाट थला परेकी चुमनुब्री गाउँपालिका वडा नं ५ बिहीकी ५० वर्षकी ङिमा साङ्मोको पाँच दिनअघि थलाको थलैमा मृत्यु भयो । कुटपिट गर्ने पक्षले उनका परिवारलाई दुई लाख रुपैयाँ थमाए । घटना सामसुम भयो । चार घण्टा पर रहेको प्रहरी चौकी नाम्रुङले यत्तिका दिनसम्म घटनाबारे केही पत्तो पाएको छैन । जनप्रतिनिधि, जिल्ला प्रहरी कार्यालय पनि यसबारे अनभिज्ञ छन् । गत असारमा यार्सागुम्बा संकलन गर्न गएका सोही गाउँका दुईजनामध्ये टसी दोर्जे फर्किएनन् । सँगै गएकाले टसी दोर्जेको परिवारलाई दुई लाख रुपैयाँ तिरे । सो घटना पनि सामसुम भयो । यी दुई त ताजा घटना हुन् । विगत १५ वर्षयता बिही गाउँमा आठ वटाभन्दा धेरै यस्ता घटना सामसुम भएका छन् । कतिपय घटनाका दोषी प्रष्ट भएर पनि गुपचुप बनाइएका छन्, कतिपय रहस्यको गर्भमै छन् । अपराध गर्नेको विपक्षमा बोल्न सक्ने हिम्मत गाउँमा कसैको नभएको स्थानीयवासीको दुःखेसो छ । बोलौं भने हामीलाई पनि ज्यानको माया लाग्छ, एक स्थानीय नाम नखुलाइदिन अनुरोध गर्दै भन्छन्, अपराधी जरा गाढेर बसेको छ । दिनदहाडै हत्या गरेको देखेपछि को बोल्न सक्छ र ? २०६२ सालको माघ १२ गते बिहीका घरभित्रै घाँटी रेटेर सोनाम छिरिङको हत्या भयो । २०६४ सालमा सोनाम ग्याल्बोको टाम्लिङ भीरबाट खसालेर हत्या भएको स्थानीयवासी बताउँछन् । घटनामा संलग्नको आशंकामा दुईजनालाई पक्राउ गरेर सदरमुकामतर्फ ल्याउँदै गर्दा प्रहरीको नियन्त्रणबाट मुक्त गरेर फिर्ता गरिएको स्थानीयवासी बताउँछन् । गाउँमा भएको भ्रष्टाचारको विद्रोह गर्ने बिहीको कोया गाउँका एक युवाको न्याकफेदीमा शव भेटियो । कुनै छानबिनै नभई अन्त्येष्टि गरियो । जडीबुटी संकलन गर्न गएका दुईमध्ये बिहीफेदीका फु तेञ्जिन फर्किएनन् । छ्योतुम्बु गुम्बाको मेल भर्न गएकी बिहीकै रानागाउँकी एक युवतीको शव खोल्सामा भेटियो । कुनै घटनाको पनि कसैले खोजीनीति गरेनन् । गाउँमा शृंखलाबद्ध रूपमा अपराधजन्य घटना भइरहे पनि कसैले अनुसन्धान गर्न पहल गरेका छैनन् । प्रहरीलाई खबर गयो भने पनि एक न एकदिन ऊ निस्किएर आइहाल्छ । अनि उ आएपछि आफू पनि रहने सम्भावना हुँदैन, एक स्थानीय भन्छन्, त्यसैले कसैले पनि प्रहरीलाई खबर गर्ने हिम्मत गर्दैनन् । अपराधको घटना भए पनि कुनै रहस्यकै गर्भमा रहने, कुनै घटनाको रहस्य खुल्यो भने मृतकका आफन्तलाई पैसा दिएर थामथुम पार्ने गरेको उनको भनाइ छ ।"
खेलाँचीले युरोपमा फेरि तीव्र संक्रमण,"करिबकरिब नियन्त्रणमा आएको युरोपमा लापरबाहीका कारण पुनः कोरोना भाइरस संक्रमण तीव्र भएको छ। संक्रमणका घटनाहरू डरलाग्दो रूपमा बढेकाले यस महादेशमा अत्यन्तै गम्भीर अवस्था आउन सक्ने चेतावनी विश्व स्वास्थ्य संगठन (डब्लूएचओ)ले दिइसकेको छ। युरोपमा लकडाउन खुला गरिएपछि शारीरिक दूरी र अन्य रोकथामका उपायहरूको अवलम्बन कम गरिए। विद्यालयहरू खोलिए। हातको सरसफाइमा ध्यान दिने, खोकी र श्वासप्रश्वासम्बन्धी आचरण सुधार्ने, मास्कको उपयुक्त तरिकाले प्रयोग गर्ने, हल्का बिरामी भए पनि घरमा बस्नेजस्ता बानी व्यवहारलाई नअपनाउँदा संक्रमण फैलिएको युरापेली रोग नियन्त्रण तथा रोकथाम केन्द्र (इसीडीसी) ले जनाएको छ। अति प्रभावित राष्ट्रमध्ये स्पेनमा सरकारले लगाएका विभिन्न नियमविरुद्ध आइतबार म्याड्रिडमा प्रदर्शन गरिएको छ। स्पेनमा संक्रमण फैलाउनमा युवा जमातले पनि महŒवपूर्ण भूमिका खेलेको बताइन्छ। लकडाउनको समयमा उनीहरू आफ्नै परिवारसँग घरमै बसे। तर तीन महिनाको लकडाउन खुला भएपछि आयोजना भएका सडक पार्टी र रात्रिजीवन एवं पारिवारिक भेटघाट संक्रमण फैलाउने क्याटालिस्टको काम गरेको देखिन्छ। लकडाउनका समयमा त्यहाँका युवाले नियम पालना गरे पनि त्यसपछिको समयमा सामान्य अवस्थाकै जीवनशैली अपनाएर निकै आरामदायी जीवनयापन गरेकाले संक्रमण बढेको प्राध्यापक हर्नान्डेजले बताए। समाजवादी प्रधानमन्त्री पेट्रो सान्चेजको राष्ट्रिय सरकारले मृत्युदरबारे झुट बोलेको प्रतिद्वन्द्वीको आरोप छ भने कट्टरपन्थी पपुलर पार्टीले म्याड्रिडमा सञ्चालन गरेको क्षेत्रीय सरकारले पनि त्यस्तै आलोचना सहनु परेको बीबीसीले जनाएको छ। संक्रमणको जोखिम बढ्दै गएपछि स्पेनमा यात्रा गर्नबाट धेरै युरोपेली राष्ट्रले रोक लगाएका छन्। स्पेनबाट अन्त जानेलाई पनि १४ दिनको क्वारेन्टाइन र पीसीआर परीक्षण अनिवार्य गरिएको छ। त्यहाँको सरकारले ६ वर्षदेखि माथिकालाई मास्क र सामाजिक दूरी अनिवार्य गरेको छ। सामाजिक दूरीको सुनिश्चितता नभएका खुला क्षेत्रमा चुरोट पिउन बन्देज लगाएको छ। डिस्को र बारलाई पुनः बन्द गराएको छ। १० जनाभन्दा बढीलाई भेला हुन निषेध गरिएको छ भने टाढै बसेर काम गर्ने शैलीलाई प्रोत्साहित गरेको छ। दैनिक संक्रमणको घटनामा वृद्धि हुनेमा स्पेनपछि फ्रान्स दोस्रो हो। फ्रान्समा गत शनिबारसम्म २४ घण्टाको अन्तरालमा १३ हजार ५ सय नयाँ संक्रमित भेटिएका छन्। फ्रान्सेली सरकारले परीक्षणलाई निःशुल्क बनाएपछि ठूलो संख्यामा परीक्षण भएका कारण संक्रमितको संख्या बढेको त्यहाँका अधिकारीले जनाएका छन्। फ्रान्समा गर्मीको बिदापछि संक्रमणको घटनामा ह्वात्तै वृद्धि भएको पाइन्छ।संक्रमणको दोस्रो लहरले उचाइ लिन थालेपछि केही सावधानी अपनाउन थालिएको छ। राजधानी र अन्य केही सहरमा मास्क अनिवार्य गरिएको छ भने पेरिसलगायत २१ वटा क्षेत्रलाई रेड जोन घोषणा गरिएको छ। महामारीको दोस्रो लहर रोक्न कतिपय मुलुकले थप लकडाउनको तयारी गरिरहेका छन्। तीमध्ये बेलायतमा २५ दिनयता संक्रमणको दर बढ्दो पाइन्छ। उचित कदम नचालिए एक महिनापछि दैनिक ५० हजारको संख्यामा नयाँ संक्रमित थपिन सक्ने चेतावनी बेलायती सरकारका प्रमुख वैज्ञानिक सल्लाहकार सर प्याट्रिक भ्यालेन्सले दिएका छन्। त्यसैगरी अस्पताल भर्नाको दर पनि प्रत्येक आठ दिनमा दोब्बर भएको त्यहाँको स्वास्थ्य मन्त्रालयले जनाएको छ। जोन हप्किन्स विश्वविद्यालयका अनुसार अमेरिका, ब्राजिल, भारत र मेक्सिकोपछि सबैभन्दा बढी मृत्यु हुने देशमा बेलायत पर्छ। बेलायती सरकारले हालै ६ जनासम्म मात्र भेला हुन पाउने नियम ल्याएको छ। तर आलोचकहरूले यो उपाय अपर्याप्त रहेको र रेस्टुरेन्ट तथा पबहरूमा सामाजिक दूरीलाई ख्याल नै नगरी रमाउने गरेको देखिएको बताए।त्यसैगरी कोरोनाको बाबजुत पनि सरकारले जनतालाई कार्यालयमा गएर काम गर्न प्रोत्सहन गरेको छ। बेलायतमा अक्टोबर महिनामा विद्यालयहरू एक साताको लागि बन्द हुने गर्छ। त्यसमा अर्को एक साता थपेर दुई साताका लागि लकडाउन गरी संक्रमण घटाउन सकिने सुझाव त्यहाँका वरिष्ठ वैज्ञानिकहरूले सरकारलाई दिएका द फाइनान्सियल टाइम्स पत्रिकाले जनाएको छ। युरोपको अति प्रभावित राष्ट्रमध्येको इटालीमा युवाहरू र छुट्टी मनाउनेहरूले गर्दा दैनिक संक्रमित हुनेको संख्यामा वृद्धि भएको छ। त्यसैले त्यहाँका अधिकारीहरूले युवाहरूलाई होसियार रहन पनि चेतावनी दिएका छन्। अन्य छिमेकी राष्ट्रहरूको तुलनामा इटालीमा दोस्रो लहरले धेरै नगाँज्नुको कारण परीक्षण र ट्रेसिङ प्रणाली राम्रो, कडा नियम कानुन, चाँडै नै सबै बन्द गर्नु र ढिला खोल्नुले पनि योगदान गरेको देखिन्छ। अन्य ठाउँमा भन्दा मास्कको प्रयोग, सामाजिक दूरी र भेलाहरूलाई बन्देजको नियम पनि इटालीमा पालना गरेको पाइन्छ।सेप्टेम्बर महिनामा विद्यालय जाने क्रममा अभिभावकले आफ्ना नानीहरूको परीक्षणका लागि अप्ठ्यारो परेको गुनासो गर्न थालेका छन्। त्यसैले धेरैभन्दा धेरै विद्यार्थीको परीक्षण गर्नुपर्ने भएकाले इटालीले पनि अन्य मुलुकमा झैं परीक्षणमै समस्या भोग्न सक्ने हो कि भन्ने शंका गरिएको छ। रुसमा कोरोना संक्रमितको संख्या युरोपमै अत्यधिक भए पनि अन्य देशको तुलनामा नयाँ संक्रमितको वृद्धिदर भने त्यति देखिन्न। विश्वमा हालसम्म ३ करोड १३ लाखभन्दा बढीलाई कोरोना संक्रमण भइसकेकोमा ९ लाख ६६ हजार बढीको मृत्यु भइसकेको छ। युरोप र बेलायतमा मात्र २८ लाख ६८ हजार बढी संक्रमित र १ लाख ८६ हजार बढीको मृत्यु भइसकेको छ। (एजेन्सीको सहयोगमा)"
६ महिनापछि आन्तरिक उडान,"पोखरा : कोरोना संक्रमण नियन्त्रण गर्न सरकारले लकडाउन लगाएसँगै ६ महिनादेखि बन्द आन्तरिक नियमित हवाई उडान सोमबारदेखि पुनः सुरु भएको छ। लामो समय उडान बन्द रहँदा वायुसेवा कम्पनीहरूले १० अर्बभन्दा बढी नोक्सानी व्यहोरेका छन्। सरकारले राष्ट्रिय तथा अन्तर्राष्ट्रिय हवाई उडान सञ्चालन गर्ने निर्णय गरेसँगै आन्तरिक उडान पनि सञ्चालन भएका हुन्। अन्तर्राष्ट्रिय स्वास्थ्य मापदण्डअनुसार कोरोना संक्रमण हुन नदिन उच्च सतर्कता अपनाएर उडान सुरु भएको वायुसेवा सञ्चालक संघ नेपालका अध्यक्ष क्याप्टेन रामेवर थापाले बताए। बुद्ध एयरको विमानबाट पहिलो फ्लाइटमा सोमबार वायुसेवा सञ्चालक संघ नेपालका अध्यक्ष थापासहितको टोली पोखरा आएका थिए। यात्राको क्रममा विमानका पाइलट, प्राविधिक, क्रु मेम्बरलगायत कर्मचारी र यात्रुले कोरोना संक्रमण हुन नदिन उच्च सतर्कता अपनाएको पाइएको संघका अध्यक्ष थापाले जानकारी दिए। यात्रुले यात्रा अवधिभर कुनै झन्झट नमानी माक्स र भाइजर लगाएका थिए। यात्रा गर्नुअघि विमानस्थलमा ज्वरो नाप्ने, झोला सेनिटइज गर्ने, यात्रुले साबुनपानीले हात धुने र सेनिटाइजर लगाउने व्यवस्था मिलाइएकाले हवाई यात्रा सुरक्षित रहेकाले ढुक्कका साथ यात्रा गर्न संघका अध्यक्ष थापाले अनुरोध गरे। विमान पोखरा विमानस्थल अवतरण गरेर यात्रु झरेपछि यात्रुले छुने जहाजको पार्टमा सेनिटाइज गरिएको थियो। जहाजमा चढ्दा र ओर्लदा डिस्टेन्स मेन्टेन गरी ५५ जना यात्रुलाई ओर्लन र जहाज चढ्ने व्यवस्था मिलाइएको थियो। यसरी विमानस्थलमा पुगेदेखि जहाजको यात्रा अवधिभर र ओर्लेर गन्तव्यतर्फ नगएसम्म उच्च सतर्कता अपनाइएको र यात्रुलाई सुरक्षित साथ गन्तव्यमा पुयाउन सक्षम रहेकाले ढुक्क भएर यात्रा गर्न यात्रुलाई संघका अध्यक्ष थापाले अनुरोध गरे। पहिलो दिनको हवाई उडानमा ८० प्रतिशत यात्रुले यात्रा गरेकाले उत्साह मिलेको वायुसेवा सञ्चालकले बताएका छन्। पहिलो दिन १६ वटा फ्लाइट गर्दै गरेको पनि थापाले जानकारी दिए। बुद्ध एयर, यती, श्रीएर, सिम्रिक एयर, समिट एयरले आआफ्नो क्षमताअनुसार यात्रु बोक्नेछन्। यात्रुको चापलाई हेरेर थप जहाज उडान थप्दै जाने उनले बताए। वायुसेवा सञ्चालक संघले छिट्टै नै जोमसोम, लुक्ला, सिमिकोटलगायत दुर्गम पहाडी क्षेत्रको उडान पनि सञ्चालन गर्ने थापाले बताए। पर्यटन प्रवद्र्धनका लागि नयाँ पर्यटकीय गन्तव्यस्थलमा पनि हवाई उडान सञ्चालन गर्ने योजनामा वायुसेवा सञ्चालक संघ रहेको अध्यक्ष थापाले जानकारी दिए। पोखरा विमानस्थलबाट यात्रु जाने र आउने क्रममा उच्च स्वास्थ्य सर्तकता अपनाइएको पोखरा विमानस्थलमा प्रमुख भोलाप्रसाद गुरागार्इंले बताए। सरकारले पहिलो चरणमा सामान्य अवस्थामाभन्दा २५ प्रतिशत मात्र उडान गर्न अनुमति दिएकाले त्यही अनुसार उडान सुरु भएको बुद्ध एयरका प्रमुख कार्यकारी प्रबन्धक पारासजंग पाण्डेले बताए। पोखरामा नियमित ७ देखि ८ वटासम्म उडान हुनेमा अहिले दुई उडान मात्र सञ्चालन गरेको उनले बताए। आवश्यकताअनुसार उडान थप्दै जाने उनले जानकारी दिए। पोखरा पर्यटकीय सहर भएकाले समान्य अवस्थामा विदेशी पर्यटक पनि धेरै यात्रा गर्थे। अहिले कोभिडका कारण विदेशी यात्रु नहुने भएकाले आन्तरिक पर्यटकलाई नै लक्ष्य गरी उडान सेवा सुरु गरिएको उनले बताए। आन्तरिक पर्यटकलाई चलयमान बनाउन दुई रात तीन दिनको जहाज टिकट, होटल र ब्रेकफास्टको व्यवस्था मिलाइएको उनले बताए। यो प्याकेजमा प्रतिव्यक्ति ६ हजार रहने पनि उनले जानकारी दिए। बुद्ध एयरको पहिलो फ्लाइटमा काठमाडौंबाट ५१ जना महिला तथा पुरुष र ५ जना बालबालिका पोखरा आएका थिए। यसै गरी पोखराबाट ५७ जना यात्रु काठमाडौं गएको बुद्ध एयरका पोखरा प्रमुख गौतम बरालले जानकारी दिए।"
बेलायतमा महामारीका कारण अझै जटिल दिन आउन सक्ने चेतावनी,"बेलायत : बेलायतका वरिष्ठ चिकित्सा सल्लाहकारहरुले देशमा कोरोनाभाइरसका कारण नराम्रो दिन आउन सक्ने चेतावनी दिएका छन्। महामारीको पछिल्लो अवस्था हेर्दा र थप उच्च व्यवस्थापन गर्न नसकिएमा नराम्रो अवस्था आउनसक्ने भन्दै उनीहरुले सोमबार चेतावनी दिएका हुन्। कोरोना महामारीको दोस्रो लहर आएको र त्यसले तल्लो तहसम्म र पहिलाभन्दा बढी असर पार्न सक्ने उनीहरुको विश्लेषण छ। दोस्रो चरणको महामारीमा हरेक हप्ता दोब्बर सङ्क्रमितहरुको सङ्ख्यामा बृद्धि हुँदै गइरहेको र पहिलो चरणको भन्दा तीव्र भएको उनीहरुको भनाइ छ। त्यो महामारीको फैलावट रोक्नका लागि पहिलाकोभन्दा तीव्र र प्रभावकारी उपायहरु अवलम्बन गर्नु पर्नेमा प्रमुख बैज्ञानिक अधिकृत पात्रिक भलान्सले जोड दिए। उनले भने, 'अन्य देशहरुको यस्तै अभ्यास र अवस्था हेर्दा मृत्यु हुनेहरुको संख्या धेरै बृद्धि हुँदै जाने देखिएको छ।' उनले बेलायतीसँग गलत मानसिकता रहेको र त्यसले नै नराम्रो अवस्थामा पुर्याउन सहयोग पुर्याउने चिन्ता पनि व्यक्त गरे। चिन्ताजनक अवस्था बढ्दै गएकाले प्रधानमन्त्री बोरिस जोनसोनले पनि यसै हप्ता थप प्रतिवन्धात्मक व्यवस्थाहरु घोषणा गर्ने अपेक्षा गरिएको बताइएको छ। कोरोनाभाइरसबाट सङ्क्रमितहरुको सङ्ख्याका आधारमा बेलायत अहिले १४ औँ अग्रपङक्तिमा पर्दछ। बेलायतमा अहिलेसम्म तीन लाख ९४ हजार २५७ जना सङ्क्रमित भएका छन् भने तीमध्ये ४१ हजार ७७७ जनाको कोरोनाकै कारण मृत्यु भएको छ।"
कोरोनाको गलत प्रचार गर्ने कारबाहीमा,"बेंसीसहर : लमजुङमा कोरोना भाइरसबारे गलत प्रचार गर्नेलाई धमाधम कारबाही गर्न थालिएको छ। कोरनाबारे गलत प्रचार गर्ने ५६ जनालाई कारबाही गरिएको जिल्ला प्रशासन कार्यालय लमजुङले जानकारी दिएको छ। कोरोना संक्रमण बढ्दै जाँदा समाजमा अफवाह फैलाएर त्रास सिर्जना गर्ने व्यक्तिलाई कारबाही गरिएको प्रमुख जिल्ला अधिकारी कृष्णप्रसाद शर्माले बताए। उनका अनुसार कोरोना संक्रमणको अवस्थामा सकारात्मक सन्देशभन्दा नकारात्मक टिप्पणी र हल्ला फैलाउने, संक्रमित र उनको परिवारलाई लक्षित गरी अमानवीय व्यवहार गर्नेलाई कारबाही गरिएको हो। समाजमा अनर्गल प्रचारबाजी गर्ने, सामाजिक सद्भाव भड्काउने, संक्रमितको परिवारमा नकारात्मक हल्ला फैलाउने, संक्रमित र संक्रमितको परिवारलाई हेलाको दृष्टिले हेर्ने, अमानवीय व्यवहार गर्ने, मानसिक तनाव दिनेलगायतलाई कारबाही गरिएको प्रजिअ शर्माले बताए। उनीहरूलाई संक्रमक रोग ऐन २०२० को दफा ३ अनुसार कारबाही गरी जरिवाना गरिएको छ। प्रतिव्यक्ति ५ सय रुपैयाँ जरिवाना गरिएको छ।"
"गुल्मीमा पहिरो : एकको मृत्यु, एक बेपत्ता",गुल्मी : गुल्मीमा पहिरोमा परेर बेपत्ता भएका एक जनाको शव फेला परेको छ भने एक जना अझै बेपता भएका छन्। सोमबार राती ८ बजेतिर जिल्लाको इश्मा गाउँपालिका२ रातडाँडा सडकमा पहिरो जाँदा दुई जना बेपत्ता भएका थिए। इश्मा गाउँपालिका२ स्यालाका ३९ वर्षीय प्रेमबहादुर कुमालको शव मंगलबार बिहान फेला परेको र ६ वर्षका सफल कुमाल बेपत्ता भएको प्रहरीले जनाएको छ। बेपत्ताको खोजी कार्य जारी रहेको जिल्ला प्रहरी कार्यालय गुल्मीका प्रहरी नायब उपरीक्षक केदारराज पन्तले जानकारी दिए।
अक्षरमाथि भ्रष्टाचार,"काठमाडौं : लेखकहरू सदाबहार प्रतिपक्षजस्तै हुन्छन्। उनीहरू भ्रष्टहरूलाई देखिसहँदैनन्। तर अक्षरको खेती गर्ने लेखकहरूबाट अक्षरमाथि भ्रष्टाचार हुन्छ कि हुँदैन ? लेखक तथा बुकहिल पब्लिकेसनका प्रकाशक भूपेन्द्र खड्काको विचारमा कुनै लेखकको कमसल लेखनबाट पाठक ठगिएपछि त्यो पनि एक किसिमको भ्रष्टाचार नै हो। अहिले विभिन्न विषयमा भर्चुअल बहसको लहर चलेको छ। उदाहरण समूह नेपालले आयोजना गरेको दोस्रो दाङ लिटरेचर फेस्टिभलको तीनदिने भर्चुअल बहस कार्यक्रममा उक्त प्रसंग चलेको हो। शुक्रबार अक्षरमाथि भ्रष्टाचार शीर्षकमा अभिव्यक्ति दिँदै खड्काले भने, देशविदेशमा गरेर करिब एक लाखको हाराहारीमा नेपाली लेखक होलान्। एउटा लेखकले अरू लेखकका दसवटा किताब पढे दस हजार किताब सजिलै बिक्नुपर्ने हो। तर लेखक नै अरू लेखकका किताब पढ्दैनन्। खड्काको आशय थियो लेखकहरू अध्ययनबिना कमसल लेखेर पाठकमाथि भ्रष्टाचार गरिरहेका छन्। अक्षरमाथि भ्रष्टाचार सम्बन्धमा अक्षर क्रिएसन्सका प्रकाशक तथा लेखक अर्चना थापाको अभिव्यक्ति फरक थियो। उनले भनिन्, राज्यले उपलब्ध गराएको शब्दमा लेखकहरू बाँधिन चाहँदैनन्। तर यसको अर्थ यो होइन कि नेपाली शब्दलाई पनि अंगे्रजीकरण गरेर लेख्ने। कुमार नगरकोटीले नेपाली शब्दलाई पनि अंगे्रजीकरण गरेर अक्षरमाथि भ्रष्टाचार गरिरहेका छन्। लेखक राजन मुकारुङले नेपाली साहित्यको समग्र लेखन समावेशी नभएको तर्क राख्दै ब्राह्मणवादी लेखन चिन्तनले अक्षरमाथि भ्रष्टाचार भइरहेको विचार राखे। उनले भने, लेखनमा एउटै खाले दर्शनको साँघुरो चिन्तन छ। चेपाङ, मुसहर, महिला, दलित, आदिवासी जनजाति लगायतका विषयमा खै त पढाइ ? मुकारुङको विचारमा फराकिलो पाठ्यक्रम नबनाउँदासम्म नेपाली साहित्यका पाठक बढ्ने छैनन्। प्रत्येक वर्ष एसईई गर्ने युवा ५ देखि ६ लाखको हाराहारीमा छन्। तर एसईईभन्दा तल साहित्यको महत्त्व बुझाउने पाठ्यक्रम नै भएन। उनले एउटै जातिको पढाइ, लेखाइ, साहित्य सिर्जनाको विरोधमा पनि २०५६ सालबाट आफूहरूको अगुवाइमा सिर्जनशील अराजकता अभियान सुरु गरिएको स्मरण गरे। मुकारुङको विचारमा सही थाप्दै अर्चना थापा भन्छिन्, लेखकहरू कुनैकुनै समुदायप्रति सुरुमै पूर्वाग्राही हुन्छन्। गलत इतिहास पढेका कारण पनि पूर्वाग्राही भावना उब्जिएको हुन सक्छ। त्यसका लागि अध्ययन बढाउनुपर्छ। कुनै समुदायको पहिचानको अपव्याख्या पनि एक किसिमको अक्षरमाथि भ्रष्टाचार नै हो। देख्ने गरी भएका भ्रष्टाचार प्रसंगमा बुकहिल पब्लिकेसनका प्रकाशक खड्का भन्छन्, पहिले साझा प्रकाशनबाट पुस्तक नछापिँदासम्म लेखकमा गणनै नहुने अवस्था थियो। तर त्यहाँका महाप्रबन्धकहरूले भ्रष्टाचार गरेर साझालाई उठ्नै नसक्ने गरी डुबाइसके। नेपाल प्रज्ञाप्रतिष्ठानले आफूले पे्रस स्थापना गरेर पनि ठेक्कामा दिएर भ्रष्टाचार गरिरहेको छ। लेखनमा भइरहेको भ्रष्टाचारको के कुरा गर्नु। खड्काले भने, नयाँ लेखकहरूमा राम्रो लेखक बन्ने ध्याउन्न भन्दा पनि बेस्ट सेलर बन्ने हतार छ। त्यसैले गुणस्तरीय किताब आएनन्। यसले पठनसंस्कृति पनि कम भयो।"
डा केसीको नेपालगन्जमा उपचार,"नेपालगन्ज : अनशन बसेको आठौं दिन डा गोविन्द केसीको नेपालगन्जमा उपचार सुरु भएको छ। कर्णाली स्वास्थ्य विज्ञान प्रतिष्ठान जुम्लाका डा प्रवीण गिरी र सहयोगी हिमाल कार्कीसहित सोमबार दिउँसो ४ः३० बजेतिर हेलिकोप्टरमा नेपालगन्ज आएका डा केसीको भेरी अस्पतालमा उपचार सुरु भएको हो। भेरी अस्पतालका मेडिकल सुपरिटेन्डेन्ट डा प्रकाशबहादुर थापाले अस्पताल आउनेबित्तिकै रगत र पिसाब जाँच गरेको बताए। उनको ईसीजी पनि गरिएको छ। जुम्लामा हुँदा उपचार गर्न मान्नु भएको थिएन। नेपालगन्जमा पुगेपछि स्वास्थ्य परीक्षण र उपचार गर्न मान्नु भएको छ, डागिरीले भने, जुम्लामा हुँदा मुटुको चाल बढ्ने, पिसाब कम हुने समस्या थियो। भेरीमा स्लाइन पनि लिन मान्नुभयो। डा केसीलाई मंगलबार काठमाडौं लैजाने तयारी गरिएको छ। भेरी अस्पताल बाहिर डा केसीको जीवन रक्षाको माग गर्दै नेपालगन्जवासीले सोमबार साँझ द्वीप प्रज्ज्वलन गरेको थिए। मेरो अनशन काठमाडौंमा पनि जारी रहनेछ। जुम्लामै बस्दा सरकारी पक्षबाट ठूलो क्षति हुने संकेत पाएँ। सम्भावित हिंसा रोक्न काठमाडौं फर्किने निर्णय गर्यौं, जुम्ला छाड्नुअघि डा केसीले विमानस्थलमा भनेका थिए।"
कारागारमा कोरोना,"एकपछि अर्को गर्दै कारागारहरूमा कोरोना संक्रमण फैलिरहेको छ। धेरैलाई खाँदेर राखिएकाले कारागारभित्र एकजनालाई संक्रमण हुनेबित्तिकै अन्यलाई पनि छिटै सर्ने जोखिम उच्च हुन्छ। त्यहाँ कार्यरत सुरक्षाकर्मी, कर्मचारी तथा कैदी बन्दीको स्वास्थ्य सुरक्षा प्रबन्ध गरेर संक्रमणबाट जोगाउनुपर्छ। राज्यको कम प्राथमिकतामा परेको कारागारभित्रका नागरिकको पनि स्वास्थ्यसम्बन्धी संवैधानिक हक छ भन्ने यथार्थ आत्मसात गर्नुपर्छ। पछिल्लोे तथ्यांकअनुसार मुलुकभर रहेका ७४ वटा कारागारमध्ये ११ वटामा संक्रमण फैलिसकेको छ। यी कारागारमा २३ हजार आठ सय कैदी छन्। कारागारको क्षमता भने १० हजार मात्रै छ। जिल्ला कारागार सिराहाका ५९९ जना कैदीमध्ये ५०७ जनालाई कोरोना संक्रमण पुष्टि भएको थियो। १५० जना मात्रै क्षमता भए पनि धेरैलाई राखिएका कारण एकैपटकमा धेरैजना संक्रमित भएका हुन्। कारागारहरूमा सामान्य अवस्थामा राखिएका बन्दीसरह नै कोरोना संक्रमितलाई कोचेरै राख्नुपर्ने बाध्यता छ। यसतर्फ कारागार व्यवस्था विभाग र गृह मन्त्रालयले उचित ध्यान दिन सकेको छैन। सरकारले नै तय गरेको स्वास्थ्य मापदण्ड कारागारमा कार्यान्वयन गराउन सकेको छैन। उनीहरूका लागि पर्याप्त शौचालय छैन। संक्रमित भएका र नभएकाले एउटै शौचालय प्रयोग गर्नुपर्ने बाध्यता अझै पनि छ। खुला ठाउँको अभाव त सबैजसो कारागारमा छ। तत्काल नयाँ कारागार बनाउन नसकिए पनि अस्थायी शौचालय बनाउने, संक्रमितलाई अनिवार्य मास्क प्रयोग गर्न लगाउने, साबुनपानीले हात धुन लगाउने तथा धेरै दूरी कायम गर्न नसकिए पनि सकेसम्म टाढा बस्न लगाउने हो भने संक्रमित दरमा कमी ल्याउन सकिन्छ। यसतर्फ कारागार व्यवस्थापन र त्यहाँ रहेका सबै पक्षले ध्यान दिनुपर्छ। अहिलेको अवस्थामा सकेसम्म धेरैको पीसीआर परीक्षण गर्ने र परीक्षण गरिएकाको नतिजा नआउँदासम्म कैदीलाई एकअर्काको सम्पर्कबाट टाढा राख्नु एकमात्र विकल्प हो। तत्काललाई यो प्रबन्ध गरेर भविष्यमा प्रशस्त सुरक्षा मापदण्ड अपनाउन सकियो भने मात्रै कैदी तथा कारागार प्रशासनभित्रका कर्मचारी तथा सुरक्षाकर्मीलाई कोरोना संक्रमणबाट जोगाउन सकिन्छ। सँगसँगै कारागारमा कसरी कैदीको भार घटाउन सकिन्छ भन्नेतर्फ पनि लाग्नुपर्ने बेला भएको छ। दुई वर्षअघि बनेको फौजदारी कसुर सजाय निर्धारण तथा कार्यान्वयन ऐनअनुसार लागूऔषध तथा संगठित अपराधमा दुईतिहाइ काराबास सजाय भोगिसकेकालाई बाँकी सजाय घरैमा बसेर भुक्तान गर्ने सर्तमा छुट दिने व्यवस्था छ। तर यो व्यवस्था कार्यान्वयनका लागि आवश्यक कार्यविधि र निर्देशिका बनेको छैन। खुला कारागार निर्माण प्रक्रियाले पनि गति लिन सकेको छैन। यसतर्फ नीति निर्माण तहबाटै गम्भीर पहल हुनुपर्छ। कारागारभित्र संक्रमण फैलिन नदिन कैदी स्थानान्तरण बन्द गर्नुपर्छ। सुरक्षाकर्मीलाई पनि सकेसम्म यो जटिल परिस्थतिमा एक ठाउँबाट अर्को ठाउँमा पठाउनु हुँदैन। स्वास्थ्य परीक्षणका लागि अस्पताल लगिएका बन्दीलाई अन्य व्यक्तिको संसर्गबाट टाढै राख्नुपर्छ। योभन्दा पनि महत्त्वपूर्ण पक्ष भनेको खुला कारागार निर्माण कार्यलाई प्रभावकारी बनाउनुपर्छ। कैदीहरूको पनि गाँस, वास र कपासजस्ता न्यूनतम मानवीय आवश्यकता पूरा हुने गरी दीर्घकालीन उपाय अपनाउनुपर्छ।"
पहिरोको त्रास : रात परेपछि ओछ्यान बोकेर स्कुलमा,"पर्वत : निरन्तरको वर्षाले बस्तीमाथिको पहाड फुट्न थालेपछि पर्वतको फलेवास नगरपालिका४ मुडिकुवास्थित एकघरेका करिब ४५ घरधुरी विस्थापित बनेका छन्। कतिबेला पहिरो खसेर बस्ती नै पुर्ने हो भन्ने त्रासले उनीहरू सुत्नका लागि साँझ पर्नेबित्तिकै ओछ्यान बोकेर विद्यालयमा पुग्ने गरेका छन्। बिहान उठेर हेर्दा नपल्टिएको घर हेर्दै लामो सास फेरेर घरमा फर्किनुपर्ने बाध्यता रहेको छ। एक साताअघि भएको अविरल वर्षाका कारण आएको पहिरोले पुरिएर स्थानीय एक बालिकाको ज्यानसमेत गएको थियो। पैँतालीस घरधुरी रहेको एकघरेको बस्ती नै पुरिन वा बग्न सक्ने जोखिममा परेपछि उनीहरू आकाशको अवस्था हरेर ज्यान बचाउनकै लागि नजिकै रहेको माटेदेवल प्राविधिक विद्यालयको कोठामा पुगेर सुत्ने गरेका हुन्। स्थानीय बालमुकुन्द घिमिरेले वर्षा होलाजस्तो लक्षण देखेमा खाना खाएपछि बस्तीका सबै मानिस बिस्तरा बोकेर विद्यालयमा जाने गरेको र बिहानै उठेर बस्तीमा गएपछि दैनिकी सम्हाल्ने गरेको बताए। 'यहाँ त हाम्रो त बिजोग नै भएको छ, पानी पर्लाजस्तो हुनासाथ ४५ घरधुरीका केटाकेटीदेखि वृद्धवृद्धासम्म सबै विद्यालयमा गएर सुत्ने गरेका छौँ। बिहान घर त बगेको रहेनछ भन्दै खुशीले घरमा गएर फेरि काम सम्हाल्छौँ', उनले भने, 'बस्तीमाथिको भिर चर्किएर झर्न थालेको छ। कतिबेला बस्ती नै पुरिने हो भन्ने टुङ्गो नै छैन। कतिबेला पहिरोले पुर्छ भनेर रातको निद्रा न दिनको भोक भएको छौँ।' उनका अनुसार त्यो बस्तीका करिब २७० जनाको यही बेहाल भएको छ। बस्तीबाट करिब एक किलोमिटरमाथि रहेको मन्धराको गुफा भन्ने स्थानबाट पहिरो झर्न थालेपछि गाउँले घर छोडेर हिँड्न बाध्य भएको स्थानीय सुमन गौडेलले बताए। पहिरो जान लागेको स्थानबाट झरेका ढुङ्गा बस्तीमै आइपुग्ने गरेकाले राति पहिरो आए जनधनको ठूलो क्षति हुने भएकाले विद्यालयमा आश्रय लिनुपरेको उनको भनाइ छ। यता फलेवास नगरपालिकाका प्रमुख पदमपाणि शर्माले पहिरोको जोखिममा रहेका बस्तीको पहिचान गरेर सुरक्षित स्थानमा स्थानान्तरण गर्ने प्रक्रिया शुरु गरिएको बताए। अहिलेसम्म नगरपालिकामा सातवटा बस्ती तत्काल स्थानान्तरण गर्न नगरपालिकाले सङ्घ र प्रदेश सरकारसमक्ष सिफारिस गरिसकेको उनको भनाइ छ। सिफारिस भएका गाउँमा उक्त बस्ती छुटेको हुनाले पुनःसिफारिस गर्न सकिने पनि नगरप्रमुख शर्माले बताए। उनले तत्काललाई आवश्यक सुरक्षा सावधानी अपनाउनसमेत आग्रह गरे। पहिरोका कारण वडा नं ४ कै चुरी, वडा नं ३ को पुर्कोट र रुग्दी, वडा नं २ को दरदरे, वडा नं १० को फल्लालगायत गाउँ जोखिममा छन्। गाउँ पहिरोको उच्च जोखिममा रहेकाले नगरस्तरीय विपद् व्यवस्थापन समितिको निर्णयानुसार सुरक्षित ठाउँमा स्थानान्तरण गर्न सिफारिस गरिएको छ।"
स्वाब नलिइ नेगेटिभ रिपोर्ट,"ललितपुर : कोरोनाको परीक्षणका लागि स्वाब संकलन नगरिकन नेगेटिभ रिपोर्ट आएको जानकारी पाएपछि एक व्यक्ति आश्चर्यमा परेका छन्। घटना ललितपुरको सातदोबाटोको हो। टेकु स्थित शुक्रराज ट्रपिकल तथा सरुवा रोग अस्पतालमा गत शुक्रबार पुगेका उनको आइतबार रिपोर्ट आयो। शुक्रबार बिहान ११ बजेतिर अस्पताल पुगेका उनले घाँटीमा अप्ठेरो भएको कारण ३० रुपैयाँमा टिकट लिएर डाक्टरलाई भेटेका बताए। डाक्टरले उनलाई कोरोना परीक्षण गर्न सुझाए। त्यसपछि उनले स्वाब संकलनको लागि किट लिए। तर अचानक महत्वपूर्ण कल आएकाले बाहिर निस्किनु पर्ने भयो। उनी स्वाब नदिइ बाहिरिए। उनी फर्केर अस्पताल जाँदा स्वाबको नमुना दिने ठाउँ बन्द भइसकेको उनले बताए। 'आइतबार पुन: अस्पताल जाने तयारीमा थिए, कोरोना नेगेटिभ भन्ने एस एम एस पो आयो', उनले भने, 'म त आश्चर्यमा परेको छु। स्वाबै नदिइ कुन आधारमा रिपोर्ट पठाइयो ?' यसलाई अस्पतालको गम्भीर लापरबाहीको भएको उनको भनाइ छ। 'अस्पतालबाट फोन आउला, खोजी गर्ला जस्तो लागेको थियो। तर एकैचोटी रिपोर्ट पठायो।' उक्त दिन स्वाब नदिएपछि कम्तिमा स्थगन लिस्टमा आफ्नो नाम आउँला भन्ने लागेको उनले बताए। तर स्वास्थ मन्त्रालयका प्रवत्ता डा जागेश्वर गौतमले कहिलेकाही प्रिन्टिङ र टाइपिङ मिस्टेक भएको हुन सक्ने जानकारी दिए। उक्त नमुनाका प्रमाण आफूलाई पठाइदिन आग्रह गर्दै उनले भने, 'के भएको रहेछ, चाडै पत्ता लगाउँछौं, सिस्टमबाट खोजौंला।' पछिल्लो समय कोरोना परीक्षण गर्दा प्राइभेट अस्पतालहरुले सरकारले तोकेको मूल्यभन्दा धेरै मूल्य लिन थालेका छन्। रिपोर्ट तुरुन्त चाहिने प्राइभेट अस्पताल जान बाध्य छन्। कोरोना रिपोर्ट नेगेटिभ आएका व्यक्तिले भने, 'निशुल्क भएकाले त्यहाँ गएको थिए।' एक जना युवतीले गुनासो गर्दै भनिन् लोकसेवा आयोगको परीक्षामा सामेल हुन कोरोना नभएको रिपोर्ट चाहिने रहेछ। त्यसैले आइतबार बल्खु स्थित स्टार अस्पताल गएँ। मलाई तुरुन्त रिपोर्ट लिएर सिन्धुली जानुपर्ने थियो। तर स्टार अस्पतालले ४४ सय रुपैयाँ लाग्ने जानकारी दिएपछि ज्वागलको बिध ल्याबमा स्वाब दिएँ । दुई हजार लियो। भनिन्, 'मनपरी रहेछ शुल्क पनि।' दाङका पूर्ण प्रकाशले स्टार अस्पतालमा आइतबार स्वाब दिएको ४४ सय नै तिरें। बिदेश जाने सिलसिलामा रहेका उनले सरकारले तोकेको भन्दा धेरै मूल्य तिर्नु परेकामा ठगिएको महसुस भएको जनाए। 'तुरुन्तै चाहिने भएकाले गराउन बाध्य भएँ।'"
साउदीमा कोरोनाबाट ६६ जना नेपालीको मृत्यु,"साउदी अरेबिया : विश्वभर फैलिएको कोभिड १९ को संक्रमणबाट साउदी अरेबियामा कार्यरत ६६ जना नेपालीको मृत्यु भएको छ भने ४ हजार ४ सय संक्रमित भएका छन्। साउदी जेद्धा वाणिज्य दुतावास कन्सुल भूवन पौड्यालका अनुसार जेद्धा रिजनमा कोरोनाबाट हालसम्म १४ जना नेपालीको मृत्यु भएको छ। दुतावास रियादले ५२ जना नेपालीको कोरोनाबाट मृत्यु भएको जानकारी गराएको छ। साउदीमा कोरोना संक्रमणबाट रोजगार गुमाएर वा कन्ट्याक्ट सकाएर स्वदेश फिर्ताको लागि तयार रहेका नेपाली निकै समस्यामा परेका छन्। स्वदेश फिर्ताको लागि नेपाली दुतावासबाट नामावली सार्वजनिक हुनुपर्ने, समयमा हवाई उडान नहुने, हवाई टिकट मुल्य साविकभन्दा बढी तिर्नुपर्ने, ट्राभल एजेन्सीले सही समय व्यवस्थापन नगरिदिने, एयरलाइन्स अनुसार पीसीआर रिपोर्ट उपलब्ध गराउनु पर्ने आदि विविध झनझटिलो प्रक्रियाले निराश भएका छन्। वाणिज्य दुतावास जेद्धाका अनुसार स्वदेश फिर्ताको लागि तत्काल २ हजार ६ सय नेपाली तयार रहनुको साथै सेप्टेम्बर महिनामा जेद्धा शहरबाट ३ उडान हुनेछ भने ७ सय ७० जना स्वदेश फिर्ता हुनेछन्। दुतावास रियादका अनुसार साउदीबाट हालसम्म १० हजार नेपाली स्वदेश फिर्ता भएका छन्। तत्कालका लागि थप १० हजार नेपालीलाई स्वदेश फिर्ता पठाउने तयारीमा रहेको र सेप्टेम्बर महिनामा १२ उडान हुनुको साथै थप उडानको लागि सम्बन्धित निकायलाई ध्यानाकर्षण गराउनुको साथै उडान व्यवस्थापनमा समेत लागि परेको जनाएको छ। दुतावासका अनुसार ६० भन्दा बढी कम्पनीले चार्टर उडानको लागि आह्वान गरेका छन्। जसअनुसार सम्बन्धित कम्पनीबाट स्वदेश फिर्ताको लागि लगभग ४ हजार नेपाली रहेका छन्। हालसम्म १ हजार १ जनाले बहिर्गमनको भिषा प्राप्त गरेका छन्। साउदी सरकारले सेप्टेम्बर १५ बाट लागु हुने गरी भिषा म्याद भएका आप्रवासी कामदार र अन्य नागरिकलाई साउदी सरकारले निर्धारण गरेको मापदण्ड पूरा गरेर साउदी फर्कन सक्ने जानकारीसहित प्रक्रियाको बारे रियाद दुतावासले औपचारिक रुपमा आफ्नो फेसबुक पेज एम्बेसी अफ नेपाल रियाद मार्फत सम्पूर्ण नेपालीलाई जानकारी गराएको छ। साउदी अरेबियामा कोरोना भाइरसबाट हालसम्म ३ लाख ३० हजार २ सय ४६ जना संक्रमित भएका छन्। संक्रमितमध्ये ३ लाख ११ हजार ४ सय ९९ निको भएका छन् भने ४ हजार ५ सय १२ जनाको मृत्यु भएको छ।"
विज्ञापन संघको ध्यानाकर्षण,काठमाडौं : सञ्चार माध्यममा क्लिन फिडका विषयमा सार्वजनिक भएका समाचारप्रति नेपाल विज्ञापन संघको गम्भीर ध्यानाकर्षण भएको संघले जनाएको छ। सरकारको निर्णयसहित र संसद्बाट पारित भई राष्ट्रपतिबाट प्रमाणीकरण भएर नेपाल राजपत्रमा प्रकाशित भई कानुनी रूपमा अगाडि बढिसकेको विज्ञापन विधेयकको परिच्छेद २ को दफा ६ उपदफा २ मा स्पष्टरूपमा क्लिन फिडका विषयमा उल्लेख भएका विषयभन्दा फरक खालका धारणा सार्वजनिक हुनुु विरोधाभाषपूर्ण भएको संघको विज्ञप्तिमा उल्लेख छ। यस्ता विषयमा आम सञ्चार माध्यममा आएका समाचार तथा टिप्पणी बदनियतपूर्ण छन् भन्ने नेपाल विज्ञापन संघको ठहर छ। उक्त समाचार एवं टिप्पणीलाई आधार बनाई क्लिन फिडका विषय सरोकार राख्ने विभिन्न व्यक्ति संघसंस्था तथा सञ्चार गृहलाई भ्रममा नपर्नसमेत संघ अनुरोध गर्दछ। विज्ञापन बोर्ड गठन तथा विज्ञापन नियमन गर्न बनेको विधेयकको कार्यविधि बनाएर सम्बन्धित मन्त्रालयले अगाडि बढाउने कुरामा संघ विश्वस्त छ। साथै क्लिन फिड समयमै लागू हुने विषयमा पनि कुनै द्विविधा नभएको संघद्वारा जारी विज्ञप्तिमा जनाइएको छ ।
