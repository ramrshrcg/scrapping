शीर्षक,विवरण
सीमाको सकस र नक्साको न्वारान !,"नेपालभारत सीमाको विषयले लामो समयपछि दुवै देशबीच हलचल मच्चाइदियो। लिम्पियाधुरा, लिपुलेक र कालापानीको विषयले लामो समय चर्चा परिचर्चा पाए, पाइरहेकै छन्। सीमाको यो विषय भूकम्प मान्ने हो भने परकम्पहरूले अझै बेला बेलामा तर्साइरहेकै छन्। भारतीय सेनाको स्थल सेनाध्यक्ष मनोजमुकुन्द नरवाणेले पनि राष्ट्रपति विद्यादेवी भण्डारी, प्रधानमन्त्री केपी शर्मा ओली र समकक्षी प्रधानसेनापति पूर्णचन्द्र थापालाई भेट गर्नुले पनि तरंग ल्याएकै छन्। नरवाणेको भेटले भने सीमा सकसमा सुधारको संकेत देखिएको धारणा पनि आएका छन्। पटकपटक बल्झिरहने सीमा विवाद (चाहे भारतसँगको होस् चाहे चीन) बारे निष्पक्ष ढंगले विज्ञ समूह बनाएर निरन्तर सीमाबारे अध्ययन अनुसन्धान गरिरहनु पर्ने इतिहासविद् प्राध्यापक दिनेशराज पन्तले सुझाएका छन्। अन्नपूर्णकर्मी गोपीकृष्ण ढुंगानाले पन्तसँग सीमाबारे गरेको कुराकानीमा आधारित आलेख : सिन्धुलीको पौवागढीमा १८२४ असोज १५ गते भएको लडाइँमा गोर्खालीहरूले इस्ट इन्डिया कम्पनीका क्याप्टेन जर्ज किनलकको नेतृत्वमा आएको सैन्यलाई हराइदिए। यदि त्यसबेला अंग्रेजी सेनालाई नेपाली सेनाले हराउन नसकेको भए नेपालको पुन : एकीकरण हुन्थेन र अंग्रेजको राज्यभित्रै नेपाल पर्न आउँथ्यो। १८७१७२ सालमा नेपाली राज्य पूर्वमा टिष्टा नदीदेखि पश्चिममा सतलज नदीसम्म थियो। अंग्रेजहरू अलि बलियो भइसकेका र आन्तरिक कारणले नेपालको स्थिति त्यति राम्रो नभएको अनुभव गरी अंग्रेजले विभिन्न ठाउँबाट नेपालमा आक्रमण गरे। १८७१ सालको दसैं पारेर अंग्रेजले सुरु गरेको त्यो युद्ध १८७१७२ सालमा भएको थियो। अन्त्यमा, सुगौली सन्धिको रूपमा तीन खण्डको एक खण्ड राज्य गुमाएर टुंगियो। सुगौली सन्धि हुनुभन्दा अगाडि अंग्रेजहरूले नेपालसँग महाकाली नदी पश्चिमदेखि सतलजसम्मको प्रदेश र मेचीभन्दा पूर्वको टिष्टासम्मको प्रदेश र सम्पूर्ण तराई समेत मागे। नेपालीले पूर्वको र पश्चिमको प्रदेश गएकोमा चित्त दुखाए तापनि सान्त्वना लिए तर तराई जाने कुरामा धेरै चित्त दुखाए। तराई दिन सक्दैनौं किनभने त्यहाँ हाम्रा भारदारहरूको जागिर पनि छ तर अंग्रेजले तराई छोड्ने कुरा गरेनन् र जागिरका लागि कति चाहिन्छ भनी सोध्दा दुई लाख रुपैयाँ चाहिन्छ भनेर नेपालीले भने। त्यो रकम बढाएर पनि भनेका होलान्। सुगौली सन्धि हुँदा कम्पनी सरकारले नेपाललाई दुई लाख रुपैयाँ दिने भनेर लेखियो पनि। तर नेपालीहरूले त्यो दुई लाख रुपैयाँ बुझेनन्। तर, अरूको पैसा खाएपछि आफ्ना भाइभारदार अंग्रेजकै पक्षमा हुन्छन् भन्ने भाव नेपालीको बुझेको अंग्रेजले सुगौली सन्धि भएको नौ महिनापछि मेचीदेखि राप्तीसम्मको तराई फिर्ता दिने सन्धि गर्यो। त्यसैताका भारतमा पश्चिमतिरबाट मरहठ्ठाहरूको आक्रमण सुरु भएको र नेपालीहरूको पनि तराईप्रति ज्यादै लगाव छ भन्ने बुझेको अंग्रेजले तराई छोड्ने विचार गर्यो। यसरी नयाँ मुलुक हाम्रो हातमा तराई मलेरियाको घर र त्यति आम्दानी पनि नभएको अनुभव गरेर सुगौली सन्धि भएको करिब नौ महिनापछि नै अंगे्रजले मेचीदेखि राप्तीसम्मको तराई प्रदेश नेपाललाई फिर्ता दियो। राप्तीदेखि महाकालीसम्मको तराई चाहिँ फिर्ता आएन। किनभने नेपालसँग लडाइँ गर्नुभन्दा अगाडि अंग्रेजले अवधका नबाब (लखनउ वरिपरिको शासक)सँग अढाइ करोड रुपैयाँ सापटी लिएको थियो। नेपालअंग्रेज युद्ध सकिएपछि अंग्रेजले ऊ व्यापारी भएकाले पैसा नदिएर राप्तीदेखि महाकालीसम्मको तराई अवधका नबाबलाई दिएको थियो। १९१४ सालमा भएको भारतीय स्वतन्त्रता संग्रामपछि अवध राज्य पनि अंग्रेज राज्यमा मिल्यो। त्यसबेला नेपालबाट जंगबहादुर राणाको नेतृत्वमा नेपाली सेनाले अंग्रेजलाई धेरै मद्दत गरेको थियो। त्यसै मद्दतबापत १९१७ सालमा भएको सन्धिद्वारा राप्तीदेखि महाकालीसम्मको तराई पनि नेपालमा मिल्यो, जो अहिले पनि नयाँ मुलुकको रूपमा प्रसिद्ध छ र त्यो हो बाँके, बर्दिया, कैलाली र कञ्चनपुर। अब हामी सुगौली सन्धिको पाँचौं धारामा के भनिएको छ भने नेपालका राजाले कालीभन्दा पश्चिमका प्रदेश छोड्न र त्यो कम्पनी सरकारलाई बुझाउन स्वीकार गर्छन्, नेपालका राजा उनका उत्तराधिकारीहरू र उनका कर्मचारीहरूले कालीभन्दा पश्चिमपट्टिका प्रदेशका जनतासँग सम्पर्क राख्न पाउँदैनन् भनेर प्रष्टसँग भनिएको छ। सुगौली सन्धिको आधारमा भन्ने हो भने महाकाली नदी पूरा नेपालको हो र महाकालीभन्दा पश्चिमको प्रदेश मात्रै तत्कालिक कम्पनी राज्य अहिलेको भारतको हो। त्यसैले सुगौली सन्धिको अनुगमन गरेर मात्रै प्रामाणिक कुरा भन्ने हो भने महाकाली नदी १८७२ सालमा भएको सुगौली सन्धिद्वारा महाकाली नदी पूरा नेपालको हो भन्ने ठहर्छ। केही कालयतादेखि नेपालको पश्चिमी सिमानाको बारेमा निकै चर्चा बिचर्चा आइरहेको छ। जसमा लिम्पियाधुरासम्म भएको हाम्रो नक्सा पनि बाहिर आइसकेको छ। त्यसका लागि सरकारले निशान छापदेखि सबैमा परिवर्तन पनि गरिसकेको छ। विज्ञसमूह गठन गरेर त्यसबेलाका सामग्रीहरूको अनुसन्धान पनि गर्दै आएको छ। यही प्रसंगमा एउटा कुरा के भन्न मन लाग्छ भने २०३० सालमा सिंहदरबारमा आगलागी भयो। आगलागी हुँदा परराष्ट्र मन्त्रालयको अभिलेख शाखा पनि त्यही सिंहदरबारभित्र थियो। धेरैले सबै जलेको हुनाले नक्साहरू पनि जल्यो होला भनेर लेखे पनि बोले पनि। त्यसपछि २०३७ सालमा गोरखाको इतिहास तयार पार्ने प्रसंगमा सिंहदरबारभित्र रहेको परराष्ट्र मन्त्रालयको अभिलेख शाखामा अध्ययन गर्ने मौका पाएँ। विज्ञले पढून् अढाई लाख कागजात त्यसबेलाको अनुसन्धानको विषय भनेको ५२२ सालदेखि १७९९ चैत्र २५ गतेसम्मको गोरखा राज्य थियो। त्यसैले गोरखा राज्यको मात्र सामग्री अध्ययन अनुसन्धान गर्न गएको थिएँ। तर परराष्ट्रमा त्यसबेला सामग्री मिलाएर राखिएको रहेनछ। खोज्दै जाँदा अनुसन्धान गर्न खोजेको विषयमा २०२५ वटा मात्र सामग्री फेला पारें। करबलले पढ्दै जाँदा २०३७३८ गरी दुई वर्षमा करिब अढाई लाख कागजात पल्टाउने मौका पाएँ। त्यसबेलामा विभिन्न ठाउँमा लिइएका चिठीपत्रहरूमा पनि साना ठूला नक्साहरू राखेको भेटें। त्यसैले सूर्यविक्रम ज्ञवालीलाई पनि शंका उठिरहेका कुरा पनि त्यहाँको नक्साबाट निर्णय गर्न सकियो र गोर्खाको इतिहासमा उक्त कुरा लेखें। त्यो कुरा के थियो भने गोरखा राज्य पूर्वमा त्रिशूली नदीसम्म र त्यसभन्दा पारी काठमाडौंको राज्य मल्ल राज्यअन्तर्गत थियो। त्यसैले अहिलेको नुवाकोट दरबार रहेको ठाउँ विदुर बट्टार आदि ठाउँ मल्ल राज्यअन्तर्गत पर्थे भने अहिले त्रिशूली बजार भएको ठाउँ गोरखा राज्यअन्तर्गत पर्दथ्यो। वंशावलीहरूमा राम शाहले रोशीमा आफ्नो अधिकार जमाए भनेर लेखिएको छ। वर्तमानकालको विभाजनअनुसार त्रिशूली नदीको पूर्वपट्टि रसुवा पर्दछ। त्यसैले यो मिलेन भन्ने कुरा थियो। परराष्ट्र मन्त्रालयमा भएको सामग्रीको आधारमा त्रिशूली नदीको पश्चिमपट्टि पनि रसुवाको बस्ती रहेछ, त्यसकै आधारमा निर्णय भएको थियो। अभिलेख शाखाको एउटा ठूलो कोठा जुन सामान्यको पहुँच बाहिर थियो। जहाँ थुप्रै पोका पुन्तुरा हुन्थे। त्यहाँका अधिकारीले हामीलाई भित्र जान त दिन्थेनन् त्यहाँ मेरै आँखाले सयौं नक्साहरू ठड्याएर राखेको देखेको छु। त्यसैले अहिलेको टोलीले त्यससम्बन्धी काम गरेको होला। सम्बद्ध परराष्ट्र मन्त्रालयले पनि गरेको होला, परराष्ट्र मन्त्रालयअन्तर्गतको परराष्ट्र अध्ययन प्रतिष्ठानले पनि गरेको होला, अरू सम्बद्ध निकायले पनि गरेको होला। रिपोर्ट निकाल्दा होस् वा प्रामाणिक पुस्तक निकाल्दा, परराष्ट्रमा भएका सामग्री पनि ध्यान दिनु राम्रो हुन्छ र महाकाली नदीको पूर्वपट्टि रहेको लिम्पियाधुरादेखिको भूभाग त सुगौली सन्धिअनुसार नेपालको हो भन्ने कुरामा कुनै शंका छैन। पूरा महाकाली नदी नै नेपालको हो भन्ने कुरा प्रामाणिक रूपमा स्थापित हुन्छ। नक्सामा भावना होइन, प्रामाणिक आधार मुख्य कुरा त के छ भने हिजो नेपालको शासन पद्धति जैसी कोठाको आधारमा त्यसभन्दा पछिल्लोकालमा मुन्सी कोठाको आधारमा चल्दथ्यो। अब नयाँ धारणाअनुसार चल्दछ। त्यसैले तिनको ऐतिहासिक महत्व मात्र बाँकी छ। मैले सुनेअनुसार धेरै सामग्री पुरातत्व विभागसँगै रहेको राष्ट्रिय अभिलेखालयमा पनि गइसकेका छन्। सायद ती नक्साहरू पनि गएका होलान्। ती सबैको अध्ययन अनुसन्धान गरेर हाम्रा सीमाहरूमा जहाँजहाँ तलमाथि परेको छ ती कुराहरू ती नक्साहरूको अध्ययन गरेको खण्डमा भावनात्मक ढंगमा होइन कि प्रामाणिक आधारमा निर्णय गर्न सकिन्छ। २०१८ सालमा चीनसँग सन्धि हुँदाखेरि हामीले पढेको यति भूमि चीनबाट नेपाललाई आयो यति भूमि नेपालबाट चीनलाई गयो यो कुरा दुई राज्यको बीचमा हुँदा सामान्य कुरा हो। पछिल्लो कालमा पनि बंगलादेश र भारतको बीचमा पनि जग्गा सट्टापट्टा भएको थियो। ऐतिहासिक परिप्रेक्ष्यमा हेर्ने हो भने हाम्रा शासकहरूकै मूर्खताले अथवा मिलाउने कुराले पनि कहिलेकाहीँ भूमि कतै परेको वा गएको हुन सक्छ। हनुमानढोका दरबार परिसरमा रहेको कृष्णदेवलको १७०५ सालको प्रताप मल्लको अभिलेखमा के लेखिएको छ भने भोटका राजाको मुलुकका कुती, खासा, केरुङ र अवदिन मैले जितें भनेर लेखिएको छ। पृथ्वीनारायण शाहको पालामा उनले मल्ल राज्य जित्नुभन्दा अगाडि मल्ल राज्यअन्तर्गत खासा हाम्रै नेपालपट्टि थियो। कुती र केरुङ पनि आधामा नेपालको अधिकार थियो। बहादुर शाहले चलाएको एकीकरणको अभियानमा उनका बाबु पृथ्वीनारायण शाहले पश्चिमपट्टि बाबुबाजेले कमाइदिएको चेपेभन्दा पर राज्य पुर्याउन नसकेको अवस्थामा नेपालको पुन : एकीकरणमा बहादुर शाहको ठूलो योगदान छ। कुती, केरुङ र खासा पनि नेपालकै ! पृथ्वीनारायणले चीनका बादशाहसँग ठूलो घाहा राख्नु भन्नाको साथै भोटपट्टिको जग्गा नच्याप्नू भनेर बोलेका थिए। १८४९ सालको चीनसँगको लडाइँपछि कुती र केरुङको अधिकार त हट्यो हट्यो खासा पनि नेपालबाट हटेर गयो। मूल हिमाली क्षेत्रभन्दा पनि भित्र आएर हाम्रो सिमाना हुन गयो। एउटा रमाइलो र प्रमाणिक कुरा के छ भने त्यही परराष्ट्र मन्त्रालयमा पढ्दा थाहा भएको र पछि त्यो प्रकाशित पनि भइसकेको छ, श्री ३ जंगबहादुरको पालामा उनले तिब्बती अधिकारीहरूलाई एउटा पत्र पठाएछन्। सबैलाई थाहा भएकै हो, हामीहरू संकल्प गर्दा हिमालयबाट दक्षिण भनेर भन्छौं। तर मुस्ताङमा धेरै ठाउँमा र मनाङ, गोरखा आदि अरू ठाउँमा पनि हिमालयभन्दा उत्तरतिर पनि नेपालको जग्गा छ। जंगबहादुरले के प्रस्ताव राखे भने हिमालयभन्दा उत्तरपट्टिको मुस्ताङको प्रदेश चाहिँ तिमीहरू लेऊ हामीलाई चाहिँ मानसरोवर कैलाश भएको प्रदेश देऊ भनेर प्रस्ताव राखे। तिब्बतीहरूले त्यो कुरा चाहिँ स्वीकार गरेनन्। भारतसँगको सीमाको सन्दर्भमा सन् १८७२ सालको सुगौली सन्धिलाई मान्ने हो। यहाँ त त्यसैमा पनि कोत्रिने भएर पो जात्रा भयो त। महाकाली नदी हाम्रो पूरा हो, आधाआधा होइन नेपालले लिनुपर्ने अडान त्यही हो। मेचीभन्दा पारिको राज्य हामीले छोडेको हो। टिष्टा नदी पूरा हाम्रो थियो। त्यसको पूरा प्रमाण सुगौली सन्धिमै छ। त्यसै गरेर मोहनप्रसाद खनालले १३७८ सालको आदित्य मल्लको र १३९४ सालको पुण्य मल्लको माथि नेपाली भाषा र तल तिब्बती भाषामा लेखिएको दुईवटा ताम्रपत्र छाप्नु भएको छ। पुण्य मल्लको ताम्रपत्रको चाहिँ उहाँले मिति अशुद्ध पढ्नु भएको छ। त्यसलाई सच्याएर मैले १३९४ भनेर २०४५ सालमा गोरखाको तेस्रो भागमा सप्रमाण लेखेको हुँ। यहाँ खनालले बयान गरेअनुसार मूल ताग्वाई गुम्बा अहिले नेपालको सिमाना भएको ठाउँभन्दा १५ कोस टाढा थियो, पछि त्यो जग्गा तिब्बतपट्टि पर्न गयो। त्यहाँका लामाहरू आफ्नो सामग्री लिएर नेपालपट्टि आए। २०१८ सालमा भएको सन्धिबाट बुझ्नुपर्ने कुरा के छ भने हिजो त सुगौली सन्धि हुनुभन्दा अगाडि हामी सतलजसम्म छँदै थियौं, त्योभन्दा अगाडि एउटा महत्वपूर्ण काँगडा किला छोडेर चम्बासम्मलाई अधिकारमा लिएर झन्डैझन्डै रावी नदीको किनारसम्म पुगिसकेका थियौं। हिमालयका चार खण्डमा हामी पुगिसकेका थियौं। कश्मीर एउटा बाँकी थियो। त्यो त हाम्रो इतिहासको कुरा भयो अब अहिलेलाई चाहिँ हामीले सीमाका लागि भारतसँगको सीमामा सुगौली सन्धिको आधार र चीनसँगको सीमामा चाहिँ २०१८ सालमा भएको आधारमा नेपालले निर्णय गर्नुपर्छ। त्यो नै वस्तुगत हुन्छ र ऐतिहासिक दृष्टिकोणले सामग्री संकलन गर्दै नेपालको सीमा रक्षामा लाग्नुपर्छ। भारु ६ करोडमा गुमेको नेपालको चिनियाँ भूभाग केरुङको कुरामा प्रताप मल्लले आफूले केरुङ पनि जितें भनेर भनेका छन्। तर कति भाग जिते त्यो शिलालेखमा उल्लेख छैन। यसको अर्थ केरुङ पहिले तिब्बतीकै रहेछ। भोटका राजाबाट कुती खासा केरुङ जिते भनेको सानैदेखि सुनेको थिएँ। कागजातमा पनि आधा कुती नेपालको र आधा कुती तिब्बतको अनि आधा केरुङ नेपालको र आधा केरुङ तिब्बतको भन्ने हो। १९१११२ सालमा जंगबहादुर राणाले गरेको लडाइँमा नेपालले भोटमा अरू कुराको अधिकार पनि पायो। नेपाली पाठशाला पनि खुल्यो। नेपाली अदालत पनि खुल्यो। अडाइँ पछि भोटले नेपाललाई प्रत्येक वर्ष १० हजार बुझाउनु पथ्र्यो। यो पछि श्री ५ महेन्द्र राजा र टंकप्रसाद आचार्य प्रधानमन्त्री हुँदा चीनले एकमुष्ट ६ करोड भारतीय रुपैयाँ दियो र सो खारेज भयो। नत्र त तिब्बत त नेपालको आश्रित राज्य जस्तो थियो। के हुन्थ्यो भने विशेष गरेर बौद्धमार्गी तुलाधर इत्यादि नेवार वर्गका मान्छेहरू आदि व्यापार गर्न जान्थे। यहाँबाट स्वास्नीमान्छे लान पाइँदैनथियो। त्यहाँ तिब्बती आइमाईसँग सम्पर्क भएपछि छोरा जन्म्यो भने नेपालको नागरिक र छोरी भयो भने भोटको नागरिक हुने चलन थियो। टिष्टा दार्जिलिङ सम्पूर्ण हाम्रो हो। हामीले माग गर्ने विषय होइन तर पनि यो हाम्रो इतिहास मात्र हो। लुम्बिनी हाम्रो हो तर जुन कारणले हामीले लुम्बिनी हाम्रो हो भनेर भन्यौं। त्यो हामीलाई सिकाउने मौर्य सम्राट अशोक हुन्। अशोकको पालामा त लुम्बिनी मौर्य साम्राज्यमा थियो। हामी त भारतलाई बुझाउँदैनौ। बेलायतको शासनअन्तर्गत कहिल्यै पनि सूर्यास्त हुन्थेन। भारत पनि बेलायतअन्तर्गत थियो। तर स्वतन्त्र भइसकेको भारतलाई बेलायतलाई नबुझाएजस्तै आफ्ना पितापुर्खाले कमाएको राज्य आफूले जोगाउन नसकेपछि इतिहासको रूपमा सम्झने मात्र हो। सुगौली सन्धिले भन्छ, महाकाली नेपालकै हो वर्तमानलाई कसरी जोगाउने भन्ने कुरा नै मुख्य हुने हुनाले नेपालको परिप्रेक्ष्यमा भारतसँगको सीमाको विषयमा १८७२ सालको सुगौली सन्धि र चीनको विषयमा २०१८ मा भएको सन्धिमा कायम रही राष्ट्रोन्नति गर्नु नै मुख्य काम हो। चीनको सिमानामा अन्य भनेको प्रधानमन्त्री बीपी कोइरालाको पालामा सुरु भएर पञ्चायत व्यवस्था आइसकेपछि १८७२ सालको सन्धिलाई मान्ने हो। यहाँ त त्यसैमा पनि कोत्रिने भएर पो जात्रा भयो त। महाकाली नदी हाम्रो पूरा हो, आधा आधा होइन नेपालले लिनुपर्ने अडान त्यही हो। मेचीभन्दा पारिको राज्य हामीले छोडेको हो। टिष्टा नदी पूरा हाम्रो थियो। त्यसको पूरा प्रमाण सुगौली सन्धिमै छ। हङकङ यदि ब्रिटेनको अधिनमा नरहेर अमेरिकाको अधिनमा भएको भए हङकङ त्यसरी सजिलैसँग फिर्ता हुने थिएन। यो त इतिहास हो। कतिपय कुरा इतिहासका हुन्छन्, चिनियाँ सेना कुनै बेला बेत्रावतीसम्म आइपुगेको थियो। के हामी बेत्रावतीसम्म छोड्छौं ? दोस्रोपटक अंग्रेजी सेना मकवानपुर नाघेर झन्डै झन्डै टिष्टुङ पालुङसम्म आइपुगेको थियो। त्यो त इतिहास हो। इतिहास वर्तमान बन्दैन। तर शासकमा बुद्धि भएन भने वर्तमान पनि जोगिँदैन भनेर बुझ्नुपर्छ। सीमाको अहिलेको विषयमा लडेर नेपालले पार पाउने हैन कूटनीतिक ढंगले पार पाउनु पर्यो। सिमानाहरूमा शासकहरूकै बुद्धि पुग्नुपर्छ। पूर्ण सतर्क रहिरहनुपर्छ। शासकले बुद्धि नपुर्याउँदा नागरिकले सीमा क्रमश : गुमाउँदै जानुपर्छ। अहिले भारतसँग चलिरहेको सीमा सन्दर्भलाई यसरी नै बुझौं। सीमाको विषय कसैले यसै छोड्दैन, नेपालले पनि छाड्नु हुँदैन। २१ औं शताब्दीको यो समयमा अब लडाइँ झगडा वा युद्ध गर्नु पनि उचित कसैलाई हुँदैन। प्रमाणका आधारमा कूटनीतिक ढंगले आफ्नो जमिन फिर्ता पाउनु पर्यो। न शासक पढ्छन् न विज्ञ बुझाउँछन् सीमाको विषयमा कहिल्यै समस्या ननिम्त्याउने हो भने स्थायी प्रकृतिको निष्पक्ष विज्ञसमूह बनाउनुपर्छ जसको काम निरन्तर सीमाको अध्ययनमै हुनुपर्छ। तर यो परम्परा नेपालमा बस्न सकेको छैन। यहाँ त शासकदेखि विज्ञसम्म अध्ययनबिनै बोल्छन् र पो समस्या थपिन्छ। सीमा नाकाका विषयमा काम गर्दा उत्तेजनामा नआइकन गम्भीर ढंगले काम गर्नुपर्छ। सीमाका विषयमा बोल्नुअघि पर्याप्त आधार प्रमाणहरू अघि सार्न सक्नुपर्छ। अहिलेको सीमाको विषयमा कुरा गर्दा सन् २००८ देखि नेपाली भूमिमा भारतले बाटो बनाइरहेको हुन्छ। उसले जुमबाट उद्घाटन गर्नेबित्तिकै उत्तेजनामा आएर विरोध गर्नु अन्टसन्ट बोल्नु मुख्र्याइँ हुन सक्छ। सरकारले बाटो खनिरहँदा मौन बस्नु र आफ्नो प्राथमिकता थाहा नपाउनु समस्याको विषय बन्यो। परराष्ट्र मन्त्रालयले सीमाको विषयका लागि स्थायी रूपमै विज्ञ समूह गठन गर्नुपर्छ। अध्ययन अनुसन्धान गरिरहनुपर्छ। विज्ञ समूहले अनुसन्धानका निष्कर्षहरू बेलाबेलामा सार्वजनिकीकरण गर्ने अभिलेख तयार पार्ने र अन्तर्राष्ट्रिय स्तरमा सोको जानकारी गराउने गर्नुपर्छ। सीमाबारेका सामग्रीहरू नेपालभित्रै प्रशस्तै छन्, सबै खोजिएका छैनन्, अध्ययन अनुसन्धान गरिएका छैनन्। अन्तर्राष्ट्रिय रूपमा पनि थुप्रै सामग्री छन् जसको खोजी भएको छैन। त्यसकारण पनि विज्ञ समूह निरन्तर सक्रिय हुनुपर्छ। सीमाको अध्ययन अनुसन्धान बहुआयामिक ढंगले गर्नुपर्छ। विद्वान्हरूले पनि शासकहरूलाई के कुरा बुझाउन सकेका छैनन् भने पनि समय दिएर अध्ययन गर्नुपर्छ भन्ने बुझ्नु पर्छ। विज्ञको चटक र सीमाको भविष्य विज्ञले पनि सरकारलाई चटक देखाएको पाइन्छ। सबै विज्ञ होइन, सरकार फेरिएपिच्छेका विज्ञ केहीले सरकारलाई अरू किन खोज्नुपर्यो हामी छँदैछौं नि हामीसँगै चटक छ भनेर भ्रममा पारिदिन्छन्। सरकारहरू यस्ता भ्रमबाट मुक्त हुनुपथ्र्यो सकेनन्। अब त हुनैपर्छ। सपार्ने मात्र होइन, बिगार्ने पनि आफ्नै हुन् भनेर तेस्रो आँखा खोलिरहनुपर्छ। जबकि तीभन्दा बाहेक पनि सरोकारवाला विज्ञ छन्। सरकारले सबै कुराको अध्ययन गर्न सक्दैन सम्भव पनि छैन त्यसमाथि विज्ञले दिने सल्लाह सुझाव पनि अपूर्ण नै हुँदा समस्या ज्यूँका त्यूँ रहने गरेको छ। नेपालको सीमाका विषयमा बारम्बार कुरा चलिरहन्छ, त्यसैले त्रिभुवन विश्वविद्यालय, नेपाल प्रज्ञा प्रतिष्ठान, नेपाल संस्कृत विश्वविद्यालय, नेपाल एसियाली अनुसन्धान केन्द्रजस्ता संस्थाले विशेष अनुसन्धान गराउने र त्यसमा परराष्ट्र मन्त्रालयले, रक्षा मन्त्रालयले, भूमि सुधार तथा व्यवस्था मन्त्रालयले, शिक्षा, विज्ञान तथा प्रविधि मन्त्रालय आदिले सीमाको विषयमा विभिन्न ढंगले समन्वय गरी अनुसन्धान गराउने काम निरन्तर गरिरहनु पर्छ। यदि हामीले यस्ता काम गर्न सकेनौ भने हाम्रा सीमाहरू चारैतिरबाट मिचिन सक्छन्। यो क्रम बढ्दै जान सक्छ। त्यसपछि त नेपालीले केवल इतिहासमा गौरव गर्ने तर हाम्रो हातमा केही नपर्ने स्थिति आउन सक्छ।"
भाइरल को अग्निमा लोकदोहोरी !,"पुरानो घरको साँघुरो दलान। पिँढीको छेउ। परालको गुन्द्री। दुई किनारा। वारि र पारि। वयस्क युवकयुवती। फुली, मुन्द्री, घलेकी, टाउकोमा फेटा, टोपी, दौरा सुरुवाल लगायतका समग्र नेपाली पोसाक। छेउमा हेर्नेहरूको जामात। सँगै वाद्यवादकहरू। मौलिक भाका। ती भाकामा आफू सानो भएर, संस्कारी भएर, प्रतिद्वन्द्वीको मन जित्न खेलिने एउटा खेल दोहोरी ! हाम्रो संस्कारले, संस्कृतिले दशकौंअघि परिभाषित गरेको लोकदोहोरीको दृश्य हो यो। यसरी मन जित्ने क्रममा कुरा नटुंगिएर सात दिन सात रातसम्म लम्बिने र त्यहीँबाट जित्नेले हार्नेलाई घरै लैजाने पुरानो संस्कार। गाउँघरमा प्रत्यक्ष खेलिने यिनै दोहोरी भाकाहरू समयको विस्तारसँगै क्यासेट मा कन्भर्ट हुन थाले। ए साइड र बी साइडमा गाइने यी गीतले जीवनका कथा, पीरमर्का, हाँसो खुसी, रोदन, सबै मानव जीवनसँग जोडिएर सबैलाई आफ्नै लाग्ने स्वर सुनाउन थाले। दोहोरी नखेलिने ठाउँसम्म पनि आफ्नो पहुँच बनायो क्यासेटले। यो क्रम साठीको दशकसम्म रह्यो। ६० को दशकको अन्त्यतिर प्रविधिले जब क्यासेटसीडीमा जनाउ घन्टी लाएर मौलिकताको हार्ड कपी खोस्यो, त्यसपछि संस्कारको मार्कसिट मा खासै राम्रो अंक देखिएन। यद्यपि, सीआरबीटी, पीआरबीटीजस्ता माध्यमबाट कर्णप्रिय धुनको माग हुने क्रमसम्म गीतले मानवीय मुटुका सेन्टिमेन्टहरूलाई नै अभिव्यक्त गरे। प्रविधिको फड्कोले क्यासेटले पुर्याउन नसकेका ठाउँमा सर्जकहरूलाई त पुर्यायो तर त्योभन्दा बढी विकृतिलाई आश्रय दियो। त्यसयता मौलिकता को मुटुमा उच्छृंखलता का बेकामे झारहरू बढ्न थाले। ढाडे बिरालो, साँढे गोरु, पोल्यो मलाई बैंसको रापैले, ओइ ज्योति ओइ ज्योति देऊ न एक चोटि जस्ता उत्ताउला गीतले संस्कृतिको पानी बेस्सरी धमिलो बनाए। झन् बिगार्यो स्टेज प्रोग्राम ले देश तथा विदेशमा आयोजना हुने स्टेज प्रोग्राम हरूले कलाकारलाई बाँच्ने आधार त प्रशस्त दिए तर दिन सकेनन् संस्कार बचाउने ओखती। उसै दुखेको संस्कारको घाउलाई विकृतिको सियोले कोट्याएर झन् झन् रुग्ण बनाए। द्विअर्थी गीतको अपेक्षासहित अग्लो तलामा चढाइएकाहरूले आफूलाई निकै उदांगो बनाए। बजार नै एक हिसाबले सेमी नेकेड भयो। टुक्काहरू गाउनेले हरेक तवरबाट यौनलाई मार्क गर्न थाले। नाम चलेकै दोहोरी गायकगायिका पनि स्टेजमा गाउँदा द्विअर्थी लाग्ने टुक्काबाट विम्बात्मक हिसाबले यौनलाई नै ओकल्न थाले। अक्सर आयोजकहरूले लोकदोहोरीलाई लोक फोहोरी बनाउन बेस्सरी ढ्यांग्रो ठटाए। लोकदोहोरी प्रतिष्ठानका अध्यक्ष रमेश बिजी भन्छन्, जब गाउँको त्यो पवित्र लोकदोहोरी सहर छिर्यो, त्यसपछि रक्सीका सितनमा मिसिएर मात्तिन थाल्यो। परालका गुन्द्रीबाट सोफामा विराजमान भए यता लोकदोहोरी गीतमा उत्ताउलोपनले जरा गाड्यो। मन जित्न खेलिने खेल जब पैसासँग जोडिन पुग्यो, कलाकारहरूले पैसाका लागि जताबाट पनि यौनलाई फोकस गर्न थाले। संस्कार सुनाइरहने अग्रजहरू मन खुम्च्याएर एउटा कुनामा थन्किन विवश भए। सालको पात टर्निङ प्वाइन्टनवराज पन्तले सालको पात बोलको गीत लेखे। वसन्त थापाले संगीत भरे। विष्णु माझी र कुलेन्द्र विकले गाए। गीत सुपरडुपर हिट भयो। एकदमै टिपिकल शैलीको गीतले बजारमा आएका अरू गीतको भेललाई स्याप्पै सुकाएर नयाँ शिराबाट यात्रा थाल्यो। सबै पक्षबाट उत्कृष्ट बनेको गीत गाउँमा मात्र होइन, सहरका पाटी प्यालेसहरूमा पनि घन्किन थाल्यो। जता जता बाउनबाजे त्यतै त्यतै स्वाहालाई आत्मसात् गर्न कसैले सिकाउन नपर्ने कलाकारहरू फेरि टिपिकल गीतहरू गाउन ज्यान छोडेर लागे। शिव हमालले लेखेको लालुमै तेजस रेग्मीको पिँडालु, भँगेरी चरी लगायतका गीतले धुलो पिटे। चलेका कलाकारमाथि पैसा खन्याउन पछि परेनन् निर्माताहरू। युट्युबमा दोहोरी गीतहरूमा सबैभन्दा बढी हेरिएको सालको पात गीतले सुकेको संस्कारको जरामा पानी छम्केर केही हदसम्म बौराउने कर्म गर्यो। प्रकाश सपूतको गलबन्दी ले चटपटाउन सक्नेसम्म बनायो। त्यसपछि पनि केही मौलिक गीतले तै उही बेला फर्किन्छ कि भन्ने झिनो आशा भने जगाए। ट्रेन्डिङ र बुस्टले निलेको क्रिएसन लगभग सबै कलाकारका आआफ्नै युट्युब च्यानल छन्। लाखौंको बुस्ट गरेर चौबीस घन्टामै ट्रेन्डिङ वनमा पुगेको गीतलाई हामी सबैले दिएको नाम हो, सुपर हिट। यही सुपर हिटको पगरी गुथ्न कलाकारहरूमा तँछाडमछाड हुन थाल्यो। यसको मारमा निरन्तर साधना गरेर जिन्दगी नै गीतसंगीतमा सुम्पिएका कलाकारहरू परे, जो हुटिङ र नाराभन्दा मनको शालीन धुन सुनाएर मनहरू जित्न चाहन्छन्। जथाभावी शीर्षक राखेर भाइरल बनाइएका गीतहरूसँगै क्रिएसन भन्ने चीज हराउँदै गयो। उत्कृष्ट सिर्जनामा मौलिकतालाई जोड दिने सर्जक नवराज पन्त भन्छन्, यथार्थ र फरक खालको सिर्जना हरायो। बाई प्रोडक्ट जस्तो लाग्न थाले सिर्जनाहरू। न साँचो दर्शक नयाँ बनाउन सक्यो यो क्षेत्रले, न पुरानालाई जोगाउन सक्यो। उल्टै बिच्क्याउने काम गर्यो। युनिक क्रिएसनको अभाव हुन थाल्यो। पन्तको उनै कुरामा गायिका अञ्जु गौतमको भाव पनि मिल्छ। उनी भन्छिन्, अग्रजहरूको सम्मान छैन। भाइरल गीतहरूको वर्चश्वले मौलिक गीतहरूको घाँटी निमोठियो। लक्ष्मी मल्ल भन्छिन्, केही गीतबाहेक बजारमा आएका गीतले अस्वस्थ प्रतिस्पर्धालाई बढावा दिएको छ। ट्रेन्डिङ, भाइरल, भ्युअर्सका पछि दगुर्नेभन्दा पनि उत्कृष्ट सिर्जनाको बाटोमा हिँड्नु जरुरी छ।सुस्ताउँदै अग्रजका सिर्जना, कोही दोधार, कोही निराश ! हाइहुईले छिचोलेको यो बजारमा अग्रज कलाकारका गीतहरू भने न्यून पाइन्छन्। कारण उनीहरू उत्ताउलो वेगले बगेको बाढी मा बगेर आफ्नो सेतो परिचयमा हिलो छ्यापियोस् भन्ने चाहँदैनन्। र, आफ्नै शैलीलाई शानदार कम ब्याक गर्न पनि आँट गर्दैनन्। बिनासाधना, बिनानलेज हल्लीखल्ली गर्ने केही अकलाकारको हुटहुटीले अग्रजहरू आफूलाई लोकदोहोरी कलाकार भन्न नि अप्ठ्यारो लाग्ने बताउँछन्। केही अग्रज भने गीत कुन धारको सुरु गर्ने दोधारमा छन्। अग्रज गायक भगवान भण्डारी पनि बजारको चटकदेखि सन्तुष्ट छैनन्। भन्छन्, लोकले के गर्दै छ, लोकले के समस्या भोगेको छजस्ता कुरा समेट्दै समग्रमा लोकको कथालाई लयमा ढालेर स्वर दिएपछि मात्रै लोकगीत बन्छ। तर अहिले समग्र लोकसंस्कृतिलाई धमिल्याउने काम भएको छ। गीत हाई हाई गीतकार गुमनाम ! गीतकार त्यो अभागी नाम हो, जो गीत मात्र लेखेर बाँच्ने कल्पना पनि गर्न सक्दैन। गायक उस्तै परे त्यही गीत एक युग गाएर बाँच्छ। आफ्नो गीतले करोड क्लबमा प्रवेश गरेर हंगामा मच्चाउँदा पनि गीतकार ओझेलमै हुन्छ। आर्थिक हिसाबले पनि ऊ कान्छो नाम हो। गीतकार यति पीडित हुनुमा स्वयंको पनि ठूलो कमजोरी छ। उनीहरूसँग आफ्नो गीतको रेट तोक्नेसम्म हिम्मत छैन, हैसियत त हुने कुरै भएन। म लेखेरै बाँच्छु भन्ने मुटु छैन। चलेकै सर्जकले पनि आफ्ना गीत राम्रो प्रोजेक्टमा सित्तैमा दिने सिलसिलाले गीतकार अझै पछि छोडिएका छन्। उनीहरूमा एकताको कमी छ। झोलामा उत्पादक, मापदण्ड कमजोर गीतसंगीत उत्पादनको मापदण्ड अत्यन्तै कमजोर भएको छ। गीतसंगीत उत्पादन गरिरहेका बहुसंख्यक कम्पनीको कार्यालय छैन। चट्ट चारपाटे गोजीमा रबर स्ट्याम्प र लेटरहेड बोकेर हिँड्नेहरू नाम कहलिएका प्रोड्युसर भएका छन्। जसले, जसरी, जस्ता गीतहरू पनि उत्पादन गर्न पाउने मापदण्डकै कारण लोकदोहोरीमा अझ बढी अश्लीलता बढ्न गएको छ। साठीको दशकदेखि कलाकारका सिर्जनालाई उचित मूल्य दिएर गीतसंगीत उत्पादन गर्दै आएको विन्ध्यवासिनी म्युजिक प्रालिका सञ्चालक सुवास रेग्मी बजारका गीतसंगीतभन्दा पनि बढी कम्पनीबारे बोल्छन्। नेपालमा व्यावसायिक रूपमा संगीत व्यवसायको रूपमा कम्पनी सञ्चालन गरेका तीनचार म्युजिक कम्पनी मात्र छन् ! केही चाहिँ म्युजिक कम्पनीको नाममा स्रष्टाको सिर्जनामा बिचौलियाको काम गर्नेहरू छन् भने अधिकांश कलाकारका म्युजिक कम्पनी छन्। अफिसको ठेगाना नभए पनि गोजीमै कम्पनी बोकेर हिँडेका धेरै झोले म्युजिक कम्पनी छन्। सजिलो छैन भोक को बाटो स्टेज प्रोग्रामलाई दोस्रो नम्बरमा राख्ने हो भने अधिकांश गीतबाट लगानी सुरक्षित हुने चान्स छैन। प्रविधिको विकाससँगै आफूलाई प्रमाणित गर्ने प्रशस्त बाटा खुलेका छन्। बजार यति महँगो भइसक्यो कि अडियोले पचासदेखि एक लाखसम्म रेट तोक्छ। भिडियोले तीनदेखि सातआठ लाखसम्म। बुस्टलाई केही लाख छुट्याउनु अनिवार्यजस्तै हो। एउटा गीतले लगानी सुरक्षित गर्न लगभग एक करोडपटक हेरिनु जरुरी देखिन्छ। एउटै कलाकारका गीतहरू जुधिदिन्छन्। एउटै मोडलका गीतहरू जुध्छन्। केही गर्न कम्मर कस्ने क्षमतावान् भोका हरूका लागि पनि फलाम चपाउनु र आगो निल्नुभन्दा कम्ती छैन यो क्षेत्र। योभन्दा छपनीमुनिको दूबो भएर पहेंलिनु बरु सजिलो छ। सकिएको छैन आस आफ्नो रुचिविपरीत बाटो हिँडेको बजार देखेर नमीठो लागे पनि आफ्ना रहरसँग हारेका छैनन् केही सर्जक। रमेश बिजी, एकनारायण भण्डारी, नवराज पन्त, प्रह्लाद सुवेदी, शिव हमाललगायत अन्य केही स्रष्टाले भने मौलिक गीतको मूल थाम छाडेका छैनन्। अस्वस्थ प्रतिस्पर्धात्मक बजारमा भिडिरहेकै छन् र सफलता पनि चुमिरहेकै छन्। राम्रा सिर्जना ढिलोचाँडो दर्शकको नजरमा पर्छन्। तिनीहरूले आयु दिन्छ सर्जकलाई र श्रोतादर्शकलाई पनि कुनै मौसमका लागि मात्र आनन्द प्रदान गर्दैन। अझै पहिलो नम्बरमै लोकदोहोरीनेपालमा गाइने सबै गीतभन्दा धेरै गाइने गीतमा लोकदोहोरी पर्छ। मेला महोत्सवदेखि लाइभ गायनमा पनि लोकदोहोरी नै पहिलो छ। चियापसल, सवारीसाधनदेखि अन्य ठाउँमा पनि लोक नाम पहिलो नै छ। कतिसम्म भने अब त चलचित्रका गीतमा पनि लोकदोहोरी फ्लेभर जरुरीजस्तै भएको छ। के छ प्रतिष्ठानको स्वर !अक्सर कलाकारहरूले पैसाको मोहमा संस्कार नबचाएको लोकदोहोरी प्रतिष्ठानका अध्यक्ष रमेश बिजीको भनाइ छ। आजभन्दा आगामी दिनमा झन् नांगो भएर पो जाने हो कि, हामीले भोलि हस्तान्तरण गर्ने पुस्ता अझ छिल्लिँदै जाने हुन् कि भन्ने डर भएका कारण समग्र कलाकारलाई संस्कृति नमार्न प्रतिष्ठानले आह्वान गरेको उनी बताउँछन्। भन्छन्, हामीले सबैभन्दा बढी चिन्ता गरेको विषय नै यही हो। अश्लीलता लोकदोहोरीको संस्कारभित्र पर्दैन। यसबारे प्रतिष्ठान आगामी दिनमा एक्सन लिएर अघि बढ्नेछ।"
रगतको चर्को अभाव,"काठमाडौं : नयाँबजारका सुमन तामाङ केही दिनअघि घरको भर्याङबाट लडे। शरीरमा गम्भीर चोट लाग्यो। उनलाई पिपुल्स अस्पताल नयाँबजारमा राखिएको छ। डाक्टरले आइतबार अपरेसन गर्ने भनेका छन्। त्यसका लागि परिवारले रगत जुटाउन सकिरहेको छैन। ब्लड बैंक, रेडक्रस सबैतिर गइसकें, उनका काका आकाश लामाले भने, रगत कतै पनि पाइएको छैन। ब्लड बैंकमा पनि छैन भनेर फर्काए। आफ्नै डोनर (दाता) ल्याउनुहोस् भन्नुभयो। आफैं कहाँबाट ल्याउने ? कोभिडका कारण कोही पनि आउन मान्दैनन्। उनी रगतका लागि विभिन्न संस्थासँग गुहार मागिरहेका छन्। काठमाडौंका राम थापा (नाम परिवर्तन) बिरामी भएर ओम अस्पतालमा भर्ना भएको दुई दिन भयो। उनलाई तत्काल प्याकसेल दिनुपर्ने भन्दै अस्पतालले ल्याउन भनेको छ। तर, ब्लड बैंकमा रगत पाइँदैन। परिवारका अन्य सदस्य पनि कोभिड भएका कारण घरमै आइसोलेसनमा छन्। थापाका सहयोगी हरि खतिवडाले रगत खोज्दा कतै नपाइएको बताए। काठमाडौं, ललितपुर सबैतिरको रेडक्रसमा पुगें तर रगत पाइएन, उनले भने । उनले भने, ब्लड बैंकमा गएँ, त्यहाँ पनि छैन। डोनर लिएर आउनु भन्नुहुन्छ। भन्नेबित्तिकै डोनर कहाँबाट ल्याउने ? उनले ब्लड बैंकका कर्मचारी गैरजिम्मेवार भएको गुनासो गरे। खासमा ब्लड बैंक एकदमै गैरजिम्मेवार भएको देखेँ, उनले आक्रोश पोख्दै भने, सिधै छैन भन्नुहुन्छ। डोनेसन हुँदै छ आउँछ होला भन्ने आश्वासनसमेत पाइँदैन। कमसेकम गम्भीर अवस्थाका लागि त रगत खोज्न सहयोग गर्नुपर्छ नि ! त्यो पनि छैन। यद्यपि, नेपाल स्वयंसेवी रक्तदाता समाजले आवश्यक रगत जुटाइदिएको उनले बताए। रगतका लागि भौंतारिने धेरै छन्। रगत अभावका कारण धेरै बिरामी छटपटाइरहेका छन्। नेपाल स्वयंसेवी रक्तदाता समाजका अध्यक्ष प्रेमसागर कर्मचार्यले जिम्मेवार निकायका पदाधिकारीको लाचारीले रगत अभाव भएको बताए। रगत अभाव हुनुमा मुख्य कारक जिम्मेवार पदाधीकारीको लाचारी हो, कर्माचार्यले भने, सम्बन्धित निकायले कम्तीमा रगत दिन डोनरहरूलाई उत्साहित गर्नु पर्दैन ? यस्तो संवेदनशील विषयमा केही पनि गरेको देखिँदैन। रक्तदातालाई आकर्षित गर्न नसक्नु ब्लड बैंक र अन्य जिम्मेवार निकायको कमजोरी भएको उनको ठम्याइ छ। उनका अनुसार लकडाउनको अवस्थामा माग कम भए पनि त्यसबेला रोकिएका अपरेसन धमाधम भइरहेकाले रगतको माग बढेको छ। यस्तो अवस्थामा भौतिक दूरी कायम गरी स्वास्थ्य सुरक्षा अपनाई रक्तदान गराउनमा जिम्मेवार निकाय नलागे धेरैको ज्यान जोखिममा पर्ने उनको भनाइ छ। ब्लड ट्रान्सफ्युजन सेन्टरकी निर्देशक मनिता राजकर्णिकारले रगत अभाव भएको स्विकारिन्। अहिले रगतको अभाव नै छ, उनले भनिन्, मुख्य कुरा डोनरको अभाव छ। कोरोनाका कारण डोनेसन कार्यक्रम राख्न पनि गाह्रो भएको छ। सुरक्षा मापदण्ड अपनाएर भए पनि रक्तदान कार्यक्रमको तयारी गरिरहेको उनले बताइन्। उनका अनुसार अहिले अस्पतालमा लगेर प्रयोग नभएर फिर्ता भएका र दाता आफैं आएर दिएको रगतले केही मात्रामा पूर्ति भइरहेको छ। रगत सधैं सहज रूपमा कसरी पाउन सकिन्छ भनेर सम्बन्धित निकायले छलफल गरेर अगाडि बढ्नुपर्ने कर्मचार्यको भनाइ छ। सरकार, ब्लड बैंक र रेडक्रसले यसमा गम्भीर छलफल गरेर अगाडि बढ्नुपर्छ, उनले भने, कम्तीमा व्यवस्थापनको जिम्मेवारी लिए हामी आफैँ डोनर खोजेर क्याम्प राख्न सक्छौं। अहिले पनि हामी आफैँ लागेर रगत उपलब्ध गराइरहेका छौं। संस्थाले त अझ धेरै गर्न सक्छ। गर्नुपर्ने काम गररहेको छैन। संस्थाले चाहे यसरी रगत अभाव नहुने उनको भनाइ छ।"
कता हराए ३३ सय जना ?,"काठमाडौं : विस्तृत शान्ति सम्झौतामार्फत सशस्त्र द्वन्द्व अन्त्य भएको पनि शुक्रबार १४ वर्ष बितेको छ। तर, द्वन्द्वकालमा राज्य र तत्कालीन विद्रोही पक्षबाट बेपत्ता पारिएका नागरिकको खोजबिन अझै भएको छैन। ३ हजार ३ सय नागरिक बेपत्ता पारिएको उजुरी आयोगमा परेको छ। पीडित पक्षको दाबीअनुसार सरकारबाट बेपत्ताको संख्या १ हजार १५ छ। तत्कालीन शान्ति तथा पुनर्निर्माण मन्त्रालयको अभिलेखमा १ हजार ३ सय ३३ जना मात्रै बेपत्ता भएको उल्लेख छ। बर्दियामा दुई सय ५७, बाँकेमा एक सय २०, दाङमा एक सय १७, रोल्पामा ९७, बैतडीमा ७१, सुर्खेतमा ६८, काभ्रेमा ४०, रुकुममा ४९, जाजरकोटमा ३१, अछाममा ४७, कैलालीमा ५५, कञ्चनपुरमा ८५, डडेलधुरामा ४३, स्याङ्जामा ४७, कास्कीमा ४३, गोरखामा ३०, सल्यानमा ५६, कालिकोटमा ३६ र उदयपुरमा ४१ नागरिक बेपत्ता भएको तथ्यांक छ। बेपत्ताको सत्यतथ्य सार्वजनिक, बेपत्ता पार्ने व्यक्ति र समूहलाई फौजदारी कारबाही, पीडितलाई क्षतिपूर्तिलगायत माग राखी चार वर्षदेखि दर्ता भएका उजुरी हालसम्म अनिर्णयको बन्दी छन्। पीडितले अन्तरिम राहतसमेत पाएका छैनन्। १२ वर्षदेखि २५ वर्षसम्मका बेपत्ता व्यक्तिका परिवारले तत्काल राहत पाइसक्नुपर्नेमा परिपूरणको सिफारिस गर्न पनि ढिला भइसकेको छ। बेपत्ता पारिएका व्यक्तिको छानबिन आयोगका अध्यक्ष युवराज सुवेदी लामो समयसम्म पीडितको माग सम्बोधन नभएको स्वीकार गर्छन्। राज्यको प्राथमिकतामा आयोग परेनपरेकै यकिन हुन जरुरी रहेको अध्यक्ष सुवेदी बताउँछन्। आयोग पदाधिकारीहरूको म्याद १ वर्षे राखेको अव्यावहारिक छ। कम्तीमा पनि पाँच वर्षको अवधिमा काम सम्पन्न गर्ने गरी कानुनमा संशोधन हुनुपर्ने आवश्यकता छ, सुवेदी भन्छन्, डीएनए परीक्षणको नतिजा आउन वर्षौं लाग्न सक्छ। पीडक पत्ता लगाउन झन् जटिल छ। बेपत्ता व्यक्तिको वास्तविक स्टाटस बताउन वर्षौं लाग्न सक्छ। आयोगले सहज रूपमा काम गर्न कानुन संशोधनका लागि सर्वोच्च अदालतबाट भएका फैसला, अन्तरिम राहत, परिपूरण, पीडितहरू न्याय प्रक्रियामा सहभागी हुने गरी अन्तर्राष्ट्रिय मानवीय कानुन र मानवअधिकार सन्धिअनुरूप पीडितले पाउने राहत र परिपूरणका विषय संशोधनमा समेटिनुपर्ने माग सरकारसँग गरेको छ। आयोगमा ६५ जिल्लाका पीडितले उजुरी दिएका छन्। उनका अनुसार बेपत्ताका परिवारलाई पहिलो चरणमा परिचयपत्र बाँड्ने तयारी छ। बल्ल २१ सय उजुरीको छानबिनआयोग बल्ल २ हजार १ सय उजुरीको अनुसन्धानमा जुटेको छ। प्रदेश विभाजन गर्दै छानबिन सुरु भइरहेको छ। आयोग टोली उजुरी अनुसन्धानका क्रममा दसैंलगत्तै सबैभन्दा बढी बेपत्ता रहेको जिल्ला बर्दिया पुगेर फर्किएको छ। आयोग सचिव कृष्णजीवी घिमिरे र सदस्य डा गंगाधर अधिकारी संलग्न टोली बर्दिया गएको थियो। त्यसलगत्तै टोली कर्णाली र सुदूरपश्चिम प्रदेशका जिल्लाको अनुसन्धानमा निस्किएको छ। स्थलगत विस्तृत अनुसन्धानका लागि टोली खटिएको अध्यक्ष सुवेदीको भनाइ छ। टोलीले मंसिर ८ गतेदेखि पुस पहिलो सातासम्म १० जिल्लामा अनुसन्धान गर्नेछ। कालिकोट र रुकुम पूर्वमा आयोग सदस्य विश्वप्रकाश भण्डारी, जुम्ला र रुकुम पश्चिममा आयोग सदस्य डा गंगाधर अधिकारी, मुगु र दार्चुलामा आयोग सदस्य सुनीलरञ्जन सिंह, बझाङ, बाजुरा, हुम्ला र डोल्पामा आयोग सदस्य सरिता थापा नेतृत्वको टोली खटाइएको छ। अध्यक्ष सुवेदी र सचिव घिमिरेसमेतको टोली सम्भव भएसम्म विस्तृत अनुसन्धान चालु रहेका सबै जिल्ला जाने तयारी छ। देशभरका स्थानीय तह र प्रहरी कार्यालयमा यकिन गरी सर्जमिन मुचुल्का पठाउन नमुनासमेत दिएर पत्राचार गरिएको आयोगले जनाएको छ। आयोगले लकडाउन सुरु हुनुअघि सशस्त्र द्वन्द्वको उद्गमस्थल मानिएको रोल्पाबाटै बेपत्ता व्यक्तिको विस्तृत छानबिन प्रारम्भ गरेको थियो। उजुरीकर्ता भेट्ने, पीडितबाट कागज गराउने, घटनाको वस्तुस्थिति खुलाउन लगाउने, साक्षी बुझ्ने, वकपत्र गराउने, प्रत्यक्षदर्शी बुझ्ने, सहयोगी कागजात संकलन गर्ने, बेपत्ताको सर्जमिन गर्ने तथा पीडितसँग सार्वजनिक छलफल गर्ने तयारीमा आयोग छ। आवश्यकताअनुुसार आधिकारिक विज्ञमार्फत बेपत्ताको एन्टिमाटम, पोस्टमार्टम, डीएनए गरेर प्रमाणित गर्ने कामसमेत आयोगले गर्न सक्छ। कसैलाई बेपत्ता पारिनुअघिका र अन्तिम अवस्थाको शारीरिक स्थिति, घटनाको फेहरिस्त र बेपत्ता पार्ने कार्यमा संलग्न आरोपित व्यक्तिको विवरण पनि संकलन गरिने भएको छ। आयोग टोलीले सेनाको भैरवनाथ गण र शिवपुरी क्षेत्रको स्थलगत निरीक्षणसमेत गरेको छ। माओवादी द्वन्द्व सुरु भएपछि आस्थाका बन्दी राखिएको स्थान भैरवनाथ गणबाट ४९ जना बेपत्ता पारिएको उजुरीका आधारमा निरीक्षण गरिएको थियो। सेनाको सुरक्षाभित्र रहेको शिवपुरी क्षेत्र द्वन्द्वकालका घटनासँग जोडिँदै आएको छ।"
महासंघमा चुनावी सरगर्मी,"काठमाडौं : नेपाल उद्योग वाणिज्य महासंघको नयाँ नेतृत्वका लागि उम्मेदवार कडा प्रतिस्पर्धामा उत्रिएका छन्। मंसिर ११, १२ र १३ गते हुने ५४औं वार्षिक साधारणभा तथा निर्वाचनका लागि दुई प्यानल प्रतिस्पर्धामा उत्रिएका हुन्। महासंघको नयाँ नेतृत्वका लागि वरिष्ठ उपाध्यक्षमा चन्दप्रसाद ढकाल र किशोर प्रधान प्रतिस्पर्धामा छन्। उनीहरू प्यानल खडा गरी चुनावी मैदानमा उत्रिएका हुन्। ६४ पदका लागि निर्वाचन हुने भए पनि निर्वाचनका लागि १ सय २७ जनाले मनोनयन दर्ता गरेका छन्। महासंघको विधानअनुसार वरिष्ठ उपाध्यक्ष स्वतः अध्यक्ष बन्ने प्रावधानअनुसार शेखर गोल्छाको नेतृत्वमा नयाँ टिम आउने पक्कापक्की छ। भावी अध्यक्षका रूपमा हेरिएकाले वरिष्ठ उपाध्यक्ष ढकाल र प्रधानले नतिजा आफ्नो पक्षमा पार्न मतदातालाई रिझाउँदै आएका छन्। वरिष्ठ उपाध्यक्षसँगै अन्य तीन उपाध्यक्षमा पनि प्रतिस्पर्धा देखिएको छ। जिल्ला नगर उपाध्यक्ष, वस्तुगत उपाध्यक्ष र एसोसिएट उपाध्यक्षको निर्वाचन पनि उत्साहजनक देखिएको छ। महासंघको चुनाव नजिकिँदै गर्दा चहलपहल बढ्न थालेको छ। चुनाव आफ्नो पक्षमा पार्न सबै उम्मेदवारले सक्रियता बढाएका छन्। चुनाव जित्न पूर्वअध्यक्षलाई आफ्नोमा ल्याउन दुवै पक्ष प्रयासरत देखिएका छन्। वरिष्ठ उपाध्यक्षका आकांक्षी मात्र नभई सबै उम्मेदवार घरदैलो अभियानमा खटिएका छन्। जिल्ला नगर उपाध्यक्षमा ढकालको प्यानलबाट गुणनिधि तिवारी र प्रधानको प्यानलबाट दिनेश श्रेष्ठले उम्मेदवारी दर्ता गराएका छन्। तिवारी करिब १५ वर्षअघि लुम्बिनी अञ्चलको प्रतिनिधिका रूपमा २०६२ सालमा प्रवेश गरेका थिए। तीन कार्यकाल खुलातर्फबाट सदस्य भएका तिवारी लुम्बिनी प्रदेशको नेतृत्वसमेत गरिसकेका छन्। नेपाल उद्योग वाणिज्य महासंघ प्रदेश ३ र काठमाडौं जिल्ला संघको नेतृत्व गरिसकेका दिनेश श्रेष्ठ जिल्ला तथा नगर उपाध्यक्षमा चुनावी मैदानमा छन्। २०५८ सालमा पहिलोपटक महासंघको कार्यसमिति सदस्यका रूपमा प्रवेश गरेका श्रेष्ठ महासंघको साना तथा घरेलु उद्योग विकास समिति, प्रविधि समिति, भन्सार समिति, राजस्व समिति, उद्योग समिति, मेला प्रवद्र्धन समिति, विधान संशोधन समितिमा बसेर काम गरिसकेका छन्। श्रेष्ठ यसअघि पनि महासंघको उपाध्यक्ष भइसकेका छन्। वस्तुगत उपाध्यक्षमा उमेशलाल श्रेष्ठ र अञ्जन श्रेष्ठ प्रतिस्पर्धा गर्दै छन्। श्रेष्ठ दोस्रो कार्यकालका लागि चुनावी मैदानमा छन्। लक्ष्मी ग्रुपका कार्यकारी निर्देशक श्रेष्ठ नेपाल उद्योग वाणिज्य महासंघमा कार्यकारी सदस्य रही उद्योग समिति सभापति चलाइसकेका छन्। एसोसिएट्स उपाध्यक्षमा रामचन्द्र संघई र सौरभ ज्योति प्रतिस्पर्धामा छन्। एसोसिएट उपाध्यक्ष रोजगार परिषद्को पदेन सभापति हुने व्यवस्था छ। त्रिवेणी ग्रुपका प्रबन्ध निर्देशक रामचन्द्र संघई उद्योग, व्यापार र सेवाका क्षेत्रमा एक दर्जनभन्दा बढी कम्पनी चलाइसकेका छन्। ज्योति समूहका निर्देशक सौरभ ज्योति महासंघमा नेपाल युवा उद्यमी मञ्चको संस्थापक सदस्य हुँदै बैंकिङ, वित्त तथा बिमा समितिको सभापति भइसकेका छन्। निर्वाचनका लागि जिल्ला नगरतर्फको खुला केन्द्रीय सदस्यको १८ पदका लागि ३८ जनाले मनोनयन दर्ता गराएका छन्। प्रदेशतर्फको केन्द्रीय सदस्यको सात पदका लागि १६ जनाले उम्मेदवारी दिएका छन्। एक नम्बर प्रदेशमा वरिष्ठ उपाध्य ढकाल पक्षका उम्मेदवार राजेन्द्र राउत निर्विरोध निर्वाचित भइसकेका छन्। संस्थापक सदस्यतर्फको एक पदका लागि तीन जनाले आवेदन दिएका छन्। वस्तुगततर्फको १४ सदस्यका लागि २९ जनाले उम्मेदवारी दर्ता गराएका छन्। एसोसिएट्सतर्फको १९ पदका लागि ३३ जना प्रतिस्पर्धामा छन्। राष्ट्रियतर्फ ढकाल प्यानलबाट संदीप अग्रवाल निर्विरोध निर्वाचित भइसकेका छन्।"
खाल्डाखुल्डी पुर्न निर्देशन,"काठमाडौं : सहरी विकास मन्त्री कृष्णगोपाल श्रेष्ठले सात दिनभित्र धोबीखोला करिडोरका खाल्डाखुल्डी पुर्न उपत्यका विकास प्राधिकरणलाई निर्देशन दिएका छन्। उनले शुक्रबार धोबीखोलाको १२ किमि करिडोर अनुगमन गरी उक्त निर्देशन दिएका हुन्। अनुगमनका क्रममा सडक किनारमा जताततै खाल्डाखुल्डी देखिएका थिए। करिडोरमा कतै फोहोर संकलन गर्ने ठाउँ बनाइएको थियो भने कतै ठूलाठूला ढलका मंगाल नछोपी खुल्लै छोडेको पाइएको थियो। अनुगमनमा नआएको भए यस्ता कुरा थाहा नहुने भन्दै तत्काल पुर्न मन्त्री श्रेष्ठले निर्देशन दिएका छन्। आज अनुगमनमा नआएको भए यस्तो अवस्थाबारे थाहा हने थिएन।, उनले प्राधिकरणलाई निर्देशन दिँदै भने, यो तत्काल पुरियोस्। अन्य ठाउँका खाल्डाखुल्डी एक हप्तासम्ममा बनाइयोस्। मन्त्रीले निर्देशन दिएलगत्तै धोबीखोला करिडोर आयोजना प्रमुख एवं उपत्यका विकास प्राधिकरणका आयुक्त डा भाइकाजी तिवारीले कालोपत्रे भएका र बढी खाल्डाखुल्डी देखिएका सडक एक साताभित्र पुरिसक्ने जानकारी दिए। धोबीखोलाई व्यवस्थित गर्न सके काठमाडौंको सुन्दरता बढ्ने उनले बताए। मन्त्री श्रेष्ठले बुद्धनगरस्थित आर्क बृज निरीक्षण गर्दै पुलमुनि अन्डरपास निर्माण प्रक्रिया सुरु गर्न पनि निर्देशन दिएका छन्। करिडोर बन्द भएको ठाउँ सञ्चालनमा ल्याउन सके ट्राफिक जामसमेत कम गर्ने सकिने उनको भनाइ छ। प्राधिकरणका प्रमुख डातिवारीले आगामी एक वर्षभित्र करिडोरको सम्पूर्ण काम सम्पन्न हुने जानकारी गराए। करिडोर अनुगमनका क्रममा मन्त्रीका सल्लाहकार डाराजन भट्टराई, मन्त्रालयका सचिव डा रमेशप्रसाद सिंह, काठमाडौं उपत्यका विकास प्राधिकरणका प्रमुख डा भाइकाजी तिवारीसहितको टोली निस्केको थियो ।"
भीरमौरीको महमाथि शिकारीको निशाना ! (फोटो फिचर),"बेँसीसहर : कहाली लाग्दो बडेमाको भीर। हेर्दै टोपी खस्ने छङ्गाछुर ठाडो भीरको कापाहरूमा लहरै रहेका भीरमौरीका गोलाहरू। लमजुङका विभिन्न ठाउँका स्थानीय यतिबेला भीरमा रहेका भीरमह शिकार गरिरहेका छन्। मंसिर महिना मह शिकारका लागि उपयुक्त समय हो। यही मौका नचुकाउन स्थानीयहरू पहरामा रहेका भीर मौरीको शिकार गरिरहेका छन्। यसरी गरिन्छ शिकार मौरी रहेको भीरको किनारमा एक समूहले चिसो र काँचो स्याउला बालेर धुवाँको मुस्लो निकाल्छन्। अनि भीरका चट्टानमा रहेका दर्जनौ गोलाका लाखौं भीरमौरीहरू गोलै छोडेर भुन्भुनाउन थाल्छन्। आफ्नो टाउकै वरिपरी अरिङ्गाल जत्रा मौरीहरू भुन्भुनाउँदा पनि न शिकारी आत्तिन्छन् न त सहयोगीहरू नै। त्यति अग्लो छङ्गाछुर भीरमा लुठा गाँसेको सय हातको डोरी मौरीको गोलामै ठोस्सिने गरी झुन्ड्याइन्छ। अनि त्यसैमा अडिएर शिकार खेल्न थाल्छन् महशिकारीहरू। भीरको सिरानमा रुख र खम्बा गाडेर डोरी बाँधिन्छ। दुईवटा डोरीमा लुठा गाँसिन्छ र डोरी झारिन्छ। डोरीको भर्याङमा सिरान, बिच र पुछारमा गरी ३ जना महशिकारीहरू रहन्छन्। काँचो स्याउलाको धुँवाले अत्तालिएर मौरी भाग्न थालेपछि डोरीको भर्याङको पुछारमा रहने शिकारीले डोरीमा झुन्ड्याइएको डालोलाई निगालोको टाँगाले मौरीको चाका नजिक लैजान्छन् र बिचमा रहेका शिकारीले चाकालाई धारिलो टाँगाले काट्न थाल्छन्। शिरानमा रहेका अर्का शिकारीले डालोमा झरेको चाका तानेर लैजाने गर्छन्। तीन खण्डमा रहने मौरीको चाकामा सिरानमा मह, बिचमा मौरीको दिसा र पुछारमा बच्चा रहने मस्र्याङ्दी गाउँपालिका२ का अध्यक्ष एवं महशिकारी शंकर गुरुङले बताए। गुरुङका अनुसार पहिला बच्चा र दिसा भएको भाग दाबिलोले घोचेर माथि लगिन्छ अनि बल्ल मह काढ्न सुरु हुन्छ। डोरीको भर्याङमा हल्लिरहेका महशिकारीहरूलाई फेदमा बसेका अन्य सहयोगीहरूले इसारा गर्ने गर्दछन्। इसाराका लागि डोरी हल्लाउने र कोइतेवकोइतेव (घोचघोच), तोचनतोचन (माथि लैजाउ) भन्ने गर्दारहेछन्। र शिकारीहरू पनि सोही अनुसार काम गर्ने गर्छन्। पर्यटक आकर्षणहनी हन्टिङ अर्थात् महशिकार आजभोलि पर्यटकका लागि नौलो र आकर्षणको विषय बन्दै गएको छ। महशिकार गर्ने प्रचलन धेरै पुरानो रहेपनि पर्यटक आकर्षकका लागि हनि हन्टिङ फेस्टिवल का रुपमा पहिलोपटक २०६३ सालमा लमजुङको ताघ्रिङस्थित काप्रेभीरमा गरिएको थियो। त्यसपछि धेरै गाउँहरूमा पर्यटक आकर्षणका रुपमा महशिकार हुने गरेको थियो। विश्वमै विरलै हुने यस प्रकारको महशिकार लमजुङको भीर पहराहरूमा गरिदै आइएको छ। लमजुङको घनपोखरा, सिउरुङ, ताघ्रिङ, भुजुङ, दूधपोखरी, बन्सार, ढोडेनीलगायतका स्थानमा हरेक वर्ष भीरमौरीको शिकार गरिन्छ। आङै सिरिङ्ग हुने भीरमा निडरका साथ महशिकारीहरूले मह काढेको अत्यन्तै रमणीय दृश्य कहिल्यै नदेखेकाहरूका लागि अविस्मरणीय र रोचक हुने गर्छ। तर, विश्वभर फैलिएको कोरोना महामारी कारण यसवर्ष भने पर्यटक आउन पाएका छैनन्। तस्बिरमा हेर्नुहोस् भीरमाैरीको मह शिकार :"
नेकपा बचाउने २ उपाय,"अध्यक्ष तथा प्रधानमन्त्री केपी शर्मा ओली बैठकको ब सम्म सुन्न इच्छुक थिएनन्। अर्का अध्यक्ष पुष्पकमल दाहाल र अन्य केही नेता बैठक बसाएरै छाड्ने ढिपीमा थिए। प्रधानमन्त्रीलाई शुभेच्छुकहरूले सुझाव दिए, भाग्नुभन्दा भिड्नु जाति। र, सम्भव भयो गएको सचिवालय बैठक। नत्र त्यो नै ढिक्कोनेकपाको अन्तिम दिन हुन सक्थ्यो। त्यही बैठकमा महासचिव विष्णु पौडेलले एक फरक प्रस्ताव ल्याए, नेकपा सचिवालय जसरी चलिरहेको छ, त्यो चलाइ हेर्दा हामीले गरिरहेको क्रान्तिको अन्तिम योद्धा हामी नै हुने लगभग पक्का देखिएको छ। कुनै निकास दिन नसक्ने तर झगडाको बिउ निकालिरहने काम यही सचिवालयले गरिरहेको छ। त्यसैले यसको संरचनै भंग गरौं। त्यसयता उनी सार्वजनिक रूपमा यही मत राख्दै आएका छन्। नेकपाका अधिकांश मध्यमार्गी एवं पार्टी एकता जीवित राख्न चाहने नेताहरूले यसमा सहमतिपूर्ण ऐक्यबद्धता जनाउँदै गएका छन्। यही मेसोमा नेता जनार्दन शर्माले रुकुमबाट ट्विट गरे, सचिवालयमा पार्टीका आम कार्यकर्ताको भावना हिजो पहिलोपटक व्यक्त भयो। महासचिव कमरेडलाई धन्यवाद ! बाँकी सबै सत्य संस्थागत रूपमा बोल्न जरुरी छ। अब ढुंगामाथि पानी पर्यो, रुझ्यो मात्र भिजेन  सँग कुरा गर्यो, सुन्यो मात्र बुझेन को अवस्था अन्त्य हुनेछ। शर्माको ढुंगामाथि पानी परेको प्रसंग कता लक्ष्यित छ, प्रस्टिँदैन। तर, सुरुका दुई वाक्यले एकताको निरन्तरताप्रति चिन्ता झल्काउँछन्। महासचिवलाई धन्यवाद दिनुको कारण प्रधानमन्त्रीलाई बैठकमा जान राजी गराएकामा हो वा सचिवालय भंग गर्ने प्रस्ताव ल्याएकामा बुझिँदैन। तैपनि यति बुझिन्छ एकता बचाउ अभियानमा महासचिवले मरिहत्ते गरेकै छन्। र, नेकपाको धुकधुकी आजसम्म छामिएको छ। दाहालसहित सचिवालयका पाँच सदस्यले ओलीलाई बैठक बोलाउन दबाब दिँदै कात्तिक २२ मा पत्र थमाए। त्यसको प्रत्युत्तरमा ओलीले दाहाललाई सम्बोधन र बाँकी ४ लाई बोधार्थ दिई पत्रै लेखे। यो लेखालेखले दूषित बनेको माहोलमा कात्तिक २८ गते सचिवाल बैठक बस्यो। त्यहाँ दाहालले ओलीविरुद्ध आरोपै आरोययुक्त १९ पृष्ठे राजनीतिक प्रतिवेदन बाँडे। त्यसलाई ओलीले आरोपपत्र नामकरण गरे र फिर्ता लिन अडान राखे। फिर्ता लिइएन। बरु मंसिर ३ मा सचिवालय बैठक बोलाइयो। त्यसमा सहभागी नहुने अडान राखिएरहेका अध्यक्ष ओली अन्ततः महासचिव पौडेल, नेता सुवास नेम्बाङलगायत निकटवर्तीका सुझाव मान्दै गए। उक्त बैठकमा दाहालको प्रतिवेदन माथि बोल्दै ओलीले मिहिन तरिकाले पढेर पूरापूर जवाफ दिन समय लिन चाहे। त्यही कारण बैठक ११ औं दिनमा राखियो। १० दिन लगाएर अब ओलीले लेख्ने प्रत्युत्तर कस्तो आउला ? कसैले यससँगै विवाद मत्थर हुने अनुमान गरेका छन्। कतिपयले भने झन् जटिल डिलतिर होमिएको अड्कल काटेका छन्। छिनछिनमा हुने रडाकोका कारण बाहिरबाट हेर्दा नेकपा चर्किंदैटालिँदै गरेको छ। यसपालि अलि ठूलै चिरा परेको छ। टाल्न हम्मे पर्ने गरी। यही ढाँचा र संरचनामा विवाद साम्य भइगए पनि पुनः बल्झिने जोखिम विगतका नजिरले देखाइसकेका छन्। त्यही भएर मध्यवर्ती नेताहरूको सुझाव छ, जुन तहको बैठक बेलाएर हुन्छ, विवाद निमिट्यान्न पारौं। बरु संरचना भत्काऔं, एकता मजबुत पारौं। एकताको अटुट निरन्तरताका पक्षमा रहेका तिनै नेताहरूसँगको अन्तरक्रियाका आधारमा यहाँ उपायहरू सुझाइएको छ। अहिले भित्र अध्यक्ष ओलीको जवाफ तयार भइरहेको छ। बाहिर मेलमिलापका दौडधूप उत्तिकै चलिरहेका छन्। यस सन्दर्भमा ती मुख्य दुई उपाय प्रभावकारी हुने अपेक्षा राखिएको छ उपाय १ : जम्मा २ अध्यक्ष, बाँकी सबै भताभुंग सचिवालय भंग गर्ने महासचिवको प्रस्तावसँगै नेताहरू यसको बहसमा उत्रिएका छन्। सचिवालय मात्र होइन, स्थायी कमिटी र केन्द्रीय कमिटी पनि भंग गरौं। दुई अध्यक्षलाई मिलेर चल्ने वातावरण दिऔं। र, चाँडोभन्दा चाँडो महाधिवेशनमा गएर नेतृत्व र सबै संरचना बनाऔं। महासचिव पौडेलले भनेझैं सचिवालय झगडाको मुख्य थलो हो। तर, नेकपाको लफडा पछिल्लो समय अल्पमतबहुमत केन्द्रित छ। जुनसुकै कमिटीमा पनि यो रोग छिर्दैन भन्न सकिन्न। हुन पनि नेकपा पहिलाको संसद्जस्तै बन्न पुगेको छ। त्यतिबेला गठबन्धन मिलाएर सरकार बनाइन्थ्यो। चलुन्जेल चलाइन्थ्यो। नत्र ढल्थ्यो। सांसद किनिन्थ्यो। पार्टी फुटाइन्थ्यो। सकेको हथकन्डा अपनाएर अर्को सरकार बनाइन्थ्यो। त्यसको भविष्य गन्ती त्यही दिन सुरु हुन्थ्यो। नेकपा अहिले ठ्याक्कै त्यही हालतमा छ। यसमा कहिले कता अल्पमत, कहिले कता बहुमतको गणित चल्न थाल्यो। आफूलाई दर्बिलो बनाइराख्न सादा कागजमा हस्ताक्षर गराएर कायल बनाउनेदेखि आफैंले टिकट दिएर बनाएका सांसद किन्नेसम्मको अवस्था आइसक्यो। यसभन्दा दुर्गन्धित रूप के हुन्छ ? एमाले र एमाओवादी एकीकरणका क्रममा एकताको महाधिवेशन पहिलासम्मलाई दुई अध्यक्षको सहमतिमा पार्टी सञ्चालन गर्ने निर्णय भएको थियो। यस आधारमा हेर्दा अन्य कमिटीका गन्थनमन्थन, बहुमतअल्पमतका कुरा बरालिने विषय मात्र हुन्। पार्टीभित्रै पार्टी छन्, तिनका पनि गुटउपगुट छन्। तिनमा अनेक आकांक्षा, तृष्णा र भोक छन्। तिनको व्यवस्थापनका नाममा कहिले कता पल्ला भारी हुने गरेको छ, कहिले कता। यो रोगबाट मुक्तिको उपाय नै दुई अध्यक्षले मिलेर पार्टी चलाउने, बाँकी विघटन गर्ने हो। समाधान चाहने नेताहरूको राय यही छ। उपाय २ : सम्पूर्ण भंग, महाधिवेशन समिति निर्माणदुई अध्यक्ष मिलेर पार्टी चलाउन नसक्ने हो भने दोस्रो उपाय अपनाउन सकिन्छ सबै भंग गरेर महाधिवेशन आयोजक समिति बनाउने। त्यसमा एकता महाधिवेशनमा अध्यक्षमा प्रतिस्पर्धा गर्न नचाहने (वर्तमान दुई अध्यक्षबाहेक) शीर्ष नेतालाई संयोजक बनाउने। उदाहरणका लागि झलनाथ खनाल हुन सक्छन्। उनी पुनः अध्यक्ष बन्ने चाहनामा देखिँदैनन्। उनको खास गुट पनि छैन। यो उदाहरण मात्र हो, अरू जो कोही हुन सक्छन्। झन्डै दुई तिहाइ बहुमतप्राप्त नेकपा झगडाकै कारण फुट्न मात्र लागेको छैन, जनमतसमेत गुमाउँदै गएको छ। यो परिस्थितिामा अघि बढ्ने दुई बाटा छन् १ ध्वंसात्मक अर्थात् एक पक्षले अर्कालाई गालीगलौज गर्ने। यसरी नै चलिरहने, नचलेको दिन पार्टी फुटाउने। २ रचनात्मक अर्थात् खिया लागेका नटबल्टु सफा गर्ने, एकता झन् कसिलो बनाउने। सत्तारूढ दलले सोच्ने विषय यो छ कि कम्युनिस्ट फुटोस् र घ्वाप्प खान पाइन्छ भन्दै धुप हालेर बस्ने धेरै छन्। तिनैलाई उनीहरूले मलजल पुर्याइरहेका छन्। दलभित्रका छिद्र पुर्दै जानुपर्नेमा, थप्दै लगेका छन्। एकताका यतिका दिनसम्म आइपुग्दा गल्ती दुवै नेताबाट भए होलान्। अहम् दुवैमै होलान्। तर, दुई ठूला कम्युनिस्ट पार्टीको एकीकरण गल्ती थिएन। गल्ती त फेरि फुटाउँदा हुनेछ। दुवैले अलिकति अहम् त्याग्दा वा फराकिलो छाती बनाउँदा नेकपा जीवित रहन सक्छ। त्यसका लागि उत्तम समाधान माथिका दुई उपाय हुन सक्छन् कि ? (नेकपाका मध्यमार्गी नेताहरूसँगको अन्तरक्रियामा आधारित)"
म कुनै गुटमा छैन : वामदेव गौतम,"दाङ : नेपाल कम्युनिस्ट पार्टी (नेकपा)का उपाध्यक्ष वामदेव गौतमले पार्टीमा विभाजन नआउने बताएका छन् । तुलसीपुर उपमहानगरपालिकाले आयोजना गरेको भेटघाट कार्यक्रममा उनले पार्टीभित्रका केही आन्तरिक समस्या समाधान गर्न आफूले निरन्तर पहल गरिरहेको जानकारी दिए । म कुनै गुटमा छैन, म सधैँ गुटको विपक्षमा हुन्छु , उनले भने, मैले पार्टी एकतालाई जोड दिएको छु, पार्टी कुनै पनि हालतमा फुट्दैन । पार्टी एकताका क्रममा देखिएका केही विषयलाई तत्कालीन समयमा समाधान नगरिँदा अहिले समस्या आएको उनको भनाइ छ । उपाध्यक्ष गौतमले पार्टीमा दुई अध्यक्षले बैठकको कार्यसूची तय गर्ने र त्यसैका आधारमा सचिवालय, स्थायी कमिटी र केन्द्रीय कमिटीको बैठक बस्ने बताए। उनले पार्टीभित्र फरक विचार राख्नाले पार्टीलाई झनै चलायमान र सुदृढ बनाउने बताए । उपाध्यक्ष गौतमले मुलुक समृद्धिका मार्गमा अघि बढेको र सरकारले घोषण पत्रअनुसार काम गर्नुपर्नेसमेत बताए । रासस"
नेता पाण्डेमाथि भएको व्यवहारले कसैको हित गर्दैन : प्रवक्ता श्रेष्ठ,"काठमाडौं : सत्तारुढ दल नेपाल कम्युनिस्ट पार्टी (नेकपा) प्रवक्ता नारायणकाजी श्रेष्ठले चितवनमा भएको घटनाको निन्दा गरेका छन्। राप्ति नगरपालिकाको कार्यक्रममा पार्टी स्थायी कमिटी सदस्य एवम् सांसद सुरेन्द्र पाण्डेमाथि भएको व्यवहारको उनले निन्दा गरेका हुन्। उनले यस प्रकारको व्यवहारले कम्युनिस्ट आन्दोलनलाई मात्र नभएर कसैको हित नगर्ने बताए। आज चितवन जिल्लाको राप्ति नगरपालिकाको पार्टी कार्यक्रममा स्थायी कमिटीका सदस्य एवं सांसद कसुरेन्द्र पाण्डेमाथि भएको सुनियोजित दुर्ब्यवहारको घटना अति निन्दनीय एवं भर्त्सनायोग्य छ, प्रवक्ता श्रेष्ठले ट्वीटरमा लेखेका छन् यसप्रकारको व्यवहारलाई प्रोत्साहित गरेर कम्युनिष्ट आन्दोलनको मात्र होइन, कसैको पनि हित गर्दैन। चेत होस्। राप्ती नगरपालिकाको नगरकमिटी बैककमा बोल्ने क्रममा पाण्डेविरुद्ध नाराबाजी भएको हो। पार्टी अध्यक्ष एवं प्रधानमन्त्री ओली पक्षधरले पाण्डेले सम्बोधन गर्ने बेला होहल्ला गरेर अवरुद्ध गरेका थिए। नेकपा नेतृत्व विवादको असर जिल्लामा : चितवनमा सुरेन्द्र पाण्डेविरुद्ध कार्यकर्ताकै नाराबाजी प्रमुख अतिथिको रुपमा रहेका पाण्डेलाई गुटको राजनीति गरेको आरोप लगाउदै ओली पक्षधरले नाराबाजी गरेका थिए। केदार आचार्य, सुरज थपलिया र प्रकाश कालाखेतीले नाराबाजी गरेका थिए।"
नेकपा नेतृत्व विवादको असर जिल्लामा : चितवनमा सुरेन्द्र पाण्डेविरुद्ध कार्यकर्ताकै नाराबाजी,"चितवन : विवादको चरम उत्कर्षमा पुगेको सत्तारुढ नेपाल कम्युनिस्ट पार्टी (नेकपा) नेतृत्वमा देखिएको दुई गुटको विवाद चितवनमा छताछुल्ल भएको छ । शनिबार चितवनमा प्रधानमन्त्री केपी ओली निकट कार्यकर्ताले पार्टीका वरिष्ठ नेता माधव नेपाल पक्षका नेता सुरेन्द्र पाण्डेविरुद्ध नाराबाजी गरेका छन् । नेकपा स्थायी कमिटी सदस्य सुरेन्द्र पाण्डेको कार्यक्रममा उनकै पार्टी काकार्यकर्ताले विरोध गरेका छन् । राप्ती नगरपालिकाको नगरकमिटी बैककमा बोल्ने क्रममा पाण्डेविरुद्ध नाराबाजी भएको हो । पार्टी अध्यक्ष एवं प्रधानमन्त्री ओली पक्षधरले पाण्डेले सम्बोधन गर्ने बेला होहल्ला गरेर अवरुद्ध गरेका हुन् । प्रमुख अतिथिको रुपमा रहेका पाण्डेलाई गुटको राजनीति गरेको आरोप लगाउदै ओली पक्षधरले नाराबाजी गरेका थिए । कमिटी बाहिरका कार्यकर्ता पाण्डेविरुद्ध लागेका थिए । केदार आचार्य, सुरज थपलिया र प्रकाश कालाखेतीले नाराबाजी गरेका थिए । पाण्डेले बैठकमा पार्टीको विवादको विषयमा बोल्न थालेपछि नियोजित ढंगले नाराबाजी भएको नेकपाको जिल्ला इन्चार्ज कृष्ण खनालले बताए । आफ्नै अध्यक्षविरुद्ध कसैले बोल्छ र ? त्यसको रेकर्ड पनि होलानी, खनालले भने, आफ्नै जिल्लामा पनि विरोध भयो भन्ने गराउन नियोजित तरिकाबाट गरिएको घटना हो । उनले पार्टीको गुटको विषयमा कुरा नभएको दाबी गरे । होहल्ला भएपछि बैठक रोकिएको थियो । पटकपटक आग्रह गर्दा पनि शान्त नभएपछि पाण्डे बैठक स्थलबाट बाहिरिएका थिए । पाण्डेले पार्टी कार्यदलले मदन भण्डारी फाउण्डेसनको गतिविधि अहिलेलाई स्थगित गर्नुपर्छ भनेर सिफारिस गरेको भन्ने जानकारी गराउना साथ होहल्ला सुरु भएको थियो । मदन भण्डारी फाउण्डेशन राप्ती नगर कमिटी खेलकुद विभाग संयोजक केदार आचार्यले प्रधानमन्त्रीविरुद्ध बोल्न थालेपछि विरोध गरेको बताए । पार्टीको ब्यानरमा कार्यक्रम गरेर गुटबन्धी गरेको कुराको विरोध गरेका हौँ, उनले भने, केन्द्रको विवादउतै मिलाउनुहोस् कार्यकर्तालाई यस्तो नसिकाउनुस भनेर नाराबाजी गरेका हौँ । कार्यक्रममा नेकपा चितवनका इन्चार्ज कृष्ण खनाल, राप्ती नगरपालिका प्रमुख प्रभा बराल, नेकपा जिल्ला सचिवालय सदस्य रामचन्द्र अधिकारी सहभागी थिए । राप्ती नगर कमिटिको बैठकमा सम्बोधन गर्दै नेकपाका स्थायी कमिटी सदस्य सुरेन्द्र पाण्डे ।"
कोरोनाबारे सचेतना फैलाउन जनप्रतिनिधिहरु गाउँगाउँ जानू : अध्यक्ष तिमिल्सिना,"काठमाडौं : राष्ट्रियसभा अध्यक्ष गणेशप्रसाद तिमिल्सिनाले कोरोना महामारी नियन्त्रणमा जनप्रतिनिधिको भूमिका महत्वपूर्ण हुने भएकाले जनतालाई यसबारे जनचेतना फैलाउनुपर्ने बताएका छन् । काठमाडौंमा शनिबार आयोजित कोभिड१९ जस्तो महामारी र जोखिममा प्रभावकारी सञ्चारका लागि सांसदहरूको भूमिका विषयक अन्तर्क्रियामा उनले यस्तो बताएका हुन् । कोरोना नियन्त्रणका लागि स्वास्थ्यकर्मीले मात्र नभइ जनप्रतिनिधिले पनि आफ्ना मतदातालाई सचेत गराउनुपर्ने उनको तर्क छ । जनताले आफ्नो प्रतिनिधिलाई बढी बिश्वास गर्छन्, आफ्ना मतदातालाई स्वास्थ्य अनुशासनमा राख्न तथा स्वास्थ्य मापदण्ड पालना गराउने दायित्व सरकारको मात्र नभई तपाईँ हामी सबैको हो, बागमती प्रदेशका सांसदहरू सहभागी कार्यक्रममा उनले बताए । उनले कोरोनाको महामारी सुरु हुँदा र अहिले लाखौंको संख्यामा पुग्दा एउटै धारणा वा तयारीले नपुग्ने भएकाले परिस्थितिअनुसार सरकारले योजना बनाउनुपर्ने पनि बताए । यस्तै जनप्रतिनिधिले पनि विश्व स्वास्थ्य संगठनले जारी गरेको मापदण्ड तथा सरकारको निर्देशनलाई कार्यन्वयनमा साथ दिनुपर्ने धारणा तिमिल्सिनाले राखे । महामारी नियन्त्रण सम्बन्धी सचेतना फैलाउन राजनीतिक दलले आफ्ना संगठनहरूलाई पनि गाउँगाउँमा परिचालिन गर्नुपर्ने अध्यक्ष तिमिल्सिनाले बताए । आपत परेको बेला हामी जनतामा पुगेर आफ्नो भूमिकालाई प्रभावकारी बनाउन सकिन्छ, उनले भने । यस्तै राजनीतिक दलसँगै नागरिक समाज र निजी क्षेत्रले पनि महामारी नियन्त्रणका लागि सकारात्मक सहयोग गर्न सक्ने उनको भनाइ थियो ।"
सीमाको सकस र नक्साको न्वारान !,"नेपालभारत सीमाको विषयले लामो समयपछि दुवै देशबीच हलचल मच्चाइदियो। लिम्पियाधुरा, लिपुलेक र कालापानीको विषयले लामो समय चर्चा परिचर्चा पाए, पाइरहेकै छन्। सीमाको यो विषय भूकम्प मान्ने हो भने परकम्पहरूले अझै बेला बेलामा तर्साइरहेकै छन्। भारतीय सेनाको स्थल सेनाध्यक्ष मनोजमुकुन्द नरवाणेले पनि राष्ट्रपति विद्यादेवी भण्डारी, प्रधानमन्त्री केपी शर्मा ओली र समकक्षी प्रधानसेनापति पूर्णचन्द्र थापालाई भेट गर्नुले पनि तरंग ल्याएकै छन्। नरवाणेको भेटले भने सीमा सकसमा सुधारको संकेत देखिएको धारणा पनि आएका छन्। पटकपटक बल्झिरहने सीमा विवाद (चाहे भारतसँगको होस् चाहे चीन) बारे निष्पक्ष ढंगले विज्ञ समूह बनाएर निरन्तर सीमाबारे अध्ययन अनुसन्धान गरिरहनु पर्ने इतिहासविद् प्राध्यापक दिनेशराज पन्तले सुझाएका छन्। अन्नपूर्णकर्मी गोपीकृष्ण ढुंगानाले पन्तसँग सीमाबारे गरेको कुराकानीमा आधारित आलेख : सिन्धुलीको पौवागढीमा १८२४ असोज १५ गते भएको लडाइँमा गोर्खालीहरूले इस्ट इन्डिया कम्पनीका क्याप्टेन जर्ज किनलकको नेतृत्वमा आएको सैन्यलाई हराइदिए। यदि त्यसबेला अंग्रेजी सेनालाई नेपाली सेनाले हराउन नसकेको भए नेपालको पुन : एकीकरण हुन्थेन र अंग्रेजको राज्यभित्रै नेपाल पर्न आउँथ्यो। १८७१७२ सालमा नेपाली राज्य पूर्वमा टिष्टा नदीदेखि पश्चिममा सतलज नदीसम्म थियो। अंग्रेजहरू अलि बलियो भइसकेका र आन्तरिक कारणले नेपालको स्थिति त्यति राम्रो नभएको अनुभव गरी अंग्रेजले विभिन्न ठाउँबाट नेपालमा आक्रमण गरे। १८७१ सालको दसैं पारेर अंग्रेजले सुरु गरेको त्यो युद्ध १८७१७२ सालमा भएको थियो। अन्त्यमा, सुगौली सन्धिको रूपमा तीन खण्डको एक खण्ड राज्य गुमाएर टुंगियो। सुगौली सन्धि हुनुभन्दा अगाडि अंग्रेजहरूले नेपालसँग महाकाली नदी पश्चिमदेखि सतलजसम्मको प्रदेश र मेचीभन्दा पूर्वको टिष्टासम्मको प्रदेश र सम्पूर्ण तराई समेत मागे। नेपालीले पूर्वको र पश्चिमको प्रदेश गएकोमा चित्त दुखाए तापनि सान्त्वना लिए तर तराई जाने कुरामा धेरै चित्त दुखाए। तराई दिन सक्दैनौं किनभने त्यहाँ हाम्रा भारदारहरूको जागिर पनि छ तर अंग्रेजले तराई छोड्ने कुरा गरेनन् र जागिरका लागि कति चाहिन्छ भनी सोध्दा दुई लाख रुपैयाँ चाहिन्छ भनेर नेपालीले भने। त्यो रकम बढाएर पनि भनेका होलान्। सुगौली सन्धि हुँदा कम्पनी सरकारले नेपाललाई दुई लाख रुपैयाँ दिने भनेर लेखियो पनि। तर नेपालीहरूले त्यो दुई लाख रुपैयाँ बुझेनन्। तर, अरूको पैसा खाएपछि आफ्ना भाइभारदार अंग्रेजकै पक्षमा हुन्छन् भन्ने भाव नेपालीको बुझेको अंग्रेजले सुगौली सन्धि भएको नौ महिनापछि मेचीदेखि राप्तीसम्मको तराई फिर्ता दिने सन्धि गर्यो। त्यसैताका भारतमा पश्चिमतिरबाट मरहठ्ठाहरूको आक्रमण सुरु भएको र नेपालीहरूको पनि तराईप्रति ज्यादै लगाव छ भन्ने बुझेको अंग्रेजले तराई छोड्ने विचार गर्यो। यसरी नयाँ मुलुक हाम्रो हातमा तराई मलेरियाको घर र त्यति आम्दानी पनि नभएको अनुभव गरेर सुगौली सन्धि भएको करिब नौ महिनापछि नै अंगे्रजले मेचीदेखि राप्तीसम्मको तराई प्रदेश नेपाललाई फिर्ता दियो। राप्तीदेखि महाकालीसम्मको तराई चाहिँ फिर्ता आएन। किनभने नेपालसँग लडाइँ गर्नुभन्दा अगाडि अंग्रेजले अवधका नबाब (लखनउ वरिपरिको शासक)सँग अढाइ करोड रुपैयाँ सापटी लिएको थियो। नेपालअंग्रेज युद्ध सकिएपछि अंग्रेजले ऊ व्यापारी भएकाले पैसा नदिएर राप्तीदेखि महाकालीसम्मको तराई अवधका नबाबलाई दिएको थियो। १९१४ सालमा भएको भारतीय स्वतन्त्रता संग्रामपछि अवध राज्य पनि अंग्रेज राज्यमा मिल्यो। त्यसबेला नेपालबाट जंगबहादुर राणाको नेतृत्वमा नेपाली सेनाले अंग्रेजलाई धेरै मद्दत गरेको थियो। त्यसै मद्दतबापत १९१७ सालमा भएको सन्धिद्वारा राप्तीदेखि महाकालीसम्मको तराई पनि नेपालमा मिल्यो, जो अहिले पनि नयाँ मुलुकको रूपमा प्रसिद्ध छ र त्यो हो बाँके, बर्दिया, कैलाली र कञ्चनपुर। अब हामी सुगौली सन्धिको पाँचौं धारामा के भनिएको छ भने नेपालका राजाले कालीभन्दा पश्चिमका प्रदेश छोड्न र त्यो कम्पनी सरकारलाई बुझाउन स्वीकार गर्छन्, नेपालका राजा उनका उत्तराधिकारीहरू र उनका कर्मचारीहरूले कालीभन्दा पश्चिमपट्टिका प्रदेशका जनतासँग सम्पर्क राख्न पाउँदैनन् भनेर प्रष्टसँग भनिएको छ। सुगौली सन्धिको आधारमा भन्ने हो भने महाकाली नदी पूरा नेपालको हो र महाकालीभन्दा पश्चिमको प्रदेश मात्रै तत्कालिक कम्पनी राज्य अहिलेको भारतको हो। त्यसैले सुगौली सन्धिको अनुगमन गरेर मात्रै प्रामाणिक कुरा भन्ने हो भने महाकाली नदी १८७२ सालमा भएको सुगौली सन्धिद्वारा महाकाली नदी पूरा नेपालको हो भन्ने ठहर्छ। केही कालयतादेखि नेपालको पश्चिमी सिमानाको बारेमा निकै चर्चा बिचर्चा आइरहेको छ। जसमा लिम्पियाधुरासम्म भएको हाम्रो नक्सा पनि बाहिर आइसकेको छ। त्यसका लागि सरकारले निशान छापदेखि सबैमा परिवर्तन पनि गरिसकेको छ। विज्ञसमूह गठन गरेर त्यसबेलाका सामग्रीहरूको अनुसन्धान पनि गर्दै आएको छ। यही प्रसंगमा एउटा कुरा के भन्न मन लाग्छ भने २०३० सालमा सिंहदरबारमा आगलागी भयो। आगलागी हुँदा परराष्ट्र मन्त्रालयको अभिलेख शाखा पनि त्यही सिंहदरबारभित्र थियो। धेरैले सबै जलेको हुनाले नक्साहरू पनि जल्यो होला भनेर लेखे पनि बोले पनि। त्यसपछि २०३७ सालमा गोरखाको इतिहास तयार पार्ने प्रसंगमा सिंहदरबारभित्र रहेको परराष्ट्र मन्त्रालयको अभिलेख शाखामा अध्ययन गर्ने मौका पाएँ। विज्ञले पढून् अढाई लाख कागजात त्यसबेलाको अनुसन्धानको विषय भनेको ५२२ सालदेखि १७९९ चैत्र २५ गतेसम्मको गोरखा राज्य थियो। त्यसैले गोरखा राज्यको मात्र सामग्री अध्ययन अनुसन्धान गर्न गएको थिएँ। तर परराष्ट्रमा त्यसबेला सामग्री मिलाएर राखिएको रहेनछ। खोज्दै जाँदा अनुसन्धान गर्न खोजेको विषयमा २०२५ वटा मात्र सामग्री फेला पारें। करबलले पढ्दै जाँदा २०३७३८ गरी दुई वर्षमा करिब अढाई लाख कागजात पल्टाउने मौका पाएँ। त्यसबेलामा विभिन्न ठाउँमा लिइएका चिठीपत्रहरूमा पनि साना ठूला नक्साहरू राखेको भेटें। त्यसैले सूर्यविक्रम ज्ञवालीलाई पनि शंका उठिरहेका कुरा पनि त्यहाँको नक्साबाट निर्णय गर्न सकियो र गोर्खाको इतिहासमा उक्त कुरा लेखें। त्यो कुरा के थियो भने गोरखा राज्य पूर्वमा त्रिशूली नदीसम्म र त्यसभन्दा पारी काठमाडौंको राज्य मल्ल राज्यअन्तर्गत थियो। त्यसैले अहिलेको नुवाकोट दरबार रहेको ठाउँ विदुर बट्टार आदि ठाउँ मल्ल राज्यअन्तर्गत पर्थे भने अहिले त्रिशूली बजार भएको ठाउँ गोरखा राज्यअन्तर्गत पर्दथ्यो। वंशावलीहरूमा राम शाहले रोशीमा आफ्नो अधिकार जमाए भनेर लेखिएको छ। वर्तमानकालको विभाजनअनुसार त्रिशूली नदीको पूर्वपट्टि रसुवा पर्दछ। त्यसैले यो मिलेन भन्ने कुरा थियो। परराष्ट्र मन्त्रालयमा भएको सामग्रीको आधारमा त्रिशूली नदीको पश्चिमपट्टि पनि रसुवाको बस्ती रहेछ, त्यसकै आधारमा निर्णय भएको थियो। अभिलेख शाखाको एउटा ठूलो कोठा जुन सामान्यको पहुँच बाहिर थियो। जहाँ थुप्रै पोका पुन्तुरा हुन्थे। त्यहाँका अधिकारीले हामीलाई भित्र जान त दिन्थेनन् त्यहाँ मेरै आँखाले सयौं नक्साहरू ठड्याएर राखेको देखेको छु। त्यसैले अहिलेको टोलीले त्यससम्बन्धी काम गरेको होला। सम्बद्ध परराष्ट्र मन्त्रालयले पनि गरेको होला, परराष्ट्र मन्त्रालयअन्तर्गतको परराष्ट्र अध्ययन प्रतिष्ठानले पनि गरेको होला, अरू सम्बद्ध निकायले पनि गरेको होला। रिपोर्ट निकाल्दा होस् वा प्रामाणिक पुस्तक निकाल्दा, परराष्ट्रमा भएका सामग्री पनि ध्यान दिनु राम्रो हुन्छ र महाकाली नदीको पूर्वपट्टि रहेको लिम्पियाधुरादेखिको भूभाग त सुगौली सन्धिअनुसार नेपालको हो भन्ने कुरामा कुनै शंका छैन। पूरा महाकाली नदी नै नेपालको हो भन्ने कुरा प्रामाणिक रूपमा स्थापित हुन्छ। नक्सामा भावना होइन, प्रामाणिक आधार मुख्य कुरा त के छ भने हिजो नेपालको शासन पद्धति जैसी कोठाको आधारमा त्यसभन्दा पछिल्लोकालमा मुन्सी कोठाको आधारमा चल्दथ्यो। अब नयाँ धारणाअनुसार चल्दछ। त्यसैले तिनको ऐतिहासिक महत्व मात्र बाँकी छ। मैले सुनेअनुसार धेरै सामग्री पुरातत्व विभागसँगै रहेको राष्ट्रिय अभिलेखालयमा पनि गइसकेका छन्। सायद ती नक्साहरू पनि गएका होलान्। ती सबैको अध्ययन अनुसन्धान गरेर हाम्रा सीमाहरूमा जहाँजहाँ तलमाथि परेको छ ती कुराहरू ती नक्साहरूको अध्ययन गरेको खण्डमा भावनात्मक ढंगमा होइन कि प्रामाणिक आधारमा निर्णय गर्न सकिन्छ। २०१८ सालमा चीनसँग सन्धि हुँदाखेरि हामीले पढेको यति भूमि चीनबाट नेपाललाई आयो यति भूमि नेपालबाट चीनलाई गयो यो कुरा दुई राज्यको बीचमा हुँदा सामान्य कुरा हो। पछिल्लो कालमा पनि बंगलादेश र भारतको बीचमा पनि जग्गा सट्टापट्टा भएको थियो। ऐतिहासिक परिप्रेक्ष्यमा हेर्ने हो भने हाम्रा शासकहरूकै मूर्खताले अथवा मिलाउने कुराले पनि कहिलेकाहीँ भूमि कतै परेको वा गएको हुन सक्छ। हनुमानढोका दरबार परिसरमा रहेको कृष्णदेवलको १७०५ सालको प्रताप मल्लको अभिलेखमा के लेखिएको छ भने भोटका राजाको मुलुकका कुती, खासा, केरुङ र अवदिन मैले जितें भनेर लेखिएको छ। पृथ्वीनारायण शाहको पालामा उनले मल्ल राज्य जित्नुभन्दा अगाडि मल्ल राज्यअन्तर्गत खासा हाम्रै नेपालपट्टि थियो। कुती र केरुङ पनि आधामा नेपालको अधिकार थियो। बहादुर शाहले चलाएको एकीकरणको अभियानमा उनका बाबु पृथ्वीनारायण शाहले पश्चिमपट्टि बाबुबाजेले कमाइदिएको चेपेभन्दा पर राज्य पुर्याउन नसकेको अवस्थामा नेपालको पुन : एकीकरणमा बहादुर शाहको ठूलो योगदान छ। कुती, केरुङ र खासा पनि नेपालकै ! पृथ्वीनारायणले चीनका बादशाहसँग ठूलो घाहा राख्नु भन्नाको साथै भोटपट्टिको जग्गा नच्याप्नू भनेर बोलेका थिए। १८४९ सालको चीनसँगको लडाइँपछि कुती र केरुङको अधिकार त हट्यो हट्यो खासा पनि नेपालबाट हटेर गयो। मूल हिमाली क्षेत्रभन्दा पनि भित्र आएर हाम्रो सिमाना हुन गयो। एउटा रमाइलो र प्रमाणिक कुरा के छ भने त्यही परराष्ट्र मन्त्रालयमा पढ्दा थाहा भएको र पछि त्यो प्रकाशित पनि भइसकेको छ, श्री ३ जंगबहादुरको पालामा उनले तिब्बती अधिकारीहरूलाई एउटा पत्र पठाएछन्। सबैलाई थाहा भएकै हो, हामीहरू संकल्प गर्दा हिमालयबाट दक्षिण भनेर भन्छौं। तर मुस्ताङमा धेरै ठाउँमा र मनाङ, गोरखा आदि अरू ठाउँमा पनि हिमालयभन्दा उत्तरतिर पनि नेपालको जग्गा छ। जंगबहादुरले के प्रस्ताव राखे भने हिमालयभन्दा उत्तरपट्टिको मुस्ताङको प्रदेश चाहिँ तिमीहरू लेऊ हामीलाई चाहिँ मानसरोवर कैलाश भएको प्रदेश देऊ भनेर प्रस्ताव राखे। तिब्बतीहरूले त्यो कुरा चाहिँ स्वीकार गरेनन्। भारतसँगको सीमाको सन्दर्भमा सन् १८७२ सालको सुगौली सन्धिलाई मान्ने हो। यहाँ त त्यसैमा पनि कोत्रिने भएर पो जात्रा भयो त। महाकाली नदी हाम्रो पूरा हो, आधाआधा होइन नेपालले लिनुपर्ने अडान त्यही हो। मेचीभन्दा पारिको राज्य हामीले छोडेको हो। टिष्टा नदी पूरा हाम्रो थियो। त्यसको पूरा प्रमाण सुगौली सन्धिमै छ। त्यसै गरेर मोहनप्रसाद खनालले १३७८ सालको आदित्य मल्लको र १३९४ सालको पुण्य मल्लको माथि नेपाली भाषा र तल तिब्बती भाषामा लेखिएको दुईवटा ताम्रपत्र छाप्नु भएको छ। पुण्य मल्लको ताम्रपत्रको चाहिँ उहाँले मिति अशुद्ध पढ्नु भएको छ। त्यसलाई सच्याएर मैले १३९४ भनेर २०४५ सालमा गोरखाको तेस्रो भागमा सप्रमाण लेखेको हुँ। यहाँ खनालले बयान गरेअनुसार मूल ताग्वाई गुम्बा अहिले नेपालको सिमाना भएको ठाउँभन्दा १५ कोस टाढा थियो, पछि त्यो जग्गा तिब्बतपट्टि पर्न गयो। त्यहाँका लामाहरू आफ्नो सामग्री लिएर नेपालपट्टि आए। २०१८ सालमा भएको सन्धिबाट बुझ्नुपर्ने कुरा के छ भने हिजो त सुगौली सन्धि हुनुभन्दा अगाडि हामी सतलजसम्म छँदै थियौं, त्योभन्दा अगाडि एउटा महत्वपूर्ण काँगडा किला छोडेर चम्बासम्मलाई अधिकारमा लिएर झन्डैझन्डै रावी नदीको किनारसम्म पुगिसकेका थियौं। हिमालयका चार खण्डमा हामी पुगिसकेका थियौं। कश्मीर एउटा बाँकी थियो। त्यो त हाम्रो इतिहासको कुरा भयो अब अहिलेलाई चाहिँ हामीले सीमाका लागि भारतसँगको सीमामा सुगौली सन्धिको आधार र चीनसँगको सीमामा चाहिँ २०१८ सालमा भएको आधारमा नेपालले निर्णय गर्नुपर्छ। त्यो नै वस्तुगत हुन्छ र ऐतिहासिक दृष्टिकोणले सामग्री संकलन गर्दै नेपालको सीमा रक्षामा लाग्नुपर्छ। भारु ६ करोडमा गुमेको नेपालको चिनियाँ भूभाग केरुङको कुरामा प्रताप मल्लले आफूले केरुङ पनि जितें भनेर भनेका छन्। तर कति भाग जिते त्यो शिलालेखमा उल्लेख छैन। यसको अर्थ केरुङ पहिले तिब्बतीकै रहेछ। भोटका राजाबाट कुती खासा केरुङ जिते भनेको सानैदेखि सुनेको थिएँ। कागजातमा पनि आधा कुती नेपालको र आधा कुती तिब्बतको अनि आधा केरुङ नेपालको र आधा केरुङ तिब्बतको भन्ने हो। १९१११२ सालमा जंगबहादुर राणाले गरेको लडाइँमा नेपालले भोटमा अरू कुराको अधिकार पनि पायो। नेपाली पाठशाला पनि खुल्यो। नेपाली अदालत पनि खुल्यो। अडाइँ पछि भोटले नेपाललाई प्रत्येक वर्ष १० हजार बुझाउनु पथ्र्यो। यो पछि श्री ५ महेन्द्र राजा र टंकप्रसाद आचार्य प्रधानमन्त्री हुँदा चीनले एकमुष्ट ६ करोड भारतीय रुपैयाँ दियो र सो खारेज भयो। नत्र त तिब्बत त नेपालको आश्रित राज्य जस्तो थियो। के हुन्थ्यो भने विशेष गरेर बौद्धमार्गी तुलाधर इत्यादि नेवार वर्गका मान्छेहरू आदि व्यापार गर्न जान्थे। यहाँबाट स्वास्नीमान्छे लान पाइँदैनथियो। त्यहाँ तिब्बती आइमाईसँग सम्पर्क भएपछि छोरा जन्म्यो भने नेपालको नागरिक र छोरी भयो भने भोटको नागरिक हुने चलन थियो। टिष्टा दार्जिलिङ सम्पूर्ण हाम्रो हो। हामीले माग गर्ने विषय होइन तर पनि यो हाम्रो इतिहास मात्र हो। लुम्बिनी हाम्रो हो तर जुन कारणले हामीले लुम्बिनी हाम्रो हो भनेर भन्यौं। त्यो हामीलाई सिकाउने मौर्य सम्राट अशोक हुन्। अशोकको पालामा त लुम्बिनी मौर्य साम्राज्यमा थियो। हामी त भारतलाई बुझाउँदैनौ। बेलायतको शासनअन्तर्गत कहिल्यै पनि सूर्यास्त हुन्थेन। भारत पनि बेलायतअन्तर्गत थियो। तर स्वतन्त्र भइसकेको भारतलाई बेलायतलाई नबुझाएजस्तै आफ्ना पितापुर्खाले कमाएको राज्य आफूले जोगाउन नसकेपछि इतिहासको रूपमा सम्झने मात्र हो। सुगौली सन्धिले भन्छ, महाकाली नेपालकै हो वर्तमानलाई कसरी जोगाउने भन्ने कुरा नै मुख्य हुने हुनाले नेपालको परिप्रेक्ष्यमा भारतसँगको सीमाको विषयमा १८७२ सालको सुगौली सन्धि र चीनको विषयमा २०१८ मा भएको सन्धिमा कायम रही राष्ट्रोन्नति गर्नु नै मुख्य काम हो। चीनको सिमानामा अन्य भनेको प्रधानमन्त्री बीपी कोइरालाको पालामा सुरु भएर पञ्चायत व्यवस्था आइसकेपछि १८७२ सालको सन्धिलाई मान्ने हो। यहाँ त त्यसैमा पनि कोत्रिने भएर पो जात्रा भयो त। महाकाली नदी हाम्रो पूरा हो, आधा आधा होइन नेपालले लिनुपर्ने अडान त्यही हो। मेचीभन्दा पारिको राज्य हामीले छोडेको हो। टिष्टा नदी पूरा हाम्रो थियो। त्यसको पूरा प्रमाण सुगौली सन्धिमै छ। हङकङ यदि ब्रिटेनको अधिनमा नरहेर अमेरिकाको अधिनमा भएको भए हङकङ त्यसरी सजिलैसँग फिर्ता हुने थिएन। यो त इतिहास हो। कतिपय कुरा इतिहासका हुन्छन्, चिनियाँ सेना कुनै बेला बेत्रावतीसम्म आइपुगेको थियो। के हामी बेत्रावतीसम्म छोड्छौं ? दोस्रोपटक अंग्रेजी सेना मकवानपुर नाघेर झन्डै झन्डै टिष्टुङ पालुङसम्म आइपुगेको थियो। त्यो त इतिहास हो। इतिहास वर्तमान बन्दैन। तर शासकमा बुद्धि भएन भने वर्तमान पनि जोगिँदैन भनेर बुझ्नुपर्छ। सीमाको अहिलेको विषयमा लडेर नेपालले पार पाउने हैन कूटनीतिक ढंगले पार पाउनु पर्यो। सिमानाहरूमा शासकहरूकै बुद्धि पुग्नुपर्छ। पूर्ण सतर्क रहिरहनुपर्छ। शासकले बुद्धि नपुर्याउँदा नागरिकले सीमा क्रमश : गुमाउँदै जानुपर्छ। अहिले भारतसँग चलिरहेको सीमा सन्दर्भलाई यसरी नै बुझौं। सीमाको विषय कसैले यसै छोड्दैन, नेपालले पनि छाड्नु हुँदैन। २१ औं शताब्दीको यो समयमा अब लडाइँ झगडा वा युद्ध गर्नु पनि उचित कसैलाई हुँदैन। प्रमाणका आधारमा कूटनीतिक ढंगले आफ्नो जमिन फिर्ता पाउनु पर्यो। न शासक पढ्छन् न विज्ञ बुझाउँछन् सीमाको विषयमा कहिल्यै समस्या ननिम्त्याउने हो भने स्थायी प्रकृतिको निष्पक्ष विज्ञसमूह बनाउनुपर्छ जसको काम निरन्तर सीमाको अध्ययनमै हुनुपर्छ। तर यो परम्परा नेपालमा बस्न सकेको छैन। यहाँ त शासकदेखि विज्ञसम्म अध्ययनबिनै बोल्छन् र पो समस्या थपिन्छ। सीमा नाकाका विषयमा काम गर्दा उत्तेजनामा नआइकन गम्भीर ढंगले काम गर्नुपर्छ। सीमाका विषयमा बोल्नुअघि पर्याप्त आधार प्रमाणहरू अघि सार्न सक्नुपर्छ। अहिलेको सीमाको विषयमा कुरा गर्दा सन् २००८ देखि नेपाली भूमिमा भारतले बाटो बनाइरहेको हुन्छ। उसले जुमबाट उद्घाटन गर्नेबित्तिकै उत्तेजनामा आएर विरोध गर्नु अन्टसन्ट बोल्नु मुख्र्याइँ हुन सक्छ। सरकारले बाटो खनिरहँदा मौन बस्नु र आफ्नो प्राथमिकता थाहा नपाउनु समस्याको विषय बन्यो। परराष्ट्र मन्त्रालयले सीमाको विषयका लागि स्थायी रूपमै विज्ञ समूह गठन गर्नुपर्छ। अध्ययन अनुसन्धान गरिरहनुपर्छ। विज्ञ समूहले अनुसन्धानका निष्कर्षहरू बेलाबेलामा सार्वजनिकीकरण गर्ने अभिलेख तयार पार्ने र अन्तर्राष्ट्रिय स्तरमा सोको जानकारी गराउने गर्नुपर्छ। सीमाबारेका सामग्रीहरू नेपालभित्रै प्रशस्तै छन्, सबै खोजिएका छैनन्, अध्ययन अनुसन्धान गरिएका छैनन्। अन्तर्राष्ट्रिय रूपमा पनि थुप्रै सामग्री छन् जसको खोजी भएको छैन। त्यसकारण पनि विज्ञ समूह निरन्तर सक्रिय हुनुपर्छ। सीमाको अध्ययन अनुसन्धान बहुआयामिक ढंगले गर्नुपर्छ। विद्वान्हरूले पनि शासकहरूलाई के कुरा बुझाउन सकेका छैनन् भने पनि समय दिएर अध्ययन गर्नुपर्छ भन्ने बुझ्नु पर्छ। विज्ञको चटक र सीमाको भविष्य विज्ञले पनि सरकारलाई चटक देखाएको पाइन्छ। सबै विज्ञ होइन, सरकार फेरिएपिच्छेका विज्ञ केहीले सरकारलाई अरू किन खोज्नुपर्यो हामी छँदैछौं नि हामीसँगै चटक छ भनेर भ्रममा पारिदिन्छन्। सरकारहरू यस्ता भ्रमबाट मुक्त हुनुपथ्र्यो सकेनन्। अब त हुनैपर्छ। सपार्ने मात्र होइन, बिगार्ने पनि आफ्नै हुन् भनेर तेस्रो आँखा खोलिरहनुपर्छ। जबकि तीभन्दा बाहेक पनि सरोकारवाला विज्ञ छन्। सरकारले सबै कुराको अध्ययन गर्न सक्दैन सम्भव पनि छैन त्यसमाथि विज्ञले दिने सल्लाह सुझाव पनि अपूर्ण नै हुँदा समस्या ज्यूँका त्यूँ रहने गरेको छ। नेपालको सीमाका विषयमा बारम्बार कुरा चलिरहन्छ, त्यसैले त्रिभुवन विश्वविद्यालय, नेपाल प्रज्ञा प्रतिष्ठान, नेपाल संस्कृत विश्वविद्यालय, नेपाल एसियाली अनुसन्धान केन्द्रजस्ता संस्थाले विशेष अनुसन्धान गराउने र त्यसमा परराष्ट्र मन्त्रालयले, रक्षा मन्त्रालयले, भूमि सुधार तथा व्यवस्था मन्त्रालयले, शिक्षा, विज्ञान तथा प्रविधि मन्त्रालय आदिले सीमाको विषयमा विभिन्न ढंगले समन्वय गरी अनुसन्धान गराउने काम निरन्तर गरिरहनु पर्छ। यदि हामीले यस्ता काम गर्न सकेनौ भने हाम्रा सीमाहरू चारैतिरबाट मिचिन सक्छन्। यो क्रम बढ्दै जान सक्छ। त्यसपछि त नेपालीले केवल इतिहासमा गौरव गर्ने तर हाम्रो हातमा केही नपर्ने स्थिति आउन सक्छ।"
पार्टीमा विवाद छ तर फुट्ने कुरा छैन : भीम रावल,"डोटी : नेपाल कम्युनिस्ट पार्टी (नेकपा)का नेता भीम रावलले पार्टी कुनै पनि हालतमा नफुट्ने, बरु एकजुट भएर जाने बताएका छन्। जिल्लाको पूर्वीचौकी गाउँपालिका२ बग्लेकमा कार्यकर्तासँगको भेटघाटमा रावलले पार्टीमा पछिल्लो समय आन्तरिक विवाद भए पनि पार्टी कुनै पनि हालतमा नफुट्ने बताएका हुन्। पार्टीमा विवाद छ तर फुट्ने कुरा छैन, उनले भने, विवाद समाधान गरेर पार्टी मजबुत भएर जानेछ। नेता रावलले यही १३ गते बोलाइएको सचिवालय र स्थायी कमिटी बैठकसँगै केन्द्रीय कमिटीको बैठकमा विवाद हुने अवस्था देखिए पनि सबै समस्या तथा मनमुटाव समाधान हुने दाबीसमेत गरे। नेकपा ठूलो पार्टी हो, ठूलो ठाउँमा विवाद भइहाल्छ, उनले भने, तर पार्टी नै फुटिहाल्छ भन्ने अवस्था छैन। नेता रावलले नेकपाका सबै नेता लोकतन्त्रमा विश्वास राख्ने भएका कारण पार्टी कमिटीले गरेको निर्णय दुवै अध्यक्षले अनिर्वाय मान्नुपर्ने तथा मान्दिनँ भन्न कसैलाई छुट नभएको बताए। जनमतको कदर गर्नकै लागि भए पनि पार्टी हमेशा एकढिक्का भएर जानेसमेत उनले सुझाव दिएका छन्। नेता रावलले नेकपा भ्रष्टाचार विरोधी पार्टी भएकाले पार्टीमा भ्रष्टाचार गर्ने जोकोहीलाई पनि कारवाही हुने बताए। नेकपा सरकारको पालामा भ्रष्टाचार बढ्यो भन्नु प्रतिपक्षको आरोप भएकाले त्यस्ता आरोपमा कुनै विश्वास नभएको उनको भनाइ छ। हामी नागरिकको रक्षा र देशको विकासका लागि सरकारमा गएका हौँ, उनले भने, नेकपाको सरकारको पालामा विकासका गतिले तीव्रता पाएपछि प्रतिपक्षले भ्रष्टाचार गयो भन्ने आरोप लगाएका हुन्, जुन आरोप निराधार छन्। रासस"
नेकपा बचाउने २ उपाय,"अध्यक्ष तथा प्रधानमन्त्री केपी शर्मा ओली बैठकको ब सम्म सुन्न इच्छुक थिएनन्। अर्का अध्यक्ष पुष्पकमल दाहाल र अन्य केही नेता बैठक बसाएरै छाड्ने ढिपीमा थिए। प्रधानमन्त्रीलाई शुभेच्छुकहरूले सुझाव दिए, भाग्नुभन्दा भिड्नु जाति। र, सम्भव भयो गएको सचिवालय बैठक। नत्र त्यो नै ढिक्कोनेकपाको अन्तिम दिन हुन सक्थ्यो। त्यही बैठकमा महासचिव विष्णु पौडेलले एक फरक प्रस्ताव ल्याए, नेकपा सचिवालय जसरी चलिरहेको छ, त्यो चलाइ हेर्दा हामीले गरिरहेको क्रान्तिको अन्तिम योद्धा हामी नै हुने लगभग पक्का देखिएको छ। कुनै निकास दिन नसक्ने तर झगडाको बिउ निकालिरहने काम यही सचिवालयले गरिरहेको छ। त्यसैले यसको संरचनै भंग गरौं। त्यसयता उनी सार्वजनिक रूपमा यही मत राख्दै आएका छन्। नेकपाका अधिकांश मध्यमार्गी एवं पार्टी एकता जीवित राख्न चाहने नेताहरूले यसमा सहमतिपूर्ण ऐक्यबद्धता जनाउँदै गएका छन्। यही मेसोमा नेता जनार्दन शर्माले रुकुमबाट ट्विट गरे, सचिवालयमा पार्टीका आम कार्यकर्ताको भावना हिजो पहिलोपटक व्यक्त भयो। महासचिव कमरेडलाई धन्यवाद ! बाँकी सबै सत्य संस्थागत रूपमा बोल्न जरुरी छ। अब ढुंगामाथि पानी पर्यो, रुझ्यो मात्र भिजेन  सँग कुरा गर्यो, सुन्यो मात्र बुझेन को अवस्था अन्त्य हुनेछ। शर्माको ढुंगामाथि पानी परेको प्रसंग कता लक्ष्यित छ, प्रस्टिँदैन। तर, सुरुका दुई वाक्यले एकताको निरन्तरताप्रति चिन्ता झल्काउँछन्। महासचिवलाई धन्यवाद दिनुको कारण प्रधानमन्त्रीलाई बैठकमा जान राजी गराएकामा हो वा सचिवालय भंग गर्ने प्रस्ताव ल्याएकामा बुझिँदैन। तैपनि यति बुझिन्छ एकता बचाउ अभियानमा महासचिवले मरिहत्ते गरेकै छन्। र, नेकपाको धुकधुकी आजसम्म छामिएको छ। दाहालसहित सचिवालयका पाँच सदस्यले ओलीलाई बैठक बोलाउन दबाब दिँदै कात्तिक २२ मा पत्र थमाए। त्यसको प्रत्युत्तरमा ओलीले दाहाललाई सम्बोधन र बाँकी ४ लाई बोधार्थ दिई पत्रै लेखे। यो लेखालेखले दूषित बनेको माहोलमा कात्तिक २८ गते सचिवाल बैठक बस्यो। त्यहाँ दाहालले ओलीविरुद्ध आरोपै आरोययुक्त १९ पृष्ठे राजनीतिक प्रतिवेदन बाँडे। त्यसलाई ओलीले आरोपपत्र नामकरण गरे र फिर्ता लिन अडान राखे। फिर्ता लिइएन। बरु मंसिर ३ मा सचिवालय बैठक बोलाइयो। त्यसमा सहभागी नहुने अडान राखिएरहेका अध्यक्ष ओली अन्ततः महासचिव पौडेल, नेता सुवास नेम्बाङलगायत निकटवर्तीका सुझाव मान्दै गए। उक्त बैठकमा दाहालको प्रतिवेदन माथि बोल्दै ओलीले मिहिन तरिकाले पढेर पूरापूर जवाफ दिन समय लिन चाहे। त्यही कारण बैठक ११ औं दिनमा राखियो। १० दिन लगाएर अब ओलीले लेख्ने प्रत्युत्तर कस्तो आउला ? कसैले यससँगै विवाद मत्थर हुने अनुमान गरेका छन्। कतिपयले भने झन् जटिल डिलतिर होमिएको अड्कल काटेका छन्। छिनछिनमा हुने रडाकोका कारण बाहिरबाट हेर्दा नेकपा चर्किंदैटालिँदै गरेको छ। यसपालि अलि ठूलै चिरा परेको छ। टाल्न हम्मे पर्ने गरी। यही ढाँचा र संरचनामा विवाद साम्य भइगए पनि पुनः बल्झिने जोखिम विगतका नजिरले देखाइसकेका छन्। त्यही भएर मध्यवर्ती नेताहरूको सुझाव छ, जुन तहको बैठक बेलाएर हुन्छ, विवाद निमिट्यान्न पारौं। बरु संरचना भत्काऔं, एकता मजबुत पारौं। एकताको अटुट निरन्तरताका पक्षमा रहेका तिनै नेताहरूसँगको अन्तरक्रियाका आधारमा यहाँ उपायहरू सुझाइएको छ। अहिले भित्र अध्यक्ष ओलीको जवाफ तयार भइरहेको छ। बाहिर मेलमिलापका दौडधूप उत्तिकै चलिरहेका छन्। यस सन्दर्भमा ती मुख्य दुई उपाय प्रभावकारी हुने अपेक्षा राखिएको छ उपाय १ : जम्मा २ अध्यक्ष, बाँकी सबै भताभुंग सचिवालय भंग गर्ने महासचिवको प्रस्तावसँगै नेताहरू यसको बहसमा उत्रिएका छन्। सचिवालय मात्र होइन, स्थायी कमिटी र केन्द्रीय कमिटी पनि भंग गरौं। दुई अध्यक्षलाई मिलेर चल्ने वातावरण दिऔं। र, चाँडोभन्दा चाँडो महाधिवेशनमा गएर नेतृत्व र सबै संरचना बनाऔं। महासचिव पौडेलले भनेझैं सचिवालय झगडाको मुख्य थलो हो। तर, नेकपाको लफडा पछिल्लो समय अल्पमतबहुमत केन्द्रित छ। जुनसुकै कमिटीमा पनि यो रोग छिर्दैन भन्न सकिन्न। हुन पनि नेकपा पहिलाको संसद्जस्तै बन्न पुगेको छ। त्यतिबेला गठबन्धन मिलाएर सरकार बनाइन्थ्यो। चलुन्जेल चलाइन्थ्यो। नत्र ढल्थ्यो। सांसद किनिन्थ्यो। पार्टी फुटाइन्थ्यो। सकेको हथकन्डा अपनाएर अर्को सरकार बनाइन्थ्यो। त्यसको भविष्य गन्ती त्यही दिन सुरु हुन्थ्यो। नेकपा अहिले ठ्याक्कै त्यही हालतमा छ। यसमा कहिले कता अल्पमत, कहिले कता बहुमतको गणित चल्न थाल्यो। आफूलाई दर्बिलो बनाइराख्न सादा कागजमा हस्ताक्षर गराएर कायल बनाउनेदेखि आफैंले टिकट दिएर बनाएका सांसद किन्नेसम्मको अवस्था आइसक्यो। यसभन्दा दुर्गन्धित रूप के हुन्छ ? एमाले र एमाओवादी एकीकरणका क्रममा एकताको महाधिवेशन पहिलासम्मलाई दुई अध्यक्षको सहमतिमा पार्टी सञ्चालन गर्ने निर्णय भएको थियो। यस आधारमा हेर्दा अन्य कमिटीका गन्थनमन्थन, बहुमतअल्पमतका कुरा बरालिने विषय मात्र हुन्। पार्टीभित्रै पार्टी छन्, तिनका पनि गुटउपगुट छन्। तिनमा अनेक आकांक्षा, तृष्णा र भोक छन्। तिनको व्यवस्थापनका नाममा कहिले कता पल्ला भारी हुने गरेको छ, कहिले कता। यो रोगबाट मुक्तिको उपाय नै दुई अध्यक्षले मिलेर पार्टी चलाउने, बाँकी विघटन गर्ने हो। समाधान चाहने नेताहरूको राय यही छ। उपाय २ : सम्पूर्ण भंग, महाधिवेशन समिति निर्माण दुई अध्यक्ष मिलेर पार्टी चलाउन नसक्ने हो भने दोस्रो उपाय अपनाउन सकिन्छ सबै भंग गरेर महाधिवेशन आयोजक समिति बनाउने। त्यसमा एकता महाधिवेशनमा अध्यक्षमा प्रतिस्पर्धा गर्न नचाहने (वर्तमान दुई अध्यक्षबाहेक) शीर्ष नेतालाई संयोजक बनाउने। उदाहरणका लागि झलनाथ खनाल हुन सक्छन्। उनी पुनः अध्यक्ष बन्ने चाहनामा देखिँदैनन्। उनको खास गुट पनि छैन। यो उदाहरण मात्र हो, अरू जो कोही हुन सक्छन्। झन्डै दुई तिहाइ बहुमतप्राप्त नेकपा झगडाकै कारण फुट्न मात्र लागेको छैन, जनमतसमेत गुमाउँदै गएको छ। यो परिस्थितिामा अघि बढ्ने दुई बाटा छन् १ ध्वंसात्मक अर्थात् एक पक्षले अर्कालाई गालीगलौज गर्ने। यसरी नै चलिरहने, नचलेको दिन पार्टी फुटाउने। २ रचनात्मक अर्थात् खिया लागेका नटबल्टु सफा गर्ने, एकता झन् कसिलो बनाउने। सत्तारूढ दलले सोच्ने विषय यो छ कि कम्युनिस्ट फुटोस् र घ्वाप्प खान पाइन्छ भन्दै धुप हालेर बस्ने धेरै छन्। तिनैलाई उनीहरूले मलजल पुर्याइरहेका छन्। दलभित्रका छिद्र पुर्दै जानुपर्नेमा, थप्दै लगेका छन्। एकताका यतिका दिनसम्म आइपुग्दा गल्ती दुवै नेताबाट भए होलान्। अहम् दुवैमै होलान्। तर, दुई ठूला कम्युनिस्ट पार्टीको एकीकरण गल्ती थिएन। गल्ती त फेरि फुटाउँदा हुनेछ। दुवैले अलिकति अहम् त्याग्दा वा फराकिलो छाती बनाउँदा नेकपा जीवित रहन सक्छ। त्यसका लागि उत्तम समाधान माथिका दुई उपाय हुन सक्छन् कि ? (नेकपाका मध्यमार्गी नेताहरूसँगको अन्तरक्रियामा आधारित)"
राजा वीरेन्द्रको निजी आवास सर्वसाधारणका लागि खुला : केके छ श्रीसदनमा ?,"काठमाडौं : तत्कालीन राजा वीरेन्द्र शाहको निजी आवासगृह श्रीसदन आजदेखि सर्वसाधारणका लागि खुला गरिएको छ। नारायणहिटी दरबार सङ्ग्रहालयमा अवस्थित श्रीसदन अवलोकनका लागि खुला गरिएको हो। दरबार हत्याकाण्ड हुनुअघिसम्म श्रीसदनमा वीरेन्द्र, ऐश्वर्य र निराजन बस्दै आएका थिए। राजा वीरेन्द्रको परिवारको वंशनाशपछि उक्त सदन बन्द थियो। विसं २०५८ जेठ १९ गते राजा वीरेन्द्रको वंशनाश हुने गरी भएको दरबार हत्याकाण्ड आधुनिक नेपाली इतिहासको सबैभन्दा चर्चित र विस्मयकारी घटना थियो। नारायणहिटी दरबार सङ्ग्रहालय तथा गणतन्त्र स्मारक व्यवस्थापन तथा सञ्चालन विकास समितिले सर्वसाधारणले अवलोकन गर्ने गरी श्रीसदनका प्रदर्शनी कक्ष खुलाएको हो। श्रीसदन प्रदर्शनीकक्षको आज उद्घाटन गर्दै संस्कृति, पर्यटन तथा नागरिक उड्डयनमन्त्री योगेशकुमार भट्टराईले नारायणहिटी सङ्ग्रहालयलाई राजतन्त्र र विशेषगरी आधुनिक नेपालको इतिहास बुझ्ने एउटा प्रमुख गन्तव्य थलोका रूपमा स्थापित गरिने बताए। इतिहास कसैको दुश्मन हुँदैन, त्यो एउटा घटना हो। यथार्थ हो, त्यसलाई आजीवन संरक्षण गर्न सकियो भने आउने पुस्तालाई पनि ज्ञान हुनेछ, उनले भने। आधुनिक नेपालको एकीकरणमा राजतन्त्रको प्रगतिशील भूमिका अविस्मरणीय रहेको जनाउँदै मन्त्री भट्टराईले पृथ्वीनारायणदेखि ज्ञानेन्द्र शाहसम्मको इतिहास नारायणहिटी क्षेत्रभित्र रहने उल्लेख गरे। आधुनिक नेपाल निर्माणमा नेपालको शाहवंशीय राजतन्त्रले प्रगतिशील भूमिका खेल्यो। ब्रिटिश साम्राज्यवाद र उपनिवेशलाई रोक्न तथा नेपालका ससाना राज्यलाई एकीकरण गर्ने महान् कामको अगुवाइ गर्ने पृथ्वीनारायण शाहको भूमिकालाई निकै प्रगतिशील मानिन्छ र आज पनि उहाँको योगदानको सबैले स्मरण गर्ने गरेका छन्, मन्त्री भट्टराईले भने आज श्रीसदन खोलिरहँदा पनि पृथ्वीनारायाण शाहको योगदानको उच्च कदर र सम्मान गर्न चाहन्छु, जुन देशका लागि गौरवपूर्ण ऐतिहासिक कार्य थियो। श्रीसदन विभिन्न इतिहास र समाजको झलक तथा मानवजातिको विकासको जानकारी दिन सान्दर्भिक हुनेछ। दरबारसँग जोडिएका विभिन्न वस्तु, घटनाक्रम, देशका विभिन्न स्थानमा रहेका वस्तुलाई ल्याएर संरक्षण गरिनुपर्नेमा पर्यटनमन्त्रीको जोड थियो। उनले नेपालको २४० वर्षे शाहवंशीय राजतन्त्रको साक्षात इतिहासका रूपमा रहने सङ्ग्रहालयमा शाहवंशीय शासनको कसरी शुरु र अन्त्य भयो, त्यसको जीवन्त इतिहास नारायणहिटी सङ्ग्रहालयबाट प्राप्त हुने विश्वास व्यक्त गरे। पर्यटनमन्त्री भट्टराईले तत्कालीन राजा वीरेन्द्रको जीवनशैली र उनको परिवारलाई बुझ्न सहयोग पुग्नाका साथै नेपाली मात्र नभई विदेशी विश्वविद्यालयबाट अध्ययनअनुसन्धान गर्नेका लागि महत्वपूर्ण सामग्री प्रदान भएको बताए। उनले कीर्तिपुरको चम्पादेवीमा राष्ट्रिय सांस्कृतिक सङ्ग्रहालय निर्माणको काम अघि बढाइएको र त्यहाँ नेपालका १२५ जातिका अलगअलग पहिचान र विविधता झल्कने सामग्री राखिने जानकारी दिए। त्यसैगरी नेपालको निर्माणमा राजनीतिक क्षेत्र, साहित्य र कलाकारिताका क्षेत्रबाट योगदान गरेका विशिष्ट व्यक्तिका सम्मानमा काठमाडौँको जहरसिंहपौवामा सङ्ग्रहालय बनाइने जानकारी दिँदै उनले काठमाडौँ उपत्यकालाई पर्यटकीय गन्तव्यका रूपमा विकास गर्न तथा बिदाको दिन कर्मचारी र विद्यार्थीलाई घुमफिर गर्न यस्ता सङ्ग्रहालयले महत्वपूर्ण भूमिका खेल्ने विश्वास व्यक्त गरे। केके छ श्रीसदनमा श्रीसदनको भुइँतलामा पाहुना बस्ने बैठककक्षसँगै डाइडिङ रुम र वार कक्ष छ। दोस्रो तलामा वीरेन्द्र, ऐश्वर्य, निराजन र श्रुतिको शयनकक्ष छ भने तेस्रो तलाको पश्चिमतर्फ निराजनले शारीरिक अभ्यास गर्ने कोठा छ। ऐश्वर्यको पूजाकोठामा देवताको मूर्ति सजाइएको छ, तेस्रो तलाको भर्याङ उक्लिनासाथ प्यासेजमा पूर्वअधिराजकुमारी श्रुतिले तयार पारेको चित्रकला राखिएको छ। राजा वीरेन्द्र, ऐश्वर्य, श्रुति र निराजनको स्नानागार र सिँगार कोठामा सबैले छुट्टाछुट्टै प्रयोग गर्ने सबै सामग्री सजाएर राखिएको छ। स्व ऐश्वर्यको छुट्टै साहित्यकक्ष पनि छ। श्रुति र निराजनको छुट्टै खेल्ने सामग्रीसहितको कोठा छन्।रासस"
उपत्यकामा थप ८९९ जनामा संक्रमण : कुन जिल्लामा कति संक्रमित ?,"काठमाडौं : पछिल्लो २४ घण्टामा काठमाडौँ उपत्यकामा मात्रै ८९९ कोरोना सङ्क्रमित थपिएका छन्। आठ हजार १४४ नमूना परीक्षण गर्दा उपत्यकामा ८९९ सहित एक हजार ६७४ जनामा सङ्क्रमण पुष्टि भएको हो। स्वास्थ्य तथा जनसंख्या मन्त्रालयका अनुसार काठमाडौँमा ६८५, ललितपुरमा १६५ र भक्तपुरमा ४९, काभ्रेमा ५६, तनहुँमा ४४, कैलालीमा ४०, बाँकेमा ३९, कास्कीमा ७५, चितवनमा ६१, झापा र रुपन्देहीका ५७५७, कपिलवस्तु र नवलपरासीमा ३३३३, नवलपुरमा २८, मकवानपुरमा २५ र पाल्पाका १९ जना संक्रमण देखिएको छ। मन्त्रालयका अनुसार धादिङमा १८, बर्दियामा १७, धनुषामा ११, दाङमा १०, गोरखामा नौ र नुवाकोटमा आठ जनामा कोरोना सङ्क्रमण भएको छ। यस्तै सिराहा, धनकुटा, सिन्धुपाल्चोक, बाग्लुङ, स्याङ्जा र रोल्पाका सातसात, डडेलधुरा पर्वत र बझाङमा छछ, सुनसरी, बारा र लमजुङमा पाँचपाँच जनामा कारोना पुष्टि भएको छ। त्यसैगरी सर्लाही, रामेछाप, इलाम, अर्घाखाँची, दैलेख, गुल्मी र सल्यानमा चारचार, महोत्तरी, दोलखा, म्याग्दी, प्युठान, अछाम र कञ्चनपुरका तीनतीना, उदयपुर, सप्तरी र सिन्धुलीका दुईदुई र बाजुरा, खोटाङ, भोजपुर, सोलुखुम्बु, रुकुमपूर्व, रुकुमपश्चिम, सुर्खेत र बैतडीमा एकएक जनामा कोरोना पुष्टि भएको छ। हाल मनाङ र मुगुमा एक जना पनि सङ्क्रमित छैनन्। काठमाडौँ, ललितपुर, भक्तपुर, झापा, मोरङ, सुनसरी, चितवन, काभ्रे, कास्की, दाङ, रुपन्देही र कैलालीमा ५०० भन्दा बढी सक्रिय सङ्क्रमित छन्। मन्त्रालयका अनुसार कूल सङ्क्रमितको सङ्ख्या दुई लाख १८ हजार ६३९ पुगेको छ। हालसम्म कोरोनाका कारण एक हजार ३०५ जनाको मृत्यु भएको छ। तीमध्ये एक लाख ९३ हजार ३२५ सङ्क्रमणमुक्त भएका छन् भने हाल देशभर २४ हजार नौ सक्रिय सङ्क्रमित छन्। सत्र हजार २०६ जना होम आइसोलेसनमा छन्। तीन सय ३६ जनाको आइसीयू र ४७ जनाको भेन्टिलेटरमा उपचार भइरहेको मन्त्रालयले जनाएको छ।"
शिवम् सिमेन्ट उद्योगमा आगलागी,"हेटौंडा : हेटौंडा उपमहानगरपालिका१६ मा अवस्थित शिवम् सिमेन्ट उद्योगमा आगलागी भएको छ। विद्युत् प्रवाह चुहावट भइ उद्योगको कोइला च्याम्बरमा शनिबार बिहान आगलागी भएको जिल्ला प्रहरी कार्यालयका प्रहरी नायब उपरीक्षक इन्द्रबहादुर रानाले जानकारी दिए। उनले आगलागीबाट मानवीय र ठूलो धनजनको क्षति नभएको बताए। स्थानीयवासी, प्रहरी, उद्योगका कर्मचारी र हेटौंडा उपमहानगरपालिकाको दमकलबाट आगो नियन्त्रणमा लिइएको थियो।"
भीरमौरीको महमाथि शिकारीको निशाना ! (फोटो फिचर),"बेँसीसहर : कहाली लाग्दो बडेमाको भीर। हेर्दै टोपी खस्ने छङ्गाछुर ठाडो भीरको कापाहरूमा लहरै रहेका भीरमौरीका गोलाहरू। लमजुङका विभिन्न ठाउँका स्थानीय यतिबेला भीरमा रहेका भीरमह शिकार गरिरहेका छन्। मंसिर महिना मह शिकारका लागि उपयुक्त समय हो। यही मौका नचुकाउन स्थानीयहरू पहरामा रहेका भीर मौरीको शिकार गरिरहेका छन्। यसरी गरिन्छ शिकार महशिकार गर्नुपूर्व भीरमौरी रहेको पहराको सिरानमा वनदेवताको पूजा गर्ने गाउँले परम्परा छ। पुजाको काम सकिएपछि मध्यान्हमा लुठा (बाबियोको डोरीमा काठको डण्डी बाँधेर बनाइएको भर्याङ) सहितको डोरी, टाँगा र डालो लिएर महशिकारीहरू जङ्गलको पहरातिर लाग्छन्। मौरी रहेको भीरको किनारमा एक समूहले चिसो र काँचो स्याउला बालेर धुवाँको मुस्लो निकाल्छन्। अनि भीरका चट्टानमा रहेका दर्जनौ गोलाका लाखौं भीरमौरीहरू गोलै छोडेर भुन्भुनाउन थाल्छन्। आफ्नो टाउकै वरिपरी अरिङ्गाल जत्रा मौरीहरू भुन्भुनाउँदा पनि न शिकारी आत्तिन्छन् न त सहयोगीहरू नै। त्यति अग्लो छङ्गाछुर भीरमा लुठा गाँसेको सय हातको डोरी मौरीको गोलामै ठोस्सिने गरी झुन्ड्याइन्छ। अनि त्यसैमा अडिएर शिकार खेल्न थाल्छन् महशिकारीहरू। भीरको सिरानमा रुख र खम्बा गाडेर डोरी बाँधिन्छ। दुईवटा डोरीमा लुठा गाँसिन्छ र डोरी झारिन्छ। डोरीको भर्याङमा सिरान, बिच र पुछारमा गरी ३ जना महशिकारीहरू रहन्छन्। काँचो स्याउलाको धुँवाले अत्तालिएर मौरी भाग्न थालेपछि डोरीको भर्याङको पुछारमा रहने शिकारीले डोरीमा झुन्ड्याइएको डालोलाई निगालोको टाँगाले मौरीको चाका नजिक लैजान्छन् र बिचमा रहेका शिकारीले चाकालाई धारिलो टाँगाले काट्न थाल्छन्। शिरानमा रहेका अर्का शिकारीले डालोमा झरेको चाका तानेर लैजाने गर्छन्। तीन खण्डमा रहने मौरीको चाकामा सिरानमा मह, बिचमा मौरीको दिसा र पुछारमा बच्चा रहने मस्र्याङ्दी गाउँपालिका२ का अध्यक्ष एवं महशिकारी शंकर गुरुङले बताए। गुरुङका अनुसार पहिला बच्चा र दिसा भएको भाग दाबिलोले घोचेर माथि लगिन्छ अनि बल्ल मह काढ्न सुरु हुन्छ। डोरीको भर्याङमा हल्लिरहेका महशिकारीहरूलाई फेदमा बसेका अन्य सहयोगीहरूले इसारा गर्ने गर्दछन्। इसाराका लागि डोरी हल्लाउने र कोइतेवकोइतेव (घोचघोच), तोचनतोचन (माथि लैजाउ) भन्ने गर्दारहेछन्। र शिकारीहरू पनि सोही अनुसार काम गर्ने गर्छन्। पर्यटक आकर्षण हनी हन्टिङ अर्थात् महशिकार आजभोलि पर्यटकका लागि नौलो र आकर्षणको विषय बन्दै गएको छ। महशिकार गर्ने प्रचलन धेरै पुरानो रहेपनि पर्यटक आकर्षकका लागि हनि हन्टिङ फेस्टिवल का रुपमा पहिलोपटक २०६३ सालमा लमजुङको ताघ्रिङस्थित काप्रेभीरमा गरिएको थियो। त्यसपछि धेरै गाउँहरूमा पर्यटक आकर्षणका रुपमा महशिकार हुने गरेको थियो। विश्वमै विरलै हुने यस प्रकारको महशिकार लमजुङको भीर पहराहरूमा गरिदै आइएको छ। लमजुङको घनपोखरा, सिउरुङ, ताघ्रिङ, भुजुङ, दूधपोखरी, बन्सार, ढोडेनीलगायतका स्थानमा हरेक वर्ष भीरमौरीको शिकार गरिन्छ। आङै सिरिङ्ग हुने भीरमा निडरका साथ महशिकारीहरूले मह काढेको अत्यन्तै रमणीय दृश्य कहिल्यै नदेखेकाहरूका लागि अविस्मरणीय र रोचक हुने गर्छ। तर, विश्वभर फैलिएको कोरोना महामारी कारण यसवर्ष भने पर्यटक आउन पाएका छैनन्। तस्बिरमा हेर्नुहोस् भीरमाैरीको मह शिकार :"
डिन नियुक्ति विवाद : ३९ दिनदेखि प्रतिष्ठानमा तालाबन्दी,"कर्णाली : कर्णाली स्वास्थ्य विज्ञान प्रतिष्ठान जुम्लाको प्रशासन तथा शैक्षिक कार्यक्रम ३९ दिनदेखि सबै ठप्प छन्। प्रतिष्ठानका उपकुलपति प्रा डा राजेन्द्रराज वाग्लेले एक महिनाअघि असोज २६ गते प्राध्यापक मुन्निराज क्षेत्रीलाई प्रतिष्ठानको डिनमा नियुक्त गरेको विरोधमा असोज २८ गतेदेखि तालाबन्दी भएको हो। उपकुलपति प्रा डा वाग्लेले प्रतिष्ठानको डिनमा सरस्वती गौतमलाई नियुक्ति गरिसकेपछि दोस्रो डिनका रूपमा केशर रानालाई गरेको र फेरि पनि तेस्रो डिनका रूपमा यही असोज २६ मुनिराज क्षेत्रीलाई नियुक्ति दिएका थिए। डिन नियुक्तिमा एकाधिकार लादेर अधिकारको दुरुपयोग गरी संस्थालाई आर्थिक व्ययभार पारेको भन्दै त्यसको विरोधमा प्रतिष्ठानको कर्मचारी कल्याणकारी समाजले तालाबन्दी जारी राखेको छ। तालाबन्दी खुल्ने वा नखुल्ने अहिलेसम्म कुनै अत्तोपत्तो छैन तर प्रतिष्ठानका कर्मचारीले भने तिहारमा समेत तलब खान पाएका छैनन्। कल्याणकारी समाजले उपकुलपतिले नियुक्त गरेका तेस्रो डिन फिर्ता लिनुपर्ने माग गरेको छ। डिनसहित राखिएका मागबारे छलफल गर्न उपकुलपति प्रा डा वाग्लेले खटाएको प्रतिष्ठान प्रतिनिधिमण्डलले कल्याणकारी समाजसँग पटकपटक वार्ता गरे पनि त्यसको उचित निकास निस्कन सकेको छैन। प्रतिष्ठान केन्द्रीय कार्यालयमा दुई साताअघि पुगेका उपकुलपति प्रा डा वाग्ले समाजसँग आफैँ बसेर निकास निकाल्ने, तालाबन्दी खोल्ने र शैक्षिक तथा प्रशासनिक अस्तव्यस्ततालाई सुल्झाउन रत्ति पनि चासो नदेखाएको आरोप कल्याणकारी समाजका अध्यक्ष रमाकान्त उपाध्यायले लगाए। यता नेपाल पत्रकार महासङ्घ जुम्लाले उपकुलपति प्रा डा वाग्ले स्वयं केन्द्रीय कार्यालयमा पुगेको दुई साता बढी भइसक्दा पनि प्रतिष्ठानमा ३९ दिनसम्म भएको तालाबन्दी खोल्न चासो नदेखाएको र यहाँ कार्यरत ३५० कर्मचारीलाई तिहारजस्तो समयमा तलब खानबाट बञ्चित गराएको भन्दै ध्यानाकर्षण गरेको छ। प्रतिष्ठानको नेतृत्वले फोनसमेत नउठाएर सूचना लिने अधिकारबाट बञ्चित गरेको भन्दै तीनतीन डिन नियुक्तिले प्रतिष्ठानलाई भर्तिकेन्द्र बनाउने र आर्थिक व्ययभार पार्ने कुराले ध्यानाकर्षण भएको महासङ्घका अध्यक्ष बरमबहादुर महतले बताए। यसबारे उपकुलपति प्रा डा वाग्लेलाई बारम्बार फोन गरे पनि उठ्न सकेन। रासस"
दसैंभत्ता आविष्कार केन्द्रलाई,काठमाडौं : नेपाली कांग्रेस बागमती प्रदेश सभाकी प्रमुख सचेतक राधा घलेले दसैं भत्ताबापतको रकम राष्ट्रिय आविष्कार केन्द्रलाई हस्तान्तरण गरेकी छन्। उनले शुक्रबार कीर्तिपुरस्थित आविष्कार केन्द्रमा पुगेर रकम हस्तान्तरण गरेकी हुन्। बागमती प्रदेश सरकारले दसैं भत्ताबापत उपलब्ध गराएको ५६ हजार ८ सय ४० रुपैयाँ केन्द्रका अध्यक्ष महावीर पुनलाई हस्तान्तरण गरेको प्रमुख सचेतक घलेले जानकारी गराइन्। कोरोना कहरका बीचमा केन्द्र सरकारसँग प्रदेश सरकारले दसैं भत्ता वितरण गरेपछि चौतर्फी आलोचना भएको थियो। कांग्रेस बागमती प्रदेश संसदीय दलले दसैंभत्ता बापतको रकम सरकारलाई फिर्ता नगर्ने र सांसदहरू आफैंले आआफ्नो क्षेत्रमा जनताको जीवन रक्षार्थ खर्च गर्ने निर्णय गरेको थियो। संसदीय दलको निर्णयअनुसार प्रमुख सचेतक घलेले कोरोना महामारीमा महत्वपूर्ण काम गरिरहेको भन्दै राष्ट्रिय आविष्कार केन्द्रलाई सहयोग गरेकी हुन्।
आठबिसकोटमा स्कुल स्तरोन्नती गर्न स्थानीय युवाले चलाए आर्थिक संकलन अभियान,"रुकुम पश्चिम : रुकुम पश्चिमको आठबिसकोट नगरपालिका वडा नम्बर १० स्थित स्कुलको भौतिक तथा शैक्षिक अवस्था सुधारका लागि भन्दै स्थानीय युवा अगुवाहरुको पहलमा आर्थिक संकलन अभियान सुरु भएको छ । 'दानीलाई हानी हुँदैन, म बनाउँछु मेरो गाउँ' मूल नाराका साथ स्थानीय जनविकास माविको विविध पक्षको विकास गर्ने उद्देश्यका साथ नगरपालिका वडा नम्बर १० निवासी भीमराज केसी, महाराज ओली, एकराज केसी र गोबिन्द केसीको अगुवाइमा आर्थिक संकलन अभियान सञ्चालन गरिएको हो । अभिभावक भेलापछि यसै साता सुरु गरिएको सहयोग संकलनको क्रममा अहिलेसम्म २८ जनाबाट १५ लाख आर्थिक सहयोग जुटिसकेको बताइएको छ । संकलन भएको रकम सबै स्थानीय सेन्चुरी बैंकको खातामा राखी पारदर्शी ढंगबाट काम जतिसक्दो छिटो सुरु गरिने अभियन्ता एकराज केसीले बताए । केसीका अनुसार यस अभियानबाट १ करोड भन्दा धेरै रकम संकलन गर्ने योजना रहेको छ । उक्त रकमबाट स्कुलको तारबार, भवन निर्माण र अन्य भौतिक संरचना गरिनेछ । साथै सोही आर्थिक स्रोतबाट आवस्यक शिक्षक समेत थप गरिने बताइएको छ ।"
बन्द भएको ८ महिनापछि आइतबारबाट सिन्धुलीका विद्यालय खुल्ने,"सिन्धुली : आठ महिनादेखि बन्द रहेका सिन्धुलीका विद्यालयमा मंसिर ७ गते आइतबारबाट नियमित पठनपाठन हुने भएको छ। जिल्ला सदरमुकाम स्थित कमलामाई नगरपालिका भित्रका सामुदायिक र संस्थागत सबै विद्यालयमा शिक्षक विद्यार्थीहरुको भौतिक उपस्थितीमै नियमित कक्षा सञ्चालन हुन थालेको हो। कोरोना भाइरस (कोभिड१९) संक्रमणका कारण गत चैत्र महिनादेखि बन्द विद्यालयहरु आठ महिनापछि संचालनमा आउन लागेका हुन्। कमलामाई नगर शिक्षा समितिले शुक्रबार स्वास्थ्य सुरक्षाको मापदण्ड अपनाइ अनिवार्य विद्यालय संचालन गर्न निर्णय गरेपछि मंसिर ७ गते आइतबारबाट विद्यालयहरु संचालन गर्न थालिएको शिद्धबाबा इङ्लिस माविका प्रिन्सिपल तथा प्याब्सन सिन्धुलीका अध्यक्ष राजेश मास्केले जानकारी दिए। मास्केका अनुसार नगर क्षेत्रका सबै संस्थागत विद्यालयहरु संचालन गर्ने तयारी गरिएको छ। बिहान र दिउँसो दुई सिफ्टमा गरेर कक्षा भित्र नै भौतिक दुरी कामय गराइ कक्षा संचालन गर्न लागिएको हो, उनले भने। कमलामाई नगरपालिका भित्रका सबै सामुदायिक विद्यालयहरुले पनि आइतबारबाट पठनपाठन संचालन हुने विद्यार्थी तथा अभिभावकहरुलाई खबर गर्न थालेका छन्। शिक्षा विज्ञान तथा प्रविधि मन्त्रालयद्वारा जारी गरिएको विद्यालय संचालन सम्बन्धी कार्यढाँचा २०७७ बमोजिम सबै विद्यालय अनिवार्य रुपमा संचालन गर्न भनिएको नगर शिक्षा अधिकारी शंकरराज लुइँटेलल जनाए।यस्ता विद्यालयहरु शिक्षक, अभिभावक, व्यवस्थापन समितिबीच समन्वय गरेर स्वास्थ्य मापदण्ड सहित विद्यालय संचालनको मोडालिटी समेत बनाउन भनिएको छ, उनले भने। लुइँटेलका अनुसार नगरभित्र ८३ वटा सामुदायिक र २३ वटा संस्थागत विद्यालय छन्। कमलामाई नगरपालिका बाहेक जिल्लाका अन्य स्थानीय तहका विद्यालय यसअघि नै स्वास्थ्य सतर्कताका साथ संचालनमा आइरहेका छन्। विद्यालय सञ्चालन गर्न नगर शिक्षा समितिले जारी गरेको सूचना।"
कीर्तिपुरमा भाषा विज्ञान सम्मेलन,"काठमाडौं : त्रिभुवन विश्वविद्यालय, कीर्तिपुरमा आगामी मंसिर ११ र १२ गते माइक्रोसफ्ट टिम्स सफ्टवेयर प्रयोगमार्फत भाषा विज्ञान सम्मेलन हुने भएको छ। अनलाइन माध्यमबाट आयोजना गर्न लागिएको सम्मेलनमा नौ देशको सहभागिता रहने भाषाविज्ञान समाज नेपालले जनाएको छ। सम्मेलनमा ५८ वटा कार्यपत्रहरू प्रस्तुत हुँदैछन्। भाषाविज्ञानका १६ वटा विभिन्न विधामा ३८ वटा भाषामा अनुसन्धान गरिएका अनुसन्धान पत्रहरू सम्मेलन पत्रका रूपमा प्रस्तुत भई छलफल गरिनेछ। अनुसन्धान पत्रहरूमा भाषाका वर्ण, ध्वनि, रूप, वाक्य र अर्थ व्यवस्थाका साथै भाषाका वक्ताको भाषिक स्थिति, पारस्परिक प्रभावजस्ता समाज भाषिक र सांस्कृतिक विषयका साथै भाषा नीति र योजना, भाषासँग सम्बन्धित पहिचान, विचार, लैंगिकता, शक्ति, संस्कृतिजस्ता भाषा संस्कृति र भाषा राजनीतिका विषयका साथै लोपोन्मुख भाषाहरूको संरक्षणजस्ता विषयहरू समेटिएको समाजले जनाएको छ।"
उदाउँदो सूर्यलाई अर्घ्य दिएर छठ सम्पन्न,"काठमाडौं : सूर्यदेवको श्रद्धा भक्तिपूर्वक आराधना र पूजा गरी मनाइने छठ पर्व आज बिहान उदाउँदो सूर्यलाई अर्घ्य दिएपछि सम्पन्न भएको छ। कार्तिक शुक्ल चतुर्थीदेखि सप्तमीसम्म मनाइने सूर्यदेवको आराधना, उपासना र पूजाको पर्व बुधबारदेखि शुरु भएको हो। चतुर्थीमा स्नान गरी चोखो खाएर बसिन्छ। यस दिनबाट छठ पर्व नसकिएसम्म व्रतालुले माछा, मासु, लसुन, कोदो, फापर, मुसुरो, आदि नखाने विधि छ। कार्तिक शुक्ल सप्तमीका दिनअर्थात् आज बिहान उदाउँदो सूर्यलाई पूजासहित अर्घ्य दिएपछि यो पर्व सम्पन्न भएको हो। मनोकांक्षा पूरा हुने विश्वासमा विशेष गरी महिलाले छठमा कठोर व्रत गर्ने गर्छन्। विशेष गरी तराईमा मनाइने मिथिला संस्कृतिमा आधारित छठ पर्व विसं २०४६ पछि काठमाडौँ लगायत पहाडी क्षेत्रमा समेत मनाउन थालिएको हो। विसं २०६३ पछि भने काठमाडौँको थापाथली, गौरीघाट र रानीपोखरीमा पनि विशेष महत्वका साथ मनाउन थालियो। विगत वर्षमा बेहुलीझैँ सिँगारी राजधानीमा मनाइने छठ यस वर्ष कोरोना भाइरसको सङ्क्रमणका कारण भौतिक दूरी कायम गरी मनाइएको छ। आज बिहान यी स्थलहरुमा उदाउँदो सूर्यलाई अर्घ्य दिई छठ सम्पन्न भयो। शुक्रबार बेलुकी अस्ताउँदो सूर्यलाई जस्तै आज बिहान उदाउँदो सूर्यलाई अर्घ्य दिन पनि व्रतालुमात्र राजधानीका छठ घाट गएका थिए। कमलपोखरीमा विगत वर्षहरुमा करिब १५ हजार मानिस उपस्थित भएर छठ पूजा गर्ने गरिएकामा यस वर्ष जिल्ला प्रशासन कार्यालयको आह्वानमा १५० जनाले भौतिक दूरी कायम गरी अस्ताउँदो र उदाउँदो सूर्यलाई अर्घ्य दिएको कमलपोखरी छठ समाजका अध्यक्ष राजेन्द्र सिंहले जानकारी दिए। उदाउँदो सूर्यलाई गाईको दूध, फूल र जलले अर्घ्य दिएपछि छठ सम्पन्न हुने धार्मिक विधि छ। यसरी घाटमा गरिने पूजालाई भिन्सरघाट भनिन्छ। बिहानै घाटमा गरिने पूजा भएकाले भिन्सरघाट भनिएको हो। सूर्योदयकालमा अर्घ्य दिई सूर्यको दर्शन गरेपछि छठ पूजा सकिन्छ। सूर्यको दर्शन गर्दा भक्तहरु लुगासहित कम्मरसम्मको पानीमा डुबेर सूर्य दर्शन गर्ने विधि छ। पृथ्वीमा भएका जीवको सञ्चालन र संरक्षण जल एवं सूर्यबाट भएकाले नदीलाई माता, सूर्यलाई सम्पूर्ण शक्तिको स्रोतका रुपमा मानी विशेष पूजा गर्ने गरिएको धार्मिक विश्वास छ। कार्तिक शुक्ल पक्षमा सूर्यको पूजा गर्नाले मनोकांक्षा पूरा भई इच्छाएको फल प्राप्त हुने धार्मिक विश्वासको चर्चा शास्त्रमा गरिएको धर्मशास्त्रविद् एवं नेपाल पञ्चाङ्गनिर्णायक समितिका अध्यक्ष प्रा डा रामचन्द्र गौतमले बताए। सूर्यषष्ठीसमेत भनिने कार्तिक शुक्ल षष्ठीमा सूर्यको पूजा आराधना गर्ने निर्देश शास्त्रमा गरिएको उनले जानकारी दिए। सूर्य पूजा र दर्शन गरी विवाहिता महिला पुरुषले पति पत्नीको दीर्घायु एवं अविवाहिताले सुयोग्य वर वधु प्राप्तिको कामनाका लागि गर्छन्। सन्तान प्राप्तिको कामनाले यो पर्व मनाउनेको सङ्ख्या पनि धेरै छ। सर्वप्रथम छठीमाताले सूर्यदेवलाई खुशी पारी यो पर्व मनाउन थालिएको धार्मिक विश्वास छ। महाभारतकालमा द्रोपदीसहित पाण्डव अज्ञातवासमा रहँदा सफल होस् भनी सूर्यदेवलाई आराधना गरेका थिए। पाण्डव मिथिलाको विराट राजाका दरबारमा बसेका बेला गरेको सूर्य पूजाका प्रभावले अज्ञातवास सफल भएको विश्वासमा यो पर्व मनाउन शुरु गरिएको भन्ने भनाइ छ। सूर्य पुराणमा उल्लेख भएअनुसार सर्वप्रथम अत्रिमुनिकी पत्नी अनुसुयाले छठ व्रत गरेकी थिइन्। फलस्वरूप उनले अटल सौभाग्य र पतिप्रेम प्राप्त गरिन्। त्यही बेलादेखि छठ पर्व मनाउने परम्पराको शुरुआत भएको विश्वाससमेत गरिन्छ।  रासस"
छठपछि लकडाउन माग,"ललितपुर : उपत्यका मेयर्स फोरमले छठपछि लकडाउनको माग गरेको छ। मेयर संघका उपाध्यक्ष तथा ललितपुर महानगरका प्रमुख चिरिबाबु महर्जनका अनुसार फोरम र कोभिड१९ व्यवस्थापन सञ्चालन केन्द्रको एक साता अगाडि बसेको बैठकले कडा लकडाउनको माग गरेका हुन्। बैठकमा सरकारका तर्फबाट गृहमन्त्री रामबहादुर थापा बादल उपस्थित भएका थिए। बैठकमा १४ जना मेयरहरू मात्र उपस्थित रहेका जानकारी दिँदै महर्जनले भने, उपस्थितमध्ये तीन, चारजनाले कडा रूपमा लकडाउनको माग गरेका थिए। तर काठमाडौं महानगरपालिकाका प्रमुख विद्यासुन्दर शाक्य भने न्युट्रल हुनुहुन्थ्यो। मेयरहरूले बन्द गर्ने हो भने एकदम प्रभावकारी तथा लक्ष्यसहितको हुनुपर्ने माग गरेका थिए। कार्यक्रममा गृहमन्त्री थापाले छठपछि विधिपूर्वक लकडाउन गरिने आशय व्यक्त गरेको महर्जनको भनाइ छ। तर त्यसका लागि स्वास्थ मन्त्रालयको सिफारिस तथा गृह मन्त्रालयले प्रस्ताव लैजानुपर्ने उनले जनाए। उक्त प्रस्ताव क्याबिनेटले पास गरे मात्र पुनः लकडाउन हुन सक्छ महर्जनले भने, पहिलाको जस्तो हावातालको बन्द गरेर काम छैन। गृहमन्त्रीले सरकार पुनः लकडाउनमा जान सक्ने भावका साथ प्रस्तुति दिएका उनले बताए। समयसीमा भित्र कोरोना नियन्त्रणको लक्ष्य राखेर बन्द गरिनुपर्ने उनको धारणा छ।"
पहाडी भूभागमा हल्का वर्षाको सम्भावना,"काठमाडौं : जल तथा मौसम विज्ञान विभागको मौसम पूर्वानुमान महाशाखाले पहाडी भूभागका एक दुई स्थानमा हल्का वर्षाको सम्भावना रहेको जनाएको छ। शनिबार जारी मौसम बुलेटिनमा हाल देशमा उल्लेखनिय मौसमी प्रणाली नभएको उल्लेख गरेको छ। आज दिउँसो प्रदेश १, बाग्मती प्रदेश तथा गण्डकी प्रदेशका पहाडी भूभागमा आंशिक देखि सामान्य बदली रही बांकी प्रदेशका पहाडी भूभागमा आंशिक बदली रही देशका अन्य भूभागमा मौसम सामान्यतया सफा रहनेछ । प्रदेश १, गण्डकी प्रदेश तथा कर्णाली प्रदेशका पहाडी भूभागका एक दुई स्थानमा हल्का वर्षाको सम्भावना रहेको उल्लेख छ। महाशाखाका अनुसार राती प्रदेश १ तथा गण्डकी प्रदेशका पहाडी भूभागमा आंशिक देखि सामान्य बदली रही बांकी प्रदेशका पहाडी भूभागमा आंशिक बदली रही देशका अन्य भूभागमा मौसम सामान्यतया सफा रहनेछ । प्रदेश १, गण्डकी प्रदेश, कर्णाली प्रदेश तथा सुदुरपश्चिम प्रदेशका पहाडी भूभागका एक दुई स्थानमा हल्का वर्षाको सम्भावना रहेको छ। आइतबार देशको पहाडी भूभागमा आंशिक बदली रही बांकी भूभागमा मौसम सामान्यतया सफा रहनेछ । राती देशको सुदुरपश्चिम र कर्णाली प्रदेशको पहाडी भूभागमा आंशिक देखि सामान्य बदली रही बांकी प्रदेशका पहाडी भूभागमा आंशिक बदली रहनेछ । देशका अन्य भूभागमा मौसम सामान्यता सफा रहनेछ। सोमबार देशको सुदुरपश्चिम र कर्णाली प्रदेशको पहाडी भूभागमा आंशिक देखि सामान्य बदली रही बांकी प्रदेशका पहाडी भूभागमा आंशिक बदली रहनेछ । देशका अन्य भूभागमा मौसम सामान्यता सफा रहनेछ। सुदुरपश्चिम र कर्णाली प्रदेशको हिमाली भूभागका थोरै स्थानमा हल्का हिमपातको सम्भावना रहेको महाशाखाले जनाएको छ।"
गोरखाका विद्यालयमा बिचौलीयाको रजाइँ : समितिले बनाउनु पर्ने भवन कमिशन लिँदै ठेकेदारलाई !,"गोरखा : ब्रह्मचारिणी आधारभूत विद्यालयको चारकोठे भवन निर्माणका लागि आर्थिक वर्ष २०७४।०७५ मा जिल्ला आयोजना कार्यान्वयन इकाई (शिक्षा)ले ७१ लाख रुपैयाँ उपलब्ध गरायो। विद्यालय पुनर्निर्माण सम्बन्धी पुनर्निर्माण प्राधिकरणले निर्दिष्ट गरेको नियमअनुसार विद्यालयको व्यवस्थापन समितिले निर्माण समिति गठन गरेर भवन निर्माणको काम गर्नुपर्ने हो। विद्यालय व्यवस्थापन समितिले यो नियम लत्याएर भवन निर्माणको जिम्मा ठेकेदारलाई दियो। हामीलाई ठेकेदारलाई जस्तो भवन बनाउने मेसो पनि हुँदैन, ठेकेदारलाई जिम्मा दियो भने भवन छिटो पनि बन्ला, राम्रो पनि बनाउला, झन्झट पनि नहोला र दुईचार लाख बच्यो भने निजी स्रोतका शिक्षकलाई तलब खुवाउन सजिलो पनि होला भनेर जिम्मा दिएका हौं, सो विद्यालय तत्कालीन व्यवस्थापन समितिका अध्यक्ष निरबहादुर गुरुङले भने। भवन दुरुस्त बनाएर साँचो मात्र बुझाउने सर्तमा आएको जति सबै बजेटमा ठेकेदारलाई काम सुम्पिएको तत्कालीन प्रअ धनबहादुर सुर्खेती बताउँछन्। डिजाइन स्टिमेट अनुसारको भवन बनाएर हामीलाई साँचो बुझाउने र डीएलपीआइयू (आयोजना कार्यान्वयन इकाई) बाट आउने सबै रकम ठेकेदारलाई दिने सर्तमा दीपक बोहोरालाई ठेक्का दिने व्यवस्थापन समितिले निर्णय गरेको थियो। दीपक बोहोराले फेरि कुमार श्रेष्ठलाई ठेकेदार बनाए, सुर्खेतीले भने, तर ठेकेदारले दोस्रो ढलानको तयारी गर्दागर्दै बीचैमा छाडेपछि फेरि मोहन खत्रीलाई प्रति स्क्वायरफुट ३५० रुपैयाँका दरले समितिले ठेक्का दियो। ठेकेदार फेर्दाफेर्दै विद्यालयलाई घाटा पर्यो। अनि अध्यक्ष र प्रअबीच विवाद सुरु भयो। पहिलो भवनमा परेको घाटा दोस्रो भवन बनाउँदा उतार्ने भनेर भनसुन गरेर फेरि दोस्रो पटक चार कोठे भवन पारियो। तर दोस्रो पटक पनि घाटा पर्यो। डिएलपीआइयूले पनि अन्तिम भुक्तानी रोकिरहेको छ, सुर्खेतीले भने, त्यसपछि अध्यक्षज्यूले प्रअको कोठामा ताला लगाउनु भयो। विवाद चर्किदै गयो। मलाई पनि, उहाँलाई पनि गाउँपालिकाले पदबाट हटायो। अहिले प्रअ र अध्यक्षविरुद्ध चेक बाउन्सको मुद्दा भर्खरै सल्टिएको छ भने शिक्षक कर्मचारीले समयमा तलब भत्ता नपाएको, कर्मचारी सञ्चयकोष, नागरिक लगानी कोष जम्मा नगरिदिएको उजुरी गाउँपालिकाको शिक्षा शाखाले छानबिन गरिरहेको छ। अख्तियार दुरुपयोग अनुसन्धान आयोगले पनि छानबिन गरिरहेको छ। द्वन्द्व चर्किएपछि केही दिनअघि सम्पन्न भेलामा कुटपिटको अवस्था समेत सिर्जना भएको स्थानीय अमर गुरुङको भनाइ छ। सो वडाका वडाअध्यक्ष कृष्णबहादुर गुरुङ भने डिजाइन स्टिमेटअनुसार ठेक्का दिँदा ठेकेदारले मनग्य मुनाफा कमाउन सक्ने तर यहाँ घाटा परेको भन्नु अपत्यारिलो कुरा भएको तर्क गर्छन्। यहाँ दुईवटा भवनको काम गर्दा २३ लाख रुपैयाँ अध्यक्ष र प्रअले स्रोत भर्ना गर्नुपर्ने देखिएको छ, अध्यक्ष गुरुङ भन्छन्, अन्यत्र ठेक्का लिएका ठेकेदारले घटाघटमा ठेक्का हालेर पनि नाफा कमाउने, यहाँचाहिँ जत्ति पैसा आएको छ, त्यतिमा ठेक्का दिँदा पनि घाटा कसरी हुन्छ ? डिएलपीआइयूले धमाधम निकासा दिइरहेको छ तर सामान सप्लाई गर्नेलाई पनि भुक्तानी नदिने, काम गर्ने ठेकेदारलाई पनि भुक्तानी नदिने। यस्तो कसरी हुन्छ ? प्रअ र अध्यक्षको मिलेमतोमा गडबडी भइरहेको उनले बताए। उनीहरु दुवैविरुद्ध प्रहरीमा बाउन्सचेकको उजुरी परेको थियो। पछि दुवैजनाले आधा आधा ब्यहोर्ने गरी उजुरी साम्य भयो, अध्यक्ष गुरुङले भने। डिएलपीआइयूले दिने बजेट भन्दा धेरै खर्च लागेको भनेर दाबी गरेपनि सो विद्यालय भवन अझैसम्म निर्माण सम्पन्न भएको छैन। दुईवटा भवन र शौचालय निर्माण सम्पन्न नहुँदा अहिले ब्रह्मचारिणी आधारभूत विद्यालय पुरानै भवनमा सञ्चालित छ। सदरमुकामको विन्दवासिनी माविको चार, चार कोठे दुई वटा भवन पनि निर्माण व्यवसायीको हातमा पुग्यो। आर्थिक वर्ष २०७५०७६ मा लाइसेन्सधारी ठेकेदार पर्वत खड्का र देवेन्द्रजंग कुँवरले दुवै भवनबाट पाँच, पाँच लाख रुपैयाँ विद्यालयलाई फिर्ता गर्ने लिखित शर्तनामा गरी निर्माण गरेका विद्यालयले जनाएको छ। ठेक्का सम्झौतामा उल्लेख भएअनुसार गुणस्तरीय भवन निर्माण नभएको भन्दै स्थानीयले अख्तियार दुरुपयोग अनुसन्धान आयोगमा मुद्दा दर्ता गराएका छन्। सो मुद्दाबारे अख्तियारले अनुसन्धान गरिरहेको छ। विन्दबासिनी मावि र ब्रह्मचारिणी आधारभूत विद्यालयको यो अनियमितताका केही उदाहरण मात्र हुन्। ठेकेदारसँग केही रकम फिर्ता पाउने प्रलोभनमा गोरखाका विद्यालय व्यवस्थापन समिति र प्रधानाध्यापकको मिलेमतोमा निर्माणको काम ठेकेदारलाई जिम्मा दिने गरेका छन्। समितिले नै काम गर्नुपर्ने पुनर्निर्माणसम्बन्धी ऐनकानूनको उल्लंघन गर्दै पुनर्निर्माणको काम ठेकेदारलाई सुम्पने गरेका हुन्। राष्ट्रिय पुनर्निर्माण प्राधिकरणको केन्द्रीय आयोजना कार्यान्वयन इकाईले विद्यालय व्यवस्थापन समितिमार्फत हुने विद्यालय पुनर्निर्माण, गैरसरकारी संस्थामार्फत हुने विद्यालय पुनर्निर्माण र निर्माण व्यवसायी मार्फत हुने विद्यालय पुनर्निर्माण भनेर तीन प्रकारमा वर्गीकरण गरेको छ। जसमध्ये ८० लाख भन्दा कम लागतमा निर्माण हुने भवन विद्यालय व्यवस्थापन समितिले निर्माण गर्ने उल्लेख छ। जिल्ला आयोजना कार्यान्वयन इकाइका अनुसार समितिले पुनर्निर्माण गर्नुपर्ने तीनसय ४२ विद्यालयमध्य हाल दुईसय ३२ विद्यालय मात्र पुनर्निर्माण भएका छन्। एकसय १० वटा विद्यालय निर्माणाधीन रहेका इकाइ प्रमुख विष्णु मिश्रले जानकारी दिए। आर्थिक वर्ष २०७३०७४ मा ९९ वटा विद्यालय निर्माण हुनुपर्नेमा ९३ वटा निर्माण भएका छन्। आर्थिक वर्ष २०७४०७५ मा ९९ वटा बन्नुपर्नेमा ८३ वटा, आब २०७५०७६ मा ५१ वटा बन्नुपर्नेमा ४५ वटा, सोही वर्ष ३८ वटा बन्नुपर्नेमा आठवटा, र ०७६०७७ मा ५५ वटा बन्नु पर्नेमा कत्तिपनि निर्माण सम्पन्न नभएको इकाई प्रमुख मिश्र बताउँछन्। बोलपत्र प्रक्रियाबाट ठेकेदारको प्रयोग गरी तीन सय ४२ वटा विद्यालय बनाउँदा लामो समय लाग्ने भएकाले चाँडो निर्माण गर्न राष्ट्रिय पुनर्निर्माण प्राधिकरणले समितिले नै बनाउने सम्बन्धी निर्देशिका जारी गरेको थियो। तर समितिले घटाघटमा बोलकबोल गरी रकम फिर्ता लिने शर्तमा ठेकेदार प्रयोग गरेका छन्। भूकम्पले क्षतिग्रस्त विद्यालय छिटो भन्दा छिटो निर्माण होओस् भन्ने उद्देश्यले व्यवस्थापन समितिलाई निर्माण गर्न जिम्मा दिने नीति लिएका हौँ, तर प्राय विद्यालय व्यवस्थापन समितिले फेरि घुमाउरो बाटो ठेकेदारलाई नै निर्माण कार्यको जिम्मा दिएका छन्, डिएलपीआयूका प्रमुख विष्णु मिश्र भन्छन्, निर्माण सामग्री विद्यालयले खरिद गर्ने र जडानको कामचाहिँ कामदारका नाइकेलाई दिन सक्ने भन्ने सिएलपीआइयूले तय गरेको कार्यविधिमा व्यवस्था छ। हामीसँग व्यवस्थापन समितिले नै सम्झौता गरेको हुन्छ। तर काम ठेकेदारले नै गर्ने गरेको अनौपचारिक जानकारी छ। विद्यालयले आन्तरिक रुपमा गरेको काम आफूहरुलाई जानकारी नहुने उनले बताए।"
"सिन्धुलीमा ट्याक्टर दुर्घटना, चालकको मृत्यु","सिन्धुली : सिन्धुलीको दुधौलीमा ट्याक्टर दुर्घटना हुँदा चालकको मृत्यु भएको छ। दुधौली नगरपालिका ५ सिर्थौलीस्थित नयाँटोलबाट छपाहतर्फ जाँदै गरेको ना ५ त १९५१ नम्बरको ट्याक्टर शनिबार अनियन्त्रित भई दुर्घटना भएको हो। दुर्घटनामा ट्याक्टरचालक दुधौली नगरपालिका ५ छपाह सिर्थौलीका २१ वर्षीया बियसकुमार दनुवारको मृत्यु भएको जिल्ला प्रहरी कार्यालय सिन्धुलीका प्रवक्ता तथा प्रहरी नायव उपरिक्षक श्यामकुमार खत्रीले जानकारी दिए। उनका अनुसार दुर्घनामा गम्भीर घाइते भएका चालक दनुवारको सिन्धुली अस्पतालमा उपचारका क्रममा मृत्यु भएको हो। दुर्घटनामा दनुवारको टाउको र छातीमा चोट लागेको थियो । उनको स्थानीय स्वास्थ्य संस्थामा उपचार सम्भव नभएपछि सिन्धुली अस्पतालमा उपचार गर्न ल्याएपनि उनलाई चिकित्सकले मृत घोषणा गरेका हुन्, उनले भने। उनको शव अहिले सिन्धुली अस्पतालमै राखिएको छ।"
गोरखा नगर क्षेत्रका विद्यालय मङ्सिर १५ सम्म बन्द,"गोरखा : गोरखा नगरपालिकाले नगरक्षेत्रभित्र कोरोना सङ्क्रमणको जोखिम कायम नै रहेको जनाउँदै यही मङ्सिर १५ गतेसम्म सबै शैक्षिक संस्था बन्द गर्ने निर्णय गरेको छ। नगरपालिकाले नगरक्षेत्रभित्र समुदायस्तर तथा शिक्षकमा पनि कोरोना सङ्क्रमण देखिएकाले थप सङ्क्रमण हुन नदिन सबै निजी तथा सामुदायिक विद्यालय बन्द गर्ने निर्णय गरेको प्रमुख प्रशासकीय अधिकृत दिनेशराज पन्तले जानकारी दिए। 'नगरपालिकाभित्र थप सावधानी अपनाउनुपर्ने देखिएकाले शिक्षण सिकाइ बन्द गर्नुपरेको हो', उनले भने, 'अन्य क्रियाकलाप गर्दासमेत अनिवार्य सुरक्षा मापदण्ड अपनाएर मात्र गर्नसमेत सबैलाई अनुरोध गरिन्छ।' नगरपालिकाभित्र शुक्रबारसम्ममा शिक्षक तथा कर्मचारीसहित ६५ जना सक्रिय सङ्क्रमित रहेको बताइएको छ। ती सङ्क्रमितको सम्पर्कमा रहेकाको कन्ट्रयाक्ट ट्रेसिङ गरी स्थितिलाई सामान्य अवस्थामा ल्याउन नगरपालिकाभित्रका सबै विद्यालयमा सञ्चालित प्रत्यक्ष सिकाइ सहजीकरण पनि बन्द गरिएको प्रमुख प्रशासकीय अधिकृत पन्तले बताए। उनले सङ्क्रमणको आशङ्का र कन्ट्रयाक्ट ट्रेसिङमा परी कोरोना परीक्षणका लागि स्वाब दिएका व्यक्ति रिपोर्ट प्राप्त नहुँदै समुदायस्तरमा निस्कने र घुलमिल गर्ने गरेको भन्ने गुनासोसमेत आएकाले स्वाब दिएकालाई अनिवार्य आइसोलेशनमा रहन पनि आग्रह गरे। रोगको सङ्क्रमण फैलन नदिन तथा सङ्क्रमणबाट अरुलाई जोगाउनका लागि स्वांब दिएका व्यक्ति अनिवार्य आइसोलेशन बसेर सहयोग गरिदिन नगरपालिकाले आग्रह समेत गरेको छ। त्यस्तै नगरपालिकाले अत्यावश्यक कामबाहेक घर बाहिर नस्किन र निस्कनै परे मास्क लगाउन, व्यापार व्यवसाय, कार्यालयको सेवा, सामाग्री ढुवानीलगायतका कार्य गर्दा अनिवार्य सुरक्षा मापदण्ड पालना गर्न तथा भौतिक दूरी कायम गर्द सङ्क्रमण रोक्ने कार्यलाई सफल बनाउन पनि आह्वान गरेको छ।"
मध्यपहाडी लोकमार्ग : लमजुङमा अझै विवाद,"बेंसीसहर : मध्यपहाडी (पुष्पलाल) लोकमार्ग अन्तर्गत लमजुङ खण्डको केही स्थानमा विवाद सुल्झन नसक्दा सडक निर्माण सुरु हुन सकेको छैन । सुन्दरबजार र भोर्लेटार क्षेत्रमा बस्तीभित्रबाट सडक बनाउने सरकारी योजनाको विरोधमा स्थानीय उत्रिएका छन् । उनीहरूले सडक निर्माणका लागि रेखांकन (सर्भे) समेत गर्न दिएका छैनन्। स्थानीयको अबरोधले ६ वर्षदेखि सर्भे समेत हुन सकेको छैन । बस्तीभित्रको सडकको लगत कट्टा भएको छैन। स्थानीयले संघर्ष समिति बनाएर अवरोध गरिरहेका छन् । संघर्ष समितिका संयोजक उत्तम गुरुङले अहिलेको सडकबाट लोकमार्ग बनाउन नदिने बताए । सरकारले चाहेमा विकल्प निकालेर तलमाथिबाट सडक लैजान सक्ने उनले बताए । स्थानीयहरु आफ्ना माग लिएर मुख्यमन्त्री कार्यालय तथा भौतिक पूर्वाधार तथा यातायात व्यवस्था मन्त्रालयमा समेत पुगेका छन् । तर, उताबाट पनि सकरात्मक आश्वासन नपाएको स्थानीयको गुनासो छ। स्थानीयको अवरोधले दायाँबायाँ क्षेत्रमा सडक निर्माण भए पनि सुन्दरबजार क्षेत्रमा लोकमार्ग निर्माण हुन सकेको छैन। पाउँदीदेखि सुन्दरबजार हुँदै खत्रीठाँटी भएर किरिञ्चेखोला पुग्नेगरी सडक निर्माण गरिने भनिएको छ। करिब ८ किमिको क्षेत्रमा सर्भे भएको छैन् । लोकमार्गको मापदण्ड अनुसार दायाँबायाँ ३१३१ मिटर फराकिलो बनाएमा बजार ध्वस्त हुने र अर्बौं रुपैयाँको नोक्सान हुने भन्दै स्थानीय आन्दोलनमा छन्। पाउँदीदेखि सुन्दरबजार, खत्रीठाँटी हुँदै किरिञ्चेसम्म यसअघिको कच्ची सडकलाई पछयाँदै सडक निर्माण गर्ने आयोजनाको योजना छ। यसअघि सडक भएकाले यही सडकलाई पछयाएमा खर्च कम लाग्ने आयोजनाको दाबी छ। तर, उक्त सडकको लगत कट्टा नगरेको, सडक भएकै ठाउँबाट अधिग्रहण गरेर सडक लाँदा प्रायः सबै सुकुम्बासी हुने भन्दै स्थानीयले विरोध जनाएका हुन् । सुन्दरबजार नगरपालिकाका प्रमुख जनकराज मिश्रले बस्तीभित्र सडक पार्ने योजनामा सहमति नभएको बताए। नगरपालिकाको नगरसभाले मानव वस्ती नभएको पाउँदी खोलाको तिरैतिर सडक निर्माण गर्न माग गरिसकेको छ। उक्त ठाउँबाट सर्भे गरिए नयाँ बजारको अवधारणा पूरा हुने र क्षतिपूर्ति कम तिर्नुपर्ने सुझाव छ। स्थानीय द्वारिकाप्रसाद मिश्रले लोकमार्गको मापदण्ड लागु गरिए सार्वजनिक संरचनासहित ८ सय १३ घर विस्थापित हुने बताए। स्थानीयको अवरोध र माग सम्बन्धमा मध्यपहाडि लोकमार्ग समस्या अध्ययन तथा सुझाव संकलन गर्न गण्डकी प्रदेशका मन्त्री रामशरण बस्नेतको नेतृत्वको कार्यदलले समेत समस्या समाधान गर्न सकेको छैन । शुक्रबार मात्र सडक विभागका महानिर्देशक केशवकुमार शर्मा, मध्यपहाडी आयोजना निर्देशनालयका प्रमुख दिपक केसीसहितको टोलीले सुन्दरबजारमा स्थानीयसँग छलफल गरेका छन् । सो छलफलमा पनि कुनै निश्कर्ष निस्कन नसकेको र स्थानीय आफ्नो मागमा टसको मस नभएको मध्यपहाडी लोकमार्ग आयोजना गोरखाका प्रमुख रामबहादुर गुरुङले बताए । पुर्वको पाँचथर देखि पश्चिम बैतडीसम्मको एकहजार ७ सय ८७ किलोमिटर लम्बाईको मध्यपहाडी लोकमार्ग लमजुङमा ४५ किलोमीटर पर्छ । राइनास नगरपालिकाको धमिलिकुवा चेपे नदीदेखि मध्यनेपाल नगरपालिकाको रामबजार मादी नदीसम्मको ४५ किलोमिटरमा पाउँदीकिरिचे ८ किलोमीटर र भोर्लेटार खण्डको १ किलोमीटरमा विवाद देखिएको छ । बाँकी ३६ किमि क्षेत्रमा निर्माण कार्य भैरहेको आयोजनाले जनाएको छ । मध्यपहाडी लोकमार्ग आयोजना गोरखाका प्रमुख रामबहादुर गुरुङका अनुसार लोकमार्गअन्तर्गत लमजुङमा पर्ने चेपेनदीपाउँदी खण्डमा कालोपत्रे भैसकेको छ । मस्र्याङ्दी वारिपारि तार्कुघाट र पाउँदीमा कालोपत्रे भएको हो । यो सडकखण्ड लमजुङतर्फ साढे ९ किलोमिटर र गोरखातर्फ चेपेनदीदेखि ठाँटीपोखरीसम्म साढे ६ किमि पर्छ। यसैगरी लमजुङ खण्डमा थप ९ किमि सडक कालोपत्रे तयारी गरिएको छ । लोकमार्गको पश्चिम खण्ड (प्लट नं८) अन्तर्गत सुन्दरबजार५, घुमाउने चौतारादेखि मध्यनेपाल नगरपालिकाको सिमानासम्म १६२ किमि सडकखण्डको केही स्थानमा कालोपत्रे भएको गुरुङले बताए ।"
खाल्डाखुल्डी पुर्न निर्देशन,"काठमाडौं : सहरी विकास मन्त्री कृष्णगोपाल श्रेष्ठले सात दिनभित्र धोबीखोला करिडोरका खाल्डाखुल्डी पुर्न उपत्यका विकास प्राधिकरणलाई निर्देशन दिएका छन्। उनले शुक्रबार धोबीखोलाको १२ किमि करिडोर अनुगमन गरी उक्त निर्देशन दिएका हुन्। अनुगमनका क्रममा सडक किनारमा जताततै खाल्डाखुल्डी देखिएका थिए। करिडोरमा कतै फोहोर संकलन गर्ने ठाउँ बनाइएको थियो भने कतै ठूलाठूला ढलका मंगाल नछोपी खुल्लै छोडेको पाइएको थियो। अनुगमनमा नआएको भए यस्ता कुरा थाहा नहुने भन्दै तत्काल पुर्न मन्त्री श्रेष्ठले निर्देशन दिएका छन्। आज अनुगमनमा नआएको भए यस्तो अवस्थाबारे थाहा हने थिएन।, उनले प्राधिकरणलाई निर्देशन दिँदै भने, यो तत्काल पुरियोस्। अन्य ठाउँका खाल्डाखुल्डी एक हप्तासम्ममा बनाइयोस्। मन्त्रीले निर्देशन दिएलगत्तै धोबीखोला करिडोर आयोजना प्रमुख एवं उपत्यका विकास प्राधिकरणका आयुक्त डा भाइकाजी तिवारीले कालोपत्रे भएका र बढी खाल्डाखुल्डी देखिएका सडक एक साताभित्र पुरिसक्ने जानकारी दिए। धोबीखोलाई व्यवस्थित गर्न सके काठमाडौंको सुन्दरता बढ्ने उनले बताए। मन्त्री श्रेष्ठले बुद्धनगरस्थित आर्क बृज निरीक्षण गर्दै पुलमुनि अन्डरपास निर्माण प्रक्रिया सुरु गर्न पनि निर्देशन दिएका छन्। करिडोर बन्द भएको ठाउँ सञ्चालनमा ल्याउन सके ट्राफिक जामसमेत कम गर्ने सकिने उनको भनाइ छ। प्राधिकरणका प्रमुख डातिवारीले आगामी एक वर्षभित्र करिडोरको सम्पूर्ण काम सम्पन्न हुने जानकारी गराए। करिडोर अनुगमनका क्रममा मन्त्रीका सल्लाहकार डाराजन भट्टराई, मन्त्रालयका सचिव डा रमेशप्रसाद सिंह, काठमाडौं उपत्यका विकास प्राधिकरणका प्रमुख डा भाइकाजी तिवारीसहितको टोली निस्केको थियो ।"
छेडागाडमा १५ शैय्याको नगर अस्पताल सञ्चालनमा,"जाजरकोट : जाजरकोटको छेडागाड नगरपालिकाले १५ शैय्याको नगर अस्पताल सञ्चालनमा ल्याएको छ। स्वास्थ्य राज्यमन्त्री नवराज रावतले नगर अस्पतालको एक समारोहबीच छेडागाडको मनघाटमा उद्घाटन गरेका छन्। भाडाको घरमा सेवा सुरु गरिएको हो। पक्की संरचना तयार नहुँदासम्म सेवा सञ्चालन गर्नका लागि नगरकै तर्फबाट अस्थायी रुपमा संरचना निर्माण गरेर कामको सुरु गरिएको छ। पश्चिम क्षेत्रमा स्वास्थ्य सेवाको पहुँच कमजोर भएको अवस्थामा नगरअस्पताले दुर्गमका बासिन्दालाई सहज स्वास्थ्य सेवा पुग्नेमा स्थानीयले आशा गरेका छन्। संघीय सरकारको एक करोड र थप नगरपालिकाकै लगानीमा अस्पताल निर्माणको काम केही दिनमै सुरु हुने नगरप्रमुख लालबहादुर महताराले बताए। केही दिनमै चिकित्सकको विज्ञापन गरी अस्पतालमा सेवा दिइने छ। हाल सदरमुकामस्थित जिल्ला अस्पतालका चिकित्सकलाई काजमा राखेर सेवा सुरु गरिएको नगरप्रमुख महताराले बताए। नगरअस्पतालमा एक जना मेडिकल अधिकृत, २ जना स्टाफ नर्ससहित १५ जना स्वास्थ्यकर्मी कार्यरत रहने छन्। ल्याब र एक्सरे सेवासहितको चिकित्सकको सेवा प्रदान गरिने छ। हाल ३ सय ९६ स्थानीय तहमा स्वास्थ्य संस्था निर्माणका लागि सरकारले घोषणा गरी काम सुरु गरिएको स्वास्थ्य राज्यमन्त्री नवराज रावतले जानकारी दिए। १५ मङ्सिरमा सबै स्वास्थ्य संस्थाको उद्घाटन एकै पटक गरिने मन्त्री रावतको भनाइ छ। देशै भरीमा छेडागाड नगरपालिकाले पहिलो पटक नगरअस्पताल उद्घाटन गरेर सबैलाई उछिनेको छ। १५ शैय्याको अस्पतालमा १५ करोड बजेट सरकारले पठाउने तयारी गरिरहेको मन्त्री रावतले जानकारी दिए। ३९ वटा १५ शैय्याको कर्णालीमा स्वास्थ्य संस्था निर्माण गर्न लागिएको छ।"
सिन्धुलीको मरिणमा गाउँघर क्लिनिक,"सिन्धुली : स्वास्थ्य संस्था अभाव हुँदा प्राथमिक उपचार समेत नपाएका सिन्धुलीको मरिणका नागरिकले अब गाउँघर क्लिनिकबाट सेवा लिन पाउने भएका छन् । गाउँपालिकाले स्वास्थ्य संस्थाको सहज पहुँच बाहिर रहेका नागरिकलाई लक्षित गर्दै गाउँघर स्वास्थ्य क्लिनिक सेवाको शुभारम्भ गरेपछि यस्तो सुविधा पाउने भएका हुन् । मरिण गाउँपालिका२ सिर्थौलीबाट गाउँपालिकाका अध्यक्ष पानीराज बम्जनले गाउँघर क्लिनिक सेवाको आरम्भ गरेको वडाअध्यक्ष चन्द्रनाथ गौतमले जानकारी दिए । गाउँपालिकाले गाउँघर क्लिनिक सेवा सञ्चालन गरेपछि घण्टौंसम्म धाएर स्वास्थ्य सेवा लिन बाध्य नागरिकले घरघरमै स्वास्थ्य जाँच र उपचार सेवा पाउने छन् । स्वास्थ्य सेवा लिन घण्टौं धाउनुपर्ने बाध्यताबाट नागरिकलाई मुक्त गर्न संघीय सरकारले समेत गाउँघर क्लिनिकको अवधारणा ल्याएको छ । वडाअध्यक्ष गौतमका अनुसार गाउँघर क्लिनिक सेवाले वडा नम्बर १ का बासिन्दालाई समेत सहयोग पुग्नेछ । गाउँघर क्लिनिक सेवा हप्तामा दुई पटकका दरले एक महिनामा आठ पटक सञ्चालन गरिने छ । गाउँघर क्लिनिक सेवामा विभिन्न खोप, परिवार नियोजन, सामान्य उपचार, बाल उपचार, मातृ शिशु, पोषण, क्षयरोग, कुष्टरोग, स्वास्थ्य शिक्षा लगायत सेवाहरु दिइने जनाइएको छ ।"
झुलाघाट नाका पाँच दिन खोलिने,"बैतडी : भारतसँग सीमा जोडिएको झुलाघाट नाका पाँच दिनका लागि खोलिने भएको छ। मंसिर ८ गते सोमबारदेखि मंसिर १२ गते शुक्रबार सम्म नाका खुला हुने सहायक प्रमुख जिल्ला अधिकारी लोकेन्द्रसिंह नेगीले जानकारी दिए। भारतीय पेन्सनधारी नेपाली नागरिकलाई पेन्सन बुझ्नका लागि सजिलो होस् भनेर पाँच दिनका लागि नाका खोल्ने तयारी भएको उनले बताए। उनले भने लामो समयदेखि पेन्सन बुझ्न नपाएका नागरिकका लागि हामीले नाका खोल्ने तयारी गरेका हौं। पेन्सनधारी नागरिकलाई पेन्सन बुझ्न सजिलो होस् भनेर दुवै देशका स्थानीय प्रशासनको सहजीकरणमा नाका खोल्ने तयारी भएको हो। नेपाल सरकारको निर्णय, जिल्ला प्रशासन कार्यालय बैतडी र डिएम कार्यालय पिथौरागढको समन्वयमा नाका खोल्ने तयारी भएको सहायक प्रमुख जिल्ला अधिकारी नेगीले बताए। पेन्सनधारी नागरिकहरुले कोरोनाका कारण सीमा नाका बन्द भएपछि गएको चैतदेखि पेन्सन बुझ्न पाएका छैनन्। पेन्सनधारी नागरिकको समस्यालाई मध्यनजर गरेर नाका खोलिन लागेको जिल्ला प्रशासन कार्यालयले जनाएको छ। नाका खुलेको समयमा पेन्सनधारी नागरिकका साथै अत्यावश्यक र आकस्मिक काम परेकाहरुले समेत आवतजावत गर्न पाउने सहायक प्रमुख जिल्ला अधिकारी नेगीले जानकारी दिए। उनले भने नेपाल सरकारले मंसिर मसान्तसम्म अन्तराष्ट्रिय नाका बन्द गर्ने निर्णय गरेको छ। त्यसैले नाका खुलेको समयमा पेन्सनधारी नागरिक र आकस्मिक आवतजावत गर्नुपर्ने नागरिकबाहेक अरुलाई कसैलाई आवतजावत गर्न दिइने छैन्। बैतडीमा १२ सय बढी भारतीय पेन्सनधारी नागरिक रहेका छन्। पाँच दिनभित्र पेन्सन बुझ्नका लागि नाका खोलिन लागेको हो। नाकामा पेन्सनधारीहरुले आवतजावत गर्दा स्वास्थ्य सुरक्षा सतर्कताका सबै मापदण्ड परिपालना गर्नुपर्नेछ। सीमा नाका खोलिने भएपछि पेन्सनधारी नागरिक खुसी भएका छन्। लामो समयदेखि पेन्सन नपाउँदा समस्या भएको बताउँदै सुर्नया २ हरिजीत पाण्डेयले नाका खुल्ने खबरले खुसी भएको बताए। उनले भने हामीले गत चैतदेखि पेन्सन बुझ्न पाएका थिएनौं। नाका खुल्ने खबरले खुसी भएका थियौं। यसअघि पेन्सनधारी नागरिकले नाका खोल्न सहजीकरण गरिदन माग गर्दै विभिन्न स्थानीय तहमा ज्ञापन पत्र समेत बुझाएका थिए।"
"भेटिएनन् आफन्त, मिलेन न्याय","जाजरकोट : सरकार र तत्कालीन विद्रोही माओवादीबीच भएको सशस्त्र द्वन्द्वका घाउ अझै पुरिएका छैनन्। २०६३ साल मंसिर ५ गते सरकार र माओवादीबीच विस्तृत शान्तिसम्झौता भएको १४ वर्ष बितेपनि आफूहरूले न्याय नपाएको पीडितले गुनासो गरेका छन्। सुरक्षाकर्मीले मेरा श्रीमान्भद्रवीर रानालाई घरबाटै लगेर बेपत्ता पारे भेरीमालिका नगरपालिका१ पिपेकी बली रानाले भनिन्, श्रीमान् फर्केर आउने आसमा बसेको वर्षौंबित्यो तर मैले न्याय पाउन सकिनँ। अहिले पनि उनी बेपत्ता श्रीमान्फर्केर आउँछन् कि भन्ने झिनो आशा पालेर बाँचिरहेकी छन्। देशमा शान्तिसम्झौता भएको यतिका वर्षसम्म पनि आफ्ना श्रीमान्को अवस्थाबारे केही अत्तोपत्तो नभएको उनको गुनासो छ। सत्यनिरूपण तथा मेलमिलाप आयोगमा उजुरी दिएको तीन वर्ष बितिसक्दा पनि अहिलेसम्म छानबिन नभएकोमा उनी निकै दुःखी छिन्। ढिलै भए पनि हामीले न्याय पाउँछौ कि भन्ने आशा थियो उनले निराश हुँदै भनिन्,यो आयोगले पीडितलाई न्याय दिलाउला जस्तो लागेन। भेरीमालिका नगरपालिका२ रिसाङकी कमला शर्माले आफ्ना श्रीमान्बेपत्ता भएको १९ वर्ष बितिसक्दा पनि कुनै अत्तोपत्तो नभएको बताइन्। अध्ययनका लागि नेपालगन्ज गएका श्रीमान्शिवप्रसाद शर्मालाई तत्कालीन शाही नेपाली सेनाले २०५८ सालमा माओवादीको आरोपमा बेपत्ता बनाएको थियो। घरको मुली मान्छेलाई बेपत्ता पारिएपछि आफू र दुई छोरीहरू आँसु बगाएरै बाँच्न बाध्य छौं, अहिले जीवन निर्वाह गर्नै समस्या परेको छ उनले भनिन्, छोरीहरूले बाबा खै भन्दा मैले के जवाफ दिने ? हामीलाई यसरी कहिलेसम्म तड्पाएर राख्ने ? मरेको वा बाँचेको अवस्था सार्वजनिक गरियोस्। उनले आफ्ना निर्दोष श्रीमान्लाई बेपत्ता पार्ने सुरक्षाकर्मीलाई कारबाहीको मागसमेत गरिन्। सत्यनिरूपण तथा मेलमिलाप आयोगमा उजुरी गरे पनि हालसम्म सुनुवाइ नभएको उनले बताइन्। भेरी नगरपालिका१ कालेगाँउकी ७३ वर्षीया चनावती बटालाले छोरा फर्केर आउँला भनेर आाश मारिसकेकी छन्।तर उनमा न्यायको आश भने मरेको छैन। बुढेसकालको सहारा बन्ला भनेको छोरो बेपत्ता भएको २२ वर्ष भइसक्यो, तर अहिलेसम्ममा छोराको अवस्था थाहा पाउन सकेकी छैन उनले भनिन्,छोरो ज्यँुदो होला भन्ने आशा पनि छैन। माओवादी आरोपमा मेरो छोरालाई सुरक्षाकर्मीले घरबाटै पक्राउ गरेर २०५५ सालमा लिएका हुन्। उनले पनि सत्यनिरूपण तथा मेलमिलाप आयोगमा उजुरी गरेकी बताउँदै न्यायका लागि आग्रह गरिन्। जाजरकोट नगरपालिका ४ की राज्यलक्ष्मी खनालले श्रीमान् बेपत्ता बनाएपछि आफ्नो जीवन निर्वाहमा निकै समस्या परेको गुनासो गरिन्। जिल्ला प्रहरी कार्यालय जाजरकोट परिसरमा रहेको कालिका मन्दिरका पुजारी रहेका शर्मालाई सुराकीको आरोपमा तत्कालीन विद्रोही माओवादीले २०५८ सालमा अपहरण गरी बेपत्ता बनाएका थिए। आफ्ना श्रीमान्को सास वा लासको अवस्था सार्वजनिक गर्न र बेपत्ता पार्नेलाई कारबाही गर्न उनले माग गरिन्। जाजरकोटमा द्वन्द्वका क्रममा ३ सय ७६ जनाले ज्यान गुमाएका थिए भने अझै १३ जना बेपत्ताको सूचीमा रहेका छन्। अधिकारकर्मी सहदेव बस्नेतले द्वन्द्वको घाउ अझै नमेटिएको बताए। सरकारले सत्यनिरूपण तथा मेलमिलाप गर्न ढिलाइ गर्दा पीडा बल्झिरहेको उनको भनाइ छ।"
कता हराए ३३ सय जना ?,"काठमाडौं : विस्तृत शान्ति सम्झौतामार्फत सशस्त्र द्वन्द्व अन्त्य भएको पनि शुक्रबार १४ वर्ष बितेको छ। तर, द्वन्द्वकालमा राज्य र तत्कालीन विद्रोही पक्षबाट बेपत्ता पारिएका नागरिकको खोजबिन अझै भएको छैन। ३ हजार ३ सय नागरिक बेपत्ता पारिएको उजुरी आयोगमा परेको छ। पीडित पक्षको दाबीअनुसार सरकारबाट बेपत्ताको संख्या १ हजार १५ छ। तत्कालीन शान्ति तथा पुनर्निर्माण मन्त्रालयको अभिलेखमा १ हजार ३ सय ३३ जना मात्रै बेपत्ता भएको उल्लेख छ। बर्दियामा दुई सय ५७, बाँकेमा एक सय २०, दाङमा एक सय १७, रोल्पामा ९७, बैतडीमा ७१, सुर्खेतमा ६८, काभ्रेमा ४०, रुकुममा ४९, जाजरकोटमा ३१, अछाममा ४७, कैलालीमा ५५, कञ्चनपुरमा ८५, डडेलधुरामा ४३, स्याङ्जामा ४७, कास्कीमा ४३, गोरखामा ३०, सल्यानमा ५६, कालिकोटमा ३६ र उदयपुरमा ४१ नागरिक बेपत्ता भएको तथ्यांक छ। बेपत्ताको सत्यतथ्य सार्वजनिक, बेपत्ता पार्ने व्यक्ति र समूहलाई फौजदारी कारबाही, पीडितलाई क्षतिपूर्तिलगायत माग राखी चार वर्षदेखि दर्ता भएका उजुरी हालसम्म अनिर्णयको बन्दी छन्। पीडितले अन्तरिम राहतसमेत पाएका छैनन्। १२ वर्षदेखि २५ वर्षसम्मका बेपत्ता व्यक्तिका परिवारले तत्काल राहत पाइसक्नुपर्नेमा परिपूरणको सिफारिस गर्न पनि ढिला भइसकेको छ। बेपत्ता पारिएका व्यक्तिको छानबिन आयोगका अध्यक्ष युवराज सुवेदी लामो समयसम्म पीडितको माग सम्बोधन नभएको स्वीकार गर्छन्। राज्यको प्राथमिकतामा आयोग परेनपरेकै यकिन हुन जरुरी रहेको अध्यक्ष सुवेदी बताउँछन्। आयोग पदाधिकारीहरूको म्याद १ वर्षे राखेको अव्यावहारिक छ। कम्तीमा पनि पाँच वर्षको अवधिमा काम सम्पन्न गर्ने गरी कानुनमा संशोधन हुनुपर्ने आवश्यकता छ, सुवेदी भन्छन्, डीएनए परीक्षणको नतिजा आउन वर्षौं लाग्न सक्छ। पीडक पत्ता लगाउन झन् जटिल छ। बेपत्ता व्यक्तिको वास्तविक स्टाटस बताउन वर्षौं लाग्न सक्छ। आयोगले सहज रूपमा काम गर्न कानुन संशोधनका लागि सर्वोच्च अदालतबाट भएका फैसला, अन्तरिम राहत, परिपूरण, पीडितहरू न्याय प्रक्रियामा सहभागी हुने गरी अन्तर्राष्ट्रिय मानवीय कानुन र मानवअधिकार सन्धिअनुरूप पीडितले पाउने राहत र परिपूरणका विषय संशोधनमा समेटिनुपर्ने माग सरकारसँग गरेको छ। आयोगमा ६५ जिल्लाका पीडितले उजुरी दिएका छन्। उनका अनुसार बेपत्ताका परिवारलाई पहिलो चरणमा परिचयपत्र बाँड्ने तयारी छ। बल्ल २१ सय उजुरीको छानबिन आयोग बल्ल २ हजार १ सय उजुरीको अनुसन्धानमा जुटेको छ। प्रदेश विभाजन गर्दै छानबिन सुरु भइरहेको छ। आयोग टोली उजुरी अनुसन्धानका क्रममा दसैंलगत्तै सबैभन्दा बढी बेपत्ता रहेको जिल्ला बर्दिया पुगेर फर्किएको छ। आयोग सचिव कृष्णजीवी घिमिरे र सदस्य डा गंगाधर अधिकारी संलग्न टोली बर्दिया गएको थियो। त्यसलगत्तै टोली कर्णाली र सुदूरपश्चिम प्रदेशका जिल्लाको अनुसन्धानमा निस्किएको छ। स्थलगत विस्तृत अनुसन्धानका लागि टोली खटिएको अध्यक्ष सुवेदीको भनाइ छ। टोलीले मंसिर ८ गतेदेखि पुस पहिलो सातासम्म १० जिल्लामा अनुसन्धान गर्नेछ। कालिकोट र रुकुम पूर्वमा आयोग सदस्य विश्वप्रकाश भण्डारी, जुम्ला र रुकुम पश्चिममा आयोग सदस्य डा गंगाधर अधिकारी, मुगु र दार्चुलामा आयोग सदस्य सुनीलरञ्जन सिंह, बझाङ, बाजुरा, हुम्ला र डोल्पामा आयोग सदस्य सरिता थापा नेतृत्वको टोली खटाइएको छ। अध्यक्ष सुवेदी र सचिव घिमिरेसमेतको टोली सम्भव भएसम्म विस्तृत अनुसन्धान चालु रहेका सबै जिल्ला जाने तयारी छ। देशभरका स्थानीय तह र प्रहरी कार्यालयमा यकिन गरी सर्जमिन मुचुल्का पठाउन नमुनासमेत दिएर पत्राचार गरिएको आयोगले जनाएको छ। आयोगले लकडाउन सुरु हुनुअघि सशस्त्र द्वन्द्वको उद्गमस्थल मानिएको रोल्पाबाटै बेपत्ता व्यक्तिको विस्तृत छानबिन प्रारम्भ गरेको थियो। उजुरीकर्ता भेट्ने, पीडितबाट कागज गराउने, घटनाको वस्तुस्थिति खुलाउन लगाउने, साक्षी बुझ्ने, वकपत्र गराउने, प्रत्यक्षदर्शी बुझ्ने, सहयोगी कागजात संकलन गर्ने, बेपत्ताको सर्जमिन गर्ने तथा पीडितसँग सार्वजनिक छलफल गर्ने तयारीमा आयोग छ। आवश्यकताअनुुसार आधिकारिक विज्ञमार्फत बेपत्ताको एन्टिमाटम, पोस्टमार्टम, डीएनए गरेर प्रमाणित गर्ने कामसमेत आयोगले गर्न सक्छ। कसैलाई बेपत्ता पारिनुअघिका र अन्तिम अवस्थाको शारीरिक स्थिति, घटनाको फेहरिस्त र बेपत्ता पार्ने कार्यमा संलग्न आरोपित व्यक्तिको विवरण पनि संकलन गरिने भएको छ। आयोग टोलीले सेनाको भैरवनाथ गण र शिवपुरी क्षेत्रको स्थलगत निरीक्षणसमेत गरेको छ। माओवादी द्वन्द्व सुरु भएपछि आस्थाका बन्दी राखिएको स्थान भैरवनाथ गणबाट ४९ जना बेपत्ता पारिएको उजुरीका आधारमा निरीक्षण गरिएको थियो। सेनाको सुरक्षाभित्र रहेको शिवपुरी क्षेत्र द्वन्द्वकालका घटनासँग जोडिँदै आएको छ।"
