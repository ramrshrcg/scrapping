शीर्षक,विवरण
कोरोना संक्रमित गर्भवतीले सुरक्षित रुपमा बच्चा जन्माइन्,"कपिलवस्तु : कपिलवस्तुकी कोरोना संक्रमित एक गर्भवती महिलाले सुरक्षित रुपमा बच्चा जन्माएकी छन् । बुटवलस्थित लुम्विनी प्रादेशिक अस्पतालमा उनले शुक्रबार शल्यक्रियाबाट बच्चा जन्माएकी हुन् । कपिलवस्तु नगरपालिका२ की ३० वर्षीया महिलाको कोखबाट जन्मिएकी शिशु (छोरी) र आमाको अवस्था सामान्य रहेको बताइएको छ । प्रादेशिक अस्पतालका सर्जन डाक्टर विष्णु गौतमको नेतृत्वमा शल्यक्रिया सम्पन्न भएको अस्पतालले जनाएको छ । शल्यक्रियामा नर्सिङ ईन्जार्ज ज्योति पौडेल, श्रृष्टि कोइराला, माधुरी ज्ञवालीलगायत नर्सिङ टोली संलग्न थिए । सुत्केरी आमा र बच्चाको कोरोना जाँच रिपोर्ट नेगेटिभ आएपछि अस्पतालले डिस्चार्ज गर्ने जनाएको छ । लुम्विनी प्रादेशिक अस्पतालमा तीन जना कोरोना संक्रमित गर्भवती महिलाहरुको सफल शल्यक्रिया सम्पन्न भइसकेको छ ।"
कोरोनामुक्त चिकित्सक भन्छन् बिरामीको उपचारमा अझ डटेर लाग्छु,"चितवन : भरतपुर अस्पतालका स्त्री तथा प्रसूति विभाग प्रमुख डा सुनिलमणी पोख्रेल फ्रन्टलाइनमा रहेर काम गरे। संक्रमणको महामारी तिब्र भएको बेला उनी निरन्तर उपचारमा सक्रिय थिए। जिल्लामै अनुभवी चिकित्सकको रुपमा कहलिएका डा पोख्रेलले बिरामी फर्काउन चाहेनन्। फ्रन्टलाइनमा काम गरेका डा पोख्रेल गत साउन अन्तिममा कोराना संक्रमणको फेलामा परे। झण्डै २१ दिनको आइसोलेसनको बसाई पछि उनी कोरान संक्रमणलाई जितेर फर्किए। आफू जोखिममा भएपनि ढोकाबाट बिरामी फर्काउन मन लागेन, तीनै बिरामीको अर्शिवादले निको भए भन्ने लाग्छ, उनले भने, मलाई हिनताबोध छैन। बरु हौसला मिलेको छ। अब बिरामीको उपचारमा अझ बढी सक्रिय हुन्छु। आइसोलेसन बसाईमा हौसला दिने आफन्त र शुभचिन्तलाई उनले धन्यवाद दिएका छन्। उनले कोरोनाको अनुभव मात्रै गरेनन्। आफू रहेको अस्पतालमा कतिले ज्यान गुमाएको खबर सुने। सुरुको एक हप्ता उनलाई असहज भयो। मनोवैज्ञानिक तनावमा रहे। कोरानाको विषयमा गरिको नकारात्मक तनावले उनी निदाउन पनि सकेनन्। १० दिन उनलाई कमजोर बनायो। तैपनि उनले सोचलाई दह्रो बनाए। उनलाई सुरुमा डर पनि लाग्यो। संक्रमणको शंका लागेर उनी घरमै बसे। सामान्य अवस्थाको घाँटी दुखाई, उच्च ज्वरो आएपछि उनले शंका लागेर परीक्षण गर्दा पोजिटिभ रिपोर्ट आयो। उनीसँगै उनका नौ वर्षका छोरालाई पनि संक्रमण पुष्टि भयो। उनी चितवन मेडिकल कलेजमा बसे। आफ्नो नौ वर्षको छोराको स्याहार गरेर बसे। बाबु छोरा आइसोलेसनमा एक अर्काको साहारा भए। यसले उनीहरुको आत्मबल दह्रो बनाउन सहयोग पुग्यो। डा पोखरेलबाट भने अन्यमा सर्न पाएन। उनलाई संक्रमण पुष्टि भएपछि उनको विभाग र उनले काम गर्ने भरतपुर सामुदायिक अस्पतालमा सम्पर्कमा आएको परिक्षणमा सबैको नेगेटिभ आयो। दुई हप्तापछि कोराना जितेको अनुभव गरे। तनाव नलिन आइसोलेसनमा बस्दा कोरोना बारेको समाचारमा खासै ध्यान दिइन, डा पोखरेलले भने, म स्वस्थ छु भन्ने मात्रै सोचियो भनेपनि आत्मबल बढ्दो रैछ। आत्मबलले नै कोराना पराजित गर्न मदत पुग्ने अनुभव सुनाए। आइतवारबाट उनी उपचारमा खटिदै छन्। अझै सक्रिय रुपमा लाग्ने प्रतिबद्धता गरेका छन्। कसलाई कस्तो रुप लिन्छ भन्ने थाहा भएन। तर सावधानी अपनाउन सबैलाई सुझाव दिन्छन्। आत्मबल मात्रै भनेर ढुक्क हुने नभई सावधानी र सतर्कता अपनाउन आग्रह गरेका छन्। उनले अस्पतालको आइसोलेसनमा रहँदा पनि नियमित व्यायम गरे। खानपान, योगाभयासमा ध्यान दिन डा पोखरेलले आग्रह गरे। लक्षण देखिएका र जटिल अवस्थाका बिरामी भए अस्पताल जान सुझाव उनको छ। उनका घरको सहयोगीलाई पनि संक्रमण भएको थियो। अहिले तीनै जना सक्रमणमुक्त भएका छन्। कोरोनाको बारेमा देखिएका नकारात्मक धारणा परिवर्तन गर्नुपर्ने उनको अनुभव छ। सकारात्मक सोच र व्यवहारले मात्रै सामूहिक रुपमा कोराना पराजित गर्न सकिने उनी बताउँछन। एक पटक संक्रमितको अवस्थामा आफूलाई राखेर सोचांै त्यसले सबै थाहा हुन्छ, उनले भने, सोचाई बदल्नुपर्छ। घृणा होइन अब व्यवहार सुधार गर्नुपर्छ। भरतपुर अस्पतालका प्रमुख मेडिकल सुपरिटेन्डेन्ट डा श्रीराम तिवारी र प्रसूति विभाग प्रमुख एवम् स्त्री रोग विशेषज्ञ डा सुनिलमणी पोखरेल कोरोनामुक्त भएका छन्। संक्रमण देखिएको २० औं दिनपछि दुवैजना कोरोनामुक्त भएका हुन्। शुक्रबार बिहान भएको परीक्षणबाट दुवै जनाको रिपोर्ट नेगेटिभ आएको अस्पतालका प्रमुख मेडिकल सुपरिटेन्डेन्ट डा तिवारीले जानकारी दिए। एकैदिन संक्रमण पुष्टि भएका उनीहरू संक्रमणमुक्त पनि एकैदिन भएका हुन्।"
एकै दिन तीन बालिकामाथि बलात्कार गरेको आरोपमा ४३ वर्षीय पुरुष पक्राउ,बेंसीसहर : लमजुङमा एकै दिन तीन बालिकालाई जवरजस्ती करणी गरेको अभियोगमा एक जना पक्राउ परेका छन् । तीन बालिकालाई ललाईफकाई गरी जवरजस्ती करणी गरेको अभियोगमा प्रहरीले क्व्होलासोंथर गाउँपालिका ३ बगुमका ४३ वर्षीय नन्दमान गुरुङलाई पक्राउ गरेको हो । भदौ ६ गते ११११ वर्षीया दुई बालिका र ९ वर्षीया एक बालिकालाई ललाईफकाई जवरजस्ती करणी गरेको भनी प्रहरीमा जाहेरी परेको प्रहरी नायव उपरीक्षक गंगाबहादुर थापाले जानकारी दिए । तीन बालिकालाई कोही नबस्ने खाली घरमा लगेर जवरजस्ती करणी गरेको भनी भदौ १९ गते शुक्रबार जिल्ला प्रहरी कार्यालयमा पीडित पक्षले जाहेरी दिएका थिए । प्रहरीमा जाहेरी आउनासाथ गुरुङलाई पक्राउ गरिएको प्रहरीले जनाएको छ । ललाईफकाई गर्दै मोबाइलमा अश्लिल भिडीयो देखाएर जवरजस्ती करणी गरेको पीडितले बताएका छन् । आधा घण्टा र एक घण्टाको फरकमा तीन बालिकालाई जवरजस्ती करणी गरेको प्रहरीको प्रारम्भिक अनुसन्धानबाट खुलेको छ । तीन बालिकामध्ये दुई बालिका दिदीबहिनी हुन् । आरोपित गुरुङलाई प्रहरीले बिहीबार राति पक्राउ गरी जिल्ला अदालतबाट २० दिनको म्याद थप गरी जवरजस्ती करणी सम्बन्धी कसुरमा अनुसन्धान सुरु गरिएको प्रहरी निरीक्षक ओमकाप्रकाश पुनले जानकारी दिए ।
चीन र भारतका रक्षामन्त्रीबीच सीमा विवादबारे भेटवार्ता,नयाँदिल्ली : लामो सीमा विवादमा फसेका दुई देश भारत र चीनका रक्षामन्त्रीबीच वार्ता सुरु भएको छ । बीबीसी हिन्दीका अनुसार भारतका रक्षामन्त्री राजनाथ सिंह र चिनियाँ रक्षामन्त्री वेइ फेङ्घेले अहिले भेटवार्ता गरिरहेका छन् । मस्कोमा उनीहरुले भेटवार्ता गरेको बताइएको छ । दुबै देशका रक्षामन्त्रीहरु सांघाइ सहयोग संगठन (एससीओ) को बैठकमा भाग लिन मस्को पुगेका हुन् । सिमाक्षेत्र लद्दाखमा भारतीय सैनिक अधिकृतको ज्यान जाने गरी भीडन्त भएको एक साता नबित्दै दुई देशको मन्त्रीस्तरीय वार्ता सम्भव भएको हो । उक्त वार्ताको लागि चिनियाँ मन्त्री वेइले नै पहल गरेको भारतीय मीडियाले जनाएका छन् । तर उनीहरुको वार्ताबाट के सहमति भयो भन्नेबारे सार्वजनिक भएको छैन । पछिल्लो केही मिहनादेखि नै भारत र चीनका सेनाबीच लद्दाखमा तनाब हुँदैआएको छ । गत जुन १५ मा हिंसात्मक भीडन्त हुँदा २० भारतीय सैनिक मारिएका थिए । त्यस घटनाबारे चीनले भने कुनै लिखित वक्तव्य दिएको थिएन । यद्यपि दुई देशका सैनिक कमाण्डर स्तरीय वार्ता भएको थियो । तर कुनै ठोस सहमति सार्वजनिक भएन ।
पर्सामा १० दिनमा ५६८ ले जिते कोरोना : बिदा हुँदा स्वास्थ्यकर्मीसँग सेल्फी,"वीरगन्ज : पर्सामा संक्रमितको संख्या दैनिक थपिदै गए पनि केही दिन यता डिस्चार्ज हुनेको संख्या बढ्दै गएको छ। पर्सामा पछिल्लो १० दिन (भदौ ९ देखि १९ सम्म) मा मात्रै ५ सय ६८ जना संक्रमित डिस्चार्ज भएका छन्। शुक्रबार मात्रै पर्सामा ५४ जना संक्रमित निको भएर घर फर्किएका छन्। शुक्रबार वीरगन्जस्थित बाटीका होटलको आइसोलेसनबाट २३ र सिद्धार्थ माविको आइसोलेसनबाट १५ जना डिस्चार्ज भएको जिल्ला प्रशासन कार्यालय पर्साले जनाएको छ। यस्तै वीरगन्ज हेल्थ केयर अस्थायी कोभिड अस्पतालबाट १ पत्रकारसहित ८, गोपाल मण्डली अतिथी सदनको आइसोलेसनबाट ५ जना पनि शुक्रबार नै डिस्चार्ज भएको कार्यालयका प्रशासकीय अधिकृत विनय श्रीवास्तवले जानकारी दिए। सँगै रानी पोखरी होटलको आइसोलेसन, गण्डक अस्थायी कोभिड अस्पताल र कलीकामाइ गाउँपालिकाको होम आइशोलेसनमा रहेका १ १ जना पनि शुक्रबार नै कोरोना मुक्त भएको श्रीवास्तावले बताए। यसअघि भदौ १८ गते ३६ , १७ गते एकै दिन १०९, १६ गते ४२, १५ गते २१, १४ गते ३७, १३ गते ६१, १२ गते ३९, ११ गते १०३ र भदौ १० गते ६६ जना कोरोना मुक्त भएका थिए। श्रीवास्तवका अनुसार पर्सामा शुक्रबार साँझसम्म कोरोनाबाट निको हुनेको संख्या १ हजार ३ सय २७ पुगेको छ। पर्सामा शुक्रबारसम्म २ हजार ३ सय ४४ जनामा सक्रमण पुष्टि भएको छ। ती मध्ये उपचारपछि १ हजार ३ सय २७ जना कोरोना मुक्त घर फर्किएको श्रीवास्तवले जानकारी दिए। अब पर्साको १ सय ७० बेडको २ वटा कोभिड अस्पतालमा ८९ जना मात्रै संक्रमित उपचाररत छन्। यस्तै होम आइसोलेसनमा ९ सय ८ संक्रमित छन्। जिल्लाका विभिन्न स्थानका विद्यालय, होटल र अतिथी सदनमा बनाइएका सेमी आइशोलेसनमा भने ३ सय २५ रहेको श्रीवास्तवले जानकारी दिए।"
भारतीय दूतावासको परिचयपत्र बोकेर लागुऔषध ओसारपसार गर्ने चिकित्सक पक्राउ,"विराटनगर : भारतीय राजदूतावासले जारी गरेको म्याद सकिएको परिचयपत्र देखाउँदै एक जना चिकित्सकले भारतबाट लागुऔषध नेपाल भित्र्याउने धन्दा चलाइरहेको खुलासा भएको छ । कोरोना भाइरसको संक्रमण नियन्त्रण चुनौतीपूर्ण बनिरहेका बेला संक्रमण दर उच्च रहेको मुलुक भारतबाट डाक्टरको भेषमा लागुऔषध भित्राउँदै गर्दा विराटनगरबाट डा सन्दीपकुमार साह पक्राउ परेका हुन् । कानुनद्धारा बर्जित लागुऔषधको ओसारपसारमा संलग्न ३३ वर्षीय साह दन्तरोग विशेषज्ञ हुन् । धनुषाको जनकपुर उपमहानगरपालिका११ घर भएका उनी सुनसरीको धरानमा परिवारसहित डेरामा बस्छन् । भारतबाट आउँदै गरेका साहलाई उनले चलाएको को ९ प ८५३७ नम्बरको मोटरसाइकल रोकेर सशस्त्र प्रहरीले चेकजाँच गर्दा लागुऔषध फेला परेको थियो । सशस्त्र प्रहरी बल मोरङका प्रमुख एसपी तीर्थ पौडेलले मोटरसाइकलको लेगार्डमा झुन्ड्याइएको प्लाष्टिकको झोलामा लागुऔषध स्पास्मोप्रोक्सिभन २० ट्याब्लेट, नाइट्राजेपाम २० ट्याब्लेट र डाइलेक्स डीसी नौ बोतल बरामद भएको जानकारी दिए । विराटनगर भन्सारको सुरक्षाका लागि खटिएको सशस्त्र प्रहरीको टोलीले उनलाई विराटनगर महानगरपालिका१७ स्थित एकीकृत भन्सार जाँच चौकी (आईसीपी) बाट बुधबार साँझ नियन्त्रणमा लिएको पौडेलको भनाइ छ । उनको साथबाट नेपालस्थित भारतीय राजदूतावासले जारी गरेको म्याद सकिएको परिचयपत्र पनि फेला परेको छ । उक्त परिचयपत्रको म्याद गत फेब्रुअरीसम्म मात्रै रहेको पाइएको छ । परिचयपत्रमा उनको पद कन्टिन्जेन्सी (भैपरी आउने अर्थात आवश्यक परेका बेला बोलाउने) डेन्टल अफिस भनेर खुलाइएको सशस्त्र प्रहरीले जनाएको छ । आफूलाई धरानस्थित भारतीय राजदूतावासको पेन्सन पेइङ अफिसको कर्मचारीसमेत भएको बताउने उनले त्यही म्याद सकिएको परिचयपत्र देखाउँदै नेपालभारत ओहोरदोहोर गर्ने गरेको खुलेको छ । लागुऔषधसहित पक्राउ परेका दाँतको उपचार गर्ने डाक्टरसँग भारतीय राजदूतावासको म्याद सकिएको परिचयपत्र छ, सशस्त्र स्रोतले भन्यो, त्यसैलाई देखाउँदै उनी सहज रुपमा नेपालभारत आउजाउ गर्ने गरेको पाइयो । विश्वभर महामारीको रुप लिएको कोरोना भाइरसको संक्रमणका कारण अहिले सीमा नाका बन्द गर्दै नेपालभारत आउजाउमा रोक लगाइएको छ । त्यही पनि छिमेकी मुलुक भारतमा संक्रमण उच्च रहेको छ । नेपालमा अलपत्र परेका भारतीय र भारतमा अलपत्र परेका नेपालीलाई भने सरकारी तवरबाटै आवश्यक प्रक्रिया पूरा गरेर जान र आउन दिने गरिएको छ । प्रक्रिया पूरा गरेपछि नेपालमा रहेका भारतीयलाई विराटनगरस्थित आईसीपीको बाटो हुँदै आफ्नो मुलुक फर्कने व्यवस्था गरिएको छ । नेपालीलाई भने विराटनगर भन्सारको पुरानो कार्यालय रहेको १ नम्बार ढाटको बाटो हुँदै आउन दिइन्छ । दाँतको उपचार गर्ने डाक्टर साहले नेपाल छिर्न प्रतिबन्ध लगाइएको आईसीपीको बाटो हुँदै जबरजस्ती आउने प्रयास गरेपछि नियन्त्रणमा लिएर खानतलासी गर्दा लागुऔषध फेला परेको सशस्त्र स्रोतले बतायो । सशस्त्रले विगतदेखि नै उनी लागुऔषध ओसारपसारमा संलग्न भएको हुनसक्ने आशंका गरेको छ । सशस्त्रका एसपी पौडेलले लागुऔषधसहित पक्राउ परेका डा साहलाई आवश्यक कारबाहीका लागि नेपाल प्रहरीको जिम्मा लगाइएको बताए । मोरङ प्रहरी प्रमुख एसपी सन्तोष खड्काले उनीविरुद्ध लागुऔषध ऐन अन्तर्गतको मुद्दा चलाउन अदालतबाट म्याद थप गरेर अनुसन्धान अघि बढाइएको जानकारी दिए । पक्राउ परेका साहले भने बिरामी रहेका परिवारका सदस्यका लागि औषधिका रुपमा प्रयोग गराउन भारतबाट लागुऔषध लिएर आएको प्रहरीलाई बताएका छन् ।"
निजी विद्यालयले वैकल्पिक सिकाइवापत् पनि शुल्क लिन पाउँछन् : शिक्षामन्त्री पोखरेल,"काठमाडौं : शिक्षा, विज्ञान तथा प्रविधिमन्त्री गिरिराजमणि पोखरेलले निजी विद्यालयले वैकल्पिक सिकाइवापत् पनि शुल्क लिन सकिने बताएका छन्। मन्त्री पोखरेलले शुक्रबार भर्चुअलरुपमा आयोजित पत्रकार सम्मेलनमा एक प्रश्नको जवाफमा स्थानीय तहको अनुमतिमा निजी विद्यालयले वैकल्पिक सिकाइवापत् पनि शुल्क लिन सकिने बताएका हुन्। त्यस्तै कोरोना महामारीका कारण शिक्षालय खोल्ने स्थिति नभएकाले वैकल्पिक प्रणालीको सिकाइलाई शैक्षिक सत्रका रुपमा मान्यता दिई यस प्रक्रियामा अनिवार्य सहभागिताका लागि शिक्षक, अभिभावक र विद्यार्थीमा आह्वान गरेका छन्। बाध्यात्मक स्थितिमा घर नै शिक्षालय भन्ने मान्यताका साथ सबैका लागि वैकल्पिक प्रणालीबाट न्यूनतम् सिकाइको सुनिश्चितताका लागि अभियान सञ्चालन गरिने जानकारी दिए। घरमै बसेर इन्टरनेट, रेडियो, टेलिभिजन, शिक्षकसँग टेलिफोन सम्पर्कका माध्यमबाट र सूचना तथा प्रविधिको पहुँच नभएका शिक्षकले भौतिक दूरी कायम गरी सिकाइ प्रक्रियामा अमूल्य योगदान दिनुपर्ने बताए। उनले आजको मन्त्रिपरिषद्को बैठकमा यसबारे छलफल भएको तथा सूचना र सञ्चारको पहुँच भएका र नभएका विद्यार्थीको सिकाइ निरन्तरताका लागि कार्ययोजना ल्याउन निर्देशन दिएको पनि जानकारी दिए। उनले वैकल्पिक प्रणालीलाई शैक्षिकसत्रको मान्यता दिई पाठ्यक्रम समायोजनका लागि विश्वविद्यालय र सम्बन्धित निकायकाले काम गरिरहेको र स्थानीय तहले सिकाइको अनुगमन गरी प्रभावकारिता कायम गर्नुुपर्ने उल्लेख गरे। मन्त्री पोखरेलले सबै शिक्षकको अनिवार्य कोरोना बीमा शुरु भएकाले चुनौतीको घडीमा कर्तव्यपालनमा विशेष ध्यान दिन आग्रह गरे। उनले गत जेठ १८ मा जारी गरिएको वैकल्पिक प्रणालीको सिकाइ सहजीकरण निर्देशिका २०७७ संशोधन गरी शैक्षिकसत्रका मान्यता र विद्यार्थी अभिलेखीकरण तथा तथ्याङ्क सङ्कलनको प्रक्रिया शुरु हुने जानकारी दिए। मन्त्री पोखरेलले भने 'हतार हतार शैक्षिक संस्था खोल्ने निर्णय गरेर सङ्क्रमण थप फैलिएमा नेपालले त्यसलाई धान्न सक्दैन। कतिपय विश्वका अन्य मुलुकको उदाहरणले पनि हामीलाई यही सिकाइरहेको छ। त्यसैले अहिले वैकल्पिक विधिको शिक्षाको विकल्प छैन।'"
प्रदेश १ मा अहिलेसम्मकै धेरै १४५ संक्रमित भेटिए,"विराटनगर : प्रदेश १ मा पछिल्लो २४ घण्टामा एक सय ४५ जना कोरोना भाइरस (कोभिड१९) नयाँ संक्रमित भेटिएका छन्। एकै दिनमा भेटिएका संक्रमितको यो संख्या अहिलेसम्मकै उच्च हो। यसअघि एकै दिन यति धेरै संक्रमित भेटिएका थिएनन्। प्रदेश १ मा शुक्रबार दुई हजार एक सय ६१ जनाको पीसीआर परीक्षण गरिएकोमा ५३ महिला र ९१ पुरुषको रिपोर्ट पाजिटिभ आएको हो। दुई हजार १६ जनाको रिपोर्ट नेगेटिभ आएको छ। बिहीबार एक हजार सात सय ९० जनाको पीसीआर परीक्षण हुँदा प्रदेशमा संक्रमित संख्या ९५ जना मात्रै थियो। परीक्षण बढाउँदा संक्रमित हुनेको संख्या पनि धेरै देखिएको हो। अघिल्लो दिनकोभन्दा तीन सय ७१ जना बढीको पीसीआर परीक्षण हुँदा संक्रमित संख्या पनि बढेको पाइएको छ। विराटनगर महानगरपालिकाका जनस्वास्थ्य निरीक्षक हैदर अलीले परीक्षणको दायरा बढाउँदा संक्रमितको संख्या पनि बढेर जाने कुरा तथ्यांकले पुष्टि गरेको बताए। नयाँ थपिएका संक्रमितमा सबैभन्दा बढी मोरङका ७० जना छन्। मोरङको पनि प्रदेश राजधानी विराटनगर महानगरपालिकामा ६० जना संक्रमित भेटिएका छन्। विराटनगरमा २५ महिला र ३५ जना पुरुषमा संक्रमण पुष्टि भएको सामाजिक विकास मन्त्रालयले जनाएको छ। मोरङबाहेक सुनसरीमा ३४, झापामा २८, ओखलढुंगामा चार, उदयपुर, सोलुखुम्बु, भोजपुर र खोटाङमा एकएक र प्रदेश १ बाहिरका पाँच जनामा संक्रमण देखिएको छ। विराटनगर बाहेक मोरङको बूढीगंगामा दुई महिला, चार पुरुष, लेटाङमा दुई महिला, सुनवर्षी र ग्रामथानका एकएक पुरुषको रिपोर्ट पोजेटिभ आएको मन्त्रालयले जनाएको छ। सुनसरीको दुहवीमा सात महिला, छ पुरुष, इटहरीमा एक महिला, नौ पुरुष, धरानमा एक महिला, दुई पुरुष, इनरुवामा दुई पुरुष, गढीमा एक महिला, एक पुरुष, बर्जुमा एक महिला, एक पुरुष, बराहक्षेत्रमा एक पुरुष र कोशी गाउँपालिकामा एक महिलामा संक्रमण देखिएको छ। झापाको कनकाइका तीन महिला, आठ पुरुष, दमकमा तीन महिला, दुई पुरुष, मेचीनगरमा चार पुरुष, भद्रपुर र झापा गाउँपालिकामा तीनतीन, कचनकवल र गौरीगञ्जमा एकएक पुरुषको रिपोर्ट पोजेटिभ आएको छ। ओखलढुंगाको मानेभन्ज्याङमा दुई महिला, दुई पुरुष, भोजपुरमा एक पुरुष, उदयपुरको त्रियुगाका एक पुरुष, सोलुखुम्वु र खोटाङको स्थानीय तह नखुलेका एकएक पुरुष र प्रदेश १ बाहिरका एक महिला, चार पुरुषमा कोरोना देखिएको मन्त्रालयले जनाएको छ। प्रदेश १ मा हालसम्म कोरोना संक्रमितको संख्या तीन हजार आठ सय २५ पुगेको छ। हालसम्म ९५ हजार चार सय ५९ जनाको पीसीआर परीक्षण भएकोमा ९१ हजार छ सय ३४ जनाको रिपोर्ट भने नेगेटिभ आएको छ। प्रदेश १ मा शुक्रबार ७२ जना उपचारपछि डिस्चार्ज भएका छन्। पूर्वाञ्चल विश्वविद्यालय कोभिड१९ आइसोलेसन केन्द्र गोठगाउँबाट ३२, मेची अस्पताल झापाबाट १६, कोभिड१९ आइसोलेसन केन्द्र, रंगेलीबाट ११, होटल एशियाटिक आइसोलेसनबाट सात, बीपी कोइराला स्वास्थ्य विज्ञान प्रतिष्ठान धरानबाट पाँच, बीजेनरल अस्पताल आइसोलेसन केन्द्र हरिनगरबाट एक जना डिस्चार्ज भएका छन्। प्रदेश १ मा हालसम्म डिस्चार्ज हुनेको संख्या एक हजार आठ सय १९ पुगेको छ।"
भारतीय बजारमा नेपालीको आवतजावत बढ्यो,"परासी : पश्चिम नवलपरासीको सीमासँग जोडिएका भारतीय बजारमा नेपालीहरुको आवतजावत बढ्न थालेको छ। सीमा क्षेत्रको आवतजावतमा पूर्ण रुपमा रोक लगाइएको छ। तर भारतीय बजारमा किनमेल गर्न जाने नेपालीहरुको संख्या भने दिनप्रतिदिन बढ्दै गएको छ। सीमा क्षेत्रमा रहेका ठूठीबारी, बर्गदवालगायतका भारतीय बजार र आसपासका क्षेत्रमा कोरोना संक्रमणको संख्या बढ्दै गएको छ। दुई दिनअघि ठूठीबारी बजारमा मात्र २५ जनामा कोरोना संक्रमण देखिएको त्यहाँका पत्रकार मनोज कुमार जोशीले बताए। तर पनि नेपालीहरु लुकिछिपी भारत जान भने छाडेका छैनन्। सीमा क्षेत्रमा रहेका दुवै देशका सुरक्षाकर्मीले आवतजावतमा कडाई गरेका छन्। सुरक्षाकर्मीहरु प्रमुख नाकाहरुमा मात्र सिमित रहँदा लुकिछिपी भारत जानेको संख्या बढ्दै गएको हो। यसले जिल्लामा कोरोना संक्रमणको जोखिमलाई बढाएको छ। जसका कारण अहिले पनि सीमा क्षेत्रका पालिकामा संक्रमणको संख्या बढ्दै गएको छ। सीमा क्षेत्रको पाल्हीनन्दन गाउँपालिकामा मात्र ४४ बढी संक्रमित छन्। अन्य सीमा नाकाका पालिकाहरुमा पनि संक्रमण बढ्न थालेको छ। अहिले सीमा क्षेत्रका भारतीय बजार पूर्ण रुपमा खुला गरिएको छ। त्यहाँको प्रशासनले केही दिन शनिबार र आइतबार बजार क्षेत्र बन्द रहने जनाएको थियो। अहिले भने त्यसलाई हटाएर सधैं खुला रहने निर्णय गरेको छ। यसले गर्दा झन नेपालीहरु आउने क्रम बढेको पत्रकार जोशीले बताए। जोशीका अनुसार सार्वजनिक यातायात पनि चलेका छन्। दैनिक किनमेलदेखि गोरखपुर, नौतनवा, निचलौललगायतका बजारमा नेपालीहरु स्वास्थ्य उपचारका लागि समेत गएर फर्कने गरेका छन्। दैनिकजसो २ देखि ३ सय जनासम्म नेपालीहरु दैनिक किनमेल र अन्य कामका लागि आउजाउ गरेर फर्कने गरेका छन्। लुकिछिपी भारततर्फ आउजाउ गर्ने क्रम बढ्न थाल्यो भनेर गुनासो आउने गरेको प्रमुख जिल्ला अधिकारी सागरमणि पाठकले बताए। उनले त्यसलाई कडाईका साथ रोक लगाउनले जानकारी दिए।"
काठमाडौंमा तीनसहित २४ घण्टामा कोरोनाले १४ जनाको मृत्यु,"काठमाडौं : कोरोना भाइरस (कोभिड१९) संक्रमणबाट २४ घण्टामा १४ जनाको मृत्यु भएको छ । स्वास्थ्य तथा जनसंख्या मन्त्रालयका प्रवक्ता डा जागेश्वर गौतमका अनुसार काठमाडौंमा तीनसहित १४ जनाको मृत्यु भएको हो । मृत्यु हुनेमा चार महिला र १० पुरुष रहेका छन् । प्रवक्ता गौतमका अनुसार मृत्यु हुनेमध्ये काठमाडौंका ८२, ६७, २२ र चितवनकी ३५ वर्षीया महिला हुन् । सप्तरीका ५५५५ वर्षीय दुई पुरुष, धनुषाका ६५, कास्कीका ३१, नवलपरासीका ३७, प्युठानका ५८ , रुपन्देहीका ७८, पाल्पाका ६३ र सुर्खेतका ४२ वर्षीय पुरुषको पछिल्लो २४ घण्टामा मृत्यु भएको हो । शुक्रबार १४ जनाको मृत्यु भएसँगै कोरोनाले ज्यान गुमाउनेको संख्या २७१ पुगेको छ । पछिल्लो २४ घण्टामा १३ सय ५९ जनामा कोरोना संक्रमण पुष्टि भएको छ। संक्रमितको कुल संख्या ४४ हजार २३६ पुगेको प्रवक्ता गौतमले जानकारी दिए। गौतमका अनुसार २४ घण्टामा ४६४ महिला र ८९५ पुरुष गरेर १३ सय ५९ पुगेको हो। मन्त्रालयका अनुसार २४ घण्टामा १३ सय ५४ जना डिस्चार्ज भएका छन्। योसँगै कुल डिस्चार्ज हुनेको संख्या २५ हजार ५६१ पुगेको छ। यो कुल संक्रमितको ५६ प्रतिशत हो।"
पाल्पामा पनि भोलिदेखि निषेधाज्ञा हट्ने,"तानसेन : कोरोना सक्रमण जोखिमलाई मध्यनजर गर्दै पाल्पामा लगाएको दुई हप्ते निषेधाज्ञा हटेको छ। जिल्ला प्रशासन कार्यालय पाल्पाले भदौ ५ गतेदेखि १९ गतेसम्म लगाएको निषेधाज्ञा भदौ २० गतेदेखि लागू हुने गरी हटाएको हो। सुरक्षा सावधानी अपनाएर विहान ७ बजे देखी बेलुका ५ बजेसम्म जिल्लाभित्र मात्र उद्योग व्यापार व्यवसाय सञ्चालन गर्न पाइने, निजी सवारी साधन जोर विजोर प्रणालीबाट सञ्चालन हुने, सबै किसिमका सरकारी तथा गैरसरकारी कार्यालयहरु, बैक तथा वित्तिय संस्थाहरु सञ्चालन हुने, होटल रेष्टुँरा डिपार्टमेण्टल स्टोर समेत सावधनी अपनाएर सञ्चालन गर्न निर्यण भएको प्रमुख जिल्ला अधिकारी रमेश न्यौपानेले बताए। कोरोनाको जोखिम कायमै रहेकोले जिल्ला प्रवेश गर्ने सीमा नाकाहरुमा कडाई गर्ने, व्यक्ति तथा सवारीसाधनहरु लाई प्रवेश निषेध गर्ने, बैंक तथा वित्तिय संस्थाहरुमा कुपन प्रणाली लागू गर्ने, कर्मचारीहरुको कामकाजमा समेत आलोपालो व्यवस्था गर्ने, उद्योगधन्दामा काम गर्ने कामदारहरु उद्योगभित्र मात्र बसेर काम गर्नुपर्ने, सरकारी तथा गैर सरकारी क्षेत्र तथा उद्योगमा कार्यरत कर्मचारी बाहिरी जिल्लाबाट आउनुपर्ने भएमा १४ दिन अनिवार्य क्वारेन्टाइनमा बस्नुपर्ने गरी निषेधाज्ञा हटाएको प्रजिअ न्यौपानेले बताए। निषेधाज्ञा हटेपनि यस जिल्ला भित्र सञ्चालन हुदै आएको सार्वजनिक सवारी साधन चलाउने नपाइने भएको छ।"
"सरकार निजी ल्याबलाई मान्यता दिने, कम्पनी कोरोना रिपोर्टको भुक्तानी नदिने ?","काठमाडौं : बीमा समितिले सरकारी प्रयोगशालाबाट आएको कोरोना भाइरस (कोभिड१९) पोजिटिभ रिर्पोटलाई मात्रै मान्यता दिने बताएपछि निजी ल्याबले आपत्ति जनाएका छन्। सरकारले निजी कम्पनीलाई पीसीआर परीक्षणका लागि अनुमति दिने तर त्यही स्वाब परीक्षण गर्दा पोजिटिभ रिपोर्ट आएका कोरोना संक्रमितलाई बीमा दाबी भुक्तानी नदिने भन्ने हुँदै नहुने निजी ल्याबका सञ्चालकको भनाइ छ। बीमा समितिले बिहीबार बीमा कम्पनीलाई सर्कुलर जारी गर्दै कोरोना बीमा दाबी भुक्तानी पाउन सरकारी प्रयोगशालाबाटै पोजिटिभ रिपोर्ट आएको हुनुपर्ने बताएपछि निजी ल्याबले आपत्ति जनाएका हुन्। कि त निजी ल्याबलाई सरकारले अनुमति दिनु हुँदैन थियो। यत्तिबेला आएर निजी ल्याबको पोजिटिभ रिपोर्टको आधारमा बीमा भुक्तानी दिन्न भन्न मिल्दै मिल्दैन, निजी क्षेत्रबाट सञ्चालित विद ल्याबका अध्यक्ष बिके भण्डारी भन्छन्, निजी ल्याबमा कुनै कमिकमजोरी भए सरकारले अनुगमन गरेर कारबाही गर्नुपर्छ। तर, बीमा कम्पनीले ल्याबको रिपोर्टमाथि प्रश्न गर्न मिल्दैन। अध्यक्ष भण्डारीका अनुसार पोजिटिभ आएका सबै नमूना राष्ट्रिय जनस्वास्थ्य प्रयोगशालामा पठाउनुपर्छ। शंका लागेमा सरकारले पुनः परीक्षण गर्न सक्ने भएकाले निजी ल्याबको रिपोर्टको आधारमा बीमा भुक्तानी दिन्न भन्नु कम्पनीको बदमासी मात्र भएको अध्यक्ष भण्डारीको भनाइ छ। बिहीबार मात्र बीमा समितिका कार्यकारी निर्देशक राजुरमण पौडेलले बीमा कम्पनीलाई सर्कुलर जारी गर्दै सरकारी प्रयोगशालाबाट मात्र आएको कोरोना भाइरस पोजिटिभ रिर्पोटको आधारमा बीमा दाबी भुक्तानी व्यवस्था गर्न भनेका हुन्। कोरोना बीमा दाबी प्रयोजनका लागि बीमा समितिले केही समयअघि कोरोना बीमा मापदण्ड जारी गरेको थियो। मापदण्डको परिच्छेद ३ को दफा ११ अनुसार स्वास्थ्य मन्त्रालय अन्र्तगतका निकायबाट पीसीआर परीक्षण गर्दा पोजिटिभ देखिएमा मात्र भुक्तानी गर्नेगरी व्यवस्था गर्न भनिएको छ। स्वास्थ्य मन्त्रालयले अनुमति दिएका ल्याबलाईसमेत मापदण्डले समेटेको भए पनि भुक्तानीबाट पन्छिन कम्पनीले नयाँ सर्कुलर गरेको निजी ल्याब सञ्चालकको भनाइ छ। बीमा कम्पनीले पहिला जम्मा १० हजार संक्रमित हुन्छन् । अर्बौ उठाउन सकिन्छ भन्ने अनुमान गरेका थिए, विद ल्याबका अध्यक्ष भण्डारी प्रश्न गर्छन््, संक्रमित बढ्दै गएपछि आम्दानी घट्ने लोभमा अहिले नीति परिवर्तनको कुरा गर्नु कति बदमासी होला ? बीमा समितिबाट इजाजत प्राप्त २० कम्पनीले एक लाख र ५० हजारको कोरोना बीमा गराइरहेका छन्। एक लाख बिमांकका लागि एक हजार र ५० हजार बिमांकका लागि ५ सय बीमा शुल्क कायम गरिएको छ। संगोलमा बसेका परिवारको सामूहिक बिमा गरिएको खण्डमा एक लाखको ६ सय र ५० हजारको ३ सय रुपैयाँ शुल्क लाग्छ। समितिले कोरोना बीमा गराइरहेका बीमा कम्पनीलाई बिहीबार एक पत्र पठाउँदै स्वास्थ्य मन्त्रालय अन्तर्गतका निकायबाट पीसीआर परीक्षण गर्दा कोरोना भाइरस पोजिटिभ देखिएमा मात्र भुक्तानी गर्ने भनेको हो। सरकारले पछिल्लो समयमा निजी स्वास्थ्य संस्थाबाट पनि पीसीआर परीक्षण गर्ने व्यवस्था गरेको छ। निजी ल्याबबाट कोरोना परीक्षण गर्नेको संख्या बढेसँगै बीमा समितिले कम्पनीको ध्यानाकर्षण गराएको हो। कार्यकारी निर्देशक पौडेलले यसअघि साउन २१ मै नै जारी भएको निर्देशिकामै स्पष्ट व्यवस्था गरिएको बताए। उनका अनुसार बिमा लेख गरिद गरेको १५ दिनपछि र कोरोना लागेको रिर्पोट आएको सातदिनभित्र मात्र आएमा दाबी भुक्तानी दिने व्यवस्था गरिएको बताए। गलत रिपोर्ट बनाएर दाबी गर्ने बढ्ने आशंकामा समितिले मापदण्डमा स्वास्थ्य मन्त्रालय अन्र्तगतकाबाट मात्र परीक्षण गरेकोलाई मान्यता दिने भनेको हो। केही निजी ल्याबबाट कोरोना पोजिटिभ देखिएका व्यक्तिको पुनः सरकारी ल्याबमा परीक्षण गराउँदा नेगेटिभ देखिएकाले सर्तक रहन मापदण्ड अनुसार सूचित गरिएको बीमा समितिले जनाएको छ। हाल कोरोना भाइसरको पीसीआर परीक्षण ४७ वटा सरकारी निकायबाट भइरहेको छ। सरकारले १३ निजी ल्याबबाट परीक्षण गराउन अनुमति दिएको छ। त्यसबाहेक पनि सरकारले तोकेको भन्दा सस्तो शुल्कमा पीसीआर परीक्षण हुन थालेको छ। हालसम्म नेपालमा कोरोना संक्रमितको संख्या ४४ हजार २३६ पुगेको छ। अहिलेसम्म १० लाख बढीले कोरोना बीमा गराइसकेका छन्। कोरोना बिमा गत वैशाखदेखि सुरु भएको हो।"
छिमेकीसँग फरक मत देखिए पनि तथ्यका आधारमा वार्ताबाट समाधान गर्न सकिन्छ : नेपाल,"काठमाडौं : नेपाल कम्युनिष्ट पार्टी (नेकपा)का विदेश विभाग प्रमुख माधवकुमार नेपालले छिमेकी मुलुकसँग रहेका मतभिन्नता उपयुक्त तहमा लगेर शान्तिपूर्ण तवरले अन्त्य गर्नुपर्ने बताएका छन्। नेपाल इस्टिच्युट्स अफ इन्टरनेशनल रिलेशन्स (एनआइआइआर) र चाइना सेन्टर फर साउथ एशियन स्टडिज, सिचुहान युनिभर्सिटीको संयुक्त आयोजनामा शुक्रबार भएको वेबिनारमा उनले भारत वा चीन दुवै छिमेकी मुलुकसँग कुनै विषयमा फरक मत देखिए पनि तथ्यका आधारमा वार्तामार्फत समाधान गर्न सकिने विश्वास व्यक्त गरे। पूर्वप्रधानमन्त्री नेपालले पञ्चशीलका सिद्धान्तमा सबैसँग सुसम्बन्ध राख्ने र असंलग्न अभियानको शुरुआत गर्ने मुलुक भएकाले सोहीअनुसार अगाडि बढ्ने र कुनै पनि देशबीचको द्वन्द्वमा सहभागी नहुने बताए। नेपाल शान्तिका लागि निरन्तर पहल गर्ने र कहीँ कतै द्वन्द्व भए वा देखिएमा त्यसलाई वार्ताका माध्यमबाट शान्तिपूर्ण तवरले समाधान गर्न चाहने उल्लेख गर्दै उनले आफ्नो देशको असंलग्नताको सिद्धान्तलाई निरन्तरता दिइने स्पष्ट पारे। असल सम्बन्धको प्रवद्र्धन र सहकार्यका लागि निरन्तर प्रयास गर्ने उल्लेख गर्दै पूर्वप्रधानमन्त्री नेपालले विशेष गरी छिमेकी मुलुकले पनि सहकार्यबाट अगाडि बढ्नुपर्नेमा जोड दिए। तुलनात्मक लाभका क्षेत्रका केन्द्रित गरेर पर्यटन, कृषि र जलविद्युत् क्षेत्रमा वैदेशिक लगानी प्रवद्र्धन गरेर नेपाल अगाडि बढ्न चाहेको उल्लेख गर्दै उनले त्यसका लागि उच्चतम प्रविधि प्रयोग गरेर अगाडि बढ्न चाहेको बताए। नेता नेपालले भारत र चीनसँग फलदायी सहकार्य गरेर अगाडि बढ्न चाहेको उल्लेख गर्दै त्यसका लागि दुवै देशको सकारात्मक सहयोग रहने विश्वास व्यक्त गरे। उनले नेपालभारत सम्बन्धमा विभिन्न तहमा विभिन्न तर्क हुने गरेको उल्लेख गर्दै द्विपक्षीय सम्बन्धमा जिम्मेवार भएर लेख्न र आफ्ना विचार प्रवाह गर्न आग्रह गरे। चीनको इस्टिच्युसन फर साउथ एशिया स्टडिजका निर्देशक प्रा डा हु सिसाङले चीन, नेपाल र भारतबीच सहकार्य हुनुपर्नेमा जोड दिँदै त्यसका लागि द्विपक्षीय विषयलाई तेस्रो पक्षले सहयोग गर्नुपर्ने बताए। ट्रान्सहिमालय मल्टिडाइमेन्सनल कनेक्टिभिटी नेटवर्कको प्रभावकारिता र चीनभारतबीचको सम्बन्धले पनि नेपालको समृद्धिमा महत्वपूर्ण भूमिका खेल्ने बताउँदै उनले आगामी दिनमा नेपालको दक्षिण एशियामा महत्वपूर्ण भूमिका हुने विश्वास व्यक्त गरे। भारतको सिक्किम विश्वविद्यालयका उपकुलपति प्रा डा महेन्द्रपी लामाले नेपालभारतबीचको सम्बन्धमा सबल पक्ष रहेको उल्लेख गर्दै द्विपक्षीय सम्बन्ध चाँडै सहज हुने विश्वास व्यक्त गरे। साँप पनि मरोस्, लौरो पनि नभाँचियोस् भन्ने अर्थमा नेपालको कूटनीति अगाडि बढ्नुपर्ने बताउँदै उनले सन्तुलित कूटनीति अपनाएर अगाडि बढ्नुपर्नेमा जोड दिनुभयो। लामाले भारतचीनले नेपालमा वर्षौँदेखि काम गरिरहेको उल्लेख गर्दै यस अर्थमा कुनै पनि द्वन्द्व नरहेको बताए। वेबिनारका अध्यक्ष तथा सिचुहान युनिभर्सिटीका कोअर्डिनेटर प्रा डा हुवान युसङ र एनआइआइआरका उपाध्यक्ष युवराज चौलागाईँले चीन र भारतबीच सुसम्बन्ध हुँदा नेपालसहित दक्षिण एशियाकै समृद्धिमा महत्वपूर्ण योगदान पुग्ने विश्वास व्यक्त गरे। रासस"
गोंगबु हत्या काण्ड : कल्पनालाई पुर्पक्षका लागि थुनामा पठाउन आदेश,काठमाडौं : काठमाडौँ जिल्ला अदालतले कृष्णबहादुर बोहराको हत्या गरेको अभियोगमा पक्राउ कल्पना मुडभरी (पौडेल) लाई पुर्पक्षका लागि थुनामा पठाउने आदेश जारी गरेको छ। न्यायाधीश विनोदकुमार पोखरेलको इजलासले बिहीबार उक्त अभियोगमा पक्राउ परेकी चितवन शक्तिखोरकी ३७ वर्षीया पौडेललाई पुर्पक्षका लागि थुनामा पठाउने आदेश जारी गरेको अदालतमा फैसला कार्यान्वयन गरिएको बताइएको छ। पौडेललाई सुन्धारास्थित जगन्नाथ देवलस्थित केन्द्रीय कारागार र पौडेलकी १५ वर्षीया छोरीलाई भक्तपुरस्थित बाल सुधार गृह पठाउने अदालतले आदेश दिएको छ। गोंगबूमा गत साउन २५ गते बोहराको हत्या गरी घाँटी र खुट्टा एउटा सुटकेस र शरीर अर्को सुटकेसमा रहेको अवस्थामा प्रहरीले फेला पारेको थियो। सोही घटनाका अभियुक्त पौडेललाई पुर्पक्षका लागि थुनामा पठाउने आदेश भएको हो। रासस
कोरोना समुदायमा फैलियो : स्वास्थ्य मन्त्रालय,"काठमाडौं : नेपालमा कोभिड१९ को संक्रमण समुदाय (कम्युनिटी) ट्रान्समिसन जिल्ला र स्थानीय तहमा भएको छ। स्वास्थ्य तथा जनसंख्या मन्त्रालयले शुक्रबार गरेको पत्रकारसँगको भर्चुअल बैठकमा नेपालमा संक्रमण समुदायस्तरमा फैलिएसकेको र अहिले त्यो जिल्ला र स्थानीय तहमा रहेको बताइएको छ। मन्त्रालयका कोभिड१९ का स्थानीय स्रोत व्यक्ति महेन्द्र श्रेष्ठले संक्रमण मुलुकभरि नै समुदाय (कम्युनिटी) ट्रान्समिसन फैलिनसकेको र खासखास क्षेत्र (कलस्टर) तथा तहमा फैलिएको बताए। 'नेपालमा संक्रमण समुदायमा ट्रान्समिसन फैलिएको छ, यसमा कुनै दुई मत नै छैन, समुदायमा ट्रान्समिसनमा पनि जिल्ला र स्थानीय तहमा रहेका छौँ' उनले भने 'मुलुकभरि नै समुदाय ट्रान्समिसन भएको छैन, अहिले हामी कलस्टर तहमा रहेका छौँ, भोलि यो फैलिन सक्ला।' नेपालमा अहिले ४४ हजार २३६ जना संक्रमित भइसकेका छन्। तीमध्ये २५ हजार ५६१ जना निको र २७१ जना संक्रमणका कारणले मृत्यु भइसकेको छ। बैठकमा मन्त्रालयका प्रवक्ता डा जागेश्वर गौतमले वीरगञ्ज, सर्लाही, काठमाडौँ ललितपुरलगायत जिल्लामा कलस्टर तहमा नै संक्रमण देखिएको बताए। उनले ती ठाउँमा समुदायमा नै संक्रमण देखिएको हो वा होइन एन्टिबडी परीक्षणसमेत गरिने भएकाले यकिन तथ्यांक आएपछि जानकारी गराउने बताए। संक्रमणको सूचक हेर्दा अहिले समुदायस्तरमा नै हो कि भन्ने देखाएको छ। मोरङ, सुनसरी, बारा, महोत्तरी, धनुषा, रौतहट, सर्लाही, पर्सा, चितवन, काठमाडौँ, ललितपुर र रुपन्दहीलगायतका १२ जिल्लामा ५०० भन्दाबढी संक्रमित रहेका छन्। कोभिड १९ को संक्रमण सबै समूहका मानिसमा देखिरहेको र ट्राभल हिस्ट्रीमा नदेखिएका व्यक्तिमा पनि संक्रमण देखिन थालेपछि स्वास्थ्य तथा जनसंख्या मन्त्रालयको इपिडिमियोलोजी तथा सरुवा रोग नियन्त्रण महाशाखाले विश्व स्वास्थ्य संगनठको सहयोगमा समुदायमा फैलिएको हो वा होइन भन्ने अध्ययन गर्न थालेको हो। महाशाखाले सात प्रदेशमा रगत नमूना लिएर एन्टिबडी परीक्षण गरी संक्रमण समुदायस्तरमा फैलिएकोबारे अध्ययन शुरु गर्दैछ। संक्रमित भएको व्यक्तिबाट अर्को व्यक्तिमा संक्रमण सरेपछि दोस्रो चरणमा गएको हुन्छ। नेपाल यसअघि नै दोस्रो चरणमा प्रवेश गरिसकेको छ। संक्रमित हेरेर मोडालिटी कोभिड १९ स्थानीय स्रोत व्यक्ति श्रेष्ठले मुलुकभरि संक्रमणका अवस्था हेरेर मापदण्डको मोडालिटी लागू गरिने जानकारी दिए। 'सबै ठाउँमा एउटै मापदण्डको लागू गर्न सकिँदैन, काठमाडौँ र प्रदेश नं २ मा धेरै संक्रमति रहेका छन्, त्यहाँ छुट्टै मापदण्ड र कम संक्रमित भएका जिल्लामा छुट्टै मापदण्ड लागू हुन्छ', उनले भने 'निषेधाज्ञा र बन्दाबन्दी संक्रमित संख्या हेरेर हुन्छ, संक्रमितको अवस्थाअनुसार निषेधाज्ञा र बन्दाबन्दीको मोडालिटी परिवर्तन हुन्छ।' मन्त्रालयले ५०० भन्दाबढी संक्रमित भएका जिल्लामा निषेधाज्ञा र २०० भन्दाबढी संक्रमितमा बन्दाबन्दी गर्न सबै जिल्ला प्रशासन कार्यालयलाई निर्देशन दिइसकेको छ। सबै परीक्षण नमूना उनले अहिलेसम्म गरिएको सबै पिसिआर परीक्षण नमूना परीक्षण मात्र भएको बताए। अहिलेसम्म सात लाख ३१ हजार ७५२ जनामा पिसिआर परीक्षण गरिएको छ। 'ती नमूना परीक्षण गरिएकामध्ये दोहरिएको परीक्षण कति छन् भनेर छुट्याउने काम भइरेको छ', उनले भने 'संक्रमितमध्ये दुईदेखि चार प्रतिशत मानिसको परीक्षण दोहरिएको छ, यस्तै कतिपयको कन्याक्ट ट्रेसिङ गर्दा दोहरिएको छ।' स्थानीय स्रोत व्यक्ति श्रेष्ठले केहीमा पुनःसंक्रमण देखिएकाले त्यो पनि संख्या पत्ता लगाउने कार्यसमेत भइरहेको बताए। उनले प्रत्येक स्थानीय तहमा स्थानीय स्रोत व्यक्ति तोकेर कन्याक्ट ट्रेसिङलाई व्यवस्थित बनाउन थालेको जानकारी दिए। मन्त्रालयले संक्रमित बिरामीलाई निजी अस्पताललाई भर्ना नगर्ने पाइएकाले त्यस्ता अस्पतालको अनुगमन गरेर पहिलो चरणमा सचेत र त्यसपछि पनि नगरे कारवाही गर्नेसम्मको तयारी गरिएको उनले बताए। रासस"
सात अन्तर्राष्ट्रिय उडानबाट शुक्रबार ६०१ नेपाली फर्किए,"काठमाडौं : त्रिभुवन अन्तर्राष्ट्रिय विमानस्थलमा आवागमन र प्रस्थान दुवै गरी शुक्रबार सात अन्तर्राष्ट्रिय उडान भएका छन्। यी उडानमार्फत ६०१ यात्रु नेपाल आएका छन्। हिमालय एयरलाइन्सले क्वालालम्पुरबाट १५६ र दोहाबाट १४५ यात्रु काठमाडौँ ल्याएको छ। यस्तै कोरियन एयरले सिओलबाट १९८ यात्रु ल्याएको छ। नेपालबाट फर्किदा चार यात्रु लगेको छ । फलाई दुबईले दुबईबाट १५२ यात्रु काठमाडौ ल्याएको छ। आज नेपाल एयरलाइन्सले हङकङबाट चार हजार ८८७ किलो कार्गो नेपाल ल्याएको छ । कतार एयरवेजले १० हजार १३५ किलो कार्गो र दुई शव नेपाल ल्याएको छ। शनिबार विभिन्न एयरलाइन्सका सात अन्तर्राष्ट्रिय उडान हुनेछन्। आन्तरिकतर्फ आज सात उडान भएका छन्। कैलाश हेलीले बुटवल र मुस्ताङ आर्मीको हेलीले बागलुङ, सीता एयरको सिमिकोट, बुद्ध एयरको लोकल र मनाङ एयरको हेलीले खोटाङ र लुक्ला उडान भरेको विमानस्थल कार्यालयले जनाएको छ। रासस"
अमेरिकाको चुनावमा २० लाख हिन्दू समुदायको मत निर्णायक,"वासिङटन : अमेरिकामा आगामी नोभेम्बरमा हुने राष्ट्रपतीय निर्वाचनमा मतदानका लागि विभिन्न समूह र सम्प्रदायलाई रिझाउने प्रयास भइरहेको छ । रिपब्लिकनको तर्फबाट वर्तमान राष्ट्रपति डोनल्ड ट्रम्प उम्मेदवार छन् भने प्रतिपक्षी डेमोक्रेट्सको तर्फबाट जो बाइडेन राष्ट्रपतिका उम्मेदवार छन् । दुबै नेताबीच वाकयुद्ध चल्नुका साथै मतदातालाई रिझाउन पनि प्रतिस्पर्धा चलिरहेको छ । यस्तैमा अमेरिकाका विभिन्न राज्यमा हिन्दू समुदायले पनि निर्वाचन प्रभावित पार्नसक्ने बताइएको छ । इन्डियन अमेरिकन विधायक राजा कृष्णमुर्तिले अमेरिकामा रहेका २० लाख हिन्दूहरुको समुदायले कसैलाई विभिन्न राज्यमा हराउन वा जिताउन सक्ने बताए । मतदानको अभ्यासलाई धर्मसँग तुलना गर्दै उनले भर्चुअल सम्बोधनको क्रममा यस्तो बताएका हुन् । डेमोक्रेटिकबाट तीन पटक विधायक बनेका कृष्णमुर्तिले आफ्नो समुदायलाई जो बाइडेनको पक्षमा भोट मागेका छन् । त्यसो त, बाइडेनको उपराष्ट्रपति भारतीय मूलकी कमला ह्यारिस उम्मेदवार छिन् । मलाई लाग्छ कि, जो बाइडेनलाई जिताउनु धेरै महत्वपूर्ण छ । हिन्दू मुल्य वशुधैव कुटुम्वकमको मुल्यका आधारमा पनि हामी हरेक मानिसलाई आदर र आत्मसम्मानसाथ व्यवहार गर्छौँ, उनले भने । साथै कृष्णमुर्तिले यस वर्षको चुनाव आफूहरुको जीवनकालकै अति महत्वपूर्ण चुनाव हुने अपेक्षा गरे । आगामी नोभेम्बर ३ मा अमेरिकामा चुनाव हुँदैछ । अमेरिकाका २० लाख हिन्दू, अमेरिकन मतदानमा थुप्रै राज्यमा निर्णयक भूमिका खेल्नसक्ने बताइन्छ । बाइडेनको चुनावी अभियानका निर्देशक अमित जैनले भनेका छन्, मतदान हाम्रो धर्म हो । र यो हाम्रो समाजको मुटुमा छ । यस्तै बाइडेनको अभियानका न्युजर्सीस्थित सहायक निर्देशक निक्की शाहले पछिल्ला साढे तीन वर्षमा अमेरिकामा घृणा र अपराधका घटना बढेको भन्दै वर्तमान सरकारको आलोचना गरेका थिए । साहले ट्रम्पको नेतृत्वमा हिन्दूहरुविरुद्ध घृणा र अपराध तीव्र रुपमा बढेको बताए । बाइडेनले जितेमा यस्ता गतिविधि घट्नेमा आफूहरु विश्वस्त भएको इन्डियन अमेरिकन नेताहरुको भनाइ थियो । म्निनगर स्वामीनारायण मन्दिरका प्रवक्ता राजेश पटेलले पनि विस्तृतमा मन्तव्य दिएका थिए । उनले मन्दिर तोडफोडबारे विस्तृतमा रिपोर्ट प्रस्तुत गरेका थिए । कृष्णमुर्तिले बाइडेनलाई आस्थावान र समानताको पक्षधर नेता भएको भन्दै प्रशंसा गरेका थिए । उनले हरेक नागरिकलाई सम्मान र आदर दिनुपर्ने ठान्छन् भन्दै बाइडेनको पक्षमा हिन्दू समुदायका नेताहरुले भोट मागेका थिए । ट्रम्प हिन्दू समुदायको समर्थन पाएका एक नेता हुन् । तर पछिल्लो समय हिन्दू समुदायको प्रतिनिधित्व गर्ने भारतीय अमेरिकीहरु वर्तमान सरकारप्रति रुष्ट छन् ।"
बेरुतको भग्नावशेषमा जीवीत मानिस भेटिने आशा : ३० दिनपछि खोजियो,बेरुत : लेबननको बेरुतमा भीषण विस्फोटको ३० दिनपछि सम्भावित जीवीत मानिसको उद्धारका लागि उद्धार टोली खटिएको छ । भग्नावशेषभित्र शुक्रबार जीवीत मानिस हुनसक्ने भन्दै उनीहरुले खोतलेका छन् । लेबनिस नागरिक रक्षाका प्रमुख जर्ज अबु मुसाका अनुसार सम्भावित जीवीत मानिसहरुको लोकेसन आधा मिटर परसम्म उद्धार टोली पुगेको थियो । बिहीबार खोजी टोली मार मिखाइल क्षेत्रसम्म खोजी गर्दै पुगेका थिए । जुन ठाउँ विस्फोटको केन्द्रविन्दु नजिकै थियो । उद्धार टोलीले भग्नावशेषभित्र जीवीत मानिसहरुको स्वास वा धडकन सुन्नसक्ने उपकरण पनि साथमा लिएर खोजी कार्य गरिरहेको छ । जस अनुसार प्रति मिनेट कम्तिमा १८ वटा स्वासप्रस्वास सुन्न सम्भव भएको बताइएको छ । केही अधिकारीहरुले भने जीवीत मानिस भेटिनसक्ने सम्भावना ज्यादै न्युन भएको बताएका छन् । यसअघि हाइटीमा शक्तिशाली भूकम्प गएको २८ दिनपछि भग्नावशेषबाट एकजनालाई जीवीत उद्धार गरिएको थियो । बेरुतमा उद्धारकार्य जारी रहँदा सयौँ युवाहरुले सरकार विरुद्ध प्रदर्शन गरिरहेका छन् । गत अगस्ट ४ मा बेरुतमा शक्तिशाली विस्फोट हुँदा १ सय ९० जनाको मृत्यु हुनुका साथै ६ हजार भन्दा धेरै घाइते भएका थिए । यस्तै ३ लाख भन्दा धेरै विस्थापित भएका थिए । विस्फोटपछि लेबननमा राजनीतिक संकटको पनि जोखिम देखिएको बताइन्छ ।
प्रदेश लोकसेवाले थाल्यो काम : प्रदेशमै स्थायी कर्मचारीको पदपूर्ति हुँदै,"बुटवल : मुलुक प्रादेशिक संरचनामा पुगेपछि पहिलो पटक प्रदेशबाटै स्थायी कर्मचारी नियुक्ती थालिएको छ। ५ नम्बर प्रदेशको लोकसेवा आयोगले कर्मचारी छनोट प्रक्रिया थालेको हो। प्रदेश मन्त्रिपरिषद् बैठकले प्राविधिक तर्फका केही पदमा स्थायीपूर्तिका लागि स्वीकृति दिएसँगै स्विकृति दिएसँगै लोक सेवाले औपचारिक रुपमा कर्मचारी छनोट गर्न थालेको छ। प्रदेश निजामती सेवामा पहिलो पटक इन्जिनियरिङ तर्फको सातौं तह र स्वास्थ्यतर्फको सातौं र आठौं तहमा कर्मचारी भर्ना गरिदैछ। प्रदेश लोकसेवा आयोगका सदस्य बाबुराम गौतमले खुला प्रतिस्पर्धाबाट कर्मचारी छनोटका लागि आयोग तयारीमा रहेको बताए। हामीले सबै कानुनी प्रक्रिया पुरा गरेका छौं, उनले भने, अब छिट्टै खुला प्रतिस्पर्धाका लागि सूचना प्रकाशित हुन्छ। लोकसेवाले पहिलो पदपूर्तिमा १२५ जना प्राविधिक पदमा खुला आवेदन गर्ने तयारी थालेको छ। इन्जिनियरिङतर्फका ५३ र स्वास्थ्यतर्फका ७२ पदमा आवेदन हुन लागेको हो। स्वास्थ्यतर्फका सातौं र आठौं तह र इन्जिनियरिङतर्फको सातौं तह छन्। प्रदेशबाट हुने आवेदनमा देशैभरका नेपाली नागरिकले दरखास्त दिन सक्नेछन्। सबैको सहजताका लागि अनलाइनबाट दरखास्त लिने तयारी भइरहेको छ। प्रदेश लोकसेवा आयोगका प्रवक्ता सूर्य भुसालले अत्यावश्यक पदमा सुरुमै पदपूर्ति गर्न थालिएको बताए। तत्कालै आवेदन लिने विषयमा तयारी चलिरहेको छ, उनले भने। लोकसेवाले परीक्षा लिने तयारी गरेका विषयको पाठ्यक्रम तयार गरिसकेको छ। संघीय लोकसेवाकै पाठ्यक्रममा आधारित रहेर प्रदेश पाठ्यक्रम निर्माण गरिएको छ। लोकसेवाले आयोगको नियमावली, खर्च आम्दानी मापदण्ड, बैठक कार्यविधि तयार गरिसकेको छ। आयोगले काम सूचारुका लागि आवश्यक जनशक्ति समेत प्रदेश सरकारसँग माग गरेको छ। अहिले आयोगमा कार्यालय सहयोगी बाहेक ६ जना मात्रै कर्मचारी छ। लोकसेवाका लागि ५५ जनाको दरबन्दी माग भए पनि तत्कालका लागि २० कर्मचारी भए काम गर्न सकिने आयोगका सदस्य गौतमले जानकारी दिए। आयोगले परीक्षा सञ्चालनका लागि प्रदेश सरकारको सहयोग लिनेछ। आयोगको कामलाई निष्पक्ष र पारदर्शी बनाउनका लागि सबै प्रक्रिया पूरा गरिएको जनाएको छ। तीन सदस्यीय लोक सेवा अयोगमा अहिले अध्यक्षमा डिलीराम भट्टराई र सदस्यमा गौतम मात्रै छन्। एक जना सदस्यको नियुक्ती विवादित बनेपछि अहिलेसम्म अर्काे नियुक्ती भएको छैन।"
कोरोना संक्रमितलाई घरभित्रै थुनेर वडाध्यक्षले ताल्चा लगाएपछि,भक्तपुर : कोरोना भाइरस कोभिड१९ सङ्क्रमित भक्तपुर नगरपालिका१० कमलविनायकका एक पुरुषको घरमा नौ जनालाई घरभित्र राखेर वडाध्यक्षले ताल्चा लगाइदिएका छन्। करिव ४९ वर्षीय पुरुषमा गत बुधबार कोरोना भाइरस सङ्क्रमण पुष्टि भएपछि खरिपाटीस्थित विद्युत् प्राधिकरण तालिम केन्द्रको आइसोलेसनमा राखिएको थियो। यसपछि श्वासप्रश्वासमा समस्या आएपछि हाल उनीको पाटन अस्पतालमा उपचार भइरहेको छ भने परिवारलाई बाहिरबाट ताला लगाएर भित्रै राखिएको छ। कोरोना सङ्क्रमित परिवारलाई होम आइसोलेसनमा राखेर जनप्रतिनिधिले आवश्यक परामर्श र सहयोग गर्नुपर्नेमा उल्टैभित्र राखेर बाहिरबाट ताल्चा मारिदिएपछि पीडित परिवार थप मानसिक तनावमा परेको सङ्क्रमितका परिवारले बताएका छन्। वडाध्यक्षसहितको टोलीले सङ्क्रमित पुरुषकी आमासहित परिवारका चार जना र घरमा डेरागरी बस्ने पाँच जना गरी नौ जना घरभित्र नै राखेर घरको मूल ढोकामा ताल्चा लगाएर साँचो छिमेकीलाई दिइ केही परे छिमेकीलाई भिन्नु भनेर गएको परिवारले जनाएका छन्। घरमा बाहिरबाट ताल्चा मारिदिएपछि घरभित्र रहेका वृद्धवृद्धा र साना बालबालिका त्रसित भएको बताउँदै वडाध्यक्ष र छिमेकीले पीडामाथि पीडा थपेको परिवारको गुनासो छ। भक्तपुर१० का वडाध्यक्ष लक्ष्मीप्रसाद ह्यौमिखाले भने परिवारकै आग्रहमा ताल्चा मारेको दाबी गरे। भाडामा बस्ने बाहिर जाने आउने गर्दा छिमेकीमा सङ्क्रमण होला भनेर छिमेकी र परिवारले आग्रह गरेपछि ताल्चा मारेको उनको भनाइ छ। अरु सङ्क्रमितको घरमा डोरीले बाध्ने र घर सिल गर्ने गरे पनि यस घरमा भने प्रहरी र छिमेकीको रोहबरमा ताल्चा मारेर केही परे छिमेकीलाई भन्नु भनेर साँचो छिमेकीलाई दिएको वडाध्यक्ष ह्यौमिखाले जानकारी दिए। महानगरीय प्रहरी परिसरका प्रहरी नायब उपरीक्षक दीपक गिरीले सङ्क्रमितको प्रत्यक्ष सम्पर्कमा आएका व्यक्ति दुई साता होम आइसोलेशन बस्नुपर्ने र कन्ट्याक ट्रेसिङमा परेकाको सात दिनमा पिसिआर परीक्षण गर्दै आएको उल्लेख गरे। कमलविनायकमा भने वडाध्यक्ष र छिमेकीले नै परिवारको सहमतिमा बाहिरबाट ताल्चा मार्न भनेपछि प्रहरी रोहवरमा बसेको जनाउँदै पीडितको निगरानी भने छिमेकी र जनप्रतिनिधिले गर्नुपर्ने बताए। रासस
पर्सामा थप २७ जनामा संक्रमण,"वीरगन्ज : पर्सामा थप २७ जनामा कोरोना भाइरस संक्रमण पुष्टि भएको छ । वीरगन्जस्थित नारायणी अस्पतालको प्रयोगशालामा बिहीबार राती गरिएको परीक्षणमा पर्साका ६ महिला र २१ पुरुष गरी २७ जनामा संक्रमण पुष्टि भएको नारायणी अस्पतालका प्रवक्ता डाक्टर अतुलेश चौरसीयाले जानकारी दिए । डाक्टर चौरसीयाका अनुसार वीरगन्ज महानगरपालिकाका विभिन्न वडाका २० जनामा संक्रमण भेटिएको हो । वीरगन्ज महानगपालिका ८ का ४ जना , १५ का ३ जना , ९ , १० , ११ , १४ र २२ का २२ जना तथा वडा नम्बर १२ , १६ र २१ का ११ जनामा संक्रमण पुष्टि भएको हो । यस्तै कालिकामाई गाउँपालिकार सखुवा प्रसौनी गाउँपालिकाको ३३ जना र पटेर्वा सुगौली गाउँपालिकाको १ जनामा पनि संक्रमण भेटिएको डाक्टर चौरसीयाले जानकारी दिए । बिहीबार राति थप २७ जनामा संक्रमण पुष्टि भएसँगै पर्सामा संक्रमितको संख्या २ हजार ३ सय ७१ पुगेको जिल्ला प्रशासन कार्यालय पर्साले जनाएको छ । यसैबिच नारायणी अस्पतालकै प्रयोगशालामा बिहीबार राती गरिएको परीक्षणमा बाराका १९ जनामा पनि संक्रमण पुष्टि भएको छ । बाराको निजगढ नगरपालिकाका १४ जनामा संक्रमण देखिएको हो । निजगढ नगरपालिकामा संक्रमित हुनेहरुमा निजगढ नगरपालिकाको वडा नंबर ३, ७ र ९ का ११ जना, वडा नंबर ८ का २ जना, इलका प्रहरी कार्यालय निजगढका ६ जना तथा सशस्त्र प्रहरी बल पिलुवा गणका २ जना सशस्त्र प्रहरी र निजगढकै कामना विकास बैंकका एक जना कर्मचारी रहेका छन् । नारायणी अस्पतालको प्रयोगशालामा बिहीबार राती पर्सा र बाराको ५ सय ८४ जनाको स्वाबको नमुना परिक्षण गर्दा ४६ जनामा कोरोना संक्रमण फेला परेको नारायणी अस्पतालका प्रवक्ता डाक्टर अतुलेश चौरसियाले जानकारी दिए । बुधबार राति थप ६९ जनामा संक्रमण पुष्टि भएसंगै पर्सामा कोरोना संक्रमितको संख्या २ हजार ३ सय ४४ पुगेको जिल्ला प्रशासन कार्यालय पर्साले जनाएको छ । यसअघि मङगलवार राति पनि पर्साका ६४ जनामा संक्रमण पुष्टि भएको थियो । यसैबिच वीरगन्जको नारायणी अस्पतालकै प्रयोगशालामा बुधबार राति गरिएको परिक्षणमा बाराका २४ जना र रौतहटका १७ जनामा पनि संक्रमण पुष्टि भएको अस्पतालका प्रवक्ता डाक्टर चौरसीयाले जानकारी दिए । पर्सामा अहिले सम्म ८ सय ५६ जना संक्रमित निको भइसकेका छन् । बुधबार मात्रै १ सय ९ जना संक्रमित निको भइ कोरोना मुक्त एको जिल्ला प्रशासन कार्यालय पर्साका प्रशासकीय अधिकृत विनय श्रीवास्तवले जानकारी दिए ।"
घरमै बसेर ९६ वर्षीया वृद्धाले जितिन् कोरोना,"बुटवल : कोरोना भाइरस (कोभिड१९) संक्रमित रुपन्देहीकी ९६ वर्षीया वृद्धाले अस्पताल नै नगई कोरोना जितेकी छन्। रुपन्देहीको सियारी गाउँपालिका१ की उनले घरमै बसेर कोरोना जितेकी हुन्। कुनै लक्षण नदेखिएकी उनले कोरोना संक्रमणको १४ दिन पार गरेकी छन्। सियारी गाउँपालिका स्वास्थ्य शाखा प्रमुख बुद्धीबहादुर घर्तीले घरमै बसेकी उनलाई थप सात दिन घरकै क्वारेन्टाइनमा बस्न आग्रह गरिएको बताए। रुपन्देहीको एक बैंकमा कार्यरत उनका नातीबाट उनमा कोरोना सरेको थियो। नातीको स्वाब संकलन गरेर परीक्षण गर्दा कोरोना देखिएपछि कन्ट्यक ट्रेसिङ्गका क्रममा ९६ वर्षीया हजुरआमा र ५४ वर्षीया आमालाई पनि कोरोना देखिएको थियो। गाउँपालिका स्वास्थ्य शाखा प्रमुख घर्तीका अनुसार संक्रमण देखिएका एकै घरका ९६ वर्षीया हजुरआमा र आमा घरमै होम आइसोलेसन र नाती भैरहवा होम आइसोलेसनमा रहेका थिए। उनीहरु तीनै जनामा कोरोनाको लक्षण अहिले नदेखिएको र १४ दिनको होम आइसोलेसनको बसाईपछि ड्ब्लुएचओ र स्वास्थ्य मन्त्रालयको निर्देशिका अनुसार उनीहरुलाई ७ दिनको होम कोरेन्टाइन बस्नेगरी डिस्चार्ज गरिएको स्वास्थ्य शाखा प्रमुख घर्तीले जानकारी दिए। उनीहरुको स्वास्थ्य अवस्था राम्रो रहेको उनको भनाइ छ। सियारी गाउँपालिकामा अहिलेसम्म २६ जना कोरोना पोजिटिभ देखिएका छन्। जसमध्ये अहिलेसम्म २३ जना आइसोलेसनबाट डिस्चार्ज भएका छन्। तीनजना अझै आइसोलेसनमा रहेका छन्। कोरोना जितेका तथा संक्रमितको आत्माबल बढाउन गाउँपालिका अध्यक्ष, उपाध्यक्ष, प्रमुख प्रशासकीय अधिकृत, जनप्रतिनिधि, स्वास्थ्यकर्मी लगाएतकाको टोलि समय समयमा आइसोलेसन, होम आइसोलेसन तथा कोरेन्टाइन बसेकाहरुकोमा जाने गरेका छन्। कोरोना जिते पनि समाजको डर रहिरहेकाले उनीहरुको आत्माबल बढाउन तथा समाजले गलत तरिकाले हेर्ने दृष्टिकोण परिवर्तन गर्न उनीहरु बसेको ठाउँमा जाने गरिएको गाउँपालिका अध्यक्ष अयोध्या थारुले बताए।"
होम डेलिभरीको मापदण्ड तोकियो,"काठमाडौं : जिल्ला प्रशासन कार्यालय काठमाडौँले घरदैलो (होम डेलिभरी) सेवा सञ्चालनसम्बन्धी मापदण्ड कार्यान्वयनमा छ। यससँगै शुक्रबारदेखि घरदैलो सेवा समेत सञ्चालनमा आएको छ। सेवा सञ्चालन गर्दा तोकिएको मापदण्ड लागू नभएमा कडा कारवाही हुने प्रशासनले चेतावनी दिएको छ। घरदैलो सेवाको आजदेखि नै अनुगमन शुरुआत भइसकेको प्रमुख जिल्ला अधिकारी जनकराज दाहालले जानकारी दिए। 'कोभिड१९ को सङ्क्रमण जोखिम रहेका बेला लापरबाही गर्न दिनुहुन्न भनेर हामीले मापदण्ड स्वीकृत गरेका छौँ, यस अनुसारको सेवा सञ्चालन गर्न आजदेखि खुला छ, उनले भने 'प्रशासन, प्रहरी र स्थानीय तहबाट सुक्ष्म अनुगमन हुन्छ, मापदण्ड प्रयोग गरेको नपाइए तत्कालै कारवाही गरिन्छ।' विहीबार मात्रै उपत्यकाका तीनै जिल्ला प्रशासन कार्यालयले उक्त मापदण्ड स्वीकृत गरेका थिए। सहायक प्रमुख जिल्ला अधिकारी जनकराज भट्टको नेतृत्वमा बनेको समितिले उक्त मापदण्ड तयार पारेको हो। तोकिएको खाद्यवस्तुसहित अन्य घरदैलो सेवा दिउँसो एक बजेदेखि साँझ सात बजेसम्म मात्रै सञ्चालन गर्न पाइने छ।कोभिड१९ को सङक्रमण बढिरहेको अवस्थामा मापदण्ड विपरीत सेवा सञ्चालन गर्दा घरघरमा सङ्क्रमण फैलिन सक्ने जनाउँदै स्थानीय प्रशासनले अघिल्लो हप्ता उक्त सेवा बन्द गरेको थियो। त्यसपछि बसेको संयुक्त बैठकले बनाएको समितिले मापदण्ड निर्माण गरी लागू गरेको हो। यसरी सेवा सञ्चालन गर्ने संस्था दर्ता भइ नवीकरण भएको हुनुपर्ने र सोको प्रतिलिपि सेवा दिन जाने व्यक्तिसँगै रहेको हुनुपर्ने स्वीकृत मापदण्डमा उल्लेख छ। वस्तु वा सेवाको मूल्य अनलाइनमा अनिवार्य रुपमा राखेको हुनुपर्नेछ। सरकारले तोकेको स्वास्थ्य, सुरक्षा मापदण्डको पूर्णपालना भएको हुनुपर्ने तथा सेवाग्राहीसँग कम्तीमा दुई मिटरको दूरी कायम हुनुपर्ने जनाइएको छ। यसरी मापदण्ड प्रयोग गरे वा नगरेको बारे सहायक प्रमुख जिल्ला अधिकारीको नेतृत्वमा बनेको समितिले अनुगमन गर्नेछ। काठमाडौँमा भने सहायक प्रजिअ जीवनप्रसाद दुलालको नेतृत्वमा अनुगमन समिति रहेको छ। स्थानीय तहको वडाका प्रतिनिधिले समेत निगरानी राख्ने जनाइएको छ। रासस"
अर्थमन्त्री खतिवडाले दिए राजीनामा,काठमाडौं : सरकारका प्रवक्तासमेत रहेका अर्थ तथा सञ्चारमन्त्री डा युवराज खतिवडाले राजीनामा दिएका छन्। शुक्रबार साँझ प्रधानमन्त्री केपी ओलीलाई राजीनामा दिएका हुन्। राष्ट्रियसभाको रिक्त एक पदमा नेकपा उपाध्यक्ष वामदेव गौतमलाई सिफारिस गर्ने निर्णय गरेपछि सरकार पुगेको प्रधानमन्त्री ओलीले मन्त्रिपरिषद् बैठकमा जानकारी गराएका थिए। तत्काल मन्त्रिपरिषद् पुनर्गठन हुँदैन : प्रधानमन्त्री ओली सत्तारुढ नेपाल कम्युनिस्ट पार्टी (नेकपा) सचिवालय बैठकले बिहीबार मात्र राष्ट्रियसभामा गौतमलाई सिफारिस गर्ने निर्णय गरेको थियो । नेकपाको यो निर्णयसँगै खतिवडाको संसद बन्ने बाटो बन्द भएको छ । तत्कालका लागि संसद बन्ने बाटो बन्दै भएसँगै उनको मन्त्री पदसमेत शनिबारबाट स्वत: सकिदै छ। प्रधानमन्त्री केपी ओलीले अहिलेसम्म सरकारमा बसेर काम गरेकोप्रति अर्थमन्त्री खतिवडालाई धन्यवाद दिएका छन्। खतिवडा गैर संसाद नै ६ महिनासम्म मन्त्री बनेका हुन्।
पाँचथरको चिवा भञ्ज्याङ र भैंसेमा बीओपी स्थापना,"फिदिम : भारतसँग सिमाना जोडिएको उच्च पहाडी क्षेत्रमा सीमा सुरक्षा बल (बीओपी) स्थापना गर्न थालिएको छ। पाँचथरको चिवा भञ्ज्याङ र भैंसेमा बीओपी स्थापना गरिएको हो। याङवरक गाउँपालिका१ स्थित मध्यपहाडी लोकमार्गको उद्गमस्थल चिवा भञ्ज्याङ र फालेलुङ गाउँपालिका५ स्थित भैंसेमा बीओपी स्थापना गरिएको हो। चिवा भञ्ज्याङको बीओपी सशस्त्र प्रहरीका डीआईजी वंशीराज दाहालको उपस्थितिमा स्थापना गरिएको छ। १ नम्बर प्रदेशकी सांसद सिता थेवेको प्रमुख आतिथ्यतामा चिवा भञ्ज्याको बीओपी उद्घाटन गरिएको हो। चिवामा निर्माणाधिन होमास्टेमा अस्थाई रुपमा बीओपी राखिएको हो। सई जसबहादुर प्रधानको कमाण्डमा १८ जना सशस्त्र प्रहरीको टोली चिवाको बीओपीमा राखिएको छ भने सई युवराज तिम्सिनाको कमाण्डमा १८ जनाको टोली भैंसेमा खटाइएको सशस्त्र प्रहरी बल नेपाल नम्बर २ गुल्म हेक्वा हिमशिखर पाँचथरका सशस्त्र प्रहरी नायब उपरीक्षक किशोर कुमार श्रेष्ठले जानकारी दिए। दुई बीओपीमा शसस्त्र प्रहरी नीरिक्षकको कमाण्डमा ३५ जनाको टोली खटाइनेछ, श्रेष्ठले भने अहिले जनशक्ति अभावको कारण सईको कमाण्डमा १८ जनाको दरले बीओपी खटाइएको हो। पाँचथरमा जम्मा ४ ओटा बीओपी स्थापना गर्ने योजना छ। जसमध्ये दुई बीओपी स्थापना गरिएको छ। डीआइजी दाहालका अनुसार १ नम्बर प्रदेशमा ३० ओटा स्थापना भइसकेका छन्। अब २२ ओटा बीओपी स्थापनाको चरणमा छन्। हामीले बीओपी स्थापना गर्ने कामलाई तिब्र रुपमा अघि बढाएका छौँ, दाहालले भने, पाँचथरमा जस्तै अन्य जिल्लामा पनि धमाधम बीओपी स्थापना भइरहेको छ। बीओपी स्थापना भएपछि सिमाक्षेत्रका स्थानीय खुसी छन्। सीमा क्षेत्रमा हुने चोरी निकासी र सीमा अतिक्रमण रोकिने फलैँचाका विश्वेश्वर बेघाले बताए। यसअघि सीमा सुरक्षाको अभावमा बहुमूल्य जडिबुटी, लोपन्मुख वन्यजन्तुको चोरी निकासी हुने गरेको थियो। चिवा भञ्ज्याङमा बीओपी स्थापनामा संलग्न जनप्रतिनिधि र सुरक्षा अधिकारी । तस्बिर : भीमकुमार बाँस्कोटा"
अर्थ र सञ्चार मन्त्रालयको जिम्मेवारी प्रधानमन्त्री ओलीलाई,काठमाडौं : राष्ट्रपति विद्यादेवी भण्डारीले प्रधानमन्त्री केपी शर्मा ओलीको सिफारिसमा डा युवराज खतिवडाले सम्हाल्दै आएको अर्थ र सञ्चार तथा सूचना प्रविधि मन्त्रालयको कार्यभार प्रधानमन्त्री ओलीले सम्हाल्ने भएका छन्। मौजुदा मन्त्रिपरिषद्का सदस्य डा खतिवडाले नेपालको संविधानको धारा ७७ को उपधारा २ को खण्ड क बमोजिम आजै आफ्नो पदबाट राजीनामा दिएको राष्ट्रपतिको कार्यालयले शुक्रबार विज्ञप्ति जारी गरी जनाएको छ।
"दक्षिण अफ्रिकामा पीपीईको अभाव, स्वास्थ्यकर्मी आन्दोलनमा","केप टाउन: दक्षिण अफ्रिकाका कयौँ स्वास्थ्यकर्मी आन्दोलनमा उत्रिएको अन्तर्राष्ट्रिय सञ्चारमाध्यमले जनाएका छन्। व्यक्तिगत सुरक्षा सामग्री (पीपीई) खरिदमा भ्रष्ट्राचार अन्त्य गर्न सरकारलाई दबाब दिन स्वास्थ्यकर्मी आन्दोलनमा उत्रिएका हुन्। आन्दोलनकर्मी बिहीबार प्रेटेरिया र केप टाउनमा भेला भएका थिए। उनीहरूले कोरोना महामारीकाविरुद्ध फ्रन्टलाईनमा खटिएका स्वास्थ्यकर्मीसँग पीपीई नभएकाले तत्काल उपलब्ध गराउनुपर्ने माग गरेका छन्। न्यूनतम सर्जिकल मास्क समेत नभएका कारण स्वास्थ्यकर्मीको जीवन खतरामा रहेको उनीहरूले बताएका छन्। सेप्टेम्बर १० सम्ममा पनि सरकारले माग पुरा नगरे २ लाख स्वास्थ्यकर्मी आन्दोलनमा जाने आन्दोलनको नेतृत्व गरिरहेको द नेशनल एडुकेसन, हेल्थ एन्ड एलाइड वर्कर्स युनियनले चेतावनी दिएको छ। गत डिसेम्बरदेखि फैलिएको कोरानाबाट हाल दक्षिण अफ्रिकामा ६ लाख ३३ हजार १५ संक्रमित भइसकेका छन्। जसमध्ये १४ हजार ५६३ को ज्यान गएको छ। त्यस्तै ५ लाख ५४ हजार ८८७ निको भएको जोन्स हप्किन्स विश्वविद्यालयको तथ्यांक रहेको छ। मृतकमध्ये २४० स्वास्थ्यकर्मी रहेका छन्।"
रुपन्देहीमा एकै दिन तीन संक्रमितको मृत्यु,"बुटवल : रुपन्देहीमा एकै दिन तीन जना कोरोना संक्रमितको मृत्यु भएको छ। विभिन्न अस्पतालमा उपचार गराइरहेका तीन जनाको शुक्रबार मृत्यु भएको हो। यीसंगै रुपन्देहीमा कोरोनाबाट मृत्यु हुनेको संख्या १४ पुगेको छ। शुक्रबार मृत्यु भएका दुई जना सिद्धार्थनगर नगरपालिकाका हुने भने एक जना बुटवल उपमहानगरका हुन्। मृतक तीनै जना दीर्घरोगी थिए। जिल्ला स्वास्थ्य कार्यालयका अनुसार बुटवल८ मिलनचोकका ७८ वर्षीय पुरुषको कोरोना विशेष अस्पताल बुटवलमा मृत्यु भएको हो। उच्च रक्तचाप र श्वासप्रश्वास समस्या देखिएका उनलाई भेन्टिलेटरमा राखेर उपचार गरिएको थियो। सिद्धार्थनगर८ का अर्का मृतक ४५ वर्षीय पुरुष मिर्गौलाका बिरामी हुन्। उनको घरमै मृत्यु भएको हो। नियमित डायलासिस गराउँदै आएका उनको अस्पताल जाने तयारीकै क्रममा मृत्यु भएको हो। स्वास्थ्य कार्यालयका कोरोना फोकल पर्सन केदार शाहका अनुसार उनी भरतपुरमा उपचार गरेर फर्किएका थिए। अर्का एक बिरामीको बुटवलको गौतमबुद्ध मुटु अस्पतालमा उपचार गर्दैगर्दा मृत्यु भएको हो। अस्पतालका अध्यक्ष एजाज आलमका अनुसार सिद्धार्थनगरकी ६४ वर्षीया महिलालाई भेन्टिलेरमा उपचार गरिदै थियो। उपचारकै क्रममा उनमा कोरोना पुष्टि भएको थियो। कोरोना पुष्टि भए पनि अस्पतालले उपचार निरन्तर गरेको थियो। उनमा निमोनिया, उच्च रक्तचापको समस्या रहेको थियो।"
मध्यपुर थिमिले थप एक सय शैय्याको आइसोलेसन बनाउने,"भक्तपुर : नगर क्षेत्रमा कोरोना भाइरस संक्रमितको संख्या बढ्दै आएपछि भक्तपुरको मध्यपुर थिमि नगरपालिकाले थप एक सय शैय्याको आइसोलेसन बनाउने भएको छ। हाल नगरपालिकामा नेपाल कोरिया मैत्री नगरपालिका अस्पतालमा २५ शैय्याको आइसोलेसन वार्ड रहेको छ। नगर प्रमुख मदनसुन्दर श्रेष्ठको अध्यक्षता बिहीबार भएको नगरस्तरीय विपद् व्यवस्थापन समितिले उक्त निर्णय गरेको हो। बैठकले आइसोलेसन वार्ड बनाउनको लागि सम्भावित ठाउँ तथा भवनको खोजी गर्ने निर्णयसमेत गरेको नपाका प्रवक्ता एवं वडा नम्बर २ का अध्यक्ष राम थापामगरले जानकारी दिए। उनले गट्ठाघरस्थित नागरिक सामुदायिक अस्पताल र सानोठिमीस्थित राष्ट्रिय चिकित्सा शिक्षा आयोग रहेको भवनमा आइसोलेसन वार्ड बनाउने प्रस्ताव बैठकमा प्रस्तुत गरिएको बताए। तर नागरिक सामुदायिक अस्पताल भाडामा लिएर आइसोलेसन सञ्चालन गर्नेबारे नपाका प्रमुख श्रेष्ठले अस्पतालसँग सहमति गरिसकेको नगरपालिका स्रोत बताउँछ। भक्तपुरका चारवटा नगरपालिकामध्ये सबैभन्दा बढी संक्रमित रहेको मध्यपुर हो। यहाँ बिहीबारसम्म २ सय ७३ जना संक्रमित पुगेका छन्। जसमध्ये पाँच जनाको मृत्यु भइसकेको छ। त्यस्तै १७ जना कोरोना भाइरसलाई जितेर डिस्चार्ज भएको स्वास्थ्य कार्यालय भक्तपुरले जनाएको छ। कार्यालयले मध्यपुर थिमि नपामा समुदायस्तरमै संक्रमण फैलिएको बताउँदै आएको छ। यहाँको वडा नं ३, १, ५, ६, ७, ८ र ९ वडा संक्रमणका दृष्टिले जोखिम रहेका वडा हुन्। वडा नं ३ मा मात्रै ७३ जना संक्रमित रहेका छन्। वडा नं७ नगदेशमा संक्रमणले एउटै परिवारका आमाछोराको मृत्यु भइसकेको छ। उक्त घरका बाँकी आठजना पनि संक्रमित छन्। जसमध्ये संक्रमणले मर्ने छोराकी श्रीमती गर्भवती छिन्। त्यस्तै वडा नं ९ बोडेको एउटै परिवारका १४ जनामा संक्रमण पुष्टि भएको थियो। यो परिवारमा दुईजना सुत्केरीसमेत रहेका छन्। एकीकृतको खर्च व्यहोर्न सकिन्न यसैबीच मध्यपुर थिमि नपाको नगरस्तरीय विपद् व्यवस्थापन समितिको बैठकमा काठमाडौं उपत्यकाको लागि तोकिएका एकीकृत आइसोलेसन वार्डको व्यवस्थापनको लागि हुने खर्च नपाले व्यहोर्न नसकिने आवाज उठेको छ। मध्यपुर थिमि नपाको सानोठिमीस्थित प्राविधिक शिक्षा तथा व्यवसायिक तालिम परिषद् (सीटीईभीटी) को प्रशिक्षण प्रतिष्ठान (टीआईटीआई) र युसेप नेपालको होस्टेल तथा बोडेको कृषि विकास बैंकको तालिम केन्द्रमा निर्माण गरिएको एकीकृत आइसोलेसनको व्यवस्थापन खर्च मध्यपुर थिमि नपाले व्यहोर्नुपर्ने केन्द्र सरकारले बताएको छ। यी तीन ठाउँसँगै भक्तपुरमा सहरी विकास मन्त्रालयको समन्वयमा करिब पाँचसय आइसोलेसन वार्डको व्यवस्था गर्ने प्रक्रिया अघि बढाएको छ। सरकारले विदेशबाट उद्धार गरी ल्याइनेलाई यी आइसोलेसनमा राखिनेछ। उनीहरु उक्त आइसोलेसनमा बढीमा १४ दिन बस्नेछन्। त्यहीं अवधिमा हुने व्यवस्थापन खर्च मध्यपुर थिमि नपाले व्यहोर्नुपर्ने भनेपछि बैठकमा उपस्थित अधिकांश सदस्यले त्यसको विरोध गरेको प्रवक्ता थापामगरले बताए। उनका अनुसार नगर प्रमुख श्रेष्ठले केन्द्रीय सरकारले नै परिपत्र गरेपछि उक्त खर्च नपाले गर्नुपर्ने आशय व्यक्त गरेपछि बैठकमा सहभागी अधिकांशले नपाले खर्च व्यहोर्न नसकिने बताएका थिए। त्यसको खर्च नपाबाट व्यहोरिए राम्रो हुँदैन भन्ने अधिकांश सदस्यहरुको भनाइ थियो, प्रवक्ता थापामगरले भने, आफ्नै नगरका संक्रमितको लागि व्यवस्थापन गर्न नसकेको अवस्थामा नपाले अरु खर्च गर्न मिल्दैन भन्नेमा सबैजसो एकमत छन्।"
रामेछापमा पाँच प्रहरी र एक स्वास्थ्यकर्मीमा कोरोना संक्रमण,काठमाडौं : रामेछापका थप ६ जनामा कोरोना भाइरस संक्रमण पुष्टि भएको छ। जिल्ला स्वास्थ्य कार्यालय रामेछापका जनस्वास्थ्य अधिकृत भुवन थापाका अनुसार आज मन्थलीस्थित तामाकोशी अस्पतालका एक महिला कर्मचारी र पाँच जना प्रहरीमा कोरोना पुष्टि भएको हो। उनीहरुको केहि दिन अगाडि स्वाब संकलन गरी पीसीआर परीक्षणका लागि पठाइएको थियो। योसँगै जिल्लाबाट स्वाब संकलन गरेर पीसीआर विधिबाट परीक्षण गर्दा कोरोना पोजिटिभ हुनेको संख्या ४३ पुगेको छ। जिल्ला प्रहरी कार्यालय मन्थलीबाट ड्युटीमा खटिएका कर्मचारीमा कोरोना पुष्टि भएपछि उनीहरुको विवरण संकलन एवम् कन्ट्याक्ट ट्रेसिङको काम अगाडि बढाउन लागिएको स्वास्थ्य कार्यालय रामेछापले जनाएको छ। स्वास्थ्य कार्यालय रामेछापका अनुसार शुक्रबारसम्म रामेछाप जिल्लामा १२११ जनाको स्वाब संकलन गरिएको छ। जनस्वास्थ्य अधिकृत थापाका अनुसार जिल्लामा संकलन गरेर पठाइएको स्वाबमध्ये ११५२ जनाको कोरोना नेगेटिभ आएको छ भने १६ जनाको कोरोना रिपोर्ट आउन बाँकी रहेको छ। कार्यालयको विवरणअनुसार शुक्रबारसम्म देशका विभिन्न जिल्लामा अस्थायी बसोबास गर्दै आएका रामेछापका ३६ जनामा संक्रमण पुष्टि भएको छ। उनीहरुको जिल्ला बाहिर नै परीक्षणबाट कोरोना पुष्टि भएको हो। जिल्लामा १०४ वटा आइसोलेसन बेड रहेका छन्। विश्वभर महामारीको रुपमा फैलिएको कोभिड१९ संक्रमण रामेछापमा निरन्तर बढी रहेको र उच्च जोखिम रहेको भन्दै जिल्ला प्रशासन कार्यालय रामेछापले भदौ २५ गतेसम्म निषेधाज्ञा घोषणा गरेको छ।
"स्वास्थ्यकर्मीमा कोरोना संक्रमण, उयदपुरमा संक्रमितको संख्या १ सय १२ पुग्यो","उदयपुर : उदयपुरमा पहिलोपटक स्वास्थ्यकर्मीमा कोरोना पोजिटिभ देखिएको छ । त्रियुगा नगरपालिका २ स्थित स्वास्थ्यचौकीमा कार्यरत ४८ वर्षीय स्वास्थ्यकर्मीमा कोरोना देखिएको हो । उनी पछिल्लो तीन महिनायता राती मोतिगडा क्वारेन्टाइनमा र दिउँसो स्वास्थ्यचौकीमा काम गर्दै आएका थिए । विराटगरस्थित कोरोना प्रयोगशालामा गरिएको परीक्षणबाट उनलाई सक्रमण देखिएको जिल्ला स्वास्थ्य कार्यालयका प्रमुख मोहन सुबेदीले जानकारी दिए । उनलाई क्वारेन्टाइनमा बस्न आएकाहरुबाट नै सरेको हुनसक्ने अनुमान गरिएको छ । कोरोना विरुद्धको लडाईमा अग्रपंक्तिमा खटिएका स्वास्थ्यकर्मी जोखिममा रहेको बेला उदयपुरको हकमा उनी पहिलो संक्रमित बन्न पुगेका छन् । उनी संक्रमित भएपछि उनको परिवारको कन्ट्रयाक ट्रेसिङ्ग गरिएको त्रियुगा नगर स्वास्थ्य उपसंयोजक अवधनारायण चौधरीले जानकारी दिए । यसअघि उदयपुरमा एक प्रहरी, एक सञ्चारकर्मीमा पनि कोरोना संक्रमण देखिएको थियो । सरुवा भई सुनसरीबाट आएका प्रहरीमा पनि कोरोना देखिएको थियो। कोरोनाबाट उदयपुर एक शिक्षक मृत्यु भइसकेको छ । मोतिगडा घर भएका शिक्षक उपचारको क्रममा काठमाडौं गएका थिए । उतै परीक्षणबाट संक्रमण पुष्टि भएको थियो । उनको परिवार, उपचार भएको उदयपुरको स्वास्थ्य संस्थामा संक्रमण नदेखिएकाले अस्पतालमै संक्रमण सरेको हुनसक्ने अनुमान गरिएको छ । स्वास्थ्यकर्मीसहित उदयपुरमा हालसम्म १ सय १२ जनामा कोरोना संक्रमण भएको छ । त्यसमध्ये एकजना बालिका होम आइसोलेसनमा छन् । कटारीका एकजना बेल्टार आइसोलेसनमा छन् ।"
"ढोरपाटनमा बाढी : मृतक १४ मध्ये ७ जनाको सनाखत, २४ अझै बेपत्ता","बागलुङ : जिल्लाको ढोरपाटनमा भुजीखोलामा आएको बाढीले ज्यान गुमाएका १४ मध्ये ७ जनाको पहिचान खुलेको छ। २४ जना अझै बेपत्ता छन्। बुधबार राति ढोरपाटन शिकार आरक्षको देउराली छेउको पहाड खसेर खोला थुनिएर फुटे पछि भुजीखोलामा भीषण बाढी आएको थियो। बाढीमा परेर ज्यान गुमाएका १४ जनाको शव भेटिएको थियो। जसमा ढोरपाटन नगरपालिका ९ का २६ वर्षीया केशमाया विक, ४६ वर्षीय करबहादुर विक, २२ वर्षीय जीवन विक, ११ वर्षीया डल्ली विक, २१ वर्षीया डिलमाया पुन, वर्ष ३५ कि रिनाकुमारी घर्ती र वर्ष ३२ की करमती बुढाको सनाखत भएको जिल्ला प्रहरी कार्यालय बागलुङका प्रहरी नायव उपरिक्षक तथा सूचना अधिकारी राजेन्द्र रेग्मीले जानकारी दिए। मृत अवस्थामा शव फेला परेका ८ जनाको शव अझै सम्म सनाखत हुन सकेको छैन। शव कतै पुलको लठोमा अड्केको अवस्थामा फेला परेको छ भने कतै खोला किनारको बालुवामा भेटिएको छ। हात, खुट्टा, टाउँको नभएको अवस्थाका क्षतविक्षत अवस्थामा रहेकाले शव पहिचान गर्न कठिनाइ भइरहेको डिएसपी रेग्मीको भनाई छ। बाढीले ३१ घर बगाएको थियो भने ७० भन्दा बढी घरमा क्षति पुर्याएको छ। बाढीमा परेका चार जनाको घाइते अवस्थामा उद्वार गरिएको छ। जसमध्ये गम्भीर अवस्था रहेका ढोरपाटन नगरपालिका ९ का महेन्द्र पुनलाई उपचारका लागि प्राथमिक स्वास्थ्य केन्द्र बुर्तिबाङमा उपचार भइरहेको छ। बाढीले ढोरपाटन ९ स्थित लाकुरीबोट स्वास्थ्य चौकीको भवन, जनचेतना प्राविको ४ कोठे भवन, सरस्वती प्राविको २ कोठे भवन, भुजीखोला लघु जलबिधुत आयोजनाको ५ वटा शाखा मध्ये ४ वटा भवन, सडक छेउमा पार्किङ गरेर राखेको एक जीप पनि बगाएको छ।"
रुपन्देहीमा तीनजना कोरोना संक्रमितको मृत्यु,"भैरहवा : रुपन्देहीको भैरहवामा एकजना कोभिड १९ संक्रमितको मृत्यु भएको छ । मृगौलाले काम नगरेपछि डायलासिस गराउनका लागि चितवन गएको बेला उनीमा कोभिड १९ संक्रमण पुष्टि भएको थियो । कोभिड १९ संक्रमण पुष्टि भइ होमआइसोलेसनमा बसेका सिद्धार्थनगर नगरपालिका (भैरहवा) ८ का ४५ वर्षीय पुरुषको शुक्रबार बिहान मृत्यु भएको भएको स्वास्थ्य कार्यालय रुपन्देहीका भेक्टर कन्ट्रोल निरीक्षक केदारनाथ शाहले जानकारी दिए । 'संक्रमण पुष्टि भएपछि होम आइसोलेसनमा बस्नुभएको थियो,' उनले भने, 'मृगौलाको डायलासिस गराउनका लागि बुटवल जाने तयारी गरिरहँदा शुक्रबार बिहान मृत्यु भयो ।' कोरोना संक्रमण पुष्टि भएपनि उनको मृत्यु कोरोनाले भएको वा अन्य कुनै कारणले त्यो खुलेको छैन । कोरोना पुष्टि भएको तर मृत्युको ठोस कारण नखुलेको रुपन्देहीमा शुक्रबार तीनजनाको मृत्यु भएको छ । मृत्यु हुनेमा बुटवल उपमहानगरपालिका ८ का ७८ वर्षीय पुरुष, सिद्धार्थनगर नगरपालिकाका ७ का ६४ वर्षीया महिला र वडा नम्बर ८ का ४५ वर्षीय पुरुष छन् ।"
'ईकर्मकाण्ड'को अनलाईन सेवा सुरु,"काठमाडौं : कोरोनाको महामारीकाबीच भाद्र शुक्ल पूर्णिमा अर्थात् बुधबारदेखि हिन्दु धर्मालम्बीहरुको महालय श्राद्ध अर्थात सोह्र श्राद्ध सुरु भएको छ। पितृ कार्यलाई शास्त्रहरूमा देवकार्यभन्दा ठूलो मानिएको छ । पितृहरूका श्रद्धाका लागि गरिने सोह्र श्राद्ध अर्थात महालय श्राद्धको धेरै महत्व छ। पितृकार्य नगर्दा दोष लाग्छ भनेर शास्त्रमा भनिएको छ भने, समयमै नगरे पनि दोष लाग्ने धर्मशास्त्रमा उल्लेख छ । पछिल्लो समय कोरोनाको बढ्दो संक्रमणका कारण भेटघाट, जमघटको परिस्थिति छैन । यस्तो अवस्थामा सोह्र श्राद्ध सहजतापूर्वक सञ्चालन गर्नका लागि पहिलो पटक अनलाईन श्राद्ध सेवा सुरु गरिएको छ । कोरोनाको महामारी तथा समस्यालाई मध्यनजर गर्दै सिधा टेलिफोन सम्पर्क, वेव साईट र मोबाईल एप मार्फत सोह्र श्राद्ध सहजता तथा सुरक्षितसाथ सम्पन्न गराउन सकिन्छ । '' सेवा मोबाईल एप मार्फत र फेसबुक पेजमार्फत उपलब्ध छ । साथै : मार्फत पनि सन्सारभर उपलब्ध हुनेछ। कोरोना महामारीकाबीच यो घरमै बस्ने, कोरोनाको प्रकोपबाट आफू बच्ने र परिवारलाई पनि बचाउन चाहाने तथा समाजमा संक्रमण फैलन नदिने इच्छा राख्नेका लागि सहज छ। जोखिम नमोली घरमै बसेर सोह्र श्राद्ध गर्न चाहनेहरुका लागि भने भिडियो कल मार्फत यो कर्म गर्न सकिन्छ । त्यसका लागि अनलाईन मार्फत पण्डितहरु उपलब्ध हुन्छ । सोह्र श्राद्धका लागि कमसेकम रु १,४०० दक्षिणा तोकिएको छ र ब्राम्ह्ण भोजन स्वेच्छाले ट्रान्सफर गर्ने विकल्प रहेको छ।"
२४ घण्टामा १३ सय ५९ संक्रमित : १३ सय ५४ डिस्चार्ज,काठमाडौं : पछिल्लो २४ घण्टामा १३ सय ५९ जनामा कोरोना भाइरस (कोभिड१९) संक्रमण पुष्टि भएको छ। संक्रमितको कुल संख्या ४४ हजार २३६ पुगेको स्वास्थ्य मन्त्रालयका प्रवक्ता डा जागेश्वर गौतमले जानकारी दिए। गौतमका अनुसार २४ घण्टामा ४६४ महिला र ८९५ पुरुष गरेर १३ सय ५९ पुगेको हो। मन्त्रालयका अनुसार २४ घण्टामा १३ सय ५४ जना डिस्चार्ज भएका छन्। योसँगै कुल डिस्चार्ज हुनेको संख्या २५ हजार ५६१ पुगेको छ। यो कुल संक्रमितको ५६ प्रतिशत हो।
चितवन मेडिकल कलेजमा कोरोना संक्रमित महिलाको मृत्यु,चितवन : कोरोना संक्रमणबाट चितवनमा एक महिलाको मृत्यु भएको छ । चितवन मेडिकल कलेजमा उपचाररत हेटौडा उपमहानगरपालिका ११ की ५२ वर्षीया महिलाको ज्यान गएको छ । उनमा श्वासप्रश्वासमा समस्या आएको थियो । भाद्र ११ गते उनको कोरोना पुष्टि भएको थियो । शुक्रबार दिउँसो दुई बजेतिर उनको निधन भएको अस्पतालका निर्देशक डा दयाराम लम्सालले बताए । योसहित चितवनमा कोरोनाबाट मृत्यु हुनेको संख्या २१ पुगेको छ ।
कोरोना अपडेट : स्वास्थ्य मन्त्रालयको पत्रकार सम्मेलन (लाइभ),काठमाडौं : स्वास्थ्य तथा जनसंख्या मन्त्रालयले पत्रकार सम्मेलनमार्फत् कोरोना भाइरस (कोभिड१९) को नियमित अपडेट गराउँदै आएको छ। लकडाउन सुरु भएको २०७६ चैत ११ गतेदेखि सुरु भएको पत्रकार सम्मेलनलाई मन्त्रालयले निरन्तरता दिएको हो। नियमित पत्रकार सम्मेलनमा मन्त्रालयका प्रवक्ता डा जागेश्वर गौतमले कोरोनाको पछिल्लो अवस्थाबारे जानकारी गराउँदै आएका छन्। नेपालमा कोरोना संक्रमितको संख्या ४२ हजार ८७७ पुगेको छ। २५७ जनाले कोरोनाकै कारण ज्यान गुमाइसकेका छन्। मन्त्रालयका अनुसार २४ हजार २०७ जनाले कोरोना जितेका छन् । अहिले १८ हजार चार सय १३ संक्रमितको आइसोलेसनमा उपचार भइराखेको छ । पत्रकार सम्मेलन लाइभ
उपत्यकामा थप ४५४ जनामा कोरोना संक्रमण,"काठमाडौं : पछिल्लो २४ घण्टामा काठमाडौं उपत्यकामा थप ४५४ जनामा कोरोना भाइरस (कोभिड१९) संक्रमण पुष्टि भएको छ। विभिन्न प्रयोगशालमा गरिएको परीक्षणमा उपत्यकामा थप ४५४ जनामा कोरोना पुष्टि भएको स्वास्थ्य तथा जनसंख्या मन्त्रालयका प्रवक्ता डा जागेश्वर गौतमले जानकारी दिए। बिहीबार मात्रै ४४५ जनामा संक्रमण देखिएको थियो। काठमाडौंका ३८६ जना, भक्तपुरका ३६ जना र ललितपुरका ३२ जनामा कोरोना भाइरस संक्रमण पुष्टि भएको मन्त्रालयले प्रवक्ता डागौतमले जानकारी दिए। यस्तै पछिल्लो २४ घण्टामा १३ सय ५९ जनामा कोरोना भाइरस (कोभिड१९) संक्रमण पुष्टि भएको छ। यो सहित संक्रमितको संख्या ४४ हजार २३६ पुगेको स्वास्थ्य मन्त्रालयका प्रवक्ता डा जागेश्वर गौतमले जानकारी दिए। बिहीबार मात्रै १२ सय २८ जनामा संक्रमण देखिएको थियो। शुक्रबार नयाँ संक्रमितमा ४६४ महिला र ८९५ पुरुष छन्। १८ हजार ४०४ कोरोनाका सक्रिय संक्रमित छन्। यस्तै मन्त्रालयका अनुसार १० हजार ९४२ जना आइसोलेसनमा रहेका छन् भने होम आइसोलेसनमा ७ हजार ४६२ छन्। क्वारेन्टाइनमा ६५ हजार ६१ जना रहेका छन्। मन्त्रालयका अनुसार पछिल्लो २४ घन्टामा ६ हजार ५६१ पीसीआर परीक्षण भएका छन्। पछिल्लो २४ घण्टामा १३ सय ५४ जना कोरोना जितेर डिस्चार्ज भएका छन्। योसँगै कुल डिस्चार्ज हुनेको संख्या २५ सय ५६१ पुगेको छ। यो ५८ प्रतिशत हो। नेपालमा कोरोनाबाट २७१ जनाको मृत्यु भएको छ।"
हिमालय एअरलाइन्सकाे नियमित उडान भाडादर सार्वजनिक,"काठमाडौं : नेपाल सरकारले अन्तर्राष्ट्रिय उडान पुनः संचालन गर्ने निर्णय गरे पश्चात हिमालय एअरलाइन्सले सहजैे पिसीआरउपलब्ध गन्तव्यहरु (छोड्ंछिडं, क्वालालम्पुर र आबुधावीको उडानहरु संचालनगर्न अनुमतिप्राप्त गरेको छ। पिसीआर परिक्षणको उपलब्धता कठिन भएका अन्य उडान वृत्त खण्डहरुमा सरकारको निर्णय अनुरुप नैे चार्टर उडान मार्फत नेपालीहरुलाई स्वदेश फिर्ता गर्ने कार्य सुचारु रहनेछन् । उद्घारचार्टर उडान र भाडादर विदेशमा अलपत्र रहेका नेपालीहरुलाई स्वदेश फिर्ता ल्याउन उद्घार उडानहरुको लागि देहायका सरकारद्धारा स्वीकृत भाडादर लागू हुनेछन् । यी भाडाहरु कर र एजेन्सी कमिशन सहितको हो । तसर्थ, यात्रुहरुलाई प्रकाशित भाडा मात्रतिर्न तथा कसैबाट कुनै प्रकारको अतिरिक्त भाडाको मागभएको अवस्थामा तुरुन्त एअरलाइन्स्लाई जानकारी गराउनु हुन अनुरोध छ । कुनै ट्राभल एजेन्सीले प्रकाशित भाडादरभन्दा बढी भाडा लिएको पाइएमा प्रचलित कानून बमोजिम कारवाही गरिनेछ । नियमित उडानर भाडादर नियमित उडानहरुका लागि उपलब्ध सीटहरु ग्लोबल ड्रिस्ट्रीब्युसन सिस्टम ९जी डी एस)बाट बुक गर्न सकिनेछ । ट्राभल एजेन्सीहरुले ग्लोबल ड्रिस्ट्रीब्युसन सिस्टम (जी डी एस) बाट सीटहरु बुक गर्न सक्नेछन् । नियमित उडानको भाडादरप्रतिस्पर्धी मूल्यनिर्धारण, उडान अर्थशास्त्र र बजार स्थितिको अध्ययनका साथअन्तर्राष्ट्रिय अभ्यासमाआधारित रहेको छ। नियमित उडानको भाडादर तालिकामा उपलब्ध छन् । यी दिइएका भाडादर सम्पूर्ण कर सहितको छ तर यसमा एजेन्सी सेवा शुल्क समावेश गरिएको छैन् । ट्राभल एजेन्सीले उपयुत सेवालागू गर्न सक्दछ । कोभिड १९ महामारीको कारणले भएको बन्दाबन्दीले ५ महिना पछि हिमालय एयरलाइन्स्ले दुवै देशको सुरक्षाप्रोटोकल अनुसरण गर्दै आफ्नो उडान तालिका पुनः सुचारु गरेको छ ।"
स्याङ्जामा निषेधाज्ञा हट्यो,"स्याङजा : जिल्ला प्रशासन कार्यालय स्याङ्जाले यसअघि जारी निषेधाज्ञाका स्वरुप परिवर्तन गर्दै बिहीवार रातीदेखि निषेधाज्ञा हटाएको छ। तर, केही मापदण्डमा बन्द यथावतै कायम गर्दै भदौ ३१ गतेसम्म लम्ब्याएको छ। गएराती (बिहीवार) १२ बजेदेखि यसअघि जारी निषेधाज्ञाको समयावधी सकिएपछि जिल्ला कोभिड संकट व्यवस्थापन केन्द्रको बैठकले संक्रामक रोग ऐन २०२० को दफा २ बमोजिमको आदेश जारी गरेको हो। जिल्लामा कोरोना संक्रमणको दर कम भएकाले प्रशासनले निषेधाज्ञामा लचिलो बनेको बनेको प्रमुख जिल्ला अधिकारी गंगाबहादुर क्षेत्रीले जानकारी दिए। उनले भने कारोना संक्रमण छिटो सर्ने हुदाँ उच्च सतर्कता अपनाउदै भीडभाड हुन नदिई, सामाजिक दुरी र स्वास्थ्य सुरक्षा अपनाई ब्यवसाय संचालनका लागि भने बाटो खोलिदिएका हौं। जिल्ला भित्र सञ्चालित निजी तथा ट्याक्सी जोर विजोर प्रणाली अनुसार सञ्चालन गर्न पाईने र एक साधनमा २ जना मात्र सवार हुन पाइने भएको छ। सुरक्षा मापदण्ड पालनागरी बिहान ७ देखि बेलुका ७ बजे सम्म व्यवसायीक गतिविधीहरु, खाद्यान्न, कृषि र पशुपंक्षी तथा निर्माण सामग्रीहरु लगायतका ढुवानीलाई बिहान ६ देखी बेलुका ९ सम्म मात्र संचालन गर्न पाईने भएको छ। यसैगरी, सरकारी कार्यालय, बैंक तथा वित्तीय संस्थाहरु तथा सहकारीहरुले तोकिए बमोजिमका स्वास्थ्य र सुरक्षाका मापदण्ड, २०७७ को पालना गर्दै संचालन गर्न पाउने भएका हुन। तर, संक्रमितको दर घटे पनि जिल्लामा कोरोना संक्रमणको जोखिम भने कायमै रहेको जनाउदै भीडभाड नियन्त्रणका लागि केही बुँदामा भने बन्द कायमै रहेको प्रशासन कार्यालयद्धारा जारी सूचनामा उल्लेख छ। जारी सूचना अनुसार एम्बुलेन्स तथा शव बाहन बाहेक अन्य सवारी साधन विहान ६ देखि साँझ ९ बजे सम्म संचालन गर्ने, जिल्लाभित्र तथा बाहिर संचालन हुने सार्वजनिक सवारी साधन चलाउन नपाउने, शैक्षिक संस्थाहरु, पुस्तकालय, गोष्ठी, तालिम र सेमिनार, सबै प्रकारका प्रदर्शन, भेला तथा सम्मेलन, पार्टी प्यालेस लगायतका मनोरञ्जन स्थल, सैलुन, ब्युटीपार्लर तथा स्पा, स्वीमिङ पुल, जिमखाना लगायतका सेवा तथा स्थलहरु खोल्न नपाईने, सभा जुलुश, महोत्सव, तथा सबै धार्मिक, सामाजिक तथा सांस्कृतिक कार्यक्रम आयोजना गर्न पाईने छैंन। अत्यावश्यक बाहेक बाहिर ननिस्कने। यदी निस्कनै परेमा अनिवार्य मास्कको प्रयोग, दुई मिटरको भौतिक दुरी, पटक पटक साबुन पानीले हात धुन र स्यानिटाइजरको प्रयोग जस्ता स्वास्थ्य सुरक्षाका मापदण्ड पूर्ण रुपमा पालना गर्दै गराउदै ब्यवसाय संचालन गर्न सूचित गरिएको छ। सूचनाकोे अवज्ञा गरे संक्रामक रोग ऐन, २०२० एवं अन्य प्रचलित कानून बमोजिम कारवाही हुने जनाइएको छ।"
मुस्ताङमा छैन भेन्टिलेटर,"जोमसोम : विश्वव्यापी महामारीको रुपमा फैलिएको कोभिड१९ कारण विश्व समुदाय नै आक्रान्त छ । नेपालमा पनि पछिल्लो समय कोरोना भाइरसका बिरामीको संख्या अकल्पनीय रुपमा वृद्धि भइरहेको छ । तर , मुस्ताङ भने अझै ग्रीन जोनमै छ । मुस्ताङमा कोरोना संक्रमित बिरामीको संख्या शून्य रहेपनि यहाँ कुनैपनि बेला कोरोना संक्रमण हुने सम्भावना उत्तिकै छ । कोरोना तथा अन्य कारणले जिल्ला भित्र आइपर्ने बिरामीको अवस्था कुनैपनि बेला जटिल देखिए त्यसलाई निवारण गर्नसक्ने स्वास्थ्य उपकरण भेन्टिलेटर मुस्ताङमा अझै उपलब्ध छैन। भौगोलिक रुपमा विकट मानिएको मुस्ताङमा कुनै त्यस्ता क्रिटिकल बिरामी वा श्वासप्रश्वासले काम गर्न नसक्ने अवस्थाका बिरामीलाई तत्काललै श्रोतसाधनले सम्पन्न अस्पतालमा पुर्याउन कठिन छ । यस्ता बिरामीलाई तत्काललै आइसीयू तथा भ्यान्टिलेटरको आवश्यकता पर्ने भएपनि मुस्ताङमा यसप्रकारको उपकरण अभावमा विगतमा कतिपयले अनाहकमा ज्यान गुमाउन बाध्य भए । जिल्ला अस्पतालमा सामान्य उपकरण बाहेक क्रिटिकल बिरामीलाई आवश्यक पर्ने उपकरण उपलब्ध नहुँदा मुस्ताङका बासिन्दालाई जटिल अवस्थामा उपचारमा समस्या पर्ने देखिएको हो । शरीर स्वस्थ्य राख्नका लागि आन्तरिक अंग र यसको कार्यप्रणालीको महत्वपूर्ण भूमिका रहन्छ । मानव शरीरका यी अंगले कम गर्न छोडेमा विभिन्न समस्या निम्तिने गर्छन् । यसलाई लाइफ सपोर्ट सिस्टम अथवा भेन्टिलेटरको सहयोग चाहिन्छ । भेन्टिलेटरको सहायताले निको पार्न र बिरामीलाई जिवित राख्न मद्यत गर्छ । मानव शरीरको फोक्सो ,रगत जम्दा ,निमोनिया ,औषधिको ओभरडोज ,क्रोनिक अब्स्ट्रक्टिभ पल्मोनरी डिजिज,सिष्ट्रिक फाइब्रोसिस र स्नायुलगायतका कारण फोक्सोमा पर्ने समस्या आदि हुँदा भेन्टिलेटरको आवश्यकता पर्दछ । गण्डकी प्रदेशको सामाजिक विकास मन्त्रालयले मुस्ताङ जिल्ला अस्पतालका लागि भेन्टिलेटर खरिद गर्न आवश्यक बजेट निकासा गरिसकेको प्रदेश स्वास्थ्य निर्देशानालयका निर्देशक डा विनोद बिन्दु शर्माले अन्नपूर्णलाई जानकारी दिए । उनले गण्डकी प्रदेशका ११ वटै जिल्लामा भ्यान्टिलेटर खरिदका बजेट निकास भइसकेको र त्यसको व्यवस्थापन सम्बन्धित जिल्ला अस्पतालले गर्ने बताए । मुस्ताङ र मनाङ लगायतका जिल्लालाई यसअघि मनिपाल अस्पतालमा प्रारम्भिक तालिम दिईसकेको तर त्यो तालिम पर्याप्त नभएकाले अर्को तालिम राष्ट्रिय स्वास्थ्य तालिमकेन्द्रको समन्वयमा पोखरा स्वास्थ्य विज्ञान प्रतिष्ठानमा संञ्चालन गर्ने तैयारी भइरहेको निर्देशक डा शर्माले उल्लेख गरे । डा शर्माले मुस्ताङ अस्पतालमा ईकुमेन्टको चाँजोपाँजो भएको खण्डमा अरु रिसर्च र ट्रेनिङको हिसाबले तालिम दिने योजना रहेको सुनाए । यस्तै,जिल्ला अस्पताल मुस्ताङले २ बेडको आईसियु र भ्यान्टिलेटर खरिद गर्न प्रदेश सरकारले गतवर्षनै ९७ लाख बजेट विनियोजन गरेको जानकारी दियो । अस्पतालका मेशु शिव भण्डारीले गतवर्षको अन्तिममा बजेट निकासा भएकाले खरिद प्रक्रियामा जान अप्ठ्यारो परेको बताए । मेशु भण्डारीले गतवर्षको उपकरण स्पेसमा केही परिमार्जन गरी यसै हप्ता बजेट रिलिज हुने जानकारी दिए । 'अब बजेट रिलिज हुने बिक्तिकै खरिद प्रक्रियामा जान्छौं, 'मेशु भण्डारीले भने, 'खरिद प्रक्रियाको अवधि १ महिनाको हुन्छ । त्यसको एक महिनाभित्र मुस्ताङमा आईसियु र भेन्टिलेटर आईपुग्छ ।' मेसु भण्डारीले भ्यान्टिलेर संञ्चालनका लागि आवश्यक दक्षजनशक्ति आवश्यक पर्ने बताए । त्यसका लागि बेहोस बनाउने डक्टर,फिजिसियन वा जनरल प्राविधिक ( जिपी चाहिने जनाए । यसका लागि यहाँ उपलब्ध जनशक्तिलाई भ्यान्टिलेर प्रयोग गरिने अस्पतालमा कम्तिमा एकसाताको तालिम अभ्यास चाहिने मेसु शर्माको भनाइ छ ।"
अर्थमन्त्रीका अढाई वर्ष : दातालाई रिजाए तर 'रिजल्ट' दिन सकेनन्,"काठमाडौं : अर्थ, सञ्चार तथा सूचना प्रविधि मन्त्री डा युवराज खतिवडाको ६ महिने अतिरिक्त कार्यकाल शनिबार पूरा हुँदैछ । राष्ट्रसभाको सदस्यको रुपमा आफ्नो दुई वर्षे कार्यकाल सकिएपछि पनि गैरसांसदको हैसियतमा फेरि छ महिना मन्त्री बने। बिहीबारको नेकपाको सचिवालय बैठकले पार्टीका उपाध्यक्ष बामदेव गौतमलाई सिफारिस गर्ने निर्णय गरेपछि अर्थमन्त्रीबाट उनले राजीनामा दिने घोषणा गरिसकेका छन्। २०७४ सालको निर्वाचनमा बलियो बहुमतसहित सरकारको नेतृत्व समालेका प्रधानमन्त्री केपी ओलीले पहिलो चरणमै पार्टीभित्रका प्रभावशाली आकांक्षीलाई पाखा लाउँदै खतिवडालाई अर्थमन्त्री बनाएका थिए। गत फागुनमै राष्ट्रिय सभा सदस्यको कार्यकाल सकिएको २४ घन्टा नबित्दै उनलाई अर्थ, सञ्चार तथा सूचना प्रविधि मन्त्रीको जिम्मेवारी सुम्पिएको थियो। संवैधानिक व्यवस्थाअनुसार संघीय संसद्को सदस्य नभएको व्यक्तीलाई ६ महिनासम्म मन्त्री बनाउन पाउने व्यवस्थाअनुसार उनको कार्यकाल शनिबार सकिन लागेको हो। मन्त्रिपरिषद्मा प्रधानमन्त्रीको सबैभन्दा प्रिय र विश्वासिलो पात्र भए पनि पार्टीभित्रबाट भने उनको भूमिकाप्रति व्यापक गुनासो तथा असन्तुष्टी थियो। मुलुकको आर्थिक अवस्थाको व्यवहारिक वास्तविकतालाई उपेक्षा गर्दै नीति नियम कस्नेतिर मात्रै बढी केन्द्रित भएको आरोप खतिवडामाथि थियो। राजनीतिक पृष्ठभूमि नभएका 'टेक्नोक्रयाट' युवराजको अढाइ वर्षे कार्यकालका बारेमा विभिन्न कोणबाट मूल्यांकन तथा समीक्षा सुरु भएको छ। बलियो सरकारको विज्ञ अर्थमन्त्रीका रुपमा चिनिएका खतिवडाबाट दीर्घकालिन आर्थिक सुधार गर्ने आमअपेक्षा थियो । तर, अर्थतन्त्रलाई नयाँ गति दिने दिशामा उनी सफल हुन सकेनन्। रिजल्ट दिनेतिर भन्दा पनि उनी नीति नियममै बढी अल्झिए। उनले अर्थतन्त्रलाई बिग्रिन त दिएनन् तर गतिशील बनाउन भने सकेनन्। एउटा औषत अर्थमन्त्रीकै लहरमा उनी उभिन पुगेका छन् । २०४६ पछि अर्थमन्त्री डा रामशरण महतबाट स्थापित उदारवादको अभ्यासलाई नेपाली अर्थतन्त्र इतिहासको प्रमुख कडी मानिन्छ। २०५१ मा भरतमोहन अधिकारीको लोककल्याणकारी बजेटले अर्थतन्त्रलाई नयाँ आयाम दियो । सुधारकको रुपमा अपेक्षा गरिएको खतिवडाको अढाई वर्षको कार्यकाल अर्थतन्त्रमा नयाँ आयाम थप्न चुक्यो । 'रेगुलेसन'मा बढी अल्झिएका खतिवडालाई निजी क्षेत्रले खासै रुचाएन। निजी क्षेत्रलाई कस्नुपर्छ भन्ने उनको मान्यताले लगानीको वातावरण त्यति उत्साहजनक हुन सकेन ।खासगरी उद्यमी तथा व्यवसायीका व्यवहारिक पीर मर्कालाई सम्बोधन गर्नेतिर उनी उदासिन देखिए। यही कारण उनको अढाई वर्षको कार्यकालमा अनेक आलोचना पनि सामना गर्नुपर्यो।राष्ट्र बैंकमा गर्भनर हुँदा वित्तीय प्रणालीलाई सुधारमा सफलतादेखि योजना आयोगमा उपाध्यक्ष छँदा संयुक्त राष्ट्र संघले एसडीजी च्याम्पियनको उपाधि दिएको उनीप्रति धेरै अपेक्षा थियो । तर त्यो अपेक्षा अनुसार कार्यसम्पादन पूरा गर्न असफल भएका छन् । श्वेतपत्रको बाछिटा अर्थ मन्त्रालयमा जिम्मेवारी सम्हालेको एक महीनामा डा खतिवडाले देशको चौपट आर्थिक अवस्थाको चित्रण गर्दै श्वेतपत्र जारी गरेका थिए । आफू अनुकूल तथ्यांक प्रस्तुत गर्दै उनले अर्थतन्त्र तहसनहस भएको र पूर्ववर्ती सरकारलाई दोष दिए । दुई तिहाई बहुमतको सरकारको अर्थमन्त्री भएपछिको अढाई वर्षको कार्यकालमा पनि श्वेतपत्रमा उल्लिखित समस्याको समाधान भएन । श्वेतपत्रमा वित्तीय जवाफदेही र उत्तरदायित्व नभएको स्थितिमा पुगेको उल्लेख गरेका अर्थमन्त्रीका लागि यही आरोप आफूतिरै सोझिएको छ। पूर्ववर्ती सरकारका अर्थमन्त्रीलाई प्रत्युत्पादक योजनाको आरोप लगाउने खतिवडाले आफ्नो कार्यकालमा नयाँ विकल्प दिन सकेनन् । आर्थिक वर्ष २०७५७६ को पहिलो बजेटको कार्यान्वयनमै खतिवडालाई असफलता मिल्यो । संसद्मा उनले पहिलो आधार वर्ष भएकाले छूट दिनुपर्ने मत राख्दै दोस्रो बजेटको कार्यान्वयनमा सुधारको प्रतिबद्धता जनाएका थिए । तर, दोस्रो वर्ष बजेट कार्यान्वयन झनै खस्कियो । बजेट र खर्च प्रणालीको बीचमा संरचनागत समस्या रहेकाले लक्ष्य अनुसार बजेट कार्यान्वयन नभएकोउनको दाबी रह्यो । यसको समाधानका लागि अर्थविद् डा डिल्लीराज खनालको नेतृत्वमा खर्च पुनरवलोकन आयोगले अध्ययन गरेर प्रतिवेदन नै सरकारलाई बुझायो । तर, आयोगको प्रतिवेदन कार्यान्वयनको सट्टा अर्थमन्त्रीले प्रतिवेदन नै लुकाए । विवादमा मुछिए राष्ट्र बैंकको गभर्नर हुँदादेखि योजना आयोगको उपाध्यक्ष छँदासम्म असल ख्याती कमाएका डा युवराज खतिवडाले अर्थमन्त्री भएपछि एकाएक विवादास्पद निर्णयमा मुछिए।सुरुवातको बजेटमा उत्पादनमूलक काममा उपयोग हुने तथा चोरी पैठारी नियन्त्रणका लागि त्यसअघि प्रचलनमा रहेको भन्सार तथा मूल्य अभिवृद्धि छुटसम्बन्धी व्यवस्था खारेज गरे। कुखुराका दाना बनाउन आयात गरिने कच्चा वस्तुदेखि मोबाइल फोनमा मूल्य अभिवृद्धि कर फिर्ता दिने व्यवस्थासम्म खारेज गरेका उनलाई सुधारकको संज्ञा दिइएको थियो। अर्थमन्त्रीकालको पहिलो वर्ष चिनीमा भन्सार महसुल बढाउने निर्णय गरे । सुरुमा स्वदेशी चिनी व्यवसायीले स्वदेशी उद्योगको रक्षण र प्रोत्साहनका लागि महसुल बढाउन खतिवडासँग उनले मलाई चिनी रोग (डाइबेटिज) छ, चिनीसम्बन्धी कुरा नगर्नुहोलाभन्दै टक्टकिएका थिए । उनै चिनीमा भन्सार महसुल बढाउन मात्र होइन, आयातमा परिमाणात्मक बन्देज समेत लगाउन तयार भए । प्रधानमन्त्री केपी ओलीले चिनी उद्योगीले आफूलाई झुक्याएको भनेर सार्वजनिक अभिव्यक्ति दिँदासम्म चिनीमा परिमाणात्मक बन्देज जारी रह्यो । उनै खतिवडाले आफ्नो दोस्रो बजेटमार्फत आयातित पुस्तकमा १० प्रतिशत भन्सार महसुल लगाएपछि विवादमा तानिए । ज्ञानमा कर औचित्यपूर्ण नभएको भन्दै सडकदेखि सदनसम्म उनको कर नीतिको व्यापक विरोध भयो । यद्यपि उनले आफ्नो कार्यकालको सबै बजेटमा पनि किताबमा करलाई निरन्तरता दिए। त्यति मात्र होइन, यसपालि उनले केही विवादास्पद निर्णय गरे। विद्युतीय सवारीसाधनदेखि इन्डक्सनसम्म उनले भन्सार लगाए । सवारीसाधनमा ४० प्रतिशत भन्सार महसुल र क्षमताअनुसार ३० देखि ४० प्रतिशत अन्तःशुल्क लगाए । लकडाउनपछि मन्त्रिपरिषद्ले निर्णय गरेर भन्सार छुट दिएका इन्डक्सन र स्यानिटाइजरमा समेत उनले ५५ प्रतिशत भन्सार महसुल लगाएपछि उनको आलोचना भयो । स्वदेशमा उत्पादन हुने वस्तुको सकेसम्म आयात निरुत्साहन गर्ने नीति लिएको सरकारले बजेटमार्फत स्वदेशमै उत्पादन हुने वस्तुको आयातमा भन्सार महसुल घटाउने घोषणा गरेपछि उद्योगीले असन्तुष्टि जनाए । चालु आर्थिक वर्षको आर्थिक ऐनमा आयातित चक्लेट र चुइगम महसुल घटाएको छ । सरकारले बजेटमार्फत ४० प्रतिशत महसुल लाग्दै आएको चक्लेटमा भन्सार महसुल घटाएर ३० प्रतिशत पुयाएको छ । खेर जाने बिजुलीको आन्तरिक खपत बढाउन सघाउने विद्युतीय सवारीसाधन र इन्डक्सनमा कर बढाएर चक्लेटमा महसुल घटाउनु न्यायोचित नभएको भन्दै उनको व्यापक आलोचना भएको छ । दाता रिझाउन सिपालु अर्थमन्त्री भएपछि डायुवराज खतिवडाले साढे २ वर्षमा ४ खर्ब ६६ अर्ब आन्तरिक तथा बाह्य ऋण परिचालन गरेका छन् । गत वर्षको अन्त्यसम्म आन्तरिक तथा बाह्य ऋण १४ खर्ब १९ अर्ब पुगेको छ।३ वर्ष संयुक्त राष्ट्र संघको यूएनडीपीअन्तर्गत वरिष्ठ अर्थशास्त्रीको रुपमा काम गरिसकेका खतिवडालाई अन्तर्राष्ट्रिय समुदायमा बलियो पकड भएका व्यक्ती हुन् । २०७२ को महाविनाशकारी भुकम्पपछि डा रामशरण महतले दाता सम्मेलनमा प्रभावकारी प्रस्तुती दिएर ठुलो रकम जुटाउन सफल भएका थिए। विकास साझेदारहरुसँग सम्बन्ध कायम गर्ने मामिलामा खतिवडालाई पनि महतकै कित्तामा उभ्याउने गरिएको छ । कोरोना महामारीकै समयमा विश्व आर्थिकमन्दीले ठुला राष्ट्रहरुको स्रोत सुक्दै गएको छ । खर्च जुटाउन विश्व बैंक तथा एशियाली विकास बैंक जस्ता बहुपक्षीय दातृ संस्थाबाट सहायता रकम जुटाउनु चुनौतीपूर्ण थियो । खतिवडाको कन्भिन्सिङ क्षमताले संकटमा स्रोत व्यवस्थापन गर्नमा भने निकै सघाउ पुग्यो । अहिले द्धिपक्षीय र बहुपक्षीय वैदेशिक ऋण ८ खर्ब ५ अर्ब पुगेको छ । कोरोना संक्रमणको जोखिम न्यूनिकरणलाई केन्द्रीत गरेर २२ अर्ब रुपैयाँ बराबरको सहायता रकम जुटाएको अर्थ मन्त्रालयले जानकारी दिएको छ । सम्झनायोग्य निर्णय भुक्तानीका माध्यमबाट अनौपचारिक अर्थतन्त्रलाई नियन्त्रण गर्दै लैजाने, स्वदेशी उद्योगलाई संरक्षण गर्ने, कर अनुपालना बढाउने, लामो समयदेखि राजस्व प्रशासनमा समस्याका रूपमा रहेको वस्तु र सेवाको बिक्रीमा बिल जारी गर्नुपर्ने (बिलिङ इन्फोर्समेन्ट)लाई उनले मेहनत गरेर कार्यान्वयन गरे । यसका कारण समस्याले जरा गाडेको मूल्य अभिवद्धि करको असुलीमा सुधार देखिएको पनि छ । खतिवडाले अर्थमन्त्री भएपछि हात हालेको मुख्य क्षेत्र कर थियो । कर चुहावट जताततै थियो । कर प्रशासनको दुर्बलता बुझेका उनले करको दायरा विस्तार गर्न चाहन्थे । उनले भुक्तानी तथा खर्चका लागि स्थानीय लेखा नम्बर (प्यान) अनिवार्य गरे । जसले लाखौं व्यक्ती करको दायरामा ल्याउन सफल भए । गत आर्थिक वर्षमा स्थायी लेखा नम्बर लिनेको संख्या ५४४ प्रतिशतले बढेको छ । २०७७ असारसम्ममा प्यान लिने करदाता ३३ लाख ५४ हजार पुगेका छन् । खतिवडाले नियमनका नाममा निजी क्षेत्रलाई गिजोलेको र अरुका विचार नसुन्ने आरोप लाग्ने गरेको छ । तर, कर प्रशासन सुधारतर्फ उनले लिएका कठोर नीतिले भने दीर्घकालिन छाप छोड्ने देखिन्छ । सुरुको बजेटमै खतिवडाले विभिन्न सामान खरिद गर्दा उपभोक्ताले तिरेको मूल्य अभिवृद्धि कर (भ्याट) व्यवसायीको खल्तिमा जाने अनुचित अभ्यास तोडे । वर्षौं देखि उपभोक्ताले तिरेको भ्याट रकमबाट अनुचित लाभ लिएका व्यवसायीले उनको कस्ने नीति स्वीकार्ने कुरा थिएन । भ्याट फिर्ताको अनुचित नीतिले राज्यको ढुकुटी दोहनसँगै उपभोक्ताले तिरेको भ्याटको दुरुपयोग समेत भइरहेको थियो । एक दशकदेखि अघिल्ला नेतृत्वले लिएको व्यापारी पोस्ने यो नीतिलाई उनले प्रहार गरे । मुहान सफा भए छापा मार्नै पर्दैन, उनी भन्ने गर्थे । मुहान सफा गर्न खतिवडाका प्रयास पूर्ण भने थिएनन् । तर उनले सुरुवात गरेका थिए । भेहिकल कार्गा ट्रयाकिङ सिस्टम (भीसीटीएस) लागू गर्नुपूर्व व्यापारीहरुले सर्वत्र विरोध गरे । तर उनी पछि हटेनन् । करको विसंगतीविरुद्ध पनि राजनीतिक दबाबसामू उनी सधै अडिग रहे ।"
नाच्न सिक्दै नाइजेरियादेखि अमेरिकासम्म : ११ वर्षीय विश्वचर्चित 'ब्यालेट डान्सर' को कहानी,"वासिङटन : ११ वर्षीय ब्यालेट डान्सर एन्थोनी मेसोमा मदुको एउटा भिडियो केही महिना अघि सामाजिक सञ्जालमा भाइरल बनेको थियो । भिडियोमा उनी खाली खुट्टा झरी परिरहेको बेला हिलोले भरिएको साँघुरो ठाउँमा सहजै ब्यालेट डान्स गरिरहेका देखिन्थे । उक्त भिडियो सार्वजनिक भएको केही महिनापछि नै उनी सामाजिक सञ्जालमा भाइरल बनेका हुन् । नाइजेरियाका उनै बालक एन्थोनी आज अमेरिकाको एक प्रतिष्ठित छात्रवृत्ति पाएका छन् । मदुलाई लागेको थियो कि, त्यो भिडियो खासमा ब्यालेट डान्स सिकाउने गुरुले अध्ययनकै एक हिस्साको रुपमा बनाउँदै थिए । तर उक्त छोटो भिडियोले नै यी बालकको जीवन बदलिदिएको छ । जहाँ उनको डान्स कौशल प्रष्टसँग देखिन्छ । सोही भिडियो हेरेर हलिउड अभिनेता सिन्थिया एरिभो र भिओला डेभिड सहित थुप्रै उनका प्रशंसक बने । झरीका बीच हिलो मैदानमा सहजै र कौशलतापूर्वक खुट्टा चालेको देखेर भिओला डेभिडले मदुको प्रशंसा गर्दै ट्वीटरमा पनि लेखेका थिए । यतिसम्म कि, मदुको डान्सले न्युयोर्कस्थित एबिटी ज्याकलिन केनेडी ओनेसिस स्कुल अफ कला निर्देशक सिन्थिया हार्बेको ध्यान पनि खिच्यो । हार्बे क्षमताबाट प्रभावित बनिसकेकी थिइन् । फलस्वरुप हार्बेकै पहलमा अमेरिकन थिएटरमा डान्स सिक्न जान पाउने भए । यसरी उनी अमेरिकन ब्यालेट थिएटरमा २०२१ को समर स्कुलमा जाँदैछन् । नाइजेरियन निर्माता फेड उगुन्रोको द बुकिङअफ्रिकाले पनि विश्वको जुनसुकै स्थानमा, उनको सम्पूर्ण पढाइ खर्च तिरिदिने भएको छ । गत जुलाइमा मोदुले पनि साउथ अफ्रिकन अन्तर्राष्ट्रिय ब्यालेट प्रतिष्पर्धाको भर्चुअल इभेन्टमा ग्रान्ड उपाधि पाएका थिए । सोही पुरस्कारको एउटा सुविधा थियो अमेरिकी डान्स स्कुलमा डान्स सिक्न पाउनु । मदुले छोटो अवधिमै यतिको उपलब्धि पाएपछि अन्तर्राष्ट्रिय मिडियालाई अन्तर्वार्ता दिइसकेका छन् । सिएनएनसँग उनले आफू यसरी भाइरल बन्ने कहिल्यै योजना नबनाएको तर आफ्नो कामबाट खुसी भएको प्रतिक्रिया दिएका छन् । म अचम्ममा परेँ किनकि, मेरो भिडियो यसरी भाइरल बन्ला भन्ने कहिल्यै मेरो मस्तिष्कमा थिएन । सबभन्दा ठूलो कुरा त, जब मैले अमेरिकामा डान्स सिक्न जान पाउने ग्रान्ड उपाधि पाएँ । किनकि, धेरैले यो अवसर पाउँदैनन् । ईश्वरलाई म धन्यवाद दिन्छु, मदुले भनेका छन् । डान्स एकेडेमी : मदुले २००६ मा एक यस्तै डान्स प्रतिष्पर्धा देखेपछि उनमा यसप्रतिको रुची विकास भएको थियो । खासमा उक्त प्रतिष्पर्धामा १२ जना विजेता नर्तकीहरुले आफ्नो अनुभव र लगाव सुनाएपछि त्यसबाछ उनी प्रभावित भएका थिए । त्यसपछि आफ्नी आमासँग यस डान्स सिक्न जाने कुरा सुनाए । पछि उनी ओजोस्थित डान्स सिक्न जान थाले । जहाँ २०१७ मा रकम तिर्न नसक्ने वा विपन्न बालबालिकालाई लक्षित गर्दै डानियल ओसेनी अजलाले निशुल्क ब्यालेट डान्स सेन्टर खोलेका थिए । अजला आफैँ एक घरेलु प्रशिक्षकको रुपमा केटाकेटीलाई डान्स सिकाउँथे । उनले मदुभित्र डान्सप्रतिको भोक यति धेरै देखे कि, उनले मदुकी आमालाई थप डान्स सिकाउन र प्रेरित गर्न भने । उनै प्रशिक्षकले मदुको डान्स रेकर्ड गरेका थिए । तर उनले पनि उक्त भिडियो यति तीव्र रुपमा विस्तारित होला भन्ने कहिल्यै सोचेकै थिएनन् । नाइजेरियामा कोभिड १९ का संक्रमित ५४ हजार भन्दा धेरै पुगेपछि स्कुलहरु बन्द भएका छन् । मदु र उनका साथीहरुले भने डान्स क्लास हप्ताको ६ दिन गर्छन् । जब सुरुमा डान्स थालेँ, त्यसबेला यो सजिलो लागेको होला जस्तो लागेको थियो, मलाई थाहा थिएन कि, यो त गाह्रो रहेछ । तर मैले कठिन मेहनत गरेँ । हरेक क्षण अजालाले हामीलाई सिकाउँथे । म अभ्यास गर्न घर जान्थेँ र फेरि डान्स सेन्टरमा उनलाई देखाउँथेँ, मदुले भने । मदु जस्तै अजला पनि किशोरावस्थामा ब्यालेट डान्समा रुची राख्थे । २००१ म उनले जब सेभ द लास्ट डान्स हेरेपछि नाचप्रति रुची जागेको थियो । अहिले २९ वर्षीय उनी युट्युब हेरेर डान्स सिक्छन् । खासमा उनी कहिल्यै प्रशिक्षकको रुपमा तयार थिएनन् । बरु सिक्दै जाँदा यसप्रतिको लगावले उनलाई यसका तरिकाहरु सिक्न सजिलो भयो, डान्सको मायाले उनलाई आत्मबल बढायो । अहिले उनी आफ्नै घरमा डान्स सिकाउँछन् । हरेक दिन १२ बालबालिका स्कुल सकेर सिधै उनको घरमा डान्स सिक्न पुग्छन् । युवतीका लागि ब्यालेट : जब उनले सुरुमा ब्यालेट सिकाउन थाले, त्यसपछि यो त युवतीले मात्रै नाच्ने नाच हो भन्दै उनलाई धेरैले गिज्याउन थाले । यस्तै यो अफ्रिकन डान्स हैन भनेर पनि उनको आलोचना भयो । यो अफ्रिकन डान्स हैन भन्ने धारणा पनि छ यहाँ । पुरुष डान्सर हुनु खराब हो । मानिसहरु सोच्छन् कि, ब्यालेट पुरुषका लागि बनेको हैन, उनले भने । ऐतिहासिक रुपमा ब्यालेट १७ शताब्दिमा सुरु भएको हो । जुन मौलिक रुपमा फ्रेन्च राजा लुइस १४औँ लगायत शासकहरुले सुरु गरेका थिए । पछिल्ला केही दशकदेखि यस क्षेत्रमा महिलाहरुको बाक्लो सहभागिता भयो । र ब्यालेट डान्स उद्योगको ठूलो हिस्सा महिलाले नै ओगटेका छन् । त्यसो त, ब्यालेट डान्स महिलाका लागि विशेष हो भन्ने विश्वास गरिन्छ । मदुले पनि यस्तै रुढीवादी सोचको सामना गर्नुपरेको थियो । जहाँ उनले पनि पुरुषले नाच्नु हुँदैन भन्ने धेरैतिर सुन्दैआए । यो डान्स महिलाका लागि बनेको भन्ने सुन्दा आफू निरुत्साही बन्ने गरेको सुनाउँछन् मदु । तै पनि आफैँ संघर्ष गर्न छाड्दैनन् । म भिन्न हुन चाहन्छु । अरु डाक्टर वकिल, बैंकर्स भए जस्तै म हुन चाहन्न, मदुले सुनाए । उनी नाइजेरिया जस्तो ठाउँमा ब्यालेट डान्स फस्टाउन सक्दैन भन्ने धारणा परिवर्तन गर्न पनि चाहन्छन् उनी । उनी पेशेवर रुपमै ब्यालेट डान्सर भएर समाजमा नयाँपन देखाउन चाहन्छन् । (सिएनएनबाट)"
अर्थ तथा सञ्चारमन्त्री खतिवडाले राजीनामा दिने,काठमाडौं : सरकारका प्रवक्तासमेत रहेका अर्थ तथा सञ्चारमन्त्री डा युवराज खतिवडाले आजै साँझ राजीनामा दिने भएका छन् । प्रधानमन्त्रीको सरकारी निवास बालुवाटारमा शुक्रबार दिउँसो बसेको मन्त्रिपरिषद् बैठकमा मन्त्री खतिवडाले आजै राजीनामा दिने घोषणा गरेका हुन् । राष्ट्रियसभाको रिक्त एक पदमा नेकपा उपाध्यक्ष वामदेव गौतमलाई सिफारिस गर्ने निर्णयमा सरकार पुगेको प्रधानमन्त्री केपी ओलीले मन्त्रिपरिषद् बैठकमा जानकारी गराएपछि खतिवडाले यस्तो घोषणा गरेको एक मन्त्रीले जानकारी दिए। सत्तारुढ नेपाल कम्युनिस्ट पार्टी (नेकपा) सचिवालय बैठकले बिहीबार मात्र राष्ट्रियसभामा गौतमलाई सिफारिस गर्ने निर्णय गरेको थियो । नेकपाको यो निर्णयसँगै खतिवडाको संसद बन्ने बाटो बन्द भएको छ । तत्कालका लागि संसद बन्ने बाटो बन्दै भएसँगै उनको मन्त्री पदसमेत शनिबारबाट स्वत: सकिदै छ । प्रधानमन्त्री केपी ओलीले अहिलेसम्म सरकारमा बसेर काम गरेकोप्रति अर्थमन्त्री खतिवडालाई धन्यवाद दिएका छन् । खतिवडा गैर संसाद नै ६ महिनासम्म मन्त्री बनेका हुन् ।
तत्काल मन्त्रिपरिषद् पुनर्गठन हुँदैन : प्रधानमन्त्री ओली,"काठमाडौं : नेपाल कम्युनिस्ट पार्टी (नेकपा) अध्यक्षसमेत रहेका प्रधानमन्त्री केपी ओलीले तत्काल मन्त्रिपरिषद् पुनर्गठन नहुने बताएका छन्। शुक्रबार बालुवाटारमा बसेको मन्त्रिपरिषद् बैठकमा मन्त्रीहरुलाई आफ्नो मन्त्रालयको काम रफ्तारमा गर्न निर्देशन दिँदै यस्तो बताएका हुन्। एक मन्त्रीका अनुसार प्रधानमन्त्रीले मन्त्री फेरिने विषयमा भन्दा मन्त्रालयको काममा तनाव लिनसमेत निर्देशन दिएका छन्। आफ्नो मन्त्रालयको काम रफ्तारमा गर्नुहोस्, प्रधानमन्त्रीले बैठकमा निर्देशन दिँदै भने, मन्त्री फेरिने विषयमा भन्दा पनि आफ्नो मन्त्रालयको कामको तनाव लिनुहोस्। रिक्त मन्त्रालयमा नयाँ मन्त्री आउनुहुन्छ तर मन्त्रिपरिषद् पुनर्गठन हुँदैन। सत्तारुढ नेकपामा नेतृत्व विवाद चर्कदै गर्दा मन्त्रिपरिषद नै पुनर्गठन हुने चर्चा भएकोप्रति लक्षित गर्दै प्रधानमन्त्री ओलीले यस्तो बताएका हुन्। ओलीले गलत प्रचारको पछाडि नलाग्न सबैलाई आग्रह गरेका छन्।"
राहत लिएर बागलुङको बाढी प्रभावित क्षेत्र पुगे गृहमन्त्री,"बागलुङ : गृहमन्त्री रामबहादुर थापा 'बादल' शुक्रबार बाढी प्रभावित क्षेत्र ढोरपाटन पुगेका छन् । बिहीबार नै त्यसतर्फ हिँडे पनि मौसम खराबीका कारण गृहमन्त्री थापा स्याङ्जाको आकाशबाटै पोखरा विमानस्थलमा आकस्मिक अवतरण गरेका थिए । अत्याधिक वर्षाका कारण मौसमले साथ नदिएपछि पोखराबाट काठमाडौं फर्किएका थिए । नेपाली सेनाको हेलिकोप्टरमार्फत आएका गृहमन्त्री थापासहितको टोलीले बुधबा राती भुजीखोलामा आएको भीषण बाढीले पुर्याएको क्षतिबारे स्थलगत जानकारीसहित त्रिपाल, टेण्ट, म्याटलगायतका राहत सामग्री समेत वितरण गरेको छ । बाढी प्रभावित ढोरपाटन नगरपालिकाको वडा ९ सहितको स्थलगत जानकारी पछि गृहमन्त्री थापाले बाढीले क्षतिग्रस्त बनाएका घरको पुर्ननिर्माण वर्षा लगत्तै सुरु गरिने प्रतिवद्धता व्यक्त जनाए । देशले ढोरपाटनको विपत्तिबाट अकल्पनीय घटना बेहोर्नु परेको भन्दै घर र परिवार गुमाएकाहरुको साथमा सरकार रहेकाले उच्च मनोवल सहित अघि बढ्न आग्रह गरे । बाढीका कारण अझै पनि थप जोखिमयुक्त वस्तीबारे पूर्व सचेतता अपनाउन र भौतिक पूर्वाधारको पुर्ननिर्माणका लागि सम्बन्धित मन्त्रालयलका मन्त्री सँग कुरा गरिने उनले बताए । बाढी प्रभावित क्षेत्रका सांसद तथा नेकपाका नेता देवेन्द्र पौडेल सुनिलले ढोरपाटनका बाढी प्रभावित नागरिकको राहत, खोजी तथा पुर्नस्थापनाका लागि सबै तह र निकायबाट पहलका लागि कुनै कसर बाँकी नराखिने बताए । बुधबार राती आएको बाढीले ढोरपाटन नगरपालिकाकाको वडा नम्बर ९ सहित ७ र ८ मा ठूलो क्षति पुर्याएको छ । बाढीमा परि १४ जनाको मृत्यु भएको छ भने २४ जना अझै बेपत्ता छन् ।"
"११ बजे मन्त्रिपरिषद् बैठक, सामान सार्दै खतिवडा","काठमाडौं : ११ बजेका लागि मन्त्रिपरिषद्को बैठक डाकिएको छ । आजको मन्त्रिपरिषद् बैठकले राष्ट्रिय सभामा नियुक्तीका लागि नेकपाका उपाध्यक्ष वामदेव गौतमलाई राष्ट्रिपति समक्ष सिफरिस गर्ने स्रोतले जानकारी दिएको छ । यसै मन्त्रिपरिषद् बैठकबाट अर्थ, सञ्चार तथा सूचना प्रविधि मन्त्री युवराज खतिवडा विदाइ हुँदैछन् । सत्तारुढ दल नेपाल कम्युनिष्ट पार्टी नेकपाको बिहीबार बसेको सचिवालय बैठकले राष्ट्रिय सभामा रिक्त रहेको पदमा वामदेवलाई नियुक्तीका लागि सिफसिर गर्ने निर्णय गरेको थियो । यस निर्णयसँगै खतिवडा मन्त्रीबाट हट्नु पर्ने निश्चित भएको हो । स्रोतले दिएको जानकारी अनुसार आफू मन्त्रीबाट हट्ने पक्का भएपछि खतिवडाले मन्त्री क्वाटर छाड्ने तयारी थालिसकेका छन् । उनले बिहीबार साँझबाट नै पुल्चोकस्थित मन्त्री क्वाटरबाट धुम्बाराहीस्थित आफ्नो घरमा सामान सार्न थालिसकेका छन् । गत फागुनमा राष्ट्रिय सभाको दुई वर्षे कार्यकाल सकिएपछि प्रधानमन्त्री ओलीले उनलाई पुनः मन्त्रीमा नियुक्त गरेका थिए । मन्त्री बनेको ६ महिनाभित्र संसदको सदस्य भइसक्नु पर्ने संवैधानिक व्यवस्था अनुसार खतिवडा मन्त्रीबाट हट्न लागेका हुन् । संविधानको व्यवस्थाअनुसार यस कार्यकालभरि अब खतिवडा मन्त्री बन्न पाउने छैनन् ।"
ललितपुरमा भएको घटनाप्रति सीपीएल खेलिरहेका सन्दीपको यस्तो प्रतिक्रिया,"काठमाडौं : क्याराबिन प्रिमियर लिग(सीपीएल) खेल्न क्याराबिन राष्ट्र ट्रिनीडाड एण्ड टोबागोमा रहेका नेपालका युवा क्रिकेटर सन्दीप लामिछाने बिहीबार ललतिपुरमा भएको घटनाप्रति दुःख व्यक्त गरेको छन् । शुक्रबार बिहान ट्वीट गर्दै उनले ललतिपुरमा जे भयो त्यो नहुनु पर्ने घटना भनेका छन् । ललितपुरमा अविश्वासनीय र दुःखद् घटना घट्यो, जुन नहुनु पर्ने थियो उनले ट्वीटरमा लेखेका छन् । सन्दीप लगातार तेस्रो सिजन सीपीएल खेल्दैछन् । यस सिजनमा उनले ७ खेलमा बलिङ गर्दा १० विकेट लिएका छन् । आजै नै सीपीएलमा सन्दीपको टोली सेमिफाइनमा पुग्न सफल भएको छ।"
कोभिडले सिकाएको भौतिक पाठ,"गौरव पौडेलमनोज पौडेल कोभिड १९ ले हाम्रो पुस्ताको संसारले कहिल्यै पनि कल्पना नगरेको परिस्थिति हाम्रो अगाडि सिर्जना गरिदिएको छ। आफ्ना नजिक र परिचित व्यक्तिसँग नजिक बस्दैमा, हात मिलाउँदैमा अथवा सामीप्यले मात्र पनि प्राणकै जोखिम हुन सक्ने सत्य उजागर गर्दै हाम्रो सामान्य जीवन निर्वाह गर्ने शैली नै हाम्रा लागि घातक पनि हुन सक्छ भन्ने महत्वपूर्ण पाठ यसले सिकाएको छ। चीनको एउटा प्रान्तबाट सुरु भएको यो रोगको वास्तविक प्रकृति बुझ्न नपाउँदै संसारका सम्पूर्ण भागमा यसको संक्रमण फैलियो र लाखौं मानिसको जनजीवन तथा सारा विश्वको अर्थतन्त्रमै प्रतिकूल प्रभाव पारिरहेको छ। यो हेर्दा हामीले के पनि बुझ्न जरुरी भयो भने यस्तो महामारी र विषम परिस्थितिको सामना गर्न हाम्रा भएका सामाजिक तथा भौतिक संरचना अझै परिमार्जिन हुनुपर्ने रहेछ। हुन त विश्व इतिहास हेर्ने हो भने पनि यस्ता किसिमका परिस्थिति पहिले पनि सृजना भएको पाइन्छ र विषम परिस्थितिको सामना गर्न नयाँ सोच र संरचनाको विकास भएको पनि देखिन्छ। यस्ता परिस्थितिले हाम्रो सभ्यता र जीवन निर्वाह तथा समाज सञ्चालन गर्ने हाम्रो शैलीलाई अझ दिगो हिसाबमा परिमार्जन गर्न पनि सहयोग पुग्ने देखिन्छ। जस्तो अठारौं शताब्दीमा लन्डनमा भएको हैजाको महामारीपश्चात् नै सहरी क्षेत्रमा फोहोर व्यवस्थापनको महत्व बुझेर, ढलजस्तो महत्वपूर्ण पूर्वाधार बनाउने प्रचलनको विकास भयो। यसरी नै अहिलेको परिस्थितिले पनि हामीलाई हामीले प्रयोग गर्ने भौतिक पूर्वाधारहरू कसरी निर्माण र पुनर्संरचना गर्न सकिन्छ भनेर सोच्ने आधार दिएको छ। यसै सन्दर्भमा हाम्रो दैनिक जीवनसँग सम्बन्धित भौतिक संरचनाहरूको सम्भावित सुधारका विषयमा यहाँ चर्चा गरिएको छ। घर तथा भवन अहिलेको परिवेशले हामीलाई हाम्रो जीवनको सबैभन्दा महत्वपूर्ण र नजिकको संरचना भनेको घर नै रहेछ भन्ने कुराको अझ महसुस गराएको छ। लक्डाउनका कारणले महिनौंसम्म घरभित्रै बस्नुपरेको अवस्थाले हामीलाई घरमा खुला ठाउँ, बरन्डा, छतको अवश्यकता सुझाएको छ। घरभित्र राम्रोसँग हावा खेल्ने र उज्यालो छिर्ने कुराले हाम्रा व्यक्तिगत र पारिवारिक स्वास्थ्यमा कस्तो प्रभाव पर्दो रहेछ भन्ने पनि हामीले झनै राम्रोसँग बुझ्ने मौका पाएका छौं। त्यसै कारणले हाम्रा परम्परादेखिका चलनका आधारमा मात्र आफ्नो आवश्यकता कति हो र इँटको गाह्रो र ढलानबाहेक पनि हामी बस्ने घरमा केकस्ता कुरा महत्वपूर्ण हुन्छन् भन्ने नबुझी घर बनाउने हाम्रो सोच र व्यवहारमा परिवर्तन गर्नुपर्ने देखिन्छ। कतैबाट छुँदा मात्र पनि सर्न सक्ने रोगका लागि हाम्रो घर कति सुरक्षित छ भनेर घरभित्रका ससाना कुरामा पनि ध्यान दिनुपर्ने देखिन्छ। जस्तो ढोकाको ह्यान्डल तथा लक, भर्याङको रेलिङ इत्यादि। यस्तो हामीले नियमित रूपमा छोइरहने सतहमा रोग तथा कीटाणु सर्न कम सम्भावना हुने सामानको प्रयोग गर्न सकिन्छ, जस्तै तामा : वैज्ञानिक दृष्टिकोणबाट पनि तामामा भएको आयनले जीवाणुलाई नियन्त्रण गर्न सक्ने विभिन्न अनुसन्धानले देखाइसकेका छन्। यस्ता वस्तुले कीटाणुहरू हाम्रो घरभित्र टिक्न र संक्रमण फैलिनबाट हामीलाई बचाउँछन्। विभिन्न होम अटोमेसनका प्रविधि जस्तै अटोमेटिक ढोका, ह्यान्ड फ्री लाइट स्विचको प्रयोगबाट पनि हामीले बाहिरबाट घरमा आउँदा घरभित्र संक्रमण फैलिन कम गर्न सक्छौं। त्यस्तै सार्वजनिक भवन, होटेल, तथा ठूलाठूला अपार्टमेन्ट घरहरूमा पनि भोइस एक्टिभेटेड एलिभेटर, सेलफोन कन्ट्रोल्ड डोर लकहरूको प्रयोग गर्न सकिन्छ। यसबाहेक घर तथा भवनमा सीधै भित्र छिर्नुअगाडि केही विशेष किसिमका कक्षको पनि आवश्यकताअनुसार व्यवस्था गर्न सकिन्छ। यस्तो ठाउँमा हामीले बाहिरबाट ल्याएका सामग्री सफा गरेर तथा केही समय राखेर कीटाणुमुक्त बनाएर कोठाभित्र लिएर जान सक्छौं। अस्पताल : अस्पताल महामारीको परिस्थितिमा सबैभन्दा महत्वपूर्ण संरचना हो। अहिलेको अवस्थामा यसको पनि हाम्रो देशमा राम्रो उपलब्धता तथा व्यवस्थापनमा गाह्रो परेको पाइयो। कोभिड १९ को कारणले अति विकसित राष्ट्रहरूलाई पनि बिरामीको व्यवस्थापन गर्न हम्मेहम्मे भएको देखियो। झन् हाम्रोजस्तो अल्पविकसित मुलुकले त लाखौं बिरामीलाई एकैचोटि उपचार र व्यवस्थापन गर्नका लागि संरचना बनाउन व्यावहारिक रूपमा पक्कै पनि गाह्रो हो र यसले ठूलो आर्थिक भार पनि पर्दछ। त्यसैले आर्थिक रूपम कम खर्चिलो हुने र छिटो तयार गर्न सकिने साना तर बिरामी राख्न योग्य भवनको डिजाइन गर्न आवश्यक छ। प्रिफ्याबरिकेटेड सामग्री र स्टिल प्रयोग गरेर छोटो समयमा ठड्याउन सकिने आपत्कालीन डिजाइन तयार गर्न सकिन्छ। सैनिकहरूले युद्धको अवस्थामा बस्न तथा, घाइतेलाई राख्न र उपचार गर्न बनाइने संरचना पनि निर्माण गर्न सके आपत्कालीन अवस्थामा अत्यावश्यक संरचना छोटो अवधिमै उपलब्ध गराउन सकिन्छ। अधिकांश ठूला स्थायी अस्पताल भवनमा भएका कोठा सीमित संख्यमा हुन्छन्। ठूलो संख्यामा बनाउन पनि कठिन छ। यस्तो अवस्थामा सकेसम्म धेरैभन्दा धेरै कोठा आवश्यक परेको खण्डमा आईसीयूमा परिवर्तन गर्न मिल्ने हिसाबले डिजाइन गर्न सकिन्छ। नयाँ सडक नेटवर्कहरूको डिजाइन गर्दा अथवा अहिलेका सडक विस्तार गर्दा यसले प्रभाव पार्ने क्षेत्र, पैदल मार्गको आकार र खुला ठाउँहरूको उपलब्धताबारेमा विशेष ध्यान दिनुपर्ने देखिन्छ। परम्परागत ढंगबाट बनाइने वि श्राम कक्षभन्दा बरु मान्छेलाई छरेर राख्न अस्पतालको भिन्नभिन्न ठाउँमा वि श्राम गर्ने कुनाहरू बनाउन सकिएमा बिरामी तथा त्यहाँ जाने मानिसबीच भौतिक सम्पर्कसमेत कम गर्न सकिन्छ र अस्पताल भवनहरूमा यस्ता संरचना अत्यावश्यक पनि मानिन्छन्। साथै नियमित सम्पर्कमा आउने सतहमा माथि उल्लेख गरिएजस्तै कीटाणु फैलिनबाट न्यूनीकरण गर्ने फ्याब्रिकस् तथा सामग्रीको प्रयोग गर्न सकिन्छ। सडक तथा सार्वजनिक स्थल सडकहरूमा पैदल मार्ग सहज, फराकिलो र हिँडाइमैत्री बनाउन सकियो भने मानिसलाई नजिकको दूरीमा एक ठाउँबाट अर्को ठाउँमा हिँडेरै पुग्न सहज हुन सक्छ। साथै राम्रो साइकल लेनको व्यवस्था भयो भने पनि साइकललाई एउटा प्रचलित साधनका रूपमा विकास गर्न सकिन्छ। यस्ता व्यवस्थाले मानिसहरू एकअर्कासँग भौतिक दूरी कायम गर्दै एक ठाउँबाट अर्को ठाउँमा हिँड्न सक्छ्न् र सार्वजनिक यातायातमा भीड गरेरै भए पनि चढ्ने मानिसको परिपाटी पनि बदलिन सक्छ। हरियालीसहितको खुलास्थल तथा पार्कहरूको उपस्थितिले पनि मानिसले फुर्सदको समय व्यतीत गर्ने, कुर्ने, अथवा थकाइ मार्ने स्वस्थ र शान्त ठाउँ पाउँछन् र यसले अहिले हामीकहाँ हुने गरेका विभिन्न सडकको चोक तथा आकाशे पुलहरूमा हुने जमघट र भीड रोक्न सहयोग गर्छ। सहरी क्षेत्रमा आन्तरिक सडकको राम्रो व्यवस्था कायम गरी एउटै सहर या क्षेत्रभित्र सार्वजनिक अत्यावश्यक सेवा तथा सामग्रीको पहुँच बढाउन सकिन्छ। यसले अन्य बाहिर क्षेत्रमा मानिसहरूको आवतजावत कम हुन्छ र स्थानीय सामग्रीको पनि बजारीकरणमा सहयोग पुग्न जान्छ। यसले गर्दा रोग तथा महामारी सजिलै टाढाटाढासम्म पुग्ने सम्भावना पनि कम हुन्छ। त्यसैले नयाँ सडक नेटवर्कहरूको डिजाइन गर्दा अथवा अहिलेका सडक विस्तार गर्दा यसले प्रभाव पार्ने क्षेत्र, पैदल मार्गको आकार र खुला ठाउँहरूको उपलब्धताबारेमा विशेष ध्यान दिनुपर्ने देखिन्छ। भनिन्छ आवश्यकता नै आविष्कारकी जननी हो। त्यसैले अहिलेको महामारीले सृजना गरेको विषम परिस्थितिबाट सिक्दै अहिले हामीले भोगेका र अनुभव मनन गर्दै आगामी दिनमा भौतिक संरचना निर्माण गर्दा सबैलाई पहुँच र सर्वसुलभ हुने गरी समयसान्दर्भिक ढंगले निर्माण गरौं। गौरव सिभिल इन्जिनियर र मनोज अर्थका जानकार हुन्।"
गुडिरहेको सरकारी गाडीमा टिकटक बनाउने मूर्ख चालक यी पो रहेछन्,कालिकोट : पहाडतिरको कच्ची सकडमा एक सरकारी गाडी गुडिरहेको हुन्छ । चालक एक्कासी गाडी बाहिर निस्कन्छन् । तर गाडी गुडिरहन्छ । चालक गुडिरहेको गाडीको अगाडि बोनमा चढ्न खोजिरहेका हुन्छन् । गाडी सडकको डिलतिर गइसकेपछि उनी भित्र पस्छन् र आफ्नो सिटमा बसेर नियन्त्रणमा लिन्छन् । अगाडि कसैले भिडियो खिचिरहेको हुन्छ । ००१ झ ००९१ नम्बरको सरकारी प्रयोग गरी बनाइएको यो टिकटिक भिडियो अहिले निकै भाइरल भइहरेको छ। भिडियो हेरेर धेरले यो भिडियो बनाउने को होलान् ? कति मूर्ख काम गरेका ? धन्न दुर्घटना भएन ? जस्ता प्रश्न गरिरहेका छन् । त्यसरी सरकारी गाडीको दुरुपयोग गर्नेलाई कारबाही गर्नुपर्ने माग पनि धेरैको छ । यस टिकटकमा प्रयोग भएको सरकारी गाडीको पहिचान भएको छ । यो कालिकोटको शुभकालिका गाँउपालिकाले प्रयोग गर्दै आएको गाडी रहेको खुलेको छ । टिकटक बनाउने युवा सोही गाडीका चालक उमेश धिताल हुन् । यो भिडियो भिडियो सार्वजनिक भएपछि गाउँपालिकाले चालकलाई यसबारे स्पष्टिकरण सोधेको थियो। ती चालकसँग सोधपुछ गर्दा आफूले गाडीमा टिकटक बनाएको र अबदेखि यस्तो गल्ती नगर्ने भनी माफी मागेको गाउँपालिकाका अध्यक्ष खडानन्द चौलागाईले बताए । मैले भिडियो हेरेपछि ड्राइभरलाई बोलाएर सम्झाएको छु । अब आइन्दा यस्तो गर्दिन भन्ने कुरा गर्नुभयो । अध्यक्ष चौलागाईले भनेचालक स्थानीय भएकाले एकै गल्तीमा जागिरबाट हटाउनु भएन् । गल्ती यस्ता गल्ती दोहोर्याए कारबाही गर्ने उनले बताए । भाइरल टिकटक भिडियो
एनसेलले ल्यायो आकर्षक नन्स्टप अफरहरु,"काठमाडौं : एनसेल आजियाटा लिमिटेड (पहिले एनसेल प्राइभेट लिमिटेड) ले आफ्ना फोरजी ग्राहकका लागि आकर्षक योजना ल्याएको छ। यस योजना अन्तर्गत ग्राहकले युट्युब, टिकटक र फेसबुकको नन्स्टप मजा लिनुका साथै बोनस डेटाको फाइदा लिन सक्नेछन् । कम्पनीले आफ्नो हाल संचालनमा रहेको नन्स्टप युट्युब प्लस अफरमा थप विकल्प प्रदान गर्दै अफरहरु ल्याएको हो । प्लस थिम अन्तर्गत ल्याइएका यी ननस्टप अफरहरु बिहीबार (भदौ १८) देखि संचालनमा आएका छन् । प्लस थिमले नवीन र विशेष सेवाहरुको साथ ग्राहकलाई हरेक पल जहाँ भए पनि सेवामा पहुँच सुनिश्चित गराउने उद्येश्य लिएको छ । यस आकर्षक योजनामा ग्राहकले आफुलाई मनपर्ने सामाजिक सञ्जालको प्याक सुचारु गरे पछि त्यस प्याकको समयसिमा बाँकी भएसम्म नन्स्टप मजा लिन सक्नेछन् । जस्तै यदि कुनै ग्राहकले ७ दिनको नन्स्टप टिकटक प्याक रु १०० (कर सहित रु १२७६९) मा सुचारु गरेमा ग्राहकले एक हप्ताभरी टिकटकको नन्स्टप मजा लिन सक्नेछन् । यति मात्र नभई, यो प्याक लिने ग्राहकले अन्य प्रयोजनका लागि इन्टरनेट चलाउन थप ४ जीबी डेटा बोनस स्वरुप प्राप्त गर्नेछन् । युट्युबमा रहेका सामग्रीहरु मात्र हेर्न रुचाउने ग्राहकका लागि नन्स्टप युट्युब प्याक पनि रहेको छ । ग्राहकले आफ्नो आवश्यकता अनुसार मात्र रु २५ (कर सहित ३१९२) मा १ दिनको समयसिमा रहेको यो प्याक सुचारु गर्न सक्छन् । त्यस्तै ग्राहकले ४ जीबी बोनस डेटा सहितको ७ दिनको समयसिमा रहेको युट्युब वा फेसबुकको कम्बो प्याक मात्र रु १५० (कर सहित रु १९१५४) मा सुचारु गर्न सक्छन् । साथै ग्राहकले ३० दिनको समयावधि रहेको ६ जीबी बोनस डेटा सहितको नन्स्टप युट्युब प्याक रु ३६० (कर सहित ४५९६८) मा खरिद गर्न सक्छन् । बोनस डेटा ग्राहकले अन्य कुनै प्रयोजनका लागि प्रयोग गर्न सक्छन् । ७ दिन वा ३० दिनको नन्स्टप प्याक खरिद गर्नुहुने ग्राहकका लागि विषेश थप योजना पनि रहेको छ । ग्राहकले उल्लेखित नन्स्टप प्याक सुचारु गरे पछि हरेक दिन ५०० एमबीको दरले ७ दिन सम्म मात्र रु २० (कर सहित मात्र २५५४) मा ३५०० एमबि थप डेटाको लिन सक्नेछन् । उक्त डेटा ग्राहकले फेसबुक, टिकटक वा युट्युब चलाउनको लागि प्रयोग गर्न सक्छन् । एनसेलका फोरजी ग्राहकले एस्ट्रिक्स१७१२३एस्ट्रिक्स१ह्यास डायल गरी नन्स्टप अफरको लागि प्राप्त निर्देशन अनुसार आफ्नो मनपर्ने प्याक सजिलै सुचारु गर्न सक्छन् । ग्राहकले एनसेल एप तथा डिजिटल बालेट सेवा प्रदायकहरु जस्तै खल्ती, युनिपे, ईसेवा वा प्रभुपे मार्फत पनि आफ्नो मनपर्ने प्याक सुचारु गर्न सक्नेछन् । एनसेल आजियाटाका चीफ कमर्शसियल अफिसर प्रदीप श्रीवास्तवले ग्राहकका लागि उनीहरुले मन पराउने सामाजिक सञ्जालमा सहजै पहुँच सुनिश्चित गराउन यी आकर्षक प्याकहरु ल्याउन पाएकोमा कम्पनी हर्षित रहेको बताए । सुलभ शुल्कमा आफ्नो प्राथमिकतामा रहेको सामाजिक सञ्जाल नन्स्टप प्रयोग गर्न पाईने र साथै इन्टरनेटमा अन्य सामाग्री हेर्नपनि थप ४ जीबी डेटा बोनस पाईने सुविधाले ग्राहकहरुमाझ ठूलो महत्व राख्ने कुरामा हामी विश्वस्त छौं । आफ्नो नयाँ थिम प्लस अन्तर्गत नै रही एनसेल आजियाटाले वायरफ्री प्लस वाइफाइ, आफ्ना फोरजी ग्राहकका लागि आकर्षक ननस्टप युट्युब प्लसका साथै एण्डलेस कुराकानी प्लस, नयाँ सजिलो सिम र अल्ट्रा वाइफाइ सिम प्लस योजनाहरु ल्याइसकेको छ र ग्राहकका लागि अझै धेरै सेवाहरु ल्याउँदै जानेछ ।"
देउवाजीसँग होटेलमा कुनै डिल भएको छैन : महामन्त्री सशांक,"काठमाडौं : नेपाली कांग्रेसका महामन्त्री डा शशांक कोइरालाले सभापति शेरबहादुर देउवासँग भेटेर आफूले कुनै गोप्य डिल नगरेको स्पष्ट पारेका छन्। कोरोना महामारीका कारण आफू डेढ महिनादेखि 'होम क्वारेन्टाइन' मा रहेको बताउँदै कोइरालाले भने, 'डेढ महिनादेखि मैले देउवाजीलाई भेटेको छैन। खास कुराकानी पनि भएको छैन।' डेढ महिनादेखि घरबाटै बाहिर ननिस्किएको बताउँदै उनले भने, 'होटेलमा देउवाजीलाई भेटेर गोप्य डिल गरेको हल्ला गलत हो। त्यस्तो कुनै डिल भएको छैन र गर्न आवश्यक पनि छैन।' कोइरालाले अन्नपूर्णपोस्ट डटकमसँग भने, 'आवश्यक परे पार्टी सभापतिसँग खुला रुपमा औपचारिक छलफल र भेट हुन्छ। किन होटेलमा गएर गोप्य भेट र छलफल गर्नुपर्यो र ? जीपी कोइराला लोकतन्त्र सम्वद्र्धन केन्द्रले बिहीबार आयोजना गरेको वेबिनारमा पूर्वमहामन्त्री कृष्ण सिटौलाले सभापति देउवा र महामन्त्रीबीचको गोप्य भेटबारे प्रश्न उठाएका थिए। त्यहाँ पनि कोइरालाले त्यस्तो कुनै गोप्य भेट वा छलफल नभएको स्पष्ट पारेका हुन्। महामन्त्री कोइरालाले पार्टीमा नेतृत्व परिवर्तनको पक्षमा आफू दृढ रहेको बताउँदै साथीहरूसँग सल्लाह तथा परामर्श गरेर आफू पनि आगामी महाधिवेशनमा सभापतिको उम्मेदवार बन्ने बताए। उनले भने, 'पार्टीमा नेतृत्व परिवर्तन आवश्यक छ। त्यसका लागि म तयार छु। साथीहरूसँग छलफल गरिरहेको छु।' देउवासँगको गोप्य भेटमा सहभागी भएका भनिएका अर्का नेता मीनेन्द्र रिजालले यो प्रायोजित हल्ला मात्रै भएको बताए। उनले भने, 'महाधिवेशन नहुँदासम्म यस्ता प्रयोजित हल्ला र प्रपोगान्डा भइरहन्छन्। तर यस्ता हल्ला पत्याएर प्रतिक्रिया दिन हतार गर्ने र रणनीति बनाउन खोज्ने नेताहरूको परिपक्कता देखेर मलाई दु:ख लागेको छ।'"
"मन्त्रिपरिषद्को बैठक जारी, वामदेवलाई राष्ट्रियसभा सदस्य नियुक्त गर्न सिफारिस गर्ने","काठमाडौं : मन्त्रिपरिषद्को बैठक जारी रहेको छ। प्रधानमन्त्रीको निवास बालुवाटारमा केहीबेर अघि मन्त्रिपरिषदको बैठक सुरु भएको प्रधानमन्त्रीका प्रेस सल्लाहकार सूर्य थापाले जानकारी दिए। बैठकले सत्तारुढ नेपाल कम्युनिस्ट पार्टी (नेकपा) का उपाध्यक्ष वामदेव गौतमलाई राष्ट्रपतिसमक्ष राष्ट्रियसभा सदस्य पदमा मनोनित गर्न सिफारिस गर्नेछ।सत्तारुढ दल नेपाल कम्युनिष्ट पार्टी नेकपाको बिहीबार बसेको सचिवालय बैठकले राष्ट्रिय सभामा रिक्त रहेको पदमा वामदेवलाई नियुक्तिका लागि सिफारिस गर्ने निर्णय गरेको थियो। गौतमलाई राष्ट्रिय सभा लैजान यसअघि गत फागुन १४ गते पार्टी बैठकले सरकारलाई सिफारिस गर्ने निर्णय लिएको थियो। लगत्तै प्रधानमन्त्रीले त्यसलाई अस्वीकार गरेका थिए। त्यसले सत्तारूढ दलभित्रको विवाद उत्कर्षमा पुगेको थियो। प्रधानमन्त्रीले युवराज खतिवडालाई मन्त्रीमा निरन्तरता दिन अन्तिमसम्म अध्यक्ष दाहाल, उपाध्यक्ष गौतमलगायत नेताहरूलाई मनाउने प्रयास गरेका थिए। उनीहरू नमानेपछि आफैंले गौतमको प्रस्ताव ल्याएका थिए। गौतमको राष्ट्रिय सभा प्रवेशसँगै अर्थमन्त्री डा खतिवडाको पद भने धरापमा परेको छ। भदौ २० गतेपछि अर्थमन्त्रीकै रुपमा निरन्तरता पाउन उनलाई राष्ट्रियसभाको सांसदमा पुनः नियुक्ति गर्नुपर्ने थियो। तर सरकारको यो निर्णयले खतिवडा पुनः अर्थमन्त्री बन्ने बाटो तत्कालका लागि बन्द भएको छ। स्रोतका अनुसार शुक्रबार मन्त्रिपरिषद् बैठकले गौतमको नाम सिफारिस गरेपछि खतिवडाको बिदाइ हुने छ। राष्ट्रियसभामा वामदेवलाई लैजाने नेकपाको निर्णय : अर्थमन्त्री युवराजको पद धरापमा ओलीकै प्रस्तावमा गौतम राष्ट्रियसभा सदस्य"
कांग्रेस महामन्त्रीमा दलित नेता !,"कांग्रेसले ०९ सालमै आफ्नो संगठनको सर्वोच्च निकायमा धनमानसिं परियारलाई महामन्त्री बनाएर मुखले होइन, व्यवहारमा गरेरै देखायो मधेसमा बसोवास गर्ने जनता र काठमाडौंका नेवारहरूको राष्ट्रियतामाथि शंका गर्नु गलत हुन्छ। कुनै पनि विदेशी शक्तिले नेपाल आफ्नो कब्जामा लिनुपर्यो भने मधेसबाटै प्रवेश गर्नेछन्। तिनका बुटले मधेसी जनताका छातीमा टेकेर मात्र उनीहरू नेपाल प्रवेश गर्न सक्छन्, त्यसकारण पनि मधेसीको राष्ट्रियतामाथि प्रश्न गर्न सकिन्न। त्यसै गरेर काठमाडौंका नेवारहरू विदेशमा जहाँ गए पनि जे व्यवसाय गरे पनि अन्तिममा उनीहरू काठमाडौंको असन इन्द्रचोकका तिनै पुराना घरमा आएर बस्छन्। पहाडीहरू घुमन्ते जाति हुन्, घुमन्तेको चरित्र हुन्छ जहाँ सुविधा देख्यो त्यहीं आफूलाई समावेश गर्ने। बीपी कोइराला उक्त धारणा बीपीले ०३७ सालमा मलंगवाको आमसभामा सम्बोधनका क्रममा व्यक्त गरेका थिए। ०७ सालको क्रान्तिपछि नै मधेसी, पहाडी र पहाडका पनि जाति, जनजाति र दलितबीच अन्तरघुलन भएपछि नै नेपालमा राष्ट्रियताको बहस सुरु भयो। त्यसपहिले राणाहरूले मधेसी, पहाडी, राई, लिम्बू, गुरुङ, मगर, दलित आदि जातजातिमा नेपालीलाई विभाजन गरेर शासन गर्थे। ०७ सालको क्रान्तिपछि मात्र मेची, महाकाली, तराईमधेस र पहाडी हामी सब एक हौं भन्ने भावना सुरु भयो। कांग्रेसको मधेस कनेक्सन ०७ सालको क्रान्तिबाट सुरु भएको हो। ०७ सालको क्रान्तिपूर्वको मोरङदेखि पश्चिम बाँके, बर्दियामा एकसाथ सुरु गरेको हो। पहाडमा पूर्व ४ नं भोजपुरमा नारदमुनि थुलुङलाई बीपीले सातवटा राइफल पठाइ दिएपछि तिनै राइफल र प्रशस्त भूतपूर्व सैनिक भएको भोजपुरमा उनीहरूसँगै रहेका घरेलु हातहतियार लिएर राणाविरुद्ध क्रान्ति सुरु भयो। ४ नं भोजपुर कब्जा गरेका मुक्ति सेनाले पूर्व ३ नं पनि कब्जा गरेर २ नं कब्जा गर्न अघि बढ्दा तथाकथित दिल्ली सम्झौता भयो। मुक्ति सेनाले राजधानी कब्जा गर्न पाएनन्। पश्चिम पहाडमा ३ नं लमजुङ र कास्की अनि स्याङजा र पाल्पा आदि जिल्लामा क्रान्ति सुरु भएको थियो तर दिल्ली सम्झौतापछि स्थगित भयो। ०७ सालको क्रान्ति सिंगो नेपाली कांग्रेसको नेतृत्वमा भएको हो। नेपाल कम्युनिस्ट पार्टी वा अन्य कुनै पार्टीको त्यसमा भूमिका थिएन। नेपालमा सुरु भएको क्रान्तिलाई सोभियत संघले दुई प्रतिक्रियावादी शक्तिका बीचको संघर्षमा हाम्रो कुनै चासो छैन भन्ने प्रतिक्रिया दिएपछि नेपालका कम्युनिस्टहरू क्रान्तिप्रति तटस्थ रहे र दिल्ली सम्झौतापछि भने दिल्ली सम्झौता धोका हो भन्दै ठाउँठाउँमा पर्चा छरेका थिए। ०७ सालको क्रान्तिप्रतिको मधेसमा जागरुकता भने जयप्रकाश नारायण, डा राममनोहर लोहिया आदि भारतीय स्वतन्त्रता सेनानीहरूले कोशी टप्पुमा बसेर भारतमा सशस्त्र क्रान्तिको तयारी गर्दा नै अंग्रेजको दबाबमा राणा सरकारले उहाँहरूलाई पक्राउ गरेर राजविराज जेलमा राखेको थियो। सप्तरीका राजपुतहरूको नेतृत्वमा जेल आक्रमण गरेर जेपी लोहियाहरूलाई जेलबाट निकाला गरेपछि नै तराईमा एक प्रकारको स्वतन्त्रताको वीजारोपण भएको हो। त्यही क्रान्ति चेतनालाई संगठित गरेर नेपाली कांग्रेसले ०७ सालको क्रान्ति सुरु गरेको हो। ०७ सालको क्रान्तिकालमा के तराई, के पहाड, के दलित सबैमा एकछत्र कांग्रेसको संगठन र दबदबा थियो। त्यसको विरुद्धमा केही प्रतिक्रियावादी थिए तर सार्वजनिक रूपमा तिनीहरू आफ्नो उपस्थिति देखाउन सक्ने अवस्थामा थिएनन्। ०७ सालको क्रान्तिपछि राजा त्रिभुवनद्वारा घोषित संविधानसभाको चुनाव गर्ने सम्बन्धमा बीपी र प्रधानमन्त्री मातृकाप्रसाद कोइरालाबीच विवाद भयो। यस्तो विवाद गराउनमा भारतका प्रधानमन्त्री जवाहरलाल नेहरूको पनि हात थियो उनी जनताबाट निर्वाचित जनप्रतिनिधिबाट बनेको संविधानसभाबाट होइन, परोक्ष निर्वाचित केही व्यक्तिको सभाबाट संविधान बनाउन चाहन्थे। प्रधानमन्त्री मातृका र राजा त्रिभुवनको पनि त्यही इच्छा थियो (बीपीको डायरी ०८ सालदेखि ०१३ सम्म) तर बीपी प्रत्यक्ष निर्वाचित जनप्रतिनिधिद्वारा बनेको संविधानसभाबाट संविधान बन्नुपर्छ भन्नेमा हुनुहुन्थ्यो। यही विवाद र अन्य कतिपय विवादबाट संविधानसभाको चुनाव हुन सकेन। ०७ सालको क्रान्तिले ठोस दिशानिर्देश गर्न सकेन दलहरू र राजाबीच नै विवाद सुरु भयो। बीपी यो विवादमा नअल्झेर पार्टीको संगठन सुदृढीकरणतिर लाग्नुभयो। पार्टीलाई नयाँ दिशा दिन सर्वप्रथम नेपालभित्र ०९ सालमा जनकपुरमा पार्टीको महाधिवेशन भयो। यसको आयोजक थिए गान्धीवादी नेता महेन्द्र नारायण निधि। यहीबीचमा युवराजाधिराज महेन्द्र भित्रभित्र अनेक खेल खेल्न थाले। उनीसँग नजिक भएका बालचन्द्र शर्मा, केदारमान व्यथित, राजेश्वर देवकोटा आदि केही व्यक्तिले बीपीलाई पत्र लेखे भारतमा भारतीय राष्ट्रिय कांग्रेसमा जसरी कांग्रेस सोसलिस्ट ग्रुप बनेर सोसलिस्टहरूले संगठन विस्तार गरेका छन् नेपालमा पनि कांग्रेस पार्टीभित्र सोसलिस्ट समूह गठन गरिनुपर्छ। त्यसमा जजसको नाम थियो तिनको नियत बुझेर बीपीले ती कसैले पनि नसोचेको एक क्रान्तिकारी छलाङ मार्न प्रस्ताव राख्नुभयो पार्टीमा। अधिवेशनमा उहाँ स्वयं पार्टी सभापति बन्ने र दलित नेता धनमानसिं परियारलाई महामन्त्री बनाउने। त्यतिबेलाको नेपालको राजनीतिक र सामाजिक परिवेशमा मात्र होइन, अहिलेसम्म पनि नेपालका राजनीतिक दलहरूमा दलितबाट पार्टीको त्यो तहमा कुनै व्यक्ति निर्वाचित वा मनोनीतसम्म भएको छैन। बीपी कस्तो कांग्रेस बनाउन चाहनुहुन्थ्यो भन्ने कुरा यसैबाट पनि स्पष्ट हुन्छ। बीपीलाई कांग्रेस सोसलिस्ट ग्रुप बनाउन पाऊँ भनेर ज जसले चिठी लेखेका थिए, ती सबै नेपाली कांग्रेस छाडेर राजा महेन्द्रलाई सहयोग गर्न गए। जनकपुर अधिवेशनमै कांग्रेसले आफ्नो लक्ष्य समाजवादी पार्टी भन्ने संकेत दिएको थियो। एकजना दलितलाई संगठनको उच्च नेतृत्वमा राखेर ०१२ सालको वीरगन्ज महाधिवेशनमा विधिवत् रूपमा जमिन हुन्छ जोत्नेको नारासहित कांग्रेसले आफूलाई प्रजातान्त्रिक समाजवादी पार्टी घोषणा गर्यो। वीरगन्ज महाधिवेशनमा सोसलिस्ट इन्टरनेसनलका प्रतिनिधि, भारतको समाजवादी पार्टी र बर्माको समाजवादी पार्टीको सहभागिता थियो। वीरगन्ज महाधिवेशनबाट नेपालका सबभन्दा ठूला जमिनदार सुवर्णशमशेर सभापति भए। महाधिवेशनमा मधेसबाट सहभागी प्रतिनिधिहरू सबैजसो जमिनदार थिए। अधिवेशनले जमिन हुन्छ जोत्नेको प्रस्ताव पारित गरेर कांग्रेस समाजवादी दिशातर्फ उन्मुख पार्टी भन्ने सन्देश जनतालाई दियो। कांग्रेस कमजोर हुँदा न मधेसको विकास हुन सक्यो न त मधेसी जनताको भावनाको सम्मान। अब एकपटक पुनः कांग्रेस र स्वयं मधेसका बुद्धिजीवीले विचार गर्नुपर्ने समय आएको छ, कांग्रेसको सुदृढ संगठन र नेतृत्वबाट मात्र मधेसको उन्नति भई मधेसी जनताको भावनाको सम्मान हुन सक्छ। वीरगन्ज महाधिवेशनपछि विराटनगरमा विशेष अधिवेशन राखेर बीपी पुनः पार्टी सभापति हुनुभयो र ०१४ सालमा संविधानसभा निर्वाचन गराउने दबाब दिन सविनय भद्र अवज्ञा सत्याग्रह गर्ने प्रस्ताव पारित गर्यो। राजा महेन्द्रले ०१५ सालमा निर्वाचन गराउने घोषणा गरे आन्दोलन स्थगित भयो तर केका लागि निर्वाचन उनले घोषणामा स्पष्ट गरेका थिएनन्। पछि संविधानसभाको होइन संसद्को चुनाव गर्ने भनियो। त्यसलाई पनि स्वीकार गरेर चुनावमा कांग्रेसले भाग लिने निर्णय गर्यो। त्यसपछि नै नेपाल कम्युनिस्ट पार्टीले पनि संसद्को चुनावमा भाग लिने निर्णय गर्यो। १०९ सिटको संसद्मा सप्तरीबाट एकजना गोरखा परिषद्का, रौतहटबाट दुईजना कम्युनिस्ट पार्टीका र रूपन्देहीबाट तीनजना डा केआई सिंहको संयुक्त प्रजातन्त्र पार्टीले जिते बाँकी तराई सबै क्षेत्रमा कांग्रेसले जित्यो। निर्वाचनमा दुईतिहाइ बहुमत प्राप्त भई ०१६ सालमा बीपीको नेतृत्वमा सरकार गठन भएपछि बिर्ता उन्मूलन को प्रस्ताव संसद्मा पेस हुँदा कांग्रेसका एकजनाले पनि विरोध गरेनन् र सर्वसम्मत पारित भयो। संसद्मा तराईका सांसदको बाहुल्य थियो। यसबाट पनि स्पष्ट हुन्छ तराईमा कांग्रेसको वर्चस्व कति थियो भन्ने। बिर्ता उन्मूलन गर्ने मात्र होइन, विशेष प्रकारको भूमि सुधार योजना लागू गर्ने बीपीको योजना थियो। यसअघि एकजना स्केन्डेनेभियाका भूमिसुधार विशेषज्ञले दक्षिण कोरिया र ताइवानमा विश्वकै लागि नमुना भूमिसुधार कार्यक्रम सञ्चालन गरेका थिए। त्यही नमुनाको भूमिसुधार नेपालमा पनि लागू गर्न बीपीले उनीसँग सम्पर्क गर्नुभयो। ती विद्वान् सहमत भएर झापाबाट भूमिसुधार कार्यक्रम सुरु पनि भयो। बीपीको भूमिसुधारको कार्यक्रम भूमिपतिहरूको जमिन खोसेर उनीहरूलाई गरिब बनाउने होइन, एक निश्चित सीमाभन्दा बढी जमिन राख्न नपाउने यदि कसैले तोकिएको सीमाभन्दा बढी जमिन राख्न चाहन्छ भने त्यसमा धेरै कर लगाउने। धेरै कर तिरेर पनि जमिन राख्न कसैले चाहन्छ भने दिने नयाँ नमुनाको भूमिसुधार कार्यक्रम सुरु गरेका थिए। त्यसबाट आएको पुँजीले ससाना उद्योग सुरु गरेर भूमिहीन किसानलाई उद्योगतर्फ आकर्षित गर्ने। यो कार्यक्रम लागू गर्न इजरायल सरकारसँग सहयोग लिएर इजरायली विशेषज्ञहरूको सहयोगमा सर्वथा नयाँ किसिमको भूमिसुधार लागू गरेर जमिनको उत्पादकत्व बढाउने, इजरायल मूलतः मरुभूमि देशमा त कृषिको जुन चमत्कारिक सफलता हासिल गरेका थिए नेपालको उर्वर भूमिमा त साँच्चै कृषि क्रान्ति ल्याउने परिकल्पनासहित बीपीले इजरायललाई कूटनीतिक मान्यता दिएर इजरायली विशेषज्ञहरू नेपालमा आउने सम्झौता गर्नुभएको थियो। यो योजना कार्यान्वयन गर्न पूर्वको मोरङ, बीचमा चितवन र सुदूर पश्चिम धनगढीमा कृषि केन्द्र स्थापना गर्ने त्यसमा अगुवा कृषकका रूपमा भारतीय, ब्रिटिस र नेपालका भूतपूर्व सैनिकलाई प्रशिक्षण दिएर आम कृषकलाई आधुनिक कृषिमा लगाउने योजना थियो। भूमिसुधारको यो क्रान्तिकारी कार्यक्रम मात्र होइन, भूमिहीन वर्गलाई साना उद्योग खोलेर मुलुकमा आर्थिक क्रान्ति गर्ने योजना थियो बीपीको। भारतीय र ब्रिटिस सेनाबाट अवकाश प्राप्त भूतपूर्व सैनिकले पाउने पाँच वर्षको पेन्सन एक मुष्ठ नेपाललाई दिने र सो रकम नेपाल औद्योगिक विकास निगममा राखेर त्यसबाट उद्योग र कृषि विकासमा लगानी गर्ने त्यसरी भारत र बेलायतका अवकाश प्राप्त सेनाको मासिक पेन्सनको प्रत्याभूति नेपाल सरकारले गर्ने गरी भारत र बेलायतसँग वार्ता प्रारम्भ गरेको थियो। भारतसँग दसबर्से व्यापार तथा पारवहन सन्धि गरिसकेको परिप्रेक्ष्यमा नेपालमा उद्योग र कृषिको विकास गर्ने उद्देश्य राखेर सरकार अघि बढ्न खोजेको थियो। योजना आयोगका पदाधिकारीलाई बीपीको स्पष्ट निर्देशन थियो योजना आयोगमा राजाको मात्र होइन, हलो जोती राखेको किसान को पनि तस्बिर राख त्यस्ता किसानको उन्नति गर्ने योजना बनाऊ। बीपी भूमिसुधार र औद्योगिक विकास गरेर पाँच वर्षमै निम्नमध्यम वर्गका नेपाली जनतालाई मध्यम वर्गमा उत्थान गर्न चाहन्थे। बीपीको यो योजनाबाट भित्रभित्रै डाहा गर्न थालेका महेन्द्रले, बीपी तपाईं कस्तो नेपाल बनाउन चाहनुहुन्छ भन्ने प्रश्न गर्दा आफूजस्तै चार बिघा जमिन, एउटा घर र दूध दिने गाई राख्न सक्ने नेपाली जनता बनाउन चाहन्छु भन्ने जवाफ राजालाई दिनुभएको थियो। सोभियत संघको सहयोगमा जनकपुरमा चुरोट कारखाना, वीरगन्जमा चिनी र कृषि औजार कारखाना खोल्न सोभियत संघ सहमत भएको थियो। बीपीले पाँच वर्ष मौका पाएमा यो सबै गर्न सक्छन् भन्ने निष्कर्षमा पुगेर २०१७ साल पुस १ गते बीपीलगायतका नेतालाई महेन्द्रले सेना प्रयोग गरी थुने, संसद् विघटन गरे र पार्टीहरूमाथि प्रतिबन्ध लगाएर आफ्नो निरंकुश शासन लागू गरे राजा महेन्द्रले। प्रजातन्त्र समाप्त गर्ने राजा महेन्द्रको कदमको विरोधमा कांग्रेसले ०१८ सालमा सशस्त्र क्रान्ति गर्ने निर्णय गरी सुवर्णशमशेरको नेतृत्वमा सुरु भयो। स्वभावतः सुरुमा मधेस र क्रमशः पहाडमा पनि क्रान्ति सुरु भयो। सुवर्णशमशेरको नेतृत्वमा सुरु भएको क्रान्तिप्रति जनताले समर्थन जनाउन थाले। कांग्रेसको नेतृत्वमा आन्दोलनमा समर्थन र सहभागिता जनाउन थालियो। यसबाट आत्तिएका राजा महेन्द्रले विनायोजना बीपीभन्दा ठूलो क्रान्तिकारी आफू हुन्छु भनेर बीपीको परिकल्पनाभन्दा भिन्न भूमिसुधार योजना लागू गरे। विनामुआब्जा जनताको जमिन जफत गर्न कानुन बनाए। यसबाट सबभन्दा बढी असर मधेसमा पर्यो। कांग्रेसप्रति सहानुभूति राख्ने मधेसका भूमिपति पञ्चायतको समर्थन गर्न बाध्य भए। महेन्द्रको भूमि सुधार कार्यक्रमको समर्थनमा मुख्यतः पञ्चायतमा प्रवेश गरेका कम्युनिस्ट थिए। ०१७ सालको महेन्द्रको राष्ट्रघाती कदमपछि बिहारको दरभंगामा भएको तथाकथित प्लेनमा तत्कालीन महासचिव डा केशरजंग रायमाझीले हिजोको उदार प्रजातान्त्रिक व्यवस्थाभन्दा राजाको प्रतिक्रियावादी पञ्चायतमा काम गर्न कम्युनिस्टहरूलाई सजिलो पर्छ भन्ने अवधारणा प्रस्तुत गरेपछि धेरै कम्युनिस्ट पञ्चायतमा प्रवेश गरे। ०७ सालको क्रान्तिपछि मात्र मधेसका जनताले अन्य भेगका जनतासरह अधिकार उपभोग गर्न पाए। ०७ सालको क्रान्तिभन्दा पहिले मधेसीले आफ्नै मुलुकको राजधानी जान पनि एक प्रकारको राहदानी चाहिन्थ्यो। स्थानीय बडाहाकिमको अनुमति नलिई काठमाडौं जान पाउँदैनथे। ०७ सालको क्रान्तिले त्यो बन्धन चुडालिदियो। यसले कांग्रेस र मधेसी जनता एकअर्काको पर्यायबाचीजस्तै भए। अहिले स्वयं कांग्रेसको संगठनात्मक कमजोरीले मधेसी जनताको परिवर्तित आकांक्षाको सम्मान गर्न नसक्दा हाल मधेसमा कांग्रेस कमजोर भयो। कांग्रेस कमजोर हुँदा न मधेसको विकास हुन सक्यो न त मधेसी जनताको भावनाको सम्मानको कदर भयो अब एकपटक पुनः कांग्रेस र स्वयं मधेसका बुद्धिजीवीहरूले विचार गर्नुपर्ने समय आएको छ कांग्रेसको सुदृढ संगठन र नेतृत्वबाट मात्र मधेसको उन्नति भई मधेसी जनताको भावनाको सम्मान हुन सक्छ। कम्युनिस्ट पार्टी वा अन्य कुनै दलबाट मधेसको उन्नति हुन सक्दैन। कम्युनिस्टहरू आफूलाई प्रगतिशील भन्छन् तर व्यवहारमा कति प्रगतिशील छन् भन्ने कुरा त पार्टी स्थापना भएको ०६ सालदेखि अहिलेसम्म कुनै दलितलाई पार्टीको माथिल्लो पद अध्यक्ष वा महासचिव बनाएका छैनन् तर उनीहरूले प्रतिक्रियावादी भनेर आलोचना गर्ने कांग्रेसले ०९ सालमै आफ्नो संगठनको सर्वोच्च निकायमा दलित नेता धनमानसिं परियारलाई महामन्त्री बनाएर मुखले होइन, व्यवहारमा गरेरै देखायो कि यो मुलुकमा को प्रगतिशील र को यथास्थितिवादी रहेछ भनेर।"
धनुषामा कोरोनाले भारतीय नागरिकको मृत्यु,जनकपुरधाम : धनुषामा एक भारतीय नागरिकको कोरोना संक्रमणबाट मृत्यु भएको छ। भारतको आन्ध्र प्रदेशको बिसाखापटा घर भएर धनुषाधाम काम गर्दै आएका भारतीय नागरिकको कोरोनाले मृत्यु भएको जिल्ला प्रशासन कार्यालय धनुषाका प्रशासकीय अधिकृत गणेश मिश्रले जानकारी दिए। धनुषाको क्षिरेश्वरनाथ नगरपालिका ३ रमदैयास्थित लोमस प्यारेन्टल एण्ड फोर्मुलेशन प्राईभेट लिमिटेडमा कार्यरत ६५ वर्षीय भारतीय नागरिकको मृत्यु भएको हो। मिश्रका अनुसार बुधबार कम्पनीको आवासमा वृद्ध मृत फेला परेका थिए। मृत्युको केही दिन अघि ज्वरो र रुघाखोकीको लक्षण देखिएको प्रशासनको भनाई छ। विगत चार वर्षदेखि उक्त कम्पनी काम गर्दै आएका पुरुषको आवासमा मृत शव फेला परेको थियो। शवलाई नेपाली सेनाको कोरोना (कोविड१९) डेथ बडी मेनेजमेन्ट टीमले स्वाब लिएर परीक्षणका लागि बुझाएको थियो। उनको जनकपुर जनस्वास्थ्य प्रयोगशालामा गरिएको परीक्षणमा शुक्रबार कोरोना पोजिटिभ देखिएको हो। मृत्युपछि उनको कोभिड व्यवस्थापन नियम बमोजिम शुक्रबार शव व्यवस्थापन गरिएको हो। योसँगै धनुषामा कोभिड १९ बाट मृत्यु हुनेको संख्या १३ पुगेको छ।
"खुर्पाले हानेर वृद्धको हत्या, टाउको झोलामा लिएर प्रहरीसामु आत्मसमर्पण",धादिङ : बिहीबार राती धादिङको नीलकण्ठ नगरपालिका ३ खल्चेतमा एक वृद्धको खुर्पाले हानेर हत्या भएको छ । नीलकण्ठ १३ स्थित खल्चेतका २३ वर्षीय राजु परियारले सोही ठाउँका ६४ वर्षीय सोमबहादुर गुरुङको खुर्पाले हानेर हत्या गरेका हुन् । हत्यापछि मृतकको टाउको छिनालेर झोलामा हाली राजुले डेढ घण्टा पैदल यात्रा गरेर जिल्ला प्रहरी कार्यालयमा आत्मसमर्पण गरेका थिए । केही दिनअघि खलचेतमा आत्महत्या गरेका एक व्यक्तिको १३ दिने कर्मकाण्डमा पितृप्रसाद खाएर फर्किरहेका सोमबहादुर र राजुको बाटोमा जम्काभेट भएपछि विवाद उत्पन्न भएर हत्यासम्म पुगेको स्थानीयले जानकारी दिए । २ जनाको जम्काभेट भएपछि पारिवारिक कुराहरु जोडेर विवाद सुरु भएपछि घटना भएको प्रारम्भिक अनुसन्धानबाट खुलेको जिल्ला प्रहरी कार्यलय धादिङका सूचना अधिकारी सरोज राइले जानकारी दिए । घटनालगत्तै प्रहरीले मुचुल्का गरी शव पोष्टमार्टमको लागि जिल्ला अस्पतालमा ल्याइएको छ भने घटनाबारे थप अनुसन्धान भइरहेको जिल्ला प्रहरी कार्यलय धादिङका प्रमुख प्रहरी उपरीक्षक रविन्द्र रेग्मीले जानकारी दिए ।
बुटवलमा कोरोना संक्रमित दीर्घरोगी महिलाको मृत्यु,"भैरहवा : रुपन्देहीको बुटवलस्थित गौतमबुद्ध सामुदायिक मुटु अस्पतालमा दीर्घरोगबाट ग्रस्त एक कोभिड १९ संक्रमितको मृत्यु भएको छ । उच्च रक्तचाप, मधुमेह, मृगौला र निमोनियाले ग्रस्त रहेकी सिद्धार्थनगर नगरपालिका ७ की ६४ वर्षीया महिलाको भेन्टिलेरटमा उपचारको क्रममा शुक्रबार बिहान मृत्यु भएको गौतमबुद्ध सामुदायिक मुटु अस्पताल प्रेस विज्ञप्ती जारी गरी जनाएको छ । अस्पतालका अनुसार महिला भदौ ४ गते अस्पतालमा भर्ना भएकी थिइन् । उनलाई सोही दिनदेखि आइसीयूमा राखेर उपचार गर्ने क्रममा भदौ १५ गते स्वाब संकलन गरको थियो। कोभिड १९ परीक्षण गर्दा उनमा संक्रमण पुष्टि भएको थियो । तर, उनको मृत्यु कोरोना संक्रमणले भएको वा अन्य कुनै कारणले त्यो खुलेको छैन ।"
बलियो कानुनमै छोरीहरू बाँच्न सक्छन्,"छोरी भएर जन्मिनु अभिशापै हो भने बरिलै नजन्माई देऊ सृष्टिले। यो डिजिटल बजारमा बहुचर्चा पाएको प्रकाश सपूतको गीत हो। यसमा देवी घर्तीले स्वर दिएकी छन्। छोरी जातिमाथि भइरहेको यौनजन्य घटनालाई गीतमा सशक्त रूपमा उजागर गरिएको छ। कञ्चनपुरकी निर्मला पन्तलाई यही गीतले फेरि एकपटक सम्झाएको छ। न्याय नपाएकी निर्मला अनि उनीहरूका निमोठिएका सपना, फुल्नै नपाई ओइलिएका रहर अन्ततः सिकारीको जालमा परे। गुहारे तर कतैबाट गुहार नपाएपछि अन्ततः प्राणपखेरू नै उडाइयो। यिनै विषयलाई सपूतले बदला बरिलै गीतमा उतारेका छन्। लकडाउन भएयता हामी कपिलवस्तुमै छौं। छोरीहरूको पढाइ सुचारु हुन नसकिरहेको अवस्थामा काठमाडौं गइरहनुपर्ने आवश्यकता पनि देखिनँ। बारम्बार बिजुली गइरहन्छ। तैपनि नानीहरूको अनलाइन कक्षा चलिरहेको छ। एक बिहान चिया लिएर टीभी कोठा छिरें। टीभीमा राजधानीमा भएको एसिड आक्रमणको समाचार प्रसारण भइरहको थियो। सानी छोरीले सोधिन्, मामु, एसिड भनेको के हो ? मैले भन्न नपाउँदै ठूली छोरीले भनिन्, जलाउने केमिकल त होला नि। समाचारमा भनिएअनुसार ओखलढुंगाकी २२ वर्षीया पवित्रा कार्की एसिड आक्रमणमा परेकी थिइन्। आफ्नो जिन्दगी सपार्न भन्दै काठमाडौं आएकी छोरीको यो खबरले उनको परिवारमा के बित्यो होला ? मनमा अनेक तर्कना उठे। सुन्दा पनि कुनै फिल्मको कथाजस्तो लाग्ने। कुनै युवती मन परे प्रेम प्रस्ताव राख्ने, स्विकारे ठिकै छ, नत्र मनमा कुण्ठा पाल्ने। प्रेम स्वीकार नगरेका कारण नै जिन्दगी बर्बाद गर्दिने। पख्, मेरो नभए कसैको हुन दिन्न भनेर हात धोएरै पछि पर्ने। अन्तिमसम्म पिछा गर्ने, नसके परिवारलाई धम्क्याउने, बाटो छेक्ने, जबर्जस्ती गर्नेे, अब उपाय छैन जस्तो देखेमा खल्तीमा एसिड बोकेर हिँड्ने अनि मौका मिल्नासाथ खन्याइदिने वाह कस्तो बहादुरी ? अपहरण, एसिड आक्रमण, बलात्कार हत्याजस्ता जघन्य अपराधहरू बढ्दै जानु र तिनका लागि सजाय खुकुलो हुनुले छोरीहरूले सधैं प्रताडित हुनुपरेको छ। एकतर्फी प्रेम अनि प्रेम अस्वीकार भएपछि कुण्ठा पालेर हिँड्ने। कुनै जोर नचलेपछि जघन्य अपराध गरेर आफूले जितेको भ्रम पाल्नेको जमातमा हाम्रा छोरीहरूले पिल्सिई रहनुपरेको छ। वीरगन्जकी मुस्कान खातुन, हेटौंडाकी विन्ध्यवासिनी कंसाकार अनि काठमाडौंकी संगीता थापामगर र जेनी खड्काका सपना एसिड प्रहारपछि उजाडिएको छ। ती बहिनीहरूले हिम्मत त गरिरहेकै छन् जिउने। आर्थिक पाटोको जिम्मा कसले लिइदिने ? ड्रेसिङ र अप्रेसन हुँदापिच्छेको आर्थिक भारले कति थिच्दो हो ? पुरुषवादी समाजमा उनीहरूको जलेको रूपमथि हुने टीकाटिप्पणी, काम गर्ने ठाउँको बहिष्करण, शारीरिकमानसिक पीडा दोस्रो व्यक्तिले महसुस गर्न सक्ला र ? आँखैअगाडि, आफ्ना बहिनी र छोरी उमेरका नानीहरू एसिड आक्रमण, यौन दुव्र्यवहार अनि बलात्कारको सिकार भइरहेको देख्दादेख्दै तपाईंका अनि मेरा छोरीहरू सुरक्षित छन् भनेर ढुक्क कसरी हुनु ? कसरी मनलाई झूटो दिलासा दिलाउनु ? दिनदिनैको यस्तो समाचार सुन्दा वा घरमा छलफल हुँदा ठूली छोरी भन्ने गर्छे, मामु, मलाई पनि बाबासँगै विदेश पठाइदिनुस्, उतै पढ्छु। मलाई पनि छोरीले ठिकै भनेजस्तो लाग्छ। यस्तो सोच के मलाई मात्र आएको हो ? हरेक रात कलिला छोरीहरूको सुरक्षाको चिन्ताले मेरो मात्र भतभती मन पोलेको हो ? बलात्कार वा एसिड आक्रमणका पीडितले जिन्दगीभर त्यो कालो सम्झना बोकेर हिँड्नुपर्ने तर पीडक पक्ष दुईचार वर्ष सजाय काटेर उन्मत्त भएर हिँडेको देखिन्छ। अपराधी जेलबाट छुटेपछि फूलमाला लिएर स्वागत गर्नेको भीड यही समाजमा छ। अपहरण, एसिड आक्रमण, बलात्कार हत्याजस्ता जघन्य अपराधहरू बढ्दै जानु र तिनका लागि सजाय खुकुलो हुनुले खासगरी छोरीहरूले सधैं प्रताडित हुनुपरेको छ। पछिल्लो समयमा भएका बलात्कार र एसिड आक्रमणजस्ता जघन्य विषय हरेक बिहानीसँगै आउने र रात परेसँगै सेलाउने गरेका उदाहरण विस्तार गरिरहनु पर्दैन। जसलाई पर्यो उसैले जान्यो। समग्रमा तेजाब आक्रमणका २० वटा घटना भएका छन्। यसमध्ये केही घटनाको पूर्ण विवरण प्रहरीसँग छैन। प्रहरीको तथ्यांकअनुसार पछिल्लो सात वर्षयता १८ महिला र चार पुरुष एसिड आक्रमणमा परेका छन्। पछिल्लोपटक यही साउन २२ मा काठमाडौं चुच्चेपाटीमा पनि फेरि यस्तै घटना दोहोरियो। हेटौंडाका राजन विष्टले आफ्नै पत्नी र छोरीमाथि एसिड आक्रमण गरेका समाचारमा उल्लेख छ। अब यो विषयलाई कानुनी निकायले गम्भीरतापूर्वक लिन जरुरी छ। कानुन कति बलियो होस् भने कुनै पनि व्यक्तिका मनमा कुविचार आउनै नसकोस्। आए पनि टाउको उठाउन नसकोस्। यसर्थ एसिडजन्य घटनामा भएको विद्यमान आठबर्से सजायवाला कानुन तुरुन्त परिमार्जन गरी जन्मकैदको सजाय उल्लेख भएमा आपराधिक मानसिकता स्वतः घटेर जानेमा दुईमत नहोला। यसो भएमा मात्र हाम्रा छोरीचेली र दिदीबहिनीलाई थोरै भए पनि राहत मिल्ने थियो। अर्कातर्फ एसिडको खुलमखुल्ला आयात र बिक्री हुने सिलसिला अहिल्यै बन्द गरिनुपर्छ। कानुन बलियो बनाएर छोरीलाई सुरक्षाको प्रत्याभूति दिलाऔं। ढिलाइ नगरौं। छोरीलाई बाँच्न दिऔं। उनीहरूका सपना फुल्न दिऔं।"
सामूहिक बलात्कार गर्ने दुई जना पक्राउ,"काठमाडौं : प्रहरीले सामूहिक बलात्कार गर्ने दुई जनालाई पक्राउ गरेको छ। महानगरीय प्रहरी वृत्त थानकोटको टोलीले चन्द्रागिरि नगरपालिका१ दहचोकमा १९ वर्षीया एक महिलामाथि सामूहिक बलात्कार गर्ने मुगु घर भई चन्द्रागिरि बस्ने २८ वर्षीय लोकेन्द्रबहादुर मल्ल र मुगुकै २३ वर्षीय रतनबहादुर शाहीलाई बिहीबार साँझ पक्राउ गरेको हो। वृत्तका प्रमुख, प्रहरी नायब उपरीक्षक घनश्याम श्रेष्ठले एक महिलामाथि सामूहिक बलात्कार भएको सूचनाका आधारमा प्रहरीको टोलीले उनीहरुलाई पक्राउ गरेको जानकारी दिए। पक्राउ परेका विरुद्ध मुलुकी अपराध संहिता, २०७४ को करणीसम्बन्धी कसुरअन्तर्गत थप अनुसन्धान तथा कारबाही हुने वृत्तले जनाएको छ। रासस"
कोरोनाका कारण विश्वभर ७ हजार स्वास्थ्यकर्मीको मृत्यु : एमनेस्टी,"लन्डन : विश्वभर ७ हजार कोभिड१९ संक्रमित स्वास्थ्यकर्मीले ज्यान गुमाएको एमनेस्टी इन्टरनेशनलले जनाएको छ। बिहीबारसम्मको तथ्यांक विश्लेषणका आधारमा एमनेस्टीले सो संख्यामा स्वास्थ्यकर्मीको ज्यान गएको बताएको हो। सबभन्दा बढी मेक्सिकोमा १ हजार ३२० को ज्यान गएको छ। मेक्सिकोपछि अमेरिकामा सबभन्दा बढी १ हजार ७७ जना स्वास्थ्यकर्मीको मृत्यु भएको छ। त्यस्तै ब्राजिलमा ६३४ स्वास्थ्यकर्मीले ज्यान गुमाएका छन् भने भारतमा ५७३ को ज्यान गएको छ। अरूलाई बचाउने क्रममा ७ हजारभन्दा बढीको ज्यान जानु भनेको अत्यन्तै खतरनाक संकट हो, एमनेस्टीका अर्थ तथा सामाजिक न्याय विभागका प्रमुख स्टीभ ककबर्नले भने, हरेक स्वास्थ्यकर्मीसँग कार्यस्थलमा बचेर काम गर्ने अधिकार रहन्छ, तर यहाँ धेरैले ठुलो मूल्य चुकाइरहेका छन्। स्वास्थ्यकर्मीको मृत्युदर मेक्सिको, ब्राजिल तथा अमेरिकामा अत्यन्तै भयानक रहेको पनि एमनेस्टीले भनेको छ। त्यसैले तीव्र रूपमा भाइरस फैलिरहेका भारत तथा दक्षिण अफ्रिका लगायतका मुलुकले बेलैमा स्वास्थ्यकर्मीको जीवन रक्षाका लागि कार्य गर्नुपर्ने सुझाव गरेको छ। विश्वव्यापी रूपमा स्वास्थयकर्मीहरूले सहकार्य गरी प्रभावकारी सुरक्षा सामग्री आदानप्रदान गर्नुपर्छ ताकि उनीहरूले कुनै जोखिमबिना कार्य निरन्तरता दिन सकून्, प्रमुख ककबर्नले भने।"
सीपीएल : दुई खेल बाँकी हुँदै सन्दीपको टोली सेमिफाइनलमा,"ट्रिनीडाड : क्याराबिन प्रिमियर लिग(सीपीएल) मा नेपालका लेग स्पीनर सन्दीप लामिछाने आवद्ध टोली जमैका तलावाजले सेमिफाइनमा स्थान बनाएको छ । आफ्नो खेल वर्षाका कारण अवरुद्ध हुनुका साथै पछ्याइरहेको टोलीको हारपछि जमैका सेमिफाइलनमा पुग्न सफल भएको हो । गएराति सुरु भएको जमैका र सेन्ट किट्स एण्ड नेभिज प्याट्रियटबीचको खेल वर्षाका कारण रद्द हुँदा दुवैले ११ अंक बाडेका थिए । ब्रायन लारा मैदानमा सुरु भएको खेलमा जमैकाले टस जितेर पहिले बलिङ रोजेको थियो । सेन्ट किट्सले ५४ ओभरमा कुनै विकट नगुमाइ ४६ रन बनाएर खेलिरहेको अवस्थामा पानी परेपछि खेल रोकिएपछि दुवैले अंक बाँडेका हुन् । शुक्रबार बिहान भएको खेलमा गुयाना अमेजन वारियर्सले बार्बाडोस ट्रिडेन्ट्सबीचको खेलमा बार्बाडोस पराजित भएपछि जमैकाले २ खेल बाँकी छँदै समेमिफाइनलमा स्थान बनाएको हो । ८ खेल खेलेको जमैकाको ७ अंक बनाएको छ । तालिकाको चौथो स्थानमा छ । लिग चरणका एकएक खेल मात्रै खेल्न बाँकी रहेका बाबौडोज ट्रिडेन्सको ४ र सेन्ट किट्सको ३ अंक मात्रै छ । यी दुवै टोलीले बाँकी एक खेल निते पनि ६ र ५ अंक मात्रै हुने भएपछि जमैका दुई खेल नखेल्दै सेमिफाइनलमा पुगेको हो । यो सँगै सिपिएलको सेमिफाइनल पुग्ने चारै टोलीको टुङ्गो लागेको छ । ट्रिन्बागो नाइटराइडर्स, गुयाना अमेजन वारियर्स, सेन्ट लुसिया जुक्स र जमैका तलावाजले सेमिफाइनमा स्थान बनाउदा साविक विजेता बार्बाडोस ट्रिडेन्ट्स र सेन्ट किट्स एन्ड नेभिस प्याट्रियटस प्रतियोगिताबाट बाहिरिएका छन् । जमैकाले अब लिग चरणका बाँकी खेल ६ सेप्टेम्बरमा बार्बाडोजसँग र लुसिया जुक्ससँग ७ सेप्टेम्बरमा खेल्ने छ । सन्दीपले सीपीएलका यस सिजनका ७ खेलमा बलिङ गर्दा १० विकेट लिन सफल भएका छन् ।"
हिमालय एअरलाइन्सकाे नियमित उडान भाडादर सार्वजनिक,"काठमाडौं : नेपाल सरकारले अन्तर्राष्ट्रिय उडान पुनः संचालन गर्ने निर्णय गरे पश्चात हिमालय एअरलाइन्सले सहजैे पिसीआरउपलब्ध गन्तव्यहरु (छोड्ंछिडं, क्वालालम्पुर र आबुधावीको उडानहरु संचालनगर्न अनुमतिप्राप्त गरेको छ। पिसीआर परिक्षणको उपलब्धता कठिन भएका अन्य उडान वृत्त खण्डहरुमा सरकारको निर्णय अनुरुप नैे चार्टर उडान मार्फत नेपालीहरुलाई स्वदेश फिर्ता गर्ने कार्य सुचारु रहनेछन् । उद्घारचार्टर उडान र भाडादर विदेशमा अलपत्र रहेका नेपालीहरुलाई स्वदेश फिर्ता ल्याउन उद्घार उडानहरुको लागि देहायका सरकारद्धारा स्वीकृत भाडादर लागू हुनेछन् । यी भाडाहरु कर र एजेन्सी कमिशन सहितको हो । तसर्थ, यात्रुहरुलाई प्रकाशित भाडा मात्रतिर्न तथा कसैबाट कुनै प्रकारको अतिरिक्त भाडाको मागभएको अवस्थामा तुरुन्त एअरलाइन्स्लाई जानकारी गराउनु हुन अनुरोध छ । कुनै ट्राभल एजेन्सीले प्रकाशित भाडादरभन्दा बढी भाडा लिएको पाइएमा प्रचलित कानून बमोजिम कारवाही गरिनेछ । नियमित उडानर भाडादर नियमित उडानहरुका लागि उपलब्ध सीटहरु ग्लोबल ड्रिस्ट्रीब्युसन सिस्टम ९जी डी एस)बाट बुक गर्न सकिनेछ । ट्राभल एजेन्सीहरुले ग्लोबल ड्रिस्ट्रीब्युसन सिस्टम (जी डी एस) बाट सीटहरु बुक गर्न सक्नेछन् । नियमित उडानको भाडादरप्रतिस्पर्धी मूल्यनिर्धारण, उडान अर्थशास्त्र र बजार स्थितिको अध्ययनका साथअन्तर्राष्ट्रिय अभ्यासमाआधारित रहेको छ। नियमित उडानको भाडादर तालिकामा उपलब्ध छन् । यी दिइएका भाडादर सम्पूर्ण कर सहितको छ तर यसमा एजेन्सी सेवा शुल्क समावेश गरिएको छैन् । ट्राभल एजेन्सीले उपयुत सेवालागू गर्न सक्दछ । कोभिड १९ महामारीको कारणले भएको बन्दाबन्दीले ५ महिना पछि हिमालय एयरलाइन्स्ले दुवै देशको सुरक्षाप्रोटोकल अनुसरण गर्दै आफ्नो उडान तालिका पुनः सुचारु गरेको छ ।"
कृषिमा व्यावहारिकताको खाँचो,"मलमा आत्मनिर्भर मात्र नभई हामी निर्यातमुखी बन्ने क्षमता विकासका यात्रामा अघि बढ्नुपर्छ। नरामा होइन, व्यवहारमा कृषि क्रान्ति ल्याउनुपर्छ नेपाल कृषि प्रधान देश हो। हरियो वन नेपालको धन। यस्ता कर्णप्रिय नारा र भाषण सजिलै सुनिन्छ। स्कुले छात्र भएकै बेलादेखि हामीले पनि यी भनाइ कण्ठ पारेका थियौं। ८० प्रतिशतबाट अहिले नेपालमा ६० प्रतिशत जनता कृषिमा आश्रित छन् भनी भाष्य निर्माण भएको छ। तर यसको ठोस आधार भन्ने कसैले दिन सकेको छैन। कृषि कर्मबाट शिक्षा, स्वास्थ्यलगायत आधारभूत आवश्यकता पूरा गर्न नसक्ने अवस्थामा कसरी ६० प्रतिशत जनता कृषिमा आश्रित भए भनी बुझ्न कठिन छ। राजनीतिक चेत भएदेखि विभिन्न दलका नेताले चुनावका बेला आमजनतासामु प्रस्तुत गर्ने लोकप्रिय भाषणहरू कृषि क्रान्तिबारे सबैले सुनेको हुनुपर्छ भन्नेमा शंका छैन। कृषि क्षेत्रमा काम गर्ने विभिन्न निकाय पनि छन्। कृषि मन्त्रालयको पनि लामो इतिहास छ नेपालमा। कृषि सम्भावनाको प्रचुर सम्भावना र मोहित पक्षहरू पनि यथेष्ट छ हाम्रो देशमा। अव्यवस्थित ढंगले नेपाली कृषकहरू खेतमा पसिना बगाउँदै आइरहेका छन्। सरकारको तर्फबाट कृषि बैंक स्थापना गरिएको छ। प्रत्येक वर्ष कृषि मन्त्रालयले बजेट चलाउने गरेका छन्। कृषि क्षेत्रमा काम गर्ने कर्मचारी अस्तव्यस्त देखिने गर्छन्। यी सबै परिस्थिति देखिए पनि के नेपालमा कृषि क्षेत्रसँग आम कृषक एवं जनता सन्तुस्ट छन् त ? नेपालमा कृषि क्रान्तिको औचित्य सम्बोधन भयो त ? आम नेपालीजन कम्मर कसेर कृषि क्षेत्रमा लाग्न विश्वस्त भएका छन् त ? हो, यिनै प्रश्नको परिधिमा यो आलेखलाई केन्द्रित गर्ने प्रयास गरिएको छ। नेपालमा कुल भूभागमध्ये भूउपयोगको अवस्था अध्ययन गर्दा खेती गरिएको जमिन २१ प्रतिशत रहेको छ भने खेती नगरिएको सात, वनजंगल रहेको जमिन २९, झाडीधारी जमिन १०६, चरन चौर १२, पानी रहेको जमिन २६ र अन्य जमिन १७८ प्रतिशत रहेको अवस्था छ। हावापानीको अनुकूलताको कुरा गर्दा मधेसलाई अन्नभण्डार र पहाडलाई फलफूलका लागि उर्वर भूमिका रूपमा भनिएको छ, जुन यथार्थ पनि हो। तर वास्तविकताको तराजुमा राख्दा न मधेसमा अपेक्षकृत अन्न उब्जनी भएको अवस्था छ न त पहाडमा वैज्ञानिक तरिकाबाट फलफूलको खेती नै। हामी आयातमुखी भएका छौं। नेपालमा वार्षिकरूपमा चामल करिब ३० अर्ब, गुन्द्रुक झन्डै एक अर्ब, फलफूल, तरकारी, मसाला, तेल तथा माछा वार्षिक करिब ३० अर्ब, मासुजन्य उत्पादन करिब २५ अर्ब र वार्षिक कूल कृषिजन्य पदार्थ करिब ६० अर्बभन्दा बढीको आयात हुँदै गरेको अनुमानित तथ्य छ। देशको ३४ जिल्लामा खाद्यान्नको असुरक्षा रहेको बुझिन्छ। देशका कतिपय भागमा आन्तरिक उत्पादनले ६ महिनासम्म पनि खान पुग्दैन जबकि सन् १९८० सम्मको हाम्रो अवस्था उत्साहपूर्ण थियो। हामी ८० को दशकसम्म हामी खाद्यान्न निर्यात गर्ने गथ्र्यौं। सबैभन्दा पहिला हामी कृषिमा आयातमुखी हुनुपर्ने कारण औंल्याउनुपर्छ। कृषिमा सबैभन्दा पहिलो आवश्यकता हुन्छ जमिनको। कुनै पनि देशको भूभाग सीमित हुन्छ। न बढाउन सकिन्छ न त घटाउन नै। नेपालमा असली कृषकसँग यथेष्ट जमिनै छैन। अधिकतम जमिनका मालिक त्यस्ता व्यक्ति हुन्, जसका लागि कृषि कर्म रुचिको विषय नै होइन। भाटभटेनी र सपिङ मल का भरमा पेट भर्ने चलन छ त्यस्ता लालपुर्जा धनीहरूको। त्यसैगरी परम्परागत प्रणालीका आधारमा खेतीपाती गर्नु, युवा जनशक्ति विदेश पलायन हुन, शिक्षित युवायुवतीको आकर्षणको पेसा कृषि हुन नसक्नु, विशेषज्ञता हासिल गरेका युवा कृषिमा चासो नदेखाउनु, परम्परागत खेती, सिँचाइ सुविधाको चरम अभाव, कृषि कर्जाको अभाव र अवैज्ञानिक कृषि अनुदान प्रणाली, भौतिक पूर्वाधारको अभाव, उत्पादन लागत उच्च हुनु। राजनीतिक दलको कार्यकर्ता पाल्नका लागि अनुदानको व्यवस्था सरकारले गरेका छन् कि जस्तो प्रतीत हुन्छ। बिचौलियाको प्रभावमा उत्पादित वस्तुले बजारमा उचित मूल्य नपाउनु। कोरोनाले विश्व अर्थतन्त्रलाई ओरालो लगाएको समयमा नेपाल यसको कहरबाट अछुतो रहने प्रश्न नै आउँदैन। विदेश पलायनबाट फर्केका युवाहरूलाई कृषि कर्ममा लाग्न प्रोत्साहित गरी नेपालले आफ्नो अर्थतन्त्रलाई सक्दो प्राण वायु प्रवाह गर्न सक्छ भने आशा सरकारलगायत सबैको छ। तर वर्तमान सरकारले जसरी विदेशीलाई मात्र टेन्डरमा अवसर दिलाउने बदनियतले बनाएको नयाँ मापदण्डअनुसार अन्तर्राष्ट्रिय बजारमा प्रतिमेट्रिक टन ३१० डलरमा पाइने युरिया मललाई प्रतिमेट्रिक टन ३७६ डलर तिरेर कुल ३० हजार मेट्रिक टन आयात गर्ने खेल गरी कुल आयातमा झन्डै ४० करोड अनियमितता हुने समाचार बाहिरिएको छ। यसले कृषि कर्मप्रति युवालाई आकर्षण गर्न सक्दैन मात्र यसले कृषि क्रान्तिको नारा धन कमाउने सर्वहारा वर्गको पक्षमा उभिने कथित कम्युनिस्ट पार्टीलाई उदांगो बनाएको हुनुपर्छ। त्यति मात्रै कहाँ हो र, कृषि कर्ममा लागेका निमुखा किसानको जीवनस्तर उकास्नका लागि दाताले सरकारलाई सहयोग उपलब्ध गराएको रहेछ। उक्त सहयोग परियोजना हो व्यावसायिक कृषि तथा व्यापार ओयोजना (प्याक्ट)। नेपाल सरकारको विकास साझेदार विश्व ब्यांकको सहयोगमा यो परियोजना सञ्चालनमा थियो। तर गरिब कृषकका नाममा आएको उक्त अनुदानमा सरकारी कर्मचारी र नक्कली किसानबीचको मिलोमतोमा ब्रह्मलुट मच्चाइएको समाचार छापामा सार्वजनिक भएको छ। यो खुलासा अरू कसैले होइन, परियोजनाको दाता विश्व ब्यांक आफैंले गरेको रहेछ। ब्यांकले ओली सरकारका विद्वान् अर्थमन्त्री युवराज खतिवडालाई भएको अनियमितताबारे छानबिन गरी दोषीलाई कारबाही गर्नसमेत सुझाव दिएको छ। दाताको सहयोगमा चल्ने नेपाललाई कम्युनिस्ट सरकारले देशको बेइज्जती विश्वसामु गरेर कृषकले पाउने सम्भावित सहयोगमा समेत अवरोध खडा गर्ने दुसप्रयास गरेका छन्। अति भाषणमा कृषि क्रान्तिको मुद्दा उठाउँदा सरकारलाई लाज लाग्नु पर्दैन ? वास्तवमा कृषिमा क्रान्ति ल्याउन चर्का भाषणको आवश्यकता नै पर्दैन। हाम्रो छिमेकी राष्ट्र भारतमा ल्याइएको कृषि क्रान्तिबारे अध्ययन गर्यौं भने यसले हामीलाई केही हदसम्म बुझाइमा सहयोग पुर्याउने छ भने आशा छ। स्वतन्त्रता प्राप्तिपश्चात् भारत खाद्यान्न तथा अन्य कृषि उत्पादनको भीषण कमीको सामना गनुपरेको थियो। सन् १९४७ मा भारत स्वतन्त्र हुनुपूर्व बंगालमा भीषण अनिकाल परेको थियो। यसमा झन्डै २० लाखभन्दा अधिक मानिसको मृत्यु भएको थियो। यसको प्रमुख कारण भनेको कृषिमा औपनिवेशिक शासनको फितलो नीति थियो। खाद्य संकटको बाध्यात्मक सामनाका बाबजुद भारतमा सन् १९६० को मध्यमा स्थिति यति दयनीय भयो कि पूरै देशमा अकालको स्थिति उत्पन्न हुन गयो। हरित क्रान्तिको विकल्प थिएन। मुख्यतः हरित क्रान्ति भारतमा कृषि उत्पादन बढाउनका लागि अवलम्बन गरिएको नीति थियो। यसमा अन्न उब्जाउका लागि प्रयुक्त पारम्परिक बीउको स्थानमा उन्नत प्रकारको बीउको प्रयोगलाई बढावा दिइयो। हरेक किसानलाई चाहिने आवश्यक मात्रामा सरकारले उन्नत बीउ उपल्ब्धताको ग्यारेन्टी गरायो। उन्नत बीउको अवधारणा नेपालमा नभएको होइन। तर म चुनौती दिन चाहन्छु, देशको अन्न भण्डार भनाउँदा मधेसतिर कतिजना किसानले नेपाल सरकारको तर्फबाट उन्नत बीउ प्राप्त गरिरहेका छन् ? भारतमा सिँचाइका लागि अधिक पानी, उर्वरक, कीटनाशकको आवश्यकता पथ्र्यो। अतः तत्कालीन सरकारले यी चिजको आपूर्तिका लागि सिँचाइ योजनाहरूको अर्थपूर्ण विस्तार गरेको थियो, कीटनाशक तथा उर्वरहरूमा किसानलाई सीधै सब्सिडी दिन प्रारम्भ गर्यो। हामीकहाँ सिँचाइ योजना नभएको होइन तर उक्त कार्यालयमा ठेक्कापट्टा गर्ने बिचौलियाको हालीमुहाली सर्वत्र हेर्न सकिन्छ। कृषियोग्य सम्पूर्ण जमिनमा चकलाबन्दीको अविलम्ब कानुन पास गरी खेतीपातीमा प्रोत्साहन गर्नुपर्छ। उन्नत बीउ र मलमा बिचौलियाको प्रवेशलाई लगाम कस्न सक्नुपर्छ। उत्पादनमा अनुदानलाई केन्द्रित गरी कार्यकर्तामुखी अनुदान वितरण कार्यलाई यथासम्भव निरुत्साहित गर्न आवश्यक छ। हरित क्रान्तिले भारतमा खाद्यन्न उत्पादन तथा खाद्य गहनता दुवैमा अद्भुत वृद्धि भयो र भारत अन्न उत्पादनको अर्थमा आत्मनिर्भर हुन सफल भयो। हरित क्रान्तिपश्चात् कृषिमा नवीन मेसिन जस्तै ट्र्याक्टर, ट्युबेल आदिको प्रयोग हुन थाल्यो। यसै प्रकारले प्रविधि प्रयोगले कृषिको स्तर बढ्यो तथा कम समय र श्रममा अधिक उत्पादन सम्भव भयो। कृषिमा मसिनीकरणका कारण कृषिमा प्रयोग हुने मेसिन र हाइब्रिड बीउ, कीटनाशक तथा रासायनिक मलको मागमा तीव्र वृद्धि भयो। परिणामस्वरूप भारतमा यससँग सम्बन्धित उद्योगको विकास सम्भव भयो। भारतले हरित क्रान्ति धेरै हदसम्म सफल पार्दै हरियाणा, पन्जाब, हिमाचल प्रदेश, उत्तर प्रदेश, तमिलनाडुजस्ता केही प्रदेशलाई नमुना कृषिको माध्यमले भारतलाई धेरै हदसम्म आत्मनिर्भर बनाउन सफल भएको थियो। पछिल्लो दशकमा भारतमा कृषकले आत्महत्या गरेको समाचार बाहिरिन थालेको छ। पक्कै पनि त्यहाँ कृषि नीतिमा सुधारको आवश्यकता होला। साथसाथै यसले के पनि देखाउँछ भने भारतमा कृषको जागरुकता अधिक छ। सरकारसँग कृषकले आशा लगाएका हुन्छन्। तर घाटाको सामना गर्नुपर्दा बिचलित हुन्छन्। नेपालमा कुनै कृषकले आत्महत्या गरेको बिरलै सुनिन्छ। यस्तो सुन्न पनि नपरोस्। तर यसको अर्थ यो अवश्य होइन कि नेपाल सरकार कृषकमुखी हुन्। अहिलेसम्म किसानले जे गरिरहेका छन्, त्यो तिनको आफ्नो मेहनत र लगनको नतिजा हो। नेपालमा कृषि क्षेत्रको औपचारिक रूपमा विकास सुरुवात १९७८ सालमा कृषि अड्डाको स्थापना काललाई मानिन्छ। त्यसयता कृषि क्षेत्रमा भएको विकासक्रम र राजनीतिक परिवर्तन सबैको मूल्यांकन गर्ने हो भने राजनीतिक पहुँचइतरका किसानले कुनै खालको सुविधा प्राप्त गर्न सकेको छैन। देशको कुल गार्हस्थ उत्पादनको लगभग २७ प्रतिशत योगदान कृषिको रहेको छ। तर वास्तविक कृषकमा सरकारको योगदान कति छ भने सरकारले आत्ममूल्यांकन गर्नु राम्रो। अन्त्यमा, हाम्रो देशमा उपल्ब्ध कृषियोग्य सम्पूर्ण जमिनमा चकलाबन्दीको अविलम्ब कानुन पास गरी खेतीपातीमा प्रोत्साहन गर्नुपर्छ। उन्नत बीउ र मलमा बिचौलियाको प्रवेशलाई लगाम कस्न सक्नुपर्छ। उत्पादनमा अनुदानलाई केन्द्रित गरी कार्यकर्तामुखी अनुदान वितरण कार्यलाई यथासम्भव निरुत्साहित गर्न आवश्यक छ। कृषि क्षेत्रमा मौलाउँदै गएको चाकर पुँजीवादको सम्भावनालाई समेत जरैबाट उखेल्नुपर्छ। अकाशे खेतीलाई आधुनिक सिँचाइले विस्थापित गर्नु समयको माग रहेको सत्यतालाई पालना गर्दै अघि बढ्नुपर्छ। खास बालीका लागि उपयुक्त पकेट एरिया छनोट गरी उदाहरणीय खेती गरी त्यसको फैलावटमा जोड दिनुपर्छ। बरु अन्य क्षेत्रको फजुल बजेट कटौती गरेर भए पनि सरकारले नेपालमै ʹफर्टिलाइजर फ्याक्ट्री खोल्नुपर्छ। मलमा आत्मनिर्भर मात्र नभई हामी निर्यातमुखी बन्ने क्षमता विकासका यात्रामा अघि बढ्नुपर्छ। नरामा होइन, व्यवहारमा कृषि क्रान्ति ल्याउनुपर्छ। शाह प्रतिनिधिसभाका सदस्य हुन्।"
जुम्लाका सीडीओलाई कोरोना संक्रमण,"दैलेख : जुम्लाका प्रमुख जिल्ला अधिकारी (सिडिओ) भूपेन्द्र थापासहित ६ जना कोरोना भाइरस (कोभिड१९) को संक्रमण पुष्टि भएको छ । बिहीबार कर्णाली स्वास्थ्य विज्ञान प्रतिष्ठान जुम्लाको पीसीआर प्रयोगशालामा गरिएको परीक्षणमा प्रमुख जिल्ला अधिकारी थापा सहित ६ जनामा कोरोना संक्रमण देखिएको हो । प्रमुख जिल्ला अधिकारी थापाले आफूलाई कोरोना संक्रमण भएकोबारे सामाजिक सञ्जाल फेसबुकमार्फत जानकारी गराएका छन् । 'जनताको जीवनको सुरक्षा गर्ने क्रममा काँधमा जिम्मेवारी र हृदयमा इमान्दारी बोकेर कतव्र्य पालनाको सिलसिलामा कोरोना युद्धमा अहोरात्र खटिँदा कोरोना संक्रमित हुन पुगेको छु,' उनले लेखेका छन् ।उनी बिहीबारबाटै आइसोलेसनमा बसेका छन् । प्रमुख जिल्ला अधिकारी थापाले कार्यालयसँग सम्बन्धित अत्यावश्यक कामका लागि सहायक प्रमुख जिल्ला अधिकारीसँग सम्पर्क गर्न आग्रह समेत गरेका छन् । जिल्ला विपद् व्यवस्थापन समितिको बैठकमा उपस्थित भएका ३० जनाको स्वाब संकलन गरिएको थियो । ती मध्ये ६ जनामा कोरोना संक्रमण देखिएको कर्णाली स्वास्थ्य विज्ञान प्रतिष्ठानले जनाएको छ । कर्णाली प्रदेश सरकार, सामाजिक विकास मन्त्रालय अन्तरगर्तको स्वास्थ्य सेवा महाशाखाका अनुसार बिहीबारसम्म जुम्लामा एक सय ६५ जनामा कोरोना संक्रमण पुष्टि भएको छ ।"
लक्ष्मी बैंकको सञ्चालक समितिको अध्यक्षमा रमण नेपाल नियुक्त,काठमाडौं : लक्ष्मी बैंक लिमिटेडको सञ्चालक समितिको अध्यक्षमा रमण नेपाल नियुक्त भएका छन् । बैंकको सञ्चालक समितिको बुधवार सम्पन्न बैठकले नेपाललाई अध्यक्ष पदमा नियुक्त गर्ने निर्णय गरेको हो । नवनियुक्त अध्यक्ष नेपालले आजै नेपाल राष्ट्र बैंकका गभर्नरसमक्ष विद्युतीय माध्यम (अनलाइन) बाट अध्यक्ष पदको सपथ लिएका छन् । अध्यक्ष नेपालले बैंकको संस्थापक शेयरधनी नागरिक लगानी कोषको तर्फबाट २०७५ फाल्गुणदेखि बैंकको सञ्चालक समितिमा प्रतिनिधित्व गर्दै आएका छन् । नेपाल राष्ट्र बैंकमा ३० वर्ष सेवा अवधि पुरा गरी निर्देशकको पदबाट सेवानिवृत्त भएका अध्यक्ष नेपाल हाल नागरिक लगानी कोषमा कार्यकारी निर्देशकका रुपमा कार्यरत छन् ।
महामारीमा सजगता,"जोन्सन ओटमेनले एउटा गीत नै तयार गरेका छन्जब तिमी परिस्थितिबाट हार खाए झैं महसुस गर्छौ तब आफूले पाएको आशीर्वादको गणना गर। कोरोना कहरको प्रभाव नेपालमा दिनप्रतिदिन अरू बढ्दै छ। विश्व स्वास्थ्य संगठनले नै कोरोना मुक्त हुन अरू दुई वर्ष लाग्ने वक्तव्य दिइरहँदा नेपालमा पनि छिट्टै नै यो महामारीबाट मुक्त भइन्छ या भइँदैन सोचनीय नै छ। पहिलो बन्दाबन्दीमा तीन महिना घरभित्र थुनिएर केही खुकुलो अवस्था सिर्जना भयो। हामी यत्ति धेरै आत्तिएका रहेछौं घरभित्र बसेर कि काम हुने नहुने एकनासले सहरमा भिडभाड नै बनायौं र सबैले सोच्यौं सबै त बाहिर निस्किरहेका छन् अब सकियो कोरोना। त्यही बेवास्ताले गर्दा र आफैं विज्ञ बन्दा व्यक्तिबाट समूहमा फैलियो संक्रमण। फेरि पनि सटडाउनको नाममा घरभित्र बस्नुको विकल्प रहेन। सृष्टिमा दुई कुरा भन्दा अरू हुँदैन ती हुन्परिस्थिति या घटनाको अनुकूलता र प्रतिकूलता। परिस्थति अनुकूल हुँदा हामी खुसी हुने, संयम हुने र केही दुःख नै छैन भनेर ढुक्क हुने, अनि प्रतिकूलता आउनासाथ आफ्नो मनोबल निच बनाउने। यो कस्तो प्रज्ञा भयो त ? हरेक समय र परिस्थिति बितेरै जानेछन् भनेर अरूलाई सल्लाह दिन जान्नेले प्रतिकूलता पनि बितेरै जान्छ भनेर धैर्यताको विकास कसरी गर्ने सबैको दायित्व देखिएको छ। अहिले समाजमा भाइरसको संक्रमणले भन्दा पनि मनोवैज्ञानिक समस्याले अरू धेरै रोग र घटना निम्त्याउने हो कि भन्ने चिन्ता बढेको पाइन्छ। कोरोनाको कारण अरू सबै समस्या र रोग न्यूनीकरण भएका हुन् या अरू समाचार बाहिर आउनु जरूरी नै भएन ? प्राथमिकतामा के राख्यौं जस्ता सवालले पनि मनोवैज्ञानिक रूपबाट अबको परिस्थितिमा के गर्नुपर्ने हो भन्ने जिज्ञासा उठ्नु र यसको समाधानका उपाय पत्ता लगाई संयम बन्नु जरुरी देखिएको छ। मानिसको आदत छ अस्थिरता अनि जे छैन त्यो देख्ने, भएको चिज नदेख्ने। दुःख र तनावको मूल कारण नै आफूसँग भएको चिजहरू नदेख्नु र जे छैन त्यसको बारेमा धेरै अपेक्षा राख्नु। अहिलेको समय हाम्रो लागि प्रतिकूल छ यसलाई सहज बनाउन संयमता, सजगता र धैर्यताको जरुरी छ। कसरी सजगता अपनाउने त ? जीवनमा आफूले पाएका दुःखलाई गणना गर्न छोडेर पाएका कुराहरूको गणना गर्न सुरु गरौं। अवश्यमेय, हामीसँग नभएका चिज भन्दा प्राप्त चिज प्रशस्त छन्। हामीलाई २४ कुराको अभाव होला तर त्यसको बदलामा हजारौं चिज प्राप्त छन्, ती के हुन् गन्ती गर्न सुरु गरौं। आफूले आफैंलाई उत्प्रेरित गर्ने कला हो यो। हाम्रो परिवार छ, रोजीरोटीको उपाय चलेकै छ, स्वास्थ्य अहिलेसम्म ठीक छ, सम्बन्ध, नातेदार सबै ठीक छ। जति आर्जन गरेका थियौं त्यसले अधिकांशको जीवनमा सुख सुविधा जुटेकै छ। केही प्रतिशत व्यक्तिहरूको हकमा यी सबै परिस्थितिले अनुकूलता पाएका छैनन् जसमा राष्ट्रको अहं भूमिका रहन्छ। समृद्ध राष्ट्रको सपना देख्ने र देखाउनेले आफ्ना नागरिकको दैनिक र आधारभूत आवश्यकता जुटाउन सक्दैन भने त्यो जस्तो कमजोरीपना अरू के होला र ? राष्ट्रको सुरक्षा कोषमा रहेको, आपतकालीन कोषको बजेट निमुखा र जोखिममा रहेकालाई खर्च गर्न नसकी भ्रष्टाचारमा नजाओस् भन्ने आम नागरिकको शुभेच्छा रहिआएको छ। यस्तो आपतकालीन अवस्थामा राज्यको गहन दायित्व केमा हुनुपर्छ विश्लेषणसहित व्यावहारिक कार्यान्वयनको जरूरत पनि हो। कोरोना महामारीको प्रतिकूलतामा हामीलाई प्राप्त भएका आशीर्वाद गणना गरौं र संयमतापूर्वक जीवन जिउने संकल्प गरौं। मानिसको स्वभाव स्थिर र साक्षीमा रहन सक्ने हुनुपर्ने हो तर विडम्बना मानिस स्थिर र संयम बन्नै सक्दैन। कुनै एउटा संकल्पमा अडिग रहन नसक्ने र विकल्पको खोजी गर्दै हिँड्ने अस्थिर स्वभावले गर्दा सजगतामा रहन सकेको हुँदैन। परिस्थिति सधैं एकनास हुँदैन तर एकनास स्थिर रहने चिज के हो जसले हाम्रो जीवनशैलीलाई सहज बनाउँछ त ? प्रकृतिमा हामीले हेर्यौँ भने थाहा हुन्छ, आकाशमा उड्ने पन्छी चलायमान छन्, बादल चलायमान छ तर आकाश स्थिर छ। वृक्षका पातहरू पुराना हुन्छन्, झर्छन्, नयाँ पालुवा पलाउँछन् तर वृक्ष अडिग छ, आफ्नो जरा समातेर स्थिर रहन्छ। नदीमा कहिले पानीको वहाव छ त कहिले सुक्खा तर नदीका किनारा स्थिर छन्। सागरमा लहर आउने जाने हुन्छन् तर सागरको गहिराइ स्थिर छ। हाम्रो शरीर, स्वास्थ्य र विचारमा परिवर्तन आइरहन्छ तर भित्रको आत्मा स्थिर, अकम्प छ। संसार चलायमान र गतिशील छ तर अस्तित्व एकनास, अपरिवर्तित छ। जुन कुरा परिवर्तित र अस्थायी छ त्यो हाम्रो हातमा छ भने जुन कुरा स्थिर र अपरिवर्तनीय छ त्यो अस्तित्वको हातमा छ। मानिसले जतिसुकै चतुर्याइँ गरे पनि सत्य र असत्य, पाप र धर्मको हिसाब अस्तित्वले राखेको हुन्छ। स्वबोध, विवेकको प्रयोग र सजगता मानिसका गुणवत्ता हुन्। आफ्नो गुणवत्ताको पहिचान गरी अनुशासनमा चल्न जान्नेले जस्तोसुकै परिस्थितिलाई सहजताका साथ सामना गर्छ। गुनासो, अस्थिरता, संकल्पहिनताको अवस्था र अस्थिर मनको उपज मानिसले हरेक परिस्थितिमा दोष अरूलाई दिन्छ। प्रशंसा भन्ने शब्द उसको शब्द कोषमै हुँदैन, गुनासो गर्ने व्यक्तिले समाजमा राम्रा कार्य गर्ने, समाजमा रूपान्तरण ल्याउनेहरूको प्रशंसा गर्नै सक्दैनन्। नदीको पानी सधैं बगिरहन्छ त्यसैले सफा हुन्छ। पोखरीको पनि सधैं जमेर बसेको हुन्छ, निकास नपाएपछि त्यसमै किटपतंग मर्छन्, लेउ र झार उम्रेर, दुर्गन्धित हुन्छ। प्रशंसा दिन जान्ने व्यक्तिको हृदयमा नयाँ नयाँ भावना, उमंग, प्रसन्नता बगिरहन्छ। यस्ता आत्मावान् व्यक्तिले सृष्टि कस्तो छ गुनासो गर्दैनन्, बरू आफ्नो दृष्टि कसरी सकारात्मक बनाउने त्यसतर्फ सजग हुन्छन्। उनीहरूमा सधैं सत्यम्, शिवम्, सुन्दरम्को भावना फलित भएको हुन्छ। मैले के गुमाएँ होइन, अझै मसँग के बाँकी छ त्यतातिर ऊ धन्य भागी बन्दछ। गिलास आधा खाली होइन, आधा भरिएको दृष्टिले हेर्छ र सधैं धन्यवादमा बाँच्ने कला जानेको हुन्छ। आजको मानिसले पैसारूपी धनलाई ज्यादै नै महत्व दिने हुँदा बाँकी धनरूपी हिस्साहरू गुमाउँदै गएको हुन्छ। व्यक्तिगत सम्बन्ध, पारिवारिक सम्बन्ध, साथीभाई, नातेदारहरूसँगको सुमधुर सम्बन्ध, कार्यालयका साथीहरूसँगको सम्बन्ध पनि कुनै बैंक बचत भन्दा कम धन हुँदै हुँदैन। हामीलाई आपत परेको बखत यो धनको प्रयोग गर्न सकिन्छ जसले केहीसँग तुलना गर्न नसकिने मूल्य प्रदान गर्छ। अर्को धन भनेको हाम्रो स्वास्थ्य हो। हाम्रो स्वास्थ्य राम्रो हुनु जीवनको सबैभन्दा ठूलो धन आर्जन गर्नु हो। जीवनभर आफ्नो स्वास्थ्य र सम्बन्धको ख्यालै नगरी आपाधापी र दुःख गरेर धन कमाउने अनि बुढेसकालमा अनेक रोगले ग्रस्त भएर त्यो कमाएको धन अस्पतालमा खर्च गर्ने तरिकाले कस्तो सुख र आनन्द देला ? हाम्रो जीवनशैलीलाई सरल, सहज, आनन्दित र स्वस्थ बनाउने योग र ध्यानरूपी धन भने आर्जन गर्नु पर्दैन ? जसरी बैंकमा राखेको पैसारूपी धन दुःख पर्दा प्रयोगमा ल्याउन सकिन्छ त्यसैगरी, हामीभित्र सञ्चित ध्यान र योगको धनले जस्तोसुकै प्रतिकूलतामा सहयोग गर्छ। यो महामारीमा हामीले थाहा पाउने भनेको जीवनमा के चिज हाम्रो पहिलो प्राथमिकतामा पर्छ ? हामीले के गुमायौं होइन अझै हामीसँग कति चिज बाँकी छन् ! हामीले आर्जन गरेका सानातिना उपलब्धिलाई छोडेर अस्तित्वले कति महत्वपूर्ण कुराहरू हामीलाई विना मूल्य उपलब्ध गराएको छ ! हामी नकारात्मक र तर्कवान बनेर क्षणिक उपलब्धि मिल्छ होला तर दीर्घकालीन सुख र आनन्दको लागि प्राकृतिक स्वभाव, सत्यम्, शिवम्, सुन्दरमको कर्म कायम राख्नुको विकल्प छैन। जीवनभर अनेक तिकडम लगाए पनि जीवनको उत्तराद्र्घमा लक्ष्मीप्रसाद देवकोटाले समेत भन्न बाध्य हुनुभएको थियोआखिर श्रीकृष्ण रहेछ एक ! त्यो एक श्रीकृष्ण भनेको हाम्रो सत्यकर्म, विवेक, सजगता, धन्यवादको कला र आफ्नै स्वबोध हो। यो कोरोना महामारीको प्रतिकूलतामा हामीलाई प्राप्त भएका आशीर्वाद गणना गरौं र संयमतापूर्वक जीवन जिउने संकल्प गरौं।"
"बाढीले बगायो बस्ती : १४ को मृत्यु, ३८ बेपत्ता","बागलुङ : ढोरपाटन नगरपालिका६ अधिकारी चौरमा केही वर्षअघि भीषण बाढी आयो। खानी चामिदार खोलाको बाढीले क्षणभरमै दर्जनभन्दा बढी घर बगायो तर मानवीय क्षति भएन। कारण थियो, बाढी आउन सक्ने पूर्वसूचना। तर, ढोरपाटन९ मा बुधबार राति उस्तै प्रकृतिको घटना हुँदा ठूलो जनधनको क्षति भएको छ। प्रहरीले १४ जनाको शव फेला परेको जनाएको छ। ३८ जना बेपत्ता छन्। बाढीले ३१ घर बगाएको छ। एक सयभन्दा बढी घरमा क्षति पुगेको छ। चार जनालाई घाइते अवस्थामा उद्धार गरिएको छ। गम्भीर अवस्था रहेका ढोरपाटन९ का महेन्द्र पुनलाई उपचारका लागि प्राथमिक स्वास्थ्य केन्द्र बुर्तिबाङ ल्याइएको छ। शव भेटिएका १४ मध्ये १२ जनाको सनाखत हुन सकेको छैन। मृतकमध्ये ३ बालक, १ बालिकासहित ४ पुरुष र ६ महिला छन्। ढोरपाटन९ की २६ वर्षीया केशमाया विक र ४५ वर्षीय करबहादुर विकको मात्र सनाखत भएको घटनास्थलमा रहेका जिल्ला प्रहरी कार्यालय बागलुङका डीएसपी राजेन्द्र रेग्मीले बताए। अधिकारी चौर घटनामा पहाड खसेर खोला थुनिएको थियो। त्यहाँ गोठमा बसेका एक स्थानीयले मोबाइलबाट तल तटीय क्षेत्रका गाउँलेलाई फोन गरी सचेत पारेका थिए। स्थानीय घर छाडेर भागेपछि भौतिक क्षति त भयो तर स्थानीयको ज्यान जोगिएको थियो। बुधबार रातिको घटनामा भने सिकार आरक्षछेउको देउराली पहाड खसेर भुजी खोला थुनिएको थियो। कसैले त्यसको सुइँकोसम्म पाएनन्। खोला एकैचोटि खुल्दा बाढीको रूप लिएको स्थानीय राम सुवेदीले सुनाए। त्यसबेला स्थानीयवासी खाना खाएर सुतिसकेका थिए। त्यसमाथि रातको करिब १२ बजेको थियो। ठूलो जहाजको जस्तो आवाज सुनेपछि तर्सिएर बाहिर निक्लिएँ। बाढी आएजस्तो लागेपछि श्रीमती र बच्चा उठाएर माथितिर भागें, स्थानीय भकारे कामीले भने, घर भने हेर्दाहेर्दै खोलामा बग्यो। सुतिरहेका बेला बाढी आएर घरसँगै बगाउन लागेका बेला आमा (तुलमती पुन)लाई हात समाएर तान्ने क्रममा भेलले बगाएको माया पुनले बताइन्। बाढी आएको थाहा पाएपछि भाग्न खोज्दै थियौं, आमालाई नलिई यत्तिकै भाग्न सकिनँ। हात समाएर बाहिर निक्लिने क्रममा थियौं, उनले भनिन्, बाढीको झड्काले आमालाई छुटायो, म भने भाग्यवश बाँच्न सफल भएँ। अर्का स्थानीय परिचय घर्तीले राति सुतिरहेका बेला एक्कासि बाढी आएर घर भत्किएपछि बल्लतल्ल ज्यान जोगाएको बताए। घर बाढीले भत्कियो। सँगै रहेका दुई साथी कसरी भागेछन् पत्तै भएन। मलाई डुबाउन लागिसकेको थियो, उनले भने, अब यत्तिकै होला भन्ने सोचेको थिएँ। त्यहीबेला छेउमा बन्दै गरेको पक्की घरको पिलर देखें। त्यहाँ बल्लतल्ल झुन्डिएर करिब आधा घण्टापछि बाढी कम भयो। अनि झरेर अर्को घरतिर भागें। शव सनाखत गर्न कठिन शव कतै पुलको लाठोमा अड्केको अवस्थामा फेला परेको छ भने कतै खोला किनारको बालुवामा। ती शव क्षतविक्षत अवस्थामा रहेकाले सनाखत गर्न कठिनाइ भएको छ। बाढीले क्षतविक्षत पारेका शवको कपडा मात्रै होइन, कसैको टाउको छैन। कसैको शरीर छैन। कसैको कम्मरभन्दा तलको भाग र टाउको छैन। कसैको हात, खुट्टा र शिर छैन। त्यसैले शव सनाखत गर्नै समस्या भइरहेको छ, दिनभर खोजी तथा उद्धारमा खटिएका इलाका प्रहरी बुर्तिबाङका प्रहरी निरीक्षक प्रकाश भण्डारीले भने। उनका अनुसार एकै परिवारका ८ जनासम्म हराइरहेका छन्। वडाध्यक्ष हरि घर्तीले बाढीले वडा नम्बर ९ मा मात्रै ७१ घरमा क्षति पुयाएको बताए। बाढीमा परेर आफ्नो वडाको मात्रै ३० जनाभन्दा बढी हराएको उनको भनाइ छ। ढोरपाटन९ बाट सुरु भएको बाढी क्रमशः वडा नम्बर ८, ७, ६, ५ सम्म आएको थियो। सबैभन्दा ठूलो क्षति वडा नम्बर ९ मै देखिएको छ। बाढीले लाकुरीबोट स्वास्थ्य चौकीको भवन, जनचेतना प्राविको चारकोठे भवन, सरस्वती प्राविको दुईकोठे भवन, भुजी खोला लघुजलविद्युत् आयोजनाको पाँच वटा शाखामध्ये चार वटा भवन, सडक छेउमा पार्किङ गरेर राखेको एक जिप पनि बगाएको छ। ढोरपाटनका मेयर देवकुमार नेपालीले मध्यरातमा आएको बाढीले अकल्पनीय क्षति पुयाएको बताए। सबैभन्दा ठूलो मानवीय र भौतिक क्षति वडा नम्बर ९ मा भएको छ। अन्य ५, ६, ७, ८ मा सबै गरेर एक सयभन्दा बढी घर क्षतिग्रस्त अवस्था देखिएको छ, मेयर नेपालीले भने, यो विपत्तिको सामना कसरी गर्ने भन्नेबारे आकस्मिक नगर कार्यपालिका बैठक बसेर निर्णय गर्छौं। हामी प्रदेश र केन्द्र सरकारको पनि यसमा ध्यानाकर्षण गराउँछौं। वडा नम्बर ९ मा पहिलो बाढी आएकाले त्यस तलका अन्य वडाका तटीय क्षेत्रमा पूर्ववत् फोन गरेर जानकारी गराएका कारण मानवीय क्षति कम भएको उनले बताए। गृहमन्त्री आकाशबाटै फिर्ता राहत लिएर बाढी प्रभावित क्षेत्रमा आउँदै गरेका गृहमन्त्री रामबहादुर थापासहितको टोली बाटोबाटै फिर्ता भएको छ। नेपाली सेनाको हेलिकप्टरमार्फत उडेका गृहमन्त्री थापा मौमस खराब पछि स्याङ्जाको आकाशबाटै पोखरा विमानस्थलमा आकस्मिक अवतरण गरेका थिए। पोखरा विमानस्थलमा दिउँसो साढे १ बजेसम्म मौसम खुल्ने प्रतीक्षामा बसे पनि त्यो सम्भावना नदेखिएपछि काठमाडौ फर्किएको गृहमन्त्रीका प्रेस सल्लाहकार किरणराज भट्टराईले सुनाए। काठमाडौं फर्किएलगत्तै मन्त्री थापा दिउँसो ३ बजेको नेकपा सचिवालय बैठकमा सहभागी भएका थिए।"
मेसी बार्सिलोनामै बस्छन्,"बार्सिलोना : अर्जेन्टिनी स्टार लियोनल मेसीले बार्सिलोना छाड्ने निर्णय गरेपछि तरंगित बनेको विश्व फुटबल अझै सेलाएको छैन। कप्तान लियोनल मेसी र उनको भविष्यलाई लिएर चर्चा र परिचर्चा हुने क्रम जारी नै छ। मेसीको भविष्य र उनको बार्सिलोनासँगको सम्झौताका विषयमा मेसीका बुवा एवं एजेन्ट जर्ज मेसीले बार्सिलोनका अध्यक्ष जोसेफ मारिया बार्तोमेउसँग भेट गरेका छन्। बार्तोमेउसँग भएको भेटमा समस्या समाधानका लागि दुवै पक्ष सहमतिमा पुग्ने विषयमा छलफल भएको बताइएको छ। बार्तोमेउसँगको भेटवार्तापछि मेसीका बुवाले मेसी बार्सिलोनामै बस्ने उल्लेख गरेको फुटबल सम्बन्धी समाचार संस्था गोल डटकमले जनाएको छ। विवादको विषयमा क्लब र हामी बसेर निष्कर्षमा पुग्ने प्रयास गरिरहेका छौं। तर मेसीले बार्सिलोना छाड्ने छैनन्, जर्जले भनेका छन्। ३३ वर्षीय मेसीले बार्सिलोनासँगको २० वर्षे यात्रा टुंग्याउने घोषणा यसअघि नै गरिसकेका छन्। च्याम्पियन्स लिग फुटबलको क्वार्टरफाइनलमा जर्मन च्याम्पियन बायर्न म्युनिखसँग ८२ गोलको लज्जास्पद हार खेपेपछि मेसीले क्लब अध्यक्ष जोसेफलाई फ्याक्समार्फत पत्र लेखेर क्लब छाड्ने जानकारी गराएका थिए। बार्सिलोनासँग मेसीको सम्झौता सन् २०२१ जुनसम्म छ। अहिले बार्सिलोना र मेसीबीच सम्झौताकै विषयमा विवाद चलिरहेको छ। बार्सिलोनाले सकभर मेसीलाई बाहिर पठाउन चाहेको छैन। मेसीले भने फ्रीटान्सफरमा अन्यत्र जाने बल गरिरहेका छन्। ६ पटकका कीर्तिमानी बालोन डीओर अवार्ड विजेता मेसीलाई अनुबन्ध गर्न अहिले युरोपका चर्चित क्लब लागिपरेका छन्। उनलाई अनुबन्ध गर्ने होडमा प्रिमियर लिग क्लब म्यानचेस्टर सिटी अगाडि देखिएको छ। फ्रीट्रान्सफरमा क्लब छाड्न नपाएमा मेसीलाई भित्र्याउने क्लबले बार्सिलोनालाई ७० लाख पाउन्ड तिर्नुपर्ने हुन्छ।"
बेरोजगार व्यवस्थापन,"कोभिड १९ को कारण स्वदेश तथा विदेशमा रहेका नेपाली युवा बेरोजगार भएपछि राज्यसामु दुइटा चुनौती थपिएका छन्। पहिलो उनीहरूले पठाएको रेमिट्यान्सबाट धानिएको अर्थतन्त्र विगतजसरी नै चलायमान कसरी बनाउने ? दोस्रो स्वदेशमै बेरोजगारको दर बढिरहेको समयमा बिदेसिएका युवासमेत फर्केपछि उनीहरूको व्यवस्थापन कसरी गर्ने ? निर्माणको अवसर यही हो भन्ने पाटोबाट विश्लेषण गरी सोहीअनुसार नीति तथा कार्यक्रम तय गरी लागू गरिए साँच्चै मुलुकले काँचुली फेर्ने सुवर्ण अवसर पनि बन्न सक्छ। यसका लागि राज्यले अल्पकालीन र दीर्घकालीन योजना बनाएर युवाको व्यवस्थापनतिर ध्यान दिनुपर्छ। युवालाई तत्काल अल्झाउने बहाना मात्र खोजियो भने समस्या विकराल बन्न सक्छ। मुलुकमा १६ देखि ४० वर्ष उमेर समूहका जनसंख्या ४० प्रतिशत छ। जस्तोसुकै श्रम गर्न सक्ने र आफूले गरेको मेहनतकै आधारमा जीवनको गोरेटो कोर्ने उमेर पनि यही हो। उनीहरूलाई सही दिशामा डोर्याउन सकियो भने व्यक्ति, परिवार र समाज हुँदै मुलुकको भविष्य उज्ज्वल बनाउन सकिन्छ। तसर्थ उनीहरूका लागि रोजगारका बाटा खोज्नुपर्छ। समुन्नत मुलुक निर्माणका लागि उनीहरूको भूमिका बढाउनुपर्छ। कोभिडका कारण रोजगार गुमाएर विदेशबाट सात लाख युवा फर्कने प्रारम्भिक अनुमान छ। नेपालमा पनि बेरोजगार दर बढिरहेको छ। पछिल्लो समय युवा फर्कने क्रम मलेसिया, साउदी अरबलगायतका खाडी मुलुकबाट बढी छ। तर कोभिडको असरले युरोप, अमेरिका, अस्ट्रेलिया, जापानलगायत नेपाली विद्यार्थी अध्ययन गर्न जाने मुलुकमा पनि रोजगार संकट गहिरिएको छ। ती मुलुकबाट तत्काल युवा बेरोजगार बनेर नफर्के पनि त्यहाँबाट पठाइने रेमिट्यान्समा भने प्रत्यक्ष असर पर्नेछ। राज्यले सबैभन्दा पहिला विदेशबाट फर्केका र स्वदेशमा रोजगार गुमाएकाको अवस्था विश्लेषण गर्नुपर्छ। विदेशबाट आएकाहरू फेरि उतै फर्कन्छन् कि फर्कंदैनन् भन्ने निक्र्योल गर्नुपर्छ। किनकि विगतमा कोरोना सर्ने त्रासले स्वदेश फर्केका सुदूरपश्चिमका हजारौं युवा कोरोना त्रासकै बीचमा रोजगारका लागि भारत नै फर्केका छन्। स्वदेशमै रोजगार उपलब्ध भइदिएको भए उनीहरू अनिश्चित भविष्य बोकेर आगोको लप्कासरह कोरोना फैलिरहेको मुलुकमा पक्कै पनि फर्किने थिएनन्। मुलुकभित्र डेढ दर्जन मन्त्रालयबाट युवालक्षित कार्यक्रम सञ्चालित छन्। छरिएका ती कार्यक्रमलाई एकीकृत गर्नुपर्छ। कृषि प्रधान भनिने मुलुकमा वार्षिक अर्बौं रुपैयाँबराबरको तरकारी, फलफूल तथा दैनिक भान्सामा प्रयोग हुने सामग्री विदेशबाट ल्याउनुपर्ने बाध्यता छ। यस्ता काममा स्वदेशी युवालाई किन आकर्षित गराउन सकिएन वा आकिर्षत भएका युवाले यो अवस्थाको अन्त्य किन गर्न सकेनन् भन्नेतर्फ अध्ययन गर्नुपर्छ। पढेपछि जसरी पनि जागिर खानुपर्छ भन्ने मान्यता अन्त्य गर्नुपर्छ। हरेक वर्ष श्रम बजारमा पाँच लाख युवा आउँछन्। तर नेपाली बजारले मुस्किलले ५० हजारलाई मात्रै खपत गर्न सक्छ। यी युवालाई कृषि कर्ममा लगाउन सकियो भने बिदेसिने पैसा स्वदेशमै रोक्न सकिन्छ। राज्यले दीर्घकालीन योजना बनाएर युवालाई सीपमूलक शिक्षाको ढोका खोलिदिनुपर्छ, ताकि युवाहरू पढाइसँगै रोजगारलाई पनि अघि बढाउन सकून्। कामलाई सम्मान गर्ने संस्कारको विकास गर्नुपर्छ। स्नातकोत्तर उत्तीर्ण गरेर पनि बाख्रा पालेको ? खेती गरेको वा तरकारी बेचेको ? भनेर होच्याउने प्रवृत्ति अन्त्य गर्नुपर्छ। कामलाई सम्मान दर्शाउने विषयलाई विद्यालय तहको पाठ्यक्रममा समावेश गरेर विद्यार्थीलाई पढाउनुपर्छ। तीतो यथार्थ के हो भने समाजले तल्लो स्तरको ठानेको कामबाटै मनग्ये आम्दानी हुने गर्छ। विडम्बना, यस्ता काममा भारतीय नागरिकको दबदबा छ। विदेशी आएर मनग्ये आम्दानी गरेर नेपाली पैसा विदेश नै लैजाने प्रवृत्ति रोक्न नेपाली युवालाई नै सीपमूलक तालिम दिनुपर्छ। ठूलाठूला आयोजनाका काममा खटिएका विदेशी कामदारको ठाउँलाई कसरी स्वदेशी नागरिकले ओगट्न सक्छन् भन्नेतर्फ सोधीखोजी गर्नुपर्छ। यस्ता कामले अल्पकालीन र दीर्घकालीन रूपमै युवाको व्यवस्थापन गर्न सकिन्छ। रोजगार सिर्जना गर्ने काममा सात सय ५३ वटै सरकार सक्रिय हुनुपर्छ। हरेक सरकारले आफ्ना क्षेत्रका युवालाई स्वरोजगार बनाउने कार्यक्रम बनाउनुपर्छ। निजी क्षेत्रसँग सहकार्य गरेर अभियान चलाउनुपर्छ। प्रधानमन्त्री रोजगार कार्यक्रमलाई प्रभावकारी बनाउनुपर्छ। स्थानीय स्तरमा उत्पादन भएका कृषिउपजको बजार निश्चित गरिदिनुपर्छ। उद्यम गर्न चाहने युवाको लगानी सुरक्षित हुने कार्यक्रम ल्याउनुपर्छ। कृषि बिमाको दायरा फराकिलो पार्नुपर्छ। नेपाली बजारले खपत गरिरहेको तर विदेशबाट आयात भएका सामानको उत्पादन स्वदेशमै कसरी गर्न सकिन्छ भन्ने विषयमा तीनै तहका सरकारले अध्ययन गर्नपर्छ। स्वदेशबाट निर्यात गर्न सकिने वस्तुको उत्पादन र बजारबारेमा पनि गहिरो अध्ययन गरेर त्यसतर्फ युवा परिचालन गर्नुपर्छ। प्रदेश ५ : बेरोजगारको लावालस्कर बेरोजगार हुनुहुन्छ ? सरकारलाई निवेदन दिनुस् थपिँदै बेरोजगारी समस्या कोभिडले निम्त्याएको बेरोजगारी र गरिबी बेरोजगार बन्दै बहुसंख्यक युवा"
ओलीकै प्रस्तावमा गौतम राष्ट्रियसभा सदस्य,"काठमाडौं : हुन्छ र हुँदैनको लामै फन्को मारेर अन्ततः नेकपा उपाध्यक्ष वामदेव गौतम राष्ट्रियसभा सदस्यमा मनोनयन हुने भएका छन्। अध्यक्ष तथा प्रधानमन्त्री केपी शर्मा ओलीले डा युवराज खतिवडालाई राष्ट्रियसभामा लगेर अर्थमन्त्रीमा निरन्तरता दिने अडान राख्दै आएका थिए। अर्का अध्यक्ष पुष्पकमल दाहाल र सचिवालयका बहुमत नेता गौतमका पक्षमा लबिङ गरिरहेका थिए। त्यसैले बिहीबारको बैठकमा गतिलै वैचारिक झडप हुने आकलन गरिएको थियो। तर, स्वयं प्रधानमन्त्री ओलीले गौतमको नाम घोषणा गरिदिए। गौतमलाई राष्ट्रिय सभा लैजान यसअघि गत फागुन १४ गते पार्टी बैठकले सरकारलाई सिफारिस गर्ने निर्णय लिएको थियो। लगत्तै प्रधानमन्त्रीले त्यसलाई अस्वीकार गरेका थिए। त्यसले सत्तारूढ दलभित्रको विवाद उत्कर्षमा पुगेको थियो। प्रधानमन्त्रीले खतिवडालाई मन्त्रीमा निरन्तरता दिन अन्तिमसम्म अध्यक्ष दाहाल, उपाध्यक्ष गौतमलगायत नेताहरूलाई मनाउने प्रयास गरेका थिए। उनीहरू नमानेपछि आफैंले गौतमको प्रस्ताव ल्याएका थिए। केन्द्रीय उपाध्यक्ष वामदेव गौतमलाई राष्ट्रपतिवाट मनोनीत गरिने राष्ट्रिय सभा को रिक्त एक पदमा मन्त्रिपरिषद्ले मनोनयनका लागि सिफारिस गर्ने क्रममा सरकार पुगेको जानकारी प्रधानमन्त्रीले गराउनुभयो, बैठकपछि प्रवक्ता नारायणकाजी श्रेष्ठले बताए। ओलीको संकट टार्न गौतमले बेलाबेला यसबीच महत्वपूर्ण भूमिका खेलेका थिए। त्यसैले पनि उनलाई चिढ्याउने पक्षमा प्रधानमन्त्री थिएनन्। गौतम प्रतिनिधिसभा निर्वाचनमा बर्दिया १ बाट पराजित भएका थिए। नेकपाको ९ सदस्यीय सचिवालयमा उनी एक्लै सांसद थिएनन्। अब सबै हुने भएका छन्। प्रतिनिधिसभा चुनावमा पराजित श्रेष्ठ भने यस अगाडि नै राष्ट्रिय सभा सदस्यमा निर्वाचित भइसकेका छन्। गौतमको राष्ट्रिय सभा प्रवेशसँगै अर्थमन्त्री डा खतिवडाको पद भने धरापमा परेको छ। अब उनको पद २१ भदौको मध्यरात १२ बजेसम्मका लागि मात्र छ। स्रोतका अनुसार शुक्रबार ११ बजे बोलाइएको मन्त्रिपरिषद् बैठकले गौतमको नाम सिफारिस गर्नेछ। त्यहीँ खतिवडाको बिदाइ हुने सम्भावना छ। बल्ल पूरा भयो गौतमको रहर प्रतिनिधिसभा चुनावमा हारेपछि गौतमले सुरुदेखि नै झ्यालबाट संसद् छिर्ने अनेक दाउ खोजे। त्यसका लागि उनले निर्वाचित सांसदलाई राजीनामा गराउन लगाउने र आफू उपचुनावमार्फत प्रतिनिधिसभामै जान चाहे। तर, त्यसमा सफल भएनन्। अन्ततः राष्ट्रिय सभा प्रवेश गरेका छन्। त्यो पनि निकै ठूलो तागत र निकै लामो विवादपछि। संसद् बन्ने उनको उत्कट चाहनाका कारण नेकपाको राजनीति त्यसकै वरिपरि गोलचक्कर मारिरह्यो। त्यही लालचाका कारण उनले राजनीतिमा निकै आलोचनासमेत खेपेका छन्। धैर्य गर्न नसक्ने, आफूबाहेक अन्यबारे नसोच्ने नेता जस्ता आलोचना उनले खेपे। तर पनि उनले संसद् छिर्ने योजना रोकेनन्। कहिले डोल्पा, कहिले काठमाडौंसम्मका निर्वाचन क्षेत्रमा वामदेवका आँखा परे। काठमाडौं ७ का सांसद (हालका सहरी विकास राज्यमन्त्री) रामवीर मानन्धरलाई राजीनामाको पत्र नै लेख्न लगाई पार्टी सचिवालयमा अध्यक्ष पुष्पकमल दाहालमार्फत प्रस्तुत गर्न लगाए। तर, उनको संसद् छिर्ने दाउमा भने सधैं पार्टीभित्रै छेकबार लाग्दै आयो। उनको चाहना सम्बोधन गर्न अन्ततः अध्यक्षद्वय प्रधानमन्त्री ओली र दाहालले दिवंगत नेता रवीन्द्र अधिकारीको निर्वाचन क्षेत्र कास्की २ मा उपचुनावमा उठ्न प्रस्ताव गरे। उनले त्यसमा रुचि देखाएनन्। राष्ट्रिय सभा को दुईवर्षे कार्यकाल सकिएका सांसदका रिक्त स्थानमा चुनाव लड्न नेताहरूले आग्रह गरे। त्यसपछि उनले संसद्मा आफू जाने भनेको प्रधानमन्त्री बन्नका लागि भएको भन्दै संविधान संशोधन गरेर राष्ट्रिय सभा र प्रतिनिधिसभाका सांसदका बीचमा रहेको विभेद हटाउनुपर्ने सर्त राखे। त्यसका लागि संविधान संशोधन कार्यदल गठन गराउनसम्म भ्याए। प्रधानमन्त्री ताक्दै, मन्त्री माग्दै सांसदै नहुँदा प्रधानमन्त्री बन्ने महत्वकांक्षा देखाएका गौतमले यसबीच प्रधानमन्त्री ओलीलाई उपप्रधान तथा अर्थमन्त्री बनाउन आग्रह गरेका छन्। खतिवडाको बहिर्गमनपछि के उनले त्यो जिम्मेवारी पाउँलान् त ? संविधानको धारा ७८ को उपधारा ४ ले प्रतिनिधिसभाको निर्वाचनमा पराजित भएको व्यक्ति त्यस्तो प्रतिनिधिसभाको कार्यकालमा मन्त्री बन्न नपाउने व्यवस्था गरेको छ। उनी प्रतिनिधिसभाको यही कार्यकालमा बर्दिया १ बाट पराजित भएका थिए। त्यस्तै ६ वर्षका लागि राष्ट्रिय सभा रोजेपछि प्रधानमन्त्रीकै लागि अबको प्रतिनिधिसभामा उठ्ने उनको सम्भावनासमेत घटेको छ। अब के गर्छन् खतिवडा ? खतिवडा यस्ता व्यक्ति थिए, जसले एक दशकयता देशको अर्थनीति निर्माणका तीनवटै महत्वपूर्ण मुकाम राष्ट्र बैंक, राष्ट्रिय योजना आयोग र अर्थ मन्त्रालयको नेतृत्व सम्हाल्ने अवसर पाए। ओलीले २०७४ फागुनमा सरकारको नेतृत्व सम्हाल्नासाथ पार्टीभित्रका बलिया आकांक्षीलाई पन्छाउँदै खतिवडालाई अर्थमन्त्री रोजेका थिए। त्रिभुवन विश्वविद्यालयमा अर्थशास्त्रको शिक्षण पेसा छाडेपछि २०४० देखि २०६५ सम्म उनले राष्ट्र बैंकमा सेवा गरेका थिए। २०६६ देखि यता उनको राजनीतिमा कहिल्यै लाभको पदबाट पछि बस्नु परेको थिएन। पार्टीको कुनै कमिटीमा नरही एकैपटक एकीकरणपछि नेकपाको केन्द्रीय सदस्य पदमा उनको प्रवेश भएको थियो। प्रधानमन्त्रीले आफ्ना सारथिका रूपमा उनलाई लिन खोजे पनि अन्य नेताहरू उनका लागि प्रिय बन्न सकेनन्। त्यही कारण प्रधानमन्त्रीले चाहे पनि उनको राष्ट्रिय सभा यात्रासँगै अर्थमन्त्रीको निरन्तरता सम्भव भएन। अब उनी के गर्छन् ? अहिले नेकपाभित्र चर्चा छ। उनलाई प्रधानमन्त्री ओलीले केही महत्वपूर्ण जिम्मेवारी दिन सक्ने अड्कलबाजी गरिन थालिएको छ। स्रोत भन्छ सम्भवतः प्रधानमन्त्रीको आर्थिक सल्लाहकार।"
बार्सिलोनामै फर्किए कोउटिन्हो,"म्युनिख : ब्राजिलका आक्रामक मिडफिल्डर फिलिप कोउटिन्हो बार्सिलोना फर्किएका छन्। बार्सिलोनामा राम्रो प्रदर्शन गर्न नसकेको भन्दै एक वर्षअघि लोनमा जर्मन क्लब बायर्न म्युनिख पुगेका कोउटिन्हो बायर्नमा समय गुजारेर पुनः बार्सिलोना फर्किएका हुन्। बार्सिलोनासँगको सम्झौता अझै तीन वर्ष बाँकी रहेका कोउटिन्होलाई यसअघि क्लबले नराख्ने निर्णय गरेको थियो। तर पछिल्लो समय बायर्नमा सानदार प्रदर्शन गरिरहेका कोउटिन्होप्रति बार्सिलोना सकारात्मक देखिएको छ। बार्सिलोनाका नयाँ प्रशिक्षक रोनाल्ड कोइम्यान पनि कोउटिन्होलाई टोलीमा समावेश गर्न इच्छुक देखिएका छन्। बायर्नले कोउटिन्हो बार्सिलोना फर्किएको जानकारी सामाजिक सञ्जालमार्फत सार्वजनिक गरेको छ। कोउटिन्होले गरेको प्रदर्शन र उपलब्धिलाई लिएर बायर्नले उनलाई धन्यवादसमेत दिएको छ। कोउटिन्होले पनि बायर्नका आफ्ना समर्थकलाई धन्यवाद दिएका छन्। बार्सिलोनामा जम्न नसकेको आरोप लागेका कोउटिन्होले बायर्नमा उत्कृष्ट खेल देखाएका थिए। उनले बायर्नलाई एकै सिजनमा बुन्डेसलिगा, च्याम्पियन्स लिग र जर्मन कप गरी महŒवपूर्ण तीनवटा उपाधि दिलाउन महत्वपूर्ण भूमिका खेलेका थिए। च्याम्पियन्स लिगको क्वार्टरफाइनलमा बायर्नले बार्सिलोनालाई ८२ गोलले हराउँदा दुई गोल उनै कोउटिन्होले गरेका थिए। २८ वर्षीय कोउटिन्होले बुन्डेस लिगामा मात्र २३ खेल खेल्दै आठ गोल गरेका छन्। उनले च्याम्पियन्स लिगमा तीन गोल गरेका थिए। कोरोनाको बीचमा बार्सिलोनाले कोउटिन्होलाई नराख्ने योजना बनाएको थियो। बार्सिलोनाले कोउटिन्होका लागि ८४ मिलियन पाउन्ड मूल्यसमेत तोकिसकेको थियो। पछिल्लो समय बार्सिलोनाबाट कप्तान लियोनल मेसीसहित स्टार खेलाडीले हात झिक्ने क्रम देखिएकाले पनि बार्सिलोनाले कोउटिन्होप्रति सहानुभूति देखाएको हो। बार्सिलोनाले नराखेमा कोउटिन्होले प्रिमियर लिग क्लब फर्कने चाहना बनाएका थिए। कोउटिन्होलाई अनुबन्ध गर्न आर्सनल र चेल्सी दुवै क्लब इच्छुक देखिएका थिए। कोउटिन्हो सन् २०१८ मा प्रिमियर लिग क्लब लिभरपुलबाटै स्पेनिस महारथी बार्सिलोना पुगेका थिए। लिभरपुलबाट एक सय ६० मिलियन युरोमा बार्सिलोना पुगेका कोउटिन्होलाई बार्सिलोनाले उत्कृष्ट प्रदर्शन गर्न नसकेको भन्दै लोनमा बायर्न पठाएको थियो। बार्सिलोनाले गत सिजन फ्रान्सेली स्टार एन्टोइन ग्रिजम्यानलाई अनुबन्ध गरेका कारणले पनि कोउटिन्हो बार्सिलोनाको रोजाइमा परेका थिएनन्। कोउटिन्होले सन् २०१३ मा लिभरपुल आउनुअघि इटालियन क्लब इन्टर मिलानबाट खेलेका थिए। उनले इन्टरबाटै लोनमा दुई सिजन ब्राजिलियन क्लब भास्को डी गामा र स्पेनिस क्लब स्पान्योलबाट एक सिजन लोनमा खेलेका थिए। सन् २०१० देखि ब्राजिलको सिनियर टोलीमा रहँदै आएका कोउटिन्होले देशका लागि ६१ खेल खेल्दै १७ गोल गरेका छन्।"
नेकपा कार्यदल प्रतिवेदनप्रति नेपालको असहमति,"काठमाडौं : नेकपाका वरिष्ठ नेता माधव नेपालले पार्टी विवाद समाधान गर्न गठन गरिएको कार्यदलले बुझाएको प्रतिवेदनमा असहमति जनाएका छन्। उनले १५ बुँदामा आधारित रहेर मौखिक रूपमा आफ्नो असहमति पार्टी बैठकमा राखेका हुन्। बिहीबारको सचिवालय बैठकमा महासचिव विष्णु पौडेल नेतृत्वको कार्यदलको प्रतिवेदनमाथि धारणा राख्दै नेता नेपालले असन्तुष्टि राखेका हुन्। उनले दुई अध्यक्षको समन्वयमा पार्टी सञ्चालनदेखि कार्यकारी अध्यक्षका सवालमा व्यवस्था गरिएको कार्यकारी अधिकार र एक व्यक्ति एक जिम्मेवारीका विषयसम्म केन्द्रित रहेर टिप्पणी गरे। कार्यदलको सुझाव अमूर्त र अस्पष्ट रहेको भन्दै नेपालले प्रतिवेदन सच्याउन जरुरी रहेको बताए। उहाँ (माधव) ले मौखिक रूपमा विभिन्न विषय उठान गरेर आफ्ना मत राख्नु भएको छ, प्रतिवेदन अष्पष्ट र अमूर्त रहेको भन्दै आफूले उठाएका विषय समेटेर प्रतिवेदनलाई सच्याउन आग्रह गर्नु भएको छ, सचिवालयका एक सदस्यले भने। नेता नेपालले अध्यक्ष पुष्पकमल दाहालको कार्य विभाजनमा मूलतः कार्यकारी अधिकार भनिएको विषयमा त्यसको व्याख्या नपुगेको बताएका छन्। यस्तै, एक व्यक्ति एक पदको जिम्मेवारी विधानको धारा ४६ (क)मा रहे पनि त्यस विषयमा प्रतिवेदनमा किटानीका साथ कुनै विषय समेटेर नआएकोमा उनले असन्तुष्ट व्यक्त गरेका छन्। दुई अध्यक्ष र महासचिवले कुनै पनि प्रस्ताव पार्टी बैठकमा निर्णयका लागि प्रस्तुत गर्ने भनिएको प्रतिवेदनमा पनि नेपालले विधानविपरीत व्याख्या कार्यदलले गर्न खोजेको भन्दै असन्तुष्टि पोखेका छन्। विधानको धारा ६० ले बहुमतको निर्णय पार्टी निर्णय हुने उल्लेख गरेको स्मरण गर्दै उनले बैठकमा दुई अध्यक्ष र महासचिवको मात्र प्रस्ताव पार्टी निर्णय हुने गरी प्रतिवेदन आएको भन्दै कार्यदलले विधानविपरीत व्याख्या गर्न नसक्ने बताएका थिए। पार्टीभित्र षड्यन्त्र, गुटबन्दी अन्त्य गर्ने कुरा प्रतिवेदनमा भनिएकोमा अहिलेसम्म त्यस्तो दाउपेज र षड्यन्त्र कसले गरेको हो त्यो विषय पनि प्रतिवेदनमा उल्लेख गर्न नेता नेपालले माग गरेका छन्। पार्टी एकता अक्षुष्ण राख्ने भनेको के हो ? पार्टीभित्रको समस्या समाधान नगर्ने, पन्छाउने, फरक मत राख्नेप्रति असहिष्णु व्यवहार राख्नेका सन्दर्भमा पनि प्रतिवेदनमा केही आएन, यो विषय पनि प्रष्ट हुने गरी थप्नुपर्छ, नेपालको भनाइ उद्धृत गर्दै सचिवालयका ती नेताले बताए। दुई अध्यक्षको समन्वयमा पार्टी सञ्चालनको कुरा गरेर कमिटीको महत्वलाई कमजोर बनाउने काम भएको उनको भनाइ छ।"
अन्तःशुल्क स्टिकर स्वदेशमै छाप्न दिने तयारी,"काठमाडौं : आन्तरिक राजस्व विभागले स्वदेशी मुद्रण उद्योगलाई अन्तःशुल्क स्टिकर छाप्न दिने तयारी गरेको छ। विभागले यसका लागि स्वदेशी मुद्रण उद्योगको प्राविधिक तथा भौतिक पूर्वाधारको अवस्था र क्षमता उपभोगको साम्भाव्यता अध्ययन सुरु गरेको हो। सर्वाेच्च अदालतले नेपाली कम्पनी तथा उद्योगले सार्वजनिक निकायको मागबमोजिमको सेवा आपूर्ति गर्न सक्नेनसक्ने सम्बन्धमा विस्तृत अध्ययन अनुसन्धान गरी नेपाली उद्योगीलाई योग्यता प्रदर्शन गर्न सक्ने वातावरण सिर्जना गर्न विभागलाई निर्देशनात्मक आदेश दिएको थियो। सोही आधारमा विभागले अध्ययनका लागि विभागको उपमहानिर्देशक शिवादेवी दाहालकोे संयोजकत्वमा समिति गठन गरेको छ। अर्थ मन्त्रालय, प्रधानमन्त्री कार्यालय तथा विभिन्न सरोकारवाला निकायका प्रतिनिधि सम्मिलित यो समितिले अध्ययन गरिरहेको छ। गत शनिबार विभागले नेपालका मुद्रण उद्योगलाई पत्राचार गर्दै कानुनी, प्राविधिक तथा भौतिक पूर्वाधार क्षमताको विवरण त्यसलाई पुष्टि गर्ने आधार उपलब्ध गराउन आह्वान गरेको थियो। इच्छुक उद्योगीले आउँदो शनिबारसम्म विवरण पठाइसक्नुपर्ने विभागले जानकारी दिएको छ। यसअघि स्वदेशी उद्योगले प्रतिस्पर्धामा भाग लिन नपाएको भन्दै अन्तःशुल्क स्टिकर खरिद प्रक्रिया रोक्न मिराज प्रिन्टिङ सोलुसन प्रालीले सर्वाेच्चमा रिट दायर गरेको थियो। करिब ५ महिना मुद्दा लम्बिएपछि सर्वाेच्चले रिट खारेज गरेको थियो। तर, सरकारलाई स्वदेशी उद्योगीलाई प्रतिस्पर्धामा सहभागी गराउन स्वदेशी कम्पनीको क्षमता अध्ययन गर्न निर्देशनात्मक आदेश दिएको थियो। चुरोटका लागि स्टिकर छाप्ने जिम्मा जनकलाई विभागले चुरोटका लागि आवश्यक स्टिकर छपाईको जिम्मा भने जनक शिक्षा सामग्री केन्द्रलाई दिइसकेको छ। केन्द्रले भारतबाट कागज र मसी झिकाएर छपाई प्रक्रिया सुरु गरेको छ। सम्झौताअनुसार तत्काल केन्द्रले ७५ देखि ८० करोड स्टिकर छपाई गर्नेछ। चुरोटमा मात्र प्रयोग हुने यस्तो स्टिकर चार प्रकारका छन्। विभागका अनुसार यो स्टिकरको मूल्य चार सय ९५ देखि २७ सय रुपैयाँसम्म पर्नेछ। यो स्टिकर ७५, ८०, ८५ र ९० मिलिमिटर सम्मको हुन्छ। यसअघि २०५२ सालमा मुद्रण विभागले स्टिकर छपाइ गर्न नसकेपछि सरकारले केन्द्रलाई जिम्मा दिएको थियो। यसपटक पनि मुद्रण विभागभन्दा केन्द्रको प्रविधि तुलनात्मक रूपमा राम्रो पाएपछि विभागले केन्द्रलाई छपाइको जिम्मा दिएको हो। केन्द्रले ८० करोड छापेपछि विभागसँग मौज्दात स्टिकरले ६ महिनासम्मको माग धान्ने अनुमान गरिएको छ। अहिले केन्द्रबाट उत्पादित स्टिकरको गुणस्तर हेर्ने र गुणस्तरीय स्टिकर छपाई गरेमा अन्य प्रकृतिको स्टिकर पनि छाप्न दिने तयारी छ। केन्द्र पूर्णरूपमा सरकारी कम्पनी भएकाले खर्च आपसी समझदारीमा उपलब्ध गराइनेछ। सुरक्षा संवेदनशील मानिने स्टिकर छपाईको भौतिक सुरक्षाको जिम्मा नेपाली सेनाले लिनेछ। सुरक्षण मुद्रण कार्यविधि अनुसार सेनाले भौतिक सुरक्षाको जिम्मा लिने भएको हो। यसअघि विभागले स्टिकर खरिद गर्न ग्लोबल टेन्डर आह्वान गरी इन्डोनेसियाली कम्पनी पेरुमपरुरीलाई जिम्मा दिएको थियो। कोभिडको कारण देखाउँदै कम्पनीले सम्झौता गर्न नआएपछि विभागले कम्पनीसँग सम्झौता तोडेको थियो। नेपाली कानुनबारे अभ्यस्त नहुँदा कम्पनीले धरौटीबापतको पाँच लाख डलर (करिब पाँच करोड २० लाख रुपैयाँ) गुमाएको छ। यस्तै पहिलो कम्पनीसँगको सम्झौता रद्घ भएपछि ठेक्का प्रक्रियामा दोस्रो हुने कम्पनी लिथोआनियाको यएबी गार्सुक पार्सोलिक सोलुसनले ठेक्का आफूले पाउनुपर्ने भन्दै सर्वोच्च अदालतमा मुद्दा दायर गरेको छ। यो कम्पनीलाई अदालतले अन्तरिम आदेश नदिएपछि विभागलाई स्टिकर छपाई प्रक्रिया अघि बढाउन बाटो खुलेको हो।"
कांग्रेस महाधिवेशन अन्योलमा,"काठमाडौं : नेपाली कांग्रेसको आगामी फागुन ७ देखि १० गतेसम्म काठमाडौंमा सम्पन्न गर्ने गरी तोकिएको १४ औं महाधिवेशन नहुनेमा नेताहरू एकमत जस्तै छन्। तर महाधिवेशनको मितिलाई लिएर नेताहरूबीच जुहारी सुरु भइसकेको छ। यसअघि दुई पटक संशोधन भइसकेको महाधिवेशन कार्यतालिका फेरि कोरोनाकै कारण प्रभावित बनेको छ। महाधिवेशनका लागि गर्नुपर्ने प्रारम्भिक कार्य संघीयताअनुसार संगठन समायोजन अधुरै छ। क्रियाशील सदस्यता वितरणको काम सुरु भएकै छैन। महामारीको स्वरूप कस्तो हुन्छ अहिले नै भन्न सकिने अवस्था छैन। १५ वटा जिल्लामा समायोजनको काम नसकिँदा उनीहरूले क्रियाशील सदस्यता प्राप्त गरेका छैनन्, कांग्रेस केन्द्रीय सदस्य प्रदीप पौडेलले भने, बाँकी जिल्लामा पनि ५० प्रतिशत मात्रै क्रियाशील सदस्यता पुगेको छ। कार्यतालिका फेर्नुपर्ने आवश्यकता औंल्याउँदै नेता पौडेलले महाधिवेशन फागुन ७ मा हुन नसक्ने स्पष्ट पारे। महाधिवेशन तोकिएको समयमा हुने सम्भावना कम छ, यो यथार्थलाई स्वीकार गर्दै नयाँ मिति तय गर्नेबारे अगाडि बढ्नुको विकल्प छैन, जीपी कोइराला लोकतन्त्र संवद्र्धन केन्द्रले बिहीबार आयोजना गरेको वेविनारमा पौडेलले भने। कांग्रेस केन्द्रीय सदस्य गगन थापा भने महाधिवेशनका लागि आवश्यक तयारी नै नभएको दाबी गर्छन्। कोरोनाकै कारण महाधिवेशनको मिति सार्ने हो भने अझै दुई वर्षमा पनि नहुने ठोकुवा गर्दै नेता थापाले समयमै महाधिवेशन गर्ने विकल्प सुझाए। यही अवस्था हो भने फागुनमा त सम्भव छैन। यसमा बेकारको बहस मात्रै हो। म त जेठमा मात्र होइन भदौमा पनि सम्भव देख्दिनँ, उनले भने, जिल्ला अधिवेशनका लागि वडा र केन्द्रीय महाधिवेशनका लागि क्षेत्रमा मतदान गर्ने व्यवस्था गरौं। यसले भीडभाड पनि हुँदैन। नेता थापाले नेतृत्वको इच्छाशक्तिका कारण महाधिवेशनको कुनै तयारी अगाडि नबढेको दाबी गरे। कांग्रेस महाधिवेशन : सभापति ताक्दै ११ नेता कांग्रेसको पुस्तान्तरण कांग्रेस कसले हाँक्ला ? कसको कांग्रेस, कस्तो कांग्रेस : प्रदीप पौडेल कांग्रेसले साउनभित्र क्रियाशील सदस्यता वितरणको काम सम्पन्न गर्ने र मंसिरसम्म सदस्यताको टुंगो लगाउने गरी कार्यतालिका प्रकाशित गरेको थियो। पुसमा स्थानीय अधिवेशन गर्ने र फागुनमा केन्द्रीय महाधिवेशन गर्ने गरी असारमा कार्यतालिका परिमार्जन गरेको थियो। साउनमा क्रियाशील सदस्यता अधिकांश जिल्लामा पुगे पनि कोरोना संक्रमण बढेपछि सरकारले जिल्लाजिल्लामा निषेधाज्ञा जारी गरेको छ। यसका कारण महाधिवेशनका कार्यक्रम फेरि स्थगन भएका छन्। विधानतः चार वर्षमा महाधिवेशन सम्पन्न गर्नुपर्ने हो। तर असाधारण कारण महाधिवेशन सम्पन्न गर्न नसके एक वर्ष थप गर्न मिल्ने विधानको सुविधाअनुसार कांग्रेसले फागुनमा महाधिवेशन गर्नैपर्छ। थपिएको समयमा पनि महाधिवेशन हुन नसके संवैधानिक व्यवस्थाअनुसार कांग्रेसले अर्काे ६ महिनाको समय पाउनेछ। त्यो भनेको अर्काे वर्ष भदौ हो। पूर्वमहामन्त्री कृष्णप्रसाद सिटौलाले केन्द्रीय पदाधिकारीले महाधिवेशनको तयारी नै अगाडि नबढाएको दाबी गरे। केन्द्रीय पदाधिकारी महाधिवेशनको तयारीमा जुट्नु भएकै छैन, म उहाँहरूलाई जुट्न आग्रह गर्दछु, उनले भने, अर्काे वर्ष भदौमा महाधिवेशन भयो भने लगत्तै आमनिर्वाचनमा जाँदा पार्टीलाई सम्हाल्न गाह्रो हुन्छ। अहिले कांग्रेसभित्र भदौको समयसीमालाई आकलन गरेर जेठमा महाधिवेशन गर्ने गरी नेतृत्व तहमा अनौपचारिक छलफल भइरहेको छ। भदौमा महाधिवेशन गर्दा लगत्तै अर्काे वर्ष स्थानीय तहको निर्वाचनलाई समस्या पार्ने भएकाले जेठभित्र अधिवेशन गरिसक्नुपर्ने तर्क कांग्रेस नेताको छ। मेरो दृष्टिकोण भरसक फागुनमै होस् भन्ने हो तर कोरोना कारण त्यो सम्भावना कम देख्छु, कांग्रेस महामन्त्री डा शशांक कोइरालाले भने,फागुनमा भएन भने त्यसको एक दुई महिनामै महाधिवेशन गर्नुपर्छ। हामीले महाधिवेशन ढिलो गर्दा स्थानीय तहको चुनावलाई प्रभाव पर्छ। उनले वैशाखमा महाधिवेशन गर्न सकिने बताए। कांग्रेस उपसभापति विमलेन्द्र निधिले कोरोनाका कारण महाधिवेशन अनिश्चित बनेको यथार्थ सबैले स्वीकार्नुपर्ने बताए। कोरोना हाम्रो नियन्त्रणमा छैन। यो खेलाँचीको विषय होइन। सबैले व्यावहारिक भएर हेर्नु पर्दछ, उनले भने, फागुनमा हुन सकेन भने जेठभित्र भइसक्नुपर्छ। महाधिवेशन गर्न नेतृत्व अनिच्छुक रहेको भन्ने पार्टीका असन्तुष्ट नेताहरूको आरोपको उपसभापति निधिले खण्डन गरे। वरिष्ठ नेता पौडेलले भने फागुनमै महाधिवेशन गर्नुपर्नेमा जोड दिँदै आएका छन्। उनले अहिलेकै क्रियाशील सदस्य र महाधिवेशन प्रतिनिधिलाई मान्यता दिएर फागुनमै महाधिवेशन गर्न सकिने उपाय सुझाएका थिए।"
बेरोजगार व्यवस्थापन,"कोभिड १९ को कारण स्वदेश तथा विदेशमा रहेका नेपाली युवा बेरोजगार भएपछि राज्यसामु दुइटा चुनौती थपिएका छन्। पहिलो उनीहरूले पठाएको रेमिट्यान्सबाट धानिएको अर्थतन्त्र विगतजसरी नै चलायमान कसरी बनाउने ? दोस्रो स्वदेशमै बेरोजगारको दर बढिरहेको समयमा बिदेसिएका युवासमेत फर्केपछि उनीहरूको व्यवस्थापन कसरी गर्ने ? निर्माणको अवसर यही हो भन्ने पाटोबाट विश्लेषण गरी सोहीअनुसार नीति तथा कार्यक्रम तय गरी लागू गरिए साँच्चै मुलुकले काँचुली फेर्ने सुवर्ण अवसर पनि बन्न सक्छ। यसका लागि राज्यले अल्पकालीन र दीर्घकालीन योजना बनाएर युवाको व्यवस्थापनतिर ध्यान दिनुपर्छ। युवालाई तत्काल अल्झाउने बहाना मात्र खोजियो भने समस्या विकराल बन्न सक्छ। मुलुकमा १६ देखि ४० वर्ष उमेर समूहका जनसंख्या ४० प्रतिशत छ। जस्तोसुकै श्रम गर्न सक्ने र आफूले गरेको मेहनतकै आधारमा जीवनको गोरेटो कोर्ने उमेर पनि यही हो। उनीहरूलाई सही दिशामा डोर्याउन सकियो भने व्यक्ति, परिवार र समाज हुँदै मुलुकको भविष्य उज्ज्वल बनाउन सकिन्छ। तसर्थ उनीहरूका लागि रोजगारका बाटा खोज्नुपर्छ। समुन्नत मुलुक निर्माणका लागि उनीहरूको भूमिका बढाउनुपर्छ। कोभिडका कारण रोजगार गुमाएर विदेशबाट सात लाख युवा फर्कने प्रारम्भिक अनुमान छ। नेपालमा पनि बेरोजगार दर बढिरहेको छ। पछिल्लो समय युवा फर्कने क्रम मलेसिया, साउदी अरबलगायतका खाडी मुलुकबाट बढी छ। तर कोभिडको असरले युरोप, अमेरिका, अस्ट्रेलिया, जापानलगायत नेपाली विद्यार्थी अध्ययन गर्न जाने मुलुकमा पनि रोजगार संकट गहिरिएको छ। ती मुलुकबाट तत्काल युवा बेरोजगार बनेर नफर्के पनि त्यहाँबाट पठाइने रेमिट्यान्समा भने प्रत्यक्ष असर पर्नेछ। राज्यले सबैभन्दा पहिला विदेशबाट फर्केका र स्वदेशमा रोजगार गुमाएकाको अवस्था विश्लेषण गर्नुपर्छ। विदेशबाट आएकाहरू फेरि उतै फर्कन्छन् कि फर्कंदैनन् भन्ने निक्र्योल गर्नुपर्छ। किनकि विगतमा कोरोना सर्ने त्रासले स्वदेश फर्केका सुदूरपश्चिमका हजारौं युवा कोरोना त्रासकै बीचमा रोजगारका लागि भारत नै फर्केका छन्। स्वदेशमै रोजगार उपलब्ध भइदिएको भए उनीहरू अनिश्चित भविष्य बोकेर आगोको लप्कासरह कोरोना फैलिरहेको मुलुकमा पक्कै पनि फर्किने थिएनन्। मुलुकभित्र डेढ दर्जन मन्त्रालयबाट युवालक्षित कार्यक्रम सञ्चालित छन्। छरिएका ती कार्यक्रमलाई एकीकृत गर्नुपर्छ। कृषि प्रधान भनिने मुलुकमा वार्षिक अर्बौं रुपैयाँबराबरको तरकारी, फलफूल तथा दैनिक भान्सामा प्रयोग हुने सामग्री विदेशबाट ल्याउनुपर्ने बाध्यता छ। यस्ता काममा स्वदेशी युवालाई किन आकर्षित गराउन सकिएन वा आकिर्षत भएका युवाले यो अवस्थाको अन्त्य किन गर्न सकेनन् भन्नेतर्फ अध्ययन गर्नुपर्छ। पढेपछि जसरी पनि जागिर खानुपर्छ भन्ने मान्यता अन्त्य गर्नुपर्छ। हरेक वर्ष श्रम बजारमा पाँच लाख युवा आउँछन्। तर नेपाली बजारले मुस्किलले ५० हजारलाई मात्रै खपत गर्न सक्छ। यी युवालाई कृषि कर्ममा लगाउन सकियो भने बिदेसिने पैसा स्वदेशमै रोक्न सकिन्छ। राज्यले दीर्घकालीन योजना बनाएर युवालाई सीपमूलक शिक्षाको ढोका खोलिदिनुपर्छ, ताकि युवाहरू पढाइसँगै रोजगारलाई पनि अघि बढाउन सकून्। कामलाई सम्मान गर्ने संस्कारको विकास गर्नुपर्छ। स्नातकोत्तर उत्तीर्ण गरेर पनि बाख्रा पालेको ? खेती गरेको वा तरकारी बेचेको ? भनेर होच्याउने प्रवृत्ति अन्त्य गर्नुपर्छ। कामलाई सम्मान दर्शाउने विषयलाई विद्यालय तहको पाठ्यक्रममा समावेश गरेर विद्यार्थीलाई पढाउनुपर्छ। तीतो यथार्थ के हो भने समाजले तल्लो स्तरको ठानेको कामबाटै मनग्ये आम्दानी हुने गर्छ। विडम्बना, यस्ता काममा भारतीय नागरिकको दबदबा छ। विदेशी आएर मनग्ये आम्दानी गरेर नेपाली पैसा विदेश नै लैजाने प्रवृत्ति रोक्न नेपाली युवालाई नै सीपमूलक तालिम दिनुपर्छ। ठूलाठूला आयोजनाका काममा खटिएका विदेशी कामदारको ठाउँलाई कसरी स्वदेशी नागरिकले ओगट्न सक्छन् भन्नेतर्फ सोधीखोजी गर्नुपर्छ। यस्ता कामले अल्पकालीन र दीर्घकालीन रूपमै युवाको व्यवस्थापन गर्न सकिन्छ। रोजगार सिर्जना गर्ने काममा सात सय ५३ वटै सरकार सक्रिय हुनुपर्छ। हरेक सरकारले आफ्ना क्षेत्रका युवालाई स्वरोजगार बनाउने कार्यक्रम बनाउनुपर्छ। निजी क्षेत्रसँग सहकार्य गरेर अभियान चलाउनुपर्छ। प्रधानमन्त्री रोजगार कार्यक्रमलाई प्रभावकारी बनाउनुपर्छ। स्थानीय स्तरमा उत्पादन भएका कृषिउपजको बजार निश्चित गरिदिनुपर्छ। उद्यम गर्न चाहने युवाको लगानी सुरक्षित हुने कार्यक्रम ल्याउनुपर्छ। कृषि बिमाको दायरा फराकिलो पार्नुपर्छ। नेपाली बजारले खपत गरिरहेको तर विदेशबाट आयात भएका सामानको उत्पादन स्वदेशमै कसरी गर्न सकिन्छ भन्ने विषयमा तीनै तहका सरकारले अध्ययन गर्नपर्छ। स्वदेशबाट निर्यात गर्न सकिने वस्तुको उत्पादन र बजारबारेमा पनि गहिरो अध्ययन गरेर त्यसतर्फ युवा परिचालन गर्नुपर्छ।"
नेकपा कार्यदल प्रतिवेदनप्रति नेपालको असहमति,"काठमाडौं : नेकपाका वरिष्ठ नेता माधव नेपालले पार्टी विवाद समाधान गर्न गठन गरिएको कार्यदलले बुझाएको प्रतिवेदनमा असहमति जनाएका छन्। उनले १५ बुँदामा आधारित रहेर मौखिक रूपमा आफ्नो असहमति पार्टी बैठकमा राखेका हुन्। बिहीबारको सचिवालय बैठकमा महासचिव विष्णु पौडेल नेतृत्वको कार्यदलको प्रतिवेदनमाथि धारणा राख्दै नेता नेपालले असन्तुष्टि राखेका हुन्। उनले दुई अध्यक्षको समन्वयमा पार्टी सञ्चालनदेखि कार्यकारी अध्यक्षका सवालमा व्यवस्था गरिएको कार्यकारी अधिकार र एक व्यक्ति एक जिम्मेवारीका विषयसम्म केन्द्रित रहेर टिप्पणी गरे। कार्यदलको सुझाव अमूर्त र अस्पष्ट रहेको भन्दै नेपालले प्रतिवेदन सच्याउन जरुरी रहेको बताए। उहाँ (माधव) ले मौखिक रूपमा विभिन्न विषय उठान गरेर आफ्ना मत राख्नु भएको छ, प्रतिवेदन अष्पष्ट र अमूर्त रहेको भन्दै आफूले उठाएका विषय समेटेर प्रतिवेदनलाई सच्याउन आग्रह गर्नु भएको छ, सचिवालयका एक सदस्यले भने। नेता नेपालले अध्यक्ष पुष्पकमल दाहालको कार्य विभाजनमा मूलतः कार्यकारी अधिकार भनिएको विषयमा त्यसको व्याख्या नपुगेको बताएका छन्। यस्तै, एक व्यक्ति एक पदको जिम्मेवारी विधानको धारा ४६ (क)मा रहे पनि त्यस विषयमा प्रतिवेदनमा किटानीका साथ कुनै विषय समेटेर नआएकोमा उनले असन्तुष्ट व्यक्त गरेका छन्। दुई अध्यक्ष र महासचिवले कुनै पनि प्रस्ताव पार्टी बैठकमा निर्णयका लागि प्रस्तुत गर्ने भनिएको प्रतिवेदनमा पनि नेपालले विधानविपरीत व्याख्या कार्यदलले गर्न खोजेको भन्दै असन्तुष्टि पोखेका छन्। विधानको धारा ६० ले बहुमतको निर्णय पार्टी निर्णय हुने उल्लेख गरेको स्मरण गर्दै उनले बैठकमा दुई अध्यक्ष र महासचिवको मात्र प्रस्ताव पार्टी निर्णय हुने गरी प्रतिवेदन आएको भन्दै कार्यदलले विधानविपरीत व्याख्या गर्न नसक्ने बताएका थिए। पार्टीभित्र षड्यन्त्र, गुटबन्दी अन्त्य गर्ने कुरा प्रतिवेदनमा भनिएकोमा अहिलेसम्म त्यस्तो दाउपेज र षड्यन्त्र कसले गरेको हो त्यो विषय पनि प्रतिवेदनमा उल्लेख गर्न नेता नेपालले माग गरेका छन्। पार्टी एकता अक्षुष्ण राख्ने भनेको के हो ? पार्टीभित्रको समस्या समाधान नगर्ने, पन्छाउने, फरक मत राख्नेप्रति असहिष्णु व्यवहार राख्नेका सन्दर्भमा पनि प्रतिवेदनमा केही आएन, यो विषय पनि प्रष्ट हुने गरी थप्नुपर्छ, नेपालको भनाइ उद्धृत गर्दै सचिवालयका ती नेताले बताए। दुई अध्यक्षको समन्वयमा पार्टी सञ्चालनको कुरा गरेर कमिटीको महत्वलाई कमजोर बनाउने काम भएको उनको भनाइ छ।"
अन्तःशुल्क स्टिकर स्वदेशमै छाप्न दिने तयारी,"काठमाडौं : आन्तरिक राजस्व विभागले स्वदेशी मुद्रण उद्योगलाई अन्तःशुल्क स्टिकर छाप्न दिने तयारी गरेको छ। विभागले यसका लागि स्वदेशी मुद्रण उद्योगको प्राविधिक तथा भौतिक पूर्वाधारको अवस्था र क्षमता उपभोगको साम्भाव्यता अध्ययन सुरु गरेको हो। सर्वाेच्च अदालतले नेपाली कम्पनी तथा उद्योगले सार्वजनिक निकायको मागबमोजिमको सेवा आपूर्ति गर्न सक्नेनसक्ने सम्बन्धमा विस्तृत अध्ययन अनुसन्धान गरी नेपाली उद्योगीलाई योग्यता प्रदर्शन गर्न सक्ने वातावरण सिर्जना गर्न विभागलाई निर्देशनात्मक आदेश दिएको थियो। सोही आधारमा विभागले अध्ययनका लागि विभागको उपमहानिर्देशक शिवादेवी दाहालकोे संयोजकत्वमा समिति गठन गरेको छ। अर्थ मन्त्रालय, प्रधानमन्त्री कार्यालय तथा विभिन्न सरोकारवाला निकायका प्रतिनिधि सम्मिलित यो समितिले अध्ययन गरिरहेको छ। गत शनिबार विभागले नेपालका मुद्रण उद्योगलाई पत्राचार गर्दै कानुनी, प्राविधिक तथा भौतिक पूर्वाधार क्षमताको विवरण त्यसलाई पुष्टि गर्ने आधार उपलब्ध गराउन आह्वान गरेको थियो। इच्छुक उद्योगीले आउँदो शनिबारसम्म विवरण पठाइसक्नुपर्ने विभागले जानकारी दिएको छ। यसअघि स्वदेशी उद्योगले प्रतिस्पर्धामा भाग लिन नपाएको भन्दै अन्तःशुल्क स्टिकर खरिद प्रक्रिया रोक्न मिराज प्रिन्टिङ सोलुसन प्रालीले सर्वाेच्चमा रिट दायर गरेको थियो। करिब ५ महिना मुद्दा लम्बिएपछि सर्वाेच्चले रिट खारेज गरेको थियो। तर, सरकारलाई स्वदेशी उद्योगीलाई प्रतिस्पर्धामा सहभागी गराउन स्वदेशी कम्पनीको क्षमता अध्ययन गर्न निर्देशनात्मक आदेश दिएको थियो। चुरोटका लागि स्टिकर छाप्ने जिम्मा जनकलाई विभागले चुरोटका लागि आवश्यक स्टिकर छपाईको जिम्मा भने जनक शिक्षा सामग्री केन्द्रलाई दिइसकेको छ। केन्द्रले भारतबाट कागज र मसी झिकाएर छपाई प्रक्रिया सुरु गरेको छ। सम्झौताअनुसार तत्काल केन्द्रले ७५ देखि ८० करोड स्टिकर छपाई गर्नेछ। चुरोटमा मात्र प्रयोग हुने यस्तो स्टिकर चार प्रकारका छन्। विभागका अनुसार यो स्टिकरको मूल्य चार सय ९५ देखि २७ सय रुपैयाँसम्म पर्नेछ। यो स्टिकर ७५, ८०, ८५ र ९० मिलिमिटर सम्मको हुन्छ। यसअघि २०५२ सालमा मुद्रण विभागले स्टिकर छपाइ गर्न नसकेपछि सरकारले केन्द्रलाई जिम्मा दिएको थियो। यसपटक पनि मुद्रण विभागभन्दा केन्द्रको प्रविधि तुलनात्मक रूपमा राम्रो पाएपछि विभागले केन्द्रलाई छपाइको जिम्मा दिएको हो। केन्द्रले ८० करोड छापेपछि विभागसँग मौज्दात स्टिकरले ६ महिनासम्मको माग धान्ने अनुमान गरिएको छ। अहिले केन्द्रबाट उत्पादित स्टिकरको गुणस्तर हेर्ने र गुणस्तरीय स्टिकर छपाई गरेमा अन्य प्रकृतिको स्टिकर पनि छाप्न दिने तयारी छ। केन्द्र पूर्णरूपमा सरकारी कम्पनी भएकाले खर्च आपसी समझदारीमा उपलब्ध गराइनेछ। सुरक्षा संवेदनशील मानिने स्टिकर छपाईको भौतिक सुरक्षाको जिम्मा नेपाली सेनाले लिनेछ। सुरक्षण मुद्रण कार्यविधि अनुसार सेनाले भौतिक सुरक्षाको जिम्मा लिने भएको हो। यसअघि विभागले स्टिकर खरिद गर्न ग्लोबल टेन्डर आह्वान गरी इन्डोनेसियाली कम्पनी पेरुमपरुरीलाई जिम्मा दिएको थियो। कोभिडको कारण देखाउँदै कम्पनीले सम्झौता गर्न नआएपछि विभागले कम्पनीसँग सम्झौता तोडेको थियो। नेपाली कानुनबारे अभ्यस्त नहुँदा कम्पनीले धरौटीबापतको पाँच लाख डलर (करिब पाँच करोड २० लाख रुपैयाँ) गुमाएको छ। यस्तै पहिलो कम्पनीसँगको सम्झौता रद्घ भएपछि ठेक्का प्रक्रियामा दोस्रो हुने कम्पनी लिथोआनियाको यएबी गार्सुक पार्सोलिक सोलुसनले ठेक्का आफूले पाउनुपर्ने भन्दै सर्वोच्च अदालतमा मुद्दा दायर गरेको छ। यो कम्पनीलाई अदालतले अन्तरिम आदेश नदिएपछि विभागलाई स्टिकर छपाई प्रक्रिया अघि बढाउन बाटो खुलेको हो।"
ओलीकै प्रस्तावमा गौतम राष्ट्रियसभा सदस्य,"काठमाडौं : हुन्छ र हुँदैनको लामै फन्को मारेर अन्ततः नेकपा उपाध्यक्ष वामदेव गौतम राष्ट्रियसभा सदस्यमा मनोनयन हुने भएका छन्। अध्यक्ष तथा प्रधानमन्त्री केपी शर्मा ओलीले डा युवराज खतिवडालाई राष्ट्रियसभामा लगेर अर्थमन्त्रीमा निरन्तरता दिने अडान राख्दै आएका थिए। अर्का अध्यक्ष पुष्पकमल दाहाल र सचिवालयका बहुमत नेता गौतमका पक्षमा लबिङ गरिरहेका थिए। त्यसैले बिहीबारको बैठकमा गतिलै वैचारिक झडप हुने आकलन गरिएको थियो। तर, स्वयं प्रधानमन्त्री ओलीले गौतमको नाम घोषणा गरिदिए। गौतमलाई राष्ट्रिय सभा लैजान यसअघि गत फागुन १४ गते पार्टी बैठकले सरकारलाई सिफारिस गर्ने निर्णय लिएको थियो। लगत्तै प्रधानमन्त्रीले त्यसलाई अस्वीकार गरेका थिए। त्यसले सत्तारूढ दलभित्रको विवाद उत्कर्षमा पुगेको थियो। प्रधानमन्त्रीले खतिवडालाई मन्त्रीमा निरन्तरता दिन अन्तिमसम्म अध्यक्ष दाहाल, उपाध्यक्ष गौतमलगायत नेताहरूलाई मनाउने प्रयास गरेका थिए। उनीहरू नमानेपछि आफैंले गौतमको प्रस्ताव ल्याएका थिए। केन्द्रीय उपाध्यक्ष वामदेव गौतमलाई राष्ट्रपतिवाट मनोनीत गरिने राष्ट्रिय सभा को रिक्त एक पदमा मन्त्रिपरिषद्ले मनोनयनका लागि सिफारिस गर्ने क्रममा सरकार पुगेको जानकारी प्रधानमन्त्रीले गराउनुभयो, बैठकपछि प्रवक्ता नारायणकाजी श्रेष्ठले बताए। ओलीको संकट टार्न गौतमले बेलाबेला यसबीच महत्वपूर्ण भूमिका खेलेका थिए। त्यसैले पनि उनलाई चिढ्याउने पक्षमा प्रधानमन्त्री थिएनन्। गौतम प्रतिनिधिसभा निर्वाचनमा बर्दिया १ बाट पराजित भएका थिए। नेकपाको ९ सदस्यीय सचिवालयमा उनी एक्लै सांसद थिएनन्। अब सबै हुने भएका छन्। प्रतिनिधिसभा चुनावमा पराजित श्रेष्ठ भने यस अगाडि नै राष्ट्रिय सभा सदस्यमा निर्वाचित भइसकेका छन्। गौतमको राष्ट्रिय सभा प्रवेशसँगै अर्थमन्त्री डा खतिवडाको पद भने धरापमा परेको छ। अब उनको पद २१ भदौको मध्यरात १२ बजेसम्मका लागि मात्र छ। स्रोतका अनुसार शुक्रबार ११ बजे बोलाइएको मन्त्रिपरिषद् बैठकले गौतमको नाम सिफारिस गर्नेछ। त्यहीँ खतिवडाको बिदाइ हुने सम्भावना छ। बल्ल पूरा भयो गौतमको रहर प्रतिनिधिसभा चुनावमा हारेपछि गौतमले सुरुदेखि नै झ्यालबाट संसद् छिर्ने अनेक दाउ खोजे। त्यसका लागि उनले निर्वाचित सांसदलाई राजीनामा गराउन लगाउने र आफू उपचुनावमार्फत प्रतिनिधिसभामै जान चाहे। तर, त्यसमा सफल भएनन्। अन्ततः राष्ट्रिय सभा प्रवेश गरेका छन्। त्यो पनि निकै ठूलो तागत र निकै लामो विवादपछि। संसद् बन्ने उनको उत्कट चाहनाका कारण नेकपाको राजनीति त्यसकै वरिपरि गोलचक्कर मारिरह्यो। त्यही लालचाका कारण उनले राजनीतिमा निकै आलोचनासमेत खेपेका छन्। धैर्य गर्न नसक्ने, आफूबाहेक अन्यबारे नसोच्ने नेता जस्ता आलोचना उनले खेपे। तर पनि उनले संसद् छिर्ने योजना रोकेनन्। कहिले डोल्पा, कहिले काठमाडौंसम्मका निर्वाचन क्षेत्रमा वामदेवका आँखा परे। काठमाडौं ७ का सांसद (हालका सहरी विकास राज्यमन्त्री) रामवीर मानन्धरलाई राजीनामाको पत्र नै लेख्न लगाई पार्टी सचिवालयमा अध्यक्ष पुष्पकमल दाहालमार्फत प्रस्तुत गर्न लगाए। तर, उनको संसद् छिर्ने दाउमा भने सधैं पार्टीभित्रै छेकबार लाग्दै आयो। उनको चाहना सम्बोधन गर्न अन्ततः अध्यक्षद्वय प्रधानमन्त्री ओली र दाहालले दिवंगत नेता रवीन्द्र अधिकारीको निर्वाचन क्षेत्र कास्की २ मा उपचुनावमा उठ्न प्रस्ताव गरे। उनले त्यसमा रुचि देखाएनन्। राष्ट्रिय सभा को दुईवर्षे कार्यकाल सकिएका सांसदका रिक्त स्थानमा चुनाव लड्न नेताहरूले आग्रह गरे। त्यसपछि उनले संसद्मा आफू जाने भनेको प्रधानमन्त्री बन्नका लागि भएको भन्दै संविधान संशोधन गरेर राष्ट्रिय सभा र प्रतिनिधिसभाका सांसदका बीचमा रहेको विभेद हटाउनुपर्ने सर्त राखे। त्यसका लागि संविधान संशोधन कार्यदल गठन गराउनसम्म भ्याए। प्रधानमन्त्री ताक्दै, मन्त्री माग्दै सांसदै नहुँदा प्रधानमन्त्री बन्ने महत्वकांक्षा देखाएका गौतमले यसबीच प्रधानमन्त्री ओलीलाई उपप्रधान तथा अर्थमन्त्री बनाउन आग्रह गरेका छन्। खतिवडाको बहिर्गमनपछि के उनले त्यो जिम्मेवारी पाउँलान् त ? संविधानको धारा ७८ को उपधारा ४ ले प्रतिनिधिसभाको निर्वाचनमा पराजित भएको व्यक्ति त्यस्तो प्रतिनिधिसभाको कार्यकालमा मन्त्री बन्न नपाउने व्यवस्था गरेको छ। उनी प्रतिनिधिसभाको यही कार्यकालमा बर्दिया १ बाट पराजित भएका थिए। त्यस्तै ६ वर्षका लागि राष्ट्रिय सभा रोजेपछि प्रधानमन्त्रीकै लागि अबको प्रतिनिधिसभामा उठ्ने उनको सम्भावनासमेत घटेको छ। अब के गर्छन् खतिवडा ? खतिवडा यस्ता व्यक्ति थिए, जसले एक दशकयता देशको अर्थनीति निर्माणका तीनवटै महत्वपूर्ण मुकाम राष्ट्र बैंक, राष्ट्रिय योजना आयोग र अर्थ मन्त्रालयको नेतृत्व सम्हाल्ने अवसर पाए। ओलीले २०७४ फागुनमा सरकारको नेतृत्व सम्हाल्नासाथ पार्टीभित्रका बलिया आकांक्षीलाई पन्छाउँदै खतिवडालाई अर्थमन्त्री रोजेका थिए। त्रिभुवन विश्वविद्यालयमा अर्थशास्त्रको शिक्षण पेसा छाडेपछि २०४० देखि २०६५ सम्म उनले राष्ट्र बैंकमा सेवा गरेका थिए। २०६६ देखि यता उनको राजनीतिमा कहिल्यै लाभको पदबाट पछि बस्नु परेको थिएन। पार्टीको कुनै कमिटीमा नरही एकैपटक एकीकरणपछि नेकपाको केन्द्रीय सदस्य पदमा उनको प्रवेश भएको थियो। प्रधानमन्त्रीले आफ्ना सारथिका रूपमा उनलाई लिन खोजे पनि अन्य नेताहरू उनका लागि प्रिय बन्न सकेनन्। त्यही कारण प्रधानमन्त्रीले चाहे पनि उनको राष्ट्रिय सभा यात्रासँगै अर्थमन्त्रीको निरन्तरता सम्भव भएन। अब उनी के गर्छन् ? अहिले नेकपाभित्र चर्चा छ। उनलाई प्रधानमन्त्री ओलीले केही महत्वपूर्ण जिम्मेवारी दिन सक्ने अड्कलबाजी गरिन थालिएको छ। स्रोत भन्छ सम्भवतः प्रधानमन्त्रीको आर्थिक सल्लाहकार।"
कांग्रेस महाधिवेशन अन्योलमा,"काठमाडौं : नेपाली कांग्रेसको आगामी फागुन ७ देखि १० गतेसम्म काठमाडौंमा सम्पन्न गर्ने गरी तोकिएको १४ औं महाधिवेशन नहुनेमा नेताहरू एकमत जस्तै छन्। तर महाधिवेशनको मितिलाई लिएर नेताहरूबीच जुहारी सुरु भइसकेको छ। यसअघि दुई पटक संशोधन भइसकेको महाधिवेशन कार्यतालिका फेरि कोरोनाकै कारण प्रभावित बनेको छ। महाधिवेशनका लागि गर्नुपर्ने प्रारम्भिक कार्य संघीयताअनुसार संगठन समायोजन अधुरै छ। क्रियाशील सदस्यता वितरणको काम सुरु भएकै छैन। महामारीको स्वरूप कस्तो हुन्छ अहिले नै भन्न सकिने अवस्था छैन। १५ वटा जिल्लामा समायोजनको काम नसकिँदा उनीहरूले क्रियाशील सदस्यता प्राप्त गरेका छैनन्, कांग्रेस केन्द्रीय सदस्य प्रदीप पौडेलले भने, बाँकी जिल्लामा पनि ५० प्रतिशत मात्रै क्रियाशील सदस्यता पुगेको छ। कार्यतालिका फेर्नुपर्ने आवश्यकता औंल्याउँदै नेता पौडेलले महाधिवेशन फागुन ७ मा हुन नसक्ने स्पष्ट पारे। महाधिवेशन तोकिएको समयमा हुने सम्भावना कम छ, यो यथार्थलाई स्वीकार गर्दै नयाँ मिति तय गर्नेबारे अगाडि बढ्नुको विकल्प छैन, जीपी कोइराला लोकतन्त्र संवद्र्धन केन्द्रले बिहीबार आयोजना गरेको वेविनारमा पौडेलले भने। कांग्रेस केन्द्रीय सदस्य गगन थापा भने महाधिवेशनका लागि आवश्यक तयारी नै नभएको दाबी गर्छन्। कोरोनाकै कारण महाधिवेशनको मिति सार्ने हो भने अझै दुई वर्षमा पनि नहुने ठोकुवा गर्दै नेता थापाले समयमै महाधिवेशन गर्ने विकल्प सुझाए। यही अवस्था हो भने फागुनमा त सम्भव छैन। यसमा बेकारको बहस मात्रै हो। म त जेठमा मात्र होइन भदौमा पनि सम्भव देख्दिनँ, उनले भने, जिल्ला अधिवेशनका लागि वडा र केन्द्रीय महाधिवेशनका लागि क्षेत्रमा मतदान गर्ने व्यवस्था गरौं। यसले भीडभाड पनि हुँदैन। नेता थापाले नेतृत्वको इच्छाशक्तिका कारण महाधिवेशनको कुनै तयारी अगाडि नबढेको दाबी गरे। कांग्रेसले साउनभित्र क्रियाशील सदस्यता वितरणको काम सम्पन्न गर्ने र मंसिरसम्म सदस्यताको टुंगो लगाउने गरी कार्यतालिका प्रकाशित गरेको थियो। पुसमा स्थानीय अधिवेशन गर्ने र फागुनमा केन्द्रीय महाधिवेशन गर्ने गरी असारमा कार्यतालिका परिमार्जन गरेको थियो। साउनमा क्रियाशील सदस्यता अधिकांश जिल्लामा पुगे पनि कोरोना संक्रमण बढेपछि सरकारले जिल्लाजिल्लामा निषेधाज्ञा जारी गरेको छ। यसका कारण महाधिवेशनका कार्यक्रम फेरि स्थगन भएका छन्। विधानतः चार वर्षमा महाधिवेशन सम्पन्न गर्नुपर्ने हो। तर असाधारण कारण महाधिवेशन सम्पन्न गर्न नसके एक वर्ष थप गर्न मिल्ने विधानको सुविधाअनुसार कांग्रेसले फागुनमा महाधिवेशन गर्नैपर्छ। थपिएको समयमा पनि महाधिवेशन हुन नसके संवैधानिक व्यवस्थाअनुसार कांग्रेसले अर्काे ६ महिनाको समय पाउनेछ। त्यो भनेको अर्काे वर्ष भदौ हो। पूर्वमहामन्त्री कृष्णप्रसाद सिटौलाले केन्द्रीय पदाधिकारीले महाधिवेशनको तयारी नै अगाडि नबढाएको दाबी गरे। केन्द्रीय पदाधिकारी महाधिवेशनको तयारीमा जुट्नु भएकै छैन, म उहाँहरूलाई जुट्न आग्रह गर्दछु, उनले भने, अर्काे वर्ष भदौमा महाधिवेशन भयो भने लगत्तै आमनिर्वाचनमा जाँदा पार्टीलाई सम्हाल्न गाह्रो हुन्छ। अहिले कांग्रेसभित्र भदौको समयसीमालाई आकलन गरेर जेठमा महाधिवेशन गर्ने गरी नेतृत्व तहमा अनौपचारिक छलफल भइरहेको छ। भदौमा महाधिवेशन गर्दा लगत्तै अर्काे वर्ष स्थानीय तहको निर्वाचनलाई समस्या पार्ने भएकाले जेठभित्र अधिवेशन गरिसक्नुपर्ने तर्क कांग्रेस नेताको छ। मेरो दृष्टिकोण भरसक फागुनमै होस् भन्ने हो तर कोरोना कारण त्यो सम्भावना कम देख्छु, कांग्रेस महामन्त्री डा शशांक कोइरालाले भने,फागुनमा भएन भने त्यसको एक दुई महिनामै महाधिवेशन गर्नुपर्छ। हामीले महाधिवेशन ढिलो गर्दा स्थानीय तहको चुनावलाई प्रभाव पर्छ। उनले वैशाखमा महाधिवेशन गर्न सकिने बताए। कांग्रेस उपसभापति विमलेन्द्र निधिले कोरोनाका कारण महाधिवेशन अनिश्चित बनेको यथार्थ सबैले स्वीकार्नुपर्ने बताए। कोरोना हाम्रो नियन्त्रणमा छैन। यो खेलाँचीको विषय होइन। सबैले व्यावहारिक भएर हेर्नु पर्दछ, उनले भने, फागुनमा हुन सकेन भने जेठभित्र भइसक्नुपर्छ। महाधिवेशन गर्न नेतृत्व अनिच्छुक रहेको भन्ने पार्टीका असन्तुष्ट नेताहरूको आरोपको उपसभापति निधिले खण्डन गरे। वरिष्ठ नेता पौडेलले भने फागुनमै महाधिवेशन गर्नुपर्नेमा जोड दिँदै आएका छन्। उनले अहिलेकै क्रियाशील सदस्य र महाधिवेशन प्रतिनिधिलाई मान्यता दिएर फागुनमै महाधिवेशन गर्न सकिने उपाय सुझाएका थिए।"
"बाढीले बगायो बस्ती : १४ को मृत्यु, ३८ बेपत्ता","बागलुङ : ढोरपाटन नगरपालिका६ अधिकारी चौरमा केही वर्षअघि भीषण बाढी आयो। खानी चामिदार खोलाको बाढीले क्षणभरमै दर्जनभन्दा बढी घर बगायो तर मानवीय क्षति भएन। कारण थियो, बाढी आउन सक्ने पूर्वसूचना। तर, ढोरपाटन९ मा बुधबार राति उस्तै प्रकृतिको घटना हुँदा ठूलो जनधनको क्षति भएको छ। प्रहरीले १४ जनाको शव फेला परेको जनाएको छ। ३८ जना बेपत्ता छन्। बाढीले ३१ घर बगाएको छ। एक सयभन्दा बढी घरमा क्षति पुगेको छ। चार जनालाई घाइते अवस्थामा उद्धार गरिएको छ। गम्भीर अवस्था रहेका ढोरपाटन९ का महेन्द्र पुनलाई उपचारका लागि प्राथमिक स्वास्थ्य केन्द्र बुर्तिबाङ ल्याइएको छ। शव भेटिएका १४ मध्ये १२ जनाको सनाखत हुन सकेको छैन। मृतकमध्ये ३ बालक, १ बालिकासहित ४ पुरुष र ६ महिला छन्। ढोरपाटन९ की २६ वर्षीया केशमाया विक र ४५ वर्षीय करबहादुर विकको मात्र सनाखत भएको घटनास्थलमा रहेका जिल्ला प्रहरी कार्यालय बागलुङका डीएसपी राजेन्द्र रेग्मीले बताए। अधिकारी चौर घटनामा पहाड खसेर खोला थुनिएको थियो। त्यहाँ गोठमा बसेका एक स्थानीयले मोबाइलबाट तल तटीय क्षेत्रका गाउँलेलाई फोन गरी सचेत पारेका थिए। स्थानीय घर छाडेर भागेपछि भौतिक क्षति त भयो तर स्थानीयको ज्यान जोगिएको थियो। बुधबार रातिको घटनामा भने सिकार आरक्षछेउको देउराली पहाड खसेर भुजी खोला थुनिएको थियो। कसैले त्यसको सुइँकोसम्म पाएनन्। खोला एकैचोटि खुल्दा बाढीको रूप लिएको स्थानीय राम सुवेदीले सुनाए। त्यसबेला स्थानीयवासी खाना खाएर सुतिसकेका थिए। त्यसमाथि रातको करिब १२ बजेको थियो। ठूलो जहाजको जस्तो आवाज सुनेपछि तर्सिएर बाहिर निक्लिएँ। बाढी आएजस्तो लागेपछि श्रीमती र बच्चा उठाएर माथितिर भागें, स्थानीय भकारे कामीले भने, घर भने हेर्दाहेर्दै खोलामा बग्यो। सुतिरहेका बेला बाढी आएर घरसँगै बगाउन लागेका बेला आमा (तुलमती पुन)लाई हात समाएर तान्ने क्रममा भेलले बगाएको माया पुनले बताइन्। बाढी आएको थाहा पाएपछि भाग्न खोज्दै थियौं, आमालाई नलिई यत्तिकै भाग्न सकिनँ। हात समाएर बाहिर निक्लिने क्रममा थियौं, उनले भनिन्, बाढीको झड्काले आमालाई छुटायो, म भने भाग्यवश बाँच्न सफल भएँ। अर्का स्थानीय परिचय घर्तीले राति सुतिरहेका बेला एक्कासि बाढी आएर घर भत्किएपछि बल्लतल्ल ज्यान जोगाएको बताए। घर बाढीले भत्कियो। सँगै रहेका दुई साथी कसरी भागेछन् पत्तै भएन। मलाई डुबाउन लागिसकेको थियो, उनले भने, अब यत्तिकै होला भन्ने सोचेको थिएँ। त्यहीबेला छेउमा बन्दै गरेको पक्की घरको पिलर देखें। त्यहाँ बल्लतल्ल झुन्डिएर करिब आधा घण्टापछि बाढी कम भयो। अनि झरेर अर्को घरतिर भागें। शव सनाखत गर्न कठिन शव कतै पुलको लाठोमा अड्केको अवस्थामा फेला परेको छ भने कतै खोला किनारको बालुवामा। ती शव क्षतविक्षत अवस्थामा रहेकाले सनाखत गर्न कठिनाइ भएको छ। बाढीले क्षतविक्षत पारेका शवको कपडा मात्रै होइन, कसैको टाउको छैन। कसैको शरीर छैन। कसैको कम्मरभन्दा तलको भाग र टाउको छैन। कसैको हात, खुट्टा र शिर छैन। त्यसैले शव सनाखत गर्नै समस्या भइरहेको छ, दिनभर खोजी तथा उद्धारमा खटिएका इलाका प्रहरी बुर्तिबाङका प्रहरी निरीक्षक प्रकाश भण्डारीले भने। उनका अनुसार एकै परिवारका ८ जनासम्म हराइरहेका छन्। वडाध्यक्ष हरि घर्तीले बाढीले वडा नम्बर ९ मा मात्रै ७१ घरमा क्षति पुयाएको बताए। बाढीमा परेर आफ्नो वडाको मात्रै ३० जनाभन्दा बढी हराएको उनको भनाइ छ। ढोरपाटन९ बाट सुरु भएको बाढी क्रमशः वडा नम्बर ८, ७, ६, ५ सम्म आएको थियो। सबैभन्दा ठूलो क्षति वडा नम्बर ९ मै देखिएको छ। बाढीले लाकुरीबोट स्वास्थ्य चौकीको भवन, जनचेतना प्राविको चारकोठे भवन, सरस्वती प्राविको दुईकोठे भवन, भुजी खोला लघुजलविद्युत् आयोजनाको पाँच वटा शाखामध्ये चार वटा भवन, सडक छेउमा पार्किङ गरेर राखेको एक जिप पनि बगाएको छ। ढोरपाटनका मेयर देवकुमार नेपालीले मध्यरातमा आएको बाढीले अकल्पनीय क्षति पुयाएको बताए। सबैभन्दा ठूलो मानवीय र भौतिक क्षति वडा नम्बर ९ मा भएको छ। अन्य ५, ६, ७, ८ मा सबै गरेर एक सयभन्दा बढी घर क्षतिग्रस्त अवस्था देखिएको छ, मेयर नेपालीले भने, यो विपत्तिको सामना कसरी गर्ने भन्नेबारे आकस्मिक नगर कार्यपालिका बैठक बसेर निर्णय गर्छौं। हामी प्रदेश र केन्द्र सरकारको पनि यसमा ध्यानाकर्षण गराउँछौं। वडा नम्बर ९ मा पहिलो बाढी आएकाले त्यस तलका अन्य वडाका तटीय क्षेत्रमा पूर्ववत् फोन गरेर जानकारी गराएका कारण मानवीय क्षति कम भएको उनले बताए। गृहमन्त्री आकाशबाटै फिर्ता राहत लिएर बाढी प्रभावित क्षेत्रमा आउँदै गरेका गृहमन्त्री रामबहादुर थापासहितको टोली बाटोबाटै फिर्ता भएको छ। नेपाली सेनाको हेलिकप्टरमार्फत उडेका गृहमन्त्री थापा मौमस खराब पछि स्याङ्जाको आकाशबाटै पोखरा विमानस्थलमा आकस्मिक अवतरण गरेका थिए। पोखरा विमानस्थलमा दिउँसो साढे १ बजेसम्म मौसम खुल्ने प्रतीक्षामा बसे पनि त्यो सम्भावना नदेखिएपछि काठमाडौ फर्किएको गृहमन्त्रीका प्रेस सल्लाहकार किरणराज भट्टराईले सुनाए। काठमाडौं फर्किएलगत्तै मन्त्री थापा दिउँसो ३ बजेको नेकपा सचिवालय बैठकमा सहभागी भएका थिए।"
अर्थ र सञ्चार मन्त्रालयको जिम्मेवारी प्रधानमन्त्री ओलीलाई,काठमाडौं : राष्ट्रपति विद्यादेवी भण्डारीले प्रधानमन्त्री केपी शर्मा ओलीको सिफारिसमा डा युवराज खतिवडाले सम्हाल्दै आएको अर्थ र सञ्चार तथा सूचना प्रविधि मन्त्रालयको कार्यभार प्रधानमन्त्री ओलीले सम्हाल्ने भएका छन्। मौजुदा मन्त्रिपरिषद्का सदस्य डा खतिवडाले नेपालको संविधानको धारा ७७ को उपधारा २ को खण्ड क बमोजिम आजै आफ्नो पदबाट राजीनामा दिएको राष्ट्रपतिको कार्यालयले शुक्रबार विज्ञप्ति जारी गरी जनाएको छ।
अर्थ तथा सञ्चारमन्त्री खतिवडाले राजीनामा दिने,काठमाडौं : सरकारका प्रवक्तासमेत रहेका अर्थ तथा सञ्चारमन्त्री डा युवराज खतिवडाले आजै साँझ राजीनामा दिने भएका छन् । प्रधानमन्त्रीको सरकारी निवास बालुवाटारमा शुक्रबार दिउँसो बसेको मन्त्रिपरिषद् बैठकमा मन्त्री खतिवडाले आजै राजीनामा दिने घोषणा गरेका हुन् । राष्ट्रियसभाको रिक्त एक पदमा नेकपा उपाध्यक्ष वामदेव गौतमलाई सिफारिस गर्ने निर्णयमा सरकार पुगेको प्रधानमन्त्री केपी ओलीले मन्त्रिपरिषद् बैठकमा जानकारी गराएपछि खतिवडाले यस्तो घोषणा गरेको एक मन्त्रीले जानकारी दिए। सत्तारुढ नेपाल कम्युनिस्ट पार्टी (नेकपा) सचिवालय बैठकले बिहीबार मात्र राष्ट्रियसभामा गौतमलाई सिफारिस गर्ने निर्णय गरेको थियो । नेकपाको यो निर्णयसँगै खतिवडाको संसद बन्ने बाटो बन्द भएको छ । तत्कालका लागि संसद बन्ने बाटो बन्दै भएसँगै उनको मन्त्री पदसमेत शनिबारबाट स्वत: सकिदै छ । प्रधानमन्त्री केपी ओलीले अहिलेसम्म सरकारमा बसेर काम गरेकोप्रति अर्थमन्त्री खतिवडालाई धन्यवाद दिएका छन् । खतिवडा गैर संसाद नै ६ महिनासम्म मन्त्री बनेका हुन् ।
छिमेकीसँग फरक मत देखिए पनि तथ्यका आधारमा वार्ताबाट समाधान गर्न सकिन्छ : नेपाल,"काठमाडौं : नेपाल कम्युनिष्ट पार्टी (नेकपा)का विदेश विभाग प्रमुख माधवकुमार नेपालले छिमेकी मुलुकसँग रहेका मतभिन्नता उपयुक्त तहमा लगेर शान्तिपूर्ण तवरले अन्त्य गर्नुपर्ने बताएका छन्। नेपाल इस्टिच्युट्स अफ इन्टरनेशनल रिलेशन्स (एनआइआइआर) र चाइना सेन्टर फर साउथ एशियन स्टडिज, सिचुहान युनिभर्सिटीको संयुक्त आयोजनामा शुक्रबार भएको वेबिनारमा उनले भारत वा चीन दुवै छिमेकी मुलुकसँग कुनै विषयमा फरक मत देखिए पनि तथ्यका आधारमा वार्तामार्फत समाधान गर्न सकिने विश्वास व्यक्त गरे। पूर्वप्रधानमन्त्री नेपालले पञ्चशीलका सिद्धान्तमा सबैसँग सुसम्बन्ध राख्ने र असंलग्न अभियानको शुरुआत गर्ने मुलुक भएकाले सोहीअनुसार अगाडि बढ्ने र कुनै पनि देशबीचको द्वन्द्वमा सहभागी नहुने बताए। नेपाल शान्तिका लागि निरन्तर पहल गर्ने र कहीँ कतै द्वन्द्व भए वा देखिएमा त्यसलाई वार्ताका माध्यमबाट शान्तिपूर्ण तवरले समाधान गर्न चाहने उल्लेख गर्दै उनले आफ्नो देशको असंलग्नताको सिद्धान्तलाई निरन्तरता दिइने स्पष्ट पारे। असल सम्बन्धको प्रवद्र्धन र सहकार्यका लागि निरन्तर प्रयास गर्ने उल्लेख गर्दै पूर्वप्रधानमन्त्री नेपालले विशेष गरी छिमेकी मुलुकले पनि सहकार्यबाट अगाडि बढ्नुपर्नेमा जोड दिए। तुलनात्मक लाभका क्षेत्रका केन्द्रित गरेर पर्यटन, कृषि र जलविद्युत् क्षेत्रमा वैदेशिक लगानी प्रवद्र्धन गरेर नेपाल अगाडि बढ्न चाहेको उल्लेख गर्दै उनले त्यसका लागि उच्चतम प्रविधि प्रयोग गरेर अगाडि बढ्न चाहेको बताए। नेता नेपालले भारत र चीनसँग फलदायी सहकार्य गरेर अगाडि बढ्न चाहेको उल्लेख गर्दै त्यसका लागि दुवै देशको सकारात्मक सहयोग रहने विश्वास व्यक्त गरे। उनले नेपालभारत सम्बन्धमा विभिन्न तहमा विभिन्न तर्क हुने गरेको उल्लेख गर्दै द्विपक्षीय सम्बन्धमा जिम्मेवार भएर लेख्न र आफ्ना विचार प्रवाह गर्न आग्रह गरे। चीनको इस्टिच्युसन फर साउथ एशिया स्टडिजका निर्देशक प्रा डा हु सिसाङले चीन, नेपाल र भारतबीच सहकार्य हुनुपर्नेमा जोड दिँदै त्यसका लागि द्विपक्षीय विषयलाई तेस्रो पक्षले सहयोग गर्नुपर्ने बताए। ट्रान्सहिमालय मल्टिडाइमेन्सनल कनेक्टिभिटी नेटवर्कको प्रभावकारिता र चीनभारतबीचको सम्बन्धले पनि नेपालको समृद्धिमा महत्वपूर्ण भूमिका खेल्ने बताउँदै उनले आगामी दिनमा नेपालको दक्षिण एशियामा महत्वपूर्ण भूमिका हुने विश्वास व्यक्त गरे। भारतको सिक्किम विश्वविद्यालयका उपकुलपति प्रा डा महेन्द्रपी लामाले नेपालभारतबीचको सम्बन्धमा सबल पक्ष रहेको उल्लेख गर्दै द्विपक्षीय सम्बन्ध चाँडै सहज हुने विश्वास व्यक्त गरे। साँप पनि मरोस्, लौरो पनि नभाँचियोस् भन्ने अर्थमा नेपालको कूटनीति अगाडि बढ्नुपर्ने बताउँदै उनले सन्तुलित कूटनीति अपनाएर अगाडि बढ्नुपर्नेमा जोड दिनुभयो। लामाले भारतचीनले नेपालमा वर्षौँदेखि काम गरिरहेको उल्लेख गर्दै यस अर्थमा कुनै पनि द्वन्द्व नरहेको बताए। वेबिनारका अध्यक्ष तथा सिचुहान युनिभर्सिटीका कोअर्डिनेटर प्रा डा हुवान युसङ र एनआइआइआरका उपाध्यक्ष युवराज चौलागाईँले चीन र भारतबीच सुसम्बन्ध हुँदा नेपालसहित दक्षिण एशियाकै समृद्धिमा महत्वपूर्ण योगदान पुग्ने विश्वास व्यक्त गरे। रासस"
अर्थमन्त्री खतिवडाले दिए राजीनामा,काठमाडौं : सरकारका प्रवक्तासमेत रहेका अर्थ तथा सञ्चारमन्त्री डा युवराज खतिवडाले राजीनामा दिएका छन्। शुक्रबार साँझ प्रधानमन्त्री केपी ओलीलाई राजीनामा दिएका हुन्। राष्ट्रियसभाको रिक्त एक पदमा नेकपा उपाध्यक्ष वामदेव गौतमलाई सिफारिस गर्ने निर्णय गरेपछि सरकार पुगेको प्रधानमन्त्री ओलीले मन्त्रिपरिषद् बैठकमा जानकारी गराएका थिए। तत्काल मन्त्रिपरिषद् पुनर्गठन हुँदैन : प्रधानमन्त्री ओली सत्तारुढ नेपाल कम्युनिस्ट पार्टी (नेकपा) सचिवालय बैठकले बिहीबार मात्र राष्ट्रियसभामा गौतमलाई सिफारिस गर्ने निर्णय गरेको थियो । नेकपाको यो निर्णयसँगै खतिवडाको संसद बन्ने बाटो बन्द भएको छ । तत्कालका लागि संसद बन्ने बाटो बन्दै भएसँगै उनको मन्त्री पदसमेत शनिबारबाट स्वत: सकिदै छ। प्रधानमन्त्री केपी ओलीले अहिलेसम्म सरकारमा बसेर काम गरेकोप्रति अर्थमन्त्री खतिवडालाई धन्यवाद दिएका छन्। खतिवडा गैर संसाद नै ६ महिनासम्म मन्त्री बनेका हुन्।
प्रदेश लोकसेवाले थाल्यो काम : प्रदेशमै स्थायी कर्मचारीको पदपूर्ति हुँदै,"बुटवल : मुलुक प्रादेशिक संरचनामा पुगेपछि पहिलो पटक प्रदेशबाटै स्थायी कर्मचारी नियुक्ती थालिएको छ। ५ नम्बर प्रदेशको लोकसेवा आयोगले कर्मचारी छनोट प्रक्रिया थालेको हो। प्रदेश मन्त्रिपरिषद् बैठकले प्राविधिक तर्फका केही पदमा स्थायीपूर्तिका लागि स्वीकृति दिएसँगै स्विकृति दिएसँगै लोक सेवाले औपचारिक रुपमा कर्मचारी छनोट गर्न थालेको छ। प्रदेश निजामती सेवामा पहिलो पटक इन्जिनियरिङ तर्फको सातौं तह र स्वास्थ्यतर्फको सातौं र आठौं तहमा कर्मचारी भर्ना गरिदैछ। प्रदेश लोकसेवा आयोगका सदस्य बाबुराम गौतमले खुला प्रतिस्पर्धाबाट कर्मचारी छनोटका लागि आयोग तयारीमा रहेको बताए। हामीले सबै कानुनी प्रक्रिया पुरा गरेका छौं, उनले भने, अब छिट्टै खुला प्रतिस्पर्धाका लागि सूचना प्रकाशित हुन्छ। लोकसेवाले पहिलो पदपूर्तिमा १२५ जना प्राविधिक पदमा खुला आवेदन गर्ने तयारी थालेको छ। इन्जिनियरिङतर्फका ५३ र स्वास्थ्यतर्फका ७२ पदमा आवेदन हुन लागेको हो। स्वास्थ्यतर्फका सातौं र आठौं तह र इन्जिनियरिङतर्फको सातौं तह छन्। प्रदेशबाट हुने आवेदनमा देशैभरका नेपाली नागरिकले दरखास्त दिन सक्नेछन्। सबैको सहजताका लागि अनलाइनबाट दरखास्त लिने तयारी भइरहेको छ। प्रदेश लोकसेवा आयोगका प्रवक्ता सूर्य भुसालले अत्यावश्यक पदमा सुरुमै पदपूर्ति गर्न थालिएको बताए। तत्कालै आवेदन लिने विषयमा तयारी चलिरहेको छ, उनले भने। लोकसेवाले परीक्षा लिने तयारी गरेका विषयको पाठ्यक्रम तयार गरिसकेको छ। संघीय लोकसेवाकै पाठ्यक्रममा आधारित रहेर प्रदेश पाठ्यक्रम निर्माण गरिएको छ। लोकसेवाले आयोगको नियमावली, खर्च आम्दानी मापदण्ड, बैठक कार्यविधि तयार गरिसकेको छ। आयोगले काम सूचारुका लागि आवश्यक जनशक्ति समेत प्रदेश सरकारसँग माग गरेको छ। अहिले आयोगमा कार्यालय सहयोगी बाहेक ६ जना मात्रै कर्मचारी छ। लोकसेवाका लागि ५५ जनाको दरबन्दी माग भए पनि तत्कालका लागि २० कर्मचारी भए काम गर्न सकिने आयोगका सदस्य गौतमले जानकारी दिए। आयोगले परीक्षा सञ्चालनका लागि प्रदेश सरकारको सहयोग लिनेछ। आयोगको कामलाई निष्पक्ष र पारदर्शी बनाउनका लागि सबै प्रक्रिया पूरा गरिएको जनाएको छ। तीन सदस्यीय लोक सेवा अयोगमा अहिले अध्यक्षमा डिलीराम भट्टराई र सदस्यमा गौतम मात्रै छन्। एक जना सदस्यको नियुक्ती विवादित बनेपछि अहिलेसम्म अर्काे नियुक्ती भएको छैन।"
तत्काल मन्त्रिपरिषद् पुनर्गठन हुँदैन : प्रधानमन्त्री ओली,"काठमाडौं : नेपाल कम्युनिस्ट पार्टी (नेकपा) अध्यक्षसमेत रहेका प्रधानमन्त्री केपी ओलीले तत्काल मन्त्रिपरिषद् पुनर्गठन नहुने बताएका छन्। शुक्रबार बालुवाटारमा बसेको मन्त्रिपरिषद् बैठकमा मन्त्रीहरुलाई आफ्नो मन्त्रालयको काम रफ्तारमा गर्न निर्देशन दिँदै यस्तो बताएका हुन्। एक मन्त्रीका अनुसार प्रधानमन्त्रीले मन्त्री फेरिने विषयमा भन्दा मन्त्रालयको काममा तनाव लिनसमेत निर्देशन दिएका छन्। आफ्नो मन्त्रालयको काम रफ्तारमा गर्नुहोस्, प्रधानमन्त्रीले बैठकमा निर्देशन दिँदै भने, मन्त्री फेरिने विषयमा भन्दा पनि आफ्नो मन्त्रालयको कामको तनाव लिनुहोस्। रिक्त मन्त्रालयमा नयाँ मन्त्री आउनुहुन्छ तर मन्त्रिपरिषद् पुनर्गठन हुँदैन। सत्तारुढ नेकपामा नेतृत्व विवाद चर्कदै गर्दा मन्त्रिपरिषद नै पुनर्गठन हुने चर्चा भएकोप्रति लक्षित गर्दै प्रधानमन्त्री ओलीले यस्तो बताएका हुन्। ओलीले गलत प्रचारको पछाडि नलाग्न सबैलाई आग्रह गरेका छन्।"
ओलीकै प्रस्तावमा गौतम राष्ट्रियसभा सदस्य,"काठमाडौं : हुन्छ र हुँदैनको लामै फन्को मारेर अन्ततः नेकपा उपाध्यक्ष वामदेव गौतम राष्ट्रियसभा सदस्यमा मनोनयन हुने भएका छन्। अध्यक्ष तथा प्रधानमन्त्री केपी शर्मा ओलीले डा युवराज खतिवडालाई राष्ट्रियसभामा लगेर अर्थमन्त्रीमा निरन्तरता दिने अडान राख्दै आएका थिए। अर्का अध्यक्ष पुष्पकमल दाहाल र सचिवालयका बहुमत नेता गौतमका पक्षमा लबिङ गरिरहेका थिए। त्यसैले बिहीबारको बैठकमा गतिलै वैचारिक झडप हुने आकलन गरिएको थियो। तर, स्वयं प्रधानमन्त्री ओलीले गौतमको नाम घोषणा गरिदिए। गौतमलाई राष्ट्रिय सभा लैजान यसअघि गत फागुन १४ गते पार्टी बैठकले सरकारलाई सिफारिस गर्ने निर्णय लिएको थियो। लगत्तै प्रधानमन्त्रीले त्यसलाई अस्वीकार गरेका थिए। त्यसले सत्तारूढ दलभित्रको विवाद उत्कर्षमा पुगेको थियो। प्रधानमन्त्रीले खतिवडालाई मन्त्रीमा निरन्तरता दिन अन्तिमसम्म अध्यक्ष दाहाल, उपाध्यक्ष गौतमलगायत नेताहरूलाई मनाउने प्रयास गरेका थिए। उनीहरू नमानेपछि आफैंले गौतमको प्रस्ताव ल्याएका थिए। केन्द्रीय उपाध्यक्ष वामदेव गौतमलाई राष्ट्रपतिवाट मनोनीत गरिने राष्ट्रिय सभा को रिक्त एक पदमा मन्त्रिपरिषद्ले मनोनयनका लागि सिफारिस गर्ने क्रममा सरकार पुगेको जानकारी प्रधानमन्त्रीले गराउनुभयो, बैठकपछि प्रवक्ता नारायणकाजी श्रेष्ठले बताए। ओलीको संकट टार्न गौतमले बेलाबेला यसबीच महत्वपूर्ण भूमिका खेलेका थिए। त्यसैले पनि उनलाई चिढ्याउने पक्षमा प्रधानमन्त्री थिएनन्। गौतम प्रतिनिधिसभा निर्वाचनमा बर्दिया १ बाट पराजित भएका थिए। नेकपाको ९ सदस्यीय सचिवालयमा उनी एक्लै सांसद थिएनन्। अब सबै हुने भएका छन्। प्रतिनिधिसभा चुनावमा पराजित श्रेष्ठ भने यस अगाडि नै राष्ट्रिय सभा सदस्यमा निर्वाचित भइसकेका छन्। गौतमको राष्ट्रिय सभा प्रवेशसँगै अर्थमन्त्री डा खतिवडाको पद भने धरापमा परेको छ। अब उनको पद २१ भदौको मध्यरात १२ बजेसम्मका लागि मात्र छ। स्रोतका अनुसार शुक्रबार ११ बजे बोलाइएको मन्त्रिपरिषद् बैठकले गौतमको नाम सिफारिस गर्नेछ। त्यहीँ खतिवडाको बिदाइ हुने सम्भावना छ। बल्ल पूरा भयो गौतमको रहर प्रतिनिधिसभा चुनावमा हारेपछि गौतमले सुरुदेखि नै झ्यालबाट संसद् छिर्ने अनेक दाउ खोजे। त्यसका लागि उनले निर्वाचित सांसदलाई राजीनामा गराउन लगाउने र आफू उपचुनावमार्फत प्रतिनिधिसभामै जान चाहे। तर, त्यसमा सफल भएनन्। अन्ततः राष्ट्रिय सभा प्रवेश गरेका छन्। त्यो पनि निकै ठूलो तागत र निकै लामो विवादपछि। संसद् बन्ने उनको उत्कट चाहनाका कारण नेकपाको राजनीति त्यसकै वरिपरि गोलचक्कर मारिरह्यो। त्यही लालचाका कारण उनले राजनीतिमा निकै आलोचनासमेत खेपेका छन्। धैर्य गर्न नसक्ने, आफूबाहेक अन्यबारे नसोच्ने नेता जस्ता आलोचना उनले खेपे। तर पनि उनले संसद् छिर्ने योजना रोकेनन्। कहिले डोल्पा, कहिले काठमाडौंसम्मका निर्वाचन क्षेत्रमा वामदेवका आँखा परे। काठमाडौं ७ का सांसद (हालका सहरी विकास राज्यमन्त्री) रामवीर मानन्धरलाई राजीनामाको पत्र नै लेख्न लगाई पार्टी सचिवालयमा अध्यक्ष पुष्पकमल दाहालमार्फत प्रस्तुत गर्न लगाए। तर, उनको संसद् छिर्ने दाउमा भने सधैं पार्टीभित्रै छेकबार लाग्दै आयो। उनको चाहना सम्बोधन गर्न अन्ततः अध्यक्षद्वय प्रधानमन्त्री ओली र दाहालले दिवंगत नेता रवीन्द्र अधिकारीको निर्वाचन क्षेत्र कास्की २ मा उपचुनावमा उठ्न प्रस्ताव गरे। उनले त्यसमा रुचि देखाएनन्। राष्ट्रिय सभा को दुईवर्षे कार्यकाल सकिएका सांसदका रिक्त स्थानमा चुनाव लड्न नेताहरूले आग्रह गरे। त्यसपछि उनले संसद्मा आफू जाने भनेको प्रधानमन्त्री बन्नका लागि भएको भन्दै संविधान संशोधन गरेर राष्ट्रिय सभा र प्रतिनिधिसभाका सांसदका बीचमा रहेको विभेद हटाउनुपर्ने सर्त राखे। त्यसका लागि संविधान संशोधन कार्यदल गठन गराउनसम्म भ्याए। प्रधानमन्त्री ताक्दै, मन्त्री माग्दै सांसदै नहुँदा प्रधानमन्त्री बन्ने महत्वकांक्षा देखाएका गौतमले यसबीच प्रधानमन्त्री ओलीलाई उपप्रधान तथा अर्थमन्त्री बनाउन आग्रह गरेका छन्। खतिवडाको बहिर्गमनपछि के उनले त्यो जिम्मेवारी पाउँलान् त ? संविधानको धारा ७८ को उपधारा ४ ले प्रतिनिधिसभाको निर्वाचनमा पराजित भएको व्यक्ति त्यस्तो प्रतिनिधिसभाको कार्यकालमा मन्त्री बन्न नपाउने व्यवस्था गरेको छ। उनी प्रतिनिधिसभाको यही कार्यकालमा बर्दिया १ बाट पराजित भएका थिए। त्यस्तै ६ वर्षका लागि राष्ट्रिय सभा रोजेपछि प्रधानमन्त्रीकै लागि अबको प्रतिनिधिसभामा उठ्ने उनको सम्भावनासमेत घटेको छ। अब के गर्छन् खतिवडा ? खतिवडा यस्ता व्यक्ति थिए, जसले एक दशकयता देशको अर्थनीति निर्माणका तीनवटै महत्वपूर्ण मुकाम राष्ट्र बैंक, राष्ट्रिय योजना आयोग र अर्थ मन्त्रालयको नेतृत्व सम्हाल्ने अवसर पाए। ओलीले २०७४ फागुनमा सरकारको नेतृत्व सम्हाल्नासाथ पार्टीभित्रका बलिया आकांक्षीलाई पन्छाउँदै खतिवडालाई अर्थमन्त्री रोजेका थिए। त्रिभुवन विश्वविद्यालयमा अर्थशास्त्रको शिक्षण पेसा छाडेपछि २०४० देखि २०६५ सम्म उनले राष्ट्र बैंकमा सेवा गरेका थिए। २०६६ देखि यता उनको राजनीतिमा कहिल्यै लाभको पदबाट पछि बस्नु परेको थिएन। पार्टीको कुनै कमिटीमा नरही एकैपटक एकीकरणपछि नेकपाको केन्द्रीय सदस्य पदमा उनको प्रवेश भएको थियो। प्रधानमन्त्रीले आफ्ना सारथिका रूपमा उनलाई लिन खोजे पनि अन्य नेताहरू उनका लागि प्रिय बन्न सकेनन्। त्यही कारण प्रधानमन्त्रीले चाहे पनि उनको राष्ट्रिय सभा यात्रासँगै अर्थमन्त्रीको निरन्तरता सम्भव भएन। अब उनी के गर्छन् ? अहिले नेकपाभित्र चर्चा छ। उनलाई प्रधानमन्त्री ओलीले केही महत्वपूर्ण जिम्मेवारी दिन सक्ने अड्कलबाजी गरिन थालिएको छ। स्रोत भन्छ सम्भवतः प्रधानमन्त्रीको आर्थिक सल्लाहकार।"
कांग्रेस महाधिवेशन अन्योलमा,"काठमाडौं : नेपाली कांग्रेसको आगामी फागुन ७ देखि १० गतेसम्म काठमाडौंमा सम्पन्न गर्ने गरी तोकिएको १४ औं महाधिवेशन नहुनेमा नेताहरू एकमत जस्तै छन्। तर महाधिवेशनको मितिलाई लिएर नेताहरूबीच जुहारी सुरु भइसकेको छ। यसअघि दुई पटक संशोधन भइसकेको महाधिवेशन कार्यतालिका फेरि कोरोनाकै कारण प्रभावित बनेको छ। महाधिवेशनका लागि गर्नुपर्ने प्रारम्भिक कार्य संघीयताअनुसार संगठन समायोजन अधुरै छ। क्रियाशील सदस्यता वितरणको काम सुरु भएकै छैन। महामारीको स्वरूप कस्तो हुन्छ अहिले नै भन्न सकिने अवस्था छैन। १५ वटा जिल्लामा समायोजनको काम नसकिँदा उनीहरूले क्रियाशील सदस्यता प्राप्त गरेका छैनन्, कांग्रेस केन्द्रीय सदस्य प्रदीप पौडेलले भने, बाँकी जिल्लामा पनि ५० प्रतिशत मात्रै क्रियाशील सदस्यता पुगेको छ। कार्यतालिका फेर्नुपर्ने आवश्यकता औंल्याउँदै नेता पौडेलले महाधिवेशन फागुन ७ मा हुन नसक्ने स्पष्ट पारे। महाधिवेशन तोकिएको समयमा हुने सम्भावना कम छ, यो यथार्थलाई स्वीकार गर्दै नयाँ मिति तय गर्नेबारे अगाडि बढ्नुको विकल्प छैन, जीपी कोइराला लोकतन्त्र संवद्र्धन केन्द्रले बिहीबार आयोजना गरेको वेविनारमा पौडेलले भने। कांग्रेस केन्द्रीय सदस्य गगन थापा भने महाधिवेशनका लागि आवश्यक तयारी नै नभएको दाबी गर्छन्। कोरोनाकै कारण महाधिवेशनको मिति सार्ने हो भने अझै दुई वर्षमा पनि नहुने ठोकुवा गर्दै नेता थापाले समयमै महाधिवेशन गर्ने विकल्प सुझाए। यही अवस्था हो भने फागुनमा त सम्भव छैन। यसमा बेकारको बहस मात्रै हो। म त जेठमा मात्र होइन भदौमा पनि सम्भव देख्दिनँ, उनले भने, जिल्ला अधिवेशनका लागि वडा र केन्द्रीय महाधिवेशनका लागि क्षेत्रमा मतदान गर्ने व्यवस्था गरौं। यसले भीडभाड पनि हुँदैन। नेता थापाले नेतृत्वको इच्छाशक्तिका कारण महाधिवेशनको कुनै तयारी अगाडि नबढेको दाबी गरे। कांग्रेस महाधिवेशन : सभापति ताक्दै ११ नेता कांग्रेसको पुस्तान्तरण कांग्रेस कसले हाँक्ला ? कसको कांग्रेस, कस्तो कांग्रेस : प्रदीप पौडेल कांग्रेसले साउनभित्र क्रियाशील सदस्यता वितरणको काम सम्पन्न गर्ने र मंसिरसम्म सदस्यताको टुंगो लगाउने गरी कार्यतालिका प्रकाशित गरेको थियो। पुसमा स्थानीय अधिवेशन गर्ने र फागुनमा केन्द्रीय महाधिवेशन गर्ने गरी असारमा कार्यतालिका परिमार्जन गरेको थियो। साउनमा क्रियाशील सदस्यता अधिकांश जिल्लामा पुगे पनि कोरोना संक्रमण बढेपछि सरकारले जिल्लाजिल्लामा निषेधाज्ञा जारी गरेको छ। यसका कारण महाधिवेशनका कार्यक्रम फेरि स्थगन भएका छन्। विधानतः चार वर्षमा महाधिवेशन सम्पन्न गर्नुपर्ने हो। तर असाधारण कारण महाधिवेशन सम्पन्न गर्न नसके एक वर्ष थप गर्न मिल्ने विधानको सुविधाअनुसार कांग्रेसले फागुनमा महाधिवेशन गर्नैपर्छ। थपिएको समयमा पनि महाधिवेशन हुन नसके संवैधानिक व्यवस्थाअनुसार कांग्रेसले अर्काे ६ महिनाको समय पाउनेछ। त्यो भनेको अर्काे वर्ष भदौ हो। पूर्वमहामन्त्री कृष्णप्रसाद सिटौलाले केन्द्रीय पदाधिकारीले महाधिवेशनको तयारी नै अगाडि नबढाएको दाबी गरे। केन्द्रीय पदाधिकारी महाधिवेशनको तयारीमा जुट्नु भएकै छैन, म उहाँहरूलाई जुट्न आग्रह गर्दछु, उनले भने, अर्काे वर्ष भदौमा महाधिवेशन भयो भने लगत्तै आमनिर्वाचनमा जाँदा पार्टीलाई सम्हाल्न गाह्रो हुन्छ। अहिले कांग्रेसभित्र भदौको समयसीमालाई आकलन गरेर जेठमा महाधिवेशन गर्ने गरी नेतृत्व तहमा अनौपचारिक छलफल भइरहेको छ। भदौमा महाधिवेशन गर्दा लगत्तै अर्काे वर्ष स्थानीय तहको निर्वाचनलाई समस्या पार्ने भएकाले जेठभित्र अधिवेशन गरिसक्नुपर्ने तर्क कांग्रेस नेताको छ। मेरो दृष्टिकोण भरसक फागुनमै होस् भन्ने हो तर कोरोना कारण त्यो सम्भावना कम देख्छु, कांग्रेस महामन्त्री डा शशांक कोइरालाले भने,फागुनमा भएन भने त्यसको एक दुई महिनामै महाधिवेशन गर्नुपर्छ। हामीले महाधिवेशन ढिलो गर्दा स्थानीय तहको चुनावलाई प्रभाव पर्छ। उनले वैशाखमा महाधिवेशन गर्न सकिने बताए। कांग्रेस उपसभापति विमलेन्द्र निधिले कोरोनाका कारण महाधिवेशन अनिश्चित बनेको यथार्थ सबैले स्वीकार्नुपर्ने बताए। कोरोना हाम्रो नियन्त्रणमा छैन। यो खेलाँचीको विषय होइन। सबैले व्यावहारिक भएर हेर्नु पर्दछ, उनले भने, फागुनमा हुन सकेन भने जेठभित्र भइसक्नुपर्छ। महाधिवेशन गर्न नेतृत्व अनिच्छुक रहेको भन्ने पार्टीका असन्तुष्ट नेताहरूको आरोपको उपसभापति निधिले खण्डन गरे। वरिष्ठ नेता पौडेलले भने फागुनमै महाधिवेशन गर्नुपर्नेमा जोड दिँदै आएका छन्। उनले अहिलेकै क्रियाशील सदस्य र महाधिवेशन प्रतिनिधिलाई मान्यता दिएर फागुनमै महाधिवेशन गर्न सकिने उपाय सुझाएका थिए।"
"मन्त्रिपरिषद्को बैठक जारी, वामदेवलाई राष्ट्रियसभा सदस्य नियुक्त गर्न सिफारिस गर्ने","काठमाडौं : मन्त्रिपरिषद्को बैठक जारी रहेको छ। प्रधानमन्त्रीको निवास बालुवाटारमा केहीबेर अघि मन्त्रिपरिषदको बैठक सुरु भएको प्रधानमन्त्रीका प्रेस सल्लाहकार सूर्य थापाले जानकारी दिए। बैठकले सत्तारुढ नेपाल कम्युनिस्ट पार्टी (नेकपा) का उपाध्यक्ष वामदेव गौतमलाई राष्ट्रपतिसमक्ष राष्ट्रियसभा सदस्य पदमा मनोनित गर्न सिफारिस गर्नेछ।सत्तारुढ दल नेपाल कम्युनिष्ट पार्टी नेकपाको बिहीबार बसेको सचिवालय बैठकले राष्ट्रिय सभामा रिक्त रहेको पदमा वामदेवलाई नियुक्तिका लागि सिफारिस गर्ने निर्णय गरेको थियो। गौतमलाई राष्ट्रिय सभा लैजान यसअघि गत फागुन १४ गते पार्टी बैठकले सरकारलाई सिफारिस गर्ने निर्णय लिएको थियो। लगत्तै प्रधानमन्त्रीले त्यसलाई अस्वीकार गरेका थिए। त्यसले सत्तारूढ दलभित्रको विवाद उत्कर्षमा पुगेको थियो। प्रधानमन्त्रीले युवराज खतिवडालाई मन्त्रीमा निरन्तरता दिन अन्तिमसम्म अध्यक्ष दाहाल, उपाध्यक्ष गौतमलगायत नेताहरूलाई मनाउने प्रयास गरेका थिए। उनीहरू नमानेपछि आफैंले गौतमको प्रस्ताव ल्याएका थिए। गौतमको राष्ट्रिय सभा प्रवेशसँगै अर्थमन्त्री डा खतिवडाको पद भने धरापमा परेको छ। भदौ २० गतेपछि अर्थमन्त्रीकै रुपमा निरन्तरता पाउन उनलाई राष्ट्रियसभाको सांसदमा पुनः नियुक्ति गर्नुपर्ने थियो। तर सरकारको यो निर्णयले खतिवडा पुनः अर्थमन्त्री बन्ने बाटो तत्कालका लागि बन्द भएको छ। स्रोतका अनुसार शुक्रबार मन्त्रिपरिषद् बैठकले गौतमको नाम सिफारिस गरेपछि खतिवडाको बिदाइ हुने छ। राष्ट्रियसभामा वामदेवलाई लैजाने नेकपाको निर्णय : अर्थमन्त्री युवराजको पद धरापमा ओलीकै प्रस्तावमा गौतम राष्ट्रियसभा सदस्य"
"११ बजे मन्त्रिपरिषद् बैठक, सामान सार्दै खतिवडा","काठमाडौं : ११ बजेका लागि मन्त्रिपरिषद्को बैठक डाकिएको छ । आजको मन्त्रिपरिषद् बैठकले राष्ट्रिय सभामा नियुक्तीका लागि नेकपाका उपाध्यक्ष वामदेव गौतमलाई राष्ट्रिपति समक्ष सिफरिस गर्ने स्रोतले जानकारी दिएको छ । यसै मन्त्रिपरिषद् बैठकबाट अर्थ, सञ्चार तथा सूचना प्रविधि मन्त्री युवराज खतिवडा विदाइ हुँदैछन् । सत्तारुढ दल नेपाल कम्युनिष्ट पार्टी नेकपाको बिहीबार बसेको सचिवालय बैठकले राष्ट्रिय सभामा रिक्त रहेको पदमा वामदेवलाई नियुक्तीका लागि सिफसिर गर्ने निर्णय गरेको थियो । यस निर्णयसँगै खतिवडा मन्त्रीबाट हट्नु पर्ने निश्चित भएको हो । स्रोतले दिएको जानकारी अनुसार आफू मन्त्रीबाट हट्ने पक्का भएपछि खतिवडाले मन्त्री क्वाटर छाड्ने तयारी थालिसकेका छन् । उनले बिहीबार साँझबाट नै पुल्चोकस्थित मन्त्री क्वाटरबाट धुम्बाराहीस्थित आफ्नो घरमा सामान सार्न थालिसकेका छन् । गत फागुनमा राष्ट्रिय सभाको दुई वर्षे कार्यकाल सकिएपछि प्रधानमन्त्री ओलीले उनलाई पुनः मन्त्रीमा नियुक्त गरेका थिए । मन्त्री बनेको ६ महिनाभित्र संसदको सदस्य भइसक्नु पर्ने संवैधानिक व्यवस्था अनुसार खतिवडा मन्त्रीबाट हट्न लागेका हुन् । संविधानको व्यवस्थाअनुसार यस कार्यकालभरि अब खतिवडा मन्त्री बन्न पाउने छैनन् ।"
देउवाजीसँग होटेलमा कुनै डिल भएको छैन : महामन्त्री सशांक,"काठमाडौं : नेपाली कांग्रेसका महामन्त्री डा शशांक कोइरालाले सभापति शेरबहादुर देउवासँग भेटेर आफूले कुनै गोप्य डिल नगरेको स्पष्ट पारेका छन्। कोरोना महामारीका कारण आफू डेढ महिनादेखि 'होम क्वारेन्टाइन' मा रहेको बताउँदै कोइरालाले भने, 'डेढ महिनादेखि मैले देउवाजीलाई भेटेको छैन। खास कुराकानी पनि भएको छैन।' डेढ महिनादेखि घरबाटै बाहिर ननिस्किएको बताउँदै उनले भने, 'होटेलमा देउवाजीलाई भेटेर गोप्य डिल गरेको हल्ला गलत हो। त्यस्तो कुनै डिल भएको छैन र गर्न आवश्यक पनि छैन।' कोइरालाले अन्नपूर्णपोस्ट डटकमसँग भने, 'आवश्यक परे पार्टी सभापतिसँग खुला रुपमा औपचारिक छलफल र भेट हुन्छ। किन होटेलमा गएर गोप्य भेट र छलफल गर्नुपर्यो र ? जीपी कोइराला लोकतन्त्र सम्वद्र्धन केन्द्रले बिहीबार आयोजना गरेको वेबिनारमा पूर्वमहामन्त्री कृष्ण सिटौलाले सभापति देउवा र महामन्त्रीबीचको गोप्य भेटबारे प्रश्न उठाएका थिए। त्यहाँ पनि कोइरालाले त्यस्तो कुनै गोप्य भेट वा छलफल नभएको स्पष्ट पारेका हुन्। महामन्त्री कोइरालाले पार्टीमा नेतृत्व परिवर्तनको पक्षमा आफू दृढ रहेको बताउँदै साथीहरूसँग सल्लाह तथा परामर्श गरेर आफू पनि आगामी महाधिवेशनमा सभापतिको उम्मेदवार बन्ने बताए। उनले भने, 'पार्टीमा नेतृत्व परिवर्तन आवश्यक छ। त्यसका लागि म तयार छु। साथीहरूसँग छलफल गरिरहेको छु।' देउवासँगको गोप्य भेटमा सहभागी भएका भनिएका अर्का नेता मीनेन्द्र रिजालले यो प्रायोजित हल्ला मात्रै भएको बताए। उनले भने, 'महाधिवेशन नहुँदासम्म यस्ता प्रयोजित हल्ला र प्रपोगान्डा भइरहन्छन्। तर यस्ता हल्ला पत्याएर प्रतिक्रिया दिन हतार गर्ने र रणनीति बनाउन खोज्ने नेताहरूको परिपक्कता देखेर मलाई दु:ख लागेको छ।'"
नेकपा कार्यदल प्रतिवेदनप्रति नेपालको असहमति,"काठमाडौं : नेकपाका वरिष्ठ नेता माधव नेपालले पार्टी विवाद समाधान गर्न गठन गरिएको कार्यदलले बुझाएको प्रतिवेदनमा असहमति जनाएका छन्। उनले १५ बुँदामा आधारित रहेर मौखिक रूपमा आफ्नो असहमति पार्टी बैठकमा राखेका हुन्। बिहीबारको सचिवालय बैठकमा महासचिव विष्णु पौडेल नेतृत्वको कार्यदलको प्रतिवेदनमाथि धारणा राख्दै नेता नेपालले असन्तुष्टि राखेका हुन्। उनले दुई अध्यक्षको समन्वयमा पार्टी सञ्चालनदेखि कार्यकारी अध्यक्षका सवालमा व्यवस्था गरिएको कार्यकारी अधिकार र एक व्यक्ति एक जिम्मेवारीका विषयसम्म केन्द्रित रहेर टिप्पणी गरे। कार्यदलको सुझाव अमूर्त र अस्पष्ट रहेको भन्दै नेपालले प्रतिवेदन सच्याउन जरुरी रहेको बताए। उहाँ (माधव) ले मौखिक रूपमा विभिन्न विषय उठान गरेर आफ्ना मत राख्नु भएको छ, प्रतिवेदन अष्पष्ट र अमूर्त रहेको भन्दै आफूले उठाएका विषय समेटेर प्रतिवेदनलाई सच्याउन आग्रह गर्नु भएको छ, सचिवालयका एक सदस्यले भने। नेता नेपालले अध्यक्ष पुष्पकमल दाहालको कार्य विभाजनमा मूलतः कार्यकारी अधिकार भनिएको विषयमा त्यसको व्याख्या नपुगेको बताएका छन्। यस्तै, एक व्यक्ति एक पदको जिम्मेवारी विधानको धारा ४६ (क)मा रहे पनि त्यस विषयमा प्रतिवेदनमा किटानीका साथ कुनै विषय समेटेर नआएकोमा उनले असन्तुष्ट व्यक्त गरेका छन्। दुई अध्यक्ष र महासचिवले कुनै पनि प्रस्ताव पार्टी बैठकमा निर्णयका लागि प्रस्तुत गर्ने भनिएको प्रतिवेदनमा पनि नेपालले विधानविपरीत व्याख्या कार्यदलले गर्न खोजेको भन्दै असन्तुष्टि पोखेका छन्। विधानको धारा ६० ले बहुमतको निर्णय पार्टी निर्णय हुने उल्लेख गरेको स्मरण गर्दै उनले बैठकमा दुई अध्यक्ष र महासचिवको मात्र प्रस्ताव पार्टी निर्णय हुने गरी प्रतिवेदन आएको भन्दै कार्यदलले विधानविपरीत व्याख्या गर्न नसक्ने बताएका थिए। पार्टीभित्र षड्यन्त्र, गुटबन्दी अन्त्य गर्ने कुरा प्रतिवेदनमा भनिएकोमा अहिलेसम्म त्यस्तो दाउपेज र षड्यन्त्र कसले गरेको हो त्यो विषय पनि प्रतिवेदनमा उल्लेख गर्न नेता नेपालले माग गरेका छन्। पार्टी एकता अक्षुष्ण राख्ने भनेको के हो ? पार्टीभित्रको समस्या समाधान नगर्ने, पन्छाउने, फरक मत राख्नेप्रति असहिष्णु व्यवहार राख्नेका सन्दर्भमा पनि प्रतिवेदनमा केही आएन, यो विषय पनि प्रष्ट हुने गरी थप्नुपर्छ, नेपालको भनाइ उद्धृत गर्दै सचिवालयका ती नेताले बताए। दुई अध्यक्षको समन्वयमा पार्टी सञ्चालनको कुरा गरेर कमिटीको महत्वलाई कमजोर बनाउने काम भएको उनको भनाइ छ।"
सात अन्तर्राष्ट्रिय उडानबाट शुक्रबार ६०१ नेपाली फर्किए,"काठमाडौं : त्रिभुवन अन्तर्राष्ट्रिय विमानस्थलमा आवागमन र प्रस्थान दुवै गरी शुक्रबार सात अन्तर्राष्ट्रिय उडान भएका छन्। यी उडानमार्फत ६०१ यात्रु नेपाल आएका छन्। हिमालय एयरलाइन्सले क्वालालम्पुरबाट १५६ र दोहाबाट १४५ यात्रु काठमाडौँ ल्याएको छ। यस्तै कोरियन एयरले सिओलबाट १९८ यात्रु ल्याएको छ। नेपालबाट फर्किदा चार यात्रु लगेको छ । फलाई दुबईले दुबईबाट १५२ यात्रु काठमाडौ ल्याएको छ। आज नेपाल एयरलाइन्सले हङकङबाट चार हजार ८८७ किलो कार्गो नेपाल ल्याएको छ । कतार एयरवेजले १० हजार १३५ किलो कार्गो र दुई शव नेपाल ल्याएको छ। शनिबार विभिन्न एयरलाइन्सका सात अन्तर्राष्ट्रिय उडान हुनेछन्। आन्तरिकतर्फ आज सात उडान भएका छन्। कैलाश हेलीले बुटवल र मुस्ताङ आर्मीको हेलीले बागलुङ, सीता एयरको सिमिकोट, बुद्ध एयरको लोकल र मनाङ एयरको हेलीले खोटाङ र लुक्ला उडान भरेको विमानस्थल कार्यालयले जनाएको छ। रासस"
भारतीय दूतावासको परिचयपत्र बोकेर लागुऔषध ओसारपसार गर्ने चिकित्सक पक्राउ,"विराटनगर : भारतीय राजदूतावासले जारी गरेको म्याद सकिएको परिचयपत्र देखाउँदै एक जना चिकित्सकले भारतबाट लागुऔषध नेपाल भित्र्याउने धन्दा चलाइरहेको खुलासा भएको छ । कोरोना भाइरसको संक्रमण नियन्त्रण चुनौतीपूर्ण बनिरहेका बेला संक्रमण दर उच्च रहेको मुलुक भारतबाट डाक्टरको भेषमा लागुऔषध भित्राउँदै गर्दा विराटनगरबाट डा सन्दीपकुमार साह पक्राउ परेका हुन् । कानुनद्धारा बर्जित लागुऔषधको ओसारपसारमा संलग्न ३३ वर्षीय साह दन्तरोग विशेषज्ञ हुन् । धनुषाको जनकपुर उपमहानगरपालिका११ घर भएका उनी सुनसरीको धरानमा परिवारसहित डेरामा बस्छन् । भारतबाट आउँदै गरेका साहलाई उनले चलाएको को ९ प ८५३७ नम्बरको मोटरसाइकल रोकेर सशस्त्र प्रहरीले चेकजाँच गर्दा लागुऔषध फेला परेको थियो । सशस्त्र प्रहरी बल मोरङका प्रमुख एसपी तीर्थ पौडेलले मोटरसाइकलको लेगार्डमा झुन्ड्याइएको प्लाष्टिकको झोलामा लागुऔषध स्पास्मोप्रोक्सिभन २० ट्याब्लेट, नाइट्राजेपाम २० ट्याब्लेट र डाइलेक्स डीसी नौ बोतल बरामद भएको जानकारी दिए । विराटनगर भन्सारको सुरक्षाका लागि खटिएको सशस्त्र प्रहरीको टोलीले उनलाई विराटनगर महानगरपालिका१७ स्थित एकीकृत भन्सार जाँच चौकी (आईसीपी) बाट बुधबार साँझ नियन्त्रणमा लिएको पौडेलको भनाइ छ । उनको साथबाट नेपालस्थित भारतीय राजदूतावासले जारी गरेको म्याद सकिएको परिचयपत्र पनि फेला परेको छ । उक्त परिचयपत्रको म्याद गत फेब्रुअरीसम्म मात्रै रहेको पाइएको छ । परिचयपत्रमा उनको पद कन्टिन्जेन्सी (भैपरी आउने अर्थात आवश्यक परेका बेला बोलाउने) डेन्टल अफिस भनेर खुलाइएको सशस्त्र प्रहरीले जनाएको छ । आफूलाई धरानस्थित भारतीय राजदूतावासको पेन्सन पेइङ अफिसको कर्मचारीसमेत भएको बताउने उनले त्यही म्याद सकिएको परिचयपत्र देखाउँदै नेपालभारत ओहोरदोहोर गर्ने गरेको खुलेको छ । लागुऔषधसहित पक्राउ परेका दाँतको उपचार गर्ने डाक्टरसँग भारतीय राजदूतावासको म्याद सकिएको परिचयपत्र छ, सशस्त्र स्रोतले भन्यो, त्यसैलाई देखाउँदै उनी सहज रुपमा नेपालभारत आउजाउ गर्ने गरेको पाइयो । विश्वभर महामारीको रुप लिएको कोरोना भाइरसको संक्रमणका कारण अहिले सीमा नाका बन्द गर्दै नेपालभारत आउजाउमा रोक लगाइएको छ । त्यही पनि छिमेकी मुलुक भारतमा संक्रमण उच्च रहेको छ । नेपालमा अलपत्र परेका भारतीय र भारतमा अलपत्र परेका नेपालीलाई भने सरकारी तवरबाटै आवश्यक प्रक्रिया पूरा गरेर जान र आउन दिने गरिएको छ । प्रक्रिया पूरा गरेपछि नेपालमा रहेका भारतीयलाई विराटनगरस्थित आईसीपीको बाटो हुँदै आफ्नो मुलुक फर्कने व्यवस्था गरिएको छ । नेपालीलाई भने विराटनगर भन्सारको पुरानो कार्यालय रहेको १ नम्बार ढाटको बाटो हुँदै आउन दिइन्छ । दाँतको उपचार गर्ने डाक्टर साहले नेपाल छिर्न प्रतिबन्ध लगाइएको आईसीपीको बाटो हुँदै जबरजस्ती आउने प्रयास गरेपछि नियन्त्रणमा लिएर खानतलासी गर्दा लागुऔषध फेला परेको सशस्त्र स्रोतले बतायो । सशस्त्रले विगतदेखि नै उनी लागुऔषध ओसारपसारमा संलग्न भएको हुनसक्ने आशंका गरेको छ । सशस्त्रका एसपी पौडेलले लागुऔषधसहित पक्राउ परेका डा साहलाई आवश्यक कारबाहीका लागि नेपाल प्रहरीको जिम्मा लगाइएको बताए । मोरङ प्रहरी प्रमुख एसपी सन्तोष खड्काले उनीविरुद्ध लागुऔषध ऐन अन्तर्गतको मुद्दा चलाउन अदालतबाट म्याद थप गरेर अनुसन्धान अघि बढाइएको जानकारी दिए । पक्राउ परेका साहले भने बिरामी रहेका परिवारका सदस्यका लागि औषधिका रुपमा प्रयोग गराउन भारतबाट लागुऔषध लिएर आएको प्रहरीलाई बताएका छन् ।"
पाल्पामा पनि भोलिदेखि निषेधाज्ञा हट्ने,"तानसेन : कोरोना सक्रमण जोखिमलाई मध्यनजर गर्दै पाल्पामा लगाएको दुई हप्ते निषेधाज्ञा हटेको छ। जिल्ला प्रशासन कार्यालय पाल्पाले भदौ ५ गतेदेखि १९ गतेसम्म लगाएको निषेधाज्ञा भदौ २० गतेदेखि लागू हुने गरी हटाएको हो। सुरक्षा सावधानी अपनाएर विहान ७ बजे देखी बेलुका ५ बजेसम्म जिल्लाभित्र मात्र उद्योग व्यापार व्यवसाय सञ्चालन गर्न पाइने, निजी सवारी साधन जोर विजोर प्रणालीबाट सञ्चालन हुने, सबै किसिमका सरकारी तथा गैरसरकारी कार्यालयहरु, बैक तथा वित्तिय संस्थाहरु सञ्चालन हुने, होटल रेष्टुँरा डिपार्टमेण्टल स्टोर समेत सावधनी अपनाएर सञ्चालन गर्न निर्यण भएको प्रमुख जिल्ला अधिकारी रमेश न्यौपानेले बताए। कोरोनाको जोखिम कायमै रहेकोले जिल्ला प्रवेश गर्ने सीमा नाकाहरुमा कडाई गर्ने, व्यक्ति तथा सवारीसाधनहरु लाई प्रवेश निषेध गर्ने, बैंक तथा वित्तिय संस्थाहरुमा कुपन प्रणाली लागू गर्ने, कर्मचारीहरुको कामकाजमा समेत आलोपालो व्यवस्था गर्ने, उद्योगधन्दामा काम गर्ने कामदारहरु उद्योगभित्र मात्र बसेर काम गर्नुपर्ने, सरकारी तथा गैर सरकारी क्षेत्र तथा उद्योगमा कार्यरत कर्मचारी बाहिरी जिल्लाबाट आउनुपर्ने भएमा १४ दिन अनिवार्य क्वारेन्टाइनमा बस्नुपर्ने गरी निषेधाज्ञा हटाएको प्रजिअ न्यौपानेले बताए। निषेधाज्ञा हटेपनि यस जिल्ला भित्र सञ्चालन हुदै आएको सार्वजनिक सवारी साधन चलाउने नपाइने भएको छ।"
प्रदेश १ मा अहिलेसम्मकै धेरै १४५ संक्रमित भेटिए,"विराटनगर : प्रदेश १ मा पछिल्लो २४ घण्टामा एक सय ४५ जना कोरोना भाइरस (कोभिड१९) नयाँ संक्रमित भेटिएका छन्। एकै दिनमा भेटिएका संक्रमितको यो संख्या अहिलेसम्मकै उच्च हो। यसअघि एकै दिन यति धेरै संक्रमित भेटिएका थिएनन्। प्रदेश १ मा शुक्रबार दुई हजार एक सय ६१ जनाको पीसीआर परीक्षण गरिएकोमा ५३ महिला र ९१ पुरुषको रिपोर्ट पाजिटिभ आएको हो। दुई हजार १६ जनाको रिपोर्ट नेगेटिभ आएको छ। बिहीबार एक हजार सात सय ९० जनाको पीसीआर परीक्षण हुँदा प्रदेशमा संक्रमित संख्या ९५ जना मात्रै थियो। परीक्षण बढाउँदा संक्रमित हुनेको संख्या पनि धेरै देखिएको हो। अघिल्लो दिनकोभन्दा तीन सय ७१ जना बढीको पीसीआर परीक्षण हुँदा संक्रमित संख्या पनि बढेको पाइएको छ। विराटनगर महानगरपालिकाका जनस्वास्थ्य निरीक्षक हैदर अलीले परीक्षणको दायरा बढाउँदा संक्रमितको संख्या पनि बढेर जाने कुरा तथ्यांकले पुष्टि गरेको बताए। नयाँ थपिएका संक्रमितमा सबैभन्दा बढी मोरङका ७० जना छन्। मोरङको पनि प्रदेश राजधानी विराटनगर महानगरपालिकामा ६० जना संक्रमित भेटिएका छन्। विराटनगरमा २५ महिला र ३५ जना पुरुषमा संक्रमण पुष्टि भएको सामाजिक विकास मन्त्रालयले जनाएको छ। मोरङबाहेक सुनसरीमा ३४, झापामा २८, ओखलढुंगामा चार, उदयपुर, सोलुखुम्बु, भोजपुर र खोटाङमा एकएक र प्रदेश १ बाहिरका पाँच जनामा संक्रमण देखिएको छ। विराटनगर बाहेक मोरङको बूढीगंगामा दुई महिला, चार पुरुष, लेटाङमा दुई महिला, सुनवर्षी र ग्रामथानका एकएक पुरुषको रिपोर्ट पोजेटिभ आएको मन्त्रालयले जनाएको छ। सुनसरीको दुहवीमा सात महिला, छ पुरुष, इटहरीमा एक महिला, नौ पुरुष, धरानमा एक महिला, दुई पुरुष, इनरुवामा दुई पुरुष, गढीमा एक महिला, एक पुरुष, बर्जुमा एक महिला, एक पुरुष, बराहक्षेत्रमा एक पुरुष र कोशी गाउँपालिकामा एक महिलामा संक्रमण देखिएको छ। झापाको कनकाइका तीन महिला, आठ पुरुष, दमकमा तीन महिला, दुई पुरुष, मेचीनगरमा चार पुरुष, भद्रपुर र झापा गाउँपालिकामा तीनतीन, कचनकवल र गौरीगञ्जमा एकएक पुरुषको रिपोर्ट पोजेटिभ आएको छ। ओखलढुंगाको मानेभन्ज्याङमा दुई महिला, दुई पुरुष, भोजपुरमा एक पुरुष, उदयपुरको त्रियुगाका एक पुरुष, सोलुखुम्वु र खोटाङको स्थानीय तह नखुलेका एकएक पुरुष र प्रदेश १ बाहिरका एक महिला, चार पुरुषमा कोरोना देखिएको मन्त्रालयले जनाएको छ। प्रदेश १ मा हालसम्म कोरोना संक्रमितको संख्या तीन हजार आठ सय २५ पुगेको छ। हालसम्म ९५ हजार चार सय ५९ जनाको पीसीआर परीक्षण भएकोमा ९१ हजार छ सय ३४ जनाको रिपोर्ट भने नेगेटिभ आएको छ। प्रदेश १ मा शुक्रबार ७२ जना उपचारपछि डिस्चार्ज भएका छन्। पूर्वाञ्चल विश्वविद्यालय कोभिड१९ आइसोलेसन केन्द्र गोठगाउँबाट ३२, मेची अस्पताल झापाबाट १६, कोभिड१९ आइसोलेसन केन्द्र, रंगेलीबाट ११, होटल एशियाटिक आइसोलेसनबाट सात, बीपी कोइराला स्वास्थ्य विज्ञान प्रतिष्ठान धरानबाट पाँच, बीजेनरल अस्पताल आइसोलेसन केन्द्र हरिनगरबाट एक जना डिस्चार्ज भएका छन्। प्रदेश १ मा हालसम्म डिस्चार्ज हुनेको संख्या एक हजार आठ सय १९ पुगेको छ।"
कोरोना समुदायमा फैलियो : स्वास्थ्य मन्त्रालय,"काठमाडौं : नेपालमा कोभिड१९ को संक्रमण समुदाय (कम्युनिटी) ट्रान्समिसन जिल्ला र स्थानीय तहमा भएको छ। स्वास्थ्य तथा जनसंख्या मन्त्रालयले शुक्रबार गरेको पत्रकारसँगको भर्चुअल बैठकमा नेपालमा संक्रमण समुदायस्तरमा फैलिएसकेको र अहिले त्यो जिल्ला र स्थानीय तहमा रहेको बताइएको छ। मन्त्रालयका कोभिड१९ का स्थानीय स्रोत व्यक्ति महेन्द्र श्रेष्ठले संक्रमण मुलुकभरि नै समुदाय (कम्युनिटी) ट्रान्समिसन फैलिनसकेको र खासखास क्षेत्र (कलस्टर) तथा तहमा फैलिएको बताए। 'नेपालमा संक्रमण समुदायमा ट्रान्समिसन फैलिएको छ, यसमा कुनै दुई मत नै छैन, समुदायमा ट्रान्समिसनमा पनि जिल्ला र स्थानीय तहमा रहेका छौँ' उनले भने 'मुलुकभरि नै समुदाय ट्रान्समिसन भएको छैन, अहिले हामी कलस्टर तहमा रहेका छौँ, भोलि यो फैलिन सक्ला।' नेपालमा अहिले ४४ हजार २३६ जना संक्रमित भइसकेका छन्। तीमध्ये २५ हजार ५६१ जना निको र २७१ जना संक्रमणका कारणले मृत्यु भइसकेको छ। बैठकमा मन्त्रालयका प्रवक्ता डा जागेश्वर गौतमले वीरगञ्ज, सर्लाही, काठमाडौँ ललितपुरलगायत जिल्लामा कलस्टर तहमा नै संक्रमण देखिएको बताए। उनले ती ठाउँमा समुदायमा नै संक्रमण देखिएको हो वा होइन एन्टिबडी परीक्षणसमेत गरिने भएकाले यकिन तथ्यांक आएपछि जानकारी गराउने बताए। संक्रमणको सूचक हेर्दा अहिले समुदायस्तरमा नै हो कि भन्ने देखाएको छ। मोरङ, सुनसरी, बारा, महोत्तरी, धनुषा, रौतहट, सर्लाही, पर्सा, चितवन, काठमाडौँ, ललितपुर र रुपन्दहीलगायतका १२ जिल्लामा ५०० भन्दाबढी संक्रमित रहेका छन्। कोभिड १९ को संक्रमण सबै समूहका मानिसमा देखिरहेको र ट्राभल हिस्ट्रीमा नदेखिएका व्यक्तिमा पनि संक्रमण देखिन थालेपछि स्वास्थ्य तथा जनसंख्या मन्त्रालयको इपिडिमियोलोजी तथा सरुवा रोग नियन्त्रण महाशाखाले विश्व स्वास्थ्य संगनठको सहयोगमा समुदायमा फैलिएको हो वा होइन भन्ने अध्ययन गर्न थालेको हो। महाशाखाले सात प्रदेशमा रगत नमूना लिएर एन्टिबडी परीक्षण गरी संक्रमण समुदायस्तरमा फैलिएकोबारे अध्ययन शुरु गर्दैछ। संक्रमित भएको व्यक्तिबाट अर्को व्यक्तिमा संक्रमण सरेपछि दोस्रो चरणमा गएको हुन्छ। नेपाल यसअघि नै दोस्रो चरणमा प्रवेश गरिसकेको छ। संक्रमित हेरेर मोडालिटी कोभिड १९ स्थानीय स्रोत व्यक्ति श्रेष्ठले मुलुकभरि संक्रमणका अवस्था हेरेर मापदण्डको मोडालिटी लागू गरिने जानकारी दिए। 'सबै ठाउँमा एउटै मापदण्डको लागू गर्न सकिँदैन, काठमाडौँ र प्रदेश नं २ मा धेरै संक्रमति रहेका छन्, त्यहाँ छुट्टै मापदण्ड र कम संक्रमित भएका जिल्लामा छुट्टै मापदण्ड लागू हुन्छ', उनले भने 'निषेधाज्ञा र बन्दाबन्दी संक्रमित संख्या हेरेर हुन्छ, संक्रमितको अवस्थाअनुसार निषेधाज्ञा र बन्दाबन्दीको मोडालिटी परिवर्तन हुन्छ।' मन्त्रालयले ५०० भन्दाबढी संक्रमित भएका जिल्लामा निषेधाज्ञा र २०० भन्दाबढी संक्रमितमा बन्दाबन्दी गर्न सबै जिल्ला प्रशासन कार्यालयलाई निर्देशन दिइसकेको छ। सबै परीक्षण नमूना उनले अहिलेसम्म गरिएको सबै पिसिआर परीक्षण नमूना परीक्षण मात्र भएको बताए। अहिलेसम्म सात लाख ३१ हजार ७५२ जनामा पिसिआर परीक्षण गरिएको छ। 'ती नमूना परीक्षण गरिएकामध्ये दोहरिएको परीक्षण कति छन् भनेर छुट्याउने काम भइरेको छ', उनले भने 'संक्रमितमध्ये दुईदेखि चार प्रतिशत मानिसको परीक्षण दोहरिएको छ, यस्तै कतिपयको कन्याक्ट ट्रेसिङ गर्दा दोहरिएको छ।' स्थानीय स्रोत व्यक्ति श्रेष्ठले केहीमा पुनःसंक्रमण देखिएकाले त्यो पनि संख्या पत्ता लगाउने कार्यसमेत भइरहेको बताए। उनले प्रत्येक स्थानीय तहमा स्थानीय स्रोत व्यक्ति तोकेर कन्याक्ट ट्रेसिङलाई व्यवस्थित बनाउन थालेको जानकारी दिए। मन्त्रालयले संक्रमित बिरामीलाई निजी अस्पताललाई भर्ना नगर्ने पाइएकाले त्यस्ता अस्पतालको अनुगमन गरेर पहिलो चरणमा सचेत र त्यसपछि पनि नगरे कारवाही गर्नेसम्मको तयारी गरिएको उनले बताए। रासस"
एकै दिन तीन बालिकामाथि बलात्कार गरेको आरोपमा ४३ वर्षीय पुरुष पक्राउ,बेंसीसहर : लमजुङमा एकै दिन तीन बालिकालाई जवरजस्ती करणी गरेको अभियोगमा एक जना पक्राउ परेका छन् । तीन बालिकालाई ललाईफकाई गरी जवरजस्ती करणी गरेको अभियोगमा प्रहरीले क्व्होलासोंथर गाउँपालिका ३ बगुमका ४३ वर्षीय नन्दमान गुरुङलाई पक्राउ गरेको हो । भदौ ६ गते ११११ वर्षीया दुई बालिका र ९ वर्षीया एक बालिकालाई ललाईफकाई जवरजस्ती करणी गरेको भनी प्रहरीमा जाहेरी परेको प्रहरी नायव उपरीक्षक गंगाबहादुर थापाले जानकारी दिए । तीन बालिकालाई कोही नबस्ने खाली घरमा लगेर जवरजस्ती करणी गरेको भनी भदौ १९ गते शुक्रबार जिल्ला प्रहरी कार्यालयमा पीडित पक्षले जाहेरी दिएका थिए । प्रहरीमा जाहेरी आउनासाथ गुरुङलाई पक्राउ गरिएको प्रहरीले जनाएको छ । ललाईफकाई गर्दै मोबाइलमा अश्लिल भिडीयो देखाएर जवरजस्ती करणी गरेको पीडितले बताएका छन् । आधा घण्टा र एक घण्टाको फरकमा तीन बालिकालाई जवरजस्ती करणी गरेको प्रहरीको प्रारम्भिक अनुसन्धानबाट खुलेको छ । तीन बालिकामध्ये दुई बालिका दिदीबहिनी हुन् । आरोपित गुरुङलाई प्रहरीले बिहीबार राति पक्राउ गरी जिल्ला अदालतबाट २० दिनको म्याद थप गरी जवरजस्ती करणी सम्बन्धी कसुरमा अनुसन्धान सुरु गरिएको प्रहरी निरीक्षक ओमकाप्रकाश पुनले जानकारी दिए ।
कोरोना संक्रमितलाई घरभित्रै थुनेर वडाध्यक्षले ताल्चा लगाएपछि,भक्तपुर : कोरोना भाइरस कोभिड१९ सङ्क्रमित भक्तपुर नगरपालिका१० कमलविनायकका एक पुरुषको घरमा नौ जनालाई घरभित्र राखेर वडाध्यक्षले ताल्चा लगाइदिएका छन्। करिव ४९ वर्षीय पुरुषमा गत बुधबार कोरोना भाइरस सङ्क्रमण पुष्टि भएपछि खरिपाटीस्थित विद्युत् प्राधिकरण तालिम केन्द्रको आइसोलेसनमा राखिएको थियो। यसपछि श्वासप्रश्वासमा समस्या आएपछि हाल उनीको पाटन अस्पतालमा उपचार भइरहेको छ भने परिवारलाई बाहिरबाट ताला लगाएर भित्रै राखिएको छ। कोरोना सङ्क्रमित परिवारलाई होम आइसोलेसनमा राखेर जनप्रतिनिधिले आवश्यक परामर्श र सहयोग गर्नुपर्नेमा उल्टैभित्र राखेर बाहिरबाट ताल्चा मारिदिएपछि पीडित परिवार थप मानसिक तनावमा परेको सङ्क्रमितका परिवारले बताएका छन्। वडाध्यक्षसहितको टोलीले सङ्क्रमित पुरुषकी आमासहित परिवारका चार जना र घरमा डेरागरी बस्ने पाँच जना गरी नौ जना घरभित्र नै राखेर घरको मूल ढोकामा ताल्चा लगाएर साँचो छिमेकीलाई दिइ केही परे छिमेकीलाई भिन्नु भनेर गएको परिवारले जनाएका छन्। घरमा बाहिरबाट ताल्चा मारिदिएपछि घरभित्र रहेका वृद्धवृद्धा र साना बालबालिका त्रसित भएको बताउँदै वडाध्यक्ष र छिमेकीले पीडामाथि पीडा थपेको परिवारको गुनासो छ। भक्तपुर१० का वडाध्यक्ष लक्ष्मीप्रसाद ह्यौमिखाले भने परिवारकै आग्रहमा ताल्चा मारेको दाबी गरे। भाडामा बस्ने बाहिर जाने आउने गर्दा छिमेकीमा सङ्क्रमण होला भनेर छिमेकी र परिवारले आग्रह गरेपछि ताल्चा मारेको उनको भनाइ छ। अरु सङ्क्रमितको घरमा डोरीले बाध्ने र घर सिल गर्ने गरे पनि यस घरमा भने प्रहरी र छिमेकीको रोहबरमा ताल्चा मारेर केही परे छिमेकीलाई भन्नु भनेर साँचो छिमेकीलाई दिएको वडाध्यक्ष ह्यौमिखाले जानकारी दिए। महानगरीय प्रहरी परिसरका प्रहरी नायब उपरीक्षक दीपक गिरीले सङ्क्रमितको प्रत्यक्ष सम्पर्कमा आएका व्यक्ति दुई साता होम आइसोलेशन बस्नुपर्ने र कन्ट्याक ट्रेसिङमा परेकाको सात दिनमा पिसिआर परीक्षण गर्दै आएको उल्लेख गरे। कमलविनायकमा भने वडाध्यक्ष र छिमेकीले नै परिवारको सहमतिमा बाहिरबाट ताल्चा मार्न भनेपछि प्रहरी रोहवरमा बसेको जनाउँदै पीडितको निगरानी भने छिमेकी र जनप्रतिनिधिले गर्नुपर्ने बताए। रासस
होम डेलिभरीको मापदण्ड तोकियो,"काठमाडौं : जिल्ला प्रशासन कार्यालय काठमाडौँले घरदैलो (होम डेलिभरी) सेवा सञ्चालनसम्बन्धी मापदण्ड कार्यान्वयनमा छ। यससँगै शुक्रबारदेखि घरदैलो सेवा समेत सञ्चालनमा आएको छ। सेवा सञ्चालन गर्दा तोकिएको मापदण्ड लागू नभएमा कडा कारवाही हुने प्रशासनले चेतावनी दिएको छ। घरदैलो सेवाको आजदेखि नै अनुगमन शुरुआत भइसकेको प्रमुख जिल्ला अधिकारी जनकराज दाहालले जानकारी दिए। 'कोभिड१९ को सङ्क्रमण जोखिम रहेका बेला लापरबाही गर्न दिनुहुन्न भनेर हामीले मापदण्ड स्वीकृत गरेका छौँ, यस अनुसारको सेवा सञ्चालन गर्न आजदेखि खुला छ, उनले भने 'प्रशासन, प्रहरी र स्थानीय तहबाट सुक्ष्म अनुगमन हुन्छ, मापदण्ड प्रयोग गरेको नपाइए तत्कालै कारवाही गरिन्छ।' विहीबार मात्रै उपत्यकाका तीनै जिल्ला प्रशासन कार्यालयले उक्त मापदण्ड स्वीकृत गरेका थिए। सहायक प्रमुख जिल्ला अधिकारी जनकराज भट्टको नेतृत्वमा बनेको समितिले उक्त मापदण्ड तयार पारेको हो। तोकिएको खाद्यवस्तुसहित अन्य घरदैलो सेवा दिउँसो एक बजेदेखि साँझ सात बजेसम्म मात्रै सञ्चालन गर्न पाइने छ।कोभिड१९ को सङक्रमण बढिरहेको अवस्थामा मापदण्ड विपरीत सेवा सञ्चालन गर्दा घरघरमा सङ्क्रमण फैलिन सक्ने जनाउँदै स्थानीय प्रशासनले अघिल्लो हप्ता उक्त सेवा बन्द गरेको थियो। त्यसपछि बसेको संयुक्त बैठकले बनाएको समितिले मापदण्ड निर्माण गरी लागू गरेको हो। यसरी सेवा सञ्चालन गर्ने संस्था दर्ता भइ नवीकरण भएको हुनुपर्ने र सोको प्रतिलिपि सेवा दिन जाने व्यक्तिसँगै रहेको हुनुपर्ने स्वीकृत मापदण्डमा उल्लेख छ। वस्तु वा सेवाको मूल्य अनलाइनमा अनिवार्य रुपमा राखेको हुनुपर्नेछ। सरकारले तोकेको स्वास्थ्य, सुरक्षा मापदण्डको पूर्णपालना भएको हुनुपर्ने तथा सेवाग्राहीसँग कम्तीमा दुई मिटरको दूरी कायम हुनुपर्ने जनाइएको छ। यसरी मापदण्ड प्रयोग गरे वा नगरेको बारे सहायक प्रमुख जिल्ला अधिकारीको नेतृत्वमा बनेको समितिले अनुगमन गर्नेछ। काठमाडौँमा भने सहायक प्रजिअ जीवनप्रसाद दुलालको नेतृत्वमा अनुगमन समिति रहेको छ। स्थानीय तहको वडाका प्रतिनिधिले समेत निगरानी राख्ने जनाइएको छ। रासस"
गोंगबु हत्या काण्ड : कल्पनालाई पुर्पक्षका लागि थुनामा पठाउन आदेश,काठमाडौं : काठमाडौँ जिल्ला अदालतले कृष्णबहादुर बोहराको हत्या गरेको अभियोगमा पक्राउ कल्पना मुडभरी (पौडेल) लाई पुर्पक्षका लागि थुनामा पठाउने आदेश जारी गरेको छ। न्यायाधीश विनोदकुमार पोखरेलको इजलासले बिहीबार उक्त अभियोगमा पक्राउ परेकी चितवन शक्तिखोरकी ३७ वर्षीया पौडेललाई पुर्पक्षका लागि थुनामा पठाउने आदेश जारी गरेको अदालतमा फैसला कार्यान्वयन गरिएको बताइएको छ। पौडेललाई सुन्धारास्थित जगन्नाथ देवलस्थित केन्द्रीय कारागार र पौडेलकी १५ वर्षीया छोरीलाई भक्तपुरस्थित बाल सुधार गृह पठाउने अदालतले आदेश दिएको छ। गोंगबूमा गत साउन २५ गते बोहराको हत्या गरी घाँटी र खुट्टा एउटा सुटकेस र शरीर अर्को सुटकेसमा रहेको अवस्थामा प्रहरीले फेला पारेको थियो। सोही घटनाका अभियुक्त पौडेललाई पुर्पक्षका लागि थुनामा पठाउने आदेश भएको हो। रासस
भारतीय बजारमा नेपालीको आवतजावत बढ्यो,"परासी : पश्चिम नवलपरासीको सीमासँग जोडिएका भारतीय बजारमा नेपालीहरुको आवतजावत बढ्न थालेको छ। सीमा क्षेत्रको आवतजावतमा पूर्ण रुपमा रोक लगाइएको छ। तर भारतीय बजारमा किनमेल गर्न जाने नेपालीहरुको संख्या भने दिनप्रतिदिन बढ्दै गएको छ। सीमा क्षेत्रमा रहेका ठूठीबारी, बर्गदवालगायतका भारतीय बजार र आसपासका क्षेत्रमा कोरोना संक्रमणको संख्या बढ्दै गएको छ। दुई दिनअघि ठूठीबारी बजारमा मात्र २५ जनामा कोरोना संक्रमण देखिएको त्यहाँका पत्रकार मनोज कुमार जोशीले बताए। तर पनि नेपालीहरु लुकिछिपी भारत जान भने छाडेका छैनन्। सीमा क्षेत्रमा रहेका दुवै देशका सुरक्षाकर्मीले आवतजावतमा कडाई गरेका छन्। सुरक्षाकर्मीहरु प्रमुख नाकाहरुमा मात्र सिमित रहँदा लुकिछिपी भारत जानेको संख्या बढ्दै गएको हो। यसले जिल्लामा कोरोना संक्रमणको जोखिमलाई बढाएको छ। जसका कारण अहिले पनि सीमा क्षेत्रका पालिकामा संक्रमणको संख्या बढ्दै गएको छ। सीमा क्षेत्रको पाल्हीनन्दन गाउँपालिकामा मात्र ४४ बढी संक्रमित छन्। अन्य सीमा नाकाका पालिकाहरुमा पनि संक्रमण बढ्न थालेको छ। अहिले सीमा क्षेत्रका भारतीय बजार पूर्ण रुपमा खुला गरिएको छ। त्यहाँको प्रशासनले केही दिन शनिबार र आइतबार बजार क्षेत्र बन्द रहने जनाएको थियो। अहिले भने त्यसलाई हटाएर सधैं खुला रहने निर्णय गरेको छ। यसले गर्दा झन नेपालीहरु आउने क्रम बढेको पत्रकार जोशीले बताए। जोशीका अनुसार सार्वजनिक यातायात पनि चलेका छन्। दैनिक किनमेलदेखि गोरखपुर, नौतनवा, निचलौललगायतका बजारमा नेपालीहरु स्वास्थ्य उपचारका लागि समेत गएर फर्कने गरेका छन्। दैनिकजसो २ देखि ३ सय जनासम्म नेपालीहरु दैनिक किनमेल र अन्य कामका लागि आउजाउ गरेर फर्कने गरेका छन्। लुकिछिपी भारततर्फ आउजाउ गर्ने क्रम बढ्न थाल्यो भनेर गुनासो आउने गरेको प्रमुख जिल्ला अधिकारी सागरमणि पाठकले बताए। उनले त्यसलाई कडाईका साथ रोक लगाउनले जानकारी दिए।"
पाँचथरको चिवा भञ्ज्याङ र भैंसेमा बीओपी स्थापना,"फिदिम : भारतसँग सिमाना जोडिएको उच्च पहाडी क्षेत्रमा सीमा सुरक्षा बल (बीओपी) स्थापना गर्न थालिएको छ। पाँचथरको चिवा भञ्ज्याङ र भैंसेमा बीओपी स्थापना गरिएको हो। याङवरक गाउँपालिका१ स्थित मध्यपहाडी लोकमार्गको उद्गमस्थल चिवा भञ्ज्याङ र फालेलुङ गाउँपालिका५ स्थित भैंसेमा बीओपी स्थापना गरिएको हो। चिवा भञ्ज्याङको बीओपी सशस्त्र प्रहरीका डीआईजी वंशीराज दाहालको उपस्थितिमा स्थापना गरिएको छ। १ नम्बर प्रदेशकी सांसद सिता थेवेको प्रमुख आतिथ्यतामा चिवा भञ्ज्याको बीओपी उद्घाटन गरिएको हो। चिवामा निर्माणाधिन होमास्टेमा अस्थाई रुपमा बीओपी राखिएको हो। सई जसबहादुर प्रधानको कमाण्डमा १८ जना सशस्त्र प्रहरीको टोली चिवाको बीओपीमा राखिएको छ भने सई युवराज तिम्सिनाको कमाण्डमा १८ जनाको टोली भैंसेमा खटाइएको सशस्त्र प्रहरी बल नेपाल नम्बर २ गुल्म हेक्वा हिमशिखर पाँचथरका सशस्त्र प्रहरी नायब उपरीक्षक किशोर कुमार श्रेष्ठले जानकारी दिए। दुई बीओपीमा शसस्त्र प्रहरी नीरिक्षकको कमाण्डमा ३५ जनाको टोली खटाइनेछ, श्रेष्ठले भने अहिले जनशक्ति अभावको कारण सईको कमाण्डमा १८ जनाको दरले बीओपी खटाइएको हो। पाँचथरमा जम्मा ४ ओटा बीओपी स्थापना गर्ने योजना छ। जसमध्ये दुई बीओपी स्थापना गरिएको छ। डीआइजी दाहालका अनुसार १ नम्बर प्रदेशमा ३० ओटा स्थापना भइसकेका छन्। अब २२ ओटा बीओपी स्थापनाको चरणमा छन्। हामीले बीओपी स्थापना गर्ने कामलाई तिब्र रुपमा अघि बढाएका छौँ, दाहालले भने, पाँचथरमा जस्तै अन्य जिल्लामा पनि धमाधम बीओपी स्थापना भइरहेको छ। बीओपी स्थापना भएपछि सिमाक्षेत्रका स्थानीय खुसी छन्। सीमा क्षेत्रमा हुने चोरी निकासी र सीमा अतिक्रमण रोकिने फलैँचाका विश्वेश्वर बेघाले बताए। यसअघि सीमा सुरक्षाको अभावमा बहुमूल्य जडिबुटी, लोपन्मुख वन्यजन्तुको चोरी निकासी हुने गरेको थियो। चिवा भञ्ज्याङमा बीओपी स्थापनामा संलग्न जनप्रतिनिधि र सुरक्षा अधिकारी । तस्बिर : भीमकुमार बाँस्कोटा"
स्याङ्जामा निषेधाज्ञा हट्यो,"स्याङजा : जिल्ला प्रशासन कार्यालय स्याङ्जाले यसअघि जारी निषेधाज्ञाका स्वरुप परिवर्तन गर्दै बिहीवार रातीदेखि निषेधाज्ञा हटाएको छ। तर, केही मापदण्डमा बन्द यथावतै कायम गर्दै भदौ ३१ गतेसम्म लम्ब्याएको छ। गएराती (बिहीवार) १२ बजेदेखि यसअघि जारी निषेधाज्ञाको समयावधी सकिएपछि जिल्ला कोभिड संकट व्यवस्थापन केन्द्रको बैठकले संक्रामक रोग ऐन २०२० को दफा २ बमोजिमको आदेश जारी गरेको हो। जिल्लामा कोरोना संक्रमणको दर कम भएकाले प्रशासनले निषेधाज्ञामा लचिलो बनेको बनेको प्रमुख जिल्ला अधिकारी गंगाबहादुर क्षेत्रीले जानकारी दिए। उनले भने कारोना संक्रमण छिटो सर्ने हुदाँ उच्च सतर्कता अपनाउदै भीडभाड हुन नदिई, सामाजिक दुरी र स्वास्थ्य सुरक्षा अपनाई ब्यवसाय संचालनका लागि भने बाटो खोलिदिएका हौं। जिल्ला भित्र सञ्चालित निजी तथा ट्याक्सी जोर विजोर प्रणाली अनुसार सञ्चालन गर्न पाईने र एक साधनमा २ जना मात्र सवार हुन पाइने भएको छ। सुरक्षा मापदण्ड पालनागरी बिहान ७ देखि बेलुका ७ बजे सम्म व्यवसायीक गतिविधीहरु, खाद्यान्न, कृषि र पशुपंक्षी तथा निर्माण सामग्रीहरु लगायतका ढुवानीलाई बिहान ६ देखी बेलुका ९ सम्म मात्र संचालन गर्न पाईने भएको छ। यसैगरी, सरकारी कार्यालय, बैंक तथा वित्तीय संस्थाहरु तथा सहकारीहरुले तोकिए बमोजिमका स्वास्थ्य र सुरक्षाका मापदण्ड, २०७७ को पालना गर्दै संचालन गर्न पाउने भएका हुन। तर, संक्रमितको दर घटे पनि जिल्लामा कोरोना संक्रमणको जोखिम भने कायमै रहेको जनाउदै भीडभाड नियन्त्रणका लागि केही बुँदामा भने बन्द कायमै रहेको प्रशासन कार्यालयद्धारा जारी सूचनामा उल्लेख छ। जारी सूचना अनुसार एम्बुलेन्स तथा शव बाहन बाहेक अन्य सवारी साधन विहान ६ देखि साँझ ९ बजे सम्म संचालन गर्ने, जिल्लाभित्र तथा बाहिर संचालन हुने सार्वजनिक सवारी साधन चलाउन नपाउने, शैक्षिक संस्थाहरु, पुस्तकालय, गोष्ठी, तालिम र सेमिनार, सबै प्रकारका प्रदर्शन, भेला तथा सम्मेलन, पार्टी प्यालेस लगायतका मनोरञ्जन स्थल, सैलुन, ब्युटीपार्लर तथा स्पा, स्वीमिङ पुल, जिमखाना लगायतका सेवा तथा स्थलहरु खोल्न नपाईने, सभा जुलुश, महोत्सव, तथा सबै धार्मिक, सामाजिक तथा सांस्कृतिक कार्यक्रम आयोजना गर्न पाईने छैंन। अत्यावश्यक बाहेक बाहिर ननिस्कने। यदी निस्कनै परेमा अनिवार्य मास्कको प्रयोग, दुई मिटरको भौतिक दुरी, पटक पटक साबुन पानीले हात धुन र स्यानिटाइजरको प्रयोग जस्ता स्वास्थ्य सुरक्षाका मापदण्ड पूर्ण रुपमा पालना गर्दै गराउदै ब्यवसाय संचालन गर्न सूचित गरिएको छ। सूचनाकोे अवज्ञा गरे संक्रामक रोग ऐन, २०२० एवं अन्य प्रचलित कानून बमोजिम कारवाही हुने जनाइएको छ।"
बुटवलमा कोरोना संक्रमित दीर्घरोगी महिलाको मृत्यु,"भैरहवा : रुपन्देहीको बुटवलस्थित गौतमबुद्ध सामुदायिक मुटु अस्पतालमा दीर्घरोगबाट ग्रस्त एक कोभिड १९ संक्रमितको मृत्यु भएको छ । उच्च रक्तचाप, मधुमेह, मृगौला र निमोनियाले ग्रस्त रहेकी सिद्धार्थनगर नगरपालिका ७ की ६४ वर्षीया महिलाको भेन्टिलेरटमा उपचारको क्रममा शुक्रबार बिहान मृत्यु भएको गौतमबुद्ध सामुदायिक मुटु अस्पताल प्रेस विज्ञप्ती जारी गरी जनाएको छ । अस्पतालका अनुसार महिला भदौ ४ गते अस्पतालमा भर्ना भएकी थिइन् । उनलाई सोही दिनदेखि आइसीयूमा राखेर उपचार गर्ने क्रममा भदौ १५ गते स्वाब संकलन गरको थियो। कोभिड १९ परीक्षण गर्दा उनमा संक्रमण पुष्टि भएको थियो । तर, उनको मृत्यु कोरोना संक्रमणले भएको वा अन्य कुनै कारणले त्यो खुलेको छैन ।"
निजी विद्यालयले वैकल्पिक सिकाइवापत् पनि शुल्क लिन पाउँछन् : शिक्षामन्त्री पोखरेल,"काठमाडौं : शिक्षा, विज्ञान तथा प्रविधिमन्त्री गिरिराजमणि पोखरेलले निजी विद्यालयले वैकल्पिक सिकाइवापत् पनि शुल्क लिन सकिने बताएका छन्। मन्त्री पोखरेलले शुक्रबार भर्चुअलरुपमा आयोजित पत्रकार सम्मेलनमा एक प्रश्नको जवाफमा स्थानीय तहको अनुमतिमा निजी विद्यालयले वैकल्पिक सिकाइवापत् पनि शुल्क लिन सकिने बताएका हुन्। त्यस्तै कोरोना महामारीका कारण शिक्षालय खोल्ने स्थिति नभएकाले वैकल्पिक प्रणालीको सिकाइलाई शैक्षिक सत्रका रुपमा मान्यता दिई यस प्रक्रियामा अनिवार्य सहभागिताका लागि शिक्षक, अभिभावक र विद्यार्थीमा आह्वान गरेका छन्। बाध्यात्मक स्थितिमा घर नै शिक्षालय भन्ने मान्यताका साथ सबैका लागि वैकल्पिक प्रणालीबाट न्यूनतम् सिकाइको सुनिश्चितताका लागि अभियान सञ्चालन गरिने जानकारी दिए। घरमै बसेर इन्टरनेट, रेडियो, टेलिभिजन, शिक्षकसँग टेलिफोन सम्पर्कका माध्यमबाट र सूचना तथा प्रविधिको पहुँच नभएका शिक्षकले भौतिक दूरी कायम गरी सिकाइ प्रक्रियामा अमूल्य योगदान दिनुपर्ने बताए। उनले आजको मन्त्रिपरिषद्को बैठकमा यसबारे छलफल भएको तथा सूचना र सञ्चारको पहुँच भएका र नभएका विद्यार्थीको सिकाइ निरन्तरताका लागि कार्ययोजना ल्याउन निर्देशन दिएको पनि जानकारी दिए। उनले वैकल्पिक प्रणालीलाई शैक्षिकसत्रको मान्यता दिई पाठ्यक्रम समायोजनका लागि विश्वविद्यालय र सम्बन्धित निकायकाले काम गरिरहेको र स्थानीय तहले सिकाइको अनुगमन गरी प्रभावकारिता कायम गर्नुुपर्ने उल्लेख गरे। मन्त्री पोखरेलले सबै शिक्षकको अनिवार्य कोरोना बीमा शुरु भएकाले चुनौतीको घडीमा कर्तव्यपालनमा विशेष ध्यान दिन आग्रह गरे। उनले गत जेठ १८ मा जारी गरिएको वैकल्पिक प्रणालीको सिकाइ सहजीकरण निर्देशिका २०७७ संशोधन गरी शैक्षिकसत्रका मान्यता र विद्यार्थी अभिलेखीकरण तथा तथ्याङ्क सङ्कलनको प्रक्रिया शुरु हुने जानकारी दिए। मन्त्री पोखरेलले भने 'हतार हतार शैक्षिक संस्था खोल्ने निर्णय गरेर सङ्क्रमण थप फैलिएमा नेपालले त्यसलाई धान्न सक्दैन। कतिपय विश्वका अन्य मुलुकको उदाहरणले पनि हामीलाई यही सिकाइरहेको छ। त्यसैले अहिले वैकल्पिक विधिको शिक्षाको विकल्प छैन।'"
'ईकर्मकाण्ड'को अनलाईन सेवा सुरु,"काठमाडौं : कोरोनाको महामारीकाबीच भाद्र शुक्ल पूर्णिमा अर्थात् बुधबारदेखि हिन्दु धर्मालम्बीहरुको महालय श्राद्ध अर्थात सोह्र श्राद्ध सुरु भएको छ। पितृ कार्यलाई शास्त्रहरूमा देवकार्यभन्दा ठूलो मानिएको छ । पितृहरूका श्रद्धाका लागि गरिने सोह्र श्राद्ध अर्थात महालय श्राद्धको धेरै महत्व छ। पितृकार्य नगर्दा दोष लाग्छ भनेर शास्त्रमा भनिएको छ भने, समयमै नगरे पनि दोष लाग्ने धर्मशास्त्रमा उल्लेख छ । पछिल्लो समय कोरोनाको बढ्दो संक्रमणका कारण भेटघाट, जमघटको परिस्थिति छैन । यस्तो अवस्थामा सोह्र श्राद्ध सहजतापूर्वक सञ्चालन गर्नका लागि पहिलो पटक अनलाईन श्राद्ध सेवा सुरु गरिएको छ । कोरोनाको महामारी तथा समस्यालाई मध्यनजर गर्दै सिधा टेलिफोन सम्पर्क, वेव साईट र मोबाईल एप मार्फत सोह्र श्राद्ध सहजता तथा सुरक्षितसाथ सम्पन्न गराउन सकिन्छ । '' सेवा मोबाईल एप मार्फत र फेसबुक पेजमार्फत उपलब्ध छ । साथै : मार्फत पनि सन्सारभर उपलब्ध हुनेछ। कोरोना महामारीकाबीच यो घरमै बस्ने, कोरोनाको प्रकोपबाट आफू बच्ने र परिवारलाई पनि बचाउन चाहाने तथा समाजमा संक्रमण फैलन नदिने इच्छा राख्नेका लागि सहज छ। जोखिम नमोली घरमै बसेर सोह्र श्राद्ध गर्न चाहनेहरुका लागि भने भिडियो कल मार्फत यो कर्म गर्न सकिन्छ । त्यसका लागि अनलाईन मार्फत पण्डितहरु उपलब्ध हुन्छ । सोह्र श्राद्धका लागि कमसेकम रु १,४०० दक्षिणा तोकिएको छ र ब्राम्ह्ण भोजन स्वेच्छाले ट्रान्सफर गर्ने विकल्प रहेको छ।"
रुपन्देहीमा तीनजना कोरोना संक्रमितको मृत्यु,"भैरहवा : रुपन्देहीको भैरहवामा एकजना कोभिड १९ संक्रमितको मृत्यु भएको छ । मृगौलाले काम नगरेपछि डायलासिस गराउनका लागि चितवन गएको बेला उनीमा कोभिड १९ संक्रमण पुष्टि भएको थियो । कोभिड १९ संक्रमण पुष्टि भइ होमआइसोलेसनमा बसेका सिद्धार्थनगर नगरपालिका (भैरहवा) ८ का ४५ वर्षीय पुरुषको शुक्रबार बिहान मृत्यु भएको भएको स्वास्थ्य कार्यालय रुपन्देहीका भेक्टर कन्ट्रोल निरीक्षक केदारनाथ शाहले जानकारी दिए । 'संक्रमण पुष्टि भएपछि होम आइसोलेसनमा बस्नुभएको थियो,' उनले भने, 'मृगौलाको डायलासिस गराउनका लागि बुटवल जाने तयारी गरिरहँदा शुक्रबार बिहान मृत्यु भयो ।' कोरोना संक्रमण पुष्टि भएपनि उनको मृत्यु कोरोनाले भएको वा अन्य कुनै कारणले त्यो खुलेको छैन । कोरोना पुष्टि भएको तर मृत्युको ठोस कारण नखुलेको रुपन्देहीमा शुक्रबार तीनजनाको मृत्यु भएको छ । मृत्यु हुनेमा बुटवल उपमहानगरपालिका ८ का ७८ वर्षीय पुरुष, सिद्धार्थनगर नगरपालिकाका ७ का ६४ वर्षीया महिला र वडा नम्बर ८ का ४५ वर्षीय पुरुष छन् ।"
राहत लिएर बागलुङको बाढी प्रभावित क्षेत्र पुगे गृहमन्त्री,"बागलुङ : गृहमन्त्री रामबहादुर थापा 'बादल' शुक्रबार बाढी प्रभावित क्षेत्र ढोरपाटन पुगेका छन् । बिहीबार नै त्यसतर्फ हिँडे पनि मौसम खराबीका कारण गृहमन्त्री थापा स्याङ्जाको आकाशबाटै पोखरा विमानस्थलमा आकस्मिक अवतरण गरेका थिए । अत्याधिक वर्षाका कारण मौसमले साथ नदिएपछि पोखराबाट काठमाडौं फर्किएका थिए । नेपाली सेनाको हेलिकोप्टरमार्फत आएका गृहमन्त्री थापासहितको टोलीले बुधबा राती भुजीखोलामा आएको भीषण बाढीले पुर्याएको क्षतिबारे स्थलगत जानकारीसहित त्रिपाल, टेण्ट, म्याटलगायतका राहत सामग्री समेत वितरण गरेको छ । बाढी प्रभावित ढोरपाटन नगरपालिकाको वडा ९ सहितको स्थलगत जानकारी पछि गृहमन्त्री थापाले बाढीले क्षतिग्रस्त बनाएका घरको पुर्ननिर्माण वर्षा लगत्तै सुरु गरिने प्रतिवद्धता व्यक्त जनाए । देशले ढोरपाटनको विपत्तिबाट अकल्पनीय घटना बेहोर्नु परेको भन्दै घर र परिवार गुमाएकाहरुको साथमा सरकार रहेकाले उच्च मनोवल सहित अघि बढ्न आग्रह गरे । बाढीका कारण अझै पनि थप जोखिमयुक्त वस्तीबारे पूर्व सचेतता अपनाउन र भौतिक पूर्वाधारको पुर्ननिर्माणका लागि सम्बन्धित मन्त्रालयलका मन्त्री सँग कुरा गरिने उनले बताए । बाढी प्रभावित क्षेत्रका सांसद तथा नेकपाका नेता देवेन्द्र पौडेल सुनिलले ढोरपाटनका बाढी प्रभावित नागरिकको राहत, खोजी तथा पुर्नस्थापनाका लागि सबै तह र निकायबाट पहलका लागि कुनै कसर बाँकी नराखिने बताए । बुधबार राती आएको बाढीले ढोरपाटन नगरपालिकाकाको वडा नम्बर ९ सहित ७ र ८ मा ठूलो क्षति पुर्याएको छ । बाढीमा परि १४ जनाको मृत्यु भएको छ भने २४ जना अझै बेपत्ता छन् ।"
"ढोरपाटनमा बाढी : मृतक १४ मध्ये ७ जनाको सनाखत, २४ अझै बेपत्ता","बागलुङ : जिल्लाको ढोरपाटनमा भुजीखोलामा आएको बाढीले ज्यान गुमाएका १४ मध्ये ७ जनाको पहिचान खुलेको छ। २४ जना अझै बेपत्ता छन्। बुधबार राति ढोरपाटन शिकार आरक्षको देउराली छेउको पहाड खसेर खोला थुनिएर फुटे पछि भुजीखोलामा भीषण बाढी आएको थियो। बाढीमा परेर ज्यान गुमाएका १४ जनाको शव भेटिएको थियो। जसमा ढोरपाटन नगरपालिका ९ का २६ वर्षीया केशमाया विक, ४६ वर्षीय करबहादुर विक, २२ वर्षीय जीवन विक, ११ वर्षीया डल्ली विक, २१ वर्षीया डिलमाया पुन, वर्ष ३५ कि रिनाकुमारी घर्ती र वर्ष ३२ की करमती बुढाको सनाखत भएको जिल्ला प्रहरी कार्यालय बागलुङका प्रहरी नायव उपरिक्षक तथा सूचना अधिकारी राजेन्द्र रेग्मीले जानकारी दिए। मृत अवस्थामा शव फेला परेका ८ जनाको शव अझै सम्म सनाखत हुन सकेको छैन। शव कतै पुलको लठोमा अड्केको अवस्थामा फेला परेको छ भने कतै खोला किनारको बालुवामा भेटिएको छ। हात, खुट्टा, टाउँको नभएको अवस्थाका क्षतविक्षत अवस्थामा रहेकाले शव पहिचान गर्न कठिनाइ भइरहेको डिएसपी रेग्मीको भनाई छ। बाढीले ३१ घर बगाएको थियो भने ७० भन्दा बढी घरमा क्षति पुर्याएको छ। बाढीमा परेका चार जनाको घाइते अवस्थामा उद्वार गरिएको छ। जसमध्ये गम्भीर अवस्था रहेका ढोरपाटन नगरपालिका ९ का महेन्द्र पुनलाई उपचारका लागि प्राथमिक स्वास्थ्य केन्द्र बुर्तिबाङमा उपचार भइरहेको छ। बाढीले ढोरपाटन ९ स्थित लाकुरीबोट स्वास्थ्य चौकीको भवन, जनचेतना प्राविको ४ कोठे भवन, सरस्वती प्राविको २ कोठे भवन, भुजीखोला लघु जलबिधुत आयोजनाको ५ वटा शाखा मध्ये ४ वटा भवन, सडक छेउमा पार्किङ गरेर राखेको एक जीप पनि बगाएको छ।"
धनुषामा कोरोनाले भारतीय नागरिकको मृत्यु,जनकपुरधाम : धनुषामा एक भारतीय नागरिकको कोरोना संक्रमणबाट मृत्यु भएको छ। भारतको आन्ध्र प्रदेशको बिसाखापटा घर भएर धनुषाधाम काम गर्दै आएका भारतीय नागरिकको कोरोनाले मृत्यु भएको जिल्ला प्रशासन कार्यालय धनुषाका प्रशासकीय अधिकृत गणेश मिश्रले जानकारी दिए। धनुषाको क्षिरेश्वरनाथ नगरपालिका ३ रमदैयास्थित लोमस प्यारेन्टल एण्ड फोर्मुलेशन प्राईभेट लिमिटेडमा कार्यरत ६५ वर्षीय भारतीय नागरिकको मृत्यु भएको हो। मिश्रका अनुसार बुधबार कम्पनीको आवासमा वृद्ध मृत फेला परेका थिए। मृत्युको केही दिन अघि ज्वरो र रुघाखोकीको लक्षण देखिएको प्रशासनको भनाई छ। विगत चार वर्षदेखि उक्त कम्पनी काम गर्दै आएका पुरुषको आवासमा मृत शव फेला परेको थियो। शवलाई नेपाली सेनाको कोरोना (कोविड१९) डेथ बडी मेनेजमेन्ट टीमले स्वाब लिएर परीक्षणका लागि बुझाएको थियो। उनको जनकपुर जनस्वास्थ्य प्रयोगशालामा गरिएको परीक्षणमा शुक्रबार कोरोना पोजिटिभ देखिएको हो। मृत्युपछि उनको कोभिड व्यवस्थापन नियम बमोजिम शुक्रबार शव व्यवस्थापन गरिएको हो। योसँगै धनुषामा कोभिड १९ बाट मृत्यु हुनेको संख्या १३ पुगेको छ।
पर्सामा थप २७ जनामा संक्रमण,"वीरगन्ज : पर्सामा थप २७ जनामा कोरोना भाइरस संक्रमण पुष्टि भएको छ । वीरगन्जस्थित नारायणी अस्पतालको प्रयोगशालामा बिहीबार राती गरिएको परीक्षणमा पर्साका ६ महिला र २१ पुरुष गरी २७ जनामा संक्रमण पुष्टि भएको नारायणी अस्पतालका प्रवक्ता डाक्टर अतुलेश चौरसीयाले जानकारी दिए । डाक्टर चौरसीयाका अनुसार वीरगन्ज महानगरपालिकाका विभिन्न वडाका २० जनामा संक्रमण भेटिएको हो । वीरगन्ज महानगपालिका ८ का ४ जना , १५ का ३ जना , ९ , १० , ११ , १४ र २२ का २२ जना तथा वडा नम्बर १२ , १६ र २१ का ११ जनामा संक्रमण पुष्टि भएको हो । यस्तै कालिकामाई गाउँपालिकार सखुवा प्रसौनी गाउँपालिकाको ३३ जना र पटेर्वा सुगौली गाउँपालिकाको १ जनामा पनि संक्रमण भेटिएको डाक्टर चौरसीयाले जानकारी दिए । बिहीबार राति थप २७ जनामा संक्रमण पुष्टि भएसँगै पर्सामा संक्रमितको संख्या २ हजार ३ सय ७१ पुगेको जिल्ला प्रशासन कार्यालय पर्साले जनाएको छ । यसैबिच नारायणी अस्पतालकै प्रयोगशालामा बिहीबार राती गरिएको परीक्षणमा बाराका १९ जनामा पनि संक्रमण पुष्टि भएको छ । बाराको निजगढ नगरपालिकाका १४ जनामा संक्रमण देखिएको हो । निजगढ नगरपालिकामा संक्रमित हुनेहरुमा निजगढ नगरपालिकाको वडा नंबर ३, ७ र ९ का ११ जना, वडा नंबर ८ का २ जना, इलका प्रहरी कार्यालय निजगढका ६ जना तथा सशस्त्र प्रहरी बल पिलुवा गणका २ जना सशस्त्र प्रहरी र निजगढकै कामना विकास बैंकका एक जना कर्मचारी रहेका छन् । नारायणी अस्पतालको प्रयोगशालामा बिहीबार राती पर्सा र बाराको ५ सय ८४ जनाको स्वाबको नमुना परिक्षण गर्दा ४६ जनामा कोरोना संक्रमण फेला परेको नारायणी अस्पतालका प्रवक्ता डाक्टर अतुलेश चौरसियाले जानकारी दिए । बुधबार राति थप ६९ जनामा संक्रमण पुष्टि भएसंगै पर्सामा कोरोना संक्रमितको संख्या २ हजार ३ सय ४४ पुगेको जिल्ला प्रशासन कार्यालय पर्साले जनाएको छ । यसअघि मङगलवार राति पनि पर्साका ६४ जनामा संक्रमण पुष्टि भएको थियो । यसैबिच वीरगन्जको नारायणी अस्पतालकै प्रयोगशालामा बुधबार राति गरिएको परिक्षणमा बाराका २४ जना र रौतहटका १७ जनामा पनि संक्रमण पुष्टि भएको अस्पतालका प्रवक्ता डाक्टर चौरसीयाले जानकारी दिए । पर्सामा अहिले सम्म ८ सय ५६ जना संक्रमित निको भइसकेका छन् । बुधबार मात्रै १ सय ९ जना संक्रमित निको भइ कोरोना मुक्त एको जिल्ला प्रशासन कार्यालय पर्साका प्रशासकीय अधिकृत विनय श्रीवास्तवले जानकारी दिए ।"
"बाढीले बगायो बस्ती : १४ को मृत्यु, ३८ बेपत्ता","बागलुङ : ढोरपाटन नगरपालिका६ अधिकारी चौरमा केही वर्षअघि भीषण बाढी आयो। खानी चामिदार खोलाको बाढीले क्षणभरमै दर्जनभन्दा बढी घर बगायो तर मानवीय क्षति भएन। कारण थियो, बाढी आउन सक्ने पूर्वसूचना। तर, ढोरपाटन९ मा बुधबार राति उस्तै प्रकृतिको घटना हुँदा ठूलो जनधनको क्षति भएको छ। प्रहरीले १४ जनाको शव फेला परेको जनाएको छ। ३८ जना बेपत्ता छन्। बाढीले ३१ घर बगाएको छ। एक सयभन्दा बढी घरमा क्षति पुगेको छ। चार जनालाई घाइते अवस्थामा उद्धार गरिएको छ। गम्भीर अवस्था रहेका ढोरपाटन९ का महेन्द्र पुनलाई उपचारका लागि प्राथमिक स्वास्थ्य केन्द्र बुर्तिबाङ ल्याइएको छ। शव भेटिएका १४ मध्ये १२ जनाको सनाखत हुन सकेको छैन। मृतकमध्ये ३ बालक, १ बालिकासहित ४ पुरुष र ६ महिला छन्। ढोरपाटन९ की २६ वर्षीया केशमाया विक र ४५ वर्षीय करबहादुर विकको मात्र सनाखत भएको घटनास्थलमा रहेका जिल्ला प्रहरी कार्यालय बागलुङका डीएसपी राजेन्द्र रेग्मीले बताए। अधिकारी चौर घटनामा पहाड खसेर खोला थुनिएको थियो। त्यहाँ गोठमा बसेका एक स्थानीयले मोबाइलबाट तल तटीय क्षेत्रका गाउँलेलाई फोन गरी सचेत पारेका थिए। स्थानीय घर छाडेर भागेपछि भौतिक क्षति त भयो तर स्थानीयको ज्यान जोगिएको थियो। बुधबार रातिको घटनामा भने सिकार आरक्षछेउको देउराली पहाड खसेर भुजी खोला थुनिएको थियो। कसैले त्यसको सुइँकोसम्म पाएनन्। खोला एकैचोटि खुल्दा बाढीको रूप लिएको स्थानीय राम सुवेदीले सुनाए। त्यसबेला स्थानीयवासी खाना खाएर सुतिसकेका थिए। त्यसमाथि रातको करिब १२ बजेको थियो। ठूलो जहाजको जस्तो आवाज सुनेपछि तर्सिएर बाहिर निक्लिएँ। बाढी आएजस्तो लागेपछि श्रीमती र बच्चा उठाएर माथितिर भागें, स्थानीय भकारे कामीले भने, घर भने हेर्दाहेर्दै खोलामा बग्यो। सुतिरहेका बेला बाढी आएर घरसँगै बगाउन लागेका बेला आमा (तुलमती पुन)लाई हात समाएर तान्ने क्रममा भेलले बगाएको माया पुनले बताइन्। बाढी आएको थाहा पाएपछि भाग्न खोज्दै थियौं, आमालाई नलिई यत्तिकै भाग्न सकिनँ। हात समाएर बाहिर निक्लिने क्रममा थियौं, उनले भनिन्, बाढीको झड्काले आमालाई छुटायो, म भने भाग्यवश बाँच्न सफल भएँ। अर्का स्थानीय परिचय घर्तीले राति सुतिरहेका बेला एक्कासि बाढी आएर घर भत्किएपछि बल्लतल्ल ज्यान जोगाएको बताए। घर बाढीले भत्कियो। सँगै रहेका दुई साथी कसरी भागेछन् पत्तै भएन। मलाई डुबाउन लागिसकेको थियो, उनले भने, अब यत्तिकै होला भन्ने सोचेको थिएँ। त्यहीबेला छेउमा बन्दै गरेको पक्की घरको पिलर देखें। त्यहाँ बल्लतल्ल झुन्डिएर करिब आधा घण्टापछि बाढी कम भयो। अनि झरेर अर्को घरतिर भागें। शव सनाखत गर्न कठिन शव कतै पुलको लाठोमा अड्केको अवस्थामा फेला परेको छ भने कतै खोला किनारको बालुवामा। ती शव क्षतविक्षत अवस्थामा रहेकाले सनाखत गर्न कठिनाइ भएको छ। बाढीले क्षतविक्षत पारेका शवको कपडा मात्रै होइन, कसैको टाउको छैन। कसैको शरीर छैन। कसैको कम्मरभन्दा तलको भाग र टाउको छैन। कसैको हात, खुट्टा र शिर छैन। त्यसैले शव सनाखत गर्नै समस्या भइरहेको छ, दिनभर खोजी तथा उद्धारमा खटिएका इलाका प्रहरी बुर्तिबाङका प्रहरी निरीक्षक प्रकाश भण्डारीले भने। उनका अनुसार एकै परिवारका ८ जनासम्म हराइरहेका छन्। वडाध्यक्ष हरि घर्तीले बाढीले वडा नम्बर ९ मा मात्रै ७१ घरमा क्षति पुयाएको बताए। बाढीमा परेर आफ्नो वडाको मात्रै ३० जनाभन्दा बढी हराएको उनको भनाइ छ। ढोरपाटन९ बाट सुरु भएको बाढी क्रमशः वडा नम्बर ८, ७, ६, ५ सम्म आएको थियो। सबैभन्दा ठूलो क्षति वडा नम्बर ९ मै देखिएको छ। बाढीले लाकुरीबोट स्वास्थ्य चौकीको भवन, जनचेतना प्राविको चारकोठे भवन, सरस्वती प्राविको दुईकोठे भवन, भुजी खोला लघुजलविद्युत् आयोजनाको पाँच वटा शाखामध्ये चार वटा भवन, सडक छेउमा पार्किङ गरेर राखेको एक जिप पनि बगाएको छ। ढोरपाटनका मेयर देवकुमार नेपालीले मध्यरातमा आएको बाढीले अकल्पनीय क्षति पुयाएको बताए। सबैभन्दा ठूलो मानवीय र भौतिक क्षति वडा नम्बर ९ मा भएको छ। अन्य ५, ६, ७, ८ मा सबै गरेर एक सयभन्दा बढी घर क्षतिग्रस्त अवस्था देखिएको छ, मेयर नेपालीले भने, यो विपत्तिको सामना कसरी गर्ने भन्नेबारे आकस्मिक नगर कार्यपालिका बैठक बसेर निर्णय गर्छौं। हामी प्रदेश र केन्द्र सरकारको पनि यसमा ध्यानाकर्षण गराउँछौं। वडा नम्बर ९ मा पहिलो बाढी आएकाले त्यस तलका अन्य वडाका तटीय क्षेत्रमा पूर्ववत् फोन गरेर जानकारी गराएका कारण मानवीय क्षति कम भएको उनले बताए। गृहमन्त्री आकाशबाटै फिर्ता राहत लिएर बाढी प्रभावित क्षेत्रमा आउँदै गरेका गृहमन्त्री रामबहादुर थापासहितको टोली बाटोबाटै फिर्ता भएको छ। नेपाली सेनाको हेलिकप्टरमार्फत उडेका गृहमन्त्री थापा मौमस खराब पछि स्याङ्जाको आकाशबाटै पोखरा विमानस्थलमा आकस्मिक अवतरण गरेका थिए। पोखरा विमानस्थलमा दिउँसो साढे १ बजेसम्म मौसम खुल्ने प्रतीक्षामा बसे पनि त्यो सम्भावना नदेखिएपछि काठमाडौ फर्किएको गृहमन्त्रीका प्रेस सल्लाहकार किरणराज भट्टराईले सुनाए। काठमाडौं फर्किएलगत्तै मन्त्री थापा दिउँसो ३ बजेको नेकपा सचिवालय बैठकमा सहभागी भएका थिए।"
गुडिरहेको सरकारी गाडीमा टिकटक बनाउने मूर्ख चालक यी पो रहेछन्,कालिकोट : पहाडतिरको कच्ची सकडमा एक सरकारी गाडी गुडिरहेको हुन्छ । चालक एक्कासी गाडी बाहिर निस्कन्छन् । तर गाडी गुडिरहन्छ । चालक गुडिरहेको गाडीको अगाडि बोनमा चढ्न खोजिरहेका हुन्छन् । गाडी सडकको डिलतिर गइसकेपछि उनी भित्र पस्छन् र आफ्नो सिटमा बसेर नियन्त्रणमा लिन्छन् । अगाडि कसैले भिडियो खिचिरहेको हुन्छ । ००१ झ ००९१ नम्बरको सरकारी प्रयोग गरी बनाइएको यो टिकटिक भिडियो अहिले निकै भाइरल भइहरेको छ। भिडियो हेरेर धेरले यो भिडियो बनाउने को होलान् ? कति मूर्ख काम गरेका ? धन्न दुर्घटना भएन ? जस्ता प्रश्न गरिरहेका छन् । त्यसरी सरकारी गाडीको दुरुपयोग गर्नेलाई कारबाही गर्नुपर्ने माग पनि धेरैको छ । यस टिकटकमा प्रयोग भएको सरकारी गाडीको पहिचान भएको छ । यो कालिकोटको शुभकालिका गाँउपालिकाले प्रयोग गर्दै आएको गाडी रहेको खुलेको छ । टिकटक बनाउने युवा सोही गाडीका चालक उमेश धिताल हुन् । यो भिडियो भिडियो सार्वजनिक भएपछि गाउँपालिकाले चालकलाई यसबारे स्पष्टिकरण सोधेको थियो। ती चालकसँग सोधपुछ गर्दा आफूले गाडीमा टिकटक बनाएको र अबदेखि यस्तो गल्ती नगर्ने भनी माफी मागेको गाउँपालिकाका अध्यक्ष खडानन्द चौलागाईले बताए । मैले भिडियो हेरेपछि ड्राइभरलाई बोलाएर सम्झाएको छु । अब आइन्दा यस्तो गर्दिन भन्ने कुरा गर्नुभयो । अध्यक्ष चौलागाईले भनेचालक स्थानीय भएकाले एकै गल्तीमा जागिरबाट हटाउनु भएन् । गल्ती यस्ता गल्ती दोहोर्याए कारबाही गर्ने उनले बताए । भाइरल टिकटक भिडियो
उपत्यकामा थप ४५४ जनामा कोरोना संक्रमण,"काठमाडौं : पछिल्लो २४ घण्टामा काठमाडौं उपत्यकामा थप ४५४ जनामा कोरोना भाइरस (कोभिड१९) संक्रमण पुष्टि भएको छ। विभिन्न प्रयोगशालमा गरिएको परीक्षणमा उपत्यकामा थप ४५४ जनामा कोरोना पुष्टि भएको स्वास्थ्य तथा जनसंख्या मन्त्रालयका प्रवक्ता डा जागेश्वर गौतमले जानकारी दिए। बिहीबार मात्रै ४४५ जनामा संक्रमण देखिएको थियो। काठमाडौंका ३८६ जना, भक्तपुरका ३६ जना र ललितपुरका ३२ जनामा कोरोना भाइरस संक्रमण पुष्टि भएको मन्त्रालयले प्रवक्ता डागौतमले जानकारी दिए। यस्तै पछिल्लो २४ घण्टामा १३ सय ५९ जनामा कोरोना भाइरस (कोभिड१९) संक्रमण पुष्टि भएको छ। यो सहित संक्रमितको संख्या ४४ हजार २३६ पुगेको स्वास्थ्य मन्त्रालयका प्रवक्ता डा जागेश्वर गौतमले जानकारी दिए। बिहीबार मात्रै १२ सय २८ जनामा संक्रमण देखिएको थियो। शुक्रबार नयाँ संक्रमितमा ४६४ महिला र ८९५ पुरुष छन्। १८ हजार ४०४ कोरोनाका सक्रिय संक्रमित छन्। यस्तै मन्त्रालयका अनुसार १० हजार ९४२ जना आइसोलेसनमा रहेका छन् भने होम आइसोलेसनमा ७ हजार ४६२ छन्। क्वारेन्टाइनमा ६५ हजार ६१ जना रहेका छन्। मन्त्रालयका अनुसार पछिल्लो २४ घन्टामा ६ हजार ५६१ पीसीआर परीक्षण भएका छन्। पछिल्लो २४ घण्टामा १३ सय ५४ जना कोरोना जितेर डिस्चार्ज भएका छन्। योसँगै कुल डिस्चार्ज हुनेको संख्या २५ सय ५६१ पुगेको छ। यो ५८ प्रतिशत हो। नेपालमा कोरोनाबाट २७१ जनाको मृत्यु भएको छ।"
"स्वास्थ्यकर्मीमा कोरोना संक्रमण, उयदपुरमा संक्रमितको संख्या १ सय १२ पुग्यो","उदयपुर : उदयपुरमा पहिलोपटक स्वास्थ्यकर्मीमा कोरोना पोजिटिभ देखिएको छ । त्रियुगा नगरपालिका २ स्थित स्वास्थ्यचौकीमा कार्यरत ४८ वर्षीय स्वास्थ्यकर्मीमा कोरोना देखिएको हो । उनी पछिल्लो तीन महिनायता राती मोतिगडा क्वारेन्टाइनमा र दिउँसो स्वास्थ्यचौकीमा काम गर्दै आएका थिए । विराटगरस्थित कोरोना प्रयोगशालामा गरिएको परीक्षणबाट उनलाई सक्रमण देखिएको जिल्ला स्वास्थ्य कार्यालयका प्रमुख मोहन सुबेदीले जानकारी दिए । उनलाई क्वारेन्टाइनमा बस्न आएकाहरुबाट नै सरेको हुनसक्ने अनुमान गरिएको छ । कोरोना विरुद्धको लडाईमा अग्रपंक्तिमा खटिएका स्वास्थ्यकर्मी जोखिममा रहेको बेला उदयपुरको हकमा उनी पहिलो संक्रमित बन्न पुगेका छन् । उनी संक्रमित भएपछि उनको परिवारको कन्ट्रयाक ट्रेसिङ्ग गरिएको त्रियुगा नगर स्वास्थ्य उपसंयोजक अवधनारायण चौधरीले जानकारी दिए । यसअघि उदयपुरमा एक प्रहरी, एक सञ्चारकर्मीमा पनि कोरोना संक्रमण देखिएको थियो । सरुवा भई सुनसरीबाट आएका प्रहरीमा पनि कोरोना देखिएको थियो। कोरोनाबाट उदयपुर एक शिक्षक मृत्यु भइसकेको छ । मोतिगडा घर भएका शिक्षक उपचारको क्रममा काठमाडौं गएका थिए । उतै परीक्षणबाट संक्रमण पुष्टि भएको थियो । उनको परिवार, उपचार भएको उदयपुरको स्वास्थ्य संस्थामा संक्रमण नदेखिएकाले अस्पतालमै संक्रमण सरेको हुनसक्ने अनुमान गरिएको छ । स्वास्थ्यकर्मीसहित उदयपुरमा हालसम्म १ सय १२ जनामा कोरोना संक्रमण भएको छ । त्यसमध्ये एकजना बालिका होम आइसोलेसनमा छन् । कटारीका एकजना बेल्टार आइसोलेसनमा छन् ।"
चितवन मेडिकल कलेजमा कोरोना संक्रमित महिलाको मृत्यु,चितवन : कोरोना संक्रमणबाट चितवनमा एक महिलाको मृत्यु भएको छ । चितवन मेडिकल कलेजमा उपचाररत हेटौडा उपमहानगरपालिका ११ की ५२ वर्षीया महिलाको ज्यान गएको छ । उनमा श्वासप्रश्वासमा समस्या आएको थियो । भाद्र ११ गते उनको कोरोना पुष्टि भएको थियो । शुक्रबार दिउँसो दुई बजेतिर उनको निधन भएको अस्पतालका निर्देशक डा दयाराम लम्सालले बताए । योसहित चितवनमा कोरोनाबाट मृत्यु हुनेको संख्या २१ पुगेको छ ।
सामूहिक बलात्कार गर्ने दुई जना पक्राउ,"काठमाडौं : प्रहरीले सामूहिक बलात्कार गर्ने दुई जनालाई पक्राउ गरेको छ। महानगरीय प्रहरी वृत्त थानकोटको टोलीले चन्द्रागिरि नगरपालिका१ दहचोकमा १९ वर्षीया एक महिलामाथि सामूहिक बलात्कार गर्ने मुगु घर भई चन्द्रागिरि बस्ने २८ वर्षीय लोकेन्द्रबहादुर मल्ल र मुगुकै २३ वर्षीय रतनबहादुर शाहीलाई बिहीबार साँझ पक्राउ गरेको हो। वृत्तका प्रमुख, प्रहरी नायब उपरीक्षक घनश्याम श्रेष्ठले एक महिलामाथि सामूहिक बलात्कार भएको सूचनाका आधारमा प्रहरीको टोलीले उनीहरुलाई पक्राउ गरेको जानकारी दिए। पक्राउ परेका विरुद्ध मुलुकी अपराध संहिता, २०७४ को करणीसम्बन्धी कसुरअन्तर्गत थप अनुसन्धान तथा कारबाही हुने वृत्तले जनाएको छ। रासस"
जुम्लाका सीडीओलाई कोरोना संक्रमण,"दैलेख : जुम्लाका प्रमुख जिल्ला अधिकारी (सिडिओ) भूपेन्द्र थापासहित ६ जना कोरोना भाइरस (कोभिड१९) को संक्रमण पुष्टि भएको छ । बिहीबार कर्णाली स्वास्थ्य विज्ञान प्रतिष्ठान जुम्लाको पीसीआर प्रयोगशालामा गरिएको परीक्षणमा प्रमुख जिल्ला अधिकारी थापा सहित ६ जनामा कोरोना संक्रमण देखिएको हो । प्रमुख जिल्ला अधिकारी थापाले आफूलाई कोरोना संक्रमण भएकोबारे सामाजिक सञ्जाल फेसबुकमार्फत जानकारी गराएका छन् । 'जनताको जीवनको सुरक्षा गर्ने क्रममा काँधमा जिम्मेवारी र हृदयमा इमान्दारी बोकेर कतव्र्य पालनाको सिलसिलामा कोरोना युद्धमा अहोरात्र खटिँदा कोरोना संक्रमित हुन पुगेको छु,' उनले लेखेका छन् ।उनी बिहीबारबाटै आइसोलेसनमा बसेका छन् । प्रमुख जिल्ला अधिकारी थापाले कार्यालयसँग सम्बन्धित अत्यावश्यक कामका लागि सहायक प्रमुख जिल्ला अधिकारीसँग सम्पर्क गर्न आग्रह समेत गरेका छन् । जिल्ला विपद् व्यवस्थापन समितिको बैठकमा उपस्थित भएका ३० जनाको स्वाब संकलन गरिएको थियो । ती मध्ये ६ जनामा कोरोना संक्रमण देखिएको कर्णाली स्वास्थ्य विज्ञान प्रतिष्ठानले जनाएको छ । कर्णाली प्रदेश सरकार, सामाजिक विकास मन्त्रालय अन्तरगर्तको स्वास्थ्य सेवा महाशाखाका अनुसार बिहीबारसम्म जुम्लामा एक सय ६५ जनामा कोरोना संक्रमण पुष्टि भएको छ ।"
रामेछापमा पाँच प्रहरी र एक स्वास्थ्यकर्मीमा कोरोना संक्रमण,काठमाडौं : रामेछापका थप ६ जनामा कोरोना भाइरस संक्रमण पुष्टि भएको छ। जिल्ला स्वास्थ्य कार्यालय रामेछापका जनस्वास्थ्य अधिकृत भुवन थापाका अनुसार आज मन्थलीस्थित तामाकोशी अस्पतालका एक महिला कर्मचारी र पाँच जना प्रहरीमा कोरोना पुष्टि भएको हो। उनीहरुको केहि दिन अगाडि स्वाब संकलन गरी पीसीआर परीक्षणका लागि पठाइएको थियो। योसँगै जिल्लाबाट स्वाब संकलन गरेर पीसीआर विधिबाट परीक्षण गर्दा कोरोना पोजिटिभ हुनेको संख्या ४३ पुगेको छ। जिल्ला प्रहरी कार्यालय मन्थलीबाट ड्युटीमा खटिएका कर्मचारीमा कोरोना पुष्टि भएपछि उनीहरुको विवरण संकलन एवम् कन्ट्याक्ट ट्रेसिङको काम अगाडि बढाउन लागिएको स्वास्थ्य कार्यालय रामेछापले जनाएको छ। स्वास्थ्य कार्यालय रामेछापका अनुसार शुक्रबारसम्म रामेछाप जिल्लामा १२११ जनाको स्वाब संकलन गरिएको छ। जनस्वास्थ्य अधिकृत थापाका अनुसार जिल्लामा संकलन गरेर पठाइएको स्वाबमध्ये ११५२ जनाको कोरोना नेगेटिभ आएको छ भने १६ जनाको कोरोना रिपोर्ट आउन बाँकी रहेको छ। कार्यालयको विवरणअनुसार शुक्रबारसम्म देशका विभिन्न जिल्लामा अस्थायी बसोबास गर्दै आएका रामेछापका ३६ जनामा संक्रमण पुष्टि भएको छ। उनीहरुको जिल्ला बाहिर नै परीक्षणबाट कोरोना पुष्टि भएको हो। जिल्लामा १०४ वटा आइसोलेसन बेड रहेका छन्। विश्वभर महामारीको रुपमा फैलिएको कोभिड१९ संक्रमण रामेछापमा निरन्तर बढी रहेको र उच्च जोखिम रहेको भन्दै जिल्ला प्रशासन कार्यालय रामेछापले भदौ २५ गतेसम्म निषेधाज्ञा घोषणा गरेको छ।
मुस्ताङमा छैन भेन्टिलेटर,"जोमसोम : विश्वव्यापी महामारीको रुपमा फैलिएको कोभिड१९ कारण विश्व समुदाय नै आक्रान्त छ । नेपालमा पनि पछिल्लो समय कोरोना भाइरसका बिरामीको संख्या अकल्पनीय रुपमा वृद्धि भइरहेको छ । तर , मुस्ताङ भने अझै ग्रीन जोनमै छ । मुस्ताङमा कोरोना संक्रमित बिरामीको संख्या शून्य रहेपनि यहाँ कुनैपनि बेला कोरोना संक्रमण हुने सम्भावना उत्तिकै छ । कोरोना तथा अन्य कारणले जिल्ला भित्र आइपर्ने बिरामीको अवस्था कुनैपनि बेला जटिल देखिए त्यसलाई निवारण गर्नसक्ने स्वास्थ्य उपकरण भेन्टिलेटर मुस्ताङमा अझै उपलब्ध छैन। भौगोलिक रुपमा विकट मानिएको मुस्ताङमा कुनै त्यस्ता क्रिटिकल बिरामी वा श्वासप्रश्वासले काम गर्न नसक्ने अवस्थाका बिरामीलाई तत्काललै श्रोतसाधनले सम्पन्न अस्पतालमा पुर्याउन कठिन छ । यस्ता बिरामीलाई तत्काललै आइसीयू तथा भ्यान्टिलेटरको आवश्यकता पर्ने भएपनि मुस्ताङमा यसप्रकारको उपकरण अभावमा विगतमा कतिपयले अनाहकमा ज्यान गुमाउन बाध्य भए । जिल्ला अस्पतालमा सामान्य उपकरण बाहेक क्रिटिकल बिरामीलाई आवश्यक पर्ने उपकरण उपलब्ध नहुँदा मुस्ताङका बासिन्दालाई जटिल अवस्थामा उपचारमा समस्या पर्ने देखिएको हो । शरीर स्वस्थ्य राख्नका लागि आन्तरिक अंग र यसको कार्यप्रणालीको महत्वपूर्ण भूमिका रहन्छ । मानव शरीरका यी अंगले कम गर्न छोडेमा विभिन्न समस्या निम्तिने गर्छन् । यसलाई लाइफ सपोर्ट सिस्टम अथवा भेन्टिलेटरको सहयोग चाहिन्छ । भेन्टिलेटरको सहायताले निको पार्न र बिरामीलाई जिवित राख्न मद्यत गर्छ । मानव शरीरको फोक्सो ,रगत जम्दा ,निमोनिया ,औषधिको ओभरडोज ,क्रोनिक अब्स्ट्रक्टिभ पल्मोनरी डिजिज,सिष्ट्रिक फाइब्रोसिस र स्नायुलगायतका कारण फोक्सोमा पर्ने समस्या आदि हुँदा भेन्टिलेटरको आवश्यकता पर्दछ । गण्डकी प्रदेशको सामाजिक विकास मन्त्रालयले मुस्ताङ जिल्ला अस्पतालका लागि भेन्टिलेटर खरिद गर्न आवश्यक बजेट निकासा गरिसकेको प्रदेश स्वास्थ्य निर्देशानालयका निर्देशक डा विनोद बिन्दु शर्माले अन्नपूर्णलाई जानकारी दिए । उनले गण्डकी प्रदेशका ११ वटै जिल्लामा भ्यान्टिलेटर खरिदका बजेट निकास भइसकेको र त्यसको व्यवस्थापन सम्बन्धित जिल्ला अस्पतालले गर्ने बताए । मुस्ताङ र मनाङ लगायतका जिल्लालाई यसअघि मनिपाल अस्पतालमा प्रारम्भिक तालिम दिईसकेको तर त्यो तालिम पर्याप्त नभएकाले अर्को तालिम राष्ट्रिय स्वास्थ्य तालिमकेन्द्रको समन्वयमा पोखरा स्वास्थ्य विज्ञान प्रतिष्ठानमा संञ्चालन गर्ने तैयारी भइरहेको निर्देशक डा शर्माले उल्लेख गरे । डा शर्माले मुस्ताङ अस्पतालमा ईकुमेन्टको चाँजोपाँजो भएको खण्डमा अरु रिसर्च र ट्रेनिङको हिसाबले तालिम दिने योजना रहेको सुनाए । यस्तै,जिल्ला अस्पताल मुस्ताङले २ बेडको आईसियु र भ्यान्टिलेटर खरिद गर्न प्रदेश सरकारले गतवर्षनै ९७ लाख बजेट विनियोजन गरेको जानकारी दियो । अस्पतालका मेशु शिव भण्डारीले गतवर्षको अन्तिममा बजेट निकासा भएकाले खरिद प्रक्रियामा जान अप्ठ्यारो परेको बताए । मेशु भण्डारीले गतवर्षको उपकरण स्पेसमा केही परिमार्जन गरी यसै हप्ता बजेट रिलिज हुने जानकारी दिए । 'अब बजेट रिलिज हुने बिक्तिकै खरिद प्रक्रियामा जान्छौं, 'मेशु भण्डारीले भने, 'खरिद प्रक्रियाको अवधि १ महिनाको हुन्छ । त्यसको एक महिनाभित्र मुस्ताङमा आईसियु र भेन्टिलेटर आईपुग्छ ।' मेसु भण्डारीले भ्यान्टिलेर संञ्चालनका लागि आवश्यक दक्षजनशक्ति आवश्यक पर्ने बताए । त्यसका लागि बेहोस बनाउने डक्टर,फिजिसियन वा जनरल प्राविधिक ( जिपी चाहिने जनाए । यसका लागि यहाँ उपलब्ध जनशक्तिलाई भ्यान्टिलेर प्रयोग गरिने अस्पतालमा कम्तिमा एकसाताको तालिम अभ्यास चाहिने मेसु शर्माको भनाइ छ ।"
मध्यपुर थिमिले थप एक सय शैय्याको आइसोलेसन बनाउने,"भक्तपुर : नगर क्षेत्रमा कोरोना भाइरस संक्रमितको संख्या बढ्दै आएपछि भक्तपुरको मध्यपुर थिमि नगरपालिकाले थप एक सय शैय्याको आइसोलेसन बनाउने भएको छ। हाल नगरपालिकामा नेपाल कोरिया मैत्री नगरपालिका अस्पतालमा २५ शैय्याको आइसोलेसन वार्ड रहेको छ। नगर प्रमुख मदनसुन्दर श्रेष्ठको अध्यक्षता बिहीबार भएको नगरस्तरीय विपद् व्यवस्थापन समितिले उक्त निर्णय गरेको हो। बैठकले आइसोलेसन वार्ड बनाउनको लागि सम्भावित ठाउँ तथा भवनको खोजी गर्ने निर्णयसमेत गरेको नपाका प्रवक्ता एवं वडा नम्बर २ का अध्यक्ष राम थापामगरले जानकारी दिए। उनले गट्ठाघरस्थित नागरिक सामुदायिक अस्पताल र सानोठिमीस्थित राष्ट्रिय चिकित्सा शिक्षा आयोग रहेको भवनमा आइसोलेसन वार्ड बनाउने प्रस्ताव बैठकमा प्रस्तुत गरिएको बताए। तर नागरिक सामुदायिक अस्पताल भाडामा लिएर आइसोलेसन सञ्चालन गर्नेबारे नपाका प्रमुख श्रेष्ठले अस्पतालसँग सहमति गरिसकेको नगरपालिका स्रोत बताउँछ। भक्तपुरका चारवटा नगरपालिकामध्ये सबैभन्दा बढी संक्रमित रहेको मध्यपुर हो। यहाँ बिहीबारसम्म २ सय ७३ जना संक्रमित पुगेका छन्। जसमध्ये पाँच जनाको मृत्यु भइसकेको छ। त्यस्तै १७ जना कोरोना भाइरसलाई जितेर डिस्चार्ज भएको स्वास्थ्य कार्यालय भक्तपुरले जनाएको छ। कार्यालयले मध्यपुर थिमि नपामा समुदायस्तरमै संक्रमण फैलिएको बताउँदै आएको छ। यहाँको वडा नं ३, १, ५, ६, ७, ८ र ९ वडा संक्रमणका दृष्टिले जोखिम रहेका वडा हुन्। वडा नं ३ मा मात्रै ७३ जना संक्रमित रहेका छन्। वडा नं७ नगदेशमा संक्रमणले एउटै परिवारका आमाछोराको मृत्यु भइसकेको छ। उक्त घरका बाँकी आठजना पनि संक्रमित छन्। जसमध्ये संक्रमणले मर्ने छोराकी श्रीमती गर्भवती छिन्। त्यस्तै वडा नं ९ बोडेको एउटै परिवारका १४ जनामा संक्रमण पुष्टि भएको थियो। यो परिवारमा दुईजना सुत्केरीसमेत रहेका छन्। एकीकृतको खर्च व्यहोर्न सकिन्न यसैबीच मध्यपुर थिमि नपाको नगरस्तरीय विपद् व्यवस्थापन समितिको बैठकमा काठमाडौं उपत्यकाको लागि तोकिएका एकीकृत आइसोलेसन वार्डको व्यवस्थापनको लागि हुने खर्च नपाले व्यहोर्न नसकिने आवाज उठेको छ। मध्यपुर थिमि नपाको सानोठिमीस्थित प्राविधिक शिक्षा तथा व्यवसायिक तालिम परिषद् (सीटीईभीटी) को प्रशिक्षण प्रतिष्ठान (टीआईटीआई) र युसेप नेपालको होस्टेल तथा बोडेको कृषि विकास बैंकको तालिम केन्द्रमा निर्माण गरिएको एकीकृत आइसोलेसनको व्यवस्थापन खर्च मध्यपुर थिमि नपाले व्यहोर्नुपर्ने केन्द्र सरकारले बताएको छ। यी तीन ठाउँसँगै भक्तपुरमा सहरी विकास मन्त्रालयको समन्वयमा करिब पाँचसय आइसोलेसन वार्डको व्यवस्था गर्ने प्रक्रिया अघि बढाएको छ। सरकारले विदेशबाट उद्धार गरी ल्याइनेलाई यी आइसोलेसनमा राखिनेछ। उनीहरु उक्त आइसोलेसनमा बढीमा १४ दिन बस्नेछन्। त्यहीं अवधिमा हुने व्यवस्थापन खर्च मध्यपुर थिमि नपाले व्यहोर्नुपर्ने भनेपछि बैठकमा उपस्थित अधिकांश सदस्यले त्यसको विरोध गरेको प्रवक्ता थापामगरले बताए। उनका अनुसार नगर प्रमुख श्रेष्ठले केन्द्रीय सरकारले नै परिपत्र गरेपछि उक्त खर्च नपाले गर्नुपर्ने आशय व्यक्त गरेपछि बैठकमा सहभागी अधिकांशले नपाले खर्च व्यहोर्न नसकिने बताएका थिए। त्यसको खर्च नपाबाट व्यहोरिए राम्रो हुँदैन भन्ने अधिकांश सदस्यहरुको भनाइ थियो, प्रवक्ता थापामगरले भने, आफ्नै नगरका संक्रमितको लागि व्यवस्थापन गर्न नसकेको अवस्थामा नपाले अरु खर्च गर्न मिल्दैन भन्नेमा सबैजसो एकमत छन्।"
