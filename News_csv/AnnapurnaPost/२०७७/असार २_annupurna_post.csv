शीर्षक,विवरण
अनुदानको अपमान,"अनुदान कुनै लाभको आशाबिना गरिने सहयोग हो। त्यसैले यस्तो सहयोगबाट अरू कसैले अवाञ्छित लाभ लिनु पनि हुँदैन। कृषि क्षेत्रको अनुदानको हालत भने यसको ठीक उल्टो छ। सरकारी अनुदानबारे सरकारकै कार्यदलको अध्ययनले यसको चरम दुरुपयोग देखाएको छ। प्रतिवेदन भन्छ कर्मचारीको मिलोमतोमा हुनेखाने, बिचौलिया, पहुँचवाला र दलीय कार्यकर्ताले अनुदान उपभोग गरिरहेका छन्। किसानका लागि छुट्याइएको सहयोग रकमले शक्तिशाली गैरकिसान मोटाइरहेका छन्। वास्तविक किसानसम्म यो पुगेकै छैन। यो कहाँ र कसरी पाइन्छ भन्नेमा कृषक अनभिज्ञ छन्। त्यहाँसम्म तिनको पहुँचसम्म छैन। सरकारले कृषिका केही क्षेत्रमा आत्मनिर्भरताका कार्यक्रम अघि सारेको छ। त्यस प्रयोजनार्थ प्रवाह भएको अनुदान भने बालुवामा पानी खन्याएजस्तै बनेको छ। अनुदान वितरण प्रणाली वैज्ञानिक मापदण्डमा आधारित छैन। कर्मचारीको स्वविवेक र स्वेच्छाचारितामा निर्भर छ यो। सरकारी संयन्त्र र दातृ निकायका कर्मचारीको मिलेमतोमा दुरुपयोग बढ्दो छ। कृषि तथा पशुपन्छी विकास मन्त्रालय तथा दातृ निकायले त्यसको प्रभावकारी अनुगमन गर्न नसक्दा छाडापन अनियन्त्रित हाबी भएको छ। कृषिजन्य वस्तु उत्पादन वृद्धि गरी मुलुकलाई आत्मनिर्भर तुल्याउनेदेखि गरिबी निवारणका नाममा दाताका ऋण र अनुदान ओइरिएका छन्। नेपाल सरकारले पनि यस क्षेत्रमा प्रशस्त लगानी गरिरहेको छ। तर, कृषिको व्यावसायीकरण निम्ति दाता र सरकारी लगानीको प्रतिफल शून्य मात्र छैन, यो सीमितको स्वार्थपूर्तिमा केन्द्रित भइरहेको छ। कृषि मन्त्रालयकै उच्च अधिकारीको कार्यदलले अनुदानमा टाठाबाठा पहुँचवालाको हालीमुहाली देखिएको निष्कर्ष निकालेको छ। अझ डरलाग्दो त पहुँचवालाहरूले वास्तविक कामभन्दा कागजी खेल रचेर अनुदान लिने प्रवृत्ति व्यापक बनाएका छन्। समयमै यस्ताखाले विकृतिविरुद्ध कारबाही नचलाउने हो भने भयावह रूप लिने खतरा छ। मन्त्रालयले अध्ययन गरी प्रतिवेदन तयार पारे पनि अनुदान दुरुपयोग गर्ने अधिकारीमाथि कडा कारबाही हुन सकेको छैन। यसले मन्त्रालयका उच्च अधिकारीमाथि सन्देह उत्पन्न गराउँछ। खेतीपातीका आवश्यक आधारभूत तत्तव मल, बीउ, सिँचाइ, उपकरण, भण्डारण, प्रशोधन, बजारीकरणलगायत चरणमा सरकारले अनुदानको सुविधा उपलब्ध गराएको भनिन्छ, भन्नलाई चाहिँ। त्यस निम्ति सात वर्षकै अवधिमा एक खर्ब ६ अर्ब ८७ करोड २१ लाख रुपैयाँ अनुदान प्रवाहित भएको छ। अझ वैदेशिक लगानीका आयोजनाले त बजेटको करिब २६ प्रतिशत रकम परामर्श सेवामै खर्च गर्ने गरेको तथ्य प्रतिवेदनले उजागर गरेको छ। कस्ता वर्गलाई कसरी र कुन विधिअनुरूप अनुदान प्रदान गर्ने भन्ने विषयमा भरपर्दो आधार तय नगरी आफूखुसी वितरण गरिनाले चरम दुरुपयोगको द्वार खुलेको हो। पाँच वर्षयताका लगानीमा कार्यदलले गरेको अध्ययनले अनेकन विकृति सूचीकृत गरेको छ। मन्त्रीस्तरीय निर्णयका आधारमा गठित कार्यदलको अध्ययनमा तथ्यगत रूपमै कृषि लगानी वास्तविक ठाउँमा नपुगेको देखाएको छ। यो गम्भीर समस्या हो। लक्ष्यित वर्गमै अनुदान उपलब्ध गराउन सरकारले किसानको वर्र्गीकरण गर्नु आवश्यक छ। पहिला भूमिहीन, साना, मझौला, ठूला तथा उद्यमी किसान छुट्याउनुपर्छ। किसानलाई प्राथमिकता क्षेत्रका प्रमुख उत्पादन सामग्री मल, उन्नत र हाइब्रिड बीउ, विषादी, सिँचाइ, साना औजार र उपकरण खरिद गर्न बैंकिङ प्रणालीमार्फत् अनुदान रकम उपलब्ध गराउने व्यवस्था मिलाउनुपर्छ। तब मात्र दुरुपयोगको ढोका केही मात्रामा भए पनि थुनिन सक्छ। त्यसो त अनुदान पारदर्शितामा अनेक तह र तप्काबाट प्रश्न उब्जिएका थिए। फलतः मन्त्रालय कार्यदल बनाउन तयार भयो। तैपनि यो अध्ययन आफैंमा पूर्ण र परिपक्व छैन। तर, जेजति अध्ययन गरी प्रतिवेदन तयार गरिएको छ त्यसले अनुदान चुस्ने प्रणालीका खराब विकृति लिपिबद्ध गरेको छ। यसरी अचाक्ली रकम भद्रगोल हुनुमा सबैभन्दा ठूलो गल्ती कृषि मन्त्रालयकै ठहर हुन्छ। मन्त्रालयले स्वयंले अनुदान विसंगतिको नैतिक जिम्मेवारी लिनैपर्छ। विकृति रोक्न एकीकृत अनुदान डाटावेस तयार पार्नेदेखि कार्यविधि सरल र सहज बनाएर अनुदान दिने प्रणाली अंगीकार गर्नुपर्छ। अनुदान चरम दुरुपयोग गर्ने व्यक्ति, समूह, संस्था तथा मिलेमतो गरेका सरकारी कर्मचारी तथा दातृ निकायको आयोजनालाई छानबिनको दायरामा ल्याउनैपर्छ। यसमा नेपाल सरकार, अख्तियार दुरुपयोग अनुसन्धान आयोग, सम्बद्ध संसदीय समितिहरू अग्रसर हुनुपर्छ। नत्र कृषिप्रधान देशमा किसान सधैं भोकै हुनेछन्। तिनमा नाममा अरू अघाइरहनेछन्।"
लिम्पियाधुरालिपुलेककालापानीको यथार्थ,"काठमाडौं : धेरैलाई लाग्न सक्छ लिम्पियाधुरालिपुलेककालापानी क्षेत्र अनकन्टार होला। भारतले वर्षौंदेखि कब्जा गरेको उक्त नेपाली भूमि खासमा साँच्चै मनमोहक छ। यताका कसैले टेक्न, देख्न नपाइरहेको उक्त भूमिबारे धेरैलाई कौतुहल बढ्दो छ। प्राकृतिक सुन्दरताको छुट्टै मोहक छरिरहेछ पराइले ओगटेको यो भागले। २०५८ सालमा दार्चुलाका तत्कालीन प्रमुख जिल्ला अधिकारी वेदप्रकाश लेखक सीमा विवाद नियाल्न कालापानीसम्म गए। ठूलै अनुरोध गरेर उनी त गए, तर सुरक्षाकर्मी लैजान पाएनन्। भयंकर खानतलासीपछि गएका लेखक सम्झिन्छन्, सैनिक बलमै भारतले त्यो इलाका कब्जा गरेको गर्यै छ। उत्तर चीनको सिमानामा करिब ७० किलोमिटर हिमाली पर्वत शृंखला छ। त्यसलाई लिम्पियाधुरा पर्वत शृंखला भनिन्छ। त्यसको पश्चिमको अग्लो चुचुरो (लिम्पियाधुरा) बाट काली नदी आउँछ। लिम्पियाधुरा ५५ सय मिटर उचाइमा छ। लिपुलेक भन्ज्याङ (छाङला) ५ हजार ९८ मिटरमा छ। छाङरु र तिङकरको पश्चिमी मोहडामा ओम हिमाल छ। त्यो विशाल पर्वत कालापानी लिपुपास बीचबाट पूर्वी मोहडामा पर्छ। यसको बीचमा हिउँले नै ओम लेखिएको छ। भारतले ठूलो सख्यामा अर्ध सैनिक बल राखेको कालापानी भने समथर छ। भारतीय अर्धसैनिक बाह्रैमहिना त्यहाँ बस्छन्। भारतीय पक्षले ब्यारेकभन्दा दक्षिणमा नक्कली काली मन्दिर बनाएको छ। काली नदीको मन्दिरबाट उम्रिएको खोल्सोलाई काली नदी भारतले भन्छ। त्यहाँ बंकर छ। हेलिकप्टर बस्ने ठाउँ छ। जाडोमा बस्न सक्ने गरी त्यो ब्यारेक बनाइएको छ। कालापानीको उत्तरमा लिपुलेकतिर जाँदा नाभीडाङ आउँछ। त्यहाँ पनि भारतीय सेनाको क्याम्प छ। गुन्जी र नाबी दुवै स्थानमा भारती सेना छ। काली नदीको किरानैकिनार उत्तरपश्चिम कुटी गाउँ छ। नेपाल भारतको सिमाना काली नदी छ। त्यसको उदम लिम्पियाधुरा हो। कालीको उद्म लिम्पियाधुरा मानेर नेपालले हालै नयाँ नक्सा जारी गरेको छ। नेपालले संविधान संशोधनमार्फत बल्ल नक्सामा समेटेको यो इलाकाको भौगलिक अवस्था कस्तो छ ? त्यहाँ कुन समुदाय बस्छन् ? यी सबै चासोका विषय हुन्। नेपालको पश्चिमोत्तर सीमा क्षेत्रमा रहेको यो भूभाग दार्चुला जिल्लाको व्यास गाउँपालिकामा पर्छ। यो भूभाग भारतले १ सय ४० वर्षदेखि अतिक्रमण गर्दै आएको छ। काली नदी किनारको कुटी गाउँ रतन भण्डारीको पुस्तक अतिक्रमणको चपेटामा लिम्पियाधुरालिपुलेक मा उल्लेख गरिएअनुसार महाकालीको सिरानीमा अवस्थित १२ व्यास सन् १८१६ को सुगौली सन्धिअघि नेपालको भूभाग थियो। १२ वटा गाउँ रहेकोले यस क्षेत्रलाई त्यतिबेला १२ ब्यास भनिन्थ्यो। सुगौली सन्धिले १२ व्यासलाई नेपाल र भारत दुईतिर विभाजित गर्यो। व्यास क्षेत्र विभाजन हुँदा महाकालीवारिका कुटी, नावी, गुन्जी, छाँगरु, ऋषिगाउँ, तिङकरलगायत ६ गाउँ नेपालतिर र बाँकी ६ गाउँ भारततिर परेका थिए। यो सौका समुदायको थाकथलो हो। सौका समुदाय सीमान्तकृत जाति हो। यस जातिलाई क्षेत्री बाहुनले व्यासी सौका तथा तिब्बतीले ज्याङ्बा भन्छन्। व्यासी समुदायको मौलिक परम्परा र भेषभूषा छ। व्यासी समुदायमा भगवान् शिव र व्यासीऋषिको पूजाआजा गर्ने चलन छ। व्यासी समुदायले व्यास ऋषिलाई कुलगुरु र शिवलाई कुलदेवता मान्छन्। व्यासको जन्मजयन्तीका दिन काली नदीको किरानामा रहेको मनिलास्थित व्यास मन्दिरमा धूमधामसँग पूजा गर्ने चलन उनीहरूको छ। उनीहरूको मुख्य पेसा व्यापार हो। तिब्बतको ताक्लाकोट, भारतको धार्चुला, पिथौरागढ, झुलाभाट, दार्चुला सदरमुकाम, बझाङको चैनपुर उनीहरूका व्यापारिक केन्द्र हुन्। विगतमा उत्तरी क्षेत्रमा व्यापार गर्ने ठूला व्यापारी सौका रहेको ऐतिहासिक तथ्यले देखाउँछ। त्यो भूभागमा ६ महिना मात्रै मानिसको बसोबास हुन्छ। हिउँदमा जाडो छल्न तल्लो भूभागमा सर्छन्। छाङरु र तिंकरका सौका दार्चुलाको सदरमुकाम आउँछन्। अतिक्रमित भूमि कालीनदी पूर्व र लिपुखोला पश्चिममा तीन गाउँकुटी, नावी र गुञ्जीका सौका भने भारतको धार्चुलाका भूमि जान्छन्। अतिक्रमित भूमिमा करिब ३ हजारको बसोबास रहेको पत्रकार महासंघ, दार्चुलाका अध्यक्ष शंकरसिंह धामी बताउँछन्। यथार्थ तथ्यांक त छैन् तर ३ हजार जति छन् भन्ने ठानिन्छ, उनले भने। गर्मी सुरु भएपछि उनीहरू व्यास फर्कन्छन्। यसरी बसाइँ सर्नुलाई कुन्चा जानु भन्ने गरिन्छ। लिम्पियाधुरा अतिक्रमणबारे पुस्तक लेखेका अध्येता भण्डारी प्राचीन लिखतमा व्यासी सौकाको थर नभेटिएको बताउँछन्। राणाकालीन लालमोहर, इस्तिहार र सनदमा व्यासीलाई बूढी क्षेत्री भनिएको उनले बताए। दार्चुलाका सांसद गणेशसिंह ठगुन्ना भारतचीनको युद्ध १९६२ देखि नाबी गुन्जी, कटीका बासिन्दासँग नेपालको सम्पर्क भारतले टुटाइदिएको बताउँछन्। यता उनीहरूको सञ्चार छैन, जाडोमा पनि उनीहरू धार्चुलासम्म मात्रै आउन पाउँछन, उनले भने, भारतीय सुरक्षाकर्मीले नेपाल आउनै दिँदैनन्। केही भने अझै पनि गाईबस्तु चराउन आउने गरेको उनको भनाइ छ। उनले पनि कुटी नाबी, गुन्जीमा करिब २ देखि ३ हजार बसोबास हुन सक्ने बताए। लिपुभन्ज्याङबाट आएका लिपुखोला र लिम्पियाधुराबाट आएको कालीनदी गुन्जी दोभानमा मिल्छन्। भारतले लिम्पियाधुराबाट आउने नदीको नाम नै परिवर्तन गरेर कुटियाङ्दी बनाएको छ। छाङरु तिङकर टाटा हुँदै तिङकर भन्ज्याङमा नेपाल र चीनको एक नम्बर पिलर छ। १९६१६२ सीमांकनमा टिंकर भन्ज्याङबाट करिब ३ किलोमिटर उत्तर लिपुलेक भज्ज्याङसम्म रेखांकन गरिएको सीमाविद् बुद्धिनारायण श्रेष्ठ बताउँछन्। नेपाल र चीनसँग सीमांकन भएर लिम्पियाधुरा पुग्नु पर्यो। भारतको अनुपस्थितमा त्रिदेशीय बिन्दु निर्धारण हुन सकेन। भारत र चीनबीचको युद्ध आलो घाउ भएकोले त्रिदेशीय बिन्दु टुंगिन नसकेको उनको बुझाइ छ। अब नेपाल र चीनबीच यो क्षेत्रमा सीमांकन हुनु पर्यो। टिंकरबाट पिलर गाड्दै सीमांकन गर्दै गर्दै पानीढलो सिद्धान्तका आधारमा अंकन गरेर लगी भारत र चीनको लाइन अफ कन्ट्रोल जोडिनुपर्छ, उनले भने। दार्चुलाको सदरमुकामबाट कालापानी ९६ किलोमिटर छ। कालापानीबाट लिपुलेक भन्ज्याङ १० किलोमिटर छ। कालापानीबाट छाँगरु १४ किलोमिटर र तिङकरबाट २२ किलोमिटर उत्तरपूर्व छ। लिपुलेक भन्ज्याङबाट १६ किलोमिटर चीन ताक्लाकोट बजार छ। त्यो भूभागको क्षेत्र नेपालको नक्सा बनाउँदा जानकारी गराइएको छैन। तर सीमाविद् श्रेष्ठले लिम्पियाधुरा क्षेत्रमा ३१० र कालापानी लिपुलेक क्षेत्रमा ६२ वर्गकिलोमिटर गरी ३७२ वर्गकिलोमिटर रहेको बताउँदै आएका छन्। पूर्वप्रशासक सूर्यनाथ उपाध्यायको सीमा अध्ययनसम्बन्धी प्रतिवेदनमा लिम्पियाधुरा क्षेत्रमा ३३५ र कालापानी, लिपुलेक क्षेत्रमा ६० वर्गकिलोटिर भूभाग रहेको उल्लेख छ। तर नापी विभागका पूूर्वउपमहानिर्देशक सुरेशमान श्रेष्ठ र सीमा बचाउँ अभियानको नक्सा समिति ७ देखि ८ सय वर्गकिलोमिटर भूभाग हुन सक्ने बताउँदै आएका छन्। श्रेष्ठले नेपालको कुल क्षेत्रफल अब १ लाख ४७ हजार ९ सय ५० वर्गकिलोमिटरको हाराहारीमा हुने बताउँदै आएका छन्। नापी विभागले त्यसको आधिकारिक रूपमा जानकारी नगराएपछि त्यो भूभागको यकिन क्षेत्रफल भने आएको छैन। कालापानीसम्म गएर आएका राजनीतिज्ञ एवं अध्येता ऋषिराज लुम्साली कौवासम्म समथर पाटन राम्रो भूभाग भएको बताउँछन्। उनी गुन्जी हँुदै कौवासम्म पुगेका थिए। यहाँभन्दा माथि कालो पत्थर चट्टान छ। धुपी सल्ला र घागरु वनस्पति त्यहाँ पाइन्छ। उनका अनुसार २०१८ तिर गुन्जी दोभानसम्म गुरुङ समुदायको बसोबास भेटिएको छ। त्यसभन्दा माथि कुटी र नाबीमा सौका समुदायको बसोबास छ। त्यहाँ फापर कोदोजस्ता अन्न मात्रै फल्छ। नक्सा र खोला फेर्दै भारतले त्यहाँका जनताको मानसिकतामा परिवर्तन गराएको छ, उनले भने, उनीहरूलाई नेपालमा नागरिकता दिने र तिरोतिरन गर्ने व्यवस्थाको पहल थाल्नुपर्छ। अनि मात्र गुमेको भूमि पाउन दबाब पर्छ।"
विदेशमा अलपत्र कामदार ल्याउँदा शुल्क नलिन सरकारलाई सर्वोच्चको आदेश,"काठमाडौं : सर्वोच्च अदालतले वैदेशिक रोजगारीका क्रममा पैसा नभएर फर्कन नपाएका कामदारलाई वैदेशिक रोजगार कल्याणकारी कोषको रकम खर्च गरेर फर्काउन आदेश दिएको छ । कोरोना भाइरस (कोभिड १९) बाट रोजगारी गुमाएर बसेका र फर्कनलाई कुनै स्रोत नभएका व्यक्तिलाई वैदेशिक रोजगार बोर्डमार्फत फर्काउन आदेश दिइएको हो । कार्यविधि बनाएर अति समस्यामा परेका कामदारलाई विना शुल्क फर्काउन सर्वोच्च अदालतले आदेश दिएको हो । वैदेशिक रोजगार कल्याणकारी कोषम ६ अर्ब रुपैयाँ जम्मा भएको छ । श्रम स्वीकृति लिँदा कामदारले एक हजार पाँच सय रुपैयाँ जम्मा गर्छन् । तर सरकारले कोषको रकम प्रयोग नगरी कामदार आफैँले पैसा खर्च गरेर मात्रै आउन पाइने र त्यसमा पनि दोब्बर भन्दा बढी हवाइ शुल्क तिर्नुपर्ने मापदण्ड बनाएर कामदार समस्यामा परेका छन् । सरकारको हालको कार्यविधि अनुसार वास्तविक पीडित भन्दा पैसा भएका कामदार मात्रै फर्कन पाउने छन् । सरकारले पहिलो चरणमा २५ हजार कामदार फर्काउने योजना बनाएको छ । रोजगरी गुमाएर दुई लाख १८ हजार कामदार बसेका छन् । सर्वोच्चले वैदेशिक रोजगारीका क्रममा करार अवधि समाप्त नभइ अलपत्र परेका कामदारलाई निःशुल्क फर्काउन अन्तरिम आदेश दिएपछि सरकार अलमलमा परेको छ । न्यायाधीश आनन्दमोहन भट्टराई र हरिप्रसाद फुयाँलको संयुक्त इजलासले अलपत्र परेका कामदारलाई सरकारले नै पैसा खर्च गरेर फर्काउन सोमबार आदेश दिएको थियो । त्यसको पूर्णपाठ मंगलबार आएको हो । सर्वोच्चले रिट निवेदकसमेतको संलग्नतामा सरोकारवाला निकायसँग छलफल गरेर उद्वर कार्यविधि बनाउन भनेको छ । कार्यविधि बनाएर कामदारको बैधानिक अपेक्षा र कोषको न्यायपूर्ण प्रयोगबीच सन्तुलन कायम हुनेगरी तत्काल उद्वारको प्रक्रिया सुरु गर्न सर्वोच्चले आदेश दिएको हो । अधिवक्ता सोम लुइँटेल, नरेन्द्रप्रकाश खनाल, सुदीप देवकोटा, नारायण प्रसाई, शोभा कार्की, कृष्णप्रसाद न्यौपानेले श्रम स्वीकृति लिइ वैदेशिक रोजगारीमा गएका, करार अवधि नपुगी फर्किन बाध्य भएका, गन्तव्य मुलुक वा रोजगारदाताबाट टिकट प्राप्त गर्न नसक्ने अवस्थामा रहेका व्यक्तिमध्ये पनि पैसा नभइ फर्कन नसक्नेलाई सर्वोच्चले कोषको रकमबाट फर्काउन भनेको हो । वैदेशिक रोजगार ऐन २०६४ को धारा ७५ मा कुनै देशमा समस्या परेमा कोषको रकम परिचालन गरी फर्काउने व्यवस्था छ । कुनै पनि देशमा महामारी र युद्ध भएमा त्यस्तो अवस्थामा सरकारले ती देशमा रहेका कामदारलाई उद्धार गर्ने व्यवस्था भए पनि आर्थिक व्यायभारले ठेग्न नसक्ने भन्दै कोषको रकम परिचाालन गर्न सरकार पन्छिँदै आएको थियो । उद्धारको खर्चको व्यवस्थाको लागि दफा ३३ को (ख) मा धारा ७५ को कारणले समस्यामा परेका नेपालीलाई कल्याणकारी कोषको रकम खर्च गरेर उद्धार गरिने उल्लेख छ । श्रम मन्त्रालयका सहसचिव उमेश ढुंगानाले सबै कामदारलाई फर्काउन सम्भव नभए पनि पैसा नभएकै कारण फर्कन नसक्नेलाई कोषको रकमबाट फर्काइने बताए । मानव अधिकारका लागि जनमञ्च (पिपुल फोरम) मा आवद्व लगायत कानुन व्यवसायीहरुले करार अवधि भएका कामदारको उद्दार गर्दा वैदेशिक रोजगार बोर्डबाट गर्नुपर्ने कानुनी प्रावधान हुँदाहुँदै सरकारले हवाई खर्च कामदारबाटै असुल्ने कार्ययोजना बनाएको भन्दै सर्वोच्च अदालतमा रिट दायर गरेका थिए । कामदारको उद्दार, फिर्ता (यातायात) खर्च र स्वास्थ्य उपचार निःशुल्क हुनुपर्ने, फर्कन लागेका कामदारले पाउने तलव सुविधा दिलाएर मात्र फर्काउने प्रबन्ध गर्नुपर्ने प्रावधानसहित गरिएको रिटको सुनुवाई गर्दै सर्वोच्चले उक्त आदेश दिएको हो ।"
खान नमिल्ने चिनीको छानबिन,"काठमाडौं : सरकारले खान अयोग्य चिनीलाई योग्य बनाइएको विषयमा छानबिन गर्ने भएको छ। कृषि तथा पशुपन्छी विकास मन्त्रालयले उक्त चिनी प्रकरणमा छानबिन गर्न सहसचिवको नेतृत्वमा समिति गठन गरेको हो। समितिमा सहसचिव डा नारायणप्रसाद रेग्मी संयोजक छन्। प्रशासन विभाग प्रमुख र पशु सेवा विभागका महानिर्देशक सदस्य रहने मन्त्रालयले जनाएको छ। संयोजक रेग्मीका अनुसार अन्नपूर्ण पोस्ट्मा प्रकाशित समाचारलाई आधार बनाएर छानबिन समिति गठन गरिएको हो। केही दिनअघि अन्नपूर्ण पोस्ट्मा चिनीका विषयमा समाचार प्रकाशन भएको थियो, उनले भने, मन्त्रालयको गम्भीर ध्यानाकर्षण भएर छानबिन गर्न समिति गठन गरिएको हो। अन्नपूर्ण पोस्ट्ले गत सोमबार खान नमिल्ने ७२ हजार केजी चिनीलाई खान मिल्ने बनाइयो शीर्षकमा समाचार प्रकाशन गरेको थियो। उनका अनुसार छानबिन गरेर केही दिनभित्र मन्त्रालयलाई प्रतिवेदन उपलब्ध गराइनेछ। आर्थिक चलखेलका आधारमा खाद्य प्रविधि तथा गुण नियन्त्रण विभागले म्याद नाघेको र आयात गर्न नमिल्ने चिनीलाई योग्य भनेर प्रमाणित गरेको थियो। उक्त प्रकरणमा अख्तियार दुरुपयोग अनुसन्धान आयोगले पनि छानबिन थालेको छ। आयोगको टोलीले पथलैयास्थित राजस्व अनुसन्धान कार्यालयमा छापा मारेर गोदाम सिल गरेको छ। आयोगका सूचना अधिकारी शिवराज रेग्मीले चिनीको गुणस्तर शंकास्पद देखिएकाले छानबिनको प्रक्रिया अघि बढाइएको बताए। खाद्य प्रविधि तथा गुण नियन्त्रण विभागले खान अयोग्य र आयात गर्न नमिल्ने चिनीलाई योग्य बनाएर आयात गर्न अनुमति दिएको थियो। विभागले आर्थिक चलखेल र पहुँचका आधारमा आफ्नै कार्यालयको प्रतिवेदनलाई उल्टाएर उपभोक्ताको ज्यानै जाने गरी खान नमिल्ने चिनीलाई खान मिल्ने बनाएर आयात गर्ने अनुमतिसमेत प्रदान गरेको छ। जलेश्वरस्थित खाद्य आयात निर्यात गुणस्तर प्रमाणीकरण कार्यालयले आयात गर्न अयोग्य र उपभोग गर्ने म्याद नाघिसकेको भन्दै दिएको प्रतिवेदनलाई विभागले लत्याएको छ। खाद्य आयात निर्यात गुणस्तर प्रमाणीकरण कार्यालय विभाग मातहतकै कार्यालय हो। खाद्य आयात निर्यात गुणस्तर प्रमाणीकरण कार्यालय प्रमुख विपिनकुमार ठाकुरले गत फागुन २५ गते ना८ख २१५१, ना६ख ८३६९ र ना५ख ५६७३ नम्बरको ट्रकबाट लिइएको नमुना विश्लेषण गरी जलेश्वर भन्सार कार्यालयलाई विश्लेषण प्रतिवेदन उपलब्ध गराएको थियो। ७२ हजार किलो (१४४० बोरा) चिनी भारतको सिम्भावली सुगर लिमिटेडले निर्यात गरेको उक्त प्रतिवेदनमा उल्लेख गरिएको थियो। उक्त चिनी काठमाडौंको कागेश्वर मनोहरा नगरपालिकास्थित शिवराज तिम्लिसिना सञ्चालक रहेको अनुस्का मल्टीप्रपोज कम्पनीले आयात गरेको थियो। ठाकुरले हस्ताक्षर गरी जलेश्वरस्थित भन्सार कार्यालयलाई पठाएको प्रतिवेदनमा प्रयोगशालामा विश्लेषण गरेको पारामिटरको आधारमा प्राप्त नमुनाहरू आयात गर्न योग्य नरहेको देखिन्छ। उपयुक्त नमुनाहरूको उपभोग्य मिति समाप्त भइसकेको पाइएको उल्लेख छ। कार्यालयका अनुसार चिनीको बोरामध्ये कुनैमा म्याद उल्लेख नभएको, कुनैमा २०१८।२०१९ उल्लेख भएको र कुनै बोरामा आफैले कलमले लेखेको उल्लेख छ। साथै सन् २०१८ मार्चमा प्याकेजिङ गरिएको उक्त चिनीको उपभोग गर्ने म्याद २४ महिना मात्र भएको उल्लेख छ। अर्थात् सन् २०२० को फेब्रुअरीमै उक्त चिनीको उपभोग्य मिति समाप्त सकिएको पनि प्रतिवेदनमा उल्लेख छ।"
तत्काल वार्ता गर्न भारत अनिच्छुक,"काठमाडौं : कालापानी, लिम्पियाधुरा र लिपुलेक समेटेर नेपालले राजनीतिक नक्सा जारी गरेपछि असन्तुष्ट बनेको भारत यस विषयमा तत्काल वार्तामा बस्न अनिच्छुक देखिएको छ। त्यहाँका केही राजनीतिक विश्लेषक र विज्ञहरूले नेपालसँग वार्ता गरी विवाद समाधान गर्न आग्रह गरे पनि भारतीय प्रधानमन्त्री नरेन्द्र मोदी तत्काल वार्ताका लागि राजी नभएको पाइएको छ। कोरोना भाइरसको संक्रमण नसकिएसम्म वार्तामा बस्न नसक्ने भारतीय पक्षले संकेत गरेको छ। नयाँ नक्सा जारी भइसकेकाले केही समय हेर्ने र त्यसपछि मात्र वार्तामा बस्ने उताको मनस्थिति छ। भारतीय प्रधानमन्त्री मोदीले केही दिनअघि नयाँ दिल्लीमा भएको मन्त्रिपरिषद्को सुरक्षा कमिटी (क्याबिनेट कमिटी अन सेक्युरिटिजसीसीएस) बैठकमा सीमा विवादबारे नेपालसँग तत्काल वार्ता गर्न नसकिने बताएका हुन्। यद्यपि, नेपालसँग बिग्रिएको पछिल्लो सम्बन्ध र त्यसको सम्भावित चुनौतीबारे प्रधानमन्त्री मोदी र राष्ट्रिय सुरक्षा सल्लाहाकार अजित डोभलले संयुक्त र छुट्टाछुट्टै रूपमा सरोकारवालाहरूसँग आन्तरिक छलफललाई तीव्रता दिएको स्रोतले बताएको छ। बैठकमा भारतीय गृहमन्त्री, रक्षामन्त्री, विदेशमन्त्री, अर्थमन्त्री, चिफ अफ डिफेन्स स्टाफलगायतको उपस्थिति थियो। कोरोना भाइरसको संक्रमणसँग मुलुक लडिरहेको छ। यस्तो अवस्थामा कसरी वार्ता गर्ने ? सीसीएस बैठकमा सहभागी भारतीय एक उच्च अधिकारीको भनाइ उद्धृत गर्दै स्रोतले भन्यो, समस्या समाधानका लागि प्रधानमन्त्री मोदी गम्भीर भए पनि तत्काल वार्तामा बस्न उहाँ अनिच्छुक देखिनु भएको छ। बैठकमा नयाँ नक्सा जारी गरेपछि नेपालले सीमा विषयलाई अन्तर्राष्ट्रियकरण गर्न सक्नेबारे समेत छलफल भएको थियो। त्यसबारे प्रधानमन्त्री मोदीले अन्तर्राष्ट्रियकरण गर्नु नेपालको अधिकार भएको बताएका थिए। तर, भारतले कूटनीतिक माध्यमबाट मात्र नभई सैन्य शक्तिमार्फत समेत उक्त भुमी रक्षा गर्न सक्ने प्रधानमन्त्री मोदीले संकेत गरेको उच्च स्रोतले बताएको छ। कोरोना संकट अन्त्य नहुन्जेल नेपालसँग वार्ता पनि नहुने र नेपालभारत प्रबुद्ध समूह (ईपीजी) ले तयार पारेको रिपोर्टसमेत अहिलेकै अवस्थामा रहने स्रोतले बताएको छ। मोदीले ईपीजीको रिपोर्ट बुभ्न समय उपलब्ध गराएका छैनन्। भारतले गत नोभेम्बरमा कालापानी क्षेत्र समेटेर आठौं संस्करणको राजनीतिक नक्सा सार्वजनिक गरेपछि नेपाल र भारतबीचको सम्बन्धमा खटपट भएको थियो। पछिल्लो पटक भारतले लिपुलेकबाट तिब्बतको मानसरोवार जाने सडक निर्माण गरेपछि नेपालले त्यसबारे भारतीय कदमको खुलेरै विरोध गरेको थियो। लगत्तै परराष्ट्र मन्त्रालयले विज्ञप्ति निकाली त्यसको कडा विरोध जनाएको थियो। त्यसलाई लिएर भारतीय सेना प्रमुखले चिनियाँको उक्साहटमा नेपालले विरोध गरेको संकेत गर्दै अभिव्यक्ति दिएका थिए। त्यसपछि नेपाल सरकारले संविधान संशोधन गर्ने प्रक्रिया अघि बढाएको थियो। फलस्वरूप संविधान संशोधन गरेरै नेपालले कालापानी, लिपुलेक र लिम्पियाधुरा समेटेर राजनीतिक नक्सा जारी गरेको छ।"
बालुवाटारमा मन्त्रिपरिषद् बैठक,"काठमाडौं : बालुवाटारमा मन्त्रिपरिषद् बैठक सुरु भएको छ। प्रधानमन्त्रीको निजी सचिवालयका अनुसार नियमित मन्त्रिपरिषद् बैठक भर्खरै सुरु भएको हो। बैठकमा लकडाउन, कोरोना संक्रमणको बढ्दो समस्यालगायत विषयमा छलफल हुने एक मन्त्रीले जानकारी दिए। नियमित बैठक भएकाले समसामयिक विषयमा छलफल हुने उनको भनाइ छ। सरकाले असार १ गतेदेखि लकडाउनको मोडालिटी परिवर्तन गरेको छ। यसअघि बसेको मन्त्रिपरिषद् बैठकले साना पसल खुला गर्नेदेखि जोरबिजोर प्रणालीमा निजी सवारी सञ्चालन गर्ने निर्णय गरेको थियो। यो निर्णय लगत्तै बजारमा भिडभाड बढेको छ। कोरोना संक्रमितको संख्या दैनिक तीनचार सयको संख्यामा बढिरहेका बेला लकडाउन खुकुलो भएपछि संक्रमण फैलिने खतरा झन् बढेको भन्दै सरोकारवाला निकायले सरकारको ध्यानाकर्षण गराइरहेका छन्। सरकारले कोरोना भाइरस संक्रमण रोकथामका लागि २०७६ चैत ११ गतेदेखि लकडाउन गरेको हो।"
सरकारलाई भक्तपुर कांग्रेसको १० बुँदे ज्ञापनपत्र,"भक्तपुर : नेपाली कांग्रेस भक्तपुर जिल्ला समितिले पनि प्रधानमन्त्री केपी शर्मा ओली नेतृत्वको सरकारलाई १० बुँदे ज्ञापनपत्र बुझाएको छ । कांग्रेस जिल्ला सभापति दुर्लभ थापाले भक्तपुरकी प्रमुख जिल्ला अधिकारी हुमकला पाण्डेमार्फत सरकारलाई उक्त ज्ञापनपत्र बुझाएको हो । ज्ञापनपत्र बुझी प्रमुख जिल्ला अधिकारी पाण्डेले प्रधानमन्त्री एवं मन्त्रिपरिषद्को कार्यालयसम्म पुर्याइदिने वचन दिइन् । नेपाली कांग्रेसले केन्द्रदेखि ७७ वटै जिल्ला प्रशासन कार्यालयमा मंगलबार एकैपटक सरकारलाई ज्ञापनपत्र बुझाएको थियो । सोहीअनुसार भक्तपुरमा बुझाइएको ज्ञापनपत्रमा सरकारले कोरोना भाइरस (कोभिड १९) को महामारीबाट उत्पन्न हुनसक्ने परिस्थिति र यसको समाधान गर्न चाल्नुपर्ने तत्कालीन र दीर्घकालीन योजनाका सम्बन्धमा सरकारबाट खासै कुनै कदम नचालिएको उल्लेख गरिएको छ । त्यस्तै उसले सरकारको अकर्मण्यताको कारण कोरोना भाइरस संक्रमणबाट हालसम्म १९ जना नेपालीले ज्यान गुमाउनुपरेको बताएको छ । जनताले अभाव, चरम आर्थिक मन्दीलाई सहेर भोकै घरभित्र बसेर सरकारको लकडाउनको पालना गरिरहेको तर त्यहीं लकडाउन सरकारलाई राजनैतिक, आर्थिक तथा आम मानवताविरोधी गतिविधि गर्ने कवच बन्न पुगेको भक्तपुर कांग्रेसले औंल्याएको छ । कांग्रेस भक्तपुरका जिल्ला सभापति थापाद्वारा हस्ताक्षरित ज्ञापनपत्रमा भनिएको छ, समयमा स्वास्थ्य सामग्रीको आपूर्ति गरिएन । विश्वव्यापी रुपमै भरपर्दो नदेखिएको अविश्वसनीय आरडीटी टेस्ट अहिलेसम्म भइरहेको छ । पीसीआर विधिबाट अत्यन्तै न्यून परीक्षण भएको छ । देशभरिका क्वारेन्टाइन पनि तोकिएको मापदण्डअनुसार सञ्चालन भएका छैनन् । यहीं कारणबाट सुरक्षित भनिएको ठाउँ क्वारेन्टाइनमा उचित स्वास्थ्य उपचार, खानसमेत नपाइ नागरिकको निधन भएको छ । उसले ओली सरकार आम नेपालीलाई सुरक्षित रुपमा खान र बस्न पाउने नैसर्गिक अधिकारमाथि कुनै जिम्मेवारी लिन तयार नभएको जिकिर गरेको छ । सरकारले केबल लकडाउनको घोषणा र परिपालनाको नाममा जनतालाई प्रताडित गर्नेबाहेक केही काम नगरेको अवस्थामा तत्काल ती नेपालीको जीवन रक्षाको लागि कदम चाल्न भक्तपुर कांग्रेसले सरकारसँग माग गरेको छ । स्वास्थ्य सामग्री खरिदमा भएको भ्रष्टाचार र अनियमिततामा संलग्नलाई कानुनी कारबाहीको दायरामा ल्याउनुको साटो उल्टै ओठे जवाफ दिइ उन्मुक्ति गराउने प्रपञ्च भएको दावी गर्दै भक्तपुर कांग्रेसले भ्रष्टाचार र आर्थिक अनियमिततामा संलग्न सबैलाई कानुनी कारबाहीको दायरामा ल्याउन माग गरेको छ । ज्ञापनपत्रमा लाखौं नेपालीहरु स्वदेश फर्कने अवस्थामा रहेको तर यहाँका हजारौं ठूला तथा साना उद्योग व्यवसाय बन्द भएकोतर्फ सरकारको ध्यानाकर्षण गरिएको छ । बन्द उद्योग व्यवसाय चलायमान गर्न र नागरिकको जीवनमा आएको आर्थिक संकटलाई कम गर्न सरकार गम्भीर नभएको भक्तपुर कांग्रेसले आरोप लगाएको छ । उसले भक्तपुरमा विकासको नाउँमा भ्रष्टाचार भइरहेको औंल्याएको छ । त्यस्तै स्मार्ट सिटीको नाउँमा स्थानी जनतालाई आतंकित बनाउने कार्य तत्काल रोक्न सरकारको ध्यानाकर्षण गरिएको छ । ज्ञापनपत्र बुझाउनुअघि भक्तपुर कांग्रेसले भक्तपुर नपा भवन व्यासीदेखि जिल्ला प्रशासन कार्यालयसम्म विरोध प्रदर्शन गरेको थियो । प्रदर्शनमा सहभागी कांग्रेस नेता तथा कार्यकर्ताहरुले ओली सरकारविरोधी नाराहरु लगाएका थिए ।"
विप्लव कार्यकर्ता पक्राउ,"भोजपुर : नेत्र विक्रम चन्द 'विप्लव' नेतृत्वको नेपाल कम्युनिस्ट पार्टीका एक कार्यकर्तालाई प्रहरीले नियन्त्रणमा लिएको छ । पौवादुङमा गाउँपालिका ३, च्याङ्ग्रे औलियाका २१ वर्षीय विकाश राई (किँराती)लाई प्रहरीले पक्राउ गरेको हो । विप्लव नेतृत्वको नेकपाको भातृ संगठन अनेरास्ववियु क्रान्तिकारी भोजपुरका जिल्ला अध्यक्ष एवम् जिल्ला समिति सदस्य समेत रहेका राईलाई गत आइतबार च्याङ्ग्रेको साङपाङडाँडामा सार्वजनिक शान्ति विरूद्धको कसुरमा पक्राउ गरी भोजपुर ल्याइएको जिल्ला प्रहरी कार्यालय भोजपुरले जनाएको छ । जिल्ला प्रशासन कार्यालय भोजपुरबाट २० दिनको म्याद थप राईमाथि अनुसन्धान भइरहेको प्रहरीले जनाएको छ ।"
१० अर्बको हिसाब माग्दै प्रधानमन्त्रीलाई कांग्रेसले बुझायो १३ बुँदे पत्र,"काठमाडौं : प्रमुख प्रतिपक्षी दल नेपाली कांग्रेसले कोरोना भाइरस (कोभिड१९) संक्रमण र नियन्त्रणमा खर्च भएको १० अर्बको हिसाब माग्दै प्रधानमन्त्री केपी ओलीलाई १३ बुँदे ध्यानाकर्षण पत्र बुझाएको छ । मंगलबार नेपाली कांग्रेस संसदीय दलका प्रमुख सचेतक बालकृष्ण खाँडको नेतृत्वमा बालुवाटार पुगेका कांग्रेस नेताले ध्यानाकर्षणपत्र बुझाएका हुन् । सचेतक खाँडसँगै पुष्पा भुसाल, गगन थापा, भीमसेनदास प्रधान र राजन केसी बालुवाटार पुगेका थिए । सरकारले कोभिड१९ नियन्त्रण गर्ने कार्यका लागि १० अर्ब खर्च भयो भनिएको छ, कांग्रेसले प्रधानमन्त्रीलाई बुझाएको पत्रमा भनिएको छ, त्यो खर्च कुन निकाय, तहले के प्रयोजनका लागि गरेको छ ? सम्पूर्ण विववरण सार्वजनिक गरियोस् । कांग्रेसले विपतको समयमा स्वास्थ्य सामग्री खरिद, विदेशबाट नागरिकको उद्दार, क्वारेन्टाइन व्यवस्थापन, राहत वितरणलगायत विषयमा एकपछि अर्को अनियमितता गरेको भन्दै आपत्ति जनाएको छ । उसले यो विषयले प्रमुख प्रतिपक्षी दललाई लज्जित बनाएको बताएको छ । कांग्रेसको १३ बुँदे ध्यानाकर्षणपत्रमा कोरोना परीक्षण, क्वारेन्टाइन व्यवस्थापन, कन्ट्राक्ट ट्रेसिङ, अस्पतालको व्यवस्थापन, सामग्रीको आपूर्ति र व्यवस्थापन, अनियमितताको छानबिन र पारदर्शीता, राहत वितरण, विदेशबाट नागरिकको उद्धार, रोजगारी, कृषि र खाद्य सुरक्षा, आर्थिक क्षेत्र, विद्यार्थीको सम्बन्धमा, र मनोसामाजिक परामर्श र सुरक्षाको विषय समेटेको छ ।"
"दाङमा एकै दिन थपिए ५६ कोरोना संक्रमित, घोराही उपमहानगरपालिका४ 'सिल'","दाङ : दाङमा एकै दिन ५६ जनामा कोरोना संक्रमण देखिएको छ । जिल्लामा एकै चोटी त्यति धेरै संक्रमित भेटिएको यो पहिलो घटना हो । राप्ती स्वास्थ्य विज्ञान प्रतिष्ठान दाङमा मंगलबार गरिएको पीसीआर परीक्षणमा दाङका ५६ जनामा कोरोना पोजिटिभ पुष्टि भएको हो । त्यसैगरी सल्यान कुमाख गाउँपालिकाका १ जनामा पनि कोरोना संक्रमण देखिएको छ । संक्रमितमध्ये ४६ जना पुरुष र १० जना महिला रहेका छन् । योसँगै दाङमा कोरोना संक्रमितको संख्या दुई सय ४२ जना पुगेको छ । उनीहरुमध्ये घोराही उपमहानगरपालिका ४ मा ४७ जना रहेका छन् । त्यसैगरी घोराही१२ का ४ जना, घोराही११ का ३ जना घोराही १५ को १ जना र राजपुर गाउँपालिकामा एक जना रहेका छन् । दाङमा बंगलाचुली गाउँपालिका र घोराही उपमहानगरपालिका कोरोनाको उच्च संक्रमण देखिएको छ । कोरोना संक्रमण एकैपटक बढेपछि घोराही उपमहानगरपालिका ४ 'सिल' गरिएको छ । संक्रमित सबै भारतबाट आएको र क्वारेन्टाइनमा बसेका रहेको उपमहानगरले जनाएको छ ।"
प्यूठानमा पनि थपिए २० जना कोरोना संक्रमित,"प्यूठान : प्यूठानमा पछिल्लो पटक २० जना नयाँ कोरोना संक्रमित थपिएका छन् । प्रादेशिक जनस्वास्थ्य प्रयोगशाला भैरहवामा गरिएको परीक्षणमा मंगलबार उनीहरुलाई कोरोना संक्रमण भएको पुष्टि भएको हो । नौवहिनी गाउँपालिका ६ का १४ जना, गौमुखी गाउँपालिका, स्वर्गद्धारी नगरपालिका र प्यूठान नगरपालिकामा दुईदुई जना संक्रमित थपिएको स्वास्थ्य कार्यालय प्यूठानका कोरोना फोकल पर्सन एवं जनस्वास्थ्य निरीक्षक पुष्कल श्रेष्ठले जानकारी दिए । उनका अनुसार नौवहिनीमा संक्रमित हुनेमध्ये एक जना ७३ वर्षीया वृद्धा छिन् । अन्य १९ जना भारतबाट आएर क्वारेन्टाइनमा बसेका हुन्। जिल्लामा कोरोना संक्रमित हुनेको संख्या हालसम्म ५५ पुगेको श्रेष्ठले बताए ।"
दाङमा सेनाका जवानमा कोरोना,दाङ : दाङमा नेपाली सेनाका एक जवानमा कोरोना संक्रमण भएका पुष्टि भएको छ। दाङमा रहेको रिपुमर्दन गणमा कार्यरत ३२ वर्षीय पुरुषमा कोरोना संक्रमण देखिएको हो। राप्ती स्वास्थ्य विज्ञान प्रतिष्ठानमा मंगलबार भएको कोरोना परीक्षणका क्रममा उनलाई संक्रमण पुष्टि भएको हो। उनलाई कोरोना विशेष अस्पताल बेलझुण्डी लगिएको छ। कोरोना संक्रमितको शव व्यवस्थापनका क्रममा उनलाई कोरोना संक्रमण सरेको अनुमान गरिएको छ। रोजगारीका क्रममा भारतको दिल्लीमा मृत्यु भएका घोराही१८ नवलपुर निवासी ५९ वर्षीय एक पुरुषको उनीसहितको सहभागीतामा नेपाली सेनाको टोलीले जेठ २६ गते शव व्यवस्थापन गरेको थियो। सोही क्रममा उनमा कोरोना भाइरस सरेको आशंका गरिएको छ। शव व्यवस्थापनका खटिएका अन्यको भने रिपोर्ट नेगेटिभ आएको नेपाली सेनाको रिपुमर्दन गणले जनाएको छ।
टोखामा रोपईंको चटारो (फोटो फिचर),काठमाडौं : असार सुरु भएसँगै उपत्यका आसपासका किसानलाई धान रोप्ने चटारोले छोएको छ । मंगलबार काठमाडौँ टोखाका किसानले धान रोप्दै गरेको फाँटमा पुगेर अन्नपूर्णका लागि दिपेन श्रेष्ठले कैद गरेका तस्बिर :
भैरवनाथ मन्दिरको जयपत्र भाँचियो,"भक्तपुर : भक्तपुर नगरपालिका ५ टौमढीस्थित भैरवनाथ मन्दिरको जयपत्र भाँचिएको छ । गएको बुधबार हावाहुरीसहित आएको वर्षाले उक्त जयपत्र भाँचिएको भैरव नाइके कृष्णभक्त (माइला) छुकांले जानकारी दिए । उनका अनुसार करिब साढे १९ मिटर लामो र करिब एक फिट चौडाइ भएको जयपत्र हावाहुरीसँगै आएको वर्षाको क्रममा भाँचिएको हो । महिलाले सिउँदोमा लगाउने शिरबन्दी जस्तै देवदेवीको मन्दिरमा राखिनेलाई जयपत्र भनिन्छ । यसलाई स्थानीय नेपालभाषामा भने ताय् भनिन्छ । देवदेवीको प्रतीकको रुपमा रहेका कलश, चमर, चन्द्र, सूर्य, कमलको फूललगायत पत्रपत्र गाँसेर बनाइने भएकाले यसलाई जयपत्र भनिने बताइन्छ । भक्तपुर नगरपालिका एक वर्षअघि भैरवनाथ मन्दिरको जीर्णोद्धार गरेको थियो । उक्त जीर्णोद्धारपछि भक्तपुरका व्यवसायी कृष्णप्रसाद ताम्राकारले आफ्नो लगानीमा उक्त जयपत्र भैरवनाथ मन्दिरलाई चढाएको भैरव नाइके छुकां बताउँछन् । मन्दिरमा यसअघि पनि विभिन्न दाताहरुले आफ्नो मनोकांक्षा पूरा हुने विश्वासका साथ भैरवनाथक मन्दिरमा जयपत्र चढाएको उनको भनाइ थियो । जसमध्ये भैरवनाथको मन्दिर जीर्णोद्धार गर्ने क्रममा पुरना तीनवटा जयपत्रको अवशेष फेला परेको भैरव नाइके छुकांले जानकारी दिए । पहिले राखिएका जयपत्र छोटा थिए । ती जयपत्र सबैभन्दा माथिल्लो तलासम्म मात्रै झुलिएका थिए, उनले भने, बुधबार हावाहुरीले भाँचिएको जयपत्र भने लामो थियो । उक्त जयपत्र मन्दिरको पहिलो तलाको छानाबाहिरसम्म झुलिएको थियो । उक्त जयपत्रको चुच्चोमा पद्माशनको बीचमा भैरवनाथको टाउकोमात्रैको मूर्ति रहेको छ । उक्त चुच्चोमा चारवटा झुम्कासमेत रहेका छन् । पित्तलको उक्त जयपत्र अघिल्ला दाता ताम्रकारले नै पुनः राख्ने भएका छन् । उनले भाँचिएको जयपत्र झिकेर मर्मत गर्न दिइएको जानकारी दिए । मर्मत गरिने जयपत्रलाई बलियो त्यसको दायाँबायाँ सिक्रीको माला बनाइने दाता ताम्राकारको भनाइ थियो । अब मर्मतको बेला जयपत्र बलियो बनाउँदैछौं, दाता ताम्राकारले भने, घामपानीबाट बचाउन यसमा प्लास्टिक लेमिनेसनसमेत गर्ने भएका छौं । उक्त जयपत्र मर्मत गरी बलियो बनाउन तथा प्लास्टिक लेमिनेसन गरी जडान गर्न लाग्ने सम्पूर्ण खर्च दाता ताम्राकार आफैले व्यहोर्ने छन् ।जयपत्रले सुसज्जित हुँदा भैरवनाथको मन्दिर मनोमोहक देखिन्छ । जयपत्र नहुँदा मन्दिरको शोभा हराएको जस्तो देखिएको भनेर सबैतिरबाट गुनासो आएपछि पुराना दातालाई नै उक्त जयपत्र बनाउन अनुरोध गरिएको भैरव नाइकेहरुले बताएका छन् । लामो जयपत्रले सुसज्जित भक्तपुर नपा ५ टौमढीस्थित भैरवनाथ मन्दिर । तस्बिर : अन्नपूर्ण"
भैरहवाका मेयरले व्यपारीलाई धेरै कुरा नगर्नुस भनेपछि,"भैरहवा : लामो अवधिको लकडाउनले विरिक्त भएका उद्योगी व्यवसायीले लकडाउन खुकुलो भएपछि पूर्ण रुपमा उद्योग व्यवसाय संचालन गर्न पाउनुपर्ने माग गरेका छन्। उद्योग व्यवसाय संचालन गर्न पाउनु पर्ने माग गर्दै छलफलका लागि जिल्ला प्रशासन कार्यालय पुगेका उद्योगी व्यवसायीका अगुवा र स्थानीय सिद्धार्थनगर नगरपालिका (भैरहवा) का प्रमुख हरिप्रसाद अधिकारीबीच मुखामुख भएपछि छलफल निष्कर्षविहीन टुंगिएको छ। सिद्धार्थ उद्योग वाणिज्य संघका अध्यक्ष कुलप्रसाद न्यौपाने र उद्योग व्यपार संगठन रुपन्देहीका अध्यक्ष नारायणप्रसाद भण्डारीको नेतृत्वमा गएको टोलीले हाल आलोपालो रुपमा संचालन भइरहेको व्यवसाय व्यवहारिक नभएको भन्दै निरन्तर रुपमा व्यवसाय संचालन गर्न पाउनु पर्ने माग राखेका थिए। त्यस्तै उनीहरुले अन्य जिल्लामा मदिराजन्य उद्योग व्यवसाय संचालन रहेको र मदिरा जन्य उद्योगबाट अत्याधिक मात्रामा राजश्व संकलन हुने कारण मदिराजन्य उद्योग संचालन तथा विक्री वितरण खुला गर्न पनि माग गरेका थिए। रुपन्देहीका प्रमुख जिल्ला अधिकारी महादेव पन्थ, प्रदेशसभा सदस्य सन्तोष पाण्डे, रुपन्देही प्रहरी प्रमुख हेमकुमार थापा, सशस्त्र प्रहरी प्रमुख तेजप्रसाद पोखरेल, नगर प्रमुख र व्यवसायीबीच छलफल हुँदाहुदै मेयरले व्यवसायीको माग अनुसार व्यपार संचालनको अनुमति दिन नसक्ने बताएका थिए। अहिले पनि कोरोनाको त्रास कायमै रहेको र दिन प्रतिदिन संक्रमितको संख्या बढ्दै गएकोले भिडभाड हुन नदिने गरी मात्र व्यवसाय संचालन गर्नुपर्ने उनको भनाइ थियो। यता ३ महिनादेखि बन्द रहेको व्यवसाय निरन्तर संचालनमा नआए बैंक ऋणको ब्याज र किस्ता, कर्जा नविकरण कर, घरभाडालगायत बुझाउन कठिन हुने व्यवासयीको तर्क थियो। मेयरले उद्योगी व्यासायीका अगुवालाई सबैको अगाडि औंला ठड्याएर अरु कुरा नगर्नुस भनेपछि जिल्ला प्रशासन कार्यालयमै बिबाद चर्किएको थियो। सिद्धार्थ उद्योग वाणिज्य संघका अध्यक्ष कुलप्रसाद न्यौपानेले निरन्तर व्यवसाय संचालन गर्न नदिए दुई हजार बढी व्यवसायीलाई सडकमा उतार्ने चेतावनी दिए। विवाद चर्किदै गएपछि रुपन्देहीका एसपी हेमकुमार थापाले व्यवसाय संचालनका लागि पुनः छलफल गरी छिनोफानो गर्ने भन्दै विवाद साम्य पार्दै बैठक निष्र्कषबिहीन भएको थियो। भैरहवाका मेयरसँग समय माग गरेको र व्यापार संचालनबारे निर्णय गरौँ भन्दा मेयरले समय नै नदिएको कारण समस्या परेको उनले बताए। उनले अब छिट्टै सरोकारवाला पक्ष बसेर यो बिषयलाई टुंग्याईने आश्वसन पाइएको बताए। करिब ३ महिना प्रशासनको सहकार्यमा नै एक भई कोरोना विरुद्ध काम गरेको बताउदै उनले अब पनि प्रशासनकै अनुमती सहयोगमा दैनिक व्यवसाय सुचारु गर्न चाहेको प्रष्ट पारे। स्थानीय प्रशासनले र नगरपालिकाले सकारात्मक भूमिका नखेले स्वःस्फूर्त व्यवसाय संचालन गर्न बाध्य हुने अध्यक्ष न्यौपानेले बताए। उद्योग व्यापार संगठनका अध्यक्ष नारायणप्रसाद भण्डारीले गृहमन्त्रालयको परिपत्र अनुसार नियमित व्यवसाय संचालन गर्न र अन्य जिल्लामा मदिरा उद्योग व्यवसाय संचालन रहेकोले यहाँ पनि समन्वय गरेर अघि बढ्न चाहँदा मेयरले अन्त जे भएपनि आफ्नो नगरमा नहुने भनेपछि बैठक निष्कर्षबिहीन बनेको बताए। जिल्ला प्रशासन कार्यालयमा बसेको बैठक। तस्बिर : सलमान खान"
माल्दिभ्समा अलपत्र नेपाली फर्किए,"दमौली : लक डाउनका कारण माल्दिभ्सका विभिन्न भागमा रोकिएका नेपाली स्वदेश फर्किएका छन् । मालेमा गएको हिमालय एयरलाइन्सको विमानबाट उनीहरु नेपालका लागि उडेका हुन् । काम सकिएर तथा रोकिएर माल्दिभ्सका विभिन्न भागमा अड्किएका नेपालीले स्वदेश फिर्ता हुन चाहे पनि नेपालबाट अनुमति नआउँदा फर्किन नपाएको समाचार अन्नपूर्णले केही दिन अघि प्रकाशन गरेको थियो । समाचार आएपछि आफूहरुको स्वदेश फिर्तीमा सहजता मिलेको रंगाली आइल्याण्डबाट माले हुँदै नेपाल फर्कन उडेका तनहुँ दमौलीका सन्देश अधिकारीले बताए । हामी आफ्नै खर्चमा आउँछौं भने पनि श्रीलंकाली दुतावासले नेपालबाट अनुमति नपाएको भन्दै रोकेको थियो, उनले भने,समाचार आएपछि हामीलाई आउन सजिलो भयो । अधिकारी आफू काम गर्ने हिल्टन प्रपर्टीको कंग्रयाट्स माल्दिभ्स होटलका पाँच साथीसहित नेपाल आउँदैछन् । यसअघि नेपाल एयरलाईन्सको जहाज माले पुगेर नेपाली लिएर फर्कने भनिए पनि सोमबार उडान स्थगित भएपछि मंगलबार हिमालय एयरलाइन्सको उडानमार्फत उनीहरु स्थानीय समयअनुसार दिउँसोको सवा तीन बजे उडेका हुन् । उनीहरु करिब साढे तीन घण्टामा नेपाल अवतरण हुनेछन् । सरकारले नागरिकलाई आउन दिने भनेको सुनेपछि फरक फरक टापुमा रहेका नेपालीले नजिकैको श्रीलंकन दुतावासमा नाम सूचीसहितको निवेदन पठाएका थिए । यसरी घर फर्कन चाहनेको संख्या सात सय बढी पुगेको थियो । तीमध्येका एक सय ५० लाई पहिलो चरणमा नेपाल ल्याउन लागिएको हो । एक तथ्यांक अनुसार मालदिभ्सका फरक फरक टापुमा रहेका नेपालीको संख्या १० हजार बढी छ । तीमध्ये अधिकांश होटल तथा रिसोर्टमा काम गर्छन् । कडा लक डाउनका कारण त्यहाँका अधिकांश रिसोर्ट र होटल बन्द भए पनि काम गुमाएका हजार हाराहारीका नेपाली फर्कन चाहेको अधिकारीको दाबी छ । फर्कन चाहने धेरै भए पछि राजधानी मालेमा रहेका पोखराका रेष्टुरेन्ट व्यवसायी मेघनाथ भुषालको पहलमा विमान चार्टड गरेर पनि नेपाली आउने तयारी गरेका थिए । यसको चाँजोपाँजो मिलाउन सक्रिय अधिकारीकै पहलमा ह्वाट्सएप ग्रुपमार्फत नेपाली सम्पर्कमा आएका थिए । परराष्ट्र मन्त्रालयका उप सचिव सुरेश अधिकारीले नेपाल फर्किएकाहरुलाई होटलमा क्वारेन्टाइन गरिने व्यवस्था भएको जानकारी दिए । नेपाल आउनासाथ होटलमा क्वारेन्टाइनमा राखिने तयारी भएको छ, उनले भने ।"
सप्तरीमा थप ३ जनामा कोरोना संक्रमण,"राजविराज : भारतबाट आएका सप्तरीका थप तीनजनामा कोरोना संक्रमण देखिएको छ ।राजविराजस्थित गजेन्द्रनारायण सिंह अस्पतालमा भएको परीक्षणमा तीनजना पुरुषमा कोरोना संक्रमण देखिएको हो । भारतको हरियाणाबाट आएका तिलाठी कोइलाडी गाउँपालिका२ का ३९ वर्षीय, राजविराज नगरपालिका१ का ३० वर्षीय र कञ्चनरुप नगरपालिका३ का २१ वर्षीय पुरुषमा संक्रमण पुष्टि भएको स्वास्थ्य कार्यालय सप्तरीले जनाएको छ । सप्तरीको तिलाठी कोइलाडी गाउँपालिकामा पहिलो संक्रमित फेला परेको हो । सप्तरीको १८ वटा स्थानीय तहमध्ये सप्तकोशी नगरपालिका, रुपनी र अग्नीसाइर कृष्णसवरण गाउँपालिकाका व्यक्तिमा हालसम्म संक्रमण फेला परेको छैन् । स्वास्थ्य कार्यालय सप्तरीका निमित्त प्रमुख दुनियालाल यादवका अनुसार कञ्चनरुप नगरपालिका३ का युवक भारतबाट सँगै आएका साथीसँग अग्नीसाइर कृष्ण सवरण गाउँपालिका५ स्थित क्वारेन्टाइनमा बसेका थिए ।अन्य दुईजना आफ्नै स्थानीय तहको क्वारेन्टाइनमा बसेका थिए ।यो सहित सप्तरीमा संक्रमित हुनेको सङ्ख्या १ सय ५१ पुगेको छ । जसमा ११ जना महिला छन् । सप्तरीको बोदे बर्साइन नगरपालिकामा ३२, हनुमाननगर कंकालिनी नगरपालिका र बलान बिहुल गाउँपालिकामा २७२७, छिन्नमस्ता गाउँपालिकामा १५, राजगढ गाउँपालिका र राजविराज नगरपालिकामा १३१३, डाकनेश्वरी नगरपालिकामा १२, खडक र कञ्चनरुप नगरपालिकाका ३३ जना, सुरुङ्गा र शम्भुनाथ नगरपालिका तथा बिष्णुपुर, तिरहुत, महादेवा र तिलाठी कोइलाठी गाउँपालिकामा ११ जना संक्रमित पुष्टि भएको स्वास्थ्य कार्यालय, सप्तरीले जनाएको छ । यसैगरी हालसम्म कोरोनालाई जितेर दुई प्रहरी, एक स्वास्थ्यकर्मीसहित ५२ जना घर फर्किएका छन्।"
अत्याधुनिक मेगा हल निर्माण गर्दै काठमाडौं महानगर,"काठमाडौं : महानगरपालिकाले दुई सय १२ रोपनी क्षेत्रफलमा अत्याधुनिक सुविधासम्पन्न मेगा हल निर्माण गर्ने भएको छ । काठमाडौँको भृकुटी मण्डपमा अवस्थित उक्त क्षेत्रफलमा निर्माण गरिने मेगाहलको प्रस्तावित डिजाइन तयार भइसकेको छ । उपत्यकाको वास्तुकलालाई समेत ध्यानमा राखेर महानगरको शहरी योजना आयोगले उक्त मेगाहलको प्रस्तावित डिजाइन तयार पारेको हो । एक लाख १४ हजार वर्गमिटरको पाँचतले मेगाहल निर्माणका लागि प्रस्तावित डिजाइन तयार पारिएको छ, आयोगका उपाध्यक्ष सरोज बस्नेतले भने, दुई सय १२ रोपनी क्षेत्रफलमध्ये करीब ६० प्रतिशतमा हरियाली बगैँचा र ४० प्रतिशतमा मेगा हल निर्माण हुनेछ । उनले मेगा हल निर्माण गर्दा खुला क्षेत्र र हरियालीलाई प्राथमिकता दिएर डिजाइन तयार पारेको जानकारी दिए । उक्त भवनका दुई तलामा एक हजार कार अटाउने पार्किङ हुनेछ भने दुई सय जना अटाउने छ वटा मिटिङ हल, चार सय ५० जना अटाउने तीन वटा कन्फरेन्स हल र तीन हजार अटाउने अडिटोरियम हल एउटा रहने छ । मेगा हलमा एकै पटक दुई हजारसम्म अट्ने दुई वटा प्रर्दशनी हलसहितको डिजाइन तयार पारेका छौँ, उपाध्यक्ष बस्नेतले भने, नवप्रर्वद्धन केन्द्र छ वटा रहने छन् भने पाँच वटा स्वागत कक्षको डिजाइन तयार पारेका छौँ । यो मेगाहलमा २२ वटा लिफ्ट र १२ वटा एस्कालेटर रहने छन् । उपाध्यक्ष बस्नेतका अनुसार ट्राफिक व्यवस्थापनलाई समेत ध्यानमा राखेर दीर्घकालिन र अल्पकालीन सोचसहित मेगाहलको डिजाइन तयार पारिएको छ । बस्नेतका अनुसार १२ अर्बको लगानीमा निर्माण गर्न लागिएको यो हलमा ग्रिन रुम, फुडकोड, सार्वजनिक शौचालय, रेष्टुरेन्ट, सभाहल, प्रदर्शनीहललगायत रहने छन् । उपाध्यक्ष बस्नेतले कोरोनाको महामारीबाट मुलुक लयमा फर्किने वित्तिकै कामलाई तीव्ररुपमा अघि बढाइने बताए । समाज कल्याण परिषद् मातहतमा रहेको उक्त जग्गालाई महानगरपालिकाको मातहतमा ल्याएर मेगा हल निर्माण गर्न सम्वन्धित निकायसँग सहमतिको लागि आवश्यक पत्राचार भएर प्रक्रिया अघि बढिसकेको उनको भनाइ छ । रासस"
असार ७ गते खण्डग्रास सूर्यग्रहण : कुन प्रदेशबाट कतिखेर देखिन्छ?,"काठमाडौं : असार ७ गते आइतबार आषाढ कृष्ण औँसीका दिन खण्डग्रास (आधा सूर्य ढाक्ने) सूर्यग्रहण लाग्ने नेपाल पञ्चाङ्ग निर्णायक समितिले जनाएको छ । ग्रहणले बिहान १०:५० बजे स्पर्श गर्ने छ । मध्याह्न १२:३८ बजे मध्य र अपराह्न २:२३ बजे ग्रहणले मोक्ष प्राप्त गर्ने समितिका अध्यक्ष प्रा डा रामचन्द्र गौतमले जानकारी दिए। तीन घण्टा ३३ मिनेटसम्म नेपालबाट ग्रहण देखिने उनले बताए। शास्त्रीय मान्यता अनुसार असार ६ गते राति १०:५० देखि बाल, वृद्ध र बिरामीबाहेक अरुलाई भोजन निषेध गरिएको छ । ग्रहणका समयमा स्नान, दान, श्राद्ध, जप, ध्यान, साधना लगायत कर्म गर्न शुभ मानिन्छ । ग्रहणका समयमा दीक्षा मन्त्र लिन पनि उत्तम हुने शास्त्रीय मान्यता छ । ग्रहणका बेला सकेसम्म तीर्थ स्थलमा नसके नजिकको नदी, ताल, तलाउ, पोखरी र सो सम्भव नभए घरमै स्नान गर्नुपर्ने निर्णयसिन्धु, हेमाद्रि, कालमाधव, वीरमित्रोदय लगायत धार्मिक ग्रन्थमा उल्लेख गरिएको छ । ग्रहणका बेला गर्नु हुने र नहुने अन्य कामलाई ग्रन्थमा उल्लेख गरिएको छ । सूर्य ग्रहणमा चार प्रहर (१२ घण्टा) र चन्द्रग्रहणमा तीन प्रहर (नौ घण्टा) अघिदेखि सुतक लाग्ने धर्मशास्त्रविद्समेत रहेका गौतमले बताए। सुतक लागेपछि भोजन गर्नु नहुने धार्मिक विश्वास छ । यसै विश्वास अनुसार असार ६ गते राति १०:५० बजेदेखि भोजन गर्नु हुँदैन । असार ७ गतेको सूर्यग्रहण मृगशिरा र आद्र्रा नक्षत्र एवं मिथुन राशिका मानिसलाई अति कष्ट हुने समितिका सदस्य सचिव एवं सूर्य पञ्चाङ्गका पञ्चाङ्गकार सूर्यप्रसाद ढुङ्गेलले बताए। सूर्यग्रहणको फल राशि अनुसार फरक छ । मेष राशिकालाई श्रीप्राप्ति, वृष राशिलाई क्षति, मिथुनलाई घात, कर्कटलाई व्यय, सिंह राशिका मानिसलाई लाभ, कन्या राशिलाई सुख, तुला राशिलाई माननाश, वृश्चिक राशिलाई कष्ट, धनु राशिलाई स्त्रीपीडा, मकर राशिलाई सुख, कुम्भलाई चिन्ता र मीनलाई व्यथाको फल हुने समितिले स्वीकृति दिएका पात्रो (पञ्चाङ्ग) मा उल्लेख छ । मेष, सिंह, कन्या र मकर राशिकाले मात्र सुरक्षित विधि अपनाएर ग्रहण हेर्नुहुन्छ । अरु आठ राशि भएका मानिसले भने सूर्यग्रहण हेर्नुहुँदैन भन्ने मान्यता छ । यस वर्ष नेपालबाट देखिने असार ७ गतेको सूर्यग्रहण मात्र रहेको समितिले जनाएको छ । कुन प्रदेशबाट कतिखेर देखिन्छ सूर्यग्रहण ? खगोल विज्ञानका क्षेत्रमा काम गरिरहेको नेपाल एष्ट्रोनोमिकल सोसाइटीले सङ्घीय राजधानीसहित सातै प्रदेशका राजधानीबाट सूर्यग्रहण देखिने समयसमेत सार्वजनिक गरेको छ । काठमाडौँबाट बिहान १०:५३:५८ मा सुरु, १२:४१:०२ मा मध्य र १४:२४:३५ मा अन्त्य हुने सोसाइटीका अध्यक्ष सुरेश भट्टराईले जारी गरेको विज्ञप्तिमा उल्लेख छ । प्रदेश नं १ को विराटनगरबाट बिहान १०:५८:४५ सुरु, मध्याह्न १२:४७:०४ मा मध्य र अपराह्न १४:२९:२९ मा अन्त्य हुने छ । यसैगरी प्रदेश नं २ को जनकपुरबाट बिहान १०:५५:०१ सुरु, मध्याह्न १२:४२:५० मा मध्य र अपराह्न १४:३६:२० मा अन्त्य हुनेछ । वाग्मती प्रदेशको हेटौँडाबाट बिहान १०:५२:५२ मा सुरु, मध्याह्न १२:३९:५८ मा मध्य र अपराह्न १४:२३:५५ मा अन्त्य हुने सोसाइटीले जनाएको छ । गण्डकी प्रदेशको राजधानी पोखराबाट बिहान १०:५०:४५ मा सुरु, मध्याह्न १२:४१:५९ मा मध्य र अपराह्न १४:२१:१४ मा अन्त्य हुने छ । प्रदेश नं ५ को बुटवलबाट बिहान १०:४८:५० मा सुरु, मध्याह्न १२:३५:०६ मध्य र अपराह्न १४:२०:०२ मा अन्त्य हुने जनाइएको छ । कर्णाली प्रदेशको राजधानी विरेन्द्रनगरबाट बिहान १०:४५:२४ मा सुरु, मध्याह्न १२:३०:१८ मध्य र अपराह्न १४:१५:४२ मा अन्त्य हुने छ । सुदूरपश्चिम प्रदेशको राजधानी धनगढीबाट बिहान १०:४२:४६ मा सुरु, मध्याह्न १२:२६:५२ मा मध्य र अपराह्न १४:१२:४२ मा अन्त्य हुने अध्यक्ष भट्टराईले बताए। वैज्ञानिक मूल्य मान्यता अनुसार सुरक्षित तरीकाले सबैले ग्रहण हेर्न सकिने पनि सोसाइटीले जनाएको छ । प्रदेश नं १ बाट सन् १९६५ नोभेम्बर २३ तारिखका दिन बिहान खग्रास (पुरै सूर्य ढाक्ने) सूर्यग्रहण लागेको थियो । अब खग्रास सूर्यग्रहण सन् २०६४ फेब्रुअरी १७ मा प्रदेश नं १ कै दक्षिणपूर्वी भूभागबाट देखिने उनले बताए ।"
यस्तो पनि आन्दोलन (फोटो फिचर),काठमाडौं : सरकारविरुद्ध देशभर विभिन्न खालका प्रदर्शन भइराखेका छन् । मंगलबार ललितपुरको पाटन दरबार स्क्वायरमा भने फरक खालको आन्दोलन देखियो । जहाँ सबै चुपचाप बढेर पुस्तक पढ्दै आन्दोलन गरिरहेका थिए । न उनीहरुसँग कुनै नारा लेखिएको प्लेकार्ड थियो न त कुनै नारा भनिरहेका थिए । उनीहरु सामाजिक दूरी कायम गर्दै बसेर पढिरहेका थिए । त्यहाँ पुगेर अन्नपूर्णकर्मी सुनिता डंगोलले कैद गरेका तस्बिर :
काठमाडौंमा थप एकजनामा कोरोना संक्रमण,"काठमाडौं : काठमाडौंमा थप एकजनामा कोरोना संक्रमण पुष्टि भएको छ। स्वास्थ्य तथा जनसंख्या मन्त्रालयका प्रवक्ता डा जागेश्वर गौतमले राष्ट्रिय जनस्वास्थ्य प्रयोगशालामा गरिएको परीक्षणमा एकजना महिलामा कोरोना संक्रमण देखिएको पुष्टि गरेका हुन्। संक्रमित महिलाको कन्ट्याक्ट ट्रेसिङको काम भइरहेको मन्त्रालयले जनाएको छ। सोमबार मात्र काठमाडौंमा २ पुरुष,२ महिला र ललितपुरकी १ महिलामा कोरोना संक्रमण देखिएको थियो। यस्तै मंगलबार एकै दिन ३८० जनामा कोरोना भाइरस (कोभिड१९) संक्रमण पुष्टि भएको छ।स्वास्थ्य तथा जनसंख्या मन्त्रालयका प्रवक्ता डा जागेश्वर गौतमकाअनुसार मंगलबार ३८० जनाको रिपोर्ट पोजिटिभ आएसँगै संक्रमितको संख्या ६ हजार ५९१ पुगेको हो। नयाँ संक्रमितमध्ये ६ हजार ९२ पुरुष र महिला ४९९ महिला रहेका छन्। सोमबार मात्रै ४५१ जनामा कोरोना संक्रमण पुष्टि भएको थियो। हरेक दिन संक्रमितको संख्या बढ्दै गएको छ। सोमबार पीसीआर विधिबाट १ लाख ४३ हजार ७३८ र आरडीटी विधिबाट २ लाख २३ हजार ५१९ जनाको नमुना परीक्षण गरिएको छ। पछिल्लो २४ घण्टामा पीसीआर विधिबाट ५ हजार ०५५ र आरडीटी विधिबाट ४ हजार १८३ जनाको नमुना परीक्षण गरिएको छ। मन्त्रालयका प्रवक्ता डा गौतमका अनुसार १ लाख ३३ हजार ०९ जना क्वारेन्टाइनमा छन् । यस्तै आइसोलेसनमा ५ हजार ५३१ जना रहेका छन्। ७४ जिल्लामा कोरोना संक्रमण फैलिसकेको छ। रेडजोनमा ५०३ रहेका छन्। यस्तै मंगलबार थप ११७ जना डिस्चार्ज भएका छन् । प्रवक्ता डाजागेश्वर गौतमले गत २४ घन्टामा विभिन्न स्थानका आइसोलेसनबाट ११७ जनाले कोरोना जितेर डिस्चार्ज भएको जानकारी दिए। योसहित निको हुनेको संख्या ११ सय ५८ पुगेको छ। नयाँ डिस्चार्ज हुनेमा १०९ पुरुष र जना ८ महिला छन्। यस्तै स्वास्थ्य मन्त्रालयका अनुसार रेड जोनमा ५०३ जना रहेका छन्। एकै दिन ३८० जनामा कोरोना पुष्टि : संक्रमितको संख्या ६ हजार पाँच सय ९१ पुग्यो"
छलफल गरेर मात्र बिरामी रेफर गर्न मन्त्रालयको निर्देशन,काठमाडौं : अस्पतालले समन्वय नगरी बिरामी रेफर गर्दा ज्यानै जानेसम्मका घटना भएको भन्दै ध्यानाकर्षण भएको सरकारले जनाएको छ । एक अस्पतालबाट अर्को अस्पतालमा रेफर गर्दा समन्वय अभावमा बिरामीले दुःख पाएको र ज्यानै जानेसम्मका घटना भएको भन्दै स्वास्थ्य तथा जनसंख्या मन्त्रालयले बिरामी पठाउने अस्पतालले छलफल गरेपछि मात्र पठाउन निर्देशन दिएको हो । समन्वय नहुँदा बिरामी प्रत्यक्ष मारमा परेको र २४ वटा अस्पतालमा जानुपर्ने बाध्यता हुँदा ज्यानै जान थालेकाले रेफर हुने अस्पतालसँग छलफल गर्न मन्त्रालयले सूचना निकालेर निर्देशन दिएको छ ।
अर्घाखाँचीमा थप १५ जनामा कोरोना पुष्टि,"सन्धिखर्क : अर्घाखाँचीमा आज एकै दिन थप १५ जनामा कोरोना संक्रमण पुष्टी भएको छ। शितगंगा नगरपालिकाका ७, भुमिकास्थान नगरपालिकाका १, छत्रदेव गाउँपालिकाका २, मालारानी गाउँपालिकाका ३ , पाणिनि गाउँपालिकाका १ र ठेगाना नखुलेका १ गरी १५ जनामा कोरोना संक्रमण पुष्टि भएको जिल्ला स्वास्थ्य कार्यलयका जन स्वास्थ्य निरीक्षक गणेश पौडेलले बताए। प्रादेशिक जनस्वास्थ्य प्रयोगशाला भैरहवामा गरिएको परीक्षणमा १५ जनामा कोरोना संक्रमण देखिएको हो। यो संगै अर्घाखाँचीमा कोरोना संक्रमितको संख्या ५९ पुगेको छ। जसमा २ जनाको मृत्यु भएको छ।"
१७ वर्षीया गर्भवतीमा कोरोना संक्रमण पुष्टि,सन्धिखर्क : अर्घाखाँचीमा एक गर्भवतीमा कोरोना संक्रमण पुष्टि भएको छ । गर्भवतीसहित अर्घाखाँचीमा कोरोना संक्रमितको संख्या ४४ पुगेको छ । पाणिनी गाउँपालिका ८ को क्वारेन्टाइनमा रहेकी १७ वर्षीया गर्भवतीमा कोरोना संक्रमण पुष्टि भएको हो। भारतबाट परिवारसहित आएर क्वारेन्टाइनमा बसेकी ती युवती ३ महिनाकी गर्भवती रहेको अर्घाखाँची अस्पतालका प्रमुख डाक्टर कपिल गौतमले जानकारी दिए । करिब डेढ वर्षअघि विवाह भएकी ती युवती भारतको हरियाणमा श्रीमानसँगै बस्दै आएकी थिइन् । गत जेठ १० गते कृष्णनगर नाका हुँदै आएकी उनको आरडिटी परीक्षण पोजिटिभ देखिएपछि स्वाब संकलन गरी परीक्षणका लागि पठाइएको थियो । कलिलो उमेरमै गर्भवती भएकी ती किशोरीको स्वास्थ्यमा खराबी आउन नदिन विशेष ख्याल राखिएको छ । उनको स्वास्थ्य अवस्था सामान्य रहेको पाणिनी गाउँपालिका स्वास्थ्य शाखा प्रमुख शेषकान्त घिमिरेले बताए । अर्घाखाँचीमा महिलामा कोरोना संक्रमण देखिएको यो पहिलो पटक हो । कोरोना संक्रमित युवती भर्खर १७ वर्ष टेकेकी छिन् । सँगै क्वारेन्टाइनमा रहेका उनका श्रीमानको आरडीटी रिपोर्ट भने नेगेटिभ आएको छ।
रिपोर्ट आउन ढिलो भएको भन्दै क्वारेन्टाइनबाट भागेका ३५ जना पक्राउ,"सन्धिखर्क : अर्घाखाँचीको भुमिकास्थान नगरपालिकाको क्वारेन्टाइनबाट भागेका ३५ जना पक्राउ परेका छन् । भुमिकास्थान नगरपालिका १ र २ ढाकावाङको क्वारेन्टाइनबाट भागेका ३५ जनालाई प्रहरीले पक्राउ गरेको हो । क्वारेन्टाइनमा बसेको २५ दिनभन्दा पनि बढी भएको र जेठ २२ गते पीसीआर परीक्षणका लागि पठाएको रिपोर्ट १४ दिन पुग्दासम्म नआएको भन्दै उनीहरु एकाएक क्वारेन्टाइनबाट भागेका थिए । भागेर घरतर्फ जान हिँडेका उनीहरुलाई प्रहरीले पक्राउ गरी फेरी क्वारेन्टाइनमै पठाएको जिल्ला प्रहरी कार्यलय अर्घाखाँचीका प्रहरी नायव उपरीक्षक माधब बुढाथोकीले बताए । उनीहरु भारतको दिल्ली, हरियाना, पंजाब, केरलालगायतको ठाउँबाट आएर स्थानीय सरकारले बनाएको क्वारेन्टाइनमा बसेका थिए । घटनापछि जिल्ला प्रहरी कार्यालय अर्घाखाँचीले त्यस क्षेत्रमा सुरक्षा व्यवस्था कडा पारेको बताएको छ । पीसीआर परीक्षण जिल्लामा नहुँदा स्वाब संकलन गरेर प्रादेशिक जन स्वास्थ्य प्रयोगशाला भैरहवा, दांग , चितवन र काठामाडौंमा पठाइँदै आएको छ । स्वाब पठाएको १४ दिन हुँदासम्म रिपोर्ट नआएपछि क्वारेन्टाइनमा बसेकाहरु आन्दोलित बनेका छन्।"
बहुविवाह गर्ने सात वर्षपछि पक्राउ,राजविराज : बहुविवाहको मुद्दामा कैद सजाय पाएका आरोपित सात वर्षपछि पक्राउ परेका छन् ।सप्तरीको बोदे बर्साईन नगरपालिका ९ देउरीका २७ वर्षीय विश्वनाथ साहलाई प्रहरीले घरबाटै पक्राउ गरेको इलाका प्रहरी कार्यालय कडरबोनाका इन्स्पेक्टर रामराजा केशरीले बताए । सप्तरी जिल्ला अदालतले २०७० माघ १२ गते बहुविवाह मुद्दामा साहलाई एक वर्ष कैद सजायको फैसला गरेको थियो । पक्राउ परेका अभियुक्तलाई राजविराज कारागारमा कैद सजायका लागि सोमबार थुनामा पठाइएको छ । जेठी श्रीमति हुँदाहुँदै साहले बलान बिहुल गाउँपालिका४ बेल्हीकी २२ वर्षीया भवानीकुमारी साहसँग ०६९ सालमा विवाह गरेका थिए । जेठी श्रीमतिले उनीविरुद्ध जिल्ला प्रहरी कार्यालयमा ०६९ चैत ९ गते वैवाहिक बलात्कार गरेको र बहुविवाह गरेको भन्दै उजुरी दर्ता गरेकी थिइन् । सप्तरी जिल्लाको पहिलो वैवाहिक बलात्कारको मुद्दामा आरोपित ०६९ चैत १२ गते पक्राउ परेका थिए । वैवाहिक बलात्कारको आरोपमा ०७० वैशाख ४ गते २५ हजार धरौटीमा रिहा भएका उनले पछि सफाइ पाएको इन्स्पेक्टर केशरीले बताए । बहुविवाहको मुद्दामा भने दोषी ठहर भइ एक वर्ष कैद सजाय तोकिए पनि उनी गाउँघरमा बस्दै आएका थिए ।
वर्षाले रुझायो काठमाडौं (फोटो फिचर),"काठमाडौं : मनसुन सक्रिय भएकाले आगामी तीन दिन देशको अधिकांश स्थानमा बदलीसँगै वर्षाको सम्भावना रहेको मौसम पूर्वानुमान महाशाखाले जनाएको छ । महाशाखाका अनुसार काठमाडौं उपत्यकाकालगायत देशका विभिन्न क्षेत्रमा वर्षा भइरहेको छ।बिहान हल्का पानी परेपनि अहिले भने काठमाडौंको आकाश धुम्मिएको छ। जुन १२ (जेठ ३०) गते देशको पूर्वी भूभाग हुँदै नेपाल प्रवेश गरेको मनसुनी वायु सक्रिय भएकाले आगामी तीन दिन देशको अधिकांश स्थानमा वर्षाको सम्भावना रहेको मौसमविद् प्रतिभा मान्नधरले बताए । उनका उक्त प्रणालीको प्रभाव मंगलबार देशको पूर्वी तथा मध्य भूभागसम्म पर्नेछ । भोलिबाट पश्चिमी भूभागमा पनि यसको असर रहने बताइएको छ । हाल प्रदेश नं ५ का केही भूभाग गण्डकी प्रदेश, वाग्मती प्रदेश, प्रदेश नं २ र प्रदेश नं १ का धेरैजसो स्थानमा वर्षा भइरहेको छ । महाशाखाले आगामी २४ घण्टाका लागि चेतावनी तथा परामर्श जारी गर्दै देशका धेरै स्थानमा मेघगर्जन र चट्याङसहित हल्कादेखि मध्यम वर्षा हुनुका साथै प्रदेश १, प्रदेश २, वाग्मती प्रदेश, गण्डकी प्रदेश र प्रदेश ५ का एकदुई स्थानमा भारी वर्षाको समेत सम्भावना रहेको जनाएको छ । भारी वर्षाबाट ती क्षेत्रका नदीमा पानीको बहाव बढ्ने, पहिरो जाने, सडक तथा हवाई यातायातसमेत प्रभावित हुने सम्भावना रहेको हुनाले सबैले आवश्यक सतर्कता अपनाउन अनुरोध गरिएको छ । दिउँसो देशको प्रदेश १, प्रदेश २, वाग्मती प्रदेश, गण्डकी प्रदेश र प्रदेश ५ का धेरै स्थानमा हल्कादेखि मध्यम वर्षाको सम्भावना रहेको मौसम पूर्वानुमान महाशाखाले जनाएको छ।"
गोरखामा १० जनामा देखियो कोरोना संक्रमण,"गोरखा : गोरखामा थप १० जनामा कोरोना संक्रमित थपिएका छन् । यसअघि १४ जना संक्रमित रहेकोमा १० जना थपिएसँगै अब संक्रमितको संख्या २४ पुगेको छ । गोरखा नगरपालिकाको बसात जना, बारपाक सुलीकोट गाउँपालिकाको दुईजना र गण्डकी गाउँपालिकाको एकजनामा कोरोना पुष्टि भएको मंगलबार बिहान गण्डकी प्रदेश स्वास्थ्य निर्देशनलय पोखराले विज्ञप्ति निकालेर जानकारी दिएको छ । गोरखा नगरपालिका १ का दुईजना, ३ का एकजना, ६ का एकजना, ११ का दुईजना र १३ का एकजनामा संक्रमण पुष्टि भएको नगरपालिकाका स्वास्थ्य शाखा प्रमुख इश्वर रेग्मीले जानकारी दिए । उनीहरु सबै मनकामना बहिरा मावि क्वारेन्टाइनमा बसेका थिए । ३ नारेश्वरका एकजना काठमाडौंबाट तीनदिन पैदल हिँडेर गोरखा आइपुगेको खुलेको छ । उनको कन्ट्याक ट्रेसिङ सुरु गरिएको वडा अध्यक्ष राम बोगटीले जानकारी दिए । उनी काठमार्डौंको होटलमा काम गर्ने अध्यक्ष बोगटीले बताए । त्यस्तै बारपाक सुलीकोट गाउँपालिका ६ ताकुकोटका दुईजनामा कोरोना संक्रमण पुष्टि भएको छ । उनीहरु भारतबाट आएर स्थानीय सूर्यज्योति माविको क्वारेन्टाइनमा बसेका थिए । त्यस्तै गण्डकी गाउँपालिका ५ दर्बुङका एकमा पनि कोरोना पुष्टि भएको छ । उनी रत्नेश्वर क्वारेन्टाइनका हुन् । योसँगै गोरखामा कोरोना संक्रमितको संख्या २४ पुगेको छ । यसअघि गण्डकी गाउँपालिकाका विभिन्न क्वारेन्टाइनमा रहेका ९जनामा, पालुङ्टार ७ का एकजनामा र भीमसेन थापा गाउँपालिकाका विभिन्न क्वारेन्टाइनका ४ जनामा कोरोना पुष्टि भएको थियो ।"
आरडिटी पोजिटिभ देखाएको भन्दै स्वास्थ्यकर्मीमाथि ढुंङ्गा प्रहार,बाजुरा : बाजुरा जिल्लाको पूर्बी उत्तरी क्षेत्रको हिमाली गाउँपालिका५ कवाडीको क्वारेन्टाइनमा बसेकाहरुले आरडीटी परिक्षण गर्न गएका स्वास्थ्यकर्मी माथि हिजो ढुंङ्गा प्रहार गरेका छन्। भारतलगायत विभिन्न स्थानबाट घर फर्किएर वडा हिमाली गाउँपालिकाको ५ को क्वारेन्टाइनमा बसिरहेकाहरुले आरडीटी रिपोर्ट पोजिटिभ आएपछि स्वास्थ्यकर्मी माथि ढुङ्गा प्रहार गरेको हिमाली जिल्ला स्वास्थ्य कार्यालयका प्रमुख बरिष्ट जनस्वास्थ्य अधिकृत्त दया कृष्ण पन्नले बताए। भारतबाट आएर क्वारेन्टाइनमा १४ दिन पुरा भए पछि गाउँपालिकाका स्वास्थ्य संयोजक राजबहादुर भण्डारी आफै आरडीटी टेष्ट गर्न गएका थिए। केहि व्यक्तिको आरडिटी टेष्ट गरी सकेपछि एक जना महिलाको आरडीटी रिपोर्ट पोजिटिभ आएको थियो। महिलाको आरडिटी रिपोर्ट पोजिटिभ आएपछि किन आरडीटी रिपोर्ट पोजिटिभ निकालिस भन्दै स्वास्थ्यकर्मी भण्डारीमाथि नै ढुङगामुडा प्रहार गरेको पन्तले बताए। प्रहार गरेको ढुङ्गा लागेर हिमाली गाउँपालिका स्वास्थ्य संयोजक भण्डारी घाइते भएका छन्। भण्डारीको छातिमा गम्भीर चोट लागेपछि अहिले प्राथमिक स्वास्थ्य केन्द्र कोल्टीमा उपचार भैरहेको प्राथमीक स्वास्थ्य केन्द्रका कोबिट १९ रोकथाम तथा नियन्त्रण समिति फोकल पर्सन ओमजंग शाहीले बताएका छन्। स्वास्थ्य संयोजक भण्डारीको छातिमा निलडाम परेको छ र स्वास्थ्यकर्मी भण्डारी बोल्न सक्ने स्थितिमा नभएको शाहीले बताए। थप जाँच भइरहेकाले अवस्था अनुसार रिफर गर्ने नगर्नेबारे प्राथमिक स्वास्थ्य केन्द्रले आज निर्णय गर्ने बताइएको छ। कोरोना संक्रमणको जोखिम उच्च रहेका बेला क्वारेन्टाइनमा बसेकाहरुबाटै स्वास्थ्यकर्मी माथि ढुङ्गामुडा प्रहार भएको प्रति हिमाली गाउँपालिकाका अध्यक्ष गोविन्दबहादुर मल्लले आपत्ति प्रकट गरेका छन्। अध्यक्ष मल्लले घटनामा संलग्नलाई कारवाहीका लागि कानुनी प्रक्रियामा जाने बताएका छन्। हिमाली गाउँपालिका बाजुरा जिल्लाको दुर्गम तथा जिल्ला सदरमुकामबाट टाढाको ठाउँमा स्वास्थ्यकर्मी नै नपाइने ठाउँमा स्थानीयले गरेको यस्तो ब्यवहार प्रति आफू दुखित भएको बताएका छन्। उता जिल्ला प्रहरी कार्यालयले आवश्यक कारवाहीका लागि स्थानीय प्रहरी प्रशासनलाई निर्देशन दिएको जनाएको छ। हिजो हिमाली गाउँपालिकाका विभिन्न तीन स्थानमा गरिएको आरडिटी परिक्षणमा ३ जनाको रिपोर्ट पोजिटिभ आएको थियो।
कुवेतबाट फिदिम आएकी युवतीमा देखियो कोरोना संक्रमण,"फिदिम : पाँचथर बहुमुखि क्याम्पसको क्वारेन्टाइनमा रहेकी एक युवतीलाई कोरोना संक्रमण भएको पुष्टि भएको छ । फिदिम नगरपालिका १ घर भएकी ती युवती गत जेठ महिना कुवेतबाट आएकी हुन् । जेठ ३१ गतेदेखि उनलाई फिदिम नगरपालिका ४ मा रहेको क्याम्पसको क्वारेन्टाइनमा राखिएको थियो । विराटनगरमा रहेको १ नम्बर प्रदेशको ल्याबमा पीसीआर परीक्षण गर्दा ती युवतीमा कोरोना संक्रमण देखिएको स्वास्थ्य कार्यालय पाँचथरका प्रमुख नारद सुवेदीले जानकारी दिए । 'क्याम्पसको क्वारेन्टाइनमा रहेका चार जनामध्ये एक युवतीमा कोरोना संक्रमण भएको पुष्टि भएको हो, सुवेदीले भने, 'बाँकी सबैको रिपोर्ट नेगेटिभ आएको छ।' यसअघि पाँचथरमा संक्रमित भेटिएको थिएन ।"
रोग प्रतिरोधात्मक क्षमता कसरी बढाउने ?,"काठमाडौं : कोरोना भाइरस कोभिड१९ महामारीले विश्वव्यापी रुप लिएसँगै गत चैत अन्तिम साता स्वास्थ्य तथा जनसङ्ख्या मन्त्रलाय मातहतको आयुर्वेद तथा वैकल्पिक चिकित्सा विभागले जनहितमा एक सूचना जारी गर्दै रोग प्रतिरोधी क्षमता बढाउने जडिबुटीको नियमित सेवन गर्न आह्वान गर्यो। कोरोनाको विश्वसनीय खोप तथा औषधि पत्ता नलागेको अवस्थामा विभागले शरीरको प्रतिरक्षा प्रणालीलाई मजबुद बनाउन एन्टिव्याक्टेरियल तथा एन्टिभाइरल गुण भएका जडिबुटीको सूचीसहित नियमित सेवन गर्ने बानी बसाल्न अनुरोध गर्यो। ती जडिबुटीमा गुर्जो, बेसार, सुठो, मरिच, दालचिनी तथा पिपला, असुरो, तुलसी र तेजपात थिए। स्वास्थ्य मन्त्रालयले पनि आयुर्वेद तथा वैकल्पिक चिकित्साका क्षेत्रमा लामो अनुभव भएका चिकित्सक तथा विज्ञसँगको परामर्शका आधारमा कोरोनाविरुद्ध लड्ने तथा रोग प्रतिरोधी क्षमता कसरी विकास गर्न सकिन्छ भनेर प्रोटोकल निर्माण गर्यो। उक्त प्रोटोकल गत जेठ १५ गते स्वास्थ्य तथा जनसङ्ख्या मन्त्री भानुभक्त ढकालले स्वीकृत गरेसँगै कार्यान्वयनमा आएको छ। विभागले सातै प्रदेशका सामाजिक विकास मन्त्रालय, आयुर्वेद अस्पताल, आयुर्वेद स्वास्थ्य केन्द्र, आयुर्वेद औषधालय र सबै स्वास्थ्य सेवा कार्यालयलाई परिपत्र गर्दै उक्त प्रोटोकल कार्यान्वयनमा जोड दिएको छ। बागमती प्रदेशको सामाजिक विकास मन्त्रालयले पनि दुई अञ्चल आयुर्वेद औषधालय र ११ जिल्ला आयुर्वेद स्वास्थ्य केन्द्रलाई उक्त प्रोटोकल कार्यावयन गर्न निर्देशन दिएको छ। प्रोटोकलमा आयुर्वेद औषधि, खानपान, योग, ध्यान तथा शारीरिक व्यायामको माध्यमबाट शरीरको प्रतिरोधी क्षमता बढाउन सकिने उल्लेख छ। साथै भान्छामा दैनिक प्रयोग गरिने मरमसलालगायत परम्परागत जडीबुटीबाट पनि प्रतिरोधी क्षमता बढाउन सकिने चिकित्सकहरु बताउँछन्। नेपालमा पनि कोभिड सङ्क्रमण भएका व्यक्तिलाई प्रतिरोधी क्षमता अभिवृद्धि गर्ने विभिन्न प्रकारका आयुर्वेदिक औषधि खुवाइएको उदाहरण छन्। त्रिभुवन विश्वविद्यालय, आयुर्वेद शिक्षण अस्पताल कीर्तिपूरका निवर्तमान कार्यकारी निर्देशक प्रा डा डिबी रोका कोरोना रोकथामका लागि मुख्य औषधि पत्ता नलागेपनि आयुर्वेद एवं वैकल्पिक चिकित्साका उपचार विधि र औषधि प्रयोग गरी सङ्क्रमणलाई केही हदसम्म कम गर्न सकिने बताउँछन्। त्यसोतः आयुर्वेदमा महामारी नियन्त्रणमा सघाउ पुग्ने थुप्रै औषधि प्रयोगमा रहेको उनको भनाइ छ। महामारीको समयमा सङ्क्रमित मात्र नभई स्वस्थ्य व्यक्तिले पनि शारीरिक तथा मानसिक रुपमा आफूलाई बलियो राख्नु अत्यावश्यक छ। शारीरिक रुपमा स्वस्थ राख्न दैनिक व्यायाम, पोषिलो खानेकुरा, प्रतिरोधी क्षमता बढाउने जडिबुटीयुक्त आहार सेवन गर्न सुझाव दिँदै उनले योगाभ्यास तथा ध्यानका माध्यमबाट मानसिक स्वास्थ्य हासिल गर्न सकिने बताए। सरकारले समुदायस्तरमा कोरोना सङ्क्रमण फैलन नपाओस् भनेर अन्यन्त्रबाट आएका नेपाली तथा विदेशी नागरिकलाई क्वारेन्टाइनमा राख्दै आएको छ। अन्य व्यक्तिमा सङ्क्रमण नफैलियोस् भनेर सङ्क्रमितलाई आइसोलेसनमा राख्ने पनि गरिएको छ। सामान्यतयाः १४ दिन आइसोलेसनमा राखिने विश्वव्यापी प्रचलन भए पनि कतिपय अवस्थामा सङ्क्रमितलाई दुई साताभन्दा बढी आइसोलेसनमा राख्नुपर्ने पनि देखिएको छ। 'क्वारेन्टाइन तथा आइसोलेनमा रहँदा मानिसहरु मानसिक तनावले गर्दा रोगसँग लड्ने शक्ति (इम्युनिटी पावर) झनै घट्दै जान्छ', प्राडा रोकाले भन्नुभयो, 'त्यसका लागि आयुर्वेद एवं वैकल्पिक चिकित्सामा वर्णन गरिएका योग अभ्यास एवं सत्तवाजय चिकित्साबाट उपचार गर्दा मानसिक तनावलाई कम गर्न सकिन्छ, साथमा वेद एवं आयुर्वेदको चरकसंहितामा वर्णन गरिएका तनाव कम गर्ने खालका औषधिको प्रयोग गर्नु वाञ्छनीय हुन्छ।' उनले मन्डुकपणि, ब्राम्मी, शङ्खपुष्पी, जोतिषमति, बोझो, जटामासी, अश्वगन्धा आदि औषधि प्रयोग गर्दा मानसिक स्वास्थ्य बलियो राख्न सकिने बताए। 'भाइरससँगै पूरै लड्न सक्ने शारीरिक रोग प्रतिरोधात्मक क्षमता वृद्धि गर्न चरकसंहिताअन्तर्गत रसायन चिकित्साका लागि प्रयोग हुने औषधि जस्तो तुलसी, हरिद्रा, जेठीमधु, द्राक्ष्य, सतावरी, अमला, पाँचऔँले, चिराइतो, गुर्जो (गिलोइ), कपिकक्षु, भुइँअमला, बासा, हरितकी, पदमचाल, यार्सागुम्बा, मुसली, शिलाजित, निरमसीलगायत औषधिको साथमा प्राङ्गारिक र सुपाक्ष्य पौष्टिक खाना खानुपर्छ', उनले भने। जङ्कफुड भन्दा प्राकृतिकरुपमा पाइने गेडागुडी, दाल, हरियो, सागसब्जी, दूध र प्राकृतिक भिटामिन च्यावनप्राश खान उनले सुझाव दिए। प्रोटोकल बनाउने विज्ञ टोलीका सदस्यसमेत रहनुभएका प्राडा रोकाले भने 'वेदमा लेखिएका कतिपय कुरा व्यवहारमा वैज्ञानिक र व्यवहारिक देखिएका छन्। त्यहीअनुसार आयुर्वेद ग्रन्थमा लेखिएको औषधि एवं चिकित्साका विधि किन प्रयोग नगर्ने?' भान्छामा दैनिक प्रयोग हुने टिमुर, खुर्सानी, लसुन, प्याज, बेसार, दालचिनी, ज्वानो, जिम्मु, धनियाँ, जिरालगायत मसलाबाट केही हदसम्म रोगको रोकथाम हुने सम्भावना बढ्ने आयुर्वेदज्ञाताले बताउँदै आएका छन्। बेसारले एन्टिसेफ्टिक, एन्टिटक्सिन औषधिका रुपमा काम गर्दछ। यसका बारेमा अथर्वेद र आयुर्वेदमा पनि व्याख्या गरिएको छ। क्वारेन्टाइन तथा आइसोलेनसमा बसेका मात्र होइन आम नागरिकले पनि आफूलाई शारीरिक र मानसिकरुपमा स्वस्थ राख्न प्राकृतिक आहार र दैनिक ध्यान तथा योगाभ्यास गर्न उनले सुझाव दिए। प्रतिरोधी क्षमता विकास गर्न सूर्य नमस्कार, गरुडाशन, भुजाङशन, तडाशन, चतुराङ दण्डाशन, आधोमुख श्वानाशनलगायत योगासन गर्न उनले सुझाव दिए। त्यस्तै भस्त्रिका, अनुलोमविलोम, भ्रामरी र कपालभाती प्राणायम गरेर पनि प्रतिरोधी क्षमता बढाउन सकिने उनको भनाइ छ।"
होटलको क्वारेन्टाइनमा रहेका २ जनामा कोरोना संक्रमण,"वीरगन्ज : भारतबाट फर्किएर होटलको क्वारेन्टाइनमा बसेका २ जनामा मङगलबार कोरोना संक्रमण पुष्टि भएको छ । वीरगन्जको आदर्शनगरस्थित कन्ट्री इन होटलको क्वारेन्टाइनमा बसेका मध्ये २ जनामा संक्रमण पुष्टि भएको हो । नारायणी अस्पतालको प्रयोगशालामा गरिएको पीसीआर परीक्षणमा कन्ट्री इन होटलको क्वारेन्टाइनमा बसेका वीरगन्ज वडा नम्बर ३ र ४ का २ जना पुरूषको रिपोर्ट पोजिटिभ आएको अस्पतालका मेसु डामदनकुमार उपाध्याय पुष्टि गरेका हुन् । जेठ २३ गते रक्सौलहुँदै वीरगन्ज आइ पुगेका दुबैजनालाई वीरगन्जको आदर्शनगरमा रहेको कन्ट्री इन होटलमा राखिएको थियो । मङगलबार संक्रमण पुष्टि भएका वीरगन्जर ३ का ३१ वर्षीय पुरूष भारतको नयाँ दिल्लीबाट आएका थिए भने वीरगन्जको वडा नम्बर ४ का २३ वर्षीय पुरूष भारतको बेङ्गलोरबाट आएका थिए । संक्रमण पुष्टि भएपछि दुवै संक्रमीतलाई होटलबाट गण्डकस्थित अस्थायी कोरोना अस्पतालको आइसोलेसन वार्डमा लगेर राखिएको मेसु उपाध्यायले जानकारी दिए। कन्ट्री इन होटलमा अब १६ महिला र १७ पुरुष गरी ३३ जना मात्र रहेको होटलका संचालक हरि पन्तले जानकारी दिए ।मङगलबार २ जना संक्रमित थपिएसँगै पर्सामा कोरोना संक्रमितको संख्या १ सय ५५ पुगेको जिल्ला स्वास्थ्य कार्यालय पर्साका अधिकृत जयमोद ठाकुरले जानकारी दिए । पर्सामा सोमबार पनि ३ जना स्वास्थ्यकर्मीसहित १० जनामा कोरोना संक्रमण पुष्टि भएको थियो भने आइतबार ५ जना स्वास्थ्यकर्मी, १ एम्बुलेन्स चालकसहित १७ जनामा कोरोना संक्रमण भेटिएको थियो ।"
स्याङ्जामा थपिए ४ जना कोरोना संक्रमित,"स्याङजा : स्याङ्जामा ४ जना कोरोना संक्रमित थपिएका छन् । यो सँगै जिल्लामा संक्रमितको संख्या ६४ पुगेको छ । चापाकोट नगरपालिकाको क्वारेन्टाइनमा बस्दै आएका १८, १८ , ३५ र ३९ वर्षका पुरुषमा कोरोना संक्रमण भेटिएको गण्डकी प्रदेश स्वास्थ्य निर्देशक डाक्टर विनोदविन्दु शर्माले विज्ञप्तिमार्फत जानकारी गराए । संक्रमित ४ जनालाई गल्याङ नगरपालिकाको आइसोलेसनमा राख्ने तयारी भइरहेको प्रमुख जिल्ला अधिकारी गंगाबहादुर क्षेत्रीले जानकारी दिए । जिल्लामा कोरोना संक्रमित बढ्न थालेपछि गल्याङ नगरपालिकाले ३ स्थित बल्पुकमा रहेको गल्याङ नगर अस्पतालमा यसैसाता ५० शैयाको आइसोलेसन बनाएको हो । स्याङ्जाका ७ जनाले कोरोना जितेर घर फर्केका छन् । पोखराको आइसोलेनमा २ जनाको उपचार भइरहेको छ भने एक जनाको मृत्यु भइसकेको छ। उनीहरुका जेठ २९ गते २८ जना र ३१ गते ५६ जनाको नमूना स्वाब संकलन गरी पोखरा पठाइएकोमा ४ जनाको पोजिटिभ रिपोर्ट आएको स्वास्थ्य प्रमुख यामप्रसाद शर्माले बताए । स्याङजामा अझै ५ सय १६ जनाको पीसीआर रिपार्ट आउन बाँकी रहेको स्वास्थ्य कार्यालयले जनाएको छ ।"
वाग्मतीमा नयाँ शैक्षिकसत्रको पाठ्यपुस्तक वितरण,"काठमाडौं : मुलुकमा दिनानुदिन बढिरहेको कोभिड१९ सङ्क्रमणको पर्वाह नगरी दक्षिण ललितपुरको वाग्मती गाउँपालिकाले यहाँका विद्यार्थीलाई पाठ्यपुस्तक वितरण गरेको छ । नयाँ शैक्षिकसत्रको अध्ययन तथा अध्यापनलाई जोड दिन वाग्मतीले उक्त कार्य गरेको हो । वाग्मतीका कूल ४७ सामुदायिक विद्यालयमा पाठ्यपुस्तक वितरण गर्ने काम सम्पन्न भइसकेको गाउँपालिकाका शिक्षा शाखा प्रमुख कुमार चौलागाईंले बताए । उनले भने, 'भौगोलिक विकटताका कारण हाम्रो गाउँपालिकाभित्र इन्टरनेटको पहुँच एकदमै कम छ । बालविकास केन्द्र तहदेखि माध्यमिक तहसम्म अध्ययनरत करीब तीन हजार आठ सय सामुदायिक विद्यालयका बालबालिकालाई हामीले पुस्तक वितरण गरेका हौं । यहाँ हालसम्म एउटा पनि निजी विद्यालय सञ्चालनमा आएका छैनन् ।' घरघरमै बसेर विद्यार्थीले अध्ययनलाई निरन्तरता दिऊन् र बालबालिकाको शिक्षामा हालको स्थितिले बाधा नपुगोस् भन्ने गाउँपालिकाको ध्येय रहेको चौलागाईंले जानकारी दिए। सामाजिक सञ्जालको पहुँच कम गाउँपालिकाका चारपाँच विद्यालयमा मात्र सामाजिक सञ्जालको पहुँच भएकाले हरेक विद्यार्थीलाई शिक्षामा जोड दिन अभ्यास पुस्तिका नामक व्यावहारिक तथा समुदायमा आधारित पुस्तिका प्रकाशन गर्ने योजना बनाइएको शिक्षक चौलागाईंले बताए। उनले थपे, 'गाउँपालिकाका हरेक विद्यार्थीको हातहातमा अबको १५ दिनभित्र सो पुस्तिका दिने निर्णय गरेका छौं ।' हरेक विद्यालयले लिने आवधिक परीक्षामा सो पुस्तकमा उल्लिखित केही प्रश्न पनि सोधिने उनले जानकारी दिए। विद्यालयमा सिसी क्यामेरा गाउँपालिकाले केही दिनअघि वडा नं ३ स्थित भट्टेडाँडा आधारभूत विद्यालयमा चार सिसी क्यामेरा जडान गरेको छ । गत वर्ष वडा नं २ माल्टामा रहेको कालीदेवी माध्यमिक विद्यालयमा एउटा क्यामेरा जडान गरिएको थियो । गाउँपालिकामा रहेका कूल १० माध्यमिक तहका विद्यालयमा पनि क्यामेरा जडान भइसकेको अध्यक्ष वीरबहादुर लोप्चले बताए।"
मनसुन सक्रिय : तीन दिन वर्षाको सम्भावना,"काठमाडौं : मनसुन सक्रिय भएकाले आगामी तीन दिन देशको अधिकांश स्थानमा बदलीसँगै वर्षाको सम्भावना रहेको मौसम पूर्वानुमान महाशाखाले जनाएको छ। जुन १२ (जेठ ३०) गते देशको पूर्वी भूभाग हुँदै नेपाल प्रवेश गरेको मनसुनी वायु सक्रिय भएकाले आगामी तीन दिन देशको अधिकांश स्थानमा वर्षाको सम्भावना रहेको मौसमविद् प्रतिभा मान्नधरले बताए। उनका आनुसार उक्त प्रणालीको प्रभाव आज देशको पूर्वी तथा मध्य भूभागसम्म पर्नेछ। भोलिबाट पश्चिमी भूभागमा पनि यसको असर रहने बताइएको छ। हाल प्रदेश नं ५ का केही भूभाग गण्डकी प्रदेश, वाग्मती प्रदेश, प्रदेश नं २ र प्रदेश नं १ का धेरैजसो स्थानमा वर्षा भइरहेको छ। महाशाखाले आगामी २४ घण्टाका लागि चेतावनी तथा परामर्श जारी गर्दै देशका धेरै स्थानमा मेघगर्जन र चट्याङसहित हल्कादेखि मध्यम वर्षा हुनुका साथै प्रदेश १, प्रदेश २, वाग्मती प्रदेश, गण्डकी प्रदेश र प्रदेश ५ का एकदुई स्थानमा भारी वर्षाको समेत सम्भावना रहेको जनाएको छ। भारी वर्षाबाट ती क्षेत्रका नदीमा पानीको बहाव बढ्ने, पहिरो जाने, सडक तथा हवाई यातायातसमेत प्रभावित हुने सम्भावना रहेको हुनाले सबैले आवश्यक सतर्कता अपनाउन अनुरोध गरिएको छ। दिउँसो देशको प्रदेश १, प्रदेश २, वाग्मती प्रदेश, गण्डकी प्रदेश र प्रदेश ५ का धेरै स्थानमा हल्कादेखि मध्यम वर्षाको सम्भावना रहेको मौसम पूर्वानुमान महाशाखाले जनाएको छ। बुधबार सुदूरपश्चिम प्रदेश र कर्णाली प्रदेशमा आंशिक बदली रही प्रदेश १, प्रदेश २ र वाग्मती प्रदेशका एकदुई स्थानमा भारी वर्षाको सम्भावना रहेको बताइएको छ। बिहीबार प्रदेश १, प्रदेश २ , वाग्मती प्रदेश, गण्डकी प्रदेश र प्रदेश नं ५ का केही स्थानका साथै कर्णाली र सुदूरपश्चिम प्रदेशका एकदुई स्थानमा मेघगर्जन र चट्याङसहित हल्कादेखि मध्यमम वर्षाको सम्भावना छ। मौसम पूर्वानुमान महाशाखाको पछिल्लो विवरणअनुसार आज काठमाडौँ उपत्यकामा ३७ मिलिमिटर वर्षा भएको छ। त्यस्तै पोखरामा ६३८, दिपालयमा २३६, विरेन्द्रनगरमा ११७, नेपालगञ्जमा ८३ र धनकुटामा ४९ मिलिमिटर वर्षा भएको छ।"
दूधको मूल्य प्रतिलिटर २० रुपैयाँले बढ्यो,"बागलुङ : दूधको मूल्य वृद्धि भएको छ। बागलुङ दुग्ध व्यवसायी सङ्घले सोमबारदेखि लागू हुने गरी दूधको मूल्यमा प्रतिलिटर रु २० का दरले वृद्धि गरेको छ। यसअघि दुधको मूल्य रु ८० प्रतिलिटर खुद्रा मूल्य रहेकामा मूल्यवृद्धि भएसँगै प्रतिलिटर रु १०० पर्ने भएको छ। सङ्घले दूधको मूल्यवृद्धिसँगै दुग्धजन्य पदार्थको समेत मूल्य समायोजन गरेको बागलुङ दुग्ध व्यवसायी सङ्घका अध्यक्ष कुमारविक्रम क्षेत्रीले जानकारी दिए। वर्तमान समयमा पशु आहार तथा पशुपालन व्यवसायमा संलग्न सामग्रीको मूल्यमा भएको वृद्धि तथा नेपाल सरकारको दूधमा गरेको मूल्य समायोजनअनुसार बागलुङमासमेत दूध तथा दूधजन्य पदार्थको मूल्यमा वृद्धि गरिएको क्षत्रीको भनाइ छ। विसं २०७२ चैत १ गतेपछि दूधजन्य पदार्थमा कुनै पनि मूल्य समायोजन नभएको भन्दै मूल्यवृद्धि गरिएको हो। यही असार १ गतेदेखि लागू हुने गरी दूध प्रतिलिटर रु १००, दही प्रतिलिटर रु १२०, पनिर रु ८००, घ्यू प्रतिकेजी रु एक हजार ३००, खुवा प्रतिकेजी रु एक हजार २००, छुर्पी रु एक हजार, लस्सी २०० मिलीलिटर रु ५०, आइक्रिम प्रतिकोन रु ४० र नौनी रु एक हजार कायम गरिएको छ। 'लामो समयदेखि मूल्यवृद्धि हुन नस्कनु र किसानलाई दूध उत्पादनमा लागत बढ्दै जाँदा दूधको मूल्यमा वृद्धि गर्न परेको हो' अध्यक्ष क्षेत्रीले भने 'किसानलाई मर्का पर्ने अवस्था आएपछि लामो समयपछि दूध तथा दूधजन्य पदार्थको मूल्यवृद्धि भएको हो।' दूग्ध व्यवसायी मर्कामा परेको गुनासो आएपछि सरोकारवालासँगको छलफलका आधारमा नै मूल्य समायोजन गरेको दुग्ध व्यवसायी सङ्घका सचिव मुक्तिराम आचार्यले जानकारी दिनुभयो। एकैपटक दूध प्रतिलिटर रु २० मूल्यवृद्धि गर्दा समस्या हुने उपभोक्ताले गुनासो गरेका छन्।"
३६ एसपीको सरुवा : काे कता ?,"काठमाडौं : प्रहरी प्रधान कार्यालयले ३६ जना प्रहरी उपरीक्षक (एसपी) को सरुवा गरेको छ। सरुवा भएका सबै एसपीलाई असार महिनाको तलब सम्बन्धित जिल्लाबाटै खान पाउने गरेर सरुवा गरेको हो। सरुवा सूची अनुसार १६ जिल्लाका प्रहरी प्रमुख फेरिएका छन्। एसपी जिल्ला क्रमश : तनहुँ, सिरहा, चितवन, बाँके, धनकुटा, डोटी, कास्की, महोत्तरी, भक्तपुर, पूर्वी नवलपरासी, पाल्पा, ईलाम, कपिल्वस्तु, उदयपुर, सुर्खेत, मोरङ र गोरखाका प्रहरी प्रमुख फेरिएका हुन्। तनहुँमा एसपी अरुण पौडेल, सिरहामा उमाशंकर पञ्जियार, बाँकेमा ओमबहादुर राना, धनकुटामा गोविन्द अधिकारी, डोटीमा जनकराज पाण्डेय, कास्कीमा जीवनकुमार श्रेष्ठ, महोत्तरीमा टिकाबहादुर केसी, भक्तपुरमा तारादेवी थापा, पूर्वी नवलपरासीमा दिपक रेग्मी, पाल्पामा दिपकराज खरेल, इलाममा नविनराज राई, कपिल्वस्तुमा नवराज अधिकारी, उदयपुरमा भीमबहादुर दाहाल, सुर्खेतमा राजेन्द्रप्रसाद भट्ट, मोरङमा सन्तोष खड्का र गोरखामा सुरेन्द्रबहादुर गुरुङको सरुवा भएको छ। सरुवा भएका जिल्ला प्रमुख सबैको एक वर्ष अवधि पुगिसकेको छ। मुख्यालयका अनुसार सिरहाका उमाप्रसाद चतुर्वेदी अपराध अनुसन्धान ब्यूरो, गोरखाका ओम अधिकारी भरतपुर जुनियर तालिम केन्द्र, डम्बरबहादुर विकलाई रुपन्देही ट्राफिक, कास्कीका दानबहादुर कार्कीलाई विशेष ब्यूरो नक्साल, कपिलवस्तुका दिपशम्शेर जबरालाई अपराध अनुसन्धान विभाग, पाल्पाका दिपेन्द्र घर्ती क्षेत्रीलाई गण्डकी प्रदेश सशस्त्र प्रहरी गण, डोटीका दिपिल सिंह देउवालाई सुदुरपश्चिम प्रदेश दंगा गण, सुर्खेतका दिल्लीराज पन्तलाई सुदुरपश्चिम प्रदेश सशस्त्र प्रहरी गण मुख्यालयमा पठाइएको छ। तनहुँका विनोद सिलवाललाई गण्डकी प्रदेश कार्यालय, मोरङका विश्व अधिकारीलाई सुरक्षा सेवा निर्देशनालय, पाँच नम्बर प्रदेश ट्राफिकका मधुसुदन लुइटेललाई प्रहरी जनसम्पर्क, पूर्वी नवलपरारीका मोहनप्रसाद पोख्रेललाई प्रहरी शिक्षालय रानीपोखरी, सशस्त्र प्रहरी गण कास्कीका राजेन्द्र विष्टलाई सशस्त्र प्रहरी १ नम्बर गण नक्साल, महोत्तरीका श्याम कृष्ण अधिकारीलाई प्रदेश पाँच दाङ, कर्णाली प्रदेश सशस्त्र प्रहरी गणका एसपी संजीव शर्मा दासलाई १ नम्बर ट्राफिक प्रहरी कार्यालय इटहरी, भक्तपुरका सविन प्रधानलाई प्रहरी प्रतिष्ठान महाराजगंज, धनकुटाका सुदर्शन कोइरालालाई बाग्मती प्रदेश हेटौंडा र इलामका हिराबहादुर पाण्डेलाई बजेट शाखा नक्साल सरुवा गरिएको प्रहरी मुख्यालयले जनाएको छ।"
दोलखामा पराकम्प,"दोलखा : दोलखाको लामाबगर आसपास केन्द्रविन्दु भई पराकम्प गएको छ। मंगलबार बिहान ९:५३ बजे ४१ रेक्टर स्केलको परकम्प गएको खानी तथा भूगर्भ विभाग, राष्ट्रिय भूकम्प मापन केन्द्रले जनाएको छ। केन्द्रका वरिष्ठ भूकम्पविद् लोकविजय अधिकारीले दोलखामा गएको भूकम्प गोरखा भूकम्पकै पराकम्प भएको बताए। उनका अनुसार विसं २०७२ को गोरखा भूकम्प (७६ रिक्टर स्केलं) पछि हालसम्म चार रिक्टर स्केलभन्दा माथिका ५४० पराकम्प गएका छन्।"
अमेरिकामा रोकिएका नेपाली जुन २३ र २५ तारिखमा आउँदै,"अमेरिका : कोरोना महामारीका कारण महिनौंदेखी अमेरिकामा रोकिएका नेपाली नागरिक अन्तत देश फर्किन पाउने भएका छन् । नेपाल सरकारको अनुमति अनुसार यही जुन महिनाको २३ र २५ तारिखका दिन अमेरिकाबाट नेपालका लागि चारवटा बिमान उड्नेछन् । अमेरिकामा रहेको नेपाली दूतावासले दिएको जानकारी अनुसार न्यूयोर्क, शिकागो, वासिंटनडिसी र टेक्सासको डालसबाट उडान हुनेछ । जुन २३ तारिखका दिन न्यूयोर्कबाट टर्किस एयरलाइन्स र सोही दिन वासिंटनडिसीबाट कतर एयरवेजले नेपालका लागि उडान भर्नेछन् । यसैगरी जुन २५ तारिखका दिन शिकागोबाट टर्किस एयरलाइन्स र सोही मितिमा डालसबाट कतार एयरवेजले नेपालका लागि प्रस्थान गर्नेछन् । सोमबार प्रेसबिज्ञप्ती जारी गर्दै वासिंटनडिसीमा रहेको नेपाली दूतावासले नेपाल फर्किने चाहना भएकाहरुले अनलाइन मार्फत फर्म भरेकाहरुको प्राथमिकताका आधारमा क्रम संख्या सूची सम्बन्धित बिमान कम्पनीलाई उपलब्ध गराइने जनाएको छ । तोकिएका बिमानमार्फत नेपाल फर्किनका लागि दूतावासले सम्बन्धित हवाई संस्थाले तोकेका आधिकारिक एजेन्सीको नम्बरमा सम्पर्क गर्न सुझाव दिँदै सम्पर्क नम्बर समेत राखि दिएको छ ।हवाई यात्राका लागि नेपाली पासपोर्ट वा नेपाल सरकारबाट जारी भएको यात्रा अनुमति पत्र अर्थात ट्राभल डकुमेन्ट अनिवार्य साथमा हुनुपर्नेछ । यस्तै यात्रुहरुले पीसीआर वा आरडिटी टेस्ट अनिवार्य गरेको हुनुपर्ने भनिएको छ । यस्तै नेपाल फर्किएपछि सरकारले तोकेको स्थानमा अनिवार्य क्वारेन्टाइन बस्नुपर्नेछ । सरकारले तोकेको भाडा अनुसार अमेरिकाबाट नेपाल फर्किने यात्रुले टर्किस बिमान कम्पनीबाट फर्किँदा करसहित १५३७ अमेरिकी डलर तिर्नुपर्नेछ भने कतार एयरवेज कम्पनीबाट फर्किँदा करसहित १६ सय अमेरिकी डलर तिर्नुपर्नेछ । उडान सम्बन्धी विस्तृत बुझनका लागि दूवासमा सम्पर्क गर्न सकिने जनाइएको छ । यस्तै बिमान कम्पनीका बारेमा बुझनका लागि टर्किस एयरलाइन्सको काठमाडौंको कार्यलय नम्बर ४४३८३६३ मा र कतार एयरवेजको काठमाडौंको कार्यलय नम्बर ४४४०४६७ मा सम्पर्क गर्न सकिने जनाइएको छ । महिनौंदेखि अमेरिकामा रोकिएका नेपाली नागरिकले नेपाल सरकारका विभिन्न निकाय र अमेरिकामा रहेको राजदूतावासमा पटक पटक हारगुहार गरिहरेका थिए । उनीहरुले खर्च सकिन थालेको, भिषामा समेत समस्या आएको र नेपालमा परिवारको रेखदेख गर्नुपर्ने भन्दै सरकारसँग आग्रह गर्दै आएका थिए । नेपाल फर्किने निधो भएपछि उनीहरुमा खुसी छाएको छ । महिनौंदेखिअमेरिकामा रोकिएका नेपाली नागरिक शान्तराज बतासले अन्नपूर्णसँग भने, ढिलै भएपनि नेपाल फर्किने पक्का भयो खुसी छौं । अमेरिकामा रहेका केही नेपालीहरुले भने एकतर्फी भाडादर महंगो भएको गुनासो समेत गरेका छन् ।"
न्याय माग्दै टिपर दुर्घटनाका पीडित,"कालिकोट : गत बुधबार जिल्लाको नरहरीनाथ गाँउपालिका वडा नं १ लालिघाटमा भएको टिपर दुर्घटनाका ज्यान गुमाएकाका आफन्तले न्यायको माग गरेका छन् । जिल्लाको रास्कोट नगरपालिकाका भारतबाट आएका स्थानीयलाई क्वारेन्टाइन लैजान टिपरमा कोचर लगेको र चालकको लापरबाहीका कारण दुर्घटना भएको भन्दै मृतकका आफन्तले न्याय दिलाउन माग गरेका हुन् । टिपर दुर्घटनामा ज्यान गुमाउने सर्मिला सार्की, थुम्की सार्कीको, निस्पता सार्की, मन्ना सार्की र वेपत्ता सरिता सार्कीका आफन्तले जिल्ला प्रहरी कार्यालयमा टिपर चालक जयलाल धकालाको नाममा सवारी ज्यानन सम्बन्धि मुद्दा दिएका छन् । वर्षेनी कालापाहाड गएर मजदुरी गरी पेट पाल्दै आएका नागरिकलाई गिट्टी बालुवा बोक्ने टिपरमा हालेर लापरबाही गरी दुर्घटना गराउने टिपर चालक धमाला र लालिघाटमा ड्यूटीमा खटिएका प्रहरीलाई आजीनव कैद र पीडित परिवारलाई उचित राहतसहित क्षतिपुर्ति दिन माग गरेका हुन् । मृतक मन्ना सार्कीका श्रीमान धनरुप कुमालले भने, 'लालिघाटमा टिपर दुर्घटना भवितव्य होइन । टिपर चालक र लालिघाटमा ड्यूटीमा खटिएका प्रहरीको गम्भीर लापरबाहीका कारण भएको हो । उनीहरुलाई आजीवन कैद हुनुपर्छ । हामीलाई उचित राहतसहित क्षतिपुर्तिको व्यवस्था हुनुपर्छ ।' यस्तै अर्का पीडित हरसिंह सार्कीले भने, 'प्रहरीमा टिपर चालकका नाममा मात्र उजुरी दर्ता भएको छ । लालिघाटमा ड्यूटीमा खटिएका प्रहरीको नाम ठेगाना कसैले दिएनन् । हामीले टिपर चालकलाई आजीवन कैद सजाय हुनुपर्छ भन्ने मागसहित उजुदरी दिएका छौँ ।' 'रास्कोट नगरपालिका प्रमुख कासीचन्द्र बरालले कर्णाली प्रदेशका मुख्यमन्त्री महेन्द्रबहादुर शाहीको रोहवरमा नगर कार्यापालिका बैठक बसी दुर्घटनाको छानबिन समिति गठन गरी निस्पक्ष छानबिन गर्ने, मृतकका परिवारलाई क्षतिपूर्तिसहित दश लाख राहत दिने आश्वासन दिएका थिए', सार्कीले भने, 'न छानबिन समिति बन्यो । न पीडित परिवारलाई राहात नै । नगरपालिकाबाट आश्वासन मात्र पाइयो ।' दुर्घटनामा गम्भीर घाइते भइ उपचारका क्रममा ज्यान गुमाएकी निस्पता सार्कीका श्रीमान गोबिन्द साकीले भने, 'टिपर दुर्घटनामा मैले मेरो जिन्दगीको सहारा गुमाएँ । ८ महिनाको नाबालक छोरा टुहुरो भयो । भारतबाट घर पुग्ने दिनमै टिपर दुर्घटनाको शिकार भयो मेरो परिवार । हामीलाई पहिलो कुरा न्याय चाहियो । सुनियोजित रुपमा टिपर कर्णालीमा फालेर ज्यान लिने चाकललाई जन्मै कैदको सजाय होस् । त्यसपछि क्षतिपूर्तिसहित उचित राहतको व्यवस्था हो ।' यता रास्कोट नगरपालिका प्रमुख कासीचन्द्र बरालले आफू कामको शिलशिलामा सुर्खेत रहेको र एक दुई दिनमै नगरपालिका फर्किएपछि टिपर दुर्घटनाको छानबिन समिति गठन तथा घटनाका पीडितलाई राहतको विषयमा छलफल गरी टुंगो लगाइने बताए । उनले भने, 'लालिघाटमा दुखद घटना भयो । यस विषयमा हामी निकै संवेदनशील छौँ । पीडितहरुलाई न्याय दिने, क्षतिपूर्ति दिने र राहातको व्यवस्था गर्न नगरपालिका तयार छ ।' जिल्ला प्रहरी कार्यालयका सूचना अधिकारी यक्षराज जोसीले टिपर चालक धमालालाई पक्राउ गरी सवारी ज्यान कसुरमा मुद्धा दर्ता भइसकेको जानकारी दिए । उनका अनुसार चालकको बयान लिन बाँकी छ । जिल्ला अदालतबाट चालकलाई २० दिन म्याद थप गरी घटनाको थप अनुसन्धान गरिरहेको छ । जेठ २७ गते लालिघाट भएको टिपर दुर्घटनामा ज्यान गुमाउनेको संख्या ४ पुगेको छ । घटना स्थलमै सर्मिला सार्की र थुम्की सार्कीको मृत्यू भइसकेको थियो । १२ जना घाइतेमध्ये गम्भीर घाइते भएकी निस्पता सार्कीको काठ्माडौंको किष्ट अस्पतालमा उपचारका क्रममा मृत्यू भएको थियो । अर्का घाइते मीन सार्कीको बीर अस्पतालको टर्मा सेन्टरमा उपचार भइरहेको छ । बाँकी ८ महिने बालक सहित १० जना घाइतेहरुको जिल्ला अस्पतालमा उपचार गरी घर गइसकेका छन् । भारतबाट आएका मानिस लिन नगरपालिकाले पठाएको ना ८ ख ५१३३ नम्बरको टिपर दुर्घटना हुँदा ३९ जना मजदुरको कालापाहाडको कमाइ पनि नदीमा बगेको थियो ।"
स्तम्भै ढाल्न उत्रिन्छन् युवा,"धनगढी : आर्थिक वर्ष २०७३७४ को बजेटमा कञ्चनपुरको पुनर्वास नगरपालिकाले वडा नम्बर ८ को आनन्दबजार छेउको नेपाल भारत सीमा क्षेत्रमा हयूमपाईपका लागि ५ लाखको बजेट छुट्यायो। स्थानीयले ह्यूमपाईप जडान गरेर त्यसमा ग्राभेल भरे। बेस्रमको झाँडी र पानी जमिराख्ने त्यो ठाउँमा स्थानीयलाई वारीपारि जान समस्या थियो। त्यसैले नगरपालिकाले ५ लाख बजेट विनियोजन गरेर ह्यूमपाईप हाली अस्थायी बाटो बनाइदियो। बर्खाका बेला साइकल काँधमा बोकेर जानुपर्ने बाध्यता र मोटरसाइकल, जीप कार त बन्द नै हुने समस्या समाधान भएको भन्दै स्थानीय खुसी भएका थिए। तर फागुनको २५ गते भारतको केन्द्रीय सरकार मातहत रहेको सिक्रेट सर्भिस ब्यूरो (एसएसबी) ले आनन्दबजारनजिकै बनाइएको त्यो कलभर्ट भत्काउन थाल्यो। बल्ल बल्ल आएको बजेट र स्थानीयको मेहनत, एसएसबीले भत्काउन थालेपछि स्थानीय जम्मा भएर विरोध सुरु गरे। तर एसएसबीले नेपालतिरको आनन्दबजारमै आएर राति ८ बजेसम्म नेपालीलाई छानी छानी कुटे। साँझ परेको थियो, एसएसबीले पसल पसलमा आएर नेपालीलाई कुटे, त्यो खबर गाउँभर फैलियो। अनि सिमानामा आन्दोलन भयो, पुनर्वास नगरपालिका ९ का वडाध्यक्ष नारायणप्रसाद जैसी भन्छन्। दोस्रो दिनको आन्दोलन सशक्त भयो। फागुनको २५ गते राति नेपालीमाथि गरिएको कुटपिट र ज्यादतीविरुद्ध फागुनको २६ गते बिहानैदेखि आनन्द बजारमा नेपालीले प्रदर्शन गरे। हजारौंको भीड जम्मा भयो। त्यहीबेला भारतीय एसएसबीले पारीबाटै गोली हाने र स्थानीय युवक गोविन्द गौतम सहिद भए। गोविन्द गौतमको घर सीमारेखादेखि ५ सय मिटर मात्रै नेपालतिर छ। विदेशबाट घर आएका युवा, सीमा मिचेको सहन सकेनन्, छातीमा गोली खाए, वडाध्यक्ष जैसी भन्छन्, सीमा जोगाउन सरकारका सुरक्षाकर्मी होइन, सीमाक्षेत्रका जनता अग्रपंक्तिमा छन्। कल्भर्ट बनाएको ठाउँ नेपाली भूमि हो। अझ त्यसको पाँच सय मिटर परसम्म नेपाली भूमि भएको स्थानीय बताउँछन्। त्यहाँ भएका साविकको पिलर संख्या दुई सय गायब छ। न खोला छ, न त नदीले बगायो भन्नु छ, भनेपछि त्यो पिलर भारतीय सुरक्षाकर्मीले नियतवश गायब पारेका हुन्, स्थानीय लोकेन्द्र लम्साल भन्छन्, नजिकैको प्याराताललाई उसले आफ्नो बनाउन खोजेको छ। आनन्दबजार नजिकैको पिलर हटाएर त्यसको सोझो रेखांकन गर्ने र प्याराताल भारततिर पार्ने उसको चाल भएको स्थानीयको दाबी छ। भारतको दुधवा नेशनल पार्कको छेउमा रहेको प्याराताल सिमसार क्षेत्र हो। भारतले प्याराताल मात्रै आफ्नो बनाउन सके दुधवा नेशनल पार्कका वन्यजन्तुका लागि पानीको स्रोत हुने स्थानीय बताउँछन्। पुनर्वास नगरका कुवेर नाथले सीमाक्षेत्रमा भारतीय सुरक्षाकर्मीको दादागिरी परम्परादेखि चलिआएको जानकारी दिए। उनी भन्छन्, व्यक्तिगत लिनुदिनु त केही छैन, तर आँखाअगाडि सिमाना मिचेको कसरी सहनु ? स्थानीयको वस्तुभाउ चराउने वन त्यहीँ भएकाले सानैदेखि पिलर थाहा भए पनि ६ किलोमिटरको दूरीसम्म रातारात गायब भएको बताउँछन्। २०६१६२ को संयुक्त सर्भे टीम आउनुअघि नै भारतले ती पुराना पिलर नेपालतर्फ सार्यो किनकि उसको प्राथमिकतामा प्याराताल थियो, नाथले भने। २०४२ सालसम्म तत्कालीन जिल्ला पञ्चायतले प्यारातालको माछा मार्ने ठेक्का लगाउँदै आएको नाथको भनाइ छ। तर, २०६१६२ सालको संयुक्त सीमा सर्भे टीमले नेपालको भूमिमा गाढेका पिलर स्थानीयले आन्दोलन गरी भत्काएका छन्। सीमाक्षेत्रका जनताले सिमानाका लागि लड्थेनन् भने तराईको धेरै भाग भारतमा गाभिसक्यो, त्यसैले सिमानाका रक्षक सीमामा बसेका नागरिक हुन्, नाथले भने। भारततिर एसएसबीका हरेक दुईदुई किलोमिटरमा पोष्ट छन् तर त्यसको तुलनामा नेपालतिर सशस्त्र प्रहरीका पोष्ट कम छन्। कैलाली र कञ्चनपुरको सिमानामा विवाद भइराख्ने भएपछि पछिल्लो केही समययता मात्रै सशस्त्र प्रहरीका पोस्ट स्थापना गरिएका छन्। कैलालीमा मात्रै तीनवटा बर्डर आउट पोष्ट (बीओपी) रहेकोमा पछिल्लो केही महिनामात्रै ६ वटा बढाइएको छ। कञ्चनपुरमा मात्रै होइन, कैलालीको कैलारी गाउँपालिकाका बासिन्दाबाट त भारतीय सुरक्षाकर्मीले हरेक सिजनमा गहुँ र धान संकलन गर्छ। उसले आफ्नो नेशनल पार्कको क्षेत्रमा कुनै नाली खन्ने र भवन बनाउने काम गर्नुपर्यो भने महिनौंसम्म ज्याला नदिने गरी निःशुल्क मजदुरीसमेत गराउँछ। सिजनमा गहुँ र धान उठाउने रहेछन, अनि निःशुल्क श्रम पनि गराउने, त्यसो नगरेमा भारत जाने बेला पक्राउ गर्ने, थुन्ने, कुटपिट गर्ने भनेपछि सीमा क्षेत्रका थारुहरू खुसुखुसु मजदुरी गर्ने रहेछन्, त्यो कुरा मैले सदनमा पनि उठाएको छु, कैलाली निर्वाचन क्षेत्र नम्बर ३ (१) बाट प्रदेशसभा सदस्य वीरमान चौधरीले भने। त्यो उनकै निर्वाचन क्षेत्र हो। उनले सीमा मिचेर नाली खन्ने, नेपालको भूमिमा कच्ची संरचना बनाउने र बिस्तारै बिस्तारै त्यो कब्जा गर्ने कार्यहरू सीमामा भइरहेको बताए। तर ती थारु समुदाय आफैं लड्न पनि जान्छन्, प्रशासनलाई पनि खबर गर्छन् र त भूमिको रक्षा भएको छ, प्रदेशसभा सदस्य चौधरीले भने। सीमा विवाद सधैं उस्तै कैलाली र कञ्चनपुरको सीमा विवाद समाधानका लागि पछिल्ला तीन वर्षदेखि नेपालभारत संयुक्त सर्भे टोलीले कार्य गरिरहेकै छ। तर, कञ्चनपुरको प्याराताल, आनन्दबजार, ब्रम्हदेव र कैलालीको फूलबारीसहितका स्थानमा अझै सीमा विवाद सुल्झाउन सकेको छैन। कञ्चनपुरको आनन्दबजारका गोविन्द गौतमको भारतीय एसएसबीले हत्या गरेपछि उक्त सर्भे टोलीको गठन गरिएको थियो। लामो समयदेखि सीमा विवाद रहेको कैलाली र कञ्चनपुरका लागि नापी विभागले छुट्टै सीमा सर्भेक्षण टोली गठन गरेर फिल्डमा पठाएको छ। सीमा क्षेत्रमा लामो विवाद भएपछि २०७४ को पुसमा तत्कालीन नापी विभागले प्रमुख नापीअधिकृत सुदर्शन सिंह धामीको टोली पठायो। त्यो टोलीले रेकी (हेर्ने काम) बाहेक केही गर्न सकेन। त्यसपछि जनकराज भट्ट र धामीकै नेतृत्वको टोली सीमा सर्भे गरिरहेको छ तर पनि त्यसको समाधान हुन सकेको छैन। कैलालीको टीकापुर नगरपालिका क्षेत्रभित्र मात्रै दुई देशका पाँच मुख्य र १३ मझौला गरी १८ वटा सीमा स्तम्भ हराएका छन्।"
क्वारेन्टाइनमै भयो विवाह,"दाङ : दाङमा एक जोडीले क्वारेन्टाइनमै विवाह गरेका छन् । उनीहरुको विवाह वडा अध्यक्षको रोहबरमा भएको हो । घोराही उपमहानगरपालिका १८ मा रहेको बेलघारी क्वारेन्टाइनमा बसेका युवायुवतीले विवाह गरेको वडा अध्यक्ष भरत अर्यालले बताए । घोराही उपमहानगरपालिका १८ का समीर वली र तुलसीपुर उपमहानगरपालिका वडा नम्बर ५ की सीता चौधरीबीच क्वारेन्टाइनमै विवाह भएको हो । भारतको दिल्लीबाट आएका उनीहरु क्वारेन्टाइनमा बसेका थिए । उनीहरु बीच प्रेम सम्बन्धमा रहेकाले उनीहरुकै आग्रहमा विवाह गरिदिएको वडा अध्यक्ष अर्यालले जानकारी दिए । 'भारतबाट आउँदा उनीहरु प्रेम सम्बन्धमा रहेछन्, त्यसैले घर सल्लाहमा जेठ ३२ गते बरपीपल साक्षी राखेर विवाह गराइ दिएको हुँ', वडा अध्यक्ष अर्यालले भने। पीसीआर परीक्षण रिपोर्ट आएपछि विवाह गर्न सुझाए पनि आफूहरुको धर्मसंस्कारमा ९ महिनामा विवाह गर्न नमिल्ने बताएपछि जेठ ३२ गते नै सामान्य ढंगले विवाह गराएको अर्यालले बताए । उनीहरु जेठको पहिलो सातामात्रै भारतबाट आएर क्वारेन्टाइनमा बस्दै आएका थिए । करीब २४ दिन क्वारेन्टाइनमा अलग्लै बसेका उनीहरुको रिपोर्ट विवाह गरेको एक दिनपछि असार १ गते सोमबार आएको छ। उक्त क्वारेन्टाइनमा उनीहरुसँगै बसेका अन्य ४ जनाको रिपोर्ट पोजिटिभ आएपनि ती नवविवाहित जोडीको रिपोर्ट भने नेगेटिभ आएको छ । रिपोर्ट नेगटिभ आएकाले घरमा अलग्गै एक सातासम्म सेल्फ क्वारेन्टाइनमा बस्ने गरी डिस्चार्ज गरिएको वडा अध्यक्ष अर्यालले बताए ।"
कोरोना भगाउने जडिबुटी र घरेलु मसला यी हुन्,"काठमाडौं : कोभिड१९ महामारीले विश्वव्यापी रुप लिएसँगै गत चैत अन्तिम साता स्वास्थ्य तथा जनसङ्ख्या मन्त्रलाय मातहतको आयुर्वेद तथा वैकल्पिक चिकित्सा विभागले जनहितमा एक सूचना जारी गर्दै रोग प्रतिरोधी क्षमता बढाउने जडिबुटीको नियमित सेवन गर्न आह्वान गर्यो। कोरोनाको विश्वसनीय खोप तथा औषधि पत्ता नलागेको अवस्थामा विभागले शरीरको प्रतिरक्षा प्रणालीलाई मजबुद बनाउन एन्टिव्याक्टेरियल तथा एन्टिभाइरल गुण भएका जडिबुटीको सूचीसहित नियमित सेवन गर्ने बानी बसाल्न अनुरोध गयो। ती जडिबुटीमा गुर्जो, बेसार, सुठो, मरिच, दालचिनी तथा पिपला, असुरो, तुलसी र तेजपात थिए। स्वास्थ्य मन्त्रालयले पनि आयुर्वेद तथा वैकल्पिक चिकित्साका क्षेत्रमा लामो अनुभव भएका चिकित्सक तथा विज्ञसँगको परामर्शका आधारमा कोरोनाविरुद्ध लड्ने तथा रोग प्रतिरोधी क्षमता कसरी विकास गर्न सकिन्छ भनेर प्रोटोकल निर्माण गयो। उक्त प्रोटोकल गत जेठ १५ गते स्वास्थ्य तथा जनसङ्ख्या मन्त्री भानुभक्त ढकालले स्वीकृत गरेसँगै कार्यान्वयनमा आएको छ। विभागले सातै प्रदेशका सामाजिक विकास मन्त्रालय, आयुर्वेद अस्पताल, आयुर्वेद स्वास्थ्य केन्द्र, आयुर्वेद औषधालय र सबै स्वास्थ्य सेवा कार्यालयलाई परिपत्र गर्दै उक्त प्रोटोकल कार्यान्वयनमा जोड दिएको छ। बागमती प्रदेशको सामाजिक विकास मन्त्रालयले पनि दुई अञ्चल आयुर्वेद औषधालय र ११ जिल्ला आयुर्वेद स्वास्थ्य केन्द्रलाई उक्त प्रोटोकल कार्यावयन गर्न निर्देशन दिएको छ। प्रोटोकलमा आयुर्वेद औषधि, खानपान, योग, ध्यान तथा शारीरिक व्यायामको माध्यमबाट शरीरको प्रतिरोधी क्षमता बढाउन सकिने उल्लेख छ। साथै भान्छामा दैनिक प्रयोग गरिने मरमसलालगायत परम्परागत जडीबुटीबाट पनि प्रतिरोधी क्षमता बढाउन सकिने चिकित्सकहरु बताउँछन्। नेपालमा पनि कोभिड सङ्क्रमण भएका व्यक्तिलाई प्रतिरोधी क्षमता अभिवृद्धि गर्ने विभिन्न प्रकारका आयुर्वेदिक औषधि खुवाइएको उदाहरण छन्। त्रिभुवन विश्वविद्यालय, आयुर्वेद शिक्षण अस्पताल कीर्तिपूरका निवर्तमान कार्यकारी निर्देशक प्रा डा डिबी रोका कोरोना रोकथामका लागि मुख्य औषधि पत्ता नलागेपनि आयुर्वेद एवं वैकल्पिक चिकित्साका उपचार विधि र औषधि प्रयोग गरी सङ्क्रमणलाई केही हदसम्म कम गर्न सकिने बताउनुहुन्छ। त्यसोतः आयुर्वेदमा महामारी नियन्त्रणमा सघाउ पुग्ने थुप्रै औषधि प्रयोगमा रहेको उहाँको भनाइ छ। महामारीको समयमा सङ्क्रमित मात्र नभई स्वस्थ्य व्यक्तिले पनि शारीरिक तथा मानसिक रुपमा आफूलाई बलियो राख्नु अत्यावश्यक छ। शारीरिक रुपमा स्वस्थ राख्न दैनिक व्यायाम, पोषिलो खानेकुरा, प्रतिरोधी क्षमता बढाउने जडिबुटीयुक्त आहार सेवन गर्न सुझाव दिँदै उहाँले योगाभ्यास तथा ध्यानका माध्यमबाट मानसिक स्वास्थ्य हासिल गर्न सकिने बताउनुभयो। सरकारले समुदायस्तरमा कोरोना सङ्क्रमण फैलन नपाओस् भनेर अन्यन्त्रबाट आएका नेपाली तथा विदेशी नागरिकलाई क्वारेन्टिनमा राख्दै आएको छ। अन्य व्यक्तिमा सङ्क्रमण नफैलियोस् भनेर सङ्क्रमितलाई आइसोलेसनमा राख्ने पनि गरिएको छ। सामान्यतयाः १४ दिन आइसोलेसनमा राखिने विश्वव्यापी प्रचलन भए पनि कतिपय अवस्थामा सङ्क्रमितलाई दुई साताभन्दा बढी आइसोलेसनमा राख्नुपर्ने पनि देखिएको छ। क्वारेन्टिन तथा आइसोलेनमा रहँदा मानिसहरु मानसिक तनावले गर्दा रोगसँग लड्ने शक्ति (इम्युनिटी पावर) झनै घट्दै जान्छ, प्राडा रोकाले भने, त्यसका लागि आयुर्वेद एवं वैकल्पिक चिकित्सामा वर्णन गरिएका योग अभ्यास एवं सत्तवाजय चिकित्साबाट उपचार गर्दा मानसिक तनावलाई कम गर्न सकिन्छ, साथमा वेद एवं आयुर्वेदको चरकसंहितामा वर्णन गरिएका तनाव कम गर्ने खालका औषधिको प्रयोग गर्नु वाञ्छनीय हुन्छ। उनले मन्डुकपणि, ब्राम्मी, शङ्खपुष्पी, जोतिषमति, बोझो, जटामासी, अश्वगन्धा आदि औषधि प्रयोग गर्दा मानसिक स्वास्थ्य बलियो राख्न सकिने बताए। भाइरससँगै पूरै लड्न सक्ने शारीरिक रोग प्रतिरोधात्मक क्षमता वृद्धि गर्न चरकसंहिताअन्तर्गत रसायन चिकित्साका लागि प्रयोग हुने औषधि जस्तो तुलसी, हरिद्रा, जेठीमधु, द्राक्ष्य, सतावरी, अमला, पाँचऔँले, चिराइतो, गुर्जो (गिलोइ), कपिकक्षु, भुइँअमला, बासा, हरितकी, पदमचाल, यार्सागुम्बा, मुसली, शिलाजित, निरमसीलगायत औषधिको साथमा प्राङ्गारिक र सुपाक्ष्य पौष्टिक खाना खानुपर्छ, उनले भने। जङ्कफुड भन्दा प्राकृतिकरुपमा पाइने गेडागुडी, दाल, हरियो, सागसब्जी, दूध र प्राकृतिक भिटामिन च्यावनप्राश खान उनले सुझाव दिए। प्रोटोकल बनाउने विज्ञ टोलीका सदस्यसमेत रहेका प्राडा रोकाले भने, वेदमा लेखिएका कतिपय कुरा व्यवहारमा वैज्ञानिक र व्यवहारिक देखिएका छन्। त्यहीअनुसार आयुर्वेद ग्रन्थमा लेखिएको औषधि एवं चिकित्साका विधि किन प्रयोग नगर्ने ? भान्छामा दैनिक प्रयोग हुने टिमुर, खुर्सानी, लसुन, प्याज, बेसार, दालचिनी, ज्वानो, जिम्मु, धनियाँ, जिरालगायत मसलाबाट केही हदसम्म रोगको रोकथाम हुने सम्भावना बढ्ने आयुर्वेदज्ञाताले बताउँदै आएका छन्। बेसारले एन्टिसेफ्टिक, एन्टिटक्सिन औषधिका रुपमा काम गर्दछ। यसका बारेमा अथर्वेद र आयुर्वेदमा पनि व्याख्या गरिएको छ। क्वारेन्टिन तथा आइसोलेनसमा बसेका मात्र होइन आम नागरिकले पनि आफूलाई शारीरिक र मानसिकरुपमा स्वस्थ राख्न प्राकृतिक आहार र दैनिक ध्यान तथा योगाभ्यास गर्न उनले सुझाव दिए। प्रतिरोधी क्षमता विकास गर्न सूर्य नमस्कार, गरुडाशन, भुजाङशन, तडाशन, चतुराङ दण्डाशन, आधोमुख श्वानाशनलगायत योगासन गर्न उहाँले सुझाव दिनुभयो। त्यस्तै भस्त्रिका, अनुलोमविलोम, भ्रामरी र कपालभाती प्राणायम गरेर पनि प्रतिरोधी क्षमता बढाउन सकिने उनको भनाइ छ। राससअशोक घिमिरे"
काममा व्यस्त क्वारेन्टाइनका युवा,"डडेल्धुरा : डडेल्धुराका स्थानीय तहमा रहेका क्वारेन्टाइनमा रहेका युवा विभिन्न रचनात्मक कार्यमा अग्रसर रहेका छन् । कतै आफ्नो स्वास्थ्यको लागि योग गरिरहेका छन् भने कुनै ठाउँमा सम्बन्धित विद्यालयका पर्खाल लगाइरहेका छन् । भारतका विभिन्न सहरमा रोजागारका लागि पुगेका युवा घर फर्किएका छन् । भारतबाट आएका मानिसलाई अनिवार्य दुईहप्ता कोरेन्टाइनमा बस्नु पर्ने भएपछि उनीहरु विद्यालयमा बनाइएको क्वारेन्टाइनमा बसिरहेका छन् । आफू बसेकै ठाउँमा अहिले उनीहरु बिहान योगा र दिउँसो विद्यालयको आवश्यक्ता अनुसार पर्खाल लगाउने, चौर फराकिलो पार्ने, फर्निचर मर्मत गरिदिने जस्ता कार्य गर्दै छन् । डडेल्धुराको परशुराम नगरपालिका वडान ४ कटालको शिवर्पावती माद्यमिक विद्यालयको क्वारेन्टाइनमा बसेका युवाले विद्यालयमा करिव तिस फिट लामो पर्खाल लगाएका छन् । अशिग्राम मावि वडाल र भुवनेश्वरी मावि जैसेरामा पनि युवाले पर्खालका साथै चौर पनि चौडा पारिदिएका छन् । आफू पढेको विद्यालयमा दुईहप्ता खाली बस्नुभन्दा सबै मिलेर पर्खाल लगाइ सहयोग गरेका शिवपार्वती माविको क्वारेन्टाइनमा रहेका युवा रामबहादुर बोहराले बताए । उनीहरु अहिले क्वारेन्टाइनबाट घर फर्किसकेका छन् । उनीहरुको आरडिटी जाँच गर्दा नेगेटिभ आएकाले घर फर्काइएको परशुराम स्वास्थ्य शाखाले जनाएको छ । कोरोना भाइरस संक्रमण र सन्त्रासका कारण भारतमा रोजगारी गुमाएर घर फर्किएका करिव पाँच हजार मानिस मध्ये सोमबारसम्म १ सय ४३ बालबालिका र २ सय ८२ महिलासहित २४ सय ६ जना क्वारेन्टाइनमा रहेका छन् । अरु घर फर्किएका छन् । उनिहरुमध्ये ३९ जनालाई कोरोना देखिएको छ । क्वारेन्टाइनमा बसेकालाई योग गराउन योग शिविर संचालन योगा सिकाइएको छ। तनावमुक्त गर्नुका साथै रोग प्रतिरोधात्मक क्षमता वृद्धिका लागि डडेल्धुराका क्वारेन्टाइनमा बसेकालाई योगा सिकाइएको जिल्ला आयुर्वेद स्वास्थ्य केन्द्र डडेल्धुराले जनाएको छ । पहिलो चरणमा अमरगढी नगरपालिकामा रहेका क्वारेन्टाइनमा रहेका स्थानीयलाई योगा सिकाइँदै छ । क्वारेन्टाइना बसेकाको मानसिक, शारीरिक समस्या मुक्त गराउनुका साथै रोग प्रतिरोधात्मक क्षमता बढाउने जडीबुटीका बारेमा ज्ञान दिन बिहानको समयमा योगा सिकाउने अभियान नै संचालन गरेको जिल्ला आर्युवेद स्वास्थ्य केन्द्र डडेल्धुरा प्रमुख निशान्त शर्माले बताए ।अहिले विश्वमै महामारीको रुपमा फैलिरहेको कोरना भाइरसको त्रासबाट बञ्च्न पनि योग र शारीरिक व्ययाम आवश्यक मानिन्छ । लामो समय घर परिवारबाट अलग्गै बस्दा मानसिक तनाव हुने भएकाले पनि तनाव र नकरात्मक सोचबाट मुक्त गर्न योग शिविरको आयोजना गरी योगा सिकाउन थालेको हो', उनले भने ।"
"सप्तरीमा बस्ती खाली गर्न भारतीय सुरक्षाकर्मीको दबाब, नमाने भत्काइदिने धम्की","राजविराज : सप्तरीको छिन्नमस्ता गाउँपालिका३ का विनोद सदा सीमासँगै जोडिएको मनसुकी टोलमै जन्मिए, हुर्किए र अहिले वृद्ध अवस्थामा पुगे। उमेरले ६० वर्ष पार गरिसकेका सदालाई काल नआएसम्म मनसुकी टोलमै बसेर नेपाली भूमि र समूदायको रक्षा गर्ने इच्छा छ। तर यतिबेला भने विनोदलाई भारतीय सुरक्षाकर्मीको दवाबले चिन्ता थपिएको छ। विनोदसहित मनसुकी टोलमा ७५ परिवार मुसहर समूदाय चार पुस्तादेखि बसोवास गर्दे आएका छन्। केही समयदेखि बस्ती खाली गर्न भारतीय सुरक्षाकर्मीले पटक पटक दवाब दिँदै आएकोमा यतिबेला जेसिवी लगाएर बस्ती भत्काइदिने धम्की नै दिन थालेको सदाले अन्नपूर्ण अनलाइनलाई जानकारी दिए। ३ सय मुसहर समूदायको बसोवास रहेको बस्ती नै भत्काइदिने धम्कीका कारण उनीहरुलाई उठिवास हुने चिन्ताले पिरोलेको छ। भूमिहिन मुसहर समूदायलाई अन्यत्र ओत लाग्ने ठाउँसमेत नरहेको तथा बन्दाबन्दीले अभावग्रस्त दैनिकी चलिरहेको बेला भारतीय सुरक्षाकर्मीले पटक पटक दबाब दिँदै आएकोमा यतिवेला जेसिवी लगाएर बस्ती भत्काइदिने धम्की नै दिन थालेपछि उनीहरु चिन्तित बनेका हुन्। मुसहर समुदायले आफूहरुलाई उठिबास हुनबाट बचाइदिन सम्बन्धित सबै पक्षसँग आग्रह समेत गर्दै आएका छन्।"
अलपत्र कामदारलाई निःशुल्क फर्काउनू,"काठमाडौं : सर्वोच्च अदालतले वैदेशिक रोजगारीका क्रममा करार अवधि समाप्त नभई अलपत्र परेका कामदारलाई निःशुल्क फिर्ता ल्याउन अन्तरिम आदेश दिएको छ। न्यायाधीश आनन्दमोहन भट्टराई र हरिप्रसाद फुयाँलको संयुक्त इजलासले अलपत्र कामदारलाई सरकारले नै पैसा खर्च गरेर फर्काउन आदेश दिएको हो। कामदारले श्रमस्वीकृति लिनुपूर्व वैदेशिक रोजगार कल्याणकारी कोषमा १ हजार ५ रुपैयाँ रुपैयाँ जम्मा गर्छन्। त्यही कोषको रकमबाट उद्धार गर्नुपर्ने आदेशमा उल्लेख छ। अधिवक्ता सोम लुइँटेल, नरेन्द्रप्रकाश खनाल, सुदीप देवकोटा, नारायण प्रसार्इं, शोभा कार्की, कृष्णप्रसाद न्यौपानेले कामदारको पक्षमा बहस गरेका थिए। बहसमा महान्याधिवक्ता र श्रम, रोजगार तथा सामाजिक सुरक्षा मन्त्रालयका निमित्त सचिव बाबुराम अधिकारी उपस्थित थिए। अधिवक्ता लुइँटेलले सर्वोच्चको पूर्ण पाठ मंगलबार मात्रै आउने जानकारी दिए। अब सरकारले सर्वोच्चको आदेशअनुसार कार्यविधि सच्याउनुपर्छ, उनले भने। वैदेशिक रोजगार ऐन २०६४ को दफा ७५ मा कुनै पनि देशमा महामारी र युद्ध भए त्यस्तो अवस्थामा सरकारले ती देशमा रहेका कामदारलाई उद्धार गर्ने व्यवस्था छ। त्यस्तो बेला उद्धार खर्चको व्यवस्थाका लागि दफा ३३ (ख) मा दफा ७५ का कारणले समस्यामा परेका नेपालीलाई कल्याणकारी कोषको रकम खर्च गरेर उद्धार गरिने उल्लेख छ। कानुनमा लेखिए पनि श्रम मन्त्रालयले कोषको रकम प्रयोग गर्न कन्जुस्याइँ गर्दा कामदार चर्को मूल्यमा फर्किन बाध्य छन्। मन्त्रालयका निमित्त सचिव अधिकारीले श्रमिकको हितका पक्षमा मन्त्रालय अडिग रहेको बताए। कानुनी व्यवस्थाअनुसार रोजगारदाता कम्पनीले नै जानेआउने टिकटको व्यवस्था गर्नुपर्छ, उनले भने, त्यसो नभए सरकारले कोषबाट पनि उद्वार गर्छ। उनले विदेशमा भएका सबैलाई कोषको रकमबाट फर्काउन सम्भव नभएको बताए। कोषको रकम प्रयोग नगर्ने भन्ने होइन, उनले भने, मीतव्ययी रूपमा हुनुपर्छ भन्ने हो। सरकारले पैसा खर्च गर्न सक्नेलाई मात्र फर्काउन प्राथमिकता दिन थालेपछि समस्यामा परेका कामदार बिचल्लीमा छन्। मानवअधिकारका लागि जनमञ्च (पिपुल फोरम)मा आवद्वलगायत कानुन व्यवसायीले करार अवधि भएका कामदारको उद्धार वैदेशिक रोजगार बोर्डबाट गर्नुपर्ने कानुनी प्रावधान हुँदाहुँदै सरकारले हवाई खर्च कामदारबाटै असुल्ने कार्ययोजना बनाएको भन्दै सर्वोच्चमा पनि रिट दायर गरेका थिए। कामदारको उद्धार, फिर्ता (यातायात) खर्च र उपचार निःशुल्क हुनुपर्ने, फर्कन लागेका कामदारले पाउने तलब सुविधा दिलाएर मात्र फर्काउने प्रबन्ध गर्नुपर्ने प्रावधानसहित रिट दायर गरिएको थियो।"
यसरी भएको थियो क्वारेन्टाइनमा सामूहिक बलात्कार,"टीकापुर : कैलालीको लम्कीचुहा नगरपालिका१ की ३१ वर्षीया युवती ६ महिनाअघि कामको खोजीमा भारतको बैङलोर पुगिन्। श्रीमान् कान्छी श्रीमती लिएर झन्डै ७ वर्षअघि भारत भासिएपछि दुई बच्चाको लालनपालन गर्न उनी पनि त्यतै गएकी हुन्। भाँडा माझ्ने काम कोरोना महामारीले रोकियो। झन्डै दुई महिनापछि उनी गैरीफन्टा नाका हुँदै जेठ २० गते लम्की पुगिन्। नाबालक छोराछोरी र नजिकै रहेका माइती भेट्ने रहर हुँदाहुँदै पनि उनी स्थानीय सरकारले बनाएको क्वारेन्टाइनमा बसिन्। सरकारले पहरा दिने भनिएको क्वारेन्टाइनमा शनिबार राति सामूहिक बलात्कारको सिकार भइन्। क्वारेन्टाइनका लागि निश्चित मापदण्ड छन्। सुरक्षा, स्वास्थ्यकर्मी, खानपान, नियमित रेखदेख। तर, लम्की चुहा१ ले व्यवस्थापन गर्दै आएको सहिद स्मृति माविमा उनी तीन जनाको बलात्कारमा परेकी हुन्। विद्यालयमा जति बेला जो पनि निर्धक्क प्रवेश गर्ने वातावरण छ। दिउँसै असुरक्षित रहेको विद्यालयको छेउ कोठामा १४ दिन क्वारेन्टाइन बसेका ३३ जना घर फर्किए। अर्की एक महिला श्रीमान्सँगै बसिन्। ती युवतीलाई त्यही छेउको कोठामा बस्न भनियो। १२ दिन पुगिसकेको भए पनि उनको आरडीटीसम्म भएको थिएन। चुकुलसमेत नभएको कोठाभित्र उनी ढोकामा बेन्च राखेर सुत्थिन्। राति १२ बजेदेखि नै पानी परिरहेकाले जस्ताले छाएको कोठामा चर्को आवाज आइरहेको थियो। पीडित महिलाका अनुसार क्वारेन्टाइनको सुरक्षामा खटिएका स्वयंसेवक लक्ष्मण परियार पटकपटक ढोका र झ्यालमा हिर्काउँदै ढोका खोल्न भनिरहेका थिए। निकै बेर ढोकामा हिर्काएपछि उनले रिसाउँदै ढोका खोलिन्। लक्ष्मणले उनलाई धकेल्दै अर्को भवनमा पुर्याए। कोठा बन्द गरे अनि बलात्कार गरे। उनले मध्यराति उनले हारगुहार गरिन्। अर्का स्वयंसेवक किशोर परियार उनको नजरमा परे। उनी भन्छिन्, मैले उनको खुट्टा समातेरै बचाउन आग्रह गरें तर उनले पनि उल्टै बलात्कार गरे। पहिलो र दोस्रो बलात्कारको भिडियो सर्जन विक नामका अर्का युवकले खिचिरहेका रहेछन्। उनी भन्छिन्, सर्जनले पनि मलाई पैसा दे, नत्र त्यो भिडियो भाइरल बनाइदिन्छुु भन्दै धम्की दिए। उनले इज्जतको डरले पनि तत्काल प्रतिवाद गर्न नसकेको बताइन्। उनले भाइलाई खबर गरेको सुनाइन्। उनले सामूहिक बलात्कार आरोप लगाउँदै उनीहरुविरुद्ध जाहेरी दिएकी छन्। छेउ कोठामा १४ दिन क्वारेन्टाइन बसेका ३३ जना घर फर्किए। अर्की एक महिला श्रीमान्सँगै बसिन्। ती युवतीलाई त्यही छेउको कोठामा बस्न भनियो। १२ दिन पुगिसकेको भए पनि उनको आरडीटीसम्म भएको थिएन। बलात्कार आरोपमा प्रहरीले क्वारेन्टाइन व्यवस्थापनमा खटिएका किशोर परियार, लक्ष्मण परियार र सर्जन विक तीनै जनालाई पक्राउ गरेको छ। अनुसन्धानमै भएकाले त्यसबारे केही बोल्न मिल्दैन, जिल्ला प्रहरी कार्यालय कैलालीका प्रवक्ता डीएसपी प्रतीक विष्टले भने। इलाका प्रहरी कार्यालय लम्कीका अनुसार २२ वर्षीय किशोर स्थानीय स्वाथ्यकर्मी हुन् भने २० वर्षीय लक्ष्मण र १८ वर्षीय सर्जन वडाले खटाएका स्वंयमसेवक हुन्। क्वारेन्टाइन व्यवस्थापनका लागि उनीहरुलाई दैनिक १ हजारदेखि १५ सय रुपैयाँसम्म पारि श्रमिक दिने गरी वडाले खटाएको थियो। घटनापछि आक्रोशित स्थानीयले आइतबार र सोमबार दिनभर प्रदर्शन गरे। सोही क्वारेन्टाइनमा बस्दै आएकी रामदेवी सिंहले भनिन्, कोरोनाको डर एकातिर छ, त्यसैमाथि क्वारेन्टाइनभित्रै बलात्कार हुन थालेपछि त्रास बढेको छ। स्वयंसेवकबाटै यस्तो घटना भयो। कसको विश्वास गर्ने ? विद्यालय व्यवस्थापन समिति अध्यक्ष मोतिकला चलाउनेले खान र बस्नका लागि समस्या भए वडाध्यक्षलाई खबर गर्ने र सुरक्षाको जिम्मा स्वयं सेवकहरुले गर्ने गरेको बताए। लम्की चुहा नगरपालिकाका नगर प्रमुख महादेव बजगाईंले लम्की घटना खेदपूर्ण भएको बताए। बजगाईंका अनुसार लम्की चुहा नगरपालिकामा ३६ वटा क्वारेन्टाइनमा ४ हजारभन्दा बढीलाई राखिएको छ। क्वारेन्टाइन व्यवस्थापनका लागि वडाध्यक्षको नेतृत्वमा सम्बन्धित विद्यालय व्यवस्थापन समिति, विद्यालयका प्रधानाध्यापक र वडाका प्रतिनिधि रहने व्यवस्था छ। क्वारेन्टाइनभित्रै भएको घटनाले दुःखित बनाएको छ, दोषीलाई कानुनबमोजिम कडा कारबाही हुनुपर्छ, बजगाईंले भने, आरोपितहरु पक्राउ परिसकेका छन्। हामीले कार्यपालिकाबाटै खेद प्रस्तावसमेत पारित गरेका छौं। कानुनतः कारबाही हुनुपर्छ। घटनाको कमजोरीबारे छानविन गरिने उनले बताए। क्वारेन्टाइन व्यवस्थापनको जिम्मा वडाको भए पनि त्रुटि देखिएको स्थानीयले बताएका छन्। वडा कार्यालयले ती दुवै जना वडाले राखेका कर्मचारी होइनन् भनी विज्ञप्ति जारी गरेको छ। वडाध्यक्ष जनकबहादुर बमले सुरुदेखि नै क्वारेन्टाइनबारे लापरवाही गर्ने गरेको आरोप लाग्दै आएको थियो। वडाध्यक्ष बमले लम्की बहुमुखी क्याम्पसको क्वारेन्टाइनमा म्याद सकिएको बिस्कुट खाजाका रुपमा यसअघि दिएका थिए। लम्की चुहाकी कोरोना संक्रमति महिला पानसरा विकलाई १२ दिनमै घर पठाएका थिए। १४ दिनमा उनको रिपोर्ट पोजिटिभ आएपछि उनको सम्पर्कमा रहेका थप ५२ जनालाई क्वारेन्टाइनमा राख्नुपरेको थियो। नगर प्रमुख बजगाईंले वडाले नै राखेका स्वयंसेवक घटनामा जोडिएको स्वीकार्दै गर्दा वडाध्यक्ष बमले भने घटनामा बाहिरबाट आएकाहरुको संलग्नता रहेको भन्दै विज्ञप्ति प्रकाशित गरेका थिए। बलात्कारको विरोधमा आक्रोशित स्थानीयले वडा कार्यालयमाथि तोडफोड पनि गरेका छन। उनीहरुले दोषीमाथि कारवाहीको माग गरेका छन्। सोमबार प्रदेशसभामा सांसद पूूर्णा जोशी र नन्दा बमले दोषीमाथी कारबाही माग राख्दै महिलाका लागि अलग्गै क्वारेन्टाइनको माग गरे। लम्की क्षेत्रका प्रदेशसभा सदस्य रतन थापाले, दोषीलाई बचाउने कार्य भइरहेको भन्दै जुनसुकै दलका भए पनि कारबाही हुनुपर्ने बताए।"
सुस्तावासीले यसरी भारतीयसँग लडेर जमिन बचाए,"बुटवल : नेपाली नक्साभित्रै पर्ने पश्चिम नवलपरासीको सुस्तामा जंगे पिलर छैनन्। नेपालभारत सीमा छुट्याउने सीमास्तम्भ नभएपछि भारतीयले नेपाली भूभाग अतिक्रमण गर्दै थिचोमिचो गर्न थाले। सहन सक्ने स्थिति नै रहेन। अनि सुस्तावासीले प्रतिवाद गरे। तीमध्येकी एउटी नेतृत्वकर्ता हुन्, नुरुजा वेगम अर्थात् लैला दिदी। २०३४ सालमा नारायणीले धार परिवर्तन गर्यो। नारायणीवारी रहेको सुस्ता पारी बन्यो। नवलपरासीको सुस्ता गाउँपालिका ५ मा पर्छ सुस्ता गाउँ। जहाँ पुग्न भारतबाट बाटो हँुदै जानुपर्छ। नारायणीले धार फेरेसँगै भारतीयले नेपाली भूमिमा आँखा गाडे। जोतभोग गरेर उब्जाएको अन्नबालीसमेत लुट्ने भएपछि सुस्तावासी त्यसको प्रतिकारमा उत्रिए। प्रतिकारकै कारण सुस्ताको केही हिस्सा अहिलेसम्म नेपालीकै अधीनमा छ। हामीले नछेकेको भए उहिल्यै अधिनमा पारिसक्थे, सुस्ताकी लैला दिदी अर्थात् नरुजा भन्छिन्, आफ्नै जमिनमा खेती गरेर खान पाएका छौं। उनले लैला नाम आफैं राखेकी हुन्। चलचित्रको नायिकानायकको प्रेम देखेर उनले आफूलाई लैला र देशको भूमिलाई मजनु नाम राखिन्। त्यतिबेलै बाँचुञ्जेल सीमा मिच्न नदिने अठोट राखिन्। सुस्ताको क्षेत्रफल ४० हजार ९ सय ८० हेक्टर छ। १४ हजार हेक्टर भारतले अतिक्रमण गरेको छ। साढे सात हजार हेक्टरमात्रै सुस्तावासीले भोगचलन गरेका छन्। १९ हजारभन्दा बढी हेक्टर जमिन नेपाल भारत कसैले भोगचलन नगर्ने सहमति भएको छ। २०६२ मा भारतीयले जमिन अतिक्रमण बढाएपछि ६४ सालमा गाउँलेबीच यो सहमति भएको हो। लैलाजस्तै सुस्तावासीको अठोट छ, १४ हजार हेक्टर जमिन पनि फिर्ता हुनैपर्छ। हाम्रो जमिन भारतीयलाई किन दिने ? , उनको प्रश्न छ। उनकै ५ बिघा बाहेकको जग्गासमेत अतिक्रमणमा परेको छ। पुर्जा, जोतभोग प्रमाण भए पनि फिर्ता भएको छैन। सीमामा पिलर बनेर खटिने लैलाजस्तै सुस्तावासी धेरैको नेपाली नागरिकता नै छैन। तर पनि नेपाली भूमिका लागि लडिरहेका छन्। तीन हजार १ सय ३३ जनसंख्या रहेको सुस्तामा करिब ३ सय ५० जनाको मात्रै नागरिकता छ। बर्दियाको गुलरिया, रूपन्देहीको मर्चवार, रोहिणी, कपिलवस्तुका सीमामा पनि स्थानीयले भारतसँग प्रतिवाद गरेरै जमिन बचाएका छन्। सुस्तावासीको एउटै माग छ, भूमि फिर्ता, सीमास्तम्भ र नागरिकता छिट्टै मिलोस्। भारतले तोकेको नयाँ सीमासाँध मान्न उनीहरू तयार छैनन्। सिमलको रुख, कल्भर्ट, जंगल र नारायणी नदीलाई सीमा मानिएको छ। सुस्तावासीका अनुसार नेपाली भूभाग अझै परसम्म छ। भारतीय दैनिकजसो अतिक्रमण गर्न प्रयास गर्ने सुस्ता बचाउ अभियानका प्रवक्ता रविन्द्र जयसवाल बताउँछन्। १५ दिनअघि पनि हामीले बनाएको बाटो अतिक्रमण प्रयास भएको छ, उनले भने। सुस्तामा पिलर भएरै बसिरहेका रामनन्द चमारले ज्यानै गुमाए। नाप नक्सासहित स्थायी सीमा स्तम्भको माग गर्दै उनी अनसनमा बसेका थिए। अनसन काठमाडौंमा पनि भयो। प्रधानमन्त्रीदेखि मन्त्री, नेतासम्मलाई कैयौंपटक ज्ञापनपत्र बुझाए। तर कसैले सुनेन। भूमि बचाउन ज्यानको बाजी लगाएका हामीलाई अरू केही होइन, हाम्रो जमिनमा गिद्दे नजर कसैले नलगाओस्, सुस्ता बचाउ अभियानका अर्का अभियन्ता मुन्ना खाँले भने। सुस्ता अवलोकनका लागि धेरै मन्त्री, सांसद र नेताहरू पुगे। तर सुस्ताको लडार्इं सकिएको छैन। लिम्पियाधुरा, लिपुलेक, कालापानीजस्तै सुस्ताको समस्या पनि संसद्बाट समाधान हो भन्ने चाहना उनीहरूको छ। सुस्तामा सुस्तामा २ सय ६५ घर धुरी छन्। २०४० सालमा भारतीय सुरक्षाकर्मीसहित अतिक्रमणमा आएका नागरिकलाई सुस्तावासीले लखेटिदिएको सुस्ता बचाऊ अभियानका अध्यक्ष गोपाल गुरुङले बताए। नेपाली सुरक्षाकर्मी बस्न थालेपछि भने केही सजिलो भएको छ। सुस्ताको शान्ति सुरक्षाका लागि सशस्त्र प्रहरीको क्याम्प र नेपाल प्रहरीको सीमा चौकी छ। सुरक्षाकर्मीको उपस्थितिले सुस्तावासीले आफूहरूलाई सुरक्षित ठानेका छन्। तर, कुन समयमा भारतीय पक्ष आएर भूमि अतिक्रमणको वितण्डा मच्चाउने हो भन्ने चिन्ता ज्यूँका त्यूँ छ। स्वाभिमानको लडाईंका सिपाई बनेका सुस्तावासीका छोराछोरी माध्यमिक तह पढ्न भारत नै जानुपर्ने बाध्यता छ। बर्दियाको गुलरिया, रूपन्देहीको मर्चवार, रोहिणी, कपिलवस्तुका सीमामा पनि स्थानीयले भारतसँग प्रतिवाद गरेरै जमिन बचाएका छन्। यी भूभागमा भारतीयले नेपालीले लगाएको बालीसमेत खोसेर लैजाने, नष्ट गर्ने गर्दै आएका छन्।"
सीमाका सच्चा पहरेदार,"जनकपुरधामराजविराज : मधेसीलाई भारतीय देख्ने कुण्ठा आजदेखि हटाइदिनुस्। अब राष्ट्रघातीको पहिचान हुनुपर्छ। मधेसी भनेपछि राष्ट्रियतामा शंका गर्ने ? नश्लीय चिन्तन बोकेकाहरू हटाइदेऊ, प्रत्येक मधेसी सेना भएर सीमाको रक्षा गरेको छ, समाजवादी जनता दलका नेता राजेन्द्र महतोले शनिबार संसद्मा दिएको यस भाषणले देशभर वाहवाही पायो। संसद्ले नयाँ नक्सासहितको संविधान संशोधन पारित गर्नुअघिको छलफलमा नेता महतोले दिएको मन्तव्यले सिंगो देशलाई तरंगित गर्यो। राष्ट्रियताको पक्षमा मधेसी नेताले दिएको यस भाषणबाट मधेसमाथि लाग्ने आरोप तथा आशंकाहरूको तर्कसंगत प्रतिवाद गरिएको छ। पुस्तौंदेखि थुप्रै बाधा अवरोध सहेर पनि सीमामा बसी आफ्नो भूमिको रक्षा गरेका नेपाली सदनमा उठेको राष्ट्रियताको बहसपछि छाती गर्वले चौडा भएको बताउँछन्। महोत्तरीको मनरासिसवा नगरपालिका १० मधवा गाउँको मुसहरबस्ती नेपाल भारत दसगजामै छ। यहाँ ६० परिवार मुसहर पुस्तौंदेखि बसोबास गर्दै आएका छन्। सीमास्तम्भहरूको सुरक्षा र भूमिरक्षाका क्रममा यी मुसहरको झुपडी कैयौंपटक भारतीय सुरक्षाकर्मीले उजाडे। तर, पुस्ताले बसोबास गरेको नेपाली भूमिलाई अति विपन्न यस समुदायले कहिल्यै छाडेनन्। यो दसगजाको पीडा निकै बढी छ, ६५ वर्षीय जगत राम भन्छन्, हामी नेपाली हौं, नागरिकता पनि छ तर, भोटको बेला मात्रै नेपाली नागरिक भएको अनुभूति हुन्छ। तस्बिर : मनिका झा सीमामा बसेर पुस्तौंदेखि पिलरहरूको रक्षा गरे पनि यसबापत कहिल्यै कुनै प्रशंसा वा सम्मान नपाएको गुनासो ५५ वर्षीय सिकेन्द्र सदा गर्छन्। नेपाली भए पनि कुनै अड्डा वा प्रशासनमा जाँदा भारतीय भनेर हेप्छन्, सिकेन्द्रले भने, आफ्नो देशमा पनि पराई जस्तो व्यवहार वर्षौंदेखि भोग्दै आएका छौं तर आफ्नो कर्तव्य र भूमि रक्षाबाट कहिल्यै पछि पर्दैनौं। सीमा रक्षा गर्दै जीवन बिताएका यी मुसहर परिवारलाई चालु आर्थिक वर्षमा प्रदेश २ सरकारले नेपाली भूमिमा पक्की घर निर्माण गर्ने योजना बनाएको थियो। जनता आवास कार्यक्रमअन्तर्गत ३७ परिवार मुसहरको लागि पक्की घरको शिलान्यास पनि गरियो। तर, भारतीय सुरक्षाकर्मीको हस्तक्षेप र दसगजामा निर्माण गर्न नपाइने अडानका कारण घर निर्माण कार्य प्रभावित हुन गयो। आफ्नै भूमिमा घर बनाउन खोज्दा पनि भारतीय पक्षको हस्तक्षेप खेप्नु परेको मुसहरले यस विषयमा प्रतिवाद गरे। राजनीतिक स्तरबाट दुई देशबीच लामो वार्ता र छलफलपछि अहिले घर निर्माण कार्य सुरु गरिएको छ। नेताहरूको कुरा सुनेर रिस उठ्थ्यो तर शनिबारको संसद्को ऐतिहासिक निर्णयबाट निकै खुसी लागेको छ, सप्तरीको तिलाठी कोइलाडी गाउँपालिका १ निवासी सीमारक्षक देवनारायण यादवले भने, जन्म दिने आमा र मातृभूमिको अरूसँग तुलना नै हुन सक्दैन। राष्ट्रियता र भूमिको सवालमा सम्पूर्ण पार्टी र सांसदबाट एकमतले गरेको संविधान संशोधनको निर्णयले सबैजनाको छाती फुलेको भन्दै यादवले खुसी जाहेर गरे। भारतीयले दसगजा मिचेर २०७३ साउन १३ गतेका दिन बाँध बनाउँदा वीरतापूर्वक लडेका यादवसहित दर्जनौं तिलाठीवासी निर्घात कुटिएका थिए। भारतीय पक्षले गरेको लाठी एवं ढुंगा प्रहारबाट यादवसहित हर्षवद्र्धन कर्ण, सञ्जीव झा, रोशन झा, सुशील यादव र शंकरप्रसाद यादवलगायतले रगत बगाएर भारतीयलाई पछि हट्न बाध्य बनाएका थिए। अहिले लिपुलेक, लिम्पियाधुरा र कालापानीलगायतको नेपाली भूभागसहितको नक्सा सर्वसम्मतले पारित होला कि नहोला भनेर यादव पनि चिन्तित थिए। यादवले थपे, प्रत्येक मधेसी जनता सीमाको रक्षामा जुटेका छन् र यो धारणा बलियो बन्दैछ। उनले पूर्व, पश्चिम र उत्तर मात्र नभई सबैभन्दा बढी सीमाको समस्या भोग्दै आएका दक्षिणको मिचिएको सबै भूभाग फिर्ता हुनुपर्ने बताए। बेलाबेलामा त्रियुगा खोलाले धार फेरेसँगै सीमा पनि वरपर हुने गर्छ। त्यसैको बहानामा सीमाका साना पिलरहरू गायब गर्ने र सार्ने कुराले सीमावर्तीको मुटु दुख्छ, छिन्नमस्ता गाउँपालिका४ लालापट्टीका १०५ वर्षीय टुनटुन यादवले लामो जीवनको भोगाई सुनाए। त्रियुगा खोलाले अनेकौं पटक धार परिवर्तन गरेसँगै हुने गरेको विवादमा सीमाका रक्षाका लागि नेपालीले रगत बगाएको उनले स्मरण गरे। लालापट्टीमा करिब तीन दशकअघि सीमा मिचेको विरोधमा उत्रिँदा ४१ वर्षीय किसुनदेव यादवको गोली लागेर मृत्यु भयो, धनपैत यादवको हातमा गोली लागेर घाइते भए, अरू पनि घाइते भए, यादवले याद ताजा बनाए। लालापट्टीमा भारतीयले पहिले खेती गर्ने गरेको तर अहिले हटाइएको खाली खेतका आलीहरू पनि देख्न सकिन्छ। नदीले धार बदले पनि हाम्रा पूर्खाले जमिन छाडेनन्, जमिन छाडेको भए त्यो भारतले लग्थ्यो, वडासदस्य वीरेन्द्र यादवले भने, यो क्षेत्र हाम्रा पूर्खाले बचाएका हुन्। दसगजा क्षेत्रमा घरटहरा बनाउन नपाइने अन्तर्राष्ट्रिय नियमविपरीत बलान बिहुल गाउँपालिकाको बेल्हीस्थित दसगजामा खडा गरिएको भारतीय सुरक्षा चेकपोस्ट २०७२ मंसिर १६ गते नेपालीले विरोध गरेर हटाएका थिए। सप्तरी मात्र नभई बाँकेको लक्ष्मणपुर बाँध र कलकलवा तटबन्ध, कपिलवस्तुको महलीसागर, रूपन्देहीको रसियावल, खुर्द र लोटन, नवलपरासीको लिटिल गण्डक, रौतहटको वाग्मतीलालबकैया लगायतका बाँध तथा तटबन्धहरूका कारण नेपाली सीमावर्ती बस्ती र खेती हरेक वर्षायाममा डुबान पर्दै आएको छ। भारतले बनाएको बाँधका कारण डुबानको विरोधमा, सीमा मिचेको विरोधमा दक्षिणवर्ती सीमामा बसेका नेपालीले सीमाक्षेत्रमा निरन्तर प्रदर्शन गर्दै आएका छन्। सीमा विवादको प्रतिकारमा लाग्दा २०७३ सालमा कञ्चनपुरका गोविन्द गौतम, त्यसअघि २०६७ सालमा बर्दियाका हर्कबहादुर शाही, २०६८ सालमा मोरङका वासुदेव साहको हत्या भयो। त्यतिबेला प्रहरी हवल्दार शम्भु चौधरीमाथि भारतीय सुरक्षाकर्मीले गोली प्रहार गरे। २०७२ सालमै मोरङको रानी भन्सारमा भारतीय सुरक्षाकर्मी आएर नेपाल प्रहरीका असई प्रदीप गिरीमाथि आक्रमण गरेर उनको हतियारसमेत लुटे। २०७२ सालमा बर्दियाका धनबहादुर सुनार, किरण राई र गोरे नेपालीलाई बाख्रासहित भारतीय सुरक्षाकर्मीले नियन्त्रणमा लिएर जेल पठाए। २०७२ सालमै झापाको केचनाबाट एसएसबीका १३ जवान नेपाल प्रवेश गरेर ज्यादती गरे। एसएसबीले केचनाका मोहम्मद आलमलाई कुटपिट गरे। २०७२ कै मंसिरमा सुनसरीको भन्टाबारीमा नेपाली भूमिमै आएर अशोक यादव, नरेश यादव, मनोज यादव र सरोज यादवमाथि भारतीय सुरक्षाकर्मीले गोली बर्साए। अहिले पनि बेलाबेलामा हतियारसहित नेपाल प्रवेश गर्ने र आक्रमण गरेर भारत फर्कने घटना भइरहेका छन्। घटनाको बेलीबिस्तार लगाउँदै सीमारक्षक यादव भन्छन्, अब सबै समस्याको जरैदेखि समाधान गर्नुपर्छ। भारतीयले दसगजा मिचेर २०७३ साउन १३ गतेका दिन बाँध बनाउन खोजेको स्थान देखाउँदै सीमारक्षक देवनारायण यादव । तस्विर : मनोहर पोखरेल भारतीय सीमा सुरक्षा बल तीनतीन किलोमिटरको दूरीमा छ। नेपालको सीमामा थोरै संख्यामा सशस्त्रको सुरक्षा बेस क्याम्प र बोर्डर आउट पोस्ट् छन्। लामो दूरीमा सशस्त्र प्रहरी तैनाथ त छ तर भूमिको रक्षा भने यहीका वासिन्दाले माया गरेर भएको बलान बिहुल गाउँपालिका४ का काशिन्द्र गामी साहले बताए। उनी भन्छन्, राजधानीमा कालापानी, लिपुलेक, लिम्पियाधुरा र सुस्तामा मिचिएको सीमाको चर्चा धेरै हुन्छ, सीमा मिचिएकोमा बढी मर्कामा परेको र पुर्खौंदेखि रक्षा गरिरहेको हाम्रो पीरमर्काको पनि त्यसैगरी चर्चा हुनुपर्छ।"
२५ करोडमा पढाइ,"काठमाडौं : कोरोना भाइरस संक्रमण त्रासका कारण नियमित पढाइबाट वञ्चित भएका विद्यार्थीको सिकाइ स्तर बढाउन शिक्षा विज्ञान तथा प्रविधि मन्त्रालयले २५ करोड रुपैयाँ खर्च हुने गरी एकमहिने कार्यक्रम सञ्चालन गरेको छ। दैनिक विद्यालय गएर हुने शैक्षिक क्रियाकलापभन्दा भिन्न तरिकाबाट विद्यार्थीलाई सिकाउन खोजिएको छ। तर, कुन विद्यार्थी कस्तो अवस्थामा छन् भन्ने निक्र्योल नभएका कारण अभियान पैसा खर्च गर्ने मेलो मात्र हुने हो कि भन्ने शंका मन्त्रालयकै अधिकारीमा छ। कक्षा १ देखि १० सम्म पढ्ने करिब ६० लाख विद्यार्थीलाई लक्ष्य गरेर कार्यक्रम सञ्चालन गरिएको हो। कोरोना त्रासका कारण सरकारले जारी गरेको मुलुकव्यापी लकडाउनका कारण चैत ११ गतेबाट मुलुकभरका शैक्षिक संस्था बन्द छन्। लामो समयसम्म विद्यालय बन्द हुँदा विद्यार्थीको सिकाइ क्षमता ह्रास आउने चिन्ता मन्त्रालयलाई छ। तर, विद्यार्थीलाई कसरी सिकाउने भन्ने विषयमा लामो समयसम्म अलमल्लमा परेको मन्त्रालयले निर्देशिका जारी गरेर दैनिक पढाइको विकल्पमा चार वटा वैकल्पिक उपाय अपनाएको छ। मन्त्रालयअन्तर्गत शिक्षा तथा मानव स्रोत विकास केन्द्रले तत्कालका लागि चार वटा तरिकाबाट विद्यार्थीको पठनपाठन सञ्चालन गर्ने गरी असार १५ गतेसम्मको तालिकासमेत सार्वजनिक गरेको छ। सोही तालिकाअनुसार सोमबारदेखि पढाइ सुरु भइसकेको केन्द्रका उपमहानिर्देशक (सहसचिव) विष्णु अधिकारीले जानकारी दिए। वैकल्पिक तरिकामध्ये कक्षा नौ र १० का विद्यार्थीलाई रेडियो नेपालबाट पढाइनेछ। यी विद्यार्थीको अनिवार्य ६ वटा विषय मात्र रेडियोबाट पढाइनेछ। त्यस्तै, कक्षा १ देखि ८ सम्मका विद्यार्थीको पढाइ नेपाल टेलिभिजनको एनटीभी प्लस च्यानलबाट हुनेछ। कक्षा नौ र १० का विद्यार्थीलाई नेट टीभी तथा म्याक्स टीभीबाट हुनेछ। यी च्यानलमा बिहान ७ बजेदेखि बेलुका ७ बजेसम्म पढाइ हुनेगरी तालिका निर्धारण गरिएको छ। केन्द्र आफैँले पनि शैक्षिक सामग्री तयार गरेर आफ्नो वेबसाइट तथा युट्युब च्यानलमा पनि अपलोड गरेको छ। यो सामग्री प्रयोग गरेर पढ्न चाहने विद्यार्थीलाई तेस्रो विकल्प प्रयोगकर्ताका रूपमा वर्गीकरण गरिएको छ। यी तीनवटै माध्यमको पहुँच बाहिर रहेका विद्यार्थीलाई केन्द्रले तयार पारेको शैक्षिक सामग्री छापेर सम्बन्धित स्कुलले वितरण गर्नेछन्। यसबाहेक स्थानीय स्तरमा सञ्चालित एफएम रेडियोसँग सहकार्य गरेर सिकाइ क्रियाकलापलाई अगाडि बढाइने मन्त्रालयको तयारी छ। वैकल्पिक माध्यमबाट पढाइ सञ्चालन गर्न सरकारले २५ करोड रुपैयाँ छुट्ट्याएको छ। हरेक स्थानीय तहलाई शैक्षिक सामग्री छापेर विद्यार्थीसम्म पुर्याउन यो रकम खर्च हुनेछ। मन्त्रालयका उपसचिव जयाप्रसाद आचार्यका अनुसार ५० वटासम्म विद्यालय रहेका स्थानीय तहलाई ३ लाख रुपैयाँ दिइनेछ। सय वटासम्म विद्यालय रहेका स्थानीय तहलाई ४ लाख र सो भन्दा बढी विद्यालय रहेका तहलाई ५ लाख रुपैयाँ दिइनेछ। यो रकम स्थानीय तहमार्फत विद्यालयसम्म जानेछ। यो रकम असारभित्रै खर्च गरिसक्नु पर्नेछ। तर, सोमबारदेखि कार्यान्वयनमा आउने भनिए पनि यो रकम अझै स्थानीय तहसम्म पुगेको छैन। स्थानीय तहमा पुगेपछि स्थानीय तहले विद्यालयलाई छुट्ट्याउनु पर्नेछ। असारभित्र मात्रै कार्यक्रम सञ्चालन गर्ने सरकारी नीति रहे पनि यो रकम सम्बन्धित विद्यालयसम्म पुग्न थप समय लाग्नेछ। हतारमा रकम लगेर हतारमै खर्च गर्दा प्रभावकारी हुँदैन कि भन्नेमा मन्त्रालयकै अधिकारीसमेत सशंकित छन्। वैकल्पिक माध्यमबाट पढाइ गरिने भए पनि यी चारै वटा माध्यमको पहुँच बाहिर रहेका विद्यार्थीलाई के गर्ने भन्ने स्पष्ट छैन। तत्कालका लागि चार वटा उपाय अपनाइए पनि कुन विकल्पमा कति विद्यार्थी सहभागी हुन्छन् भन्ने अनुमानसमेत मन्त्रालय तथा केन्द्रले गर्न सकेको छैन। मन्त्रालयका प्रवक्ता दीपक शर्माले भने, पहिलो पटक यस्तो अभियान सञ्चालन गरिएको हुनाले अहिले तथ्यांक यकिन गर्न सक्दैनौं। स्थानीय तहसम्म रकम पुग्न केही दिन ढिलो भए पनि समस्या नहुने उनले दाबी गरे। विद्यार्थीलाई दिइने शैक्षिक सामग्रीमा ४५ दिनको पाठ्यसामग्री हुन्छ। ४५ दिनभित्र प्रयोग गर्ने भनिए पनि अन्य समयमा पढ्न मिल्दैन भन्ने होइन, शर्माले भने। सक्रिय सहभागी हुनुस् : प्रधानमन्त्री वैकल्पिक सिकाइ प्रविधि घोषणाको शुभकामना सन्देश दिँदै प्रधानमन्त्री केपी ओलीले सिकाइमा सहभागी हुन सम्पूर्ण विद्यार्थीलाई आग्रह गरे। जोखिमको स्थिति हेरेर सकेसम्म छिटो विद्यालय पुनः सञ्चालन हुने उनले बताए। विद्यालय सञ्चालनमा आएसम्म आजबाट सुरु भएको वैकल्पिक सिकाइ प्रविधिले महŒवपूर्ण योगदान गर्ने विश्वास गरेको छु, उनले भने। लकडाउनका बेला सूचना प्रविधिका माध्यमबाट पठनपाठन सुरु गरिएसँगै अबको पुस्ता प्रविधिमा अभ्यस्त हुने उनले बताए।"
