शीर्षक,विवरण
तेक्वान्दोका अलराउन्डर,"खेलकुदबाटै आफ्नो सशक्त उपस्थिति जनाउनेमध्ये एक हुन्, कुमार लामा घिसिङ। कुमारले तेक्वान्दोबाट आफूलाई खेलकुदमा स्थापित मात्र बनाएनन्, नयाँ पुस्ताका लागि मार्गदर्शक पनि बने। कुमारले कक्षा १ देखि १० सम्म होस्टलमा बसेर पढे। छाउनीको बालग्राममा बस्दा अनिवार्य खेलमा सहभागी हुनुपथ्र्यो। साथीहरू फुटबल र भलिबलमा व्यस्त हुँदा कुमार भने तेक्वान्दोमा रमाउँथे। मार्सल आर्ट्स मन पराउने उनले सानै उमेरमा दोबक लगाएर किक हान्न सिके। उनी पढ्ने बालग्राममा त्रिभुवन आर्मी क्लबका शेरबहादुर थापामगर र वीरेन्द्र केसीले तेक्वान्दो सिकाउँथे। बालग्रामले पढाइसँगै खेलकुदलाई प्रोत्साहन गर्न विभिन्न खेलकुद अनिवार्य गरेको थियो। २०५० सालदेखि तेक्वान्दो सिक्न थालेका कुमारले २०५८ सम्म खेले। उनी त्यतिबेलासम्म सेकेन्ड डान ब्ल्याकबेल्ट भइसकेका थिए। उनले विभिन्न प्रतियोगितामा पनि सहभागिता जनाए। २०५२ सालमा काठमाडौंमा आयोजना भएको जन्मोत्सव तेक्वान्दो च्याम्पियनसिपमा कांस्य पदक जिते। धादिङको धार्केमा भएको च्याम्पियनसिपमा पनि उनले कास्य जिते। उनले थुप्रै डोजाङस्तरीय प्रतियोगितामा सहभागी भएर पदक जिते। यसरी धेरै प्रतियोगिता खेल्दा कुमारलाई ढाडको समस्या भयो। ढाडको समस्याका कारण खेल्न नसक्ने भएपछि उनले सक्रिय खेलाडी जीवन टुंग्याए। खेलाडी जीवन टुंग्याएर उनी प्रशिक्षणमा सक्रिय भए। प्रशिक्षक बनेपछि पनि कुमारले सन् २०१६ मा दक्षिण कोरियामा आयोजना भएको कल्चर एक्स्पो र सन् २०१७ मा कोरियाकै हामादानमा भएको तेक्वान्दो च्याम्पियनसिपमा रजत पदक जिते। कुसल प्रशिक्षककुमारले २०५९ सालदेखि प्रशिक्षण सुरु गरे। सोही वर्ष युनाइटेड तेक्वान्दो डोजाङ स्थापना गरी खेलाडी उत्पादनमा सक्रिय भए। उनको डोजाङले थुप्रै राष्ट्रिय तथा अन्तर्राष्ट्रिय खेलाडी उत्पादन गरिसकेको छ। कुमार अहिले डोजाङका साथै एलन मेमोरियल स्कुल र ह्वाइट फिल्ड स्कुलमा तेक्वान्दो प्रशिक्षण गराउँदै आएका छन्। कुमारले थुप्रै अन्तर्राष्ट्रिय प्रतियोगितामा पनि प्रशिक्षकको भूमिका निर्वाह गर्दै राष्ट्रलाई ऐतिहासिक पदक दिलाइसकेका छन्। उनले सन् २००७ मा भुटान ओपन, सन् २०१५ मा हङकङमा भएको एसियन सिटिजन च्याम्पियनसिप, सन् २०१६ मा दक्षिण कोरिया, सन् २०१७ मा क्यानडामा भएको जुनियर वल्र्ड च्याम्पियनसिप, सन् २०१८ मा आयोजना भएको यूएस ओपन च्याम्पियनसिप, मलेसियामा भएको ब्रोनो मिनिस्ट्री कप र अस्ट्रेलियामा आयोजना भएको गोल्डकोस्ट तेक्वान्दो च्याम्पियनसिपमा उनले प्रशिक्षकको भूमिका निर्वाह गरे। कुमारको प्रशिक्षणमा अस्मिता महर्जन, पूजा कुँवर, विमला लामा, विकेश बिडारी, पुजन खड्का, सुप्रिमा बजगाईं, दक्षिणा ठकुरी, ऐनचेन शेर्पा, सितुसिंह मास्के, सुप्रिया तिमल्सिना, जमयाङ शेर्पालगायतले अन्तर्राष्ट्रिय प्रतियोगितामा सहभागी भई पदक जितिसकेका छन्। रेफ्रीमा पनि सक्रियकुमार लामा घिसिङ खेलाडी, प्रशिक्षकका साथै कुसल रेफ्री पनि हुन्। उनले २०६० सालदेखि रेफ्री गर्दै आएका छन्। उनले दक्षिण कोरियाको हामादानमा आयोजना भएको इन्टरनेसनल रेफ्री कोर्स र मास्टर्स कोर्स गरेका छन्। कुमारले छैटौंदेखि आठौं राष्ट्रिय खेलकुद प्रतियोगितामा लगातार रेफ्रीको भूमिका निर्वाह गर्दै आएका छन्। व्यवस्थापनमा पनि अब्बलकुमार लामा घिसिङ नेपाली खेलकुद क्षेत्रमा कुसल व्यवस्थापकका रूपमा पनि चर्चित छन्। उनको युनाइटेड तेक्वान्दो डोजाङले काठमाडौं इन्टरनेसनल तेक्वान्दो च्याम्पियनसिप भब्य र सभ्य रूपमा सञ्चालन गर्दै आएको छ। आर्थिक रूपमा कमजोर खेलाडीले अन्तर्राष्ट्रिय प्रतियोगितामा सहभागी हुँदा ठुलो आर्थिक भार बेहार्नुपर्ने हुन्छ। कुमार लामाले थुप्रै अन्तर्राष्ट्रिय प्रतियोगितामा पनि प्रशिक्षकको भूमिका निर्वाह गर्दै राष्ट्रलाई ऐतिहासिक पदक दिलाइसकेका छन्। कुमार लामा घिसिङ खेलाडी, प्रशिक्षकका साथै कुसल रेफ्री पनि हुन्। खेलाडीले खान बस्नदेखि इन्ट्री फिसमेत तिर्नुपर्छ। कुमारको पहलमा विदेशी खेलाडीलाई खानबस्नको सुविधा दिई अन्तर्राष्ट्रिय स्तरका प्रतियोगिता सञ्चालन हुँदै आएको छ। पुम्से र ग्योरोगीको छुट्टाछुट्टै प्रतिस्पर्धा हुने च्याम्पियनसिपमा जुनियर यू१२ तौल समूहदेखि खुला तौल समूहमा प्रतिस्पर्धा हुने गरेको छ। एउटै एरिनामा सबै उमेर समूहका खेलाडीले प्रतिस्पर्धा गर्न पाएका छन्। अहिलेसम्म तीन संस्करण सम्पन्न भएको च्याम्पियनसिपमा एक दर्जनभन्दा बढी देशका खेलाडीले प्रतिस्पर्धा गर्दै आएका छन्। सन् २०१६ बाट सुरु भएको च्याम्पियनसिपको पहिलो संस्करणमा १३ राष्ट्र, दोस्रोमा १७ र तेस्रो संस्करणमा १३ राष्ट्रका खेलाडी सहभागी भएका थिए। हरेक संस्करणमा स्वदेशी र विदेशी गरी दुई हजारभन्दा बढी खेलाडी सहभागी हुँदै आएका छन्। कुमारले काठमाडौं तेक्वान्दो च्याम्पियनसिप सञ्चालन गर्न निकै मेहनत गर्दै आएका छन्। विभिन्न संघसंस्था र व्यक्तिहरूको माया, सद्भाव र सहयोगकै कारण प्रतियोगितालाई भब्य र सब्य रूपमा सञ्चालन गर्न सफल भएका छौं कुमार भन्छन्, आफ्नै देशमा खेलाडीले अन्तर्राष्ट्रिय प्रतियोगिताको प्लेटफर्म पाउन भन्ने नै हाम्रो मुख्य उद्देश्य हो। काठमाडौं तेक्वान्दो च्याम्पियनसिपको चौथो संस्करण कोरोना भाइरसको महामारीका कारण हुन सकेन। लामो समय घरभित्रै थुनिएका खेलाडीलाई क्रियाशलि बनाउन कुमारले अन्तर्राष्ट्रिय भर्चुअल तेक्वान्दो च्याम्पियनसिपको अवधारणा ल्याए। उनकै सक्रियतामा नेपालमै पहिलो पटक १९ वटा राष्ट्र सम्मिलित भर्चुअल पुम्से च्याम्पियनसिप आयोजना भयो। यो प्रतियोगितालाई संसारभरका खेलाडीलाई खेलकुदमा फर्काउने काम मात्र गरेन, नेपालले पनि यस्ता ठूला अन्तर्राष्ट्रिय प्रतियोगिता आयोजना गर्न सक्छ भन्ने कुरालाई स्थापित गरिदिए। कुमारले नेपाल तेक्वान्दो संघ काठमाडौं जिल्लाका सचिवको भूमिका पनि निर्वाह गर्दै आएका छन्। नेपाल तेक्वान्दो संघले दिएका जिम्मेवारीलाई पनि कुमारले कुसलतापूर्वक बहन गर्दै आएका छन्। विश्व तेक्वान्दोबाट सम्मानकुमार लामा घिसिङले नेपालमा तेक्वान्दो खेलको विकास र विस्तारमा पुर्याएको योगदानको राष्ट्रिय तथा अन्तर्राष्ट्रिय संस्थाहरूले पनि मूल्यांकन गर्दै आएका छन्। उनको योगदानको उच्च कदर गर्दै विश्व तेक्वान्दोले पनि सम्मान गरेको थियो। नेपालमा तेक्वान्दो खेलको विकासमा लामो समयदेखि निरन्तर रूपमा लागेकै कारण विश्व तेक्वान्दोले सम्मान दिएको हो, कुमार भन्छन्, यसले थप काम गर्न हौसला मिलेको छ।"
"समर्थन फिर्ता गर, राजीनामा आइहाल्छ : प्रधानमन्त्री ओली","काठमाडौं : प्रधानमन्त्री केपी ओलीले समर्थन फिर्ता लिएमा आफू राजीनामा दिन तयार रहेको बताएका छन्। शनिबार प्रधानमन्त्रीको सरकारी निवास बालुवाटारमा एकसाथ १६५ रणनीतिक सडकको शुभाराम्भ गर्दै प्रधानमन्त्री ओलीले यस्तो बताएका हुन्। मिडियाले मेलम्चीको पानी काठमाडौंमा आएको समाचार नछापेको तर प्रधानमन्त्रीको राजीनामा मागियो भन्दै छापेको भन्दै समर्थन फिर्ता भए राजीनामा दिने बताएका हुन्। ओलीले काठमाडौंमा बढी बिक्ने भनिएका अखबारप्रति आक्रोश व्यक्त गर्दै यस्तो बताएका हुन्। केही चर्चित भनिने ठूलाठूला अखबारले मेलम्चीको पानी काठमाडौंमा आएको देख्दैनन्। प्रधानमन्त्रीको राजीनामा मागियो भनेर लेख्छन्। प्रधानमन्त्रीको राजीनामा आज मात्र मागेको हो र ? मागे पिच्छे म दिन सक्छु त ! एकजनाले होइन, दुई जनाले होइन। एक दिन होइन, दुई दिन होइन। हरेक दिन माग्या छ माग्या छ। ए बाबा हटाउन न त ! समर्थन फिर्ता लिइदेऊ भन्छु, त्यो पनि लिँदैनन्, ओलीले भने, राजीनामा त हाइहाल्छ नि समर्थन फिर्ता गर न। नेकपा (एमाले)का अध्यक्षसमेत रहेका ओलीले ढिलोचाँडो ताजा जनादेशमा जानुको विकल्प नरहेको दाबीसमेत गरेका छन्। संसद्को अंगकणित राष्ट्रको आवश्यकता अनुसार भएन भने ताजा जनादेशमा जानुको विकल्प हुँदैन, उनले भने। ओलीले जनप्रतिनिधिको थलो संसद्ले देशको आवश्यकता अनुसार भूमिका निर्वाह गर्नुपर्नेमा जोड दिए। ओलीले शनिबार एकैपटक १६५ सडकको शिलान्यास गरेका हुन्। उनले हरेक निर्वाचन क्षेत्रमा एक वटा सडक हुने गरी १६५ सडकको शिलान्यास गरेका हुन्। ५७ अर्ब १० करोडको लागतमा तीन वर्षमा निर्माण गर्ने गरी ती सडक सम्पन्न गर्ने लक्ष्य लिइएको छ । एक सय ६५ निर्वाचन क्षेत्रमा एकएक वटा सडकका दरले शिलान्यास गरिएको हो । प्रधानमन्त्री ओलीले सम्बन्धित मन्त्रालय, विभाग र सरोकारवालालाई शिलन्यास गरेका सडकका काम ढिला नगर्नसमेत आग्रह गरे। उनले आफू प्रधानमन्त्री भएदेखि अहिलेसम्म कालोपत्र सडक निर्माण र स्तरोन्नति सडक तीन हजार ५१२ किलोमिटर भएको जानकारी दिए। उनका अनुसार ६२८ वटा सडक पुल (झोलुङ्गे) पुलबाहेक निर्माण भएका छन् । कार्यक्रममा यातायात तथा भौतिक पूर्वाधारमन्त्री वसन्त नेम्बाङले तीन वर्षमा तीन हजार ५१२ किलोमिटर छ लेनका सडक निर्माण भइरहेको जानकारी दिए। यस्तै तीन हजार ३०० किलोमिटर ग्राभेल सडक, एक हजार ६८६ किलोमिटर नयाँ ट्र्याकका सडक पनि निर्माणका क्रममा रहेको उनले जानकारी गराए। उनले पूर्वपश्चिम राजमार्गलाई चारदेखि छ लेनसम्म विस्तार गर्न थालिएको बताए। उनका अनुसार प्रतिदिन ६५ किलोमिटर बाटो निर्माण सङ्घीय सरकारले गरिरहेको छ । समारोहमा सरकारका मन्त्री, प्रतिनिधिसभा तथा राष्ट्रियसभाका सदस्यको समेत उपस्थिति रहेको थियो।"
विपना बन्यो मेलम्ची,"काठमाडौं : राष्ट्रपति विद्यादेवी भण्डारीले शुक्रबार भृकुटीमण्डपमा मेलम्चीको पानी वितरण उद्घाटन गरेकी छन्। मेलम्चीको पानी चैत १५ गतेदेखि नै उपभोक्तालाई वितरण गर्न थालिएकामा ६ दिनपछि औपचारिक उद्घाटन गरिएको हो। खानेपानी मन्त्रालयले भृकुटीमण्डपमा आयोजना गरेको कार्यक्रममा राष्ट्रपति भण्डारीले तीन ढुंगेधाराबाट पानी खोली शुभारम्भ गरेकी हुन्। प्रधानमन्त्री भएका बेला कृष्णप्रसाद भट्टराईले सार्वजनिक प्रतिबद्धता जाहेर गर्नुभएपछि चर्चामा आएको मेलम्ची खानेपानी आयोजना वर्तमान प्रधानमन्त्री केपी शर्मा ओलीका पालामा सम्पन्न भएको छ, राष्ट्रपति भण्डारीले भनिन्, पानी र जीवनबीच अभिन्न सम्बन्ध रहेकाले पहिलो चरणको मेलम्ची सम्पन्न हुँदा उपत्यकावासीलाई केही राहत भएको छ। दोस्रो चरणको काम पनि यथासम्भव छिटो सम्पन्न हुनुपर्छ। उनले उपत्यकामा पानीको स्रोत प्रदूषित भएका बेला मेलम्चीको पानी वितरण भएपछि स्वच्छ खानेपानी उपलब्ध भएको बताइन्। मेलम्चीबाट आउने स्वच्छ पानीले उपत्यकावासीमा राहत मिलेको उल्लेख गर्दै उनले पानीका स्रोत संरक्षणसँगै वायु प्रदूषण कम गर्न सहयोग मिल्ने विश्वास व्यक्त गरिन्। अब सरकारले लार्के र यांग्रीको पानी काठमाडौं ल्याउने तयारी थालेको छ। प्रधानमन्त्री केपी शर्मा ओलीले तीन वर्षपछि यांग्री र लार्केको पानी काठमाडौं ल्याइने बताए। प्राविधिक पक्ष हिसाब गरेको छैन, प्रधानमन्त्री ओलीले भने, काठमाडौंवासीको पानीको सपना पूरा गर्न यांग्री र लार्केको पानी ल्याउन ढिलाइ गर्नुहुन्न। ती नदीको पानी मेलम्चीमा मिसाएपछि मात्रै काठमाडौंवासीको पानीको सपना पूरा हुनेछ। मेलम्ची, यांग्री र लार्के नदीबाट १७१७ करोड लिटर गरी ५१ करोड लिटर पानी ल्याउने योजनास्वरूप पहिलो चरणमा १७ करोड लिटर पानी आउन थालेको हो। मेलम्चीबाट वैशाखभित्र १७ करोड लिटर आउनेछ। अहिले साढे ८ करोड लिटर आइरहेको जनाइएको छ। उपत्यकामा दैनिक ४० करोड लिटरभन्दा बढी माग छ। मेलम्ची डिजाइन गर्दा उपत्यकामा ५० लाख जनसंख्या पुग्ने अनुमान गरिएको थियो। तर, अहिले ६० लाखभन्दा बढीको बसोबास छ। तापनि, दैनिक खानेपानी आपूर्ति प्रतिव्यक्ति सय लिटर हुनेछ। मेलम्ची खानेपानी आयोजनाका प्रवक्ता राजेन्द्र पन्तका अनुसार यांग्री र लार्केको पानी ल्याउन नौ किलोमिटर सुरुङ खन्नुपर्छ। तर, प्रवक्ता पन्तले सुरुङ या डिप बोरिङ कुन विधिबाट काम गर्ने भन्ने अझै टुंगो लाग्न बाँकी रहेको बताए। सुन्दरीजलस्थित प्रशोधन केन्द्रबाट चैत १५ गतेदेखि थोक वितरण प्रणाली हुँदै काठमाडौंका घरघरमा पानी आउन थालेको हो। सुरुका चरणमा काठमाडौं खानेपानी उपत्यका लिमिटेड (केयूकेएल)का पुराना पाइपलाइनबाटै वितरण गरिने भएको छ। पुरानासँगै नयाँ पाइपबाट पनि परीक्षण भइरहेको केयूकेलका प्रवक्ता प्रकाशकुमार राईले बताए। मीनभवन, अनामनगर, आरुबारी, महांकाल, बाँसबारी, बालाजु, पानीपोखरी, कीर्तिपुर, भक्तपुरको बोडे र ललितपुरको खुमलटारमा पानीट्यांकी बनाइएको छ। खानेपानीमन्त्री मणिचन्द्र थापाले सुरुमा पुरानो पाइपलाइनबाट पानी दिन थालिए पनि छिट्टै नयाँबाट दिन सुरु गरिने बताए। काठमाडौं महानगरपालिकाका मेयर विद्यासुन्दर शाक्यले मेलम्ची आएसँगै खानेपानीको हाहाकार अन्त्य भएको बताए। चाहिनेजति मात्र प्रयोग गरेर पानीको सदुपयोग गर्न सके तत्काल मेलम्चीले काठमाडौंको प्यास मेटाउँछ, मेयर शाक्यले भने, यांग्री र लार्के पनि छिट्टै ल्याउनुपर्छ। आयोजनाको सुरुआती लागत १७ अर्ब ४३ करोड ७४ लाख रुपैयाँ अनुमान गरिएको थियो। तर, सुरुङ, हेडवक्र्स, सडकलगायतमा झन्डै ३० अर्ब खर्च भइसकेको जनाइएको छ। उपत्यकामा पानी वितरण गर्न केयूकेएलले १ हजार १ सय किलोमिटर पाइपलाइन निर्माण गरेको छ। त्यस्तै २ सय किलोमिटर पाइपलाइनको कामअघि बढेको छ। प्रत्येक घरमा चैतभित्रै पानी पुर्याउने गरी धारा जडान गरिएको छ। १ लाख १० हजार धारा जडान गर्नुपर्नेमा अधिकांश सम्पन्न भइसकेको छ। मेलम्चीको सपना तत्कालीन प्रधानमन्त्री कृष्णप्रसाद भट्टराईले २०४८ सालमा देखाएका थिए। उपत्यकामा खानेपानी समस्याको दीर्घकालीन समाधान गर्न मेलम्चीसहित २२ वटा विकल्प २०४१ सालमा पहिचान गरिएको मेलम्ची खानेपानी विकास समितिको २०७६७७ को वार्षिक प्रगति प्रतिवेदनमा उल्लेख छ। सरकारले खानेपानीको खोजी गर्ने क्रममा २०२९ सालदेखि पानीका सम्भाव्य स्रोतहरूको अध्ययन थालेको पनि प्रतिवेदनमा जनाइएको छ। लगानीकर्ता पहिचान गरी आयोजना कार्यान्वयन गर्न २०५२ सालमा मेलम्ची खानेपानी लिमिटेड स्थापना गरिएको थियो। त्यस्तै, २०५५ मा मेलम्ची खानेपानी विकास समिति गठन गरियो। त्यसपछि २०५७ मा एसियाली विकास बैंकले आयोजनामा लगानी गर्ने सहमति जनाई ऋण सम्झौता गरियो। आयोजनाको काम २०५८ र सुरुङ निर्माण २०६६ सालमा थालिएको थियो। जापान खुसी मेलम्ची खानेपानी आयोजना सफलतापूर्वक सम्पन्न भएकोमा जापानले खुसी प्रकट गरेको छ। काठमाडौंवासीलाई सुरक्षित खानेपानी उपलब्ध हुनु गौरवको विषय भएको जापानी राजदूतावासले जनाएको छ। मेलम्ची आयोजनाअन्तर्गत सुन्दरीजलस्थित खानेपानी प्रशोधन केन्द्रको निर्माणका लागि जापानले ५ अर्ब ८० करोड ६ लाख (५ हजार ८ सय ६ मिलियन डलर) ऋण सहयोग गरेको थियो। सन् २००१ मा नेपाल र जापान सरकारबीच ऋण सहयोगमा हस्ताक्षर भएको थियो। जापानी सहयोगमा प्रशोधन केन्द्रका निर्माण २०१७ मा सम्पन्न भएको थियो। प्रशोधन केन्द्रले प्रतिदिन ८ करोड ५० लाख लिटर पानी प्रशोधन गर्ने सक्ने क्षमता प्रशोधन केन्द्रको छ। प्रशोधित पानी उपलब्ध भएसँगै अब काठमाडौंवासीले ट्यांकरको पानी तथा इनारको पानीमा भर पर्नुपर्ने अवस्थाको अन्त्य हुनेछ। मेलम्ची आयोजनाको सफलतापूर्वक समापनले जापान र नेपालको सम्बन्ध अझै मैत्रीपूर्ण बनाउनेछ, राजदूतावासको विज्ञप्तिमा छ।"
लोकपरम्परामा संस्कार गीत,"सुन्ने र सुनाउने परम्परााबट विकास भएको लोकसाहित्य मानव जीवनको अमूल्य निधि हो। मानव सभ्यताको उत्पत्ति र विकाससँगै लोकसाहित्यको पनि उदय र विकास भएको हो। यसको तात्पर्य लोकसाहित्य मानव संस्कार, संस्कृति, परम्परा र पद्दति भाषासाहित्यको दह्रो जग हाल्ने खम्बा हो। त्यसैले लोेकको साङ्गोपाङ्गो अध्ययन अनुसन्धानको गर्र्ने प्रमुख कडी लोकसाहित्य नै हो। लोकसाहित्यका विभिन्न विधा उपविधामध्ये लोकगीत प्रमुख मानिन्छ। लोकजीवनमा विभिन्न प्रकारका लोकसुसेली प्रचलनमा छन्। मानव सभ्यताको इतिहास जति पुरानो छ त्यति नै प्राचीन छ लोकसाहित्य। दैवी गुण भएका स्तुतिपरक अभिव्यक्तिहरू मानवका माध्यमबाट उल्लासपूर्ण वातावरणमा विस्तारै चाडपर्व, जन्म, मृत्यु, विवाह, यात्रा, व्रत, उत्सव आदि अनुष्ठानहरूमा गीतका रूपमा गाउन थालिए। यसरी साहित्य, कला, संगीत, सभ्यता, संस्कार, संस्कृति आदिको बिज स्रोत वेद भएको कुरा स्वत: पुष्टि हुन्छ। मानिस चेतना र जागरणको पर्याय हो। संस्कार मानिसलाई आत्मा अनुशासनमा राख्न सिकाउने कसी हो। यसको विकास सभ्यताको उषाकालदेखि नै कुनै न कुनै रूपमा परिपालन हुँदै आएको छ। यसको अर्थ पूर्ण गर्नु, सुसंस्कार गर्नु, पालिस गर्नु वा शुद्धता भन्ने लगाइएको छ। गर्भाधानदेखि मृत्युपर्यन्त अविच्छिन्न रूपमा चलिरहने वा ग्रहण गरिरहने प्रक्रिया वा कार्य विशेष नै संस्कार हुन्। सोह्र संस्कार र संस्कार गीत संस्कारबिनाको मानिस त पशुतुल्य हुन्छ। संस्कारजन्य व्यवहारले नै मान्छे मान्छे भएको हो। अन्यथा मान्छेका कोटिमा दरिने थिएन। अनादि कालदेखि विकसित हुँदै आएका यस्ता संस्कारहरू कुनै न कुनै तरिकाबाट समाजमा व्यक्त हुँदै आएका छन्। ती संस्कारहरूलाई एक कदम माथि उठाउन संस्कार गीत एउटा महŒवपूर्ण माध्यम बनेको छ। संस्कारका उपर्युक्त अर्थ र परिभाषालाई हेर्दा संस्कार गीत हाम्रा परम्परित मान्यताहरू समुदायमा अविच्छिन्न तरंगित हुँदै आएका वासनात्मक स्वरूप संस्कार गीत हुन्। सनातन हिन्दू समाजले अपनाएका १६ प्रकारमा संस्कार उल्लेख छन्। यिनै संस्कारमा गाइने गीत नै संस्कार गीत हुन्। सोह्र संस्कारमध्ये मुख्य जन्म, विवाह र मृत्य यी तीन संस्कारचाहिँ प्राय: सबै जाति र धर्ममा देखिन्छ। मानिसको जीवनशैली संस्कारकै परिणती जन्म, पास्नी, छेवर, व्रतबन्ध, विवाह, मृत्यु र अन्य धार्मिक, सांस्कृतिक उत्सवहरूमा प्रचलित लोकाभासयुक्त गीतले हाम्रा संस्कारलाई प्रतिबिम्बित गर्दछ। सनातन हिन्दू संस्कारमा कुनै न कुनै रूपमा गाइने यस्ता संस्कारसँग सम्बन्धित गीत संस्कार गीत हुन्। यी गीतले हाम्रो समाजमा स्थान पाएकै छ। संस्कार गीतले प्राचीनताको झलक, वर्तमानको चेतना र भविष्यको मंगललाई संकेत गरेको हुन्छ। हामी अहिलेसम्म जुन जीवनशैली बाँचेका छौं, त्यो हाम्रै संस्कारकै परिणति हुन्। समयानुकूल हुने परिवर्तन र त्यसै अवसरमा गाइने गीत संस्कार गीत हुन्। कतिपय संस्कारहरू गीतकै कारण जीवित रहेका छन्। नेपाली लोकसंस्कृतिका दृष्टिले पूर्वभन्दा पश्चिमा समृद्ध छ। लोकसंस्कृतिको विकासमा यसको महŒवपूर्ण योगदान पुर्याएको छ। अंग्रेजी साहित्यमा पनि संस्कारको समानार्थी शब्दका रूपमा रिचुअल शब्दको प्रयोग भएको पाइन्छ। कर्मकाण्ड, धार्मिक विधिअनुसार गरिने कार्य भन्ने हुन्छ। यसको अर्थ आत्मा शुद्धि, अकालमा मृत्यु भएका वा ज्यान गुमाएकाप्रति गरिने कर्मका रूपमा लिइएको छ। यसैगरी धर्म, विधि, संस्कार, रीतिरिवाज, अनुष्ठान भन्ने अर्थ लगाइएको छ। यस्तै संस्कारकै अर्थमा पर्गेसन शब्दको पनि प्रयोग भएको छ। शब्दले पनि मान्यता, धार्मिक सम्प्रदाय वा धार्मिक निष्ठा भन्ने अर्थ दिन्छ। यसरी संस्कारका समानार्थी शब्दका रूपमा आएका उपर्युत शब्दार्थले पूजा, भक्ति, श्रद्धा, आराधना, महिमाजस्ता अर्थ वहन गरेकाले संस्कारलाई नै संकेत गरेको बुझिन्छ। यस प्रकार संस्कारलाई पश्चिमी साहित्यमा पनि संस्कृति, धार्मिक पूजा प्रणाली, लोकप्रसिद्ध कार्य गर्ने बानी वा केही गरिरहने चाहना भन्ने भाव ग्रहण गरेको बुझिन्छ। अंगे्रजीमा पनि परम्परागत रूपमा रीतिरिवाज, चालचलन वा जन्मदेखि मृत्युपर्यन्त गरिने कृत्यलाई बुझाएको छ। पाश्चात्य लोकसंस्कृतिमा पनि विभिन्न अवसरमा गाइने लोकगीतहरू प्रचलनमा भएको कुरा भारतीय लोकसाहित्सयका अध्येता डा कृष्णदेव उपाध्यायले आफ्नो लोकसाहित्यकी भूमिका ग्रन्थमा उल्लेख गरेका छन्। पाश्चात्य संस्कृतिमा रिचुअल सङ्ग भनी चर्चा गरेको पाइन्छ। संस्कार गीतमा जन्मका अवसरमा बर्थडे सङ्ग र मृत्यका अवसरमा किन्स अर्थात् विलाप गीतका रूपमा प्रचलित छन्। यस्ता मृत्यु संस्कारजन्य गीतहरू भारतको मथुरा जिल्ला र भोजपुरी प्रदेशमा अहिले पनि प्रचलित छ। उर्दु लोकसाहित्यमा पनि मृत्युपश्चात् शोकगीत लेख्ने प्रथा छँदैछ। विश्वका कतिपय मुलुकमा अहिले पनि मृत्यु संस्कारसँग सम्बन्धित गीत गाइन्छ। यस्ता मुलुकहरूमा फ्रान्स, इटली, कार्सिया टापु आदि विभिन्न मुलुकमा संस्कार गीत गाइन्छ। यसरी हेर्दा विश्वका सबै देशमा जातीय संस्कार जीवितै रहेका छन् भन्ने कुरा स्पष्ट हुन्छ। यति हुँदाहुँदै पनि खोज अनुसन्धान र लोकसंस्ककारको मर्म थाहा नहुँदा बिस्तारै बिस्तारै लोप हुने अवस्थामा पुगेको महसुस हुन्छ। संस्कार गीतहरूलोकानुभूतको स्वभाविक रचना लोकसाहित्य हो। लोकसाहित्यका विभिन्न विधा उपविधामध्ये लोकगीतलाई प्रमुख मानिन्छ। लोकगीतको वर्गीकरण गर्ने विभिन्न आधारमध्ये प्रकार्यका आधार लोकगीतलाई सामान्य र विशेष गरी दुई भागमा वर्गीकरण गरेको पाइन्छ। कुनै अवसर नहेरी वा जुनसुकै अवस्थामा गाउन सकिने कौरा, ख्याली, झ्याउरे आदि सामान्य गीत हुन् भने खास अवसर पारेर मात्र गाइने पर्व, श्रम, प्रार्थना र संस्कार आदि गीतचाहिँ विशेष लोकगीत हुन् भनी चुडामणि बन्धुले लेख्नुभएको छ। यसरी प्रस्तुति गर्ने अवसरलाई आधार मानेर हेर्दा संस्कार गीत विशिष्ट सन्दर्भमा मात्र गाउन सकिने हुनाले विशेष लोकगीतका कोटिमा राख्नु वाञ्छनीय देखिन्छ। दुलाहा जन्ती लिएर दुलहीको घरमा गएपछि दुलाहाको घरमा रातभर नाचगान गरेर रत्यौली खेलिन्छ। नेपाली महिलाहरूले जाग्राम बसी नृत्यसहित प्रस्तुत गरिने एक प्रकारको संस्कार गीत नै रत्यौली हो। वरका घरबाट वधूको घरतर्फ जन्ती प्रस्थान गरेपछि रत्यौली खेल्न थालिन्छ। परम्परित रूपबाट चलिआएका संस्कारहरू हाम्रा जीवनका अभिन्न अङ्ग बनेका छन्। सनातन हिन्दू समाजमा यस्ता संस्कारले दह्रै गरी खुट्टो घुमाएको छ। धेरैजसो कार्य धर्म र संस्कृतिसँग जोडिएर आएका छन्। नेपाली समाजमा जन्मनु पूर्वदेखि लिएर मृत्युपर्यन्त जे जति संस्कार छन्, ती कुनै न कुनै रूपमा प्रकट भएकै छन्। बच्चा जन्मेको दिन खुसियाली, छैटौं दिन छैटी कर्म गरी बच्चाको सिरानमा कापी र कलम राखेर भावीले राम्रो भाग्य लेखोस् भनी कामना गर्ने प्रचलन चलिआएकै छ। न्वारान, छेवर, व्रतबन्धमा होस् या विवाहमा आफ्नो भूगोल र प्रचलन अनुसार संस्कार गीत गाइएकै हुन्छन्। छोरा, छोरीको नाक, कान छेड्ने र छोरीलाई गुन्यौं चोली दिनेजस्ता संस्कारहरू अद्यावधि छँदैछन्। घरको जग खन्दा, घरपैचो गर्दा, तीर्थव्रत, आरम्भ गदार्, पूजाआजा गर्दा वा सहभागी हुँदा, उल्लास अनि आनन्दका साथ जुन गीतले स्वत:स्फूर्त रूपमा स्थान पाउँछ, तिनै संस्कार गीत हुन्। पूर्व मेचीदेखि पश्चिम महाकालीसम्म मात्र होइन। देशबाहिर पनि आफ्ना रीतिरिवाज र परम्परा अनुसार जुनसुकै संस्कार कार्य गर्दा गाइने लोकगीतहरू नै संस्कार गीत हुन्। नेपाली जनजीवन वैदिक हिन्दू सनातन संस्कार बाहेक अन्य धर्मावलम्बी पनि आफ्नै किसिमका संस्कारहरू मनाउँछन्। कतिपय त साझा संस्कारका रूपमा पनि विकसित भइसकेका छन्। खासगरी हाम्रा परम्परादेखि प्रचलमा आएका मुख्य नेपाली संस्कार गीतहरूलाई मात्र यहाँ उदाहरणसहित उल्लेख गरी अन्यलाई चाहिँ नामांकन मात्र गरिएको छ। क) मागल : मागल पश्चिम नेपाल खासगरी डोटी, कर्णालीतिर गाइने संस्कार गीत हो। मागल मंगल तत्सम शब्दको तद्भव रूप हो। यसलाई स्थानअनुसार डोटी, कर्णाली भेगमा मागल र प्युठान पूर्व महाल भनेको पाइन्छ। संस्कार गीतका सन्दर्भमा यो मंगल गीत हो। यो गीत पुत्र वा बालो जन्मँदा, न्वारान गर्दा, ब्रतबन्ध गर्दा, तीर्थयात्रा गर्दा, गृहनिर्माण गर्दा, वा कुनै पनि शुभकार्य गर्दा यो गीत गाइन्छ। यो गीत पश्चिम नेपालमा मात्र नभएर अहिले त पूर्वी नेपालमा पनि प्रचलनमा आइसकेको छ। यो गीत जन्म दिने भाग्यमानी महिलाले ब्रह्माजीसँग छोराको भविष्यका बारेमा सोधनी गरेको प्राचीन ढाँचामा गाइन्छ। विभिन्न मांगलिक अवसर गाइने यो नारी गीत हो। यस गीत बाद्य र नृत्यविना नै फूलको झुप्पो वा चमर डोलाएर शुभकार्यमा गाइन्छ, जस्तै : गंगा जमुनाको पानी, कलशभरि आनीघोऊ न घाऊ मेरा बाबा कन्याको पाउपाउ पखाली शिर चढाई (विवाहको मागल) ख) सगुन : सगुन तत्सम शब्द शकुनको तद्भव रूप हो। लोकव्यवहारमा सगुन भन्नाले शुभलग्न, साइत वा शुभकार्यका अवसरमा प्रदान गरिने उपहार, कुनै विशिष्ट अनुष्ठानमा पठाइने निम्तो, कोसेली, साइतमा लगाइने टीका, दिइने फलफूल, राखिने घडा आदिलाई बुझिन्छ। यो पनि जन्मदेखि विवाहसम्मका संस्कार, यज्ञ, व्रत, पूजा, उत्सव, धार्मिक यात्रा आदिका अवसरमा गाइन्छ। सगुन धार्मिक, सामाजिक र पारिवारिक संस्कारसँग सम्बन्धित गीत हो। सन्तानको जन्म हँुदा, सुतकबाट चोखिँदा, मृत्युको वर्ष दिनको कामबाट चोखिँदा, व्रतबन्ध गर्दा, दुलाहा अन्माउँदा दुलही भित्र्याउँदा सगुन ख्वाउने र गाउने परम्परा हाम्रो समाजमा छ। अझ क्षेत्री बाहुन समाजमा सगुन ख्वाउँदा वा बाँड्दा दमाइँलाई बोलाएर सहनाइको धुनमा सन्जे जगाउँदै तेत्तिसकोटि देवतालाई पुकार्दै शुभ वा मंगलको कामना गरिन्छ। त्यस समयमा आफ्ना आफन्त, आमन्त्रित तथा मित्रजनलाई पनि दही, फलफूल आदि बाँड्ने र भोज भतेर गरी रमाइलो गर्ने प्रचलन छ : सिमेर भुमे तेत्तिसकोटि देउता साथैमाकुल र धर्म देउराली देवी बसेको माथैमाधर्म र कर्म दु:ख र मर्म मान्छेको जातैमा देउता तिम्रो भोग र भाग पन्छायौं पातैमा, जदौ, जदौ! ग) फाग : कुनै पनि माङ्गलिक कार्य गर्दा सुदूरपश्चिम वा डोटी प्रदेशका महिलाद्वारा सामूहिक रूपमा गाइने मागलभन्दा केही भिन्न प्रकृतिको मंगल गीत नै फाग हो। डोटेली भाषामा फागको अर्थ माहुरीको घारको खट्प्वाल हो। घारभित्रका मौरीको अटुट रूपमा गुनगुनाहट भए जस्तै त्यहाँका नारीहरूले सङ्गीतात्मक प्रवाहमा गुनगुनाइने भएकाले यसलाई फाग भनिएको तर्क केही विद्वान्हरूले अगाडि सारेका पनि यो प्रमाणित भने हुन सकेको छैन। यो संस्कार गीत पनि मागल र सगुन जस्तै जन्मदेखि विवाहसम्मका यज्ञ, व्रत, पूजा, उत्सव, जात्रा आदिकै अवसरमा गाइन्छ। फाग डोटेली भाषिकाको आफ्नै किसिमको लय हो। यो एउटा छन्द गीत हो, संस्कार गीत हो, मंगल गीत हो, नारी गीत हो, कर्मकाण्ड हो, सामाजिक एकता कायम गर्ने प्रमुख आधार हो र जातीय स्वाभिमान बचाएर राख्ने अतीतको चिनो हो। मागलको प्रारम्भिक भागमा सगुन हुन्छ भने त्यसपछि मध्य र अन्त्यमा फाग हुन्छ। त्यसैले सगुन र फागको साझा नाम मागल हो। डोटी प्रदेशको सर्वाधिक प्रचलित महत्त्वपूर्ण लोकगीत हो। तीमध्ये कुनै जीवन संस्कारसँग सम्बन्धित छन् भने कुनै पूजा, व्रत र देव संस्कारसँग सम्बन्धित छन्, जस्तै : छाल बुबु छाल बुबु पाउ छाली दिए, पाउ छाली सिरमाथ हालदेवता खुलास हुन्ना पितरी खुलास, ह्वैजालो वैकुण्ठ बास।छाल जिया छाल जिया पाउ छालिदिय, पाउ छली सिरमाथ हालदेवता खुलास हुन्ना पितरी खुलास, ह्वैजालो वैकुण्ठ बास। घ) रत्यौली : रात र एली रतेली वा रात र यौलीको योगबाट रत्यौली शब्द बनेको हो। यसलाई रतेउली पनि भनिन्छ। दुलाहा जन्ती लिएर दुलहीको घरमा गएपछि दुलाहाको घरमा रातभर नाचगान गरेर रत्यौली खेलिन्छ। नेपाली महिलाहरूले जाग्राम बसी नृत्यसहित प्रस्तुत गरिने एक प्रकारको संस्कार गीत नै रत्यौली हो। यो नेपालका समस्त भागमा तथा नेपाल बाहिर भुटान र आसामतिर समेत प्रचलनमा छ। वरका घरबाट वधूको घरतर्फ जन्ती प्रस्थान गरेपछि रत्यौली खेल्न थालिन्छ। यो मनोरञ्जनका साथै हास्यव्यंगात्मक संस्कार गीत हो। यसको सांस्कृतिक मान्यता के छ भने वरको ग्रहशान्ति गरेको दिन ज्युँती (कोठामा बालिएको बत्ती) अर्काे दिन वधू नभिœयाउन्जेल त्यो बत्तीलाई निभ्न दिनु हुँदैन। त्यसैले यसका लागि पनि छरछिमेक आफन्त महिला जम्मा भई रातभर रत्यौली गीत गाइन्छ। यो गीत भगवान् कृष्णको रतिलीलाका क्रममा गाइने गीतबाटै रत्यौलीको जन्म भएको हो भन्ने मत पनि छ। यहाँ महिलाहरूको वर्चस्व रहन्छ। पुरुषलाई प्रवेश निषेध गरिएको हुन्छ। यस संस्कार गीतमा शृंगारिकताले बढी मात्रामा स्थान पाएको हुन्छ। त्यसका अतिरिक्त अन्य गीत पनि गाइन्छ, जस्तै : हाम्रो भाइ क्या इमानदारी ल्याउँछ दुलही छातीको ढाल मारीआइन् आमा लच्छिनकी बुहारीमुख हेर दोसल्ला उघारीयही हो नानी जुग जानी घर खुसी साथ आमालाई ढोग गर। ङ) करातलकराँत : करातल वा कराँत एक प्रकारको शोक गीत हो। यसलाई चाँचर, कोर्को वा कर्को पनि भन्ने गरेको पाइन्छ। यो गीत दैलेख जिल्लाको दमाइँ समाजमा अहिले पनि प्रचलनमा छ। शवयात्रामा मृत व्यक्तिको गुणगान, परिवार जनमा सान्त्वाना, मृत व्यक्तिको स्वर्गवास र पुनर्जन्म पवित्र स्थानमा होस् भन्ने कामनाका साथ मलामी जाँदा यो गीत गाइन्छ। यस गीतमा त्रेता, द्वापर र कलियुगका प्रसंगका ल्याएर मृत व्यक्तिका विशेषताको वर्णन गरिन्छ। दु:खपूर्ण मानसिक स्थितिले गर्दा यो गीत गाउने गायकहरू भावविभोर हुन्छन्। नौमती बाजाको कारुणिक धुनमा यो गीत गाउँदा मलामीहरू पनि दु:खित मानसिकतामा हुन्छन्, जस्तै : कराँतकैसन उठनि कैसन बैठनि कैसन रहनि दरिबारसुनकै टेकनि उठनि बैठनि कैसन रहन दरिबारसुनकै टेकनि उठनि बैठनि सुनकै रहनि दरिबारहो महाराजैसत्य जुगमासुनैका दरबार। यो संस्कार गीत पूर्वी नेपालको कमला खोंचका माझीहरूले पनि मृत्यु संस्कारकै अवसरमा मादलको उल्टो तालमा मैनाचरीको भाकामा गीत गाएको पाइन्छ। यो गीत माझीहरू मृत्युजन्य व्यथालाई बिर्साउन नृत्यसहित प्रस्तुत गर्दछन्। छैथलीका कुसबार (माझी)हरूले श्राद्धको अवसरमा गाइने गीतको कर्नेल जेस्टले अनुवादसमेत गरेका छन्। दसैंको सोह्र श्राद्धको अवसरमा माझीहरूले चार दिनसम्म यो संस्कार गीत गायन गर्ने चलन छ, जस्तै: कमला खोंचका माझीहरूले गाउनेदूधैकोसी बाढी आयो शिरै फुट्यो मूल पितृले रुचाई ल्याए बाबरीको फूलबाबरीको फूलै टिपी माथैभरि लाऊ। त्यस्तै गुरुङ जातिमा पनि स्यार्गा नाच नाचेर मृत्यु संस्कार मनाइन्छ। यसरी नेपाली जनजीवनमा जन्मदेखि मृत्युपर्यन्त कुनै न कुनै संस्कारहरू प्रचलनमा छन्। मृत्युबाहेक अन्य संस्कारका गीतहरू स्वभावत: धेरै छन्। मृत्युसँग सम्बन्धित गीतचाहिँ कमै मात्र प्रचलित छन्। सबै जातजातिमा मृत्यु संस्कारका गीत प्रचलनमा छैनन्। यसका अतिरिक्त अन्य २३ प्रकारका संस्कार गीतहरूको चर्चा गरेको पाइन्छ। १ मागल २ मंगल ३ सगुन ४ फाग ५ आसिका ६ झोडा ७ रत्यौली ८ खुड्का ९ विवाहमा गाइने सिलोक १० खाँडो ११ तरबारे गीत १२ जैमलपत्ता १३ कराँत १४ विधि १५ भेलौरे गीत १६ सैरेलो १७ भैली १८ भैलो १९ देउसी रे २० भुओ २१ तोरन तार्दाको गीत २२ फागु २३ होरी आदि संस्कार गीत हुन् भनी उल्लेख गरेका छन्। उल्लेखित संस्कार गीतहरूमा मागल, मंगल, सगुन, फाग, आसिका, झोडा, खुड्का, तरबारे, जैमलपत्ताजस्ता गीत विवाह, व्रतबन्ध, पास्नी, छेवर, अक्षरारम्भ तथा अन्य संस्कारसँग सम्बन्धित गीत हुन्। विधि बोटे जाति र भेलौरे गीत गुरुङ जातिमा प्रचलित कराँतजस्तै मृत्यु गीत हुन्। तोरन तार्दाको गीत धार्मिक गीत हो। यस्तै खाँडो र सिलोकचाहिँ विवाहका अवसरमा गाइने लोकपद्य वा लाककवित् हुन्। यसैगरी सैरेलो, भैली, भैलो, देउसी रे, भुओ, फागु र होरीचाहिँ पर्व गीतअन्तर्गत राख्नु उपयुक्त होला। सामान्य र विशेष गरी नेपाली लोकगीत दुई प्रकारका छन्। सामान्यलाई सदावहार पनि भनिन्छ। यसअन्तर्गत डेउडा, झ्याउरे, कौरा, रोइला, संगिनी, हाक्पारे, दोहोरी, सेलो आदि पर्दछन्। त्यसैगरी विशेष लोकगीतमा श्रमगीत, पर्वगीत र संस्कारगीत पर्दछन्। सांस्कृतिक रूपमा सम्पन्न हाम्रो देशमा प्रत्येक जातिका आआफ्नै संस्कारहरू छन्। ती सस्ंकारअनुसार गाइने गीत पनि आफ्नै प्रकारका छन्। जन्मदेखि मृत्युपर्यन्त गरिने संस्कार र तिनै संस्कारसँग सम्बन्धित विशेष स्थान र अवसरमा मात्र गाइने भएकाले यस्ता गीतलाई विशेष भनिएको हो।"
लिम्पियाधुरालिपुलेकको प्रतिबिम्ब,"नेपालको सम्बन्धित ऐतिहासिक सीमा संग्रह बुद्धिनारायण श्रेष्ठको पछिल्लो कृति हो। भारतले नेपालको भूभाग लिम्पियाधुरा, लिपुलेक र कालापानीसमेत नक्सा जारी गरेपछि र नेपालले लिम्पियाधुरासहित समेटेर नयाँ नक्सा प्रकाशन गरेपछि उनको यो पुस्तक बाहिर आएको हो। नेपालभारत वार्ताका लागि प्रमाण हुने सन्दर्भ सामाग्री र नक्सा समावेश गरेर पुस्तक तयार पारिएको छ जसमा ९० वटा नक्सा संग्रहित छन्। ९० मध्ये ४४ नक्सा लिम्पियाधुरा, लिपुलेक र कालापानीबारे छन्। नक्साबाहेक व्रिटिसकालीन केही चिठीपत्र र पुराना कागजात प्रमाण पनि छन्। नापी विभागका पूर्वमहानिर्देशक श्रेष्ठ नेपालको सीमा र नक्साको विषयमा राम्रो दखल भएका सीमाविद् हुन्। नेपालको सिमाना, सीमा संग्रम, जंगेबुद्धे, सिमानाको ज्ञान, इन्टरनेशनल बाउन्डरी अफ नेपाल, जंगे सीमा खम्बाको गन्तीजस्ता दर्जन पुस्तक उनका छन्। चुच्चे, बुच्चे, थेप्चे, खुँडे, फुर्के नक्साको विषयमा उजागर गरिएको छ। नेपालको नक्सा कसरी बुच्चे भयो अर्थात् नक्सामा कालापानी, लिपुलेक र लिम्पियाधुरा कसरी गायब भयो भन्ने विषयमा केही कुरा बाहिर ल्याइएको छ। संयुक्त राष्ट्रसंघीय विकास कार्यक्रमको सहायतामा नापी विभागअन्तर्गतको नापी महाशाखाद्धारा सन् १९७६ देखि नेपालको नक्सा नेपालमै तयार पारी प्रकाशन सुरु गरिएको पाइन्छ। नक्सा तयार पार्दा नेपालको उत्तर पश्चिमी सीमा कहाँ पुर्याउने भन्ने कुरामा प्राविधिक अध्ययन भएको पुस्तकमा उल्लेख छ। अध्ययनमा सन् १८६० मा सर्भे अफ इन्डियाले प्रकाशित गरेका नक्सा र सुगौली सन्धीको मनसाय अनुसार लिम्पियाधुराबाट उद्गम भएको नदीलाई काली अंकन भएको देखिएको पुस्तकमा छ। लिपुलेक भन्ज्याङ नजिकैबाट निस्केको नदी लिपु नदी भनिँदो रहेछ, सन् १८६० भन्दा पछिका केही नक्सामा काली नदीलाई कुुटियाङ्दी र लिपु नदीलाई काली भनी नामाकरण गरिएका पनि रहेछन्। यसभन्दा पछि सर्भे अफ इन्डियाबाट प्रकाशित केही नक्सामा टिंकर भन्ज्याङपश्चिम रहेको काली मन्दिरबाट पानी बटुलिएर बनेको सानो खोल्सीलाई काली नदी भनिएको पनि बुझिन आयो। पुस्तकका अनुसार सबै प्राविधिक विवरण उल्लेख गरी दार्चुला जिल्लाको पश्चिम उत्तरी सिमान्त रेखा कहाँबाट खिच्ने भन्ने द्धिविधा परेकाले निक्यौलका निम्ति नापी महाशाखाले टिप्पणी फाइल खडा गरी नापी विभाग पठाएको बुझिएको छ। विभागले अगाडि बढाएको फाइल मन्त्रालय तथा मन्त्री हुँदै राजदरबार नारायणहिटी पठाएको हुनसक्ने उल्लेख छ। फाइल सदर भएर फिर्ता आउन समय लागेकाले महाशाखामा कार्यरत संयुक्त राष्ट्रसंघबाट आएका प्रोजेक्ट मेनेजर एचई काल्लावेले फाइलबारे ताकेता गरेको बुझिन्छ। नापीका तत्कालिन महानिर्देशक अर्जुनबहादुर बस्न्यातले दरबारमा सम्पर्क गर्दा फाइल तत्कालीन शाही नेपाली जंगी अड्डा पठाइएको चाल पाएर त्यहाँ पनि ताकेता हुँदा केही सातापछि फाइल फिर्ता भएको पनि उल्लेख छ। नेपालको पश्चिम उत्तरी क्षेत्रमा पुग्न नसकेको देखिन्छ तर लिम्पियाधुराको विषय स्पष्ट पारिएको छैन। दरबारबाट फाइल फर्किदा नै लिम्पियाधुरा गायब भएको आसय पुस्तकमा छ। नेपालको नक्साबाट लिम्पियाधुरा गायब हुनको अर्को प्रसंग पनि उनले पुस्तकमा छ। पूर्वजर्नेल तथा पूर्वराजदूत भरतकेशर सिंहले २०५९ भदौ २८ मा श्रेष्ठसँगै भनेका विषय पनि राखिएको छ। सिंह सन् १९६१६२ मा नेपाल चीन सीमांकनमा संलग्न थिए, विभागबाट नक्सांकन फाइल नेपाली सेनामा पुग्दा सिंहले त्यो फाइल हेरेका रहेछन्। त्यस बेला सिंहले कालापानी नेपालको हो नेपालमै पार्नुपर्छ भनेका रहेछन्। नेपालको नक्सामा लिम्पियाधुरा समावेश नहुनु तत्कालीन शाही नेपाली सेनाका जर्नेल भरत केशरसिंह जिम्मेवार रहेको पनि पुस्तकमा छ। नापी विभागका पूर्वमहानिर्देशक पुण्यप्रसाद ओलीको भनाइलाई पनि पुस्तकमा राखिएको छ। नक्सा पाउने जिम्मा पाएको ओलीले तीनवटा सिटमा राखेर नेपालको सम्पूर्ण नक्सा तयार पारेका थिए। त्यतिखेर उनी नापीअधिकृत थिए। ओलीको टिमले कालापानी र सुस्ताको नक्सामा खाली राखेर बाँकी तयार गर्यो। लिम्पियाधुरासम्म राख्ने मनसायले उक्त भाग खाली राखेर नक्सा तयार भयो। पुस्तकमा उल्लेख छ, दरबारले भन्यो तपाईहरूलाई आफ्नो देशको सिमाना थाहा छैन ? किन खाली राखिएको ? पछि कालापानीसमेत समेटेर लिपुलेकसम्मको नक्सा बनाउने आदेश आयो। यसरी नेपालको नक्साबाट लिम्पियाधुरा गायब भएको तीन तथ्य पुस्तकमा उल्लेख छ। तीनै तथ्य र प्रमाणले नेपाल नक्सा बुच्चे भएको बुझिन्छ। २०७७ जेठ ७ गते नेपाल सरकारद्धारा जारी गरिएको लिम्पियाधुरासहितको नयाँ नक्सालाई पुस्तकमा फुर्के नक्साको नाम दिइएको छ। सुस्ता क्षेत्रको नक्साको विषयमा पनि पुस्तकमा उठान गरिएको छ। जसमा नापी विभागबाट प्रकाशित नक्सामा सुस्ता क्षेत्र नारायणी नदीको भागमा क्षेत्रीय नापी समाप्त नभएकाले अन्तर्राष्ट्रिय सीमा रेखा अंकन गरिएको छैन भनी उल्लेख छ। यस विषयमा त्रिविवि भूगोल विभागका डा मंगलसिद्धि मानन्धरले नक्सा हेर्दा थाहा पाएको विषय पनि छ। मानन्धरले तत्कालिन भूमिसुधारसचिवलाई पत्र लेख्दै सुस्तालाई विवादित क्षेत्र भन्नु हुँदैन। यो क्षेत्र नेपालभित्रै पारेर अंकन गर्नुपर्छ भनी सुझाव दिएकाले तयार भएको नक्साको विवरण सच्चाई सुस्तालाई नेपालभित्रै पारी नक्सा प्रकाशित गरिएको छ। पुस्तकमा उल्लेख छ। मौकाको सुझावलाई कार्यान्वयन गरिएकाले सुस्ता क्षेत्रको अस्तित्व जोगिएको छ। निशाना छापमा नेपालको सीमा खुट्याइएको नक्सा पर्नुमा संविधान निर्माता पनि दोषी देखिने पुस्तकमा छ। नेपालको संविधानमा नक्सा समावेश हुनुपर्ने जिकिर पनि गरिएको छ। पुस्तकमा नेपालको तत्कालीन संख्या विभागले जनगणनाका लागि २०१५ सालमा तयार गरिएको नक्सा पनि राखिएको छ। २०१८ सालमा व्यास क्षेत्रको जनगणना अधिकृत पत्रकार भैरव रिसालले गुन्जी, कुटी, नाभी, जोलिङकाङको जनगणना गराएको प्रसंग पनि छ। पुस्तकमा छ, रिसाल भन्छन् यसबेला लिम्पियाधुरा क्षेत्रमा नावी, गज्र्याङ, गोविजी लगायतका विभिन्न नाम थिए, ती सबै क्षेत्रको जनगणनामा गराएको हुँ। २०३८ सालमा तत्कालीन प्रमुख जिल्ला अधिकारी डा द्धारिकानाथ ढुंगेलले गुन्जी हुँदै कालापानी क्षेत्र पुगेर फर्केपछि तयार पारेको केन्द्रलाई लिम्पियाधुरा नेपालकै हो भन्नेसहित प्रतिवेदनमार्पत जानकारी गराएको पुस्तकमा छ। योगी नरहरीनाथको सन्धिपत्रमा उल्लेख भएका १२ व्यास १४ चौदासका गाउँको बारेमा पनि पुस्तकमा संक्षिप्त जानकारी छ। सत्यमोहन जोशीले २००६ सालमा नेपालको पहिलो नक्सा तयार पारेको प्रसंग पनि उजागर गरिएको छ।"
कम्युनिस्ट पार्टीबीच फेरि एकता गर्छौं : पुन,"ओखलढुंगा : माओवादी केन्द्रका नेता वर्षमान पुन अनन्तले नेपालका सबै कम्युनिस्ट पार्टीबीच एकता हुने बताएका छन्। ओखलढुंगामा शनिबार पार्टी कार्यकर्ता प्रशिक्षण कार्यक्रममा नेता पुनले सबै धारा र प्रवृत्तिका कम्युनिस्ट शक्तिलाई एकताबद्ध गरिने बताए। आफूहरुले समाजवाद कार्यान्वयन गर्ने सही नियतका साथ एमालेसँग एकता गरेको भए पनि केपी ओलीले स्वार्थको रणनीतिका रुपमा प्रयोग गरेकाले एकता दिगो नभएको पुनको भनाइ थियो। केपी ओलीले समाजवादका लागि, कम्युनिस्ट आन्दोलन बलियो बनाउनका लागि नभई प्रधानमन्त्री पदमा पुग्ने स्वार्थले एकता गर्नुभएको रहेछ भन्ने घटानक्रमहरुले पुष्टि गरेको छ, पुनले भने, ढिलो चाँडो फेरि कम्युनिस्ट पार्टी एकतामा जानुपर्छ। कम्युनिस्ट पार्टीको एकता आवश्यक छ। पुनले अब एकता गर्दा विचार र प्रवृत्तिगत रुपमा माओवादी पार्टी र आन्दोलन हाबी हुने गरी गरिने स्पष्ट पारे। उनले माओवादीले सबै धारका कम्युनिस्ट पार्टीलाई एकताबद्ध गर्न एकताको झण्डा उठाउने जानकारी दिए। एकता हिजो पनि जरुरी थियो, आज पनि जरुरी र आवश्यक छ, फेरि पनि एकताको बाटोबाट अगाडि जानुपर्छ, उनले भने, माओवादी केन्द्रले फेरि ध्रुवीकरणको प्रयास गर्छ, एकताले प्रयास गर्छ। हामी एकताको झण्डा उठाउँछौं। पुनले माओवादीले एमालेसँग गठबन्धन गरेपछि गरेका गल्तीका लागि पूर्णकालीन कार्यकर्ता, जनमुक्ति सेना, सहिद तथा बेपत्ता परिवारलाई खोजीखोजी एकताबद्ध बनाउने र एकै ठाउँमा उभिने वातावरण बनाउने बताए। अब हामी हाम्रा मान्छे खोज्छौं, ०६४ मा ३४ लाख भोट थियो। अहिले १६ लाखमा झरेको छ। हामी बीचमा गल्ती भयो, असल नियतले गठबन्धन गरियो। आफ्नो शक्ति, विचार सुदृढ गरेर आफ्ना मान्छेलाई गोलबन्द गरेपछि मात्र हुने रहेछ भनेर हामी गाउँगाउँ जान्छौं। पूर्णकालिन कार्यकर्ता, जनमुक्ति सेना, भाइते, अपांग, शहीद बेपत्ता परिवार खोज्छौं, पुनले भने। भोटको राजनीतिमा पार्टी कहिले सानो र कहिले ठूलो हुने भन्दै पुनले मुलुक अहिले पनि माओवादी एजेण्डामै अघि बढेकाले आफूहरु कमजोर नभएको दाबी गरे। विगत १५२० वर्षदेखि मुलुकको राजनीति माओवादी आन्दोलन वरिपरि घुमेको र अहिले पनि माओवादीका एजेडा मुलुकको एजेण्डाका रुपमा स्थापित भएको चर्चा गरे। भोटकै राजनीतिमा पनि कमजोर नरहेको उनको दाबी छ। पछिल्लो स्थानीय तहको निर्वाचन परिणामका आधारमा देशभर माओवादीका १६ लाख मतदाता रहेको भन्दै पुनले आगामी निर्वाचनसम्म उक्त संख्या दोब्बर बनाइने घोषणा गरे। २०६४ सालमा माओवादी ठूलो दलका रुपमा स्थापित हुँदा ३४ लाख मतदाता रहेको तथ्याङ्क प्रस्तुत गर्दै उनले देशभर कार्यकर्तामा देखिएको उत्साहले सोही अनुपातमा मत ल्याउन कठिन नभएको बताए।"
"समर्थन फिर्ता गर, राजीनामा आइहाल्छ : प्रधानमन्त्री ओली","काठमाडौं : प्रधानमन्त्री केपी ओलीले समर्थन फिर्ता लिएमा आफू राजीनामा दिन तयार रहेको बताएका छन्। शनिबार प्रधानमन्त्रीको सरकारी निवास बालुवाटारमा एकसाथ १६५ रणनीतिक सडकको शुभाराम्भ गर्दै प्रधानमन्त्री ओलीले यस्तो बताएका हुन्। मिडियाले मेलम्चीको पानी काठमाडौंमा आएको समाचार नछापेको तर प्रधानमन्त्रीको राजीनामा मागियो भन्दै छापेको भन्दै समर्थन फिर्ता भए राजीनामा दिने बताएका हुन्। ओलीले काठमाडौंमा बढी बिक्ने भनिएका अखबारप्रति आक्रोश व्यक्त गर्दै यस्तो बताएका हुन्। केही चर्चित भनिने ठूलाठूला अखबारले मेलम्चीको पानी काठमाडौंमा आएको देख्दैनन्। प्रधानमन्त्रीको राजीनामा मागियो भनेर लेख्छन्। प्रधानमन्त्रीको राजीनामा आज मात्र मागेको हो र ? मागे पिच्छे म दिन सक्छु त ! एकजनाले होइन, दुई जनाले होइन। एक दिन होइन, दुई दिन होइन। हरेक दिन माग्या छ माग्या छ। ए बाबा हटाउन न त ! समर्थन फिर्ता लिइदेऊ भन्छु, त्यो पनि लिँदैनन्, ओलीले भने, राजीनामा त हाइहाल्छ नि समर्थन फिर्ता गर न। नेकपा (एमाले)का अध्यक्षसमेत रहेका ओलीले ढिलोचाँडो ताजा जनादेशमा जानुको विकल्प नरहेको दाबीसमेत गरेका छन्। संसद्को अंगकणित राष्ट्रको आवश्यकता अनुसार भएन भने ताजा जनादेशमा जानुको विकल्प हुँदैन, उनले भने। ओलीले जनप्रतिनिधिको थलो संसद्ले देशको आवश्यकता अनुसार भूमिका निर्वाह गर्नुपर्नेमा जोड दिए। ओलीले शनिबार एकैपटक १६५ सडकको शिलान्यास गरेका हुन्। उनले हरेक निर्वाचन क्षेत्रमा एक वटा सडक हुने गरी १६५ सडकको शिलान्यास गरेका हुन्। ५७ अर्ब १० करोडको लागतमा तीन वर्षमा निर्माण गर्ने गरी ती सडक सम्पन्न गर्ने लक्ष्य लिइएको छ । एक सय ६५ निर्वाचन क्षेत्रमा एकएक वटा सडकका दरले शिलान्यास गरिएको हो । प्रधानमन्त्री ओलीले सम्बन्धित मन्त्रालय, विभाग र सरोकारवालालाई शिलन्यास गरेका सडकका काम ढिला नगर्नसमेत आग्रह गरे। उनले आफू प्रधानमन्त्री भएदेखि अहिलेसम्म कालोपत्र सडक निर्माण र स्तरोन्नति सडक तीन हजार ५१२ किलोमिटर भएको जानकारी दिए। उनका अनुसार ६२८ वटा सडक पुल (झोलुङ्गे) पुलबाहेक निर्माण भएका छन् । कार्यक्रममा यातायात तथा भौतिक पूर्वाधारमन्त्री वसन्त नेम्बाङले तीन वर्षमा तीन हजार ५१२ किलोमिटर छ लेनका सडक निर्माण भइरहेको जानकारी दिए। यस्तै तीन हजार ३०० किलोमिटर ग्राभेल सडक, एक हजार ६८६ किलोमिटर नयाँ ट्र्याकका सडक पनि निर्माणका क्रममा रहेको उनले जानकारी गराए। उनले पूर्वपश्चिम राजमार्गलाई चारदेखि छ लेनसम्म विस्तार गर्न थालिएको बताए। उनका अनुसार प्रतिदिन ६५ किलोमिटर बाटो निर्माण सङ्घीय सरकारले गरिरहेको छ । समारोहमा सरकारका मन्त्री, प्रतिनिधिसभा तथा राष्ट्रियसभाका सदस्यको समेत उपस्थिति रहेको थियो।"
राधेश्याम अधिकारीले दिए निर्वाचन समितिको संयोजकबाट राजीनामा,काठमाडौं : नेपाली कांग्रेसका नेता राधेश्याम अधिकारीले केन्द्रीय निर्वाचन समितिको संयोजक पदबाट राजीनामा दिएका छन्। कांग्रेसको शुक्रबार बसेको केन्द्रीय समिति बैठकले अधिकारीको राजीनामा स्वीकृत गरेको हो। समिति संयोजक अधिकारीलाई राजीनामा फिर्ता लिन नेताहरुले आग्रह गरेपनि उनले नमानेपछि राजीनामा स्वीकृत भएको बताइएको छ। निर्वाचन समितिका एक सदस्यका अनुसार अधिकारीले दुई साताअघि नै पार्टी कार्यालयमा राजीनामा पत्र बुझाइसकेका थिए। अ धिकारी संयोजक रहेको निर्वाचन समितिले शुक्रबार ७७ जिल्लामध्ये ७६ जिल्लाको संगठन पुनर्संरचना र समायोजनको काम पुरा गरेको भन्दै प्रतिवेदन पनि बुझाएको छ। उक्त प्रतिवेदनमा सिन्धुपाल्चोक जिल्लाको समायोजनसम्बन्धी काम बाँकी रहेको उल्लेख भएको नेताहरूले बताएका छन्। अधिकारी राष्ट्रिय सभामा प्रमुख प्रतिपक्षी दलको नेता हुन्।
"राजनीतिले कोल्टे फेर्यो, छिट्टै नयाँ सरकार बन्छ : प्रचण्ड","काठमाडौं : नेकपा (माओवादी केन्द्र)का अध्यक्ष पुष्पकमल दाहाल प्रचण्डले छिट्टै नयाँ सरकार बन्ने बताएका छन्। शनिबार कपिलवस्तुमा आयोजित कार्यकर्ता भेलालाई सम्बोधन गर्दै प्रचण्डले यस्तो बताएका हुन्। कपिलवस्तुमा आयोजित जिल्ला स्तरीय प्रशिक्षण तथा पार्टी प्रवेश कार्यक्रमलाई तौलिहवामा सम्बोधन गर्दै प्रचण्डले शुक्रबारको कांग्रेसको निर्णयले राजनीतिले कोल्टे फेरेको भन्दै छिट्टै नयाँ सरकार बन्ने बताएका हुन्। कांग्रेसको निर्णयले राजनीतिले कोल्टे फेरेको छ, प्रचण्डले भने, म तपाईं सबैलाई बधाई भन्न चाहन्छु। अब छिट्टै नयाँ सरकार बन्छ। नयाँ परिस्थिति बन्नेछ। शुक्रबारदेखि काठमाडौंको राजनीतिक घटनाक्रम फेरिएको दाबी प्रचण्डले गरेका हुन्। उनले काठमाडौं फर्किएर नयाँ सरकार गठनका विषयमा भनिभूत छलफल गर्ने दाबीसमेत गरेका छन्। हिजो र आजसम्मको काठमाडौंको राजनीतिक घटनाक्रम फेरिएको छ, प्रचण्डले भने, काठमाडौंमा नयाँ सरकार गठनका बारे बैठकहरु घनिभूत ढंगले अगाडि बढाउने छु भनेर आएको हुँ। त्यही कामको निम्ति मैले छिटो काठमाडौं जानु परेको छ, प्रचण्डले भने।"
विपना बन्यो मेलम्ची,"काठमाडौं : राष्ट्रपति विद्यादेवी भण्डारीले शुक्रबार भृकुटीमण्डपमा मेलम्चीको पानी वितरण उद्घाटन गरेकी छन्। मेलम्चीको पानी चैत १५ गतेदेखि नै उपभोक्तालाई वितरण गर्न थालिएकामा ६ दिनपछि औपचारिक उद्घाटन गरिएको हो। खानेपानी मन्त्रालयले भृकुटीमण्डपमा आयोजना गरेको कार्यक्रममा राष्ट्रपति भण्डारीले तीन ढुंगेधाराबाट पानी खोली शुभारम्भ गरेकी हुन्। प्रधानमन्त्री भएका बेला कृष्णप्रसाद भट्टराईले सार्वजनिक प्रतिबद्धता जाहेर गर्नुभएपछि चर्चामा आएको मेलम्ची खानेपानी आयोजना वर्तमान प्रधानमन्त्री केपी शर्मा ओलीका पालामा सम्पन्न भएको छ, राष्ट्रपति भण्डारीले भनिन्, पानी र जीवनबीच अभिन्न सम्बन्ध रहेकाले पहिलो चरणको मेलम्ची सम्पन्न हुँदा उपत्यकावासीलाई केही राहत भएको छ। दोस्रो चरणको काम पनि यथासम्भव छिटो सम्पन्न हुनुपर्छ। उनले उपत्यकामा पानीको स्रोत प्रदूषित भएका बेला मेलम्चीको पानी वितरण भएपछि स्वच्छ खानेपानी उपलब्ध भएको बताइन्। मेलम्चीबाट आउने स्वच्छ पानीले उपत्यकावासीमा राहत मिलेको उल्लेख गर्दै उनले पानीका स्रोत संरक्षणसँगै वायु प्रदूषण कम गर्न सहयोग मिल्ने विश्वास व्यक्त गरिन्। अब सरकारले लार्के र यांग्रीको पानी काठमाडौं ल्याउने तयारी थालेको छ। प्रधानमन्त्री केपी शर्मा ओलीले तीन वर्षपछि यांग्री र लार्केको पानी काठमाडौं ल्याइने बताए। प्राविधिक पक्ष हिसाब गरेको छैन, प्रधानमन्त्री ओलीले भने, काठमाडौंवासीको पानीको सपना पूरा गर्न यांग्री र लार्केको पानी ल्याउन ढिलाइ गर्नुहुन्न। ती नदीको पानी मेलम्चीमा मिसाएपछि मात्रै काठमाडौंवासीको पानीको सपना पूरा हुनेछ। मेलम्ची, यांग्री र लार्के नदीबाट १७१७ करोड लिटर गरी ५१ करोड लिटर पानी ल्याउने योजनास्वरूप पहिलो चरणमा १७ करोड लिटर पानी आउन थालेको हो। मेलम्चीबाट वैशाखभित्र १७ करोड लिटर आउनेछ। अहिले साढे ८ करोड लिटर आइरहेको जनाइएको छ। उपत्यकामा दैनिक ४० करोड लिटरभन्दा बढी माग छ। मेलम्ची डिजाइन गर्दा उपत्यकामा ५० लाख जनसंख्या पुग्ने अनुमान गरिएको थियो। तर, अहिले ६० लाखभन्दा बढीको बसोबास छ। तापनि, दैनिक खानेपानी आपूर्ति प्रतिव्यक्ति सय लिटर हुनेछ। मेलम्ची खानेपानी आयोजनाका प्रवक्ता राजेन्द्र पन्तका अनुसार यांग्री र लार्केको पानी ल्याउन नौ किलोमिटर सुरुङ खन्नुपर्छ। तर, प्रवक्ता पन्तले सुरुङ या डिप बोरिङ कुन विधिबाट काम गर्ने भन्ने अझै टुंगो लाग्न बाँकी रहेको बताए। सुन्दरीजलस्थित प्रशोधन केन्द्रबाट चैत १५ गतेदेखि थोक वितरण प्रणाली हुँदै काठमाडौंका घरघरमा पानी आउन थालेको हो। सुरुका चरणमा काठमाडौं खानेपानी उपत्यका लिमिटेड (केयूकेएल)का पुराना पाइपलाइनबाटै वितरण गरिने भएको छ। पुरानासँगै नयाँ पाइपबाट पनि परीक्षण भइरहेको केयूकेलका प्रवक्ता प्रकाशकुमार राईले बताए। मीनभवन, अनामनगर, आरुबारी, महांकाल, बाँसबारी, बालाजु, पानीपोखरी, कीर्तिपुर, भक्तपुरको बोडे र ललितपुरको खुमलटारमा पानीट्यांकी बनाइएको छ। खानेपानीमन्त्री मणिचन्द्र थापाले सुरुमा पुरानो पाइपलाइनबाट पानी दिन थालिए पनि छिट्टै नयाँबाट दिन सुरु गरिने बताए। काठमाडौं महानगरपालिकाका मेयर विद्यासुन्दर शाक्यले मेलम्ची आएसँगै खानेपानीको हाहाकार अन्त्य भएको बताए। चाहिनेजति मात्र प्रयोग गरेर पानीको सदुपयोग गर्न सके तत्काल मेलम्चीले काठमाडौंको प्यास मेटाउँछ, मेयर शाक्यले भने, यांग्री र लार्के पनि छिट्टै ल्याउनुपर्छ। आयोजनाको सुरुआती लागत १७ अर्ब ४३ करोड ७४ लाख रुपैयाँ अनुमान गरिएको थियो। तर, सुरुङ, हेडवक्र्स, सडकलगायतमा झन्डै ३० अर्ब खर्च भइसकेको जनाइएको छ। उपत्यकामा पानी वितरण गर्न केयूकेएलले १ हजार १ सय किलोमिटर पाइपलाइन निर्माण गरेको छ। त्यस्तै २ सय किलोमिटर पाइपलाइनको कामअघि बढेको छ। प्रत्येक घरमा चैतभित्रै पानी पुर्याउने गरी धारा जडान गरिएको छ। १ लाख १० हजार धारा जडान गर्नुपर्नेमा अधिकांश सम्पन्न भइसकेको छ। मेलम्चीको सपना तत्कालीन प्रधानमन्त्री कृष्णप्रसाद भट्टराईले २०४८ सालमा देखाएका थिए। उपत्यकामा खानेपानी समस्याको दीर्घकालीन समाधान गर्न मेलम्चीसहित २२ वटा विकल्प २०४१ सालमा पहिचान गरिएको मेलम्ची खानेपानी विकास समितिको २०७६७७ को वार्षिक प्रगति प्रतिवेदनमा उल्लेख छ। सरकारले खानेपानीको खोजी गर्ने क्रममा २०२९ सालदेखि पानीका सम्भाव्य स्रोतहरूको अध्ययन थालेको पनि प्रतिवेदनमा जनाइएको छ। लगानीकर्ता पहिचान गरी आयोजना कार्यान्वयन गर्न २०५२ सालमा मेलम्ची खानेपानी लिमिटेड स्थापना गरिएको थियो। त्यस्तै, २०५५ मा मेलम्ची खानेपानी विकास समिति गठन गरियो। त्यसपछि २०५७ मा एसियाली विकास बैंकले आयोजनामा लगानी गर्ने सहमति जनाई ऋण सम्झौता गरियो। आयोजनाको काम २०५८ र सुरुङ निर्माण २०६६ सालमा थालिएको थियो। जापान खुसी मेलम्ची खानेपानी आयोजना सफलतापूर्वक सम्पन्न भएकोमा जापानले खुसी प्रकट गरेको छ। काठमाडौंवासीलाई सुरक्षित खानेपानी उपलब्ध हुनु गौरवको विषय भएको जापानी राजदूतावासले जनाएको छ। मेलम्ची आयोजनाअन्तर्गत सुन्दरीजलस्थित खानेपानी प्रशोधन केन्द्रको निर्माणका लागि जापानले ५ अर्ब ८० करोड ६ लाख (५ हजार ८ सय ६ मिलियन डलर) ऋण सहयोग गरेको थियो। सन् २००१ मा नेपाल र जापान सरकारबीच ऋण सहयोगमा हस्ताक्षर भएको थियो। जापानी सहयोगमा प्रशोधन केन्द्रका निर्माण २०१७ मा सम्पन्न भएको थियो। प्रशोधन केन्द्रले प्रतिदिन ८ करोड ५० लाख लिटर पानी प्रशोधन गर्ने सक्ने क्षमता प्रशोधन केन्द्रको छ। प्रशोधित पानी उपलब्ध भएसँगै अब काठमाडौंवासीले ट्यांकरको पानी तथा इनारको पानीमा भर पर्नुपर्ने अवस्थाको अन्त्य हुनेछ। मेलम्ची आयोजनाको सफलतापूर्वक समापनले जापान र नेपालको सम्बन्ध अझै मैत्रीपूर्ण बनाउनेछ, राजदूतावासको विज्ञप्तिमा छ।"
एमाले नेपाल समूहले सार्वजनिक गर्यो २ महिने कार्यक्रम,"काठमाडौँ: माधवकुमार नेपाल नेतृत्वको नेकपा एमाले समूहले पार्टी पुनर्गठनको दुई महिने कार्यक्रम घोषणा गरेको छ । काठमाडौँमा शनिबार बसेको नेपाल पक्षधर स्थायी कमिटी बैठकले 'एमालेको एकता जोगाऔँ कम्युनिस्ट आन्दोलनको रक्षा गरौँ' नारासहित कार्यक्रम सार्वजनिक गरेको छ । नेता योगेश भट्टराईले निर्णय सार्वजनिक गर्दै पार्टी संगठन निर्माण र सुदृढीकरण तथा एमालेको एकता बचाउन गर्न विभिन्न कार्यक्रम घोषणा गरिएको जानकारी दिएका छन् । चैत ४ र ५ गते राष्ट्रिय कार्यकर्ता भेलामा प्राप्त भएका सुझावलाई समेटेर सुदृढीकरणको अवधारणापत्र तयार पारेको नेपाल समूहका नेताहरुले बताएका छन् । पार्टीमा विद्यमान अन्तरविरोध, संगठनात्मक पक्ष र कार्यशैलीको भिन्नताबारे कार्यकर्तालाई नेपाल समूहले प्रशिक्षण दिने तयारी गरेको जनाएको छ । बैशाख ९ गते राजधानीमा सभा गर्ने, १३ गते विराटनगरमा र जेठ ३ गते चितवनमा सभा गर्ने नेपाल समूहको तयारी छ । ९ गते एमाले स्थापना दिवसको अवसर, १३ गते मनमोहन स्मृति दिवस र ३ जेठ मदनआश्रित स्मृति दिवसको अवसर परेको हुनाले यी मितिमा कार्यक्रम तय भएको पनि बताइएको छ ।"
हामी नयाँ सरकारको गठनको तयारीमा छौँ : मिन विश्वकर्मा,"काठमाडौं : प्रमुख प्रतिपक्षी दल नेपाली कांग्रेसका केन्द्रीय सदस्य, पूर्वमन्त्री तथा सांसद मिनबहादुर विश्वकर्माले प्रधानमन्त्री केपी ओलीले नेतृत्व गरेको पार्टीबाहेक सबै दल र स्वतन्त्र सांसदको सहमतिमा नयाँ सरकार बन्ने बताएका छन्। शनिबार रिपोर्टर्स क्लबले गरेको साक्षात्कारमा बोल्दै विश्वकर्माले यस्तो बताएका हुन्। नेपाली कांग्रेस, नेकपा (माओवादी केन्द्र), जसपा नेपालबीच बृहत्त परामर्श भैरहेको छ, अब छिट्टै नयाँ सरकार गठन हुन्छ, उनले भने,जनताले केपी ओली नेतृत्वको सरकारको विकल्प खोजिरहेका छन्। उनले शुक्रबारको केन्द्रीय समिति बैठकमा आन्तरिक रुपमा लामो छलफल र बहस गरेपछि अब जनताको भावनालाई आत्मसात् गर्ने निर्णय गरेको उनले सुनाए। राष्ट्रिय राजनीतिक दलहरुको बेला बेलाको परामर्श र सुझावलाई ग्रहणलाई गर्दै आन्दोलनमा सँगै रहेका, सरकारमा सत्तारुढ दल नेकपा माओवादी केन्द्रले पनि कांग्रेसको नेतृत्वसँग पटकपटक परामर्श गरिसकेपछि कांग्रेसले पनि वैकल्पिक सरकार गठन गर्ने बाटो हिजो केन्द्रीय समिति बैठकबाट खोल्यो, उनले भने। उनले प्रधानमन्त्री ओलीले तत्काल राजीनामा दिएर मार्गप्रशस्त गर्नुपर्ने बताए। नेता विश्वकर्माले ओली नेतृत्वको सरकारले सरकार सञ्चालनको लागि कानूनी, राजनीतिक र नैतिक धरातल गुमाएको उल्लेख गरे। आँफैले विघटन गरेको संसदमा जान प्रधानमन्त्रीलाई पटक्कै जाँगर लागेको छैन्। यो कुरा त सत्य हो। र, यो सरकारलाई संसदलाई विजनेश दिनपनि पटक्कै मन छैन्, उनले भने।"
खनाल निवासमा राष्ट्रपति भण्डारी : पार्टी आन्दोलनबारे चिन्तित,"काठमाडौं : राष्ट्रपति विद्यादेवी भण्डारीले एमाले वरिष्ठ नेता एवम् पूर्वप्रधानन्त्री झलनाथ खनालसँग भेट गरेकी छन्। शनिबार दिउँसो राष्ट्रपति भण्डारी खनाललाई भेट्न उनकै निवास डल्लु पुगेकी हुन्। निवासमा भेट गर्न राष्ट्रपति पुगेको भन्दै खनालले खुसी व्यक्त गरेका छन्। राष्ट्रपतिसँगको भेटपछि पत्रकारसँग कुरा गर्दै खनालले वर्तमान परिस्थिति र पार्टी आन्दोलनसँगै समसामयिक विषयमा छलफल भएको जानकारी दिए। हामीले भलाकुसारी गरेका छौँ। विगत र वर्तमानको स्थितिबारे अलिअलि कुरा भयो, खनालले पत्रकारसँग भने, उहाँले पार्टी आन्दोलन एकतावद्ध भएर जाओस् भन्ने चाहना व्यक्त गर्नुभएको छ। पार्टीको विगत र वर्तमानको विषयमा कुराकानी भएको भन्दै खनालले अहिले राष्ट्रपतिको हैसियतमा पनि पार्टी आन्दोलन, एकतावद्ध भएर गएको र लोकतन्त्र सुदृढ भएर गएको हेर्न चाहना रहेको बताए। भेटमा राष्ट्रपति भण्डारीले आफ्नो स्वास्थ्य अवस्थाबारेसमेत चिन्ता व्यक्त गरेकी छन्। राष्ट्रपतिले स्वास्थ्य अवस्थाबारे चिन्ता गरेपछि आफ्नो स्वास्थ्य सामान्य रहेको जानकारी गराएको खनालले बताए। उनले आफू बैठक र सभाहरुमा गइरहेको र चिकित्सकको सुझावलाई ध्यानमा राखेको जानकारी गराएको बताए। खनालले राष्ट्रपतिसँग आफ्नो भन्दा पनि पार्टीको स्वास्थ्य ठूलो भएको बताएको जानकारी दिए। हाम्रो व्यक्तिगत स्वास्थ्यको बारेमा मलाई चिन्ता होइन, चिन्ता चाहिँ पार्टीको बारेमा हो, खनालले भने। राष्ट्रपति भण्डारीले खनाललाई पार्टीलाई एकतावद्ध बनाउने भूमिका खेल्नसमेत आग्रह गरेकी छन्। खनालले भने पार्टी अध्यक्ष केपी ओलीले फागुन २८ गते गरेका निर्णय फिर्ता गरे पार्टी एक हुने प्रष्टसँग बताएको स्रोतको दाबी छ। एमालेभित्र विवाद चर्किदै गएपछि राष्ट्रपति भण्डारीले खनालसँग भेट गरेर पार्टी आन्दोलनबारे चिन्ता गरेकी हुन्। यो भेटलाई अर्थपूर्ण रुपमा हेरिएको छ।"
"नेपालखनाल पक्षको स्थायी कमिटी बैठक बस्दै, कस्तो अभियान घोषणा होला?","काठमाडौं : नेकपा एमालेका वरिष्ठ नेता माधवकुमार नेपाल र झलनाथ खनाल समूहका स्थायी कमिटीका सदस्यको छलफलले आज (शनिबार) बस्दैछ। आजको बैठकले संगठन विस्तार तथा सुदृढीकरण अभियान घोषणा गर्दैछ। शुक्रबारको छलफलमा प्रस्ताव भएको र शनिबार संगठन निर्माण र प्रशिक्षणको अभियान घोषणा हुने नेता योगेश भट्टराईले जानकारी दिए। 'शुक्रबारको छलफलमा केही कार्यक्रम प्रस्ताव भएको छ, भट्टराईले भने, शनिबारको छलफलले राष्ट्रव्यापी संगठन निर्माण, प्रशिक्षण र अभियानको ढाँचालाई अन्तिम रुप दिन्छौं र पार्टीका तहमा वितरण गर्छौं। भट्टराईका अनुसार चैत ४ र ५ गते काठमाडौंमा भएको राष्ट्रिय भेलाबाट पारित भएको राजनीतिक प्रतिवेदनलाई कार्यकर्तामाझ लाने निर्णयसमेत स्थायी कमिटी सदस्यको छलफलले गरेको छ। शनिबारको छलफलपछि प्रतिवेदनलाई प्रकाशन गरेर वितरण गर्ने उनको भनाइ छ। एमालेले माधवकुमार नेपाल, भीम रावल, सुरेन्द्र पाण्डे र घनश्याम भुसाललाई ६ महिना पार्टी सदस्यताबाटै निलम्बन गरेको छ। उनीहरुले दिएको स्पष्टीकरण चित्तबुझ्दो नभएको भन्दै अध्यक्ष केपी शर्मा ओलीले निलम्बन गरेका हुन्। एमालेको केन्द्रीय कमिटीको चैत ७ गतेको बैठकको निर्णयअनुसार महासचिव ईश्वर पोखरेलले नेपाल, रावल, पाण्डे र भुसाललाई स्पष्टीकरण सोधेका थिए। आफ्ना पक्षका नेताहरुमाथि एकपछि अर्को गर्दै ओलीले कारबाही गर्न थालेपछि आगामी रणनीति बनाउन र छलफल गर्न स्थायी कमिटी बैठक बोलाइएको हो। खनालनेपाल पक्ष देशव्यापी समानान्तर संरचनामा जाने तयारीमा छ। यो समूहले अखिल नेपाल महिला संघ (अनेमसंघ), अखिल नेपाल राष्ट्रिय स्वतन्त्र विद्यार्थी युनियन, युवा संघ नेपाललगायतमा समानान्तर कमिटी बनाइ सकेका छन्। बिहीबार कास्कीको जिल्ला भेलालाई सम्बोधन गर्दै नेता नेपालले अब केन्द्रमा पनि समानान्तर संरचना बनाउने उद्घोष गरेका छन्। शनिबारको बैठक बसेर थप रणनीति र अभियान घोषणा गर्ने खनालनेपाल समूहको योजना छ। सर्वोच्च अदालतले नेकपामा आवद्ध एमाले र माओवादी केन्द्रलाई पहिल्यैको अवस्थामा फर्काइदिएपछि दुवैपक्ष आआफ्नो कित्तामा फर्किएका छन्। यता माओवादी केन्द्रका अध्यक्ष प्रचण्डमाधव नेपाल समूहमा गएका एमालेका नेताहरु र ओली पक्षबीच असमझदारी बढ्दै गएको छ। माधवझलनाथ खनाल पक्ष र पार्टी अध्यक्ष ओली दुई समूहमा देखिएका छन्। यस बीचमा प्रचण्ड र नेपालबीच पटकपटक छलफल हुँदै आएको छ। यता माओवादी केन्द्रका अध्यक्ष प्रचण्डले माधव समूहको सहमतिमै सर्वोच्च अदालतमा नेकपा एमाले र माओवादी केन्द्र ब्युँताउने दिएको फैसलामाथि सर्वोच्चले पुनरावलोकन नगर्ने भएको छ। प्रधानन्यायाधीश चोलेन्द्रशम्शेर जबरा न्यायाधीशहरु तेजबहादुर केसी र प्रकाशकुमार ढुंगानाको बिहीबारको इजलासले यस्तो निर्णय गरेको हो। यससँगै अब एमाले र माओवादी केन्द्र वैधानिक रूपमै विभाजित भएका छन्।"
कांग्रेस केन्द्रीय समितिका आधा दर्जन निर्णय : अर्को बैठक चैत २७ गते,"काठमाडौं : नेपालाी कांग्रेस केन्द्रीय समिति बैठकले प्रधानमन्त्री केपी ओलीको राजीनामा माग गर्दै नयाँ सरकार गठनका लागि पहल गर्ने निर्णय गरेको छ । यो निर्णय लगत्तै नेकपा (माओवादी केन्द्र)का अध्यक्ष पुष्पकमल दाहाल प्रचण्डले चाँडै नयाँ सरकार गठन हुने उद्घोष शनिबार गरेका छन् । प्रधानमन्त्रीको राजीनामा माग्ने र नयाँ सरकार गठनको पहल गर्ने निर्णय कांग्रेसले गरेपछि प्रचण्डले नयाँ सरकार बनिहाल्ने संकेत गरेका हुन् । पुस ५ गते प्रधानमन्त्री ओलीले प्रतिनिधिसभा विघटन गरेपछि त्यसको विरोधमा उत्रिएको कांग्रेसले प्रतिनिधिसभा पुनस्र्थापना भएपछि पनि औपचारिक रुपमा प्रधानमन्त्रीको राजीनामा मागेको थिएन । शुक्रबारको केन्द्रीय समिटि बैठकले राजीनामा मागेर आफ्नै पार्टीको नेतृत्वमा सरकार गठनका लागि अग्रसरता लिने निर्णय गरेपछि माओवादी केन्द्र उत्साहित भएको देखिन्छ । कांग्रेसले प्रधानमन्त्रीको राजीनामा माग गरेसँगै शुक्रबार विभिन्न ६ वटा निर्णय गरेको छ । नेपाली कांग्रेस केन्द्रीय कार्यसमितिको २०७७ वैशाख १७ गते सम्पन्न बैठकले केपी ओलीले नेतृत्व गर्नुभएको वर्तमान सरकारले शासन गर्ने नैतिक र राजनैतिक आधार गुमाइसकेको ठहर गरेको थियो । त्यस पश्चात पनि निरन्तर संविधान विरोधी र जनविरोधी क्रियाकलाप वर्तमान सरकारले जारि राख्यो । प्रतिनिधि सभा विघटन गर्ने कदमलाई नेपाली कांग्रेसले असंवैधानिक, अलोकतान्त्रिक र सर्वसत्तावाद तर्फको कदम ठहर गरेको थियो, कांग्रेसले भनेको छ, सम्मानीत सर्वोच्च अदालतले संसद पुनस्र्थापना गरेको महिना दिन पुग्न लाग्दा समेत प्रधानमन्त्रीले पदत्याग गरेर मार्गप्रशस्त नगरेपछि नेपाली कांग्रेस केन्द्रीय कार्यसमितिको यो बैठक उहाँको राजीनामा माग गर्दछ, साथै नेपाली कांग्रेसको नेतृत्वमा सरकार गठनका लागि पहल गर्ने निर्णय गर्दछ । सँगै बैठकले नेपाली काग्रेस केन्द्रीय क्रियाशील सदस्यता छानविन समितिले प्रस्तुत गरेको क्रियाशील सदस्यता सम्बन्धी प्रस्तावित सुझावको संशोधित कार्यतालिका सार्वजनिक गरेको छ । कांग्रेसले एक भन्दा बढी निर्वाचन क्षेत्र भएको जिल्लामा वितरण भएको नयाँ क्रियाशील सदस्यताको सूची प्रतिनिधि सभा क्षेत्रीय कार्यसमितिले प्रकाशित गरी जिल्ला कार्यसमितिमा र केन्द्रमा चैत्र ३० गते भित्र पठाउन भनेको छ । नयाँ क्रियाशील सदस्यता वितरण सम्बन्धमा जिल्ला स्तरीय क्रियाशील सदस्यता प्रारम्भिक छानविन समितिमा परेका उजुरी उपर छानविन गरी निर्णय गर्ने र निर्णय अनुसारको सूची प्रकाशित गरेर वैशाख १० गतेसम्म पठाउन निर्देशन दिएको छ भने नयाँ क्रियाशील सदस्यता प्रारम्भिक छानविन समितिले गरेको निर्णय उपर परेको पुनरावेदन र क्रियाशील सदस्यता केन्द्रीय छानविन समितिमा क्रियाशील सदस्यता नवीकरण सम्बन्धी परेका उजुरी उपर अन्तिम निर्णय गरी क्रियाशील सदस्यताको नयाँ र नवीकरणको अन्तिम सूची तयार गरी केन्द्रीय सभापतिलाई २०७८ जेठ १७ गतेभित्र बुझाउन भनको छ । कांग्रेसले म्यानमारमा सैनिक कू र पछिल्लो बर्बर दमनको घोर भत्सर्ना गरेको छ । केन्द्रीय कार्यसमितिको अर्को बैठक २०७७ चैत्र २७ गते शुक्रबार दिउँसो २ बजे पार्टीको केन्द्रीय कार्यालयमा बस्ने निर्णय गर्दै शुक्रबरको बैठक सकिएको मुख्य सचिव कृष्णप्रसाद पौडेलले जानकारी दिए । बैठकका निर्णय जस्ताको तस्तै : प्रेस विज्ञप्ति नेपाली कांग्रेसका सभापति शेरबहादुर देउवाको सभापतित्वमा केन्द्रीय कार्यालय, वीपी स्मृति भवन, वीपी नगर, ललितपुरमा चैत्र २० गते शुक्रबार बसेको केन्द्रीय कार्यसमितिको बैठकमा महामन्त्री पूर्णबहादुर खड्काले विभिन्न प्रस्ताव प्रस्तुत गर्नु भएको थियो । बैठकले देहायका प्रस्ताव सर्वसम्मतीले पारित गरेको छ(१) नेपाली कांग्रेस केन्द्रीय कार्यसमितिको २०७७ बैशाख १७ गते सम्पन्न बैठकले केपि ओलीले नेतृत्व गर्नुभएको वर्तमान सरकारले शासन गर्ने नैतिक र राजनैतिक आधार गुमाइसकेको ठहर गरेको थियो । त्यस पश्चात पनि निरन्तर संविधान विरोधी र जनविरोधी क्रियाकलाप वर्तमान सरकारले जारि राख्यो । प्रतिनिधि सभा विघटन गर्ने कदमलाई नेपाली कांग्रेसले असंवैधानिक, अलोकतान्त्रिक र सर्वसत्तावाद तर्फको कदम ठहर गरेको थियो । सम्मानीत सर्वोच्च अदालतले संसद पुनस्र्थापना गरेको महिना दिन पुग्न लाग्दा समेत प्रधानमन्त्रीले पदत्याग गरेर मार्गप्रशस्त नगरेपछि नेपाली कांग्रेस केन्द्रीय कार्यसमितिको यो बैठक उहाँको राजीनामा माग गर्दछ, साथै नेपाली कांग्रेसको नेतृत्वमा सरकार गठनका लागि पहल गर्ने निर्णय गर्दछ ।(२) नेपाली काग्रेस केन्द्रीय क्रियाशील सदस्यता छानविन समितिद्वारा प्रस्तुत क्रियाशील सदस्यता सम्बन्धी प्रस्तावित सुझाव सहितको संशोधित कार्यतालिका देहाय बमोजिम रहेको छ(ग) (१) एक मात्र निर्वाचन क्षेत्र भएको जिल्लामा वितरण भएको नयाँ क्रियाशील सदस्यता र एक वा एक भन्दा बढी निर्वाचन क्षेत्र भएको जिल्लामा वितरण भएको क्रियाशील सदस्यता नवीकरणको सूची जिल्ला कार्यसमितिले प्रकाशित गरी केन्द्रमा पठाउने अवधि(२) एक भन्दा बढी निर्वाचन क्षेत्र भएको जिल्लामा वितरण भएको नयाँ क्रियाशील सदस्यताको सूची प्रतिनिधि सभा क्षेत्रीय कार्यसमितिले प्रकाशित गरी जिल्ला कार्यसमितिमा र केन्द्रमा पठाउने अवधि २०७७ चैत्र ३० गते भित्र ।(घ) नयाँ क्रियाशील सदस्यता वितरण सम्बन्धमा जिल्ला स्तरीय क्रियाशील सदस्यता प्रारम्भिक छानविन समितिमा परेका उजुरी उपर छानविन गरी निर्णय गर्ने र निर्णय अनुसारको सूची प्रकाशित गरी केन्द्रमा पठाउनु पर्ने अवधि २०७८ वैशाख १० गते भित्र ।(ङ) नयाँ क्रियाशील सदस्यता प्रारम्भिक छानविन समितिले गरेको निर्णय उपर परेको पुनरावेदन र क्रियाशील सदस्यता केन्द्रीय छानविन समितिमा क्रियाशील सदस्यता नवीकरण सम्बन्धी परेका उजुरी उपर अन्तिम निर्णय गरी क्रियाशील सदस्यताको नयाँ र नवीकरणको अन्तिम सूची तयार गरी केन्द्रीय सभापतिलाई बुझाउने अवधि २०७८ जेठ १७ गते भित्र ।(पुरानै कार्यतालिका बमोजिम)(३) अन्य राजनीतिक दल समायोजन सम्बन्धमानेपाली कांग्रेस केन्द्रीय कार्यसमितिको कार्तिक २०, २०७५ को बैठकको निर्णय अनुसार उपसभापति विमलेन्द्र निधिको संयोजकत्वमा गठित अन्य राजनीतिक दल समायोजन समिति को चैत्र २०, २०७७ को बैठकले, अन्य राजनीतिक दलबाट नेपाली कांग्रेस पार्टीमा प्रवेश गरेका नेता तथा सदस्यहरुको समायोजन सम्बन्धमा गरेको निर्णय सम्बन्धी प्रस्ताव समितिका संयोजक उपसभापति विमलेन्द्र निधिद्वारा कार्यसमितिको बैठकमा प्रस्तुत भई सर्वसम्मतीले पारित भएकोछ ।(४) म्यानमारमा सैनिक कू को विरुद्धमा तथा लोकतान्त्रिक प्रणाली पुनस्र्थापना सन्दर्भमालोकतान्त्रिक पद्धतिमार्फत निर्वाचित सरकारलाई फेब्रुअरी १ गते म्यानमारको सेना प्रमुखले कू गरी अलोकतान्त्रिक, अधिनायकवादी, सर्वसत्तावादी र दमनकारी शासनसत्ता स्थापना गरेको तानाशाही प्रवृत्तिले लोकतान्त्रिक प्रणाली, मूल्यमान्यता र नागरिकका मौलिक अधिकारप्रति गम्भीर आघात परेकोले म्यानमारको सैन्य कू को नेपाली कांग्रेसले घटना लगतै निन्दा र विरोध प्रकट गरिसकेको छ । आजको बैठक म्यानमारको कू र पछिल्लो बर्बर दमनको घोर भत्सर्ना गर्दछ ।हालसम्म ५०० भन्दा बढी नागरिकको हत्या गरि ५००० भन्दा बढी नागरिकहरूलाई गैर कानुनी रुपमा सैनिक हिरासतमा राखिनु अत्यन्तै दुःखद छ । त्यसैले, लोकतान्त्रिक तथा संवैधानिक प्रक्रियाद्वारा निर्वाचित सरकारलाई तत्काल पुनर्वहाली गर्न प्रजातन्त्रवादी नेतृ एवं नोवेल शान्ति पुरस्कार विजेता आङ साङ सुकी सहित बन्दी बनाईएका राजनीतिक दलका नेता तथा लोकतन्त्रका लागि संघर्षरत सम्पूर्ण स्वतन्त्रताप्रेमी म्यानमारका नागरिकहरुलाई अविलम्व विना शर्त रिहाई गर्दै लोकतान्त्रिक प्रणाली पुनःस्थापित गर्न नेपाली कांग्रेस जोडदार माग गर्दछ ।विश्वको कुनै पनि भूगोलमा भएका स्वतन्त्रता, नागरिक अधिकार, लोकतन्त्र, विधिको शासन, मानव अधिकारको आन्दोलनलाई नेपाली कांग्रेसले स्थापनाकालदेखि नै समर्थन गर्दै आएको स्मरण गर्दै नेपालको लोकतान्त्रिक आन्दोलन र म्यानमारको लोकतान्त्रिक आन्दोलन तथा नेपाली कांग्रेस र आङ साङ सुकीको नेशनल लिग फर डेमोक्रेसी बीच घनिष्ठ सम्बन्ध रहेको तथ्य समेत स्मरण गर्दै जारी लोकतान्त्रिक आन्दोलनप्रति पूर्ण समर्थन तथा ऐक्यबद्धता व्यक्त गर्दछौं । यसै गरी लोकतन्त्र, स्वतन्त्रता र जनताको अधिकारको रक्षाका लागि म्यानमारमा भईरहेको आन्दोलनको पक्षमा दृढतापूर्वक समर्थन तथा सैनिक कू को भत्सर्ना गर्न नेपाल सरकार, नेपालका राजनीतिक दलहरू, संयुक्त राष्ट्र संघ, मानव अधिकारवादी अन्तराष्ट्रिय संघसंगठन र सम्पूर्ण लोकतान्त्रिक देश र पार्टीहरुलाई नेपाली कांग्रेस हार्दिक अपिल गर्दछ ।(५) केन्द्रीय निर्वाचन समिति र क्रियाशील सदस्यता छानविन समितिको प्रतिवेदन प्रस्तुत(क) नेपाली कांग्रेस स्थानीय तह संगठन पुनर्संरचनाको समायोजन सम्बन्धमा केन्द्रीय निर्वाचन समितिले प्रस्तुत गरेको प्रतिवेदन कार्यसमितिको बैठकमा प्रस्तुत गरिएको थियो ।(ख) नेपाली कांग्रेस केन्द्रीय क्रियाशील सदस्यता छानविन समितिका संयोजक रमेश लेखकले समितिको कार्य प्रगति विवरण बैठकमा प्रस्तुत गर्नु भएको थियो ।(६) नेपाली कांग्रेस केन्द्रीय निर्वाचन समितिका संयोजक मा राधेश्याम अधिकारीले समितिको संयोजक पदबाट दिनु भएको राजीनामा स्वीकृत गरिएको छ । समितिको संयोजकको जिम्मेवारीमा रहेर उहाँले आजसम्म पुयाउनु भएको सक्रिय योगदानको सह्राहना गर्दै कार्यसमितिको यो बैठक धन्यवाद प्रकट गर्दछ ।शोक एवं समवेदनानेपाली कांग्रेस जिल्ला कार्यसमिति मोरङका पूर्व सभापति, संविधान सभा सदस्य एवं विराटनगर नगरपालिकाका पूर्व प्रमुख अशोक कोइरालाको चैत्र ५ गते, नेपाली कांग्रेस म्याग्दीका पूर्व सभापति डा भुपेन्द्रबहादुर खड्काको फागुन २५ गते, नेपाली कांग्रेसका केन्द्रीय सदस्य एवं पूर्व मन्त्री दिपक गिरीको ८३ वर्षीय पिता एवं प्रजातन्त्र सेनानी लोकमणि गिरीको फागुन २२ गते, नेपाली कांग्रेसका नेता स्व सीके प्रसाईकी धर्मपत्नी गिरिराजकुमारी प्रसाईको चैत्र १० गते, नेपाली कांग्रेस चितवनका महासमिति सदस्य, पूर्व सचिव एवं पूर्व सांसद एकनाथ रानाभाटको फागुन १० गते, नेपाली कांग्रेस झापाका पूर्व सांसद डा शंकरप्रसाद उप्रेतीको फागुन १५ गते, धनुषाका संविधानसभा सदस्य लक्ष्मीदेवी भण्डारीको चैत्र १६ गते, नेपाली कांग्रेस ओखलढुंगाका महासमिति सदस्य एवं जिल्ला कार्यसमितिका पूर्व सचिव मित्रसेन दाहालको फागुन ७ गते, नेपाली कांग्रेस ज्येष्ठ राजनीतिज्ञ सभा सदस्य एवं २०७४ को निर्वाचनमा नेपाली कांग्रेसको तर्फबाट समानुपातिक उम्मेदवार तमर राईको फागुन २८ गते, नेपाली कांग्रेस जिल्ला कार्यसमिति सर्लाहीका जिल्ला सदस्य एवं पूर्व कोषाध्यक्ष रामसेवक रायको फागुन २० गते, धनुषाका महाधिवेशन प्रतिनिधि विमला साहको फागुन २३ गते, नेपाली कांग्रेस जिल्ला कार्यसमिति ओखलढुंगाका आमन्त्रित सदस्य एवं नेपाल ट्रेड युनियन कांग्रेस काठमाडौंका उपसभापति ईश्वरकृष्ण घिमिरेको फागुन २६ गते, वरिष्ठ पत्रकार सुशील शर्माको फागुन २८ गते, पर्सा जीराभवानी गाउँपालिकाका अध्यक्ष पदका उम्मेदवार महादेव महतोको चैत्र २० गते, पर्साका महासमिति सदस्य साविर हुसेन, गोरखा जिल्ला नेपाली कांग्रेस पालुङटार नगरपालिका वडा नं ९ कार्यसमितिका वडा सभापति तेजबहादुर थापाको चैत्र ६ गते र गोरखा नगरपालिका वडा नं ११ का पूर्व वडा सभापति बिलबहादुर आलेको निधनप्रति कार्यसमितिको यो बैठक गहिरो दुःख व्यक्त गर्दै उहाँहरुप्रति भावपूर्ण श्रद्धाञ्जली अर्पण गर्दछ ।नेपालको लोकतान्त्रिक आन्दोलनहरुमा उहाँहरुले पुयाउनु भएको सक्रिय योगदानको स्मरण गर्दै उहाँहरुको आत्माको चिर शान्तिको कामना साथ सम्पूर्ण शोक सन्तप्त परिवारजनप्रति यो बैठक गहिरो समवेदना प्रकट गर्दछ ।बैठकमा धारणा व्यक्तआजको बैठकमा नेता रामचन्द्र पौडेल, कोषाध्यक्ष सीतादेवी यादव, केन्द्रीय सदस्यहरु बलबहादुर केसी, फरमूल्लाह मन्सुर, उमाकान्त चौधरी, अजयकुमार चौरसिया, शंकर भण्डारी, गगनकुमार थापा, रामकृष्ण यादव र डा डिला संग्रौलाले आफ्नो धारणा राख्नु भएको थियो ।कार्यसमितिको अर्को बैठककेन्द्रीय कार्यसमितिको बैठक २०७७ चैत्र २७ गते शुक्रबार दिउँसो २ बजे पार्टीको केन्द्रीय कार्यालयमा पुनः बस्नेछ ।जय नेपाल !कृष्णप्रसाद पौडेलमुख्य सचिव"
कांग्रेसको क्रियाशील सदस्यता वितरण चैत्र मसान्तसम्म,"काठमाडौं : नेपाली कांग्रेसले क्रियाशील सदस्यता नवीकरण र वितरणको अवधि चैत मसान्तसम्म बढाउने निर्णय गरेको छ । पार्टी कार्यालय सानेपामा शुक्रबार राति सम्पन्न कांग्रेसको केन्द्रीय कार्यसमितिको बैठकले सो निर्णय गरेको हो । यसअघि चैत १० सम्म उक्त कार्य सम्पन्न गर्नुपर्ने निर्णय गरिएको थियो । केही जिल्लाको सदस्यता वितरण र नवीकरणको काम बाँकी रहेकाले केन्द्रीय सदस्य रमेश लेखकको संयोजकत्वको क्रियाशील सदस्यता छानबिन समितिले थप समय मागेपछि बैठकले चैत मसान्तसम्मको समय बढाएको पार्टी प्रवक्ता विश्वप्रकाश शर्माले बताए । सो बैठकले कांग्रेसको नेतृत्वमा नयाँ सरकार गठनका लागि पहल गर्ने समेत निर्णय गरेको पार्टीका प्रवक्ता शर्माले जानकारी दिए। शुक्रबार दिउँसो २ बजेका लागि तय भएको बैठक राति ८ बजे मात्र बसेको थियो । बैठक बस्नुअघि पार्टी सभापति शेरबहादुर देउवा, वरिष्ठ नेता रामचन्द्र पौडेल तथा अन्य पदाधिकारीबीच अनौपचारिक रुपमा झण्डै छ घण्टा पार्टी कार्यालयमै छलफल भएको थियो । पार्टी प्रवक्ता शर्माले प्रतिनिधिसभाको पुनःस्थापनापछि पनि प्रधानमन्त्री ओलीले पद त्याग गरेर मार्ग प्रसस्त नगरेपछि कांग्रेस राजीनामा माग्ने निर्णयमा पुगेको बताए।"
"गोरखामा जीप दुर्घटना : दुई जनाको मृत्यु, सात घाइते","गोरखा : गोरखाको बारपाकमा भएको जीप दुर्घटनामा दुई जनाको मृत्यु भएको छ। सातजना घाइते भएका छन्। लम्जुङको बिचौरबाट बारपाक भ्रमण गरेर फर्केका युवा चढेको जीप शनिबार साँझ पौने साते बजे दुर्घटना हुँदा बिचौरका दुई जनाको मृत्यु भएको उद्धारमा खटिरहेका स्थानीय टेकबहादुर गुरुङले जानकारी दिए। अहिले भर्खरै दुर्घटना भएको हो। दुईजना मरिसकेका छन्। सातजनालाई उतारेर बसमा हालेर अस्पताल पठाउने तयारी भइरहेको छ, गुरुङले भने, प्रहरी पनि भर्खरै आइपुगेका छन्। मृतक र घाइतेको नाम ठेगाना केही पनि खुलेको छैन। जीप राङरुङको भीरबाट ६० मिटर तल दरौँदी खोलामा खसेको उद्धारमा खटिएका अर्का स्थानीय कुमार गुरुङले बताए। घटनाबारे जानकारी पाउने बित्तिकै इप्रका जौबारीका इन्स्पेक्टरको कमाण्डमा जौबारी र प्रहरी चौकी बालुवाबाट टोली खटिएको जिल्ला प्रहरी प्रमुख एसपी शेखर खनालले जानकारी दिए। जीपमा ९ यात्रु मात्र सवार रहेको स्थानीयले बताएका छन्।"
दाङमा बस दुर्घटना : मृत्यु भएका दुईजनाकै सनाखत,"दाङ : यात्रुबाहक बस दुर्घटना हुँदा मृत्यु भएका दुईजनाको सनाखत भएको छ। मृत्यु हुनेमा लमही नगरपालिका९ पैतेका २९ वर्षीय अतिराम चौधरी र बुटवल सैनामैनाका यादव खनाल रहेको जिल्ला प्रहरी कार्यालय दाङका प्रहरी उपरीक्षक गणेश चन्दले जानकारी दिए। दाङको तुलसीपुरदेखि भालुवाङतर्फ जाँदै गरेको लु१ख ९८६३ नम्बरको यात्रुबस बस लमहीघोराही सडकखण्डको मुसोट नजिकै शुक्रबार बेलुका दुर्घटना हुँदा २९ जना यात्रु घाइते भएका थिए। घाइते भएकामध्ये छ मध्यम, दुई गम्भीर घाइते भएको र अन्यको अवस्था सामान्य रहेको प्रहरीले जनाएको छ। दुईजनालाई गए राति नै थप उपचारको लागि कोहलपुर शिक्षण अस्पतालमा पठाइएको छ भने ६ जनाको लमही अस्पतालमा उपचार भइरहेको छ। अन्य घाइते उपचारपछि घर फर्किसकेका छन्। बस ब्रेक फेल भएर दुर्घटना भएको प्रहरीले जनाएको छ।"
"बाँकेको नरैनापुरमा आगलागीबाट १५० घरगोठ नष्ट, ३ घाइते","नेपालगन्ज : बाँकेको नरैनापुर गाउँपालिका४ खोदवा गाउँमा शनिबार आगलागी हुँदा डेढ सय घरगोठ जलेर नष्ट भएका छन्। घटनास्थल पुगेका बाँकेका प्रहरी प्रमुख एसपी ओमबहादुर रानाका अनुसार दिउँसो ३:३५ बजे आगलागीमा परी ३ जना घाइते भएका छन्। घाइतेको भेरी अस्पताल नेपालगन्जमा उपचार भइरहेको छ। क्षतिको एकिन विवरण अझैं संकलन भइसकेको छैन। आगलागीको सूचना पाउने बित्तिकै नरैनापुर गाउँपालिकाको एउटा र नेपालगन्ज उपमहानगरपालिकाका दुई वटा दमकल घटनास्थल पुगेका थिए। जिल्ला सदरमुकाम नेपालगन्जबाट ४० किमि पूर्वमा रहेको नरैनापुरमा यो वर्ष आगलागी भएको यो पाँचौ पटक हो। नरैनापुर गाउँपालिका अध्यक्ष इस्तियाक अहमद शाहले यस अघि वडा नं १ मा २४, वडा नंं २ मा १८, वडा नं४ मा १० वटा र वडा नं ६ मा ४ वटा घर जलेर नष्ट भएको बताए। उनले भने, धेरैको फुसको छानो भएको घर छन्। पानी नपरेर सुकेको छ। एउटा घरमा आगो लाग्ने बित्तिकै सल्केर एकैपटक धेरै घर जलेर नष्ट हुने गरेका छन्। गाउँपालिका अध्यक्ष शाहले विषम परिस्थितिमा केन्द्र, प्रदेश र अन्य स्थानीय सरकारलाई सहयोगको लागि सामाजिक सञ्जालमार्फत अपिल पनि गरेका छन्। आगलागी भएको क्षेत्रमा सुरक्षाकर्मी, रेडक्रस र स्थानीय तहले टेण्ट टाँगेर पीडित परिवारलाई बास र गासको व्यवस्था गरिरहेका छन्।"
अपराह्नपछि मेघगर्जनसहित वर्षाको सम्भावना,काठमाडौं : देशका पहाडी भूभागमा आंशिक बदली रही अपराह्नपछि केही स्थानमा मेघगर्जन र चट्याङसहित हल्का वर्षा हुने भएको छ। जल तथा मौसम विज्ञान विभागले स्थानीय वायुको प्रभावले देशका अधिकांश स्थानमा आंशिकदेखि बदली रही पहाडी भूभागका केही स्थानमा अपराह्नपछि मेघगर्जन र चट्याङसहित हल्का वर्षाको सम्भावना रहेको जनाएको छ। बिहानपख घाम लागे पनि दिउँसोदेखि स्थानीय वायु सक्रिय भइ पहाडी भूभागमा वर्षाको सम्भावना देखिएको हो। हाल देशका पहाडी भूभागमा आंशिक बदली रही बाँकी भूभागमा मौसम सामान्यातया सफा रहेको छ। दिउँसो देशका प्रदेश नं १ र गण्डकी प्रदेशका पहाडी भूभागमा आंशिकदेखि सामान्य बदली रही अपराह्नपछि केही स्थानमा मेघगर्जन र चट्याङसहित हल्का वर्षाको सम्भावना रहेको बताइएको छ। मौसम पूर्वानुमान महाशाखाको पछिल्लो विवरणअनुसार शनिबार काठमाडौं उपत्यकाको न्यूनतम तापक्रम आठ दशमलव सात डिग्री र अधिकतम तापक्रम २७ दशमलव पाँच डिग्री सेल्सियस रहेको छ। त्यस्तै आज सबैभन्दा कम जुम्लाको न्यूनतम माइनस एक दशमलव नौ डिग्री र सबैभन्दा धेरै जनकपुरको अधिकतम तापक्रम ३५ दशमलव आठ डिग्री सेल्सियस रहेको छ।
पालुङ्टार नगरपालिकामा फोहरमैला प्रशोधनकेन्द्र सञ्चालन,"गोरखा : गोरखाको पालुङटार नगरपालिकामा फोहरमैला प्रशोधनकेन्द्र सञ्चालनमा आएको छ। वडा नं ३ को गिद्देखोला फाँटमा निर्माण सम्पन्न प्रशोधनकेन्द्रको शुक्रबार नगरपालिकाका मेयर दीपकबाबु कँडेलले उद्घाटन गरेका हुन्। छाया नेपालसँग सहकार्य गरी पालुङटार नगरपालिकाले ३५ लाख रुपैयाँ लागतमा फोहरमैला प्रशोधनकेन्द्र निर्माण गरेको हो। १६ रोपनी क्षेत्रफलमा फैलिएको फोहरमैला प्रशोधन केन्द्रमा कुहिने फोहरलाई प्रशोधन गरी मल उत्पादन गर्ने र नकुहिने फोहरलाई पुनप्रयोग गर्न मिल्नेलाई संकलन गरी पुन प्रयोग गर्ने ठाउँमा पठाउने र नमिल्नेलाई डम्पिङ गरिने नगपालिकाकी उपमेयर पम्फा बसेलले जानकारी दिइन्। सो प्रशोधन केन्द्रमा हालका लागि वडा नं ३, ४ र ५ का बजार क्षेत्रका बाह्रसय घरधुरीबाट फोहर संकलन गरी प्रशोधन गरिनेछ। पछि अरु वडाका बस्ती क्षेत्रबाट पनि फोहर संकलन गरिने उपमेयर बसेलले जानकारी दिइन्। नगरपालिकाले गत बर्ष नै प्रशोधन गर्ने मेसिन खरिद गरी ल्याएको थियो। तर कोभिडका कारण जडान गरी प्रयोगमा ल्याउन सकेको थिएन। फोहरमैला व्यवस्थापन समितिका अध्यक्ष समेत रहेका वडा नं ५ का अध्यक्ष दीपक पाण्डेको अध्यक्षतामा सम्पन्न प्रशोधन केन्द्र उद्घाटन समारोहमा मेयर कँडेलले फोहोर व्यवस्थापनमा सहयोग गर्न नगरबासीलाई अपिल गरे। शहरीकरणतर्फ उन्मुख हुँदै गरेको यस नगरपालिकामा भविष्यलाई समेत मध्यनजर गर्दै फोहोरमैला प्रशोधन केन्द्र स्थापना गरिएको हो, उनले भने, हामी सबैले हातेमालो गर्दै सुन्दर र सफा पालुङटार बनाउने हो। त्यसैले सबै नागरिकले आफ्नो घरबाट नै कुहिने र नकुहिने फोहोर छुट्याई व्यवस्थापनमा सहयोग गर्न अनुरोध गर्दछु।"
सेती नदीमा डुबेर एकजनाको मृत्यु,डोटी : डोटीको सेती नदीमा पौडी खेल्ने क्रममा एक जनाको मृत्यु भएको छ। सेती प्राविधिक शिक्षालय दिपायलमा सबओभरसियर पहिलो वर्षमा अध्ययनरत २२ वर्षका दिपेन्द्र सिं धामीको शनिबार दिउँसो करिब १२ बजेतिर डुबेर मृत्यु भएको दिपायल ईलाका प्रहरी कार्यालयका इन्चार्ज प्रहरी नायब निरीक्षक रूप सिं थापाले जानकारी दिए। दार्चुलाको मालिकार्जुन गाउँपालिका४ स्थायी घर भएका मृतक धामी केही महिनादेखि प्राविधिक शिक्षालयमा अध्ययन गर्दै आइरहेका थिए। शिखर नगरपालिका१ कालागाड स्थित सालमुनी मन्दिरमा आफन्तकोमा पूजामा गएका मृतक धामी छेउमै बग्ने सेती नदीमा साथीहरूसँग पौडी खेल्न गएका र पौडी खेल्न नआउँदा डुबेर मृत्यु भएको प्रहरीले जनाएको छ। दार्चुला उनका आफन्तलाई खबर भइसकेको र आफन्त आएपछि मृतकको लाश जिम्मा लगाइने प्रहरीले जनाएको छ।
विपना बन्यो मेलम्ची,"काठमाडौं : राष्ट्रपति विद्यादेवी भण्डारीले शुक्रबार भृकुटीमण्डपमा मेलम्चीको पानी वितरण उद्घाटन गरेकी छन्। मेलम्चीको पानी चैत १५ गतेदेखि नै उपभोक्तालाई वितरण गर्न थालिएकामा ६ दिनपछि औपचारिक उद्घाटन गरिएको हो। खानेपानी मन्त्रालयले भृकुटीमण्डपमा आयोजना गरेको कार्यक्रममा राष्ट्रपति भण्डारीले तीन ढुंगेधाराबाट पानी खोली शुभारम्भ गरेकी हुन्। प्रधानमन्त्री भएका बेला कृष्णप्रसाद भट्टराईले सार्वजनिक प्रतिबद्धता जाहेर गर्नुभएपछि चर्चामा आएको मेलम्ची खानेपानी आयोजना वर्तमान प्रधानमन्त्री केपी शर्मा ओलीका पालामा सम्पन्न भएको छ, राष्ट्रपति भण्डारीले भनिन्, पानी र जीवनबीच अभिन्न सम्बन्ध रहेकाले पहिलो चरणको मेलम्ची सम्पन्न हुँदा उपत्यकावासीलाई केही राहत भएको छ। दोस्रो चरणको काम पनि यथासम्भव छिटो सम्पन्न हुनुपर्छ। उनले उपत्यकामा पानीको स्रोत प्रदूषित भएका बेला मेलम्चीको पानी वितरण भएपछि स्वच्छ खानेपानी उपलब्ध भएको बताइन्। मेलम्चीबाट आउने स्वच्छ पानीले उपत्यकावासीमा राहत मिलेको उल्लेख गर्दै उनले पानीका स्रोत संरक्षणसँगै वायु प्रदूषण कम गर्न सहयोग मिल्ने विश्वास व्यक्त गरिन्। अब सरकारले लार्के र यांग्रीको पानी काठमाडौं ल्याउने तयारी थालेको छ। प्रधानमन्त्री केपी शर्मा ओलीले तीन वर्षपछि यांग्री र लार्केको पानी काठमाडौं ल्याइने बताए। प्राविधिक पक्ष हिसाब गरेको छैन, प्रधानमन्त्री ओलीले भने, काठमाडौंवासीको पानीको सपना पूरा गर्न यांग्री र लार्केको पानी ल्याउन ढिलाइ गर्नुहुन्न। ती नदीको पानी मेलम्चीमा मिसाएपछि मात्रै काठमाडौंवासीको पानीको सपना पूरा हुनेछ। मेलम्ची, यांग्री र लार्के नदीबाट १७१७ करोड लिटर गरी ५१ करोड लिटर पानी ल्याउने योजनास्वरूप पहिलो चरणमा १७ करोड लिटर पानी आउन थालेको हो। मेलम्चीबाट वैशाखभित्र १७ करोड लिटर आउनेछ। अहिले साढे ८ करोड लिटर आइरहेको जनाइएको छ। उपत्यकामा दैनिक ४० करोड लिटरभन्दा बढी माग छ। मेलम्ची डिजाइन गर्दा उपत्यकामा ५० लाख जनसंख्या पुग्ने अनुमान गरिएको थियो। तर, अहिले ६० लाखभन्दा बढीको बसोबास छ। तापनि, दैनिक खानेपानी आपूर्ति प्रतिव्यक्ति सय लिटर हुनेछ। मेलम्ची खानेपानी आयोजनाका प्रवक्ता राजेन्द्र पन्तका अनुसार यांग्री र लार्केको पानी ल्याउन नौ किलोमिटर सुरुङ खन्नुपर्छ। तर, प्रवक्ता पन्तले सुरुङ या डिप बोरिङ कुन विधिबाट काम गर्ने भन्ने अझै टुंगो लाग्न बाँकी रहेको बताए। सुन्दरीजलस्थित प्रशोधन केन्द्रबाट चैत १५ गतेदेखि थोक वितरण प्रणाली हुँदै काठमाडौंका घरघरमा पानी आउन थालेको हो। सुरुका चरणमा काठमाडौं खानेपानी उपत्यका लिमिटेड (केयूकेएल)का पुराना पाइपलाइनबाटै वितरण गरिने भएको छ। पुरानासँगै नयाँ पाइपबाट पनि परीक्षण भइरहेको केयूकेलका प्रवक्ता प्रकाशकुमार राईले बताए। मीनभवन, अनामनगर, आरुबारी, महांकाल, बाँसबारी, बालाजु, पानीपोखरी, कीर्तिपुर, भक्तपुरको बोडे र ललितपुरको खुमलटारमा पानीट्यांकी बनाइएको छ। खानेपानीमन्त्री मणिचन्द्र थापाले सुरुमा पुरानो पाइपलाइनबाट पानी दिन थालिए पनि छिट्टै नयाँबाट दिन सुरु गरिने बताए। काठमाडौं महानगरपालिकाका मेयर विद्यासुन्दर शाक्यले मेलम्ची आएसँगै खानेपानीको हाहाकार अन्त्य भएको बताए। चाहिनेजति मात्र प्रयोग गरेर पानीको सदुपयोग गर्न सके तत्काल मेलम्चीले काठमाडौंको प्यास मेटाउँछ, मेयर शाक्यले भने, यांग्री र लार्के पनि छिट्टै ल्याउनुपर्छ। आयोजनाको सुरुआती लागत १७ अर्ब ४३ करोड ७४ लाख रुपैयाँ अनुमान गरिएको थियो। तर, सुरुङ, हेडवक्र्स, सडकलगायतमा झन्डै ३० अर्ब खर्च भइसकेको जनाइएको छ। उपत्यकामा पानी वितरण गर्न केयूकेएलले १ हजार १ सय किलोमिटर पाइपलाइन निर्माण गरेको छ। त्यस्तै २ सय किलोमिटर पाइपलाइनको कामअघि बढेको छ। प्रत्येक घरमा चैतभित्रै पानी पुर्याउने गरी धारा जडान गरिएको छ। १ लाख १० हजार धारा जडान गर्नुपर्नेमा अधिकांश सम्पन्न भइसकेको छ। मेलम्चीको सपना तत्कालीन प्रधानमन्त्री कृष्णप्रसाद भट्टराईले २०४८ सालमा देखाएका थिए। उपत्यकामा खानेपानी समस्याको दीर्घकालीन समाधान गर्न मेलम्चीसहित २२ वटा विकल्प २०४१ सालमा पहिचान गरिएको मेलम्ची खानेपानी विकास समितिको २०७६७७ को वार्षिक प्रगति प्रतिवेदनमा उल्लेख छ। सरकारले खानेपानीको खोजी गर्ने क्रममा २०२९ सालदेखि पानीका सम्भाव्य स्रोतहरूको अध्ययन थालेको पनि प्रतिवेदनमा जनाइएको छ। लगानीकर्ता पहिचान गरी आयोजना कार्यान्वयन गर्न २०५२ सालमा मेलम्ची खानेपानी लिमिटेड स्थापना गरिएको थियो। त्यस्तै, २०५५ मा मेलम्ची खानेपानी विकास समिति गठन गरियो। त्यसपछि २०५७ मा एसियाली विकास बैंकले आयोजनामा लगानी गर्ने सहमति जनाई ऋण सम्झौता गरियो। आयोजनाको काम २०५८ र सुरुङ निर्माण २०६६ सालमा थालिएको थियो। जापान खुसी मेलम्ची खानेपानी आयोजना सफलतापूर्वक सम्पन्न भएकोमा जापानले खुसी प्रकट गरेको छ। काठमाडौंवासीलाई सुरक्षित खानेपानी उपलब्ध हुनु गौरवको विषय भएको जापानी राजदूतावासले जनाएको छ। मेलम्ची आयोजनाअन्तर्गत सुन्दरीजलस्थित खानेपानी प्रशोधन केन्द्रको निर्माणका लागि जापानले ५ अर्ब ८० करोड ६ लाख (५ हजार ८ सय ६ मिलियन डलर) ऋण सहयोग गरेको थियो। सन् २००१ मा नेपाल र जापान सरकारबीच ऋण सहयोगमा हस्ताक्षर भएको थियो। जापानी सहयोगमा प्रशोधन केन्द्रका निर्माण २०१७ मा सम्पन्न भएको थियो। प्रशोधन केन्द्रले प्रतिदिन ८ करोड ५० लाख लिटर पानी प्रशोधन गर्ने सक्ने क्षमता प्रशोधन केन्द्रको छ। प्रशोधित पानी उपलब्ध भएसँगै अब काठमाडौंवासीले ट्यांकरको पानी तथा इनारको पानीमा भर पर्नुपर्ने अवस्थाको अन्त्य हुनेछ। मेलम्ची आयोजनाको सफलतापूर्वक समापनले जापान र नेपालको सम्बन्ध अझै मैत्रीपूर्ण बनाउनेछ, राजदूतावासको विज्ञप्तिमा छ। आजदेखि बालाजु क्षेत्रमा मेलम्चीको पानी वितरण राष्ट्रपतिबाट मेलम्चीको खानेपानी वितरणको औपचारिक उद्घाटन (लाइभ) काठमाडौंमा मेलम्चीको पानी वितरण कार्यक्रम (फोटो फिचर) मेलम्चीको स्वच्छ पानीले उपत्यकावासीलाई राहत मिलेको छ : राष्ट्रपति भण्डारी"
ट्रकभित्र भुसको बोराले छोपेर उपभोग्य वस्तुको तस्करी,"विराटनगर : मोरङको दक्षिणपूर्वी नाकाबाट ढुवानीका ठूला साधनभित्र भुसको बोराले छोपेर खाद्यान्न लगायत उपभोग्य वस्तुको तस्करी हुने गरेको पाइएको छ। तस्करीमा संलग्न गिरोहले भारतबाट भन्सार छली गरेर दैनिक उपभोग्यसहित अन्य वस्तुको अवैध आयात गरिरहेको पुष्टि भएको हो। सशस्त्र प्रहरी बल बीओपी (बोर्डर आउट पोस्ट) रंगेलीका प्रहरी निरीक्षक कमलबहादुर अधिकारी नेतृत्वको टोलीले शुक्रबारसाँझ ठूलो परिणामको तस्करीको सामाग्री नियन्त्रणमा लिएको छ। सशस्त्र टोलीले तस्करीमा प्रयोग गरिएको मिनी ट्रक पनि नियन्त्रणमा लिएको छ। मोरङको रंगेली नगरपालिका५ आमगाछीस्थित धनाट्टि टोलबाट चिनी, गहुँ, चामल, चोकरसमेतका तस्करीका सामाग्री नियन्त्रणमा लिइएको सशस्त्र प्रहरी बल मोरङका प्रमुख एसपी तीर्थ पौडेलले जानकारी दिए। नेपालभारत सिमावर्ती क्षेत्रमा पर्ने धनाट्टिमा सशस्त्र प्रहरीको बीओपी यही चैत ९ गते उद्धघाटन गरेर सञ्चालनमा ल्याइएको थियो। एसपी पौडेलकाअनुसार विशेष सूचनाका आधारमा को १ ख ४४०० नम्बरको मिनी ट्रकमा लोड गरेर भारतबाट नेपालतिर ल्याउँदै गरेको अवस्थामा ट्रकसहित तस्करीका सामाग्री बरामद भएको छ। ट्रक र अवैध सामान गरेर १६ लाख रुपैयाँ बराबरको रहेको उनको भनाइ छ। सशस्त्र प्रहरीले मोरङको बेलबारीमा किराना पसल सञ्चालन गरेर बसेका भरत साहले सामान ल्याएको जनाएको छ। किराना पसल सञ्चालन गरेर बसेका उनी भारतबाट सामान तस्करी गर्ने धन्दामा लामो समयदेखि संलग्न रहेको सशस्त्रको भनाइ छ। ढुवानीको साधनसहित अवैध सामान नियन्त्रणमा लिएपछि साह फरार बनेका छन्। भारतबाट सीमा कटाएर नेपाल छिराउनसाथ सशस्त्रले नियन्त्रणमा लिएर चेकजाँच गर्न खोज्दा ट्रक छाडेर चालक फरार बनेपछि खोजी तीव्र पारिएको एसपी पौडेलको भनाइ छ। उनका अनुसार पछिल्लो समय सीमा नाकामा निगरानी बढाएर उच्च सतर्कता अपनाइएपछि तस्करीमा नयाँ उपाय लगाउँदै ढुवानीका ठूला साधनको प्रयोग गर्न थालिएको पुष्टि भएको छ।तस्करीका सामान लोड गर्दै माथिबाट धानको भुसको बोराले छोपेर ल्याएको अवस्थामा ट्रक फेला परेको हो, उनले भने, सशस्त्रलाई देख्नासाथ चालक छाडेर भागेसँगै ट्रकलाई नियन्त्रणमा लिएर चेकजाँच गर्दा अवैध सामान फेला परेको थियो। बरामद भएका सामग्रीको कुनै बिल पनि नभएको उनको भनाइ छ। पछिल्लो समय सीमामा कडाई गर्न थालिएपछि तस्करीमा संलग्नले नयाँ जुक्ति लगाउँदै ढुवानीका साधन प्रयोग गरेर अवैध धन्दा चलाइरहेको पाइएको सशस्त्रको भनाइ छ। एसपी पौडेलले बरामद भएको तस्करीका सामानसहित ट्रकलाई आवश्यक कारबाहीका लागि विराटनगर भन्सार कार्यालयमा बुझाइने बताए। सशस्त्र प्रहरी बल प्रदेश १ का प्रमुख डीआईजी वंशीराज दाहालले नेपालभारत सीमा क्षेत्रबाट हुने अवैध धन्दा नियन्त्रणमा लिन र सीमा क्षेत्रमा शान्ति सुरक्षाको अवस्था सुदृढ बनाउन निर्देशन दिँदै विशेष टोली परिचालन गरेका छन्। भारतसँगको ६३ दशमलव ४ किलोमिटर खुला सीमा रहेको मोरङमा सीमा सुरक्षा र तस्करी नियन्त्रणको मुख्य जिम्मेवारी पाएको सशस्त्र प्रहरीको ११ वटा बीओपी छन्। राष्ट्रिय सुरक्षामा महत्वपूर्ण भूमिका निर्वाह गर्न सीमा अतिक्रमण, अन्तर्राष्ट्रिय आतंकवादी समूहको घुसपैठ, अवैध हतियार र गोलीगट्ठा तथा विष्फोटक पदार्थको ओसारपसार नियन्त्रण सशस्त्रको प्राथमिकतामा रहेको दाहालले बताए। लागुऔषधको ओसारपसार, जडिबुटी तथा वन पैदावारको ओसारपसार, मानव बेचबिखन, मानव तस्करीजस्ता मानवताविरुद्धका अन्तरदेशीय अपराध नियन्त्रणमा सशस्त्रले महत्वपूर्ण भूमिका निर्वाह गरिरहेको जानकारी उनले दिए। डीआईजी दाहालकाअनुसार दुई देशबीचको सीमा क्षेत्रलाई व्यवस्थित गर्दै तस्करी नियन्त्रण गरेर राज्यको अर्थतन्त्रमा महत्वपूर्ण योगदान पुर्याएर सीमा क्षेत्रका बासिन्दालाई विपद्का समयमा सहयोग गर्ने र चोरी डकैती नियन्त्रण गरेर आम नागरिकलाई सुरक्षाको प्रत्याभूति दिलाउने अभियानमा सशस्त्र प्रहरी छ। विभिन्न खाले अपराध, अवैध गतिविधी, सीमा अतिक्रमण लगायतका समस्या र चोरी तस्करी नियन्त्रण गर्न कुनै कसर बाँकी नराख्न सशस्त्रलाई उनको निर्देशन छ।"
तीन किलोमिटर हुलाकी सडकमा कालोपत्रे हुन सकेन,"वीरगञ्ज : सरकारको प्राथमिकतामा परेको वीरगञ्ज ठोरी हुलाकी सडकको मध्य भागमा अवस्थित रुखका कारण तीन किलोमिटर हुलाकी सडकमा कालोपत्रे हुन नसकेको हुलाकी राजमार्ग निर्देशनालय योजना कार्यालय वीरगञ्जले जनाएको छ। तीसतीस किलोमिटर गरी दुई प्याकेजमा निर्माण भएको सो हुलाकी सडकखण्डअन्तर्गत दोस्रो प्याकेजको चमरी टोलदेखि ठोरी गाउँपालिका वडा नं १ र २ अन्तर्गत चितवन राष्ट्रिय निकुञ्जको बफरजोन एरिया पर्ने भएकाले र त्यहाँ सडकको बीच भागमा २३ वटा सालको पुरानो रुख काट्न निकुञ्जले अनुमति नदिएकाले सो ठाउँको सडकखण्डमा पिच हुन नसकेको सूचना अधिकारी सञ्जयकुमार ठाकुरले बताए। वीरगञ्जदेखि ठोरीसम्म दुई प्याकेजमा निर्माण भएको सो हुलाकी सडक रु दुई अर्ब ११ करोड भारतीय सरकारको अनुदानमा निर्माण भएको हो। सो सडकअन्तर्गत पहिलो प्याकेजमा वीरगञ्जदेखि चमरी टोलसम्म ३० किलोमिटर र दोस्रो प्याकेजमा चमरी टोलदेखि ठोरीसम्म ३० किलोमिटर गरी जम्मा ६० किलोमिटर लम्बाइ रहेको छ। विवादको कारण अहिले सो सडकमा ठोरी चमरी टोलदेखि ठोरी गाउँपालिका वडा नं १ सम्म जम्मा २७ किलोमिटर भागमा कालोपत्रे गरिएको छ भने तीन किलोमिटर सडकखण्डको मध्य भागमा २३ वटा सालको पुरानो रुख रहेको र सो रुख काट्न निकुञ्जले अनुमति नदिएकाले सो सडकखण्डमा पिच हुन नसकेको सो कार्यालयका प्रतिनिधि रामनाथ चौधरीले बताए। 'ठोरी गाउँपालिका वडा नं १ र २ मा रहेको रुख काट्न निकुञ्जले अनुमति नदिएकाले सो ठाउँको सडकमा पिच हुन नसकेको हो', ठोरी गाउँपालिकाका अध्यक्ष पिएल श्रेष्ठले भने। चितवन राष्ट्रिय निकुञ्जका प्रमुख संरक्षण अधिकृत मणिनाथ बरालसँग सम्पर्क गर्दा उहाँले बीच सडकमा परेको रुख काट्ने निर्णय निकुञ्जले गर्न नसक्ने बताए। त्यसको लागि मन्त्रिपरिषद्को निर्णय आवश्यक रहेको उनले बताए। बीच सडकमा रहेको रुख हटाउन नसकिंदा त्यस क्षेत्रमा सवारी आवागमनमा कठिनाइ भइ दुर्घटनासमेत निम्त्याउने ठोरीवासीको भनाइ छ। तीन किलोमिटर सडकमा कालोपत्रे नगरिकनै सो सडक भारतीय कन्सलटेन्सीले हुलाकी राजमार्गलाई हस्तान्तरण गरेपछि त्यसको विरोध हुन् थालेको छ। भारतीय कन्सलटेन्सीका इञ्जिनीयर नुर आलमले हतारमा सो अधुरो सडक हुलाकी राजमार्गका प्रतिनिधि रामनाथ चौधरीलाई हस्तान्तरण गरी संयुक्तरुपमा उद्घाटनसमेत गरिसकिएको छ। चमरी टोलदेखि ठोरीसम्मको सडक निर्माण गर्ने ठेक्का कालिका बानियाँ जेभी कम्पनीले पाएको हो। सो अधुरो सडक हस्तान्तरण भएको विरोधमा ठोरीका बासिन्दा आन्दोलनमा उत्रेर निकुञ्ज मातहतको कार्यालयमा तालाबन्दी गरेका छन्। जसअन्तर्गत चितवन राष्ट्रिय निकुञ्जअन्तर्गत निर्मलबस्ती ठोरी मध्यवर्ती उपभोक्ता समितिको कार्यालय र वनशक्ति सामुदायिक वनको कार्यालयमा अनिश्चितकालीन तालाबन्दी गरिएको सङ्घर्ष समितिका संयोजक जगेन्द्र पौडेलले बताए। ठोरीदेखि चितवनको माडीसम्म १४ किलोमिटर हुलाकी सडकमा अहिले ग्राभेल गरिएको छ। सो खण्डमा दैनिकजसो ठूला तथा सवारी साधन ओहोरदोहोर गर्ने गरेका छन्। कालोपत्रे भएको हुलाकी सडकको छेउछाउको जग्गाको मूल्य अहिले आकासिएको छ। विगत आठ वर्षअघिसम्म मानिसलाई वीरगञ्जबाट ठोरी जान करिब चार घण्टा जति लाग्ने गथ्र्यो भने अहिले हुलाकी सडक बनेपछि एक घण्टामै ठोरी पुग्ने गरेको स्थानीय विजय पण्डितको भनाइ छ। ठोरीदेखि चितवनको माडीसम्म ग्राभेल सडकमा यातायातका सवारी साधन चल्न थालेपछि मानिसलाई ठोरी माडीसम्म आवतजावत गर्न सजिलो भएको छ।"
मुस्ताङमा सेनाको सफा हिमाल अभियान,"जोमसोम: मुस्ताङमा नेपाली सेनाले 'सफा हिमाल' अभियान सुरु गरेको छ । सरकारको राष्ट्रिय अभियान २०२१ अन्तर्गत प्रकृति तथा पर्यावरण संरक्षण तथा जलवायु परिवर्तनको असर न्युनिकरण गर्न सफा हिमाल अभियान सुरु भएको हो । अभियान अन्तर्गत सगरमाथा लगायत ६ वटा हिमाल सरसफाइ गर्ने कार्यक्रम सेनाले तय गरेको मुस्ताङको जोमसोम स्थित सैनिक उच्चशिखर शिक्षालयमा आयोजित कार्यक्रममा जनाएको हो । सेनाले हिमाली जिल्ला मुस्ताङमा सफा हिमाल कार्यक्रममा सेनाका ५० जना सहभागी गराउने जनाएको छ । मुस्ताङको खम्पा हेडक्वाटर कैसाङ क्याम्प क्षेत्र र जोमसोममा तालिम सञ्चालन गरेको जनाएको छ । तालिम लिइरहेका सेनाको टोलीबाट हिमाल सरसफाइ कार्यक्रम सम्बन्धी जानकारी एंव सरसफाइआरोहरण दौरान आइपर्ने समस्या र चुनौती बारे प्रशिक्षण गरिएको छ । शुक्रबार शिक्षालयको क्याम्पमा हिमाल सफाअभियानमा आउनसक्ने विपद् उद्दार सम्बन्धी नाटक (डेमो) प्रर्दशन गरियो । अभियानको नेतृत्व गर्ने सेनाको टोलीले अन्तरक्रिया तथा कार्यक्रमबारे स्थानीय जनप्रतिनिधि, प्रशासन, स्थानीय तह, सुरक्षा निकाय, एक्याप र अन्य निकायलाई जानकारी गराएको छ । अभियान अन्तर्गत मुस्ताङमा खटिएको टोलीले धवलागिरि हिमाल सरसफाइ गर्ने तयारी गरेको जनाएको छ । यसका लागि सरोकारवाला निकायसँग सहयोग र समन्वय गर्न छलफल गरिएको छ । सरकारको सफा हिमाल अभियान अन्तर्गत प्रदुषण रोक्ने, जलवायु परिवर्तन न्युनिकरण गर्ने हिमाली अर्थव्यवस्था अभिवृद्धि गर्न सरकारलाई सहयोग गर्ने, पर्यटन प्रर्वद्धन तथा पर्वतारोहीलाई आकर्षित गर्ने र भावी पुस्ताको लागि हिमालको संरक्षण गर्ने लक्ष्य रहेको बताइएको छ । सेनाले जिम्मा पाएको यस अभियानमा नेपालका व्यवसायीक पर्वतारोही समेतलाई समावेश गराइने भएको छ । अभियानलाई वन तथा वातावरण मन्त्रालय, पर्यटन मन्त्रालय, पर्यटन विभाग र पर्यटन बोर्डले सहयोग गर्ने जनाइएको छ । अभियान मार्फत् नेपाली सेनाको स्रोत साधनको अधिकतम उपयोग गर्दै संकलित फोहोरको वर्गिकरण गर्ने, अभियानसँग समन्वय राख्ने, सरोकारवाला निकायको पहिचान र सहकार्य गर्ने र धेरै भन्दा धेरै आरोहीलाई बेसक्याम्प भन्दा माथिबाट फोहोर संकलन गर्ने लक्ष्य रहेको बताइएको छ ।"
राजीनामा नदिए अविश्वासको प्रस्ताव ल्याएर ओलीलाई हटाउछौँ : पौडेल,"काठमाडौं : नेपाली कांग्रेसका वरिष्ठ नेता रामचन्द्र पौडेलले प्रधानमन्त्री केपी ओलीले राजीनामा नदिए अविश्वासको प्रस्ताव ल्याएर हटाउने बताएका छन् । शनिबार कांग्रेस नुवाकोटले काठमाडौंमा गरेको कार्यक्रममा बोल्दै पौडेलले ओलीलाई सरकारमा बस्न दिए लोकतन्त्र खतरामा पर्ने भन्दै यस्तो बताएका हुन् । ओलीलाई सत्तामा बस्न दिइरहे लोकतन्त्र र अहिलेसम्मका उपलब्धि नै संकटमा पर्छन्, नेता पौडेलले भने, यदि उनले राजीनामा दिँदैनन् भने संसदमा अविश्वास प्रस्ताव राखेर बिदा गर्छौ । वरिष्ठ नेता पौडेलले पार्टीले प्रधानमन्त्रीको राजीनामा मागिसकेको दाबी गर्दै अविश्वासको प्रस्ताव राखेर हटाउने बताएका हुन्। शुक्रबार बसेको कांग्रेस केन्द्रीय समिति बैठकले ओलीलाई हटाएर सरकार गठनको अग्रसरता लिने निर्णय गरेको थियो । पौडेलले कांग्रेसले सत्तालाई महत्व नदिएको तर ७० वर्ष लामो संघर्षपछि प्राप्त उपलब्धिको रक्षा गर्ने बताए ।"
"मुगुमा जीप दुर्घटना: एकको मृत्यु, पाँच घाइते","मुगु: मुगुको सोरु गाउँपालिकाबाट सदरमुकाम गमगढी आउँदै गरेको यात्रुवाहक जीप दुर्घटना हुँदा एक जना महिलाको घटना स्थलमै मृत्यु भएको छ भने पाँच जना घाइते भएका छन् । सोरु गाउँपालिका८ तारापानीबाट सदरमुकाम गमगढी आउँदै गरेको ग ३ च ११८८ नम्बरको यात्रुवाहक जीप शनिबार दिउँसो १ बजे सोरु गाउँपालिका८ कोट भन्ने स्थानमा दुर्घटना भएको हो । जिल्ला प्रहरी कार्यालय मुगुका अनुसार छ जना यात्रुहरु बोकेर सदरमुकाम गमगढी आउँदै गरेको जीप ३ सय मिटर तल खसेको थियो । मृत्यु हुनेमा सोरु गाउँपालिका७ निवासी ३० वर्षीया गिरीकला बुढाको घटनास्थलमै मृत्यु भएको छ । जिल्ला प्रहरी कार्यालयका प्रहरी निरीक्षक भिमदत्त जोशीका अनुसार घाइते हुनेमा सोरु गाउँपालिका७ निवासी २१ वर्षीय जीप चालक गोविन्द विष्ट, सोही वडाका २५ वर्षीय ललिजङ बुढा, २८ वर्षीय ज्ञानबहादुर बुढा, रत्न बिक र छायाँनाथ रारा नगरपालिका१का ४८ वर्षीय कुलबहादुर मल्ल रहेका छन् । घाइते सबैको जिल्ला अस्पताल मुगुमा उपचार भइरहेको छ ।"
"गोरखामा जीप दुर्घटना : दुई शिक्षकको मृत्यु, एउटै विद्यालयका सात शिक्षक घाइते (अपडेट)","गोरखा : गोरखाको बारपाकमा भएको बोलेरो जीप दुर्घटनामा लम्जुङका दुई शिक्षकको मृत्यु भएको छ। एउटै विद्यालयका सातजना शिक्षक घाइते भएका छन्। बारपाकबाट राङरुङतर्फ झर्दै गरेको ना ५ च ३२९८ नम्बरको जीप दुर्घटना हुँदा दूधपोखरी गाउँपालिका २ बिचौरको बागिश्वरी माविमा अध्यापन गराउने दुई जना शिक्षकको मृत्यु भएको र अन्य शिक्षक घाइते भएका उद्धारमा खटिएका स्थानीय टेकबहादुर गुरुङले जानकारी दिए। शिक्षक सवार जीप शनिबार साँझ साँढे छ बजे राङरुङको भीरबाट करिब ६० मिटर तलको दरौँदी नदीमा खस्दा दूधपोखरी गाउँपालिका २ बिचौरका ५५ बर्षका रामेश्वर न्यौपाने, ४५ बर्षका ठाकुर दवाडी गम्भीर घाइते छन्। त्यस्तै ३० वर्षीय विष्णु दवाडी, २८ वर्षीय अनील मरहठ्ठा, १८ वर्षीय अमृत दवाडी, २६ वर्षीय विष्णु न्यौपाने, २९ वर्षीय अमृत दवाडी, तनहुँको व्यास नगरपालिका १ दमौलीका ३६ वर्षीय सुशील नराल घाइते भएको डीएसपी प्रकाश दाहालले जानकारी दिए। उनीहरुलाई उपचारका लागि गोरखा सदरमुकाम ल्याइएको उनले बताए। गोरखामा जीप दुर्घटना : दुई जनाको मृत्यु, सात घाइते नराल दूधपोखरी गाउँपालिकाका शिक्षा शाखा प्रमुख हुन् भने अन्य आठ जना लम्जुङको वागिश्वरी माविका शिक्षक हुन्। उनीहरुलाई स्थानीयबासी, प्रहरीको टोलीले उद्धार गरेको थियो।"
एकैदिन १६५ सडक शिलान्यास : ५७ अर्ब १० करोडको लागत,"काठमाडौं : प्रधानमन्त्री केपी शर्मा ओलीले शनिबार एकैपटक १६५ सडकको शिलान्यास गरेका छन्। प्रधानमन्त्री निवास बालुवाटारमा भएको विशेष समारोह भर्चुअलमाध्यमबाट उनले हरेक निर्वाचन क्षेत्रमा एक वटा सडक हुने गरी १६५ सडकको शिलान्यास गरेका हुन्। रु ५७ अर्ब १० करोडको लागतमा तीन वर्षमा निर्माण गर्ने गरी ती सडक सम्पन्न गर्ने लक्ष्य लिइएको छ । एक सय ६५ निर्वाचन क्षेत्रमा एकएक वटा सडकका दरले शिलान्यास गरिएको हो । प्रधानमन्त्री ओलीले सम्बन्धित मन्त्रालय, विभाग र सरोकारवालालाई शिलन्यास गरेका सडकका काम ढिला नगर्नसमेत आग्रह गरे। उनले आफू प्रधानमन्त्री भएदेखि अहिलेसम्म कालोपत्र सडक निर्माण र स्तरोन्नति सडक तीन हजार ५१२ किलोमिटर भएको जानकारी दिए। उनका अनुसार ६२८ वटा सडक पुल (झोलुङ्गे) पुलबाहेक निर्माण भएका छन् । कार्यक्रममा यातायात तथा भौतिक पूर्वाधारमन्त्री वसन्त नेम्बाङले तीन वर्षमा तीन हजार ५१२ किलोमिटर छ लेनका सडक निर्माण भइरहेको जानकारी दिए। यस्तै तीन हजार ३०० किलोमिटर ग्राभेल सडक, एक हजार ६८६ किलोमिटर नयाँ ट्र्याकका सडक पनि निर्माणका क्रममा रहेको उनले जानकारी गराए। उनले पूर्वपश्चिम राजमार्गलाई चारदेखि छ लेनसम्म विस्तार गर्न थालिएको बताए। उनका अनुसार प्रतिदिन ६५ किलोमिटर बाटो निर्माण सङ्घीय सरकारले गरिरहेको छ । समारोहमा सरकारका मन्त्री, प्रतिनिधिसभा तथा राष्ट्रियसभाका सदस्यको समेत उपस्थिति रहेको थियो।"
मुस्ताङमा २० वर्षीय युवाको मृत्यु,जोमसोम : हिमाली जिल्ला मुस्ताङमा एक बेवारिसे युवाको मृत्यु भएको छ। मुस्ताङको वारागुङ मुक्तिक्षेत्र गाउँपालिका३ कागबेनीमा शुक्रबार बेवारिसे भेटिएका युवाको उपचारका क्रममा जिल्ला अस्पताल जोमसोममा साँझ ६ बजे मृत्यु भएको जिल्ला प्रहरी कार्यालय मुस्ताङले जनाएको छ। जिल्ला प्रहरी कार्यालय मुस्ताङका प्रहरी निरीक्षक आशीष अधिकारीका अनुसार जोमसोम अस्पतालमा उपचारका क्रममा नामथर र ठेगाना नखुलेको अन्दाजी २० वर्ष उमेरको मृत्यु भएको हो। प्रहरीको प्रारम्भिक अनुसन्धान अनुसार मृत्यु भएको व्यक्ति बिहीबार मुस्ताङ आएको र कागबेनीमा होटलमा नबसी मदिरा खाएर अर्धचेतमा अवस्थामा लडेको देखिएपछि स्थानीयले प्रहरीलाई खबर गरेको उल्लेख गरिएको छ। प्रहरीले अर्धचेत युवालाई उपचारका लागि अस्पताल ल्याएकोमा त्यसपछि मृत्यु भएको जनाइएको छ। प्रहरी निरीक्षक अधिकारीले बेवारिसे युवकको शव अस्पतालको मुर्दाघरमा राखिएको र मृतकको नामथर र ठेगाना पत्ता लगाउन हुलिया परिपत्र प्रदेशमा पत्राचार गरिएको बताए। मृत भेटिएका युवा मुस्ताङमा घुम्न हो वा मजदुरी गर्ने प्रयोजनमा आएका हुन् भन्ने समेत स्पष्ट हुन सकेको छैन। घटनाबारे प्रहरीले आवश्यक अनुसन्धान प्रक्रिया अघि बढाएको जनाएको छ।
