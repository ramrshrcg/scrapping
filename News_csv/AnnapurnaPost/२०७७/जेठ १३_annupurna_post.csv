शीर्षक,विवरण
भारतको अवाञ्छित अवरोध,"नेपालको प्रमुख निकासी वस्तुका रूपमा भारतीय बजारमा प्रवेश पाइरहेको नेपाली चियालाई भारतले बिनाकारण अवरोध गरेको छ। विश्व व्यापार प्रणालीका प्रचलित सिद्धान्त र मान्यतको बेवास्ता गर्दै भारतले केही वर्षअघि पनि अदुवा निकासीमा विवाद खडा गरेको थियो। केही साताअघि मात्रै पनि भारतले नेपालबाट भारतमा पाम तेल आयात गरिरहेका कम्पनीहरूको लाइसेन्स खारेज गरेको थियो। नेपालभारतबीचको व्यापारमा भारतले नेपाली उत्पादनलाई पटकपटक बिनाकारण अवरोध खडा गर्ने, दिँदै आएको सहुलियत हटाउने, विश्व व्यापार संगठनको मान्यताविपरीत कोटा प्रणाली लागू गरिरहेको छ। नेपालभारत वाणिज्य सन्धिमा विश्वव्यापार र क्षेत्रीय व्यापार प्रणालीले निर्दिष्ट गरेका कतिपय प्रावधानमा विरोधाभासपूर्ण प्रावधान रहेका छन्। अहिले नेपालभारत वाणिज्य सन्धिको द्विपक्षीय संयन्त्रबाट विहंगम पुनरावलोकन पनि चलिरहेको छ। चिया, अदुवा जस्ता सतप्रतिशत नेपाली उत्पादन त्यसमाथि पनि बिनाअनुदान उत्पादित कृषि वस्तुप्रति वनस्पति र खाद्य स्वच्छताको मापदण्डबिना कुनै पनि अवरोध गर्न पाइँदैन। अर्कोतर्फ, भारत नेपालको सबैभन्दा ठूलो व्यापार साझेदार हो। नेपालले आफ्नो कुल आयातको ६४ ७ प्रतिशत भारतबाट आयात गर्छ। गत आर्थिक वर्षमा नेपालले १४ खर्ब १८ अर्ब रुपैयाँको कुल आयातमध्ये ९ खर्ब १७ अर्ब ९२ करोड रुपैयाँको आयात भारतबाट गरेको छ। सोही अवधिमा नेपालले भारतमा जम्मा ६२ अर्ब ७३ करोड रुपैयाँको निकासी गरेको छ। भारतसँगको व्यापारमा नेपाललाई गत आवमा ८ खर्ब ५५ अर्ब रुपैयाँ घाटा रहेको छ। यति ठूलो व्यापार असन्तुलन रहेको नेपालजस्तो सानो अर्थतन्त्रसँग भारतको असहिष्णु व्यवहार आलोच्य विषय हो। सन् १९९६ मा नेपाल र भारतबीचको वाणिज्य सन्धिका केही उदार प्रावधानले नेपालबाट भारततर्फ निकासीमा सुधार भएको थियो। भारतका लागि नेपालसँगको व्यापार अत्यन्त सानो हिस्सा हो। यस्तो अवस्थामा पनि भारतले कहिले आयातमा अनायास वृद्घि (इम्पोर्ट सर्ज) भनेर नेपाली वस्तुलाई अवरोध गर्छ, कहिले नेपालमा मूल्य अभिवृद्घिको प्रश्न उठाउँछ। सन् २००२ मा वाणिज्य सन्धि नवीकरणमा वनस्पति घिउ, एक्रेलिक यार्न, तामाको तार, जिंक अक्साइडमा कोटा निर्धारण भयो र त्यसपछिका नवीकरणमा पनि यी व्यवस्था परिवर्तन नगरिँदा अहिलेसम्म कोटा प्रणाली कायमै छ। भारतसँगको व्यापारमा निर्यातकर्ताले अनेकन झमेला व्यहोरिरहेका छन्। भारतको बजारमा प्रवेशको अवरोधले कतिपय अवस्थामा त नेपाली कृषि उत्पादन सडेर ठूलो क्षतिसमेत व्यहोर्नुपरेको छ। नेपालले दक्षिण एसियाली स्वतन्त्र व्यापार क्षेत्र (साफ्टा) को प्रावधानअनुसार ३० प्रतिशतभन्दा बढी मूल्य अभिवृद्घि गरी भारतीय बजारमा पाम तेल निकासी गरिरहेको थियो। इन्डोनेसियाबाट कच्चा पाम तेल ल्याएर प्रशोधन गरी भारतमा निर्यात गरेर चालु आर्थिक वर्षको पहिलो ६ महिनामै ११ अर्ब रुपैयाँभन्दा बढीको पाम तेल निकासी भएको थियो। तर भारतले हठात् पाम तेल आयातमा प्रतिबन्ध लगाइदियो। पछि भारतमा आयातकर्तालाई निश्चित परिमाणमा आयात गर्न लाइसेन्स दिएर खोल्ने भनियो र फेरि केही साताअघि भारतले नेपाल र बंगलादेशबाट पाम तेल आयात गर्ने आयातकर्ताको लाइसेन्स रद्द गरिदियो। यो निर्णयसँगै नेपालमा पाम तेल प्रशोधन उद्योगले ठूलो नोक्सानी व्यहोर्नुपरेको छ भने यसमा कार्यरत श्रमिक बेरोजगार भएका छन्। नेपालले प्रमुख व्यापारिक साझेदारका रूपमा रहेको भारतले नेपालले व्यहोर्नुपरेको व्यापारघाटा न्यून गर्न नेपाली वस्तु भारतीय बजारमा सहज प्रवेश दिन आग्रह गर्दै आएको छ। व्यापार र लगानी प्रवद्र्घनका लागि नेपाललाई सहयोग गर्नुको सट्टा भारतले नेपाली उत्पादनको निर्यातमा समस्या खडा गर्दै नेपाललाई दुःख दिने उपक्रम त्याग्नु जरुरी छ।"
थप ९० जनामा कोरोना संक्रमण पुष्टि : संक्रमितको संख्या ७७२ पुग्यो,"काठमाडौं : थप ९० जनामा कोरोना भाइरस (कोभिड१९) संक्रमण पुष्टि भएको छ। स्वास्थ्य तथा जनसंख्या मन्त्रालयका प्रवक्ता डा विकास देवकोटाका अनुसार मंगलबार थप ९० जनामा कोरोना संक्रमण भएको पुष्टि भएको हो । योसहित नेपालमा संक्रमितको संख्या ७७२ पुगेको छ। विभिन्न प्रयोगशालामा गरिएको परीक्षणमा एकै दिन यति ठूलो संख्यामा उनीहरुमा कोरोना पोजेटिभ देखिएको हो। राष्ट्रिय जनस्वास्थ्य प्रयोगशालमा गरिएको परीक्षणमा ३५ जनाको रिपोर्ट पोजेटिभ आएको छ।महोत्तरीका २, जुम्ला स्थायी ठेगाना भएका हाल बारा बस्ने २ दुईजना पुरुष, अर्का बाराका ३ जना, रौतहटका २२ जना एक महिलागरी, सिराहका ५, धनुषाका १ जना गरी कुल ३५ जनाको रिपोर्ट पोजिटिभ आएको छ। भेरी अस्पतालको प्रयोगशालामा गरिएको परीक्षणमा नेपालगंजका  जनाको कोरोना रिपोर्ट पोजिटिभ आएको छ। रुपन्देहीको प्रयोगशालमा परीक्षण गराएका ७ जनाको परीक्षण पोजिटिभ आएको छ।उनीहरु कपिवस्तु मायादेवीका २ र अर्घाखाँचीका २, गुल्मीका २ र रुपन्देही लुम्बिनी अस्पतालका १ जना गरी जम्मा ७ जनामा पोजिटिभ आएको हो। यसैगरी सेती प्रादेशिक अस्पतालमा २ जनाको रिपोर्ट पोजिटिभ आएको छ।उनीहरु कैलालीका १ र अछामका १जना रहेका छन्। पोखरामा गरिएको परीक्षणमा स्याङ्जाका २ जनामा पोजिटिभ आएको छ। यसैगरी सुर्खेतमा गरिएको परीक्षणमा १२ जनामा कोरोना पोजिटिभ आएको छ।उनीहरु सुर्खेत विरेन्द्रनगरका ८ जना, भेरीगंगाका २ जना र सिम्ताका २ जना गरी १२ जनामा कोरोना पोजिटिभ देखिएको हो। नेपालगन्जमै ७ जनामा कोरोना पोजिटिभ देखिएको छ।उनीहरु सबै बाँके डुडुवाका ४ जना, राप्ती सोनारीका २ र बैजनाथका १ जना गरी ७ जना संक्रमित पहिचान भएको छ। यसैगरी दाङमा पनि नयाँ संक्रमित थपिएका छन्।राप्ती स्वास्थ्य विज्ञान प्रतिष्ठानमा गरिएको परीक्षणमा कपिलवस्तुका २४ जनामा थप पोजिटिभ पहिचान भएको हो। संक्रमित जिल्ला ४६ वटा पुगेका छन्। यस्तै हालसम्म आरडीटीबाट ९७ हजार ९६७ र पीसीआर विधिबाट ५४ हजार ४२४ नमूना परीक्षण भएका छन्। गत २४ घन्टामा आरडीटी विधिबाट ३ हजार ७८२ र पीसीआर विधिबाबाट २ हजार ७७५ नयाँ नमूना परीक्षण भएका छन्। सातवटै प्रदेशमा आरडीटी परीक्षण भइरहेको छ। जसमध्ये प्रदेश १ मा ११ हजार ६६, प्रदेश २ मा ६ हजार ५६१ बागमती प्रदेशमा २४ हजार २१६, गण्डकी प्रदेशमा ७ हजार ७०१, प्रदेश ५ मा १६ हजार ८८०,कर्णाली प्रदेशमा १०हजार ६१८ र सुदूरपश्चिम प्रदेशमा २० हजार ९२५ गरी जम्मा ९७ हजार ९६७ नमूना आरडीटीबाट परीक्षण भएका छन्। यस्तै क्वारेन्टाइनमा बस्नेको संख्या ५५ हजार २८२ पुगेको छ। आइसोलेसनमा ५८२ जना रहेका छन्। जसमध्ये प्रदेश १ मा ६०, प्रदेश २ मा १९१, बागमतीमा २६,गण्डकीमा ५, प्रदेश ५ मा २६३ कर्णाली प्रदेशमा २५ र सुदूरपश्चिम प्रदेशमा १२ जना गरी जम्मा ५८२ जना आइसोलेसनमा छन्। यस्तै डिस्चार्ज हुनेको संख्या १५५ पुगेको छ। जसमध्ये प्रदेश १ मा २६ प्रदेश २ मा ७६ बागमती प्रदेशमा ११ गण्डकी प्रदेशमा २ प्रदेश ५ मा ३५ र सुदूरपश्चिम प्रदेशमा ५ जना गरी कुल १५५ जना डिस्चार्ज भएका छन्। निको हुनेमा १२४ पुरुष र ३१ महिला छन्। रेडजोनमा ४५५ छन्। कोरोना जित्ने १५५ जना पुगेका छन् भने ४ जनाको मृत्यु भएको छ।"
"गौरीफन्टामा उर्लिन थाल्यो जनसागर, अढाइ घण्टामा भित्रिए ४८ सय (फोटो फिचर)",धनगढी : कैलालीसँग सीमाना जोडिएको गौरीफन्टा नाकाबाट मंगलबार चार हजार ८ सय जना नेपाली भित्रिएका छन्। बिहान १० बजेदेखि दुई घण्टाका लागि खोलीको नाकामा यति धेरै मानिस नेपाल प्रवेश गरेका हुन्। यो संख्या लकडाउन पछिको सबैभन्दा बढी हो। भारतबाट आउनेको संख्या बढीपछि साढे १ बजेसम्म पनि आउन दिइएको थियो।भारतको पलियामा अझै यत्तिकै मानिस रहेको र भारतका विभिन्न सहरबाट आउनेक्रम जारी रहेको सीमा क्षेत्रमा खटिएका जिल्ला प्रशासन कार्यालय कैलालीका प्रवक्ता शिवराज जोशीले बताए। नेपालतर्फ कैलाली र कञ्चनपुरको सीमानामा पर्ने दशगजा क्षेत्रमा मानिस नअटाएपछि भारतको पलियाबाटै मानिस आउन रोकिएको छ । सीमा क्षेत्रमा रहेका भारतीय प्रहरी चौकीका ईञ्चार्ज एसडी भट्टले पलियामा हजारौं नेपाली रहेको बताए । उनीहरु गाडीमै बस्न र सुत्न बाध्य छन्। भारतको पलिया बजार पनि बन्द छ । बजार बन्द भएकाले उनीहरुलाई खाना पानीको समस्या भएको भारतीय सुरक्षाकर्मीले बताएका छन्। कञ्चनपुरको गड्डाचौकीसहित पूर्वी नेपालका सीमा नाका खुला रहेपनि गौरीफन्टा सीमानाकाबाट फर्किनेको संख्या बढेको छ । अरु नाकाहरु खुल्ने वा नखुल्ने भन्ने आशंका भएपनि नेपालका अरु प्रदेशमा नागरिक पनि गौरीफन्टा नाका भएर आइरहेका हुन् । जेठ २ र ३ गते लामो समय भारतको क्वारेन्टाइनमा बसेका नागरिकलाई नेपाल भित्र्याइएको छ भने जेठ ८ गतेदेखि गौरीफन्टा बर्डर दैनिक निश्चित समयका लागि खुली रहेको छ। दुवै देशका स्थानीय अधिकारीको सहमतिमा नाका खोलेर एक अर्का देशमा रहेका आफ्ना नागरिकलाई स्वदेश भित्र्याउन थालिएको हो।
युवती लिन जाँदा हत्या घटनाको छानबिन गर्न पाँच सदस्यीय समिति गठन,"काठमाडौं : पश्चिमरुकुममा युवती लिन गएका युवकहरुको हत्या भएको घटना छानबिन गर्न पाँच सदस्यीय समिति गठन भएको छ। मंगलबारको प्रतिनिधिसभा बैठकमा बौल्दै गृहमन्त्री रामबहादुर थापाले उक्त घटनाको छानबिनका लागि पाँच सदस्यीय छानबिन समिति गठन गरिएको जानकारी दिएका हुन्। जाजरकोट र रुकुमपश्चिमबीचका केही युवाका बीचमा विवाहको विषयलाई लिएर भएको घटनाका सम्बन्धमा छानबिनका लागि गृहमन्त्रालयका सहसचिवको संयोजकत्वमा प्रहरी वरिष्ठ उपरीक्षक, राष्ट्रिय अनुसन्धान विभागका अधिकृत, महान्यायाधिवक्ताको कार्यालयका अधिकृत र गृह मन्त्रालयका उपसचिव सदस्य रहने गरी समिति गठन गरिएको उनले जानकारी दिए। समितिलाई एक महिनाभित्र प्रतिवेदन पेश गर्न अख्तियारी दिइएको छ। यही जेठ १० गते रुकुमपश्चिमको चौरजहारी नगरपालिका८ आउला बस्ने वीरबहादुर मल्लकी छोरी १७ वर्षीया सुष्मालाई भगाई ल्याउनका लागि जाजरकोट भेरी नगरपालिका४ का मोहन विकका छोरा २१ वर्षीय नवराजसहितको १९ जनाको समूह स्थानीय सोती पुगेका थिए। त्यहाँ झगडा हुँदा तीन जनाको मृत्यु भइसकेको छ भने तीनजना बेपत्ता छन्। मन्त्री थापाका अनुसार युवतीलाई भगाई लाने क्रममा केटी पक्ष र केटा पक्षका आफन्तबीच झैझगडा हुँदा केटी पक्षकाले केटा पक्षलाई भेरी नदीतर्फ लखेटेका थिए। जाजरकोट भेरी नगरपालिका४ बस्ने केटा पक्षका २१ वर्षीय सुदीप खड्का सामन्य घाइते भएको र केटा पक्षकै पाँच जनालाई अस्थायी प्रहरी पोष्ट रावतगाउँ र सात जनालाई इलाका प्रहरी कार्यालय चौरजहारीबाट खटिएको प्रहरी टोलीले नियन्त्रणमा लिएको मन्त्री थापाले जानकारी दिए। हालसम्म फेला परेका शव परीक्षणका लागि जाजरकोट अस्पतालमा राखिएको छ। मन्त्री थापाका अनुसार मृतक नवराज विकको शव जेठ १० गते जाजरकोटको भेरी नगरपालिका४ स्थित भेरी नदीको बीच भागमा फेला परेको थियो। रुकुम पश्चिम चौरजहारी१ का २० वर्षीय टीकाराम सुनारको शव जेठ ११ गते फेला परेको र जाजरकोट भेरी नगरपालिका४ का १७ वर्षीय गणेश बुढाको शव फेला परेको छ। हालसम्म फेला नपरेकाको खोजी कार्य जारी रहेको मन्त्री थापाले जानकारी दिए। मन्त्री थापाका अनुसार भेरी नपा११ का लोकेन्द्र सुनार, गोविन्द शाही र सञ्जु विकको खोजी कार्य जारी रहेको छ। बेपत्ताको खोजीका लागि आवश्यकताअनुसार गोताखोरसमेत परिचालन गरिने उनको भनाइ छ। नवराज विकसहितको समूहमा गएको रुकुमपश्चिम चौरजहारी नगरपालिका१ का गोपाल बुढाथोकी बीच बाटोबाटै फर्केको, घाइते सुदीप खड्काको मिसन अस्पताल चौरजहारीमा उपचार गरी डिस्चार्ज भइसकेको गृहमन्त्रीले जानकारी दिए। केटा पक्षको सम्पर्कमा आएका सबै १२ जनालाई इलाका प्रहरी कार्यालय चौरजहारीबाट जिल्ला प्रहरी कार्यालय जाजरकोटमा बुझाई सामान्य सोधपुछपछि आफन्तको जिम्मा लगाइएको मन्त्री थापाले बताए। उनका अनुसार युवतीका बुबा बीरबहादुर मल्ल, आमा प्रकाशी मल्ल र स्वयं युवती सुष्मा, वडाध्यक्ष डम्बर मल्ल, प्रत्यक्ष घटनामा संलग्न भनिएका सन्तोष मल्ल, मोहन पुनमगर, रमेश मल्लसहित १२ जनालाई प्रहरीले अनुसन्धानका लागि नियन्त्रणमा लिएको छ। सामाजिक सद्भाव, जातीय सद्भाव कायम राख्न, शान्ति सुरक्षाको अवस्थालाई मजबुद बनाइराख्न जिल्ला प्रशासन कार्यालय जाजरकोट र रुकुमपश्चिमबाट समन्वयात्मक ढङ्गले काम भइरहेको गृहमन्त्रीले जानकारी दिए। सांसदहरु लक्ष्मी परियार, विमला विक, देवप्रसाद तिमिल्सिना, निरादेवी जैरु, सुजाता परियार, आशाकुमारी विक, उमाशङ्कर अरगरिया, विन्दा पाण्डे, खगराज अधिकारी, प्रेम सुवाल, बालकृष्ण खाँड, महेश्वर गहतराज, देवेन्द्रराज कँडेल, मानबहादुर विश्वकर्मा, तेजुलाल चौधरी, अमरेशकुमार सिंह, सरिता गिरी, शरत्सिंह भण्डारी, रामबहादुर विष्ट, विमला नेपाली, दुर्गाकुमारी विश्वकर्मा, दीलेन्द्रप्रसाद बडू, मीनेन्द्र रिजाल, गोपालबहादुर बमलगायतले घटनाको छानबिनका लागि उच्चस्तरीय संसदीय छानबिन समिति गठन गरी दोषीमाथि कडा कारवाही गर्न माग गरेका थिए। जफावमा गृहमन्त्री थापाले सरकार मुलुकमा कानुनी राज्य स्थापना गर्न प्रतिबद्ध रहेको बताए। उनले सरकारले गठन गरेको छानबिन समितिले जतिसक्दो छिटो सत्यतथ्य सार्वजनिक गर्ने बताए।"
भारतीय श्रमिकबाट कोरोना भित्रियो : मुख्यमन्त्री पोखरेल,"बुटवल : ५ नम्बर प्रदेशका मुख्यमन्त्री शंकर पोखरेलले भारतबाट श्रमिकको आवागमन बढेकाले प्रदेशमा संक्रमितको संख्या थपिएको बताएका छन् । प्रदेशसभाको बैठकमा कोरोनाको तयारीको विषयमा जानकारी दिँदै पोखरेलले भारतले क्वारेन्टाइनमा राख्ने काम नगरेपछि संक्रमण फैलिएको बताए । भारतले नेपाल आउन चाहनेलाई सीमामा ल्याएर छाडिदिने गरेको छ । कमजोर सीमा क्षेत्रमा छाडिदिँदा भित्रिने क्रम बढ्यो । भारतले क्वारेन्टाइनमा राख्न नसकेपछि सीमामै राख्न उपयुक्त नभएर नेपाल भित्रिएका छन्, उनले भने । मुख्यमन्त्री पोखरेलले संक्रमण बढ्दै जादा त्यस अनुरुपको तयारी सरकारले गरिरहेको जानकारी दिए । नेपालकै ५० प्रतिशत क्षमताको क्वारेन्टाइन प्रदेश ५ मा बनाएका छौं । नेपालभरको आधा संख्या हामीले राखेका छौं । प्रदेशले काम गरेकै कारण ठूलो संख्यामा क्वारेन्टाइनमा राख्न सकेका हौं, उनले भने । प्रदेशमा तीन वटा प्रयोगशालाले निरन्तर परीक्षणको काम गरेका छन् । परीक्षण गर्ने संख्या धेरै भएकाले भिटिएम फ्रिजमा राख्नुपर्ने अवस्था आएको मुख्यमन्त्रीले जानकारी दिए । यस्तो अवस्था भारतबाट आउनेकै कारण भएको उनको भनाइ छ । संख्या बढ्दै जादा स्वभाविक रुपमा जटिलता उत्पन्न भएको संसदलाई जानकारी गराए । सामाथ्र्य निर्माणमा हामी अरुभन्दा पछाडि छौं भन्ने सत्य होइन । तर चुनौति थपिदै गएको छ । जटिलता झन बढेको छ, उनले भने । चार कोरोना विशेष अस्पताललाई लक्षण देखिएका बिरामी राख्ने र हरेक जिल्लामा आइसोलसन बनाएर संक्रमित राख्ने योजना रहेको उनले बताए । तराईमा २ सय बेड र पहाडी जिल्लामा ५० बेडको आइसोलेसन बनाउन निर्देशन दिएको उनले बताए । त्यसका लागि बजेट समेत पठाइएको उनको भनाइ छ । प्रदेशमा १५ सय जनाको उपचार गर्न सक्ने योजनासहित अघि बढेको उनले जानकारी दिए । कोरोनाको तयारीमा जुट्नका लागि प्रदेश सरकारले बजेट स्थानीय तहमा पठाएको मुख्यमन्त्रीले बताए । आइसोलेसनका लागि तराईमा २० लाख र पहाडमा १० लाखका दरले जिल्लामा बजेट बिनियोजन गरिएको उनले जानकारी गराए । हरेक पालिका र तीन वटै सुरक्षा निकायलाई समेत बजेट दिइएको छ । मुख्यमन्त्रीले तीन सुरक्षा निकायलाई ५५ लाख रकम दिइएको जानकारी दिए । संक्रमितको संख्या थपिदै जाँदा जटिलता उत्पन्न हुदै जाने उनले बताएका छन् । भारतबाट ठूलो मात्रामा नेपाल आउनेको संख्या बढ्दै जाने सम्भावना रहेकाले चुनौति थपिदै जाने उनको भनाई छ । भारतबाट आउने संख्या थपिदा तयारी बढाउदै लैजानुपर्ने आवश्यकता रहेको उनले बताए । मुख्यमन्त्रीले सरकारले गरेका निर्णय कार्यान्वयनमा सहयोग गरिदिन सांसदलाई आग्रह समेत गरे । भन्सार क्षेत्रमा होल्डिङ क्वारेन्टाइन बनाउने निर्देशन जिल्लामा पुगिसकेको मुख्यमन्त्रीले बताए । त्यसरी बनेका क्वारेन्टाइनमा भारतबाट आउनेलाई केही दिनमात्रै राख्ने र त्यहाबाट सम्बन्धीत पालिकामा पठाउने योजना रहेको छ । जिल्लामा गठित संकट व्यवस्थापन समितिले त्यो निर्माणको काम सुरु गरिसकेको मुख्यमन्त्रीको भनाइ छ । संक्रमित समाजमा पुगेरै फैलिएको घटना नरहेको भन्दै उनले अहिलेको अवस्थालाई नियन्त्रण गर्न सकिने बताए । मुख्यमन्त्री पोखरेलले आगामी बजेट कोरोना नियन्त्रणमा केन्द्रीत रहेर आउने बताए । श्रम गर्न नसक्नेलाई राहत र श्रम गर्नेलाई रोजगारी दिने योजना रहेको उनले बताए । भारतबाट आउने श्रमिकलाई नेपालकै उद्यममा लगाउन चालु आर्थिक वर्षमै २१ करोड बजेट बिनियोजन गरिएको उनले जानकारी दिए । आगामी बजेटलाई समेत सोही ढाचामा ढाल्ने नीति कार्यक्रम रहेको उनले बताए ।"
बालुवाटारमा सर्वदलीय बैठक,"काठमाडौं : प्रधानमन्त्री केपी ओलीको आह्वानमा बालुवाटारमा सर्वदलीय बैठक सुरु भएको छ। प्रधानमन्त्रीको सरकारी निवास बालुवाटारमा साँझ ५ बजेका लागि बोलाएको सर्वदलीय बैठक केही समय ढिला गरी सुरु भएको हो। बैठकमा कोभिड१९ महामारी रोकथाम र नियन्त्रण तथा संविधान संशोधनको विषयमा छलफल गर्न ओलीले सर्वदलीय बैठक आह्वान गरेका हुन्। बैठकमा संसदमा प्रतिनिधित्व गर्ने राजनीतिक दलका शीर्ष नेता सहभागी छन्। बैठकमा निशान छाप संसोधनका लागि एकमत बनाउने प्रयास गरिनेछ। सरकारले जेठ ५ गते नेपालको नयाँ नक्सा ल्याउने निर्णय गरेको थियो। भूमिव्यवस्था, सहकारी तथा गरीबी निवारण मन्त्रालयले लिम्पियाधुरासहित गुञ्जी, नाभी, कुटीलगायत केही भूभाग समेटिएको नेपालको नक्शा (राजनीतिक तथा प्रशासनिक) जेठ ७ गते सार्वजनिक गरिसकेको छ। सोही अनुरुप निशान छापभित्र रहेको नेपालको नक्सा सीमा अनुरुप मिलाउने तयारी स्वरुपम सरकारले संविधान संशोधनको प्रस्ताव जेठ ९ गते संसद्मा दर्ता गरेको छ। संविधान संशोधन प्रस्ताव संविधानको अनुसूची ३ मा रहेको निशान छापभित्रको नक्सा परिवर्तनका निम्ति मात्र संसदमा दर्ता भएको हो। यो सँगै कोरोना महामारीको विषयमा छलफल गर्न प्रधानमन्त्री ओलीले सर्वदलीय बैठक बोलाएका हुन् । यसअघि वैशाख ३१ गते प्रधानमन्त्रीले सर्वदलीय बैठक बोलाएका थिए।"
भारतमा प्रोटोकल पालना नहुँदा समुदायमा संक्रमण : प्रधानमन्त्री,"काठमाडौं : प्रधानमन्त्री केपी ओलीले छिमेकी मुलुक भारतबाट स्वदेश फर्किएका नेपालीहरुमा विश्व स्वास्थ्य संगठन (डब्लुएचओ)को प्राटोकल अनुरुपको नियम पालना नगरिएका कारण नेपालमा कोभिड १९ को संक्रमतिको संख्या बढेको बताएका छन् । राष्ट्रको नाममा सोमबार सम्बोधन गर्दै प्रधानमन्त्री ओलीले घर फर्कनेको सीमापार गर्नुअघि अनिवार्य परीक्षण हुनुपर्ने डब्लूएचओको प्रोटोकल उद्धृत गर्दै भने, सीमापार गर्नुअघि अनिवार्य परीक्षण हुनुपर्ने थियो, जसले महामारीलाई समुदायस्तरमा फैलिनबाट धेरै हदसम्म जोगाउन सक्थ्यो। तर, छिमेकी मित्रराष्ट्र भारतबाट अधिकांश घर फर्किनेहरू नियमको पालना र परीक्षणबिनै अनेक कष्ट झेल्दै ठूलो संख्यामा सीमापार गरिरहनुभएको छ। उनले स्वदेश फर्किएकालाई छिटो परीक्षण गर्न, सामाजिक दूरी कायम गर्न, सुरक्षित ढंगले क्वारेन्टाइनमा रहन र अन्य नियमको पालना गर्नसमेत आग्रह गरे।परीक्षण अभावमा महामारी तीव्र गतिमा फैलिनमा यसले पनि योगदान गरिरहेको चर्चा गर्दै उनले घुमाउरो ढंगले भारतीय असहयोगप्रति असन्तुष्टि जनाए। सोमबार साँझसम्म देशभर कोरोनाबाट संक्रमितको संख्या ६ सय ८२ पुगेको छ। सीमाबाट दिनहुँ हजारौं नेपाली बिनापरीक्षण स्वदेश फर्किरहेका छन्। विदेशमा रहेकालाई फर्काउन कार्ययोजना प्रधानमन्त्री ओलीले विदेशमा रहेका नेपालीलाई स्वदेश फर्काउने विस्तृत कार्ययोजना सहितको आदेश सरकारले तत्काल जारी गर्ने बताएका छन्। रोजीरोटीका लागि बाध्यतामा परी विदेश गएका नेपालीलाई कोभिड१९ को विश्वव्यापी संक्रमणबाट असहज अवस्था आउन नदिने भन्दै प्रधानमन्त्रीले स्वदेश फर्किनुपर्ने अवस्थामा रहेका नेपालीलाई स्वदेश फिर्ता गर्न त्यस्तो योजना ल्याउन लागेको बताएका हुन्। कोभिड१९ मा केन्द्रित रहेर सोमबार तेस्रो पटक देशवासीका नाममा सम्बोधन गर्दै प्रधानमन्त्री ओलीले समस्याको प्राथमिकता र देशभित्रको तयारीबीच सन्तुलन मिलाएर स्वदेश ल्याउने काम छिट्टै सुरु गर्ने तयारीमा सरकार रहेको बताए। ओलीले यसअघि पनि चैत ७ गते पहिलो पटक र चैत २५ मा दोस्रो पटक देशवासीका नाममा सम्बोधन गर्दै कोरोना रोकथाम र नियन्त्रणमा सरकारको तयारी र सचेतनाका विषयमा सम्बोधन गरेका थिए। सरकार आफ्ना नागरिकप्रति संवेदनशील छ, यसमा निश्चिन्त रहन म सबैमा आग्रह गर्दछु, प्रधानमन्त्री ओलीले भने, विश्वका जुनसुकै कुनामा अप्ठ्यारोमा परेका आफ्ना देशवासीलाई सरकारले समयमै उद्धार गर्छ। समस्याको प्राथमिकता र देशभित्रको तयारीबीच सन्तुलन मिलाउँदै यो काम छिट्टै सुरु गरिनेछ। प्रधानमन्त्री ओलीले विदेशमा रहेका कसैले पनि इच्छाले संक्रमण बोकेर नफर्किने भन्दै घर फर्किएकाहरूको आत्मसम्मानमा चोट पुयाउने गरी बोली र व्यवहार नदेखाउनसमेत अपिल गरेका छन्। उनले रहरले कोही विदेश नगएको भन्दै समाजमा असन्तोष फैलाउन खोज्ने गैरजिम्मेवार तत्वसँग सचेत र सतर्क रहन आग्रह गरे। प्रधानमन्त्रीले भने, अप्ठ्यारो बेलामा केही तत्व जनतामा भ्रम फिँजाएर आफ्ना अलग स्वार्थ र उद्देश्य पूरा गर्न सक्रिय हुन सक्छन्। यसरी जनतालाई भ्रमित गर्दै समाजमा असन्तोष फैलाउन उद्यत गैरजिम्मेवार तत्वहरूको बहकावबाट सतर्क रहनसमेत आह्वान गर्दछु। आर्थिक क्रियाकलापमा लचकता ६२ दिनदेखि जारी लकडाउनको बीचमा प्रधानमन्त्रीले देशवासीका नाममा सम्बोधन गर्दै यसले समग्र अर्थतन्त्र र सम्पूर्ण देशवासीमा परेको अप्ठ्यारोप्रति सरकार गम्भीर र संवेदनशील रहेको बताए। कोरोना महामारीबाट जनतालाई मुक्त गर्ने, यसबाट सिर्जित संकटबाट मुलुकको अर्थतन्त्रलाई रक्षा गर्ने र रोग तथा भोकबाट आफ्ना जनतालाई जोगाउने कामलाई सरकारले आफ्नो प्रमुख दायित्व ठानेको प्रधानमन्त्रीको दाबी थियो। कोरोना भाइरस महामारीको जोखिम न्यून गर्दै आवश्यक आर्थिक क्रियाकलापलाई सुचारु गर्ने तयारीमा सरकार रहेको सन्देश पनि प्रधानमन्त्रीले आफ्नो सम्बोधनका क्रममा दिएका छन्। उनले नियन्त्रणको सीमाभित्र रहन सक्ने उद्योगलाई सञ्चालनको अनुमति दिइने तयारीमा सरकार रहेको बताए। काममा आउने श्रमिकलाई समुदायमा छ्यासमिस नहुने प्रबन्ध गर्ने सर्तमा जुनजुन जिल्लाका श्रमिक हुन्, तिनीहरूलाई पहिले कोरोना परीक्षण गरी प्रशासनको निगरानीमा उद्योगव्यवसाय सञ्चालन गर्न दिने योजना सरकारको रहेको सुनाए। सम्बन्धित उद्यमीले आफ्नो व्यवसायमा रहने श्रमिकले तोकेको प्रोटोकल पालन गरेनगरेको अनुगमन आफैं गरी त्यसको नियमित जानकारी सम्बन्धित प्रशासनिक निकायमा गराउनु पर्नेछ। यसको प्रभावकारिताका आधारमा क्रमशः थप व्यवसाय सञ्चालन प्रक्रिया अगाडि बढाइनेछ, प्रधानमन्त्रीले भने, दैनिक आवश्यक वस्तु आपूर्ति सहज तुल्याउने र आन्तरिक उत्पादन वृद्धिका लागि कच्चा पदार्थदेखि उत्पादित वस्तुको बजारसम्मको शृंखला अवरुद्ध हुन दिइने छैन। आवश्यक वस्तुको आन्तरिक ढुवानी र आयातनिर्यात सहज बनाइनेछ। उनले सरकारको नीति तथा कार्यक्रममा जोड दिइएअनुरुप खेतीपातीको समय खेर जान नदिन, सामाजिक दूरी र आवश्यक परहेजलाई ख्याल गरी कृषि कार्य अगाडि बढाइने बताए। समुदायमा संक्रमण फैलिन नदिन, मानिसको आवागमनलाई आवश्यक मात्रामा सीमित गर्नेगरी प्रशासनिक कडाइलाई भने कायमै राखिने पनि बताए। अर्थतन्त्रलाई चलायमान राख्ने र राष्ट्रिय गौरवका आयोजनालगायत कतिपय विकास आयोजनालाई अगाडि बढाउन लकडाउनकैबीच गरिएको प्रयास र प्रयोग सफल भएको पनि उनले बताए। यो बीचमा माथिल्लो तामाकोसी, मेलम्ची, पोखरा, भैरहवा र काठमाडौं विमानस्थल निर्माणविस्तार तथा रानीपोखरी, धरहरालगायत पुनर्निर्माणका काम अगाडि बढाइरहेको छ। यसैलाई मानकका रूपमा लिँदै उद्योगधन्दालाई पनि निश्चित सर्त पालना गरी खुकुलो बनाउने योजनामा सरकार रहेको उनले बताए। कोरोनाको असरबाट क्षति भएका औद्योगिकव्यावसायिक क्षेत्रका लागि राहत सुविधाको व्यवस्था सरकारले गर्ने पनि प्रधानमन्त्रीले सुनाए। कर सहुलियत, शुल्क मिनाह, कर्जाको ब्याज सहुलियत, सहज ऋणको उपलब्धता एवं विद्युत्लगायत क्षेत्रमा छुट दिइने प्रधानमन्त्रीको भनाइ थियो। त्यसका लागि अर्थ मन्त्रालयले आर्थिक पुनरुत्थानसम्बन्धी विस्तृत प्रस्ताव छुट्टै जारी गर्ने पनि प्रधानमन्त्रीले बताए। करिब ६ लाखको कोरोना परीक्षण गरिने प्रधानमन्त्रीले कुल जनसंख्याको २ प्रतिशतसम्मको कोरोना परीक्षण गर्ने पनि बताए। प्रधानमन्त्रीले कोभिड १९ रोकथाम र नियन्त्रणका लागि विज्ञहरूको सल्लाहका आधारमा जनसंख्याको २ प्रतिशतसम्मको परीक्षण गर्ने योजनामा सरकार रहेको बताएका हुन्। सरकारले अहिलेसम्म कोरोना नियन्त्रणका लागि गरिरहेको प्रयास सफल रहेको भन्दै ओलीले भने, विज्ञहरूले दिएको सल्लाहबमोजिम कम्तीमा जनसंख्याको २ प्रतिशतसम्म परीक्षण विस्तार गर्ने योजनामा सरकार छ। केन्द्रीय तथ्यांक विभागका अनुसार अहिले नेपालको जनसंख्या कुल २ करोड ९९ लाख ६६ हजार २ सय ४० छ। यसको २ प्रतिशत को परीक्षण गर्दा कम्तीमा ६ लाखको परीक्षण गर्नुपर्ने हुन्छ। परीक्षण कम भएको भन्दै आलोचना भइरहेका बेला प्रधानमन्त्रीले सरकारले कुल जनसंख्याको २ प्रतिशतको परीक्षण गर्ने योजनामा सरकार रहेको सम्बोधनका क्रममा बताएका हुन्। प्रारम्भिक दिनमा केकसरी नियन्त्रण गर्ने भन्नेमा अलमलजस्तो देखिए पनि अहिलेसम्म आइपुग्दा सरकारका कमद सफल रहेको प्रधानमन्त्रीको दाबी थियो। उनले भने, २ महिनाका शिशुदेखि ८१ वर्षीया वृद्धासम्मलाई निको पार्न सकिनुलाई उपलब्धिका रूपमा लिइनुपर्छ। यसरी दक्षिण एसियाका कतिपय मुलुकको तुलनामा नेपालमा महामारी नियन्त्रणको स्थिति प्रभावकारी छ। तर, प्रधानमन्त्रीले यसैलाई ढुक्क भएर बस्ने स्थिति भने अभै नरहेको बताए। उनले कोरोना विरुद्धको लडाइँ निकै चुनौतीपूर्ण र लामो छ भन्ने यथार्थप्रति सरकार सचेत रहेको पनि बताए। आपूर्तिका सीमित स्रोत भएका कारण औषधि र स्वास्थ्य उपकरण खरिदमा सिर्जना भएका अप्ठ्यारा हल भएको बताए। होटललाई क्वारेन्टाइनका रूपमा प्रयोग गरिने प्रधानमन्त्रीले सरकारले आवश्यकताका आधारमा बन्द रहेका होटल र सार्वजनिक संरचनालाई समेत क्वारेन्टाइनका रूपमा प्रयोग गरिने बताए। त्यसका लागि पनि सरकारले योजना बनाइसकेको प्रधानमन्त्रीको भनाइ थियो। उनले क्वारेन्टिनको संख्या बढाउने र त्यसको स्तरमा पुनरवलोकन गरी व्यापक सुधार गर्न सरकार लागिपरेको भन्दै आवश्यकताअनुसार बन्द अवस्थामा रहेका होटल तथा सार्वजनिक संरचनालाई समेत क्वारेन्टिनका रूपमा प्रयोग गर्न लागिएको बताएका हुन्। महामारीविरुद्ध एकीकृत कमान्ड एवं केन्द्रीय योजनालाई थप प्रभावकारी बनाइने भन्दै ओलीले महामारीप्रति चासो राख्ने र यस महामारी विरुद्धको लडाइँमा कुनै न कुनै रूपमा संलग्न विभिन्न पक्षलाई समेत समेटेर एउटा परामर्शदातृ संयन्त्र छिट्टै घोषणा गरिने पनि बताए। शैक्षिक वर्ष खल्बलिन नदिने ओलीले शैक्षिक गतिविधि खल्बलिन नदिने बताएका छन्। माध्यमिक शिक्षा परीक्षा (एसईई)का परीक्षार्थीको सिंगो शैक्षिक वर्ष खेर जान नदिन शिक्षा मन्त्रालयले छिट्टै आवश्यक प्रबन्ध मिलाउने पनि बताए। यो परीक्षा अहिले पनि सञ्चालन गर्न सक्ने अवस्था नरहेको भन्दै उनले मन्त्रालयले यस सम्बन्धमा आवश्यक प्रबन्ध मिलाउने प्रधानमन्त्रीको भनाइ थियो। अहिले तत्काल परीक्षा सञ्चालन गर्न सकिने अवस्था पनि छैन। तसर्थ, एसईईका परीक्षार्थीको सिंगो शैक्षिक वर्ष खेर जान नदिन शिक्षा, विज्ञान तथा प्रविधि मन्त्रालयले छिट्टै आवश्यक प्रबन्ध मिलाउनेछ, प्रधानमन्त्रीले भने, आवश्यक नीतिगत व्यवस्थासहित मन्त्रालयले भर्चुयल कक्षा समेत प्रयोग गरी सबै विद्यालयमा नयाँ शैक्षिक वर्ष अन्तर्गतको पठनपाठन सञ्चालनको काम अगाडि बढाउनेछ। नेपालीको मनोबल उच्च प्रधानमन्त्रीले नेपालीको मनोबल उच्च छ र प्रतिरोध क्षमता असाधारण रहेको पनि बताएका छन्। कोरोना महामारीविरुद्ध सबै सामथ्र्य लगाउने र कोरोनामुक्त नेपालको स्वास्थ्य सेवामा प्रतिरोधात्मक र उपचारात्मक विधि अवलम्बन गर्न सरकार प्रतिबद्ध रहेको भन्दै ओलीले सरकारले अघि सारेका योजनामा साथ दिएर नेपालीले सहयोग गर्ने विश्वास लिएको बताएका छन्। त्यसो गर्दा मात्र सरकारले अघि सारेका विभिन्न उपायसहित आफ्नो उच्च मनोबल र प्रतिरोध क्षमतासाथ महामारी पराजित गर्ने विश्वास आफूले लिएको प्रधानमन्त्रीले सम्बोधनका क्रममा व्यक्त गरेका थिए।"
युवती लिन जाँदा हत्या घटनाको छानबिन गर्न पाँच सदस्यीय समिति गठन,"काठमाडौं : पश्चिमरुकुममा युवती लिन गएका युवकहरुको हत्या भएको घटना छानबिन गर्न पाँच सदस्यीय समिति गठन भएको छ। मंगलबारको प्रतिनिधिसभा बैठकमा बौल्दै गृहमन्त्री रामबहादुर थापाले उक्त घटनाको छानबिनका लागि पाँच सदस्यीय छानबिन समिति गठन गरिएको जानकारी दिएका हुन्। जाजरकोट र रुकुमपश्चिमबीचका केही युवाका बीचमा विवाहको विषयलाई लिएर भएको घटनाका सम्बन्धमा छानबिनका लागि गृहमन्त्रालयका सहसचिवको संयोजकत्वमा प्रहरी वरिष्ठ उपरीक्षक, राष्ट्रिय अनुसन्धान विभागका अधिकृत, महान्यायाधिवक्ताको कार्यालयका अधिकृत र गृह मन्त्रालयका उपसचिव सदस्य रहने गरी समिति गठन गरिएको उनले जानकारी दिए। समितिलाई एक महिनाभित्र प्रतिवेदन पेश गर्न अख्तियारी दिइएको छ। यही जेठ १० गते रुकुमपश्चिमको चौरजहारी नगरपालिका८ आउला बस्ने वीरबहादुर मल्लकी छोरी १७ वर्षीया सुष्मालाई भगाई ल्याउनका लागि जाजरकोट भेरी नगरपालिका४ का मोहन विकका छोरा २१ वर्षीय नवराजसहितको १९ जनाको समूह स्थानीय सोती पुगेका थिए। त्यहाँ झगडा हुँदा तीन जनाको मृत्यु भइसकेको छ भने तीनजना बेपत्ता छन्। मन्त्री थापाका अनुसार युवतीलाई भगाई लाने क्रममा केटी पक्ष र केटा पक्षका आफन्तबीच झैझगडा हुँदा केटी पक्षकाले केटा पक्षलाई भेरी नदीतर्फ लखेटेका थिए। जाजरकोट भेरी नगरपालिका४ बस्ने केटा पक्षका २१ वर्षीय सुदीप खड्का सामन्य घाइते भएको र केटा पक्षकै पाँच जनालाई अस्थायी प्रहरी पोष्ट रावतगाउँ र सात जनालाई इलाका प्रहरी कार्यालय चौरजहारीबाट खटिएको प्रहरी टोलीले नियन्त्रणमा लिएको मन्त्री थापाले जानकारी दिए। हालसम्म फेला परेका शव परीक्षणका लागि जाजरकोट अस्पतालमा राखिएको छ। मन्त्री थापाका अनुसार मृतक नवराज विकको शव जेठ १० गते जाजरकोटको भेरी नगरपालिका४ स्थित भेरी नदीको बीच भागमा फेला परेको थियो। रुकुम पश्चिम चौरजहारी१ का २० वर्षीय टीकाराम सुनारको शव जेठ ११ गते फेला परेको र जाजरकोट भेरी नगरपालिका४ का १७ वर्षीय गणेश बुढाको शव फेला परेको छ। हालसम्म फेला नपरेकाको खोजी कार्य जारी रहेको मन्त्री थापाले जानकारी दिए। मन्त्री थापाका अनुसार भेरी नपा११ का लोकेन्द्र सुनार, गोविन्द शाही र सञ्जु विकको खोजी कार्य जारी रहेको छ। बेपत्ताको खोजीका लागि आवश्यकताअनुसार गोताखोरसमेत परिचालन गरिने उनको भनाइ छ। नवराज विकसहितको समूहमा गएको रुकुमपश्चिम चौरजहारी नगरपालिका१ का गोपाल बुढाथोकी बीच बाटोबाटै फर्केको, घाइते सुदीप खड्काको मिसन अस्पताल चौरजहारीमा उपचार गरी डिस्चार्ज भइसकेको गृहमन्त्रीले जानकारी दिए। केटा पक्षको सम्पर्कमा आएका सबै १२ जनालाई इलाका प्रहरी कार्यालय चौरजहारीबाट जिल्ला प्रहरी कार्यालय जाजरकोटमा बुझाई सामान्य सोधपुछपछि आफन्तको जिम्मा लगाइएको मन्त्री थापाले बताए। उनका अनुसार युवतीका बुबा बीरबहादुर मल्ल, आमा प्रकाशी मल्ल र स्वयं युवती सुष्मा, वडाध्यक्ष डम्बर मल्ल, प्रत्यक्ष घटनामा संलग्न भनिएका सन्तोष मल्ल, मोहन पुनमगर, रमेश मल्लसहित १२ जनालाई प्रहरीले अनुसन्धानका लागि नियन्त्रणमा लिएको छ। गाउँलेले आक्रमण गरेपछि भेरीमा हाम फाल्यौँ सामाजिक सद्भाव, जातीय सद्भाव कायम राख्न, शान्ति सुरक्षाको अवस्थालाई मजबुद बनाइराख्न जिल्ला प्रशासन कार्यालय जाजरकोट र रुकुमपश्चिमबाट समन्वयात्मक ढङ्गले काम भइरहेको गृहमन्त्रीले जानकारी दिए। सांसदहरु लक्ष्मी परियार, विमला विक, देवप्रसाद तिमिल्सिना, निरादेवी जैरु, सुजाता परियार, आशाकुमारी विक, उमाशङ्कर अरगरिया, विन्दा पाण्डे, खगराज अधिकारी, प्रेम सुवाल, बालकृष्ण खाँड, महेश्वर गहतराज, देवेन्द्रराज कँडेल, मानबहादुर विश्वकर्मा, तेजुलाल चौधरी, अमरेशकुमार सिंह, सरिता गिरी, शरत्सिंह भण्डारी, रामबहादुर विष्ट, विमला नेपाली, दुर्गाकुमारी विश्वकर्मा, दीलेन्द्रप्रसाद बडू, मीनेन्द्र रिजाल, गोपालबहादुर बमलगायतले घटनाको छानबिनका लागि उच्चस्तरीय संसदीय छानबिन समिति गठन गरी दोषीमाथि कडा कारवाही गर्न माग गरेका थिए। जफावमा गृहमन्त्री थापाले सरकार मुलुकमा कानुनी राज्य स्थापना गर्न प्रतिबद्ध रहेको बताए। उनले सरकारले गठन गरेको छानबिन समितिले जतिसक्दो छिटो सत्यतथ्य सार्वजनिक गर्ने बताए।"
प्रधानमन्त्री ओलीले बोलाए सर्वदलीय बैठक,काठमाडौं : प्रधानमन्त्री केपी शर्मा ओलीले सर्वदलीय बैठक बोलाएका छन्। प्रधानमन्त्रीको सरकारी निवास बालुवाटारमा मंगलबार साँझ ५ बजेका लागि बैठक बोलाइएको प्रधानमन्त्रीका प्रेस सल्लाहकार सूर्य थापाले जानकारी दिए। कोभिड १९ महामारी रोकथाम र नियन्त्रण तथा संविधान संशोधनको विषयमा छलफल गर्न प्रधानमन्त्री ओलीले सर्वदलीय बैठक आह्वान गरेका हुन्। बैठकमा संसदमा प्रतिनिधित्व गर्ने राजनीतिक दलका शीर्ष नेताहरुलाई डाकिएको जनाइएको छ। बैठकमा निशान छाप संसोधनका लागि एकमत बनाउने प्रयास गरिनेछ। यसअघि वैशाख ३१ गते प्रधानमन्त्रीले सर्वदलीय बैठक बोलाएका थिए।
"रुकुममा नेकपा र कांग्रेस कार्यकर्ताबीच झडप, तीन घाइते","रुकुम पश्चिम : रुकुम पश्चिम, आठबिसकोट नगरपालिका वडा नम्बर ९ स्थित राडीबजारमा नेकपा र कांग्रेसका कार्यकर्ताबीच झडप हुँदा तीन जना घाइते भएका छन् । मंगलबार साँझ भएको झडपमा नेकपाका दुई र कांग्रेसका एकजना घाइते भएका हुन् । स्थानीय पार्टी राजनीतिमा को वरिष्ठ भन्ने विषयलाई लिएर दुई पक्षबीच विवाद हुँदा झडपको रुप लिएको हो । झडपमा उनीहरुले किला ठोक्ने फलामको ह्यामर लगायत सामग्रीले हानाहान गरेका थिए । दुईजनाको टाउकोमा चोट लाग्नुका साथै एकको हातमा चोट छ । घटनापछि उनीहरुलाई प्रहरीले नियन्त्रणमा लिएर आठबिसकोट नगर अस्पतालमा उपचार गराएको स्थानीय गोपाल बटालाले अन्नपूर्ण अनलाईनलाई जानकारी दिए । झडपमा घाइते हुनेहरु रवि चन्द, मिलन परियार र मनोज बस्नेतको अहिले उपचार भइरहेको हो । नेकपाका दुई कार्यकर्ता आठबिसकोट नपाका मेयर गोरखबहादुर केसीका सहयोगीको रुपमा चिनिन्छन् । यस्तै अर्का घाइते मिलन परियार कांग्रेसका स्थानीय नेता तथा मेयरमा पराजित धिरेन्द्रबहादुर बटालाका सहयोगीको रुपमा चिनिन्छन् ।"
सर्वदलीय बैठकमा कुन नेताले के भने ?,"काठमाडौं : प्रधानमन्त्री केपी ओलीले सर्वदलीय बैठकमा राष्ट्रिय अखण्डता र सार्वभौमसत्ताको विषयमा एक भएर अघि बढ्न सबै दल र दलका नेतासँग आग्रह गरेका छन्। संविधान संशोधनको विषय सर्वसम्मत रुपमा टुंगो लगाउन र सबै दल राष्ट्रिय एकताका लागि संशोधनको प्रस्तावको पक्षमा उभिन आग्रह गरेका हुन्। देशको भौगोलिक अखण्डता, सीमा र राष्ट्रियताको विषयमा निशर्त राष्ट्रिय सहमति कायम गरेर अघि बढ्न सबै दलहरूसमक्ष प्रधानमन्त्रीज्यूले जोड दिनुभएको छ, बैठकपछि प्रधानमन्त्री प्रेस सल्लाहकार सूर्य थापाले भने, वार्ता र कूटनीति नै यस समस्याको समाधान गर्ने एक मात्र उपाय। संविधान संशोधनका अन्य विषयमा छलफल गर्दै जाने र निशान छापमा नक्सा परिवर्तनको विषयमा यसै अधिवेशनमा छिटो निर्णय गर्नुपर्ने आवश्यकताप्रति प्रधानमन्त्रीले सहभागी नेतासँग बैठकमा विशेष अनुरोध गर्नुभएको छ। बैठकमा प्रमुख प्रतिपक्षी दलका नेता कांग्रेस सभापति शेरबहादुर देउवाले संविधान संशोधन प्रस्तावको पक्षमा एक ठाउँमा हुने तर त्यसका लागि केन्द्रीय समिति बैठकबाट निर्णय कुर्न माग गरेका छन्। संविधान संशोधन प्रस्तावको पक्षमा हामी छौँ। राष्ट्रियताको विषयमा हामी एक ठाउँमा छौँ, देउवाले बैठकमा भने, हामीलाई समय दिनुहोस् केन्द्रीय समिति बैठक बसेर निर्णय गर्छौँ। जवाफमा प्रधानमन्त्री ओलीले कोभिड१९ को संकट भएकाले तत्काल निर्णय लिन आग्रह गरेका छन्। बैठकमा सहभागी मधेस केन्द्रित दलका नेताले भने संविधान संशोधन गर्दा मधेसका मागलाई प्याकेजमै हल गर्न माग गरेका छन्। जवाफमा प्रधानमन्त्री ओलीले संविधान २०७२ मंसिरमा संशोधन भएको र अहिले गरेर पुनः फेरि गर्न सकिने भन्दै अहिले नक्साको विषयमा एकजुट हुन आग्रह गरे। यस विषयमा छलफलका लागि पुनः सर्वदलीय बैठक आह्वान गर्ने ओलीले प्रतिवद्धता जनाएका छन्। कांग्रेसका तीन धारणा बैठकमा नेपाली कांग्रेसका नेताले सीमाको विषयमा कूटनीतिक पहल, संविधान संशोधनमा राष्ट्रिय सहमतिलगायतको विषय राखेका छन्। कांग्रेसका तर्फबाट सभापति देउवा, नेता रामचन्द्र पौडेल, उपसभापति विमलेन्द्र निधि र नेता कृष्णप्रसाद सिटौला सहभागी थिए। उनीहरुले सीमा विवादको कूटनीतिक समाधान, संविधान संशोधनमा राष्ट्रिय सहमति र पार्टी केन्द्रीय समितिबाट निर्णय गर्ने लगायतको विषयमा धारणा राखेका हुन्। सुगौली सन्धिमा उल्लेख भएको ऐतिहासिक तथ्य बमोजिम लिपुलेक, कालापानी र लिम्पियाधुरा नेपालको भूभाग हुन्। ती भूभागमा नेपालको हक निर्वाध ढंगले स्थापित हुनुपर्दछ, नेपाली कांग्रेसले विगत देखिनै प्रष्ट राख्दै आएको यो धारणा आज हामी पुनः दोहोर्याउन चाहन्छौं, बैठकमा कांग्रेसले प्रस्तुत गरेको धारणाबारे जानकारी दिँदै मुख्यसचिव कृष्णप्रसाद पौडेलले भने, उच्च स्तरीय कूटनीतिक पहल मार्फत यो विषयको हल गरिनुपर्छ भन्ने हाम्रो आग्रह छ। हामी यो विषयमा सरकारको साथमा छौं। सँगै कांग्रेसले संविधान संशोधन केन्द्रीय समितिबाट निर्णय पर्खन प्रधानमन्त्रीलाई अनुरोध गरेको छ। संविधान संशोधन जस्तो विषयमा राष्ट्रिय सहमतिको स्थिति बनाएर जाँदा त्यसले राष्ट्रिय एकतालाई अझ मजबुत बनाउन सकिने हाम्रो धारणा छ। नक्साको प्रस्तावलाई हामीले सकारात्मक रूपमा लिएका छौं। यस बारेमा पार्टी केन्द्रीय समितिको बैठकबाट नेपाली कांग्रेसको संस्थागत निर्णय गर्नेछौं। नजिकका मान्छेको उदण्ड हर्कत रोक्नुहोस् : बाबुराम बैठकमा बोल्दै पूर्वप्रधानमन्त्री बाबुराम भट्टराईले संविधान संशोधनमा राष्ट्रिय सहमति सिर्जना गर्न सुझाव दिएका छन्। भट्टराईले सीमाको विषयमा कुनै दलबीच मतभिन्नता नभएको भन्दै उनले यस्तो सुझाव दिएका हुन्। भौगोलिक अखण्डता र सीमारक्षाको विषयमा दलबीच कुनै मतभिन्नता छैन र हुनुहुन्न। संविधान संशोधन बहुमतबाट होइन सर्वसम्मतिबाट गर्नुपर्छ, बाबुरामले भने, त्यसनिम्ति संविधान जारी हुने बेलादेखि नै असहमति राख्दै आएका मधेसी, थारू, आदिवासी जनजातिलगायत सबैको विश्वास जित्नुपर्छ। त्यसैगरी बाबुरामले रेशम चौधरीलाई रिहा गरेर विश्वासको वातावरण बनाउन माग गरेका छन्। सँगै नेता भट्टराईले विपक्षीलाई जिउँदै श्रद्धाञ्जली भन्ने उदण्ड हर्कत रोकेर दलबीच सौहार्दपूर्ण वातावरण बनाउन प्रधानमन्त्री निकटका मान्छेलाई सुझाव दिएका छन्। प्रम निकटका मान्छेले विपक्षीलाई जिउँदै श्रद्धान्जली भन्ने जस्तो उदण्ड हरकत रोकेर दलहरूबीच सौहार्द्रपूर्ण वातावरण बनाउनुपर्छ, बाबुरामले सर्वदलीय बैठकमा आफूले दिएको सुझाव सामाजिक सञ्जालमा सार्वजनिक गर्दै भनेका छन्, संविधान संशोधनलाई सर्वसम्मतिबाट पारित गर्न सबै इच्छुक र तत्पर छौं। सकारले जेठ ५ गते नेपालको नयाँ नक्सा ल्याउने निर्णय गरेको थियो। भूमिव्यवस्था, सहकारी तथा गरीबी निवारण मन्त्रालयले लिम्पियाधुरासहित गुञ्जी, नाभी, कुटीलगायत केही भूभाग समेटिएको नेपालको नक्शा (राजनीतिक तथा प्रशासनिक) जेठ ७ गते सार्वजनिक गरिसकेको छ। सोही अनुरुप निशान छापभित्र रहेको नेपालको नक्सा सीमा अनुरुप मिलाउने तयारी स्वरुप सरकारले संविधान संशोधनको प्रस्ताव जेठ ९ गते संसद्मा दर्ता गरेको छ। संविधान संशोधन प्रस्ताव संविधानको अनुसूची ३ मा रहेको निशान छापभित्रको नक्सा परिवर्तनका निम्ति मात्र संसदमा दर्ता भएको हो। यो सँगै कोरोना महामारीको विषयमा छलफल गर्न प्रधानमन्त्री ओलीले सर्वदलीय बैठक बोलाएका हुन्। सर्वदलीय बैठक बालुवाटारमा करिब ३ घण्टा चलेको थियो। यसअघि वैशाख ३१ गते प्रधानमन्त्रीले सर्वदलीय बैठक बोलाएका थिए।"
सर्वदलीय बैठकमा कांग्रेसका तीन धारणा,"काठमाडौं : प्रधानमन्त्री केपी ओलीले बोलाएको भएको सर्वदलीय बैठकमा नेपाली कांग्रेसका नेताले सीमाको विषयमा कूटनीतिक पहल, संविधान संशोधनमा राष्ट्रिय सहमतिलगायतको विषय राखेको छ। कांग्रेसका तर्फबाट सभापति शेरबहादुर देउवा, नेता रामचन्द्र पौडेल, उपसभापति विमलेन्द्र निधि र नेता कृष्णप्रसाद सिटौला सहभागी थिए। उनीहरुले सीमा विवादको कूटनीतिक समाधान, संविधान संशोधनमा राष्ट्रिय सहमति र पार्टी केन्द्रीय समितिबाट निर्णय गर्ने लगायतको विषयमा धारणा राखेका हुन्। बैठकमा कांग्रेसले राखेका धारणाबारे पार्टी मुख्य सचिव कृष्णप्रसाद पौडेलले सार्वजनिक गरेका तीन विषय : नेपाली भूभाग सुगौली सन्धिमा उल्लेख भएको ऐतिहासिक तथ्य बमोजिम लिपुलेक, कालापानी र लिम्पियाधुरा नेपालको भूभाग हुन्। ती भूभागमा नेपालको हक निर्वाध ढंगले स्थापित हुनुपर्दछ, नेपाली कांग्रेसले विगत देखिनै प्रष्ट राख्दै आएको यो धारणा आज हामी पुनः दोहोर्याउन चाहन्छौं। कुटनैतिक पहलबाट समाधान उच्च स्तरीय कूटनीतिक पहल मार्फत यो विषयको हल गरिनुपर्छ भन्ने हाम्रो आग्रह छ। हामी यो बिषयमा सरकारको साथमा छौं। संविधान संशोधन केन्द्रीय समितिबाट निर्णय संविधान संशोधन जस्तो बिषयमा राष्ट्रिय सहमतिको स्थिति बनाएर जांदा त्यसले राष्ट्रिय एकतालाई अझ मजबुत बनाउन सकिने हाम्रो धारणा छ। नक्साको प्रस्तावलाई हामीले सकारात्मक रूपमा लिएका छौं। यस बारेमा पार्टी केन्द्रीय समितिको बैठकबाट नेपाली कांग्रेसको संस्थागत निर्णय गर्नेछौं।"
"साझा पार्टीले भन्यो : एमसीसी सम्झौता, संसोधन नगरे खारेज गर","काठमाडौं : एमसीसी (कम्प्याक्ट) सम्झौता संसदबाट पारित गराई छाड्ने प्रधानमन्त्री केपी ओलीको अभिव्यक्तिप्रति साझा पार्टीले गम्भीर ध्यानाकर्षण भएको जनाएको छ। एमसीसी सम्झौताका कतिपय बुँदा नेपालको राष्ट्रिय स्वाभिमान र हितको बर्खिलापमा रहेको भन्दै सम्झौता संसोधनविना संसदबाट पास गरिनु हुँदैन भन्ने साझा पार्टीको निरन्तर अडान रहिआएको विज्ञप्तीमार्फत जनाएको छ । एमसीसी सम्झौता नेपालको कानुनभन्दा माथि हुने, नेपाल सरकारको समेत १३ करोड डलर लगानी रहने आयोजनाको लेखापरिक्षणमा महालेखा परिक्षकको संलग्नता नहुने, नेपालभित्रै निर्माण हुने प्रसारण लाइनका लागि तेस्रो देश भारतको स्वीकृति लिनुपर्ने, नेपाल सरकारको गठन आदेशबाट स्थापित आयोजना कार्यान्वयन एकाई (एमसीए) को निर्णय प्रकृयामा एमसीसी हावी रहने, आयोजनामा रोजगारीका लागि नागरिकताको कुनै बन्देज नहुने, सम्झौताका केही दफा आयोजना सम्पन्न भइसकेपछि पनि क्रियाशील रहने लगायत सम्झौताका आपत्तिजनक प्रावधानको समीक्षा र सुझावका लागि साझा पार्टीले स्वतन्त्र विज्ञको कार्यदलको माग गर्दै आएको छ। सत्ताधारी दल नेपाल कम्युनिस्ट (नेकपा) भित्रै र आम नागरिकबाट समेत एमसीसी सम्झौताबिना संसोधन पारित हुन नहुने आवाज जोडदाररूपमा उठ्दै आएको भन्दै साझा पाटीले समाजका विभिन्न कोणबाट उठेका चिन्ता र चासोलाई वेवस्ता गर्दै बहुमतको आडमा एमसीसीलाई पारित गरेरैछाड्ने सरकारको ढिपी दम्भयुक्त र दुर्भाग्यपूर्ण भएको जनाएको छ। 'यदि आपत्तिजनक बुँदाहरू संसोधन नगर्ने हो भने एमसीसी सम्झौता नेपालको तर्फबाट खारेज गरियोस् भनी साझा पार्टी जोडदार माग गर्दछ,' विज्ञप्तिमा भनिएको छ । पूर्वाधार विकासको द्विपक्षीय अनुदान सहयोगको सम्झौता राष्ट्रिय हितमा दुरगामी प्रभाव पर्न सक्नेगरी अन्तर्राष्ट्रिय सन्धिकोरूपमा संसदबाट पारित गरिनु वाञ्छनीय नभएको भन्दै द्विपक्षीय वैदेशिक सहयोगको मामिलामा यसले राम्रो नजिर स्थापित गर्दैन भन्दै सबै दाताले त्यस्तै प्रकृतिको सम्झौताको माग गरेमा के होला तथा यसले पञ्चशील र असंलग्नतामा आधारित नेपालको स्वतन्त्र परराष्ट्र नीतिमा कस्तो प्रभाव पार्ला भन्नेतर्फ गम्भीरतका साथ सोच्न सरकारलाई गर्न भनिएको छ । सरकारका गलत सोच र निर्णयमाथि खबरदारी गर्नुपर्ने प्रमुख प्रतिपक्ष नेपाली कांग्रेस एमसीसी सम्झौताको पक्षमा उभिनु विडम्बनापूर्ण भएको भन्दै साझा पार्टीले कांग्रेसका नेता, सदस्यपंक्ति तथा आम जनसमुदायलाई देशको हितका लागि संसोधनबिनाको एमसीसी सम्झौताको खारेजीको पक्षमा उभिन आह्वान गरेको छ ।"
प्रतिनिधिसभाको अर्को बैठक बुधबार दिउँसो २ बजे,"काठमाडौं : प्रतिनिधिसभाको अर्को बैठक बुधबार दिउँसो बस्ने भएको छ। सभामुख अग्निप्रसाद सापकोटाले मंगलबारको बैठक समापन गर्दै बुधबार दिउँसो २ बजेका लागि बैठक बोलाएका हुन्। मंगलबारको बैठकमा अर्थमन्त्री डा युवराज खतिवडाले आर्थिक सर्वेक्षण प्रस्तुत गरे भने रुकुमपश्चिममा युवती लिन गएका युवकमाथि भएको आक्रमण र हत्याको विषयमा छलफल भएको थियो। सरकारले घटनाको छानबिन गर्न पाँच सदस्यीय समिति गठन गरेको गृहमन्त्री रामबहादुर थापा बादलले सदनमा जानकारी गराएका छन्। बैठकमा दुई संसदीय समितिको प्रतिवेदन पेश भएको छ। बैठकमा कृषि, सहकारी तथा प्रकृतिक स्रोत समितिका सभापति पूर्णकुमारी सुवेदीले कृषि तथा सहकारी तथा प्राकृतिक स्रोत समितिको वार्षिक प्रतिवेदन, २०७६र७७ पेश गरेकी हुन्। यस्तै राज्यव्यवस्था तथा सुशासन समितिका सभापति शशी श्रेष्ठले राज्य व्यवस्था तथा सुशासन समितिको वार्षिक प्रतिवेदन, २०७७ पेश गरेकी हुन्।"
सर्वदलीय बैठकमा प्रधानमन्त्रीलाई बाबुरामको सुझाव : नजिकका मान्छेको उदण्ड हर्कत रोक्नुहोस्,"काठमाडौं : प्रधानमन्त्री केपी ओलीले बोलाएको सर्वदलीय बैठकमा बोल्दै पूर्वप्रधानमन्त्री बाबुराम भट्टराईले संविधान संशोधनमा राष्ट्रिय सहमति सिर्जना गर्न सुझाव दिएका छन्। भट्टराईले सीमाको विषयमा कुनै दलबीच मतभिन्नता नभएको भन्दै उनले यस्तो सुझाव दिएका हुन्। भौगोलिक अखण्डता र सीमारक्षाको विषयमा दलबीच कुनै मतभिन्नता छैन र हुनुहुन्न। संविधान संशोधन बहुमतबाट होइन सर्वसम्मतिबाट गर्नुपर्छ, बाबुरामले भने,त्यसनिम्ति संविधान जारी हुने बेलादेखि नै असहमति राख्दै आएका मधेसी, थारू, आदिवासी जनजातिलगायत सबैको विश्वास जित्नुपर्छ। त्यसैगरी बाबुरामले रेशम चौधरीलाई रिहा गरेर विश्वासको वातावरण बनाउन माग गरेका छन्। सँगै नेता भट्टराईले विपक्षीलाई जिउँदै श्रद्धाञ्जली भन्ने उदण्ड हर्कत रोकेर दलबीच सौहार्दपूर्ण बातावरण बनाउन प्रधानमन्त्री निकटका मान्छेलाई सुझाव दिएका छन्। बालुवाटारमा सर्वदलीय बैठक सर्वदलीय बैठकमा कुन नेताले के भने ? सर्वदलीय बैठकमा कांग्रेसका तीन धारणा प्रम निकटका मान्छेले विपक्षीलाई जिउँदै श्रद्धान्जली भन्ने जस्तो उदण्ड हरकत रोकेर दलहरूबीच सौहार्द्रपूर्ण वातावरण बनाउनुपर्छ, बाबुरामले सर्वदलीय बैठकमा आफूले दिएको सुझाव सामाजिक सञ्जालमा सार्वजनिक गर्दै भनेका छन्, संविधान संशोधनलाई सर्वसम्मतिबाट पारित गर्न सबै इच्छुक र तत्पर छौं।"
जातीय विभेद र छुवाछुत मानवताविरुद्धको अपराध,"काठमाडौं : राष्ट्रिय प्रजातन्त्र पार्टी (राप्रपा) अध्यक्ष कमल थापाले जातीय विभेद र छुवाछुत मानवताविरुद्धको अपराध भएको बताएका छन् । पश्चिमरुकुम र बुटवलमा भएका हत्या र आत्महत्याका घटना निन्दनीय भएको भन्दै उनले यस्तो बताएका हुन् । अन्तरजातीय प्रेम र विवाहको सन्दर्भमा हालै रुकुम र बुटवलमा भएका हत्या र आत्महत्याको घटना क्रुर र निन्दनीय छन्अ, अध्यक्ष थापाले ट्विटरमा लेखेका छन्, पराधीलाई कानुन बमोजिम कार्वाही त हुने नै छ, तर, मानवता विरोधी यस्ता कलंक पुनः दोहरिन नदिन नेपाली समाज पनि सचेत रहनु पर्दछ।"
मेडिकल कलेजले नै कोरोना लुकाउन खोज्दा,"वीरगन्ज : अन्त्येष्टि गरिएको ८ दिनपछि मात्रै कोरोनाको संक्रमण पुष्टि भएका बाराका ७० वर्षीय वृद्धको उपचार गर्ने नेशनल मेडिकल कलेजले जानजान लापरवाही गरेको खुलेको छ। मेडिकल कलेजको चरम लापरवाहीकै कारण मृत्यु भएका ती वृद्धको उपचारमा संलग्न स्वास्थ्यकर्मी, मृतकको परिवारका सदस्य ,अन्त्येष्टि संस्कारमा मलामी गएका आफन्त र छिमेकी अहिले समस्यामा परेका छन्। स्थानीय प्रशासनको निर्देशनमा ती सबै जना सोमबार अपरान्हदेखि नै होम क्वारेन्टाइनमा बसेका छन् । संक्रमण सरेको हुन सक्ने आशंकामा ती सबैको पनि पीसीआर जाँच गर्नुपर्ने देखिएको छ। दम र निमोयोनियाले सिकिस्त भएपछि बारा करैयामाइ गाँपा ७ उम्जनका ७० वर्षीय वृद्धलाई जेठ २ गते मेडिकल कलेजको आइसीयुमा भर्ना गरिए लगत्तै कोरोनाको पनि शंका लागेर चिकित्सकले त्यहि दिन बिरामीको स्वाब पीसीआर जाँचका लागि नारायणी अस्पतालमा पठाएका थिए । तर मेडिकल कलेज कलेजका चिकित्सकले स्वाब जाँचका लागि नारायणी अस्पतालमा पठाएको विषयमा बिरामीका बुवासँगै कुरुवा बसेका जेठा र कान्छा छोरालाई पनि जानकारी दिएनन् । आइसीयुमै उपचारका क्रममा बिरामीको जेठ ४ गते मृत्यु भयो । पीसीआर जाँचको रिपोर्ट पनि आइसकेको थिएन । तर मेडिकल कलेजले हतारहतार गरेर मृत्यु भएकै दिन शव परिवारजनको जिम्मा लगाइ दियो । परिवाजनले मेडिकल कलेजबाट एम्बुलेन्समा शव राखेर घर पुर्याए । त्यहि दिन गाउँ नजिकैको खोलामा लगेर आफनो धार्मिक परम्परा र रितिरिवाज अनुसार गाउँलेले शवको अन्तिम दाह संस्कार पनि गरिदिए । तर दाहसंस्कार गरिएको ८ दिनपछि मात्रै सोमबार मृतक ती वृद्धको पीसीआर रिपोर्ट पोजिटिभ अर्थात् कोरोनाका कारणले मृत्यु भएको खबर आएपछि परिवारजन, आफन्त र मलामीमा गएका गाउँले सबै तनावमा परेका छन्। 'बुवालाई छातीमा समस्या भएपछि मेडिकलमा लगेर भर्ना गरेका थियौं, डाक्टरले पनि फोक्सोमा निमोनिया भएको छ भनेर इलाज गर्न थाले, मृतकका जेठा छोराले भने, 'इलाजकै क्रममा मृत्यु भएपछि शव हामीलाइ जिम्मा लगाइदियो , तर कोरोनाको जाँचका बारेमा डाक्टरले हामीलाई केही भनेन। ' शव जिम्मा लगाउने बेलामा पनि मेडिकल कलेजका डाक्टरले कोरोनाको जाँचको बारेमा केही नभनेकाले शव एम्बुलेन्समा राखेर गाउँमा ल्याइ दाहसंस्कार गरेको उनले बताए । मडिकल कलेजको लापरवाही र गल्तीले अहिले परिवारका सदस्य, आफन्त र मलामीमा गएका छिमेकी सबै तनावमा परेको पनि उनले बताए । चिकित्सकका अनुसार पीसीआर जाँचका लागि स्वाब लिइएका बिरामीको उपचारका क्रममा यदि मृत्यु भए स्वाबको रिपोर्ट नआइन्जेलसम्म शव अस्पतालमै छुटटै राख्नु पर्छ । यदि रिपोर्ट पोजिटिभ आएमा उक्त संक्रमित शवको अन्त्येष्टि गर्ने छुट्टै प्रोटोकल छ । त्यहि प्रोटोकल अनुसार विशेष सुरक्षा र सतर्कताको उपाय अपनाएर मात्र शवको अन्त्येष्टि गर्नुपर्छ । नारायणी अस्पतालको विशेष कोरोना अस्पतालका कोर्डिनेटर डाक्टर उदय नारायण सिंहका अनुसार पीसीआर जाँचको रिपोर्ट पोजिटिभ आएलगत्तै सबै भन्दा पहिले संक्रमीतको शवबाट विकार निस्कने अंगहरु स्वास्थ्यकर्मीले कपासले बन्द गरिदिनु पर्छ । त्यसपछि शवलाई प्लाष्टिकको पोकामा बेरेर राख्नुपर्छ । अन्त्येष्टिमा पनि विशेष सावधानी अपनाउनुपर्छ । अस्पतालबाट शव विशेष शव बाहन गाडीमा राखेर घरमा नभइ सिधै दाह संस्कारका लागि छुटटै तोकिएको स्थानमा लगेर अन्त्येष्टि गर्नुपर्छ । तर मेडिकल कलेजले घटना लुकाउने नियतले स्वाबको रिपोर्ट नआउँदै हतारहतार गरेर वृद्धको मृत्यु त्यहि दिन (जेठ ४) शव परिवारको जिम्मा लगाइ दियो पहिलो कुरा उपचारकै क्रममा स्वाब जाँचका लागि ल्याबमा पठाइएको जानकारी परिवारकै सदस्यलाई दिइएन। पहिलो त्रुटी त्यहि भएको देखिन्छ, ' डाक्टर सिंह भन्छन्, 'त्यसपछि रिपोर्ट नआउँदै बिरामीको मृत्यु भयो।रिपोर्ट नआइन्जेलसम्म शव अस्पतालमै राखिनु पथ्र्यो। तर त्यो पनि नगरी शव परिवारको जिम्मा लगाएर दोश्रो त्रुटी गरियो। शव जिम्मा लगाउने बेलामा पनि स्वाब जाँचका लागि ल्याबमा पठाइएको र रिपार्ट आइनसकेको जानकारी कमसे कम शव बुझ्नेलाई दिनु पथ्र्यो तर त्यो पनि गरिएन, यो तेश्रो त्रुटी हो।' नारायणी अस्पतालका मेसु उपाध्यायले पनि मेडिकल कलेजले स्वाब पठाएको कोराना शंकास्पद बिरामीको मृत्यु र शव परिवारको जिम्मा लगाउँदा अस्पताललाई कुनै खबर वा जानकारी नदिएको बताए । 'शंकास्पद देखिएपछि स्वाब लिइएको बिरामीको मृत्यु भएको जानकारी हामीलाई गराइएन, शव पठाउँदा पनि खबर गरिएन ,'उनले भने, 'स्वाबको रिपोर्ट नेगेटिभ नआउन्जेलसम्म प्रत्येक शंकास्पद व्यक्तिलाई हामीले पोजिटिभ नै मानेर व्यवहार गर्नुपर्ने हुन्छ, स्वाब परीक्षणको रिपोर्ट नआउन्जेलसम्म शव परिवारलाई दिनु हुँदैनथ्यो,यसमा सम्बन्धित कलेजबाट लापरवाही भएकै हो।' पर्सा क्षेत्र नम्बर १ का सांसद प्रतिनिधिसभा सदस्य (सांसद ) प्रदीप यादव पनि मेडिकल कलेजले आफ्नो लापरवाहीलाई ढाकछोप गर्न जानाजान गल्ती गरेको बताए। उनी भन्छन्, 'नारायणी अस्पतालको ल्याबमा गरिएको जाँचमा पहिलो रिपोर्ट पोजिटिभ आएको थाहा पाउने वित्तिकै दोश्रो रिपोर्ट नआउँदै मेडिकलले आफ्नो लापरवाही ढाकछोप गर्न हतारहतार गरेर शव सद्गतीका लागि परिवारको जिम्मा लगाउनु उसको सरासर गल्ती हो ।' मेडिकल कलेज आफ्नो निर्वाचन क्षेत्रभित्र पर्ने भन्दै उनले जानजान गल्ती गर्ने मेडिकल कलेजलाई कारवाहीको लागि स्थानीय प्रशासनलाई भनिसकेको बताए । पर्साका सहायक प्रमुख जिल्ला अधिकारी ललीत बस्नेत पनि शंकास्पद बिरामीको पीसीआर रिपोर्ट नआउँदै मेडिकल कलेजले हतार हतारमा शव आफन्तको जिम्मा लगाएर चरम लापरवाही गरेको बताए। स्वाबको पीसीआर जाँचको रिपोर्ट नआउँदै मृतकको शव आफन्तलाई जिम्मा लगाएर पठाइको घटनाको छानबिन गरी लापरवाही गर्ने मेडिकल कलेजलाई कार्वाहीका लागि गृहमन्त्रालयमार्फत स्वास्थ्य तथा जनसंख्या मन्त्रालयलाई सिफारिस गरि सकिएको जानकारी पनि उनले दिए । तर, मेडिकल कलेजका संचालक समेत रहेका प्रबन्ध निर्देशक बसरुद्धिन अन्सारीले भने मृतकको रिपोर्ट आउन ढिला भएपछि शवलाई आफन्तको जिम्मा लगाएर पठाइ दिएको बहाना गरेर आफनो लापरवाही ढाकछोप गर्दै आएका छन् । उनले भने, 'मृतकको शव अस्पतालमा धेरै दिन राख्दा त्यसले अस्पताल र अरु बिरामीमा समस्या आउन सक्थ्यो , त्यसैले रिपोर्ट कुर्दाकुर्दा नआएपछि शव हामीले आफन्तको जिम्मा लगाएर पठाइ दिएका हौं। ' मृतक वृद्धको उपचार गरिएको मेडिकल कलेजको आइसीयु कक्षलाई स्थानीय प्रशासनले सोमबार नै सिल गरिदिएको छ । सहायक प्रजिअ बस्नेतका अनुसार मृतकको उपचार गरिएको मेडिकल कलेजको आइसीयुमा कार्यरत चिकित्सक र नर्स गरी ५० जना स्वास्थ्यकर्मीलाई सोमबारदेखि नै मेडिकल कलेजकै क्वारेन्टाइनमा राखिएको छ। मृतकको शव घर सम्म बोकेर लग्ने एम्बुलेन्सका चालकलाइ पनि सिद्धार्थ माविको क्वारेन्टाइनमा राखिएको छ । ती सबैको पीसीआर जाँच गरिने बस्नेतले जानकारी दिए। यस्तै मृतक वृद्धको घर भएको बाराको करैयामाइ गाउँपालिका ७ उमजन गाउँ पनि प्रहरीले सोमबार अपरान्ह देखि नै सिल गरेको छ। बाराका प्रहरी नायव उपरीक्षक गौतम मिश्रका अनुसार मृतकको परिवारका सदस्य, आफन्त र दाहसंस्कारमा सहभागी भएका गरी करिब ७० जना जनालाई तत्कालका लागि आआफनो घरमै बस्न निर्देशन दिइएको जानकारी उनले दिए । यसका साथै मृतकको सम्पर्कमा रहेका सबैजनाको कन्टायक्ट ट्रेसिङ पनि थालिएको उनले बताए ।"
२९ रोपनी जग्गा व्यक्तिको नाममा : ९ जनाविरुद्ध मुद्दा,"काठमाडौं : खोटाङको सदरमुकाम२९ रोपनी सार्वजनिक सरकारी जग्गा व्यक्तिको नाममा कायम गरिएको छ । बिचौलियासँग मिलोमतो गरी मालपोत र नापी कर्मचारीले साविकको खोटाङ गाविस ६ को सरकारी जग्गा व्यक्ति विशेषको नाम दर्ता गराएका खुलेको छ । कित्ता नम्बर ८१५ को १३ रोपनी १४ आना १ दाम गजेन्द्र कुमार थापा र कित्ता नम्बर १३७ को १४ रोपनी १४ आना ३ पैसा २ दाम रामबहादुर थापाको नाममा दर्ता गराइएको पाइएको छ । मालपोत र नापीका कर्मचारीले व्यक्तिको नाम दर्ता गराएर पछि आफ्नो नाममा समेत ल्याएका छन् । फिल्डबुकमा पर्ती जनिएको सरकारीसार्वजनिक जग्गा मालपोत कार्यालयका कर्माचारीसमेतलाई प्रभावमा पारेर आफ्नो नाम बनाएको अख्तियार दुरुपयोग अनुशान्धान आयोगको अनुधानबाट खुलेको छ । थापाद्वयले आफ्नो नाममा दर्ता गराई पछि उक्त जग्गा कित्ता फोड गरी तीनै मालपोत कार्यालयका कर्मचारीको नाममा पास गरी बाँकी जग्गा निजकै नाममा राखिरहेको देखिएको छ। तत्कालीन मालपोत अधिकृत कटकबहादुर खत्रीले साविक फिल्डबुकमा जङ्गल र पर्ती जनिएको सरकारी जग्गा व्यक्ति विशेषको नाममा दर्ता गर्न मिल्ने कुनै आधार नहुँदा नहुँदै कित्ता नम्बर १३७ को जग्गाको हकमा छुट जग्गा दर्ता समितिको अध्यक्षका रुपमा र पछि टिप्पणीका आधारमा अनधिकृत रुपमा कित्ता नम्बर १३७ र कित्ता नम्बर ८१५ को सरकारी रसार्वजनिक जग्गा व्यक्तिको नाममा दर्ता गराउने निर्णय गरेको देखिन आएको छ । नासु भिमबहादुर खत्रीले साविक फिल्डबुकमा जङ्गल र पर्ती जनिएको कित्ता नम्बर ८१५ को जग्गा कित्ताकाट गरी कित्ता नम्बर १५६१ क्षेत्रफल १ रोपनीको जग्गा टेकबहादुर खड्का र चन्द्र बहादुर कार्कीसँग तीन जनाको संयुक्त नाममा कायम गराएको छ । पछि सो जग्गा नेपाल सरकारले हलेसी दिक्तेल सडक योजनाका लागि अधिकरण गर्दा सो जग्गाबाट नेपाल सरकारबाट मुआब्जासमेत लिई सरकारी जग्गा आफ्ना नाममा दर्ता गराई पुनः सरकारबाट रकमसमेत लिएको पाइएको छ । कित्ता नम्बर १३७ को १२ आना जग्गा लेखापढी व्यवसाहीको नाम दर्ता गराइएको रविन्द्रकुमार राइको नाम दर्ता गराइएको छ । सार्वजनिक सम्पत्तिको व्यक्तिको नाम दर्ता गराउन संलग्न मालपोत खोटाङका प्रमुख मालपोत अधिकृत यदुनाथ दाहाल र नापी खोटाङका प्रमुख सियाराम चौधरीसहित ९ जनाविरुद्ध विषेश अदालतमा मुद्दा दायर गरिएको छ । मालपोल अधिकृत कटकबहादुर, नासु भिमबहादुर र चन्द्रबहादुर, खरिदार टेकबहादुर, अमिन अशोककुमार खिडहरीलाई प्रतिवादी बनाइएको छ । त्यस्तै सरकारी जग्गा आफ्नो नाममा बनाउने थापाद्वयलाई मुद्दा हालिएको छ । चलनचल्तीमा करोडौँ मूल्य पर्ने भएपनि ४ लाख १४ हजार बिगो कायम गरिएको छ । उनीहरुविरुद्ध भ्रष्टाचार निवारण ऐन बमोजिम सजायको माग दाबी गरिएको छ।"
"भारतबाट हजारौँ भित्रिए : आधा क्वारेन्टाइनमा, आधा गाउँघरमा !","धनगढी : जेठको महिनामा मात्रै सुदूरपश्चिमका विभिन्न नाकाबाट साढे २६ हजार नागरिक भित्रिएका छन्। यो, सीमा नाकामा खटिएका सुरक्षाकर्मीले गणना गरेको तथ्यांक हो। तर सामाजिक विकास मन्त्रालयले सोमबार सार्वजनिक गरेको तथ्यांकमा, सुदूरपश्चिममा क्वारेन्टाइनमा १२ हजार ३६७ जना रहेका छन्। भारतबाट आएर गाउँ पुगेका धेरै सरकारी क्वारेन्टाइन नबसेपछि कोरोनाको जोखिम बढेको छ। जेठको महिनामा सबैभन्दा बढी कैलालीसँग सीमाना जोडिएको गौरीफन्टा नाकाबाट बढी नेपाली देश भित्रिएका छन्। ५३ दिनसम्म भारतको क्वारेन्टाइनमा बसेका ७५८ जनालाई जेठ २ र ३ गते उद्दार गरेर ल्याएसँगै गौरीफन्टा नाकामा भारतबाट फर्किनेको चाप बढेको हो। त्यसपछि, जेड ८ गतेदेखि गृहमन्त्रालयको समुन्वयमा स्थानीय प्रशासनले दैनिक जसो नाका खोलेर भारतमा रहेका नेपाली नागरिकलाई भित्र्याइरहेको छ। चैत २ र ३ गते भारतको पलियामा क्वारेन्टाइनमा रहेका ७५८ जनासहित मंगलबारसम्म गौरीफन्टा नाकाबाट मात्रै १८ हजार ४९४ जना नेपाल प्रवेश गरेका छन्। सबैभन्दा बढी मंगलबार ५ हजार १३ जना गौरीफन्टा नाकाबाट नेपाल प्रवेश गरेका जिल्ला प्रशासन कार्यालय कैलालीका प्रवक्ता शिवराज जोशीले बताए। बिहान १० बजेदेखि १२ बजेसम्मका लागि खोलिएको गौरीफन्टा नाकामा दिउँसो ३ बजेसम्म आवागमन भएको थियो। भारतबाट आउने क्रम नरोएिपछि मंगलबार दिउँसो गौरीफन्टा बोर्डरको व्यवस्थापन कष्टकर भएको थियो। कतिपय नेपाली चर्को घाममा लाम बसेकाले बेहोस पनि भएर ढलेका थिए भने ससाना दुधे बालक बोकेका महिला सबैभन्दा सकसमा देखिएका थिए। जेठको महिनामा मंगलबारसम्म गौरीफन्टा नाकाबाट १८ हजार, ४९४, कञ्चनपुरको गड्डाचौकी नाकाबाट सात हजार ५ सय, दार्चुलाको पुलघाट नाकाबाट ३१९ जना र बैतडीको झुलाघाट नाकाबाट ३७८ जना गरी २६ हजार ५९१ जना नेपाली स्वदेश आएका छन्। भारतीय सीमाबाट उर्लिन थाल्यो जनसागर रोकिएन सीमाबाट नेपालतर्फ उर्लिएको जनसागर (फोटो फिचर) गौरीफन्टामा उर्लिन थाल्यो जनसागर, अढाइ घण्टामा भित्रिए ४८ सय (फोटो फिचर) महाकाली पारिका गाउँ भनेर चिनिने दोधारा चाँदनीको सीमाबाट ठूलो संख्यामा लुकीछिपी नेपाली स्वदेश फर्किन थालेपछि, सोमबाटदेखि कञ्चनपुरको गड्डाचौकी नाका पनि दैनिक चार घण्टा खुला गरिएको छ। सोमबार दिउँसो १२ बजेदेखि ६ बजेसम्मका लागि नाका खोलिएकोमा मंगलबार भने बिहान ६ बजे देखि १० बजेसम्मका लागि खोलिएको जिल्ला प्रशासन कार्यालय कञ्चनपुरले जनाएको छ। मंगलबार गड्डाचौकीबनबसा नाकाबाट ८ सय जनाको उद्दार गरिएको छ। यसअघि दोधारा चाँदनीको अवैध नाका प्रयोग गरी नेपाल प्रवेश गरेका ४ हजार नागरिकले आफैँ सरकारी सम्पर्कमा आएर आफूहरु क्वारेन्टाइन बस्ने भनेपछि, लुकेर आउनेबाट झन् खतरा महसुस गर्दै कञ्चनपुरको स्थानीय प्रशासनले दैनिक रुपमा नाका खोल्ने निर्णय गरेको हो। तर भारतबाट आएका नेपाली सबैलाई क्वारेन्टाइन बसाउन नसकिएकाले कोरोनाको जोखिम बढेको छ। सोमबारसम्मको तथ्यांक हेर्ने हो भने भारतबाट नेपाल प्रवेश गरेका नेपालीको संख्या २० हजार भन्दा बढी छ तर १२ हजार ३६७ जनाको मात्रै क्वारेन्टाइनको तथ्यांक आएपछि अवस्था चिन्ताजनक देखिएका हो। क्वारेन्टाइनको जिम्मा स्थानीय तहलाई दिइएको छ। स्थानीय तहले पनि हरेक वडालाई आफ्नो वडामा क्वारेन्टाइन बनाउन र आएका नागरिकलाई त्यही क्वारेन्टाइनमा राख्न निर्देशन गरेको छ। तर वडास्तरमा बनेका क्वारेन्टाइनमा फर्किएका राम्रो व्यवस्था नभएको भन्दै बस्ने गरेका छैनन्। कुनै कुनै क्वारेन्टाइनमा त, खानाका लागि घर जाने र राति सुत्न मात्रै क्वारेन्टाइन आउने गरिएको पनि समाचार आइरहेका छन्। सेती अञ्चल अस्पतालबाट सेवानिवृत वरिष्ठ फिजिसियन प्रा डा सुभेषराज कायस्थ भन्छन, कोरोनाको महामारीका बेला, भारतबाट आएका नागरिकलाई क्वारेन्टाइन गर्न सकिएन भने स्थिति भयावह आउन सक्छ, उनी थप्छन, अहिले हो जनप्रतिनिधिको काम देखिने, जनप्रतिनिधिले आफुनो घर, समाज र देश जोगाउनका लागि भएपनि कठोर कदम लिएर क्वारेन्टाइनमा बसाउनुपर्छ। प्रदेश सरकारका सामाजिक विकासमन्त्री कृष्णराज सुवेदी भने भारतबाट आएका जति सबैलाई क्वारेन्टाइनमा राखिएको बताउछन्। सीमा नाकाबाट सिधै स्थानीय तहसम्मका लागि गाडी पठाइएका छन्, उनले भने, त्यहाँ स्थानीय तहले उनीलाई क्वारेन्टाइन गरेको छ। तर सीमानाकामा भित्रिएको तथ्यांक र प्र्रदेश सरकारले सार्वजनिक गरेको तथ्यांकमा आधा नागरिकको फरक देखिएको छ। यो नाकाबाट एक हजारको संख्यामा अरु प्रदेशका नागरिक पनि आएका छन्। तीमध्ये धेरैजना यातायातको व्यवस्था नभएकाले सुदूरपश्चिमकै क्वारेन्टाइनमा रहेका छन्।"
थप ४३ जना डिस्चार्ज : कोरोना जित्नेको संख्या १५५ पुग्यो,"काठमाडौं : थप ४३ जना डिस्चार्ज भएका छन्। वीरगन्जको नारायणी अस्पतालबाट ४३ जना डिस्चार्ज भएको स्वास्थ्य तथा जनसंख्या मन्त्रालयका प्रवक्ता डा विकास देवकोटाले बताए। यो सहित कोरोना जित्नेको संख्या १५५ पुगेको हो। प्रवक्ता देवकोटाको अनुसार संक्रमित सबै नारायण अस्पतालबाट निको भएर घर गएका हुन्।७ देखि ५३ वर्ष उमेर समूहका उनीहरु ११ औंदेखि १६ औं दिनको अविधमा कोरोना जित्न सफल भएका हुन्।दुई महिलासहित ४१ जना पुरुष डिस्चार्ज भएका हुन्। प्रवक्ता देवकोटाको अनुसार प्रदेश विवरण अनुसार ६ वटा प्रदेशमा संक्रमितले कोरोना जितेका छन्। जसमध्ये प्रदेश १ मा २६, प्रदेश २ मा ७२ बागमती प्रदेशमा ११, गण्डकी प्रदेशमा २, प्रदेश ५ मा ३५ जना र सुदूरपश्चिम प्रदेशमा ५ जना गरी १५५ जनाले कोरोना जितेका हुन्।१२४ पुरुष र ३१ जना महिला रहेका छन्। यस्तै पछिल्लो समयमा ९० जनामा कोरोना संक्रमण देखिएको छ भने ४ जनाको मृत्यु भएको छ। यस्तै हालसम्म आरडीटीबाट ९७ हजार ९६७ र पीसीआर विधिबाट ५४ हजार ४२४ नमूना परीक्षण भएका छन्। गत २४ घन्टामा आरडीटी विधिबाट ३ हजार ७८२ र पीसीआर विधिबाबाट २ हजार ७७५ नयाँ नमूना परीक्षण भएका छन्। सातवटै प्रदेशमा आरडीटी परीक्षण भइरहेको छ। जसमध्ये प्रदेश १ मा ११ हजार ६६, प्रदेश २ मा ६ हजार ५६१ बागमती प्रदेशमा २४ हजार २१६, गण्डकी प्रदेशमा ७ हजार ७०१, प्रदेश ५ मा १६ हजार ८८०,कर्णाली प्रदेशमा १०हजार ६१८ र सुदूरपश्चिम प्रदेशमा २० हजार ९२५ गरी जम्मा ९७ हजार ९६७ नमूना आरडीटीबाट परीक्षण भएका छन्। यस्तै क्वारेन्टाइनमा बस्नेको संख्या ५५ हजार २८२ पुगेको छ। आइसोलेसनमा ५८२ जना रहेका छन्। जसमध्ये प्रदेश १ मा ६०, प्रदेश २ मा १९१, बागमतीमा २६,गण्डकीमा ५, प्रदेश ५ मा २६३ कर्णाली प्रदेशमा २५ र सुदूरपश्चिम प्रदेशमा १२ जना गरी जम्मा ५८२ जना आइसोलेसनमा छन्।"
बुटवलको एन्फा सेन्टरको आइसोलेसनमा १४ कोरोना संक्रमित भर्ना,"रुपन्देही : बुटवलको एन्फा टेक्निकल सेन्टरको आइसोलेसन सेन्टरमा १४ जना कोरोना भाइस संक्रमितलाई भर्ना गरिएको छ।उनीहरु नवलपरासी र कपिलवस्तुका स्थानीय हुन् । धागो कारखानामा रहेको कोरोना अस्पतालमा ठाउँ अभाव भएपछि फुटबल मैदानसहितको एन्फा एकेडेमीमा पाँच नम्बर प्रदेशको सामाजिक विकास मन्त्रालयले कोरोना संक्रमण भएका बिरामी राख्ने आइसोलेसन कक्ष बनाइएको हो । 'भवन, मैदान, धारा पानी फूलबारी सबै क्षेत्र आइसोलेसन कक्षको लागि प्रयोग गरेका छौं,' मन्त्रालयका चिकित्सा महासाखाका प्रमुख डा उमाशंकर प्रसाद चौधरीले भने। राष्ट्रिय तथा स्थानीय फुटबल प्रतियोगिता हुने मैदान रहेकाले त्यहाँ रहने संक्रमितको लागि वातावरण खुल्ला हुनेछ । आइसोलेसन कक्षमा ५० वटा शैया राखिएको छ । ३६ शैया र आइसीयुतर्फ थप ८ शैया रहेको धागो कारखानामा रहेको कोरोना अस्पतालमा ठाउँ अभाव भएपछि भैरहवाको भिम अस्पतालको आइसोलेसन कक्षमा लगिएको थियो । २५ जना भर्ना भएपछि भिम अस्पतालमा पनि ठाउँ अभाव भएको थियो । ठाउँ अभाव भएपछि दाङको बेलझुण्डी पठाउने गरिएको थियो । पछिल्लो समय कपिलवस्तुका धेरै संक्रमितलाई दाङ पठाइएको छ । भने केहीलाई जिल्ला भित्रै व्यवस्थापन गरिएको छ । यस्तै बुटवलको धागो कारखानामा रहेको कोरोना अस्थायी अस्पताल विस्तारको गर्ने भनिएपनि विस्तारको काम अझै सुरु भएको छैन । अहिलेसम्म कोरोना अस्पतालमा ३६ वटा र आइसीयुमा थप ८ वटा नै शैया रहेको अस्पतालका कन्सल्टेण्ट डा सुदर्शन थापाले बताए । सामाजिक विकास मन्त्रालयका अस्पताल विकास महासाखाका प्रमुख डा चौधरीले शैया थप गरेर विस्तार गर्ने काम प्रक्रियामै रहेको बताए । उनले छिट्टै कोरोना अस्पतालमा सय शैया थप गने जानकारी दिए ।"
रक्सीमात्र चोर्ने चोर,"दमौली : लकडाउनका बेला धेरैको काम प्रभवित भएको छ । काम नहुनाले मानिस चोरी पनि गर्न थालेको घटना बाहिर आइरहेको छ । चोरी गर्नेले खाने कुरा र धनमाल चोरेको त सुनिएकै हो तर तनहुँको अकलामा भने अनौठो चोरीको घटना घटेको छ । म्याग्देको अकलास्थित अकला हाईवे रेष्टुरेण्टमा सोमबार राती चोरी भयो । तर धनमाल र खाद्यान्न केही चोरिएन । चोर खाली हात फर्कियो त ? होइन चोरले रेष्टुरेण्टको शोकेसमा सजाएर राखिएका रेड लेबल र ब्ल्याक लेबलका एक एक बोतल रक्सीका साथै करिब एक दर्जन बियरका बोतल चोरी लगे। मंगलबार बिहान बन्द रेष्टुरेन्ट हेर्न पुगेका सञ्चालक भीमलाल श्रेष्ठका अनुसार रेष्टुरेन्टमा भएका अरु चीज चोरी नभएर रक्सी र बियरका बोतल मात्र चोरी भएको थियो । चोरले महंगा रक्सी र बियर मात्र चोरी गरेको सञ्चालक श्रेष्ठले बताए । 'कोही राती नबस्ने भएकाले धनमाल भने रेष्टुरेण्टमा थिएन । तर खाद्यान्न र अरु बस्तु भने केही भएको छैन । मुल गेटमा रहेको सीसीटीभीको तार छुटेकाले चोरी रेकर्ड हुन पाएन', उनले भने । नजिकैको चिने जानेका व्यक्तिले मदिरा चोरेको हुन सक्ने श्रेष्ठले आशंका गरे । यो पक्कै चिनेकैले चोरी गरेको हुनुपर्छ, उनले भने,त्यो पनि मदिराको अम्मलीले हो ।"
रुकुम घटना : २० विरुद्ध किटानी जाहेरी,"जाजरकोट : शनिबार पश्चिम रुकुमको चौरजहारी ८ सोतीमा भएको घटनाका पीडित परिवारले जिल्ला प्रहरी कार्यालय जाजरकोटमा २० जनाविरुद्ध किटानी जाहेरी दिएका छन्। वडाध्यक्ष डम्बरबहादुर मल्ल, केटीका बुवा वीरबहादुर मल्ल, आमा प्रकाशी मल्ल, सन्तोष मल्ल, रमेश मल्ल, मोहन पुन मगर लगायतका २० जनाविरुद्ध कर्तव्य ज्यान सम्बन्धी किटानी जाहेरी दिएको जिल्ला प्रहरी प्रमुख डिएसपी किशोरकुमार श्रेष्ठले जानकारी दिए। दलित अधिकारकर्मी र पीडित परिवारले घटनाबारे निष्पक्ष छानबिन हुनु पर्ने, पीडित परिवारलाई राज्यले क्षतिपूर्ति दिनु पर्ने, घाइतेको निशुल्क उपचारको व्यवस्था मिलाउनु पर्ने, बेपत्ताको तत्काल खोजी गर्नुपर्ने लगायतका माग राखि जिल्ला प्रशासन कार्यालयमा ज्ञापनपत्र बुझाएका छन्। जाजरकोटका प्रमुख जिल्ला अधिकारी जनकराज पन्तले पीडितका माग सम्बोधन गर्ने र माग पुरा गर्ने सम्बन्धमा सम्बन्धित निकायमा आवश्यक पहल गरिने आश्वासन दिएपछि पीडित परिवार शव बुझ्न सहमत भएका हुन्। चौरजहारीका टीकाराम सुनारको शव पोस्टमार्टम गरिएको छ भने अन्य दुई जनाको बुधबार पोस्टमार्टम गरिने प्रजिअ पन्तले बताए। हराएका तीन जनाको खोजी कार्य भैरहेको उनले बताए। खोजी कार्यमा स्थानीय बासिन्दा, नेपाली सेना ,सशस्त्र प्रहरी र नेपाल प्रहरीका जवान संलग्न रहेका छन्। गोताखोर लगायतका प्राविधिक स्रोत साधान नहुँदा बेपत्ताको खोजीमा समस्या भएको जिल्ला प्रहरी प्रमुख डिएसपी श्रेष्ठले बताए। भेरी नगरपालिका वडा नम्बर ११ का लोकेन्द्र सुनार, गोविन्द शाही, वडा नम्बर ४ का सन्दीप विक अझै बेपत्ता छन्। बेपत्ताको खोजी भैरहेको डिएसपी श्रेष्ठले बताए। भेरी नगरपालिका ४ का नवराज विक र गणेश बुढा, चौरजहारीका टीकाराम सुनारको शव यस अघि नै फेला परिसकेको छ। घटनाको अनुसन्धानका लागि रुकुम प्रहरीले प्रहरी निरीक्षक कवी रोकालाई खटाएको छ। वडाध्यक्ष सहित १२ जनालाई नियन्त्रणमा लिएर घटना बारे अनुसन्धान भइरहेको उनले बताए। तस्बिर : राजेन्द्र कार्की"
रुकुम घटनाप्रति उत्पीडित समाजद्वारा गृहमन्त्रालयको ध्यानाकर्षण,"स्याङ्जा : रुकुम पश्चिमको चौरजहारी नगरपालिका ८ सोतिमा घटित अमानवीय घटनाको वस्तुगत छानविन गरी दोषीमाथि कारवाही गरियोस् भन्दै उत्पीडित जातीय उत्थान तथा सेवा समाज स्याङ्जाले प्रशासन कार्यालय स्याङ्जामार्फत गृह मन्त्रालयको ध्यानाकर्षण गराएको छ । समाजले ज्ञापनपत्रमार्फत चार दिनअघि जाजरकोट भेरी नगरपालिकाका नवराज बिक र रुकुमको चौरजहारी नगरपालिकाकी सुष्मा मल्लबीचको प्रेम सम्वन्ध र हुन गएको विवाहमा केटी पक्षकाले अछुत जात भन्दै गरिएको अमानवीय कार्यको भर्त्सना गरेको छ । समाजका अध्यक्ष अमृत नेपालीद्वारा हस्ताक्षरित पत्रमा स्थानीयले अछुत, तल्लो जातको केटाले आफूभन्दा ठूलो जातको केटी भगाउन खोजेको भन्दै नवराज बिकसहितका साथीहरुलाई लखेट्दै साङघातिक आक्रमण गरेको, नवराज बिक र टिकाराम बिक भेरी नदीको किनारमा मृत भेटिनु र अन्य ५ जना अझै पनि बेपत्ता भएको जानकारी हुन आएको प्रति ध्यानाकर्षण गराएको उल्लेख छ । अन्तरजातीय प्रेमलाई विवाहका सन्दर्भमा जातीय विभेद गर्दै विभत्स हत्या हुनु अत्यन्त दुखद रहेको बताउँदै यस्ता खालको जघन्य अपराधिक घटना घट्नु र राज्य उदासीन हुन मुलुकको संविधान ऐन कानुनमा व्यवस्थाको धज्जी उडाइनु हो भनिएको छ । सो ज्ञापनपत्रमा बेपत्ता सबैको तत्काल खोजी गरी हत्यामा सलग्नलाई हदैसम्मको कानूनी कारबाही गर्न समाजको माग छ । सहायक प्रमुख जिल्ला अधिकारी धु्रव गिरीले ज्ञापनपत्र बुझ्दै तत्काल गृह मन्त्रालयमा पठाउने बताए ।"
दाङको कोरोना अस्पतालमा ६ जिल्लाका २७ संक्रमित,"दाङ : दाङमा स्थापना भएका कोरोना विशेष अस्पताल प्रदेशको कोरोना उपचार केन्द्र बन्न थालेको छ। कोरोनाको उच्च जोखिममा रहेका ५ नम्बर प्रदेशका ८ जिल्लामा कोरोना संक्रमण देखिएसँगै दाङको कोराना विशेष अस्पताल बेलझुण्डीमा संक्रमित बिरामीको चाप बढन थालेको हो। अहिले संक्रमितले अस्पताल भरिन थालेको छ। अस्पतालमा ६ जिल्लाका संक्रमतिको उपचार भइरहेको छ। प्रदेश सरकारले स्थापना गरेको कोराना विशेष अस्पतालमा अहिले ६ जिल्लाका २७ जना संक्रमितको उपचार भइरहेको छ। कोरोना अस्पतालमा दाङका ३, बाँकेका ८, कपिलबस्तुका ६, बर्दियाका ५, रुपन्देहीका ३ र अर्घाखाँचीका २ जना रहेको अस्पतालका व्यवस्थापक तथा स्वास्थ्य अधिकृत दोर्ण वलीले जानकारी दिए। गुल्मी र नवलपरासीबाहेकका जिल्लाका कोरोना संक्रमतिको उपचार दाङमा भइरहेको छ। वलीले अस्पतालमा भर्ना भएका संक्रमति जटिल समस्यामा नआएको बताए। अस्पतालमा एक सय बेडको आइसोलेसन रहेको छ।"
कैलालीमा थप एकजनामा कोरोना भाइस पुष्टि,"टीकापुर : कैलालीको जानकी गाउँपालिकामा थप एकजना ३८ वर्षीय पुरुषमा कोराना पुष्टि भएको छ । गाउँपालिका १ मा रहेको सरस्वती माध्यमिक विद्यालयको क्वारेन्टाइनमा रहेका ती पुरुषमा कोरोना पुष्टि भएको हो । यसअघि सो क्वारेन्टाइनमा बसेका तीनजना पुरुषमा कोरोना संक्रमण पुष्टि थियो ।यससँगै जानकी गाउँपालिकामा कोरोना संक्रमितको संख्या ४ पुगेको छ । जानकी गाउँपालिकाका स्वास्थ्य शाखा प्रमुख जीतबहादुर चौधरीका अनुसार कोरोना पुष्टि हुनेमा जानकी गाउँपालिका ३ भगतपुरका पुरुष हुन् । उनी भारतको बारबंकीबाट नेपाल आएका हुन् । चौधरीका अनुसार बारबंकीबाट भारतकै नानपारा क्वारेन्टाइनमा तीन दिन बसेका उनी रुपडियाँ नाका हुँदै आएका हुन् । उनी जेठ २ गते राति टीकापुर नगरपालिका ७ सत्तीस्थित कर्णाली माध्यमिक विद्यालयको क्वारेन्टाइनमा बसेका थिए । जेठ ३ गते उनलाई सरस्वती माविको क्वारेन्टाइनमा लगिएको थियो । सो क्वारेन्टाइनमा रहेका १६ जनाको टीकापुर अस्पतालका स्वास्थ्यकर्मीको टिमले थ्रोट स्वाब संकलन गरेको थियो । यसअघि तीन जना र आज एक गरी ४ जनामा कोरोना पुष्टि भए पनि अन्यको रिपोर्ट नआएको चौधरीले बताए । '१६ जनाको स्वाब संकलन भएको थियो, ४ जनाको रिपोर्ट पोजिटिभ आएको छ,' चौधरी भने, 'अन्यको रिपोर्ट भने आएको छैन।' सो क्वारेन्टाइनमा ४२ जना राखिएका छन् । यसअघि जानकी गाउँपालिका ७ का दुई जना र कञ्चनपुर ४ का एक जनामा कोरोना पुष्टि भएको थियो । उनीहरुलाई टीकापुर अस्पतालको आइसोलेसनमा राखिएको छ । किट नहुँदा स्वाब संकलनमा ढिलाइ भिटिएम किट नहुँदा जानकी गाउँपालिकाका दुई जना कोरोना संक्रमितको सम्पर्कमा रहेकाको स्वाब संकलन हुन सकेको छैन । वडा नं ७ मोतिनगरका कोरोना संक्रमित पुरुषको सम्पर्कमा रहेका १५ जना र वडा नं ४ का संक्रमितको सम्पर्कमा रहेका ६ जनाको स्वाब संकलन हुन नसकेको हो । बाँकेको नेपालगञ्जबाट एम्बुलेन्समार्फत् घर पुगेका मोतिनगरका पुरुष तीन दिनसम्म घरमा बसेका थिए । गाउँमा भलिबल समेत खेलेका उनको कन्ट्याक्ट टेसिंङमा आएकाहरुको घर नै सिल गरिएको छ स्वास्थ्य शाखा प्रमुख चौधरीले जानकारी दिए । संक्रमण पुष्टि भएको पाँच दिनसम्म समेत कन्ट्याक्ट टेसिंङमा रहेकाहरुको स्वाब समेत संकलन नभएपछि उनीहरु त्रसित बनेका छन् । चौधरीले सुदूरपश्चिम प्रदेशबाट गाउँपालिकालाई भिटिएम कीट नपठाएका कारण स्वाब संकलन गर्न नसकिएको बताए । सुदूरपश्चिममा भिटिएम किट नहुँदा कोरोना परीक्षण कार्य समेत प्रभावित भएको छ ।"
कोरोना रिपोर्ट नेगेटिभ आएको महिलाको क्वारेन्टाइनमै मृत्यु,प्यूठान : क्वारेन्टाइनमा बसेकी एक महिलाको प्यूठानमा मृत्यु भएको छ । ऐरावती गाउँपालिका ६ स्थित जनता मावी बिजुलीमा रहेको क्वारेन्टाइनमा बसेकी उनको मंगलबार निधन भएको प्रहरी नायव उपरीक्षक नरेन्द्रकुमार कार्कीले जानकारी दिए । मृतक महिलाको स्थायी घर मल्लरानी गाउँपालिका ४ हो । माइतीघर बिजुलीमा आएको बेला उनलाई क्वारेन्टाइनमा राखिएको ऐरावती गाउँपालिका अध्यक्ष नविलविक्रम शाहले जानकारी दिए । उनी एक साताअघि भारतबाट घर आएकी थिइन् । भारतमै रहँदा उनको दोस्रोपटक ब्रेन ट्यूमरको शल्यक्रिया गरिएको खुल्न आएको शाहले जानकारी दिए । उनीसँगै क्वारेनटाइनमा बसेका श्रीमानसहित पाँचजनाको स्वाब रिपोर्ट नेगेटिभ आएको छ ।
लकडाउनमा फोहोर बोक्ने गाडी र ट्याक्टरमा मान्छे ओसार्दै स्थानीय तह,"दैलेख : कोरोना संक्रमण रोकथामका लागि सिमानाका बन्द भएका बेला भारत सरकारले रेल र बस सेवा सूचारु गरेसँगै नेपाल फर्किनेको संख्या ह्वात्तै बढेको छ । सोमबारसम्म दैलेखका विभिन्न स्थानीय तहमा गरी ५ हजार एक सय जना भित्रिएका छन् । यो क्रम बढ्ने क्रम जारी छ । जिल्ला प्रशासन कार्यालय दैलेखले भारतबाट दैलेख आउनेहरुको संख्या ४२ हजार पुग्ने प्रक्षेपण गरेको छ । भारतबाट जमुनाहा नाका हुँदै आउने नागरिकलाई नेपालगंजबाट उद्धार गरी ल्याउने गरिएको छ । सुर्खेत दैलेखको सीमा क्षेत्र रानीमत्ता, माथिल्लो डुङ्गेश्वर तथा दैलेख सदरमुकामसम्म ल्याइएका नागरिकलाई स्थानीय तहले फोहोर बोक्ने गाडी, टिपर, ट्याक्टरमा ओसारिरहेका छन् । टिपर, ट्याक्टरको ढालामा ३० देखि ४० जनासम्म नागरिक चढाएको पाइएको छ । यसले थप असुरक्षित बनाएको टिप्पणी भएको छ । दैलेख सदरमुकाम लगायतका स्थानबाट सम्बन्धित पालिकामा पठाउन ट्याक्टर, टिपर प्रयोग गरिएको स्थानीय तहहरु बताउँछन् । लामो तथा छोटो दूरीका सवारी साधनले सिट क्षमताभन्दा बढी यात्रु बोक्न नपाउने भएपनि भारतबाट आउने नागरिकहरको उद्धारको नाममा नियम उल्लंघन गरेको पाइएको छ । ट्याक्टरको ढालामा यात्रु ओसार्दै। बसको छतमा यात्रु राखेर सवारी सञ्चालन पाइँदैन् । तर ट्राफिक नियम उल्लंघन गर्दै छतभरी यात्रु राख्ने गरेको पाइएको छ । यसले दुर्घटनाको जोखिम बढाएको स्थानीयबासको भनाइ छ । जिल्ला प्रहरी कार्यालय दैलेखका प्रहरी निरीक्षक उपेन्द्रप्रसाद आचार्यले व्यवस्थापनमै कठिनाइ भएको बताए । 'दैनिक एक हजार देखि १५ सय नागरिक आउनुहुन्छ,' आचार्यले भने, 'क्षमताभन्दा बढी यात्रु नबोक्न र छतमा यात्रु नचढाउन आग्रह गरिरहेका छौं।' यस्तै प्रदेश सरकार, स्थानीय तह र सांसदको सहजिकरणमै उद्धारका लागि नेपालगंज पठाइएका गाडीले चर्को भाडा असुली गरेको पाइएको छ । नेपालगंजबाट दैलेखसम्म १५ सय भाडा तिरेर आएको स्थानीय सुरेन्द्र राना बताउँछन् । उनीसँगै आएका भुवन रेग्मी, शुसिल रेग्मीले समेत १५ सय रुपैयाँ भाडा तिरेका बताएका छन् । जबकी नेपालगंजबाट दैलेखसम्मको भाडा ७ सय रुपैयाँ हो ।"
"नवलपरासीमा भिटिएम अभाव, आरटीडी परीक्षण गरेर घर पठाउने तयारी","परासी : पश्चिम नवलपरासीमा भिटिएम अभाव भएपछि क्वारेन्टाइनमा बसेकाहरुको आरटीडी परीक्षण गरेर घर पठाउने तयारी गरिएको छ । जिल्लामा हरेक दिन क्वारेन्टाइनमा बस्नेको संख्या बढ्दो छ । सरकारले क्वारेन्टाइनमा बस्नेको संख्याअनुसार भिटिएम पठाउन नसकेपछि आरटीडी परीक्षण गरेर नेगेटिभ आउनेलाई घर पठाउनुको विकल्प नरहेको स्वास्थ्य कार्यालयका प्रमुख गौरव ढकालले बताए । मंगलबार दिउँसोसम्म जिल्लाका क्वारेन्टाइनमा बस्नेको संख्या ९ सय २१ पुगेको छ । प्रदेश सरकारले भने २ सय ८० भिटिएम पठाएको छ । करिब ६ सय ५० भिटिएम अपुग छ । 'सरकारले पठाएको भिटिएम जिल्लाका ७ स्थानीय तहमा ४० का दरले पठाएका छौं । संख्याअनुसार पीसीआर परीक्षण गर्न सकिदैन,' ढकालले भने । भिटिएम अभाव भएपछि १४ दिन क्वारेन्टाइनमा बसेकाको आरटीडी विधिबाट परीक्षण गर्ने र नेगेटिभ आए घर पठाउने निर्देशन भएकाले सोहीअनुसार परीक्षण गरेर घर पठाउनुको विकल्प नरहेको उनले बताए । आरटीडी विधिबाट गरिने परीक्षण विश्वासिलो छैन । यसअघि बर्दघाटमा गरिएको आरटीडी परीक्षणमा एकजनाको रिपोर्ट पोजिटिभ आएको थियो । पीसीआरमा भने नेगेटिभ आएको थियो । पीसीआर नगरी आरटीडी गरेर घर पठाउँदा समुदायमा कोरोनाको जोखिम बढ्ने भन्दै स्थानीयले विरोध गर्न थालेका छन् । जिल्लादेखि प्रदेश सरकारसँग भिटिएम उपलब्ध गराउन बारम्बार माग गरेपनि नपठाउँदा समस्या भएको सरावल गाउँपालिकाका अध्यक्ष राधेश्याम चौधरीले बताए । 'क्वारेन्टाइनमा बस्नेको संख्या बढ्दै छ । मेरो गाउँपालिकामा मात्र १ सय ७४ जना क्वारेन्टाइनमा छन् । ४० वटाले के गर्नु ? मैले जिल्ला, प्रदेश सभासद्देखि मन्त्रीसँग भिटिएम तत्काल पठाई दिनुस् भनेको छु । तर सुनुवाई भएको छैन,'अध्यक्ष चौधरीले भने, 'पीसीआर नगरी नपठाउनु भनेर गाउँलेले भनेका छन् हामीसँग छैन । सरकारले आरटीडी गरेर घर पठाउनुस् भन्छन् । के गर्ने, नगर्ने अन्यौल भएको छ ।' अहिलेसम्म जिल्लामा ५ सय ९२ जनाको पीसीआर परीक्षण गरिएको छ । जसमा ५ जनामा पोजिटिभ देखिएको छ । भारतको उत्तर र बिहार प्रदेशसँग सीमाना जोडिएको जिल्लामा दिहुँजसो भारतबाट आउनेको संख्या बढ्दो छ । सबैभन्दा बढी सुस्ता गाउँपालिकाको क्वारेन्टाइनमा बस्नेको संख्या २ सय ५ छ । सरावल गाउँपालिकामा १ सय ७४, पाल्हीनन्दनमा १ सय ५२ र प्रतापपुर गाउँपालिकाको क्वारेन्टाइनमा बस्नेको संख्या १ सय ४७ छ । त्यसैगरी बर्दघाट नगरपालिकामा ९५, रामग्राम नगरपालिकामा ८६ र सुनवल नगरपालिकाको क्वारेन्टाइनमा बस्नेको संख्या ६२ जना रहेको स्वास्थ्य कार्यालयले जनाएको छ ।"
"मृतकसहित चार जनालाई कोरोना संक्रमण पुष्टि, गाउँपालिका अध्यक्ष पनि संक्रमित",गुल्मी : कोरोनाले मृत्यु भएका मदाने गाउँपालिका६ का स्थानीय शिक्षकसहित गुल्मीमा हालसम्म चार जनालाई कोरोना संक्रमण पुष्टि भएको छ। मदोन गाउँपालिकामा दुई र धुर्कोट गाउँपालिकामा दुई जनालाई कोरोना पुष्टि भएको हो। मदानेमा संक्रमित हुने अर्का व्यक्ति स्थानीय एक बैंकमा कार्यरत दाङका हुन्। उनी मृतक शिक्षकको घरमा कोठा भाडा लिएर बस्दै आएका थिए। उनको अहिले तम्घासस्थित कोरोना अस्पतालमा उपचार भइरहेको छ। सोमबार राती प्रदेश जनस्वास्थ्य प्रयोगशाला भैरहवाले निकालेको रिपोर्ट अनुसार धुर्कोट गाउँपालिका अध्यक्षलाई पनि कोरोना संक्रमण पुष्टि भएको छ। उनीसहित भारतबाट आएर क्वारेन्टाइनमा बसेका धुर्कोट गाउँपालिका४ जैसीथोकका ३७ वर्षीय व्यक्तिलाई पनि पोजिटिभ देखिएको छ। दुवैको अवस्था सामान्य रहेको स्वास्थ्य कार्यालय गुल्मीका प्रमुख भवानीप्रसाद शर्माले जानकारी दिए। दुई संक्रमित मध्ये गाउँपालिका अध्यक्ष गाउँपालिकाकै होम क्वारेन्टाइनमा बस्ने र अर्का संक्रमितलाई तम्घासमा लिएर आइसोलेसनमा राखिने तयारी भइरहेको शर्माले जानकारी दिए।
करेन्ट लागेर एकजनाको मृत्यु,"डोल्पा : डोल्पामा एकजनाको करेन्ट लागेर ज्यान गएको छ । जगदुल्ला टगाउँपालिका ५ का ३१ वर्षका केशबहादुर शाहीको करेन्ट लागेर ज्यान गएको हो । गएराती कुच्चेखोलामा रहेको विद्युत गृहमा विद्युत सञ्चालन गर्ने क्रममा ट्रान्सर्फमरमा करेन्ट लागेर उनको ज्यान गएको जिल्ला प्रहरी कार्यालय डोल्पाका प्रमुख प्रहरी नायव उपरीक्षक नारायण रञ्जितकारले जानकारी दिए । यही चेत्र २ गतेबाट सञ्चालनमा आएको कुच्चेखोला लघु जलविद्युत आयोजनाको अप्रटेरमा काम गर्दै आएका शाहीको करेन्ट लागेर ज्यान गएको जगदुल्ला गाँउपालिका अध्यक्ष नारासिँह रोकायाले जानकारी दिए । रोकायाले भने, 'निकै जनताले रुचाउने प्राविधिक थिए । उनी घर नआएपछि परिवार स्थानीयले खोजी गर्दा मृत भेटिए । गाउँपालिकाको सरदर एक करोड ग्रिड नेपालको बाँकी लगानीबाट निर्माण गरेको ५२ किलोवाट क्षमताको विद्युत सञ्चलनमा आएको दुई हप्ता पनि पुगेको छैन ।' दुईजना अपरेटरमध्ये एक जनाको करेन्ट लागेर ज्यान गएको छ । करेन्ट लागेर ज्यान गुमाएकाको परिवारले शव बुझेर दाहसंस्कार गरेको प्रहरीले जानकारी दिएको छ । विद्युत खोल्न गएका शाही घर नर्फकिएपछि परिवारले खोजी गर्दा ट्रान्सर्फमर मुनि मृत भेटिएको परिवारले जनाए ।"
जनकपुरबाट भागेका कोरोना संक्रमितलाई जिल्लाकै आइसोलेसनमा राखियो,"मलंगवा : जनकपुरस्थित प्रादेशिक कोरोना विशेष अस्पतालको आइसोलेसनबाट भागेका सर्लाहीका ४५ वर्षीय पुरुषलाई प्रहरीले पक्राउ गरेको छ । पक्राउ परेकालाई जनकपुरमा लिन नमानेपछि जिल्लामै राखिएको छ । आइतबार बिहान आइसोलेसनबाट भागेका उनी आफ्नो घर हरिपूर्वा नगरपालिका ३ धनकौलमा सोमबार बेलुका आइपुगेका थिए । घर आएपछि प्रहरीले उनलाई पक्राउ गरि फेरी जनकपुर लगेका थिए । तर, प्रादेशिक कोरोना विशेष अस्पतालले लिन नमानेपछि उनलाई सर्लाही सदरमुकाम मलंगवामा २ सन्त अल्पमाई सत्यनारायण यादव नर्सिङ्ग कलेजमा बनाइएको कोरोना विशेष आइसोलेसन वार्डमा राखिएको प्रमुख जिल्ला अधिकारी मोहनबहादुर जिसीले जानकारी दिएका छन् । दुई दिन लगाएर उनी पैदल घर आएका थिए । घर आएको थाहा पाएपछि सुरक्षाकर्मीले उनलाई एम्बुलेन्समा हालेर जनकपुर लगेको थियो । मानसिक सन्तुलन ठिक नभएकाले उनलाई एम्बुलेन्समा चढाउन पनि समस्या भएको थियो । निकै बेर ललाईफकाई गरेपछि उनी एम्बुलेन्समा चढेका थिए । तर, जनकपुरमा लिन नमानेपछि उनलाई सोमबार रातीनै सर्लाही ल्याइ आइसोलेसन वार्डमा राखेको प्रजिअ जिसीले बताए । 'मानसिक सन्तुलन ठिक नभएकाले उनलाई छुट्टै कोठमा राखेका छौं, उनले भने,' जनकपुरको आइसोलेसन वार्डका झ्याल फोडेर आइतबार राती फरार भएका थिए ।'"
भैरहवाको तापक्रम ३६ डिग्री,"भैरहवा : तराईका जिल्लाहरुमा गर्मी बढ्न थालेको छ। विगतमा फागुन महिनादेखि नै गर्मी हुने गरे पनि यस वर्ष जेठ महिनादेखि गर्मी बढ्न थालेको हो। मौसम पूर्वानुमान महाशाखाका अनुसार मंगलबार करिब १२ बजे मापन गरिएको भैरहवाको अधिकतम तापक्रम ३६ डिग्री सेल्यिएस रहेको छ भने आर्द्रता ४४ प्रतिशत छ। सोमबार भैरहवाको अधिकतम तापक्रम ४२ दशमलव २ डिग्री सेल्यिएस मापन गरिएको थियो। जुन देशमै सबैभन्दा बढी थियो। र, भैरहवामा यस वर्षको पनि सबैभन्दा बढी तापक्रम पनि हिजो थियो। त्यस्तै आइतबार भैरहवाको अधिकतम तापक्रम ३९ दशमलव ५ डिग्री सेल्यिएस रह्यो। लकडाउनमा केही सर्वसाधरणहरुको दिउँसोमा चहलपहल हुने गरेपनि बढ्दो गर्मीका कारण दिउँसोमा चहलपहल पातलिएको छ। यससँग दिउँसोमा लकडाउन पनि कार्यान्वयन हुन पुगेको छ। तर, साँझ सूर्यअस्त भएपछि छिटफुट रुपमा सर्वसाधरणहरु हिड्डुल हुने गरेको छ। लकडाउनमा सवारी साधनलगायतका कारण प्रदुषण कम हुँदा गर्मी ढिलो गरी सुरु भएको अनुमान गरिएको छ। लकडाउनका कारण दैनिक मजदुरी गरेर जीवनकोपार्जन गर्नेहरुका लागि गर्मीयाम झनै कष्टकर बन्न पुगेको छ। विगतमा गर्मी छल्नका युवायुवतीहरु विभिन्न पार्क, हरियाली स्थान, स्विमिङ पुलमा जाने गरेपनि अहिले ती सबै बन्द छन्। गर्मी बढ्दै गएसँगै बालबालिकाहरु लगायत अन्य उमेर समूहका विरामी बढ्ने सम्भावना छ। यस समयमा झाडापखाला, ज्वरो, रुघाखोकी, पिसाव संक्रमण, जलवियोजन, मलेरिया, डेंगु लगायतका विरामी बढ्ने गर्दछन्। गर्मीयाममा भैरहवाको एक मात्र सरकारी भीम अस्पतालमा विरामीहरु खचाखच भरिने गरेका थिए। तर, हाल यस अस्पताललाई कोरोना अस्पतालको रुपमा रुपान्तरण गर्दा अन्य प्रकृतिका विरामीहरुका लागि अस्पतालको सेवा रोकिन पुगेको छ। नीजि अस्पतालले समान्य ज्वरोको विरामीलाई समेत उपचार नगर्ने गरेकाले सर्वसाधरणहरुको सहारा सरकारी अस्पताल नै हो।"
"गाडेको शव प्रहरीले निकाल्यो, बुवाआमासहित ४ जना पक्राउ","परासी : हत्या भएको आशंकामा प्रहरीले एक किशोरीको शव गाडेको ठाउँबाट निकालेको छ ।पश्चिम नवलपरासी सुस्ता गाउँपालिका३ रेवा गाउँकी १४ वर्षीया किशोरी धनेश्वरी बिनको शव प्रहरीले मंगलबार दिउँसो गाडेको ठाउँबाट निकालेको हो । स्थानीयले हत्या गरेर किशोरीलाई गाडेको हुन सक्ने बताएपछि प्रहरीले शवलाई निकालेको हो । शवको प्रकृति हेर्दा शंकास्पद देखिएकाले ४ जनालाई प्रहरीले नियन्त्रणमा लिएको छ । घटनामा अनुसन्धान गर्न मृतकका बावु लक्ष्मण, आमा, दाजु र शव गाड्न पुगेका अर्का छिमेकीलाई नियन्त्रणमा लिइएको जिल्ला प्रहरी कार्यालयका प्रवक्ता डिएसपी विरेन्द्र थापाले बताए । मृतकको टाउकोमा चोट देखिएकाले घटना शंकास्पद देखिएको थापाले बताए । प्रहरीका अनुसार मृतक किशोरीको अर्का दाजु जीतेन्द्रसँग आइतबार झगडा भएको थियो । झगडा हुने दाजु फरार रहेकाले उनले नै टाउकोमा प्रहार गरेको हुनसक्ने आशंका प्रहरीको छ । प्रहरीका अनुसार घरमा अकस्मात लडेकी किशोरीले बान्ता गर्न थालेकी थिइन् । त्यसक्रममा घर परिवारले विष सेवन गरेको भन्दै साबुन पानी खुवाउन लगाएर बान्ता गराउँदै स्वास्थ्य संस्थामा लैजादै गर्दा बाटोमै मृत्यु भएपछि घर परिवारले नजिकै रहेको नारायणी नदी किनारमा आइतबार राती शव गाडेका थिए। मृतक किशोरीको शव पोष्टमार्टमका लागि पृथ्वीचन्द्र अस्पताल परासीमा पठाइएको र घटनाको अनुसन्धान भइरहेको प्रहरीले जनाएको छ ।"
भोकालाई युवाको भोजन (भिडियो),"बर्दिबास : कोरोना भाइरस महामारीको आहतमा परेका विपन्न र असाहयको जीवन रक्षा गर्न महोत्तरीको बर्दिबासमा युवाहरु जुटेका छन् । जनसहयोगी युवा सञ्जाल बर्दिबास महोत्तरीले भोकालाई खाजापानी खुवाउने अभियान संचालन गरेको छ। बढ्दै गरेको लकडाउनमा मागेर जीवन चलाउनेको जीवन कष्ठकर बनेको छ । दुई महिनादेखि जारी लकडाउनले बजार बन्द छन् । होटल, पसल सबै बन्द भएपछि बाटोमा मागेर खानेहरु भोकै पर्न थापेपछि विद्यार्थी, समाजिक अभियन्ता, व्यवसायी क्षेत्रमा क्रियाशिल युवाहरुले हरेक दिन खाजा पानी वितरण गरिरहेका छन् । 'मागेर जीवन चलाइरहेकाहरु लकडाउनमा भोकै देख्दा मनले मानेन। सबै साथीहरु मिलेर केही गरौं भन्ने भावनाले भोकै भौतारिरहेकालाई दैनिक खाजा, पानी, चिया खुवाउँदै उहाँहरुको जीवन रक्षा गर्न खटिरहेका छौं,' सञ्जालका अध्यक्ष परमेश्वर महतोले भने। सुरुमा आफ्नै गोजीबाट सबै साथीले सात हजार रुपैयाँ उठाएर खाजापानी वितरण गरेको उनले बताए।उनले भने,' विस्तारै सहयोगी हातहरु पनि जोडिदै गएका छन्। यसले केही सहज भएको छ।' दैनिक चार बजेदेखि वितरण गरिने खाजाका परिकार जोरजाम गर्न उनीहरु बिहानैदेखि जुट्ने गर्छन् ।"
"गौरीफन्टामा उर्लिन थाल्यो जनसागर, अढाइ घण्टामा भित्रिए ४८ सय (फोटो फिचर)",धनगढी : कैलालीसँग सीमाना जोडिएको गौरीफन्टा नाकाबाट मंगलबार चार हजार ८ सय जना नेपाली भित्रिएका छन्। बिहान १० बजेदेखि दुई घण्टाका लागि खोलीको नाकामा यति धेरै मानिस नेपाल प्रवेश गरेका हुन्। यो संख्या लकडाउन पछिको सबैभन्दा बढी हो। भारतबाट आउनेको संख्या बढीपछि साढे १ बजेसम्म पनि आउन दिइएको थियो।भारतको पलियामा अझै यत्तिकै मानिस रहेको र भारतका विभिन्न सहरबाट आउनेक्रम जारी रहेको सीमा क्षेत्रमा खटिएका जिल्ला प्रशासन कार्यालय कैलालीका प्रवक्ता शिवराज जोशीले बताए। नेपालतर्फ कैलाली र कञ्चनपुरको सीमानामा पर्ने दशगजा क्षेत्रमा मानिस नअटाएपछि भारतको पलियाबाटै मानिस आउन रोकिएको छ । सीमा क्षेत्रमा रहेका भारतीय प्रहरी चौकीका ईञ्चार्ज एसडी भट्टले पलियामा हजारौं नेपाली रहेको बताए । उनीहरु गाडीमै बस्न र सुत्न बाध्य छन्। भारतको पलिया बजार पनि बन्द छ । बजार बन्द भएकाले उनीहरुलाई खाना पानीको समस्या भएको भारतीय सुरक्षाकर्मीले बताएका छन्। कञ्चनपुरको गड्डाचौकीसहित पूर्वी नेपालका सीमा नाका खुला रहेपनि गौरीफन्टा सीमानाकाबाट फर्किनेको संख्या बढेको छ । अरु नाकाहरु खुल्ने वा नखुल्ने भन्ने आशंका भएपनि नेपालका अरु प्रदेशमा नागरिक पनि गौरीफन्टा नाका भएर आइरहेका हुन् । जेठ २ र ३ गते लामो समय भारतको क्वारेन्टाइनमा बसेका नागरिकलाई नेपाल भित्र्याइएको छ भने जेठ ८ गतेदेखि गौरीफन्टा बर्डर दैनिक निश्चित समयका लागि खुली रहेको छ। दुवै देशका स्थानीय अधिकारीको सहमतिमा नाका खोलेर एक अर्का देशमा रहेका आफ्ना नागरिकलाई स्वदेश भित्र्याउन थालिएको हो।
सातामा २ दिन ४ घण्टाका लागि मात्र खाद्यान्न पसल खोलिने,"मलंगवा : जिल्लामा कोरोना संक्रमितको संख्या बढ्दै गएपछि लकडाउन लागि अझ प्रभावकारी बनाउन जिल्ला समन्वय समिति, स्थानीय तह र सुरक्षा प्रमुखहरु मिलेर थप कडाइका साथ अगाडी बढ्ने निर्णय गरेको छ। जिल्ला समवन्य समितिका सभापति मेथुर चौधरीको संयोजकत्वमा बसेको बैठकले ६ बुदें निर्णय गरेका छन्। बैठकले हप्तामा दुई दिन मात्र खाद्यान्न पसल, बितिय संस्था, बजार खोल्ने निर्णय गरेका छन्। आइतबार र बुधबार बिहान १० बजेदेखि दिउँसो २ बजेसम्म बजार तथा बितिय संस्था खोल्ने निर्णय गरेको जिल्ला समन्वय समिति सभापति मेथुर चौधरीले जानकारी दिएका छन्। निर्णयमा जिल्लाभरका खाद्यान्न बिक्री बितरण गर्ने पसल र बैंकहरु तथा बित्तिय संस्थाहरु अर्को निर्णय नभएसम्म आइतबार र बुधबार बिहान १० बजेदेखि दिउँसो २ बजेसम्म मात्र खोल्ने उल्लेख छ। औषधी पसल, ग्यास डिपो, पेट्रोल पम्प र दुध बिक्रेता पसलहरुको हकमा यो निर्णय लागू नहुने उल्लेख गरिएको छ। जिल्लाका कुनै पनि स्थानमा हाट बजार नलगाउने तथा तरकारी बिक्री बितरण सम्बन्धित बिक्रेताले ठेलामा लगेर वा अन्य प्रकारले घरघरमा लगेर बेच्ने बताइएको छ। स्थानीय तहमा स्वाब संकलन गरी परीक्षण गर्ने गराउने व्यवस्थाको लागि आवश्यक जनशक्ति तथा भिटिएमको उचित व्यवस्थापन सम्बन्धित स्थानीय तहले मिलाउने समेत निर्णय गरिएको छ। स्वाब परीक्षण गर्न सबै स्थानीय तहले कम्तीमा ३ जना स्वास्थ्यकर्मीलाई तालिमको व्यवस्था गरि क्वारेन्टाइनमा बसेका व्यक्तिहरुको यथासिघ्र पीसीआर र आरडिटी टेस्ट गराउने, क्वारेन्टाइनमा भरपर्दो सुरक्षा व्यवस्था मिलाउन सबै स्थानीय तहहरुले आवश्यक स्वयंसेवक खटाउने व्यवस्था मिलाई सुरक्षा निकायहरुलाई सहयोग गर्ने, सबै स्थानिय तहहरुमा आइसोलेसन वार्डको लागि यथासम्भव स्थान पहिचान गरि आवश्यक तयारी अगाडी बढाउने र सबै स्थानिय तहबाट सञ्चालित क्वारेन्टाइनलाई थप व्यवस्थित बनाउँदै बेडको क्षमता बढाउँदै लैजाने निर्णय गरिएको सभापति चौधरीले बताए। जिल्लामा विभिन्न बजारहरुमा भिडभाड बढी हुने र संक्रमितको संख्या पनि बढ्दै गएपछि थप सुरक्षा सतर्कता बढाउनका लागि यस्तो निर्णय गरिएको प्रमुख जिल्ला अधिकारी मोहन बहादुर जिसीले जानकारी दिएका छन्।"
रुकुम हत्याकाण्डले उब्जाएका ३ प्रश्न,"काठमाडौं : प्रमुख प्रतिपक्षी दल नेपाली कांग्रेसले रुकुममा युवकको हत्या भएको घटनाले गम्भीर प्रश्न उब्जाएको बताएको छ। घटना गम्भीर भएको भन्दै उसले छानबिनको मागसमेत गरेको छ। कांग्रेसले कानुन हातमा लिनेलाई अविलम्ब कार्वाही गर्न माग गरेको छ। रुकुम पश्चिममा नृशंस हत्याकाण्ड भएको खबर लगत्तै नेपाली कांग्रेस केन्द्रीय कार्यालय निरन्तर रुकुमको पार्टी नेतृत्व, प्रशासन र स्थानीयसंग सम्पर्कमा रहेकोे छ, मंगलबार कांग्रेस प्रवक्ता विश्वप्रकाश शर्माले सार्वजनिक गरेको विज्ञप्तिमा भनिएको छ, घटना गम्भीर छ र यसले केही गम्भीर प्रश्न उब्जाएको छ। देशलाई नै स्तब्ध बनाएको घटनाको निष्पक्ष र गहिरो छानबिन गरेर कुनै मोलाहिजा बेगर दोषीलाई कडा कार्वाही गर्न नेपाली कांग्रेस माग गर्दछ। घटनाको सम्बन्धमा कांग्रेसले उठाएका ३ प्रश्न जस्ताको तस्तै : सामाजिक विभेद र बिसंगतिको प्रश्न कानुनी रूपमा जातीय विभेद र छुवाछूतलाई दण्डनीय बनाइएको छ, तर नयाँ संविधान पछिको नेपालमा पनि अझै पनि यस्ता घटना हुनु दुःखद छ। नेपाली कांग्रेसले रुकुमको घटनालाई दलित समुदाय माथिको हिंसाका रूपमा लिएको छ। प्रेम सम्बन्धमा जातीय प्रश्न खडा गरेर भएको हत्याको दोषीहरुलाई दण्डित गर्न नेपाली कांग्रेस माग गर्दछ। राज्य प्रशासनको भूमिकामा प्रश्न लक डाउनका समयमा एक जिल्लाबाट अर्को जिल्लामा युवाहरूको समुह जाँदै गर्दा रोक्ने कार्य प्रशासनले गरेको भए सायद यस्तो अप्रिय घटना नहुन सक्दथ्यो। राज्यको उपस्थिति न त्यसबेला देखियो न आक्रमणको घटना हुँदै गर्दा। नेपाली कांग्रेसले यो तथ्यलाई गम्भीरतापूर्वक लिएको छ र प्रशासन अनुपस्थिति उपर केन्द्रिय सरकारको धारणा माग गर्दछ। निष्पक्ष अनुसन्धान र दण्डको प्रश्न केही निश्चित मानिसले गरेको आक्रमणमा पुरै गाउँ समाजलाई बदनाम गराउने र दोषीलाई जोगाउने षड्यन्त्र हुनसक्ने संकेत हामीले पाएका छौं। जातीय विभेदको संकुचित मनोबिज्ञानले निहत्था युवाहरू माथि आक्रमणको कार्य गर्ने जो कोहि हुन्, तिनलाई कुनै ढिलाइ नगरी गहन अनुसन्धानको प्रक्रिया पूरा गरेर कानूनत अधिकतम दण्ड दिन नेपाली कांग्रेस माग गर्दछ। गाउँलेले आक्रमण गरेपछि भेरीमा हाम फाल्यौँ युवती लिन जाँदा हत्या घटनाको छानबिन गर्न पाँच सदस्यीय समिति गठन घटनामा जीवन गुमाएका नवराज बिक, टिकाराम सुनार र गणेश बुढा मगरको आत्माको शान्ति कामना गर्दै नेपाली कांग्रेस भेरी नदिमा बेपत्ता भएका भनिएका अन्य युवाको तदारुकता साथ खोजी गर्न नेपाल सरकार समक्ष आग्रह र माग गर्दछ। साथै घाइते युवाहरूको सिघ्र स्वास्थलाभको कामना गर्दछ।"
अर्घाखाँचीका कोरोना संक्रमितलाई दाङ पठाइँदै,सन्धिखर्क : कोरोना पोजिटिभ देखिएका दुईजनालाई उपचारका लागि कोरोना विशेष अस्पताल दाङ पठाउने तयारी भएको छ । पाणिनी गाउँपालिका ८ पालीको कमला माविको क्वारेन्टाइनमा रहेका दुईजनामा कोरोना संक्रमण पुष्टि भएपछि उनीहरुलाई उपचार तथा सजगताका लागि सुविधा सम्पन्न दाङको कोरोना अस्पतालमा पठाउने तयारी भइरहेको सहायक प्रमुख जिल्ला अधिकारी बिनोद खनालले बताए । क्वारेन्टाइनमा रहेका १९ वर्षीय र ४३ वर्षीय दुई पुरुषको स्वाब पीसीआर परीक्षणका लागि प्रादेशिक प्रयोगशाला भैरहवामा पठाइएकोमा रिपोर्ट कोरोना पोजिटिभ देखिएको अर्घाखाँची अस्पतालका प्रमुख डा कपिल गौतमले जानकारी दिए । अर्घाखाँचीमा पहिलो पटक कोरोना संक्रमण देखा परेको छ । गत जेठ २ गते भारतको रायबरेलीबाट पैदल हिंडेरै पाँचजना गृह जिल्ला आइपुगेका उनीहरुलाई पाणिनी गाउँपालिका ८ को विद्यालयमा क्वारेन्टाइनमा राखिएको थियो । गत जेठ १० गते शनिबार उनीहरुको थ्रोट स्वाब संकलन गरिएको थियो । उनीहरुसँगै आएका अन्य तीनजनाको भने पीसीआर रिपोर्ट नेगेटिभ आएको छ ।
उपत्यकासहित मध्य क्षेत्रमा मेघ गर्जनसहित वर्षा,काठमाडौं : मंगलबार दिउँसो काठमाडौं उपत्यकासहित मध्ये क्षेत्रका केही ठाउँमा मेघ गर्जनसहित पानी परेको छ। मौसम पूर्वानुमान महाशाखाका अनुसार स्थानीय वायुको प्रभावले पोखरादेखि काठमाडौंसम्मका विभिन्न ठाउँमा मेघगर्जनसहित पानी परेको हो। विभागका अनुसार यो वायुको प्रणाली दुई घण्टासम्म कायमै रहनेछ। उपत्यका हुँदै यो मौसमी प्रणाली पूर्व सर्ने क्रममा रहेको छ। अहिले पश्चिम क्षेत्रको मौसम भने सफा रहेको छ।
"भारतबाट डोटी भित्रिनेको लर्को, पाँच दिनमा करिब ३ हजार भित्रिए, छैन सुरक्षा व्यवस्था","डोटी : जिल्लामा भारतबाट फर्कनेको संख्या दिनानुदिन बढ्दै गएको छ । जिल्लामा पाँच दिनमा भारतबाट भित्रिनेको संख्या करिब तीन हजार पुगेको छ । जेठ ९ गतेदेखि मंगलबार बिहानसम्म जिल्लामा आउनेको संख्या दुई हजार आठ सय ७९ पुगेको जिल्ला प्रहरीले जनाएको छ । अझै हजारौंको संख्यामा बढ्न सक्ने बताइएको छ । सोमबारदेखि कञ्चनपुरको गड्डाचौकी नाकासमेत खुलेका कारण अझै हजारौंको संख्यामा जिल्ला भित्रिने प्रहरी निरीक्षक कर्णबहादुर बोहराले बताए । भारतबाट घर फर्कनेको संख्या बढ्दै गएपछि क्वारेन्टाइन व्यवस्थापनमा समस्या हुने स्थानीय जनप्रतिनिधि बताउँछन्। जिल्लामा क्वारेन्टाइनको संख्या बढ्दै जाँदा सुरक्षाको समेत समस्या भइरहेको प्रहरीले जनाएको छ ।मंगलबारसम्म जिल्लामा करिब ७५ वटा क्वारेन्टाइनमा भारतबाट फर्केकालाई राखिएको छ । जिल्लाका सामुदायक विद्यालयका भवनलाई सबै क्वारेन्टाइन बनाइएको छ। सबैभन्दा बढी शिखर नगरपालिकामा ६ सय ३३ जना भारतबाट घर फर्किएका छन् भने दिपायल सिलगढी नगरपालिकामा पाँच सय ६६ जना रहेका छन् । त्यसैगरी केआइसिंह गाउँपालिकामा पाँच सय १४ जना, आदर्श गाउँपालिकामा दुई सय ८५ जना, सायल गाउँपालिकामा दुई सय ५९ जना, बोगटान फुड्सिल गाउँपालिकामा दुई सय १४ जना भारतबाट घर फर्केका छन् । बडीकेदार गाउँपालिकामा दुई सय ४२ जना, जोरायल गाउँपालिकामा ६३ जना तथा पूर्वीचौकी गाउँपालिकामा एक सय ३ जना घर फर्किएका छन् । क्वारेन्टाइनमा सुरक्षामा समस्या क्वारेन्टाइनमा सुरक्षा व्यवस्था कमजोर देखिएको छ । क्वारेन्टाइन सञ्चालन तथा व्यवस्थापन मापदण्ड अनुसार क्वारेन्टाइन स्थलमा स्वास्थ्य उपकरणसहित सुरक्षाकर्मीको अलग्गै टोलीको व्यवस्था गरिनुपर्ने भएपनि जिल्लामानै सुरक्षाकर्मी अभावका कारण एउटा क्वारेन्टाइनमा हतियारबिनाका एकजना मात्र प्रहरी खटिएको छ। जिल्लामा प्रहरीको जम्मा दरबन्दीको आधा मात्रै प्रहरी रहेकाले सबै क्वारेन्टाइनमा पर्याप्त संख्यामा खटाउन नसकेको जनाइएको छ। जिल्ला प्रहरी कार्यालयका सूचना अधिकारी प्रहरी निरीक्षक कर्णबहादुर बोहराले भने, 'धेरै संख्यामा मान्छे रहेको कुनै क्वारेन्टाइनमा दुईजना प्रहरी खटाइएको छ भने अधिकांशमा एकजना मात्रै छन् ।' क्वारेन्टाइनमा सुरक्षा व्यवस्था कमजोर भएका कारण क्वारेन्टाइनमा बसेका व्यक्तिका आफन्तको आवतजावत बाक्लो देखिन्छ । आफन्त आउने र नजिकैबाट भेटघाट गर्ने हुँदा क्वारेन्टाइनमा कोरोना जोखिम बढेको छ। क्वारेन्टाइन व्यवस्थित नहुँदा कतिपय व्यक्ति क्वारेन्टाइनमा बस्न नमानेको जनप्रतिनिधि बताउँछन्। क्वारेन्टाइनको सुरक्षा व्यवस्था कमजोर देखिएपछि जिल्लामा रहेका स्थानीय तहले क्वारेन्टाइनको सुरक्षार्थ स्थानीय स्वायंसेवक परिचालित गर्नुपर्ने निर्णय समेत गरेको छ। सोमबार बसेको संकट व्यवस्थापन केन्द्रको बैठकले प्रत्येक पालिकाले पालिकास्तरिय स्वयंसेवक समूह गठन गर्ने निर्णय गरेको प्रमुख जिल्ला अधिकारी टेकनारायण पौडेलले बताए । प्रजिअ पौडेलका अनुसार सडक पहुँच भएका क्वारेन्टाइनमा सशस्त्र प्रहरीको मोबाइल टोलीले गस्ती गरिरहेको छ। स्थानीयमा त्रास एकै पटक ठूलो संख्यामा गाउँगाउँमा भारतबाट आएका व्यक्ति देखेपछि स्थानीय त्रसित भएका छन्।उनीहरुबाट कोरोना भाइरस संक्रमण हुने डरले स्थानीय त्रसित बनेका हुन्। बस्ती नजिकैका सामुदायिक विद्यालयमा बनाइएका क्वारेन्टाइनबाटै कोरोना भाइरस फैलिने हो की भन्ने आशंका स्थानीयमा देखिन्छ । सीमा नाकामा चेकजाँच बिनानै जिल्ला पसेकाले डोटी कारोना भाइरसको उच्च जोखिममा रहेको स्थानीय बताउँछन्। किट अभाव भारतबाट हजारौको संख्यामा जिल्ला आएकाहरुको स्वास्थ्य परीक्षण गर्नुपर्ने माग उठिरहेका बेला जिल्लामा भने किट अभाव छ। अहिले जिल्लामा भिटिएम नरहेको र आरडीटी एक सय ९६ वटा मात्र रहेको जिल्ला स्वास्थ्य कार्यालयले जनाएको छ । आवश्यक किट माग गरिएको जिल्ला स्वास्थ्य कार्यालयका कोरोना फोकल पर्सन सूर्य बिष्टले जानकारी दिए। बिष्टले भने, 'हामीले प्रदेश सरकारसँग पाँच हजार आरडीटी र तीन हजार भिटिएम माग गरेका छौं, माग गरिएअनुसारको सामग्री आइपुग्यो भने परीक्षण सुरु हुन्छ।'"
रुकुम दलित युवा हत्या घटनाको विरोधमा कालिकोटमा प्रदर्शन,"कालिकोट : शनिबार बेलुकी रुकुम पश्चिम चौरजहारी नगरपालिका८ सोतीमा दलिय युवामाथि ज्यादती भएको भन्दै कालिकोटका युवाले विरोध प्रदर्शन गरेका छन् । मंगलबार लकडाउनमा बजार सुनसान रहेका बेला कालिकोटका युवाहरुले हातमा प्लेकार्ड लिएर दलितमाथि हुने विभेद अन्त्य गर, रुकुममा दलितमाथि ज्यादती गर्नेहरुलाई कानुनी कारबाही गर जस्ता नाराबाजीसहित विरोध प्रर्दशन गरेका हुन् । बजारमा विरोध प्रर्दशन पछि प्रतिमा चौकमा आयोजित विरोधसभामा लिंलासैनी युथ क्लव कालिकोटका अध्यक्ष हिक्मत मल्लले एक्काइसौं सताब्दीमा पनि दलित समुदायमाथि हुने विभेद अन्त्य नभएको भन्दै सरकारले रुकुमामा दलितमाथि ज्यादती गर्नेहरुलाई कडाभन्दा कडा कारबाही गर्न माग गरे । उनले भने, 'मुलुकमा संविधान बनेको छ । दलितका हक अधिकार काजगमा प्रसस्तै छन् । तर न्याय हराएजस्तो जगन्य अपराधका घटनामा कमी आएको छैन् । उनले भने, 'अन्तरजातीय प्रेम सम्बन्धले दलितको मृत्यु कहिलेसम्म ? छुवाछुत र भेदभाव अन्त्य गारौँ भन्ने नारा नारामा मात्र किन सीमित ? भन्दै प्रश्न गरे । उनले भने, 'आरक्षणको कुरा गर्ने वित्तिकै हलो जोत्ने गरिब बाहुन र ज्वइलर्स पसल गर्ने धनी सुनारको कुरा ल्याउँछन् । हामीलाई आरक्षण चाहिएन, धन आफै कमाउँला, बरु गरिबै रहौंला, समाजमा समान रुपमा घुलमिल हुन दिए पुग्छ।' कार्यक्रममा अगुवा युवा भरत शाहीले रुकुममा दलित युवामाथि आकर्मण गरी ज्यान लिनेलाई आजीवन कैदको सजाय हुनुपर्ने बताए । उनले भने, 'दलित युवाको ज्यान लिनेलाई सरकारले कडा कारबाही गरोस्। घटनाको सत्यतथ्य छानबिन गरियोस।दलितको रगतमा केसैले राजनीति गर्ने अवस्था नओस्। यस घटनाका दोषीको कारबाहीले मुलुकमा दलितलाई हुने विभेदको अन्त्य हुने अवस्था सिर्जना होस् । प्रेम गर्दा ज्यान लिन पाइदैन्।' मल्ल थरकी युवतीलाई लिन गएका दलित युवा र गाउँलेबीच झडप हुँदा बेपत्ता तीनजना युवाको शव फेला परेको छ । अझै ४ जना बेपता छन् । विरोधमा उत्रिएका युवाले भने, ' वेपत्ता युवाहरुको खोजी गरियोस् । सोतीमा गाउँले र युवाहरुबीच झडप हुँदा ज्यान गुमाएका भेरी नगरपालिका४ नवराज विक र चौरजहारी नगरपालिका१ टीकाराम सुनार र भेरी नगरपालिका४ गणेस बुढाको परिवारलाई न्याय र उचित राहत दिइयोस्। उनीहरुले दोषीमाथि हदैसम्मको कारवाही नभए युवाले थप सशक्त आन्दोलन गर्ने चेतावनी दिएका छन् । वर्गीय मुक्तिका लागि लडिएको भनिएको जनयुद्धको केन्द्र र जातीय छुवाछुत मुक्त जिल्ला घोषणा समेत गरिएको रुकुम पश्चिम यस्तो दुखद घटना घट्नुले अन्तराष्ट्रिय जगतमा पनि मुलुकको शीर निहुरिएको उनीहरुको भनाइ थियो ।"
बागमती प्रदेश सरकारको नीति तथा कार्यक्रम सार्वजनिक,"हेटौंडा: बागमती प्रदेश सरकारले आगामी आर्थिक वर्ष २०७७७८ को लागि नीति तथा कार्यक्रम सार्वजनिक गरेको छ । प्रदेश प्रमुख विष्णु प्रसाद प्रसाँईले प्रस्तुत गरेको १२ पेज लामो नीति कार्यक्रममा कोरोना संक्रमण नियन्त्रण र उत्पादनलाई प्राथमिकता दिइएको उल्लेख छ । केही पुराना योजनालाई समेत निरन्तरता दिने भनिएको नीति कार्यक्रममा हेटौंडालाई काठमाडौंसँग जोड्ने पोष्टबहादुर बोगटी सुरुङमार्ग 'भिमफेदीकुलेखानी' ४ वर्षभित्र निर्माण सकाउने उल्लेख छ । डिजाइन एन्ड बिल्ड प्रक्रियाबाट आगामी चार वर्षमा निर्माण कार्य सम्पन्न गरिने नीति तथा कार्यक्रममा उल्लेख छ । साथै मुख्यमन्त्री सडक कार्यक्रमअन्तर्गत लोकमार्ग, प्रदेश लोकमार्ग र जिल्ला सदरमुकामसँग स्थानीय तहहरूको केन्द्र जोड्ने सडकहरू पाँच वर्षभित्र वर्षभरी नै सञ्चालन हुनेगरी स्तरोन्नती गरिने भएको छ । हेटौडाकाठमाडौं रज्जु मार्ग (रोपवे) लाई लगानी बोर्डबाट भएको अध्ययनका आधारमा सार्वजनिकनिजी साझेदारी कार्यक्रममार्फत पर्यटकीय यात्रा मार्गको रुपमा विकास गरिने नीति तथा कार्यक्रममा उल्लेख छ । हाल खरको छाना भएका एक हजार घरमा आगामी आर्थिक वर्षमा जस्ताको छाना लगाउने व्यवस्था मिलाइने भएको छ । 'बागमती प्रदेश पूर्ण उज्यालो कार्यक्रम' मार्फत स्थानीय तहका सबै वडामा आगामी आर्थिक वर्षभित्र विद्युतीय वा वैकल्पिक ऊर्जाबाट उज्यालो पुर्याइने भएको छ । कोरोना भाइरसको सङ्क्रमणबाट रोजगारी र उत्पादनमा परेको नकारात्मक प्रभावलाई न्यून गर्न न्यून ब्याज दरमा ऋण उपलब्ध गराउने व्यवस्था गरिने नीति तथा कार्यक्रममा उल्लेख छ । कृषि क्षेत्रमा दिइँदै आएको अनुदानमा कडाइ गरिने भएको छ । स्थानीय तहलाई खाद्यान्नमा आत्मनिर्भर बनाउँदै 'आत्मनिर्भर स्थानीय तह' घोषणा प्रदेश सरकारको योजना छ । आगामी आर्थिक वर्षमा निजी तथा वैज्ञानिक व्यवस्थापनबाट बिस लाख घनफिट काठ उत्पादन गर्ने प्रदेश सरकारको योजना रहेको छ । साथै काष्ठ सिजनिङ तथा ट्रिटमेन्ट केन्द्र निर्माण सम्पन्न गरी सञ्चालनमा ल्याइने उल्लेख छ। बागमती प्रदेश सरकारको प्रमुख प्रतिपक्ष दल नेपाली कांग्रेसले सरकारले ल्याएको नीति तथा कार्यक्रमले वर्तमान समस्या सामना गर्न नसक्ने जनाएको छ । संसदीय दलका प्रमुख नेता इन्द्र बानियाँले भने, 'नियमित कर्मकाण्डमा नीति कार्यक्रम आएको छ,यसले अहिलेको अवस्थालाई सामाना गर्न सक्दैन ।' प्रदेश सरकारले पुरानै नीति कार्यक्रममको निरन्तरता नभई परिस्थितिअनुसार जुध्न सक्ने नीति कार्यक्रम ल्याएको दाबी गरेको छ । आर्थिक मामिला तथा योजना मन्त्री कैलाश ढुङ्गेलले भने, 'कोरोना र जनजीवन छुने गरी नै नीति कार्यक्रम ल्याएका छौं,सोही अनुसार बजेट आउँछ, 'उनले भने।"
होम क्वारेन्टाइनमा रहेकी गर्भवतीको मृत्यु,"राजविराज : कोरोनाको लक्षण देखिएकी १८ साताकी एक गर्भवती महिलाको मंगलबार बिहान मृत्यु भएको छ। अत्यधिक ज्वरो, खोकी र श्वासप्रश्वासको समस्याले ग्रसित सप्तरीको कञ्चनरुप११ ठेलिया गोरपारकी २४ वर्षीया गर्भवतीको मृत्यु भएको स्वास्थ्य कार्यालय सप्तरीले जनाएको छ । स्वास्थ्य कार्यालय सप्तरीका निमित्त प्रमुख दुनियालाल यादवका अनुसार गर्भवतीलाई होम क्वारेन्टाइनमा सुरक्षित बस्न पठाइएको थियो । अत्यधिक ज्वरो र श्वासप्रश्वासमा समस्या आएपछि स्वास्थ्य परीक्षणका लागि राजविराज ल्याउने तयारी गरिरहेका बेला मृत्यु भएको परिवारका सदस्यले बताए । उनलाई १० दिनदेखि ज्वरो आइरहेको थियो । गर्भवती महिलालाई १ सय२ डिग्री ज्वरो आएपछि परिवारका सदस्यले गत बिहीबार राजविराज ल्याएर उपचार गराएका थिए । डा विनिता यादवको क्लिनिकमा उपचार गराएकी उनलाई पाँच दिनपछि पुन परीक्षणका लागि बोलाइएको थियो । चिकित्सकले पिसाबको संक्रमण (यूटीआई) को औषधि दिनुका साथै होम क्वारेन्टाइनमा रहन सल्लाह दिएका थिए । वैशाख २८ गते उनको घरबाट नन्दको विवाह समेत भएको छ । कोरोना संक्रमणसित मिल्ने लक्षणहरु देखिएको र होम क्वारेन्टाइनमा रहेकीले मृतकको स्वाब लिने तयारी भइरहेको कञ्चनरुप नगरपालिका स्वास्थ्य शाखाका सिनियर अहेव अधिकृत डम्बर महतोले बताए । महतोले मृतकको स्वाब संकलनको रिपोर्ट नआउञ्जेल दाहसंस्कारका लागि प्रतिक्षा गर्नु उपयुक्त हुने बताए । शव व्यवस्थापन निर्देशिका अनुसार दाह संस्कार गर्न वा स्वाब परीक्षणको पीसीआर रिपोर्टको प्रतिक्षा गर्न घरपरिवारसँग सल्लाह गरिने उनले बताए । गर्भवतीले वैशाख २५ गते प्राथमिक स्वास्थ्य केन्द्रमा खोप समेत लगाएकी थिइन् । विवाह दर्ता र नागरिकता समेत नबनाएकी मृतकको साढे पाँच वर्षका जुम्ल्याहा एक छोरा र एक छोरी छन् ।"
स्याङ्जाका दुईजनामा कोरोना संक्रमण पुष्टि,"स्याङ्जा : भारतबाट ४ दिनअघि स्याङजा आएका २ जना युवामा कोरोना संक्रमण देखिएको छ। वालिङस्थित क्वारेन्टाइनमा रहेका उनीहरुको पीसीआर रिपोर्ट पोजिटिभ देखिएको हो । प्रादेशिक प्रयोगशाला पोखरामा गरिएको नमूना स्वाब परीक्षणबाट २० र २९ वर्षका युवामा कोरोना संक्रमण देखिएको स्वास्थ्य कार्यालयले जनाएको छ । जेष्ठ १० गते भारतको गाजियावादबाट ९ जना आएका थिए । गाजियावाददेखि गोरखपुरसम्म रेलमा, त्यसपछि सुनवलसम्म ट्रकमा र सुनवलबाट वालिङसम्म जीपमा आएको बताइएको छ । शनिबार बिहान ३ बजे वालिङपछि उनीहरु क्वारेन्टाइनमा बसेका थिए । उनीहरु ९ सहित क्वारेन्टाइनमा रहेका अन्य २० जनाको पीसीआर टेष्टका लागि सोमबार पोखरा पठाएको थियो । मंगबार आएका रिपोर्टमा २ जनामा पोजिटिभ र अन्य १८ को रिपोर्ट नेगेटिभ देखिएको छ ।कोरोना संक्रमण भएका दुबैलाई जिल्ला अस्पताल स्याङ्जाको आइसोलेसन कक्षमा राखिएको जिल्ला अस्पतालका प्रमुख डा शुशिल मरासीनीले जानकारी दिए । दुबैको अवस्था सामान्य रहेको र चिकित्सकको प्रत्यक्ष निगरानीमा उनीहरुको उपचार गरिने अस्पतालले जनाएको छ। पछिल्ला दिनहरुमा भारतबाट जिल्ला भित्रिनेको संख्यामा वृद्धि भएको छ । यसअघि पनि भारतबाट आएका गल्याङ र कालीगण्डकीका एकएक जनामा आरडीटी रिपोर्ट पोजिटिभ देखिएको थियो भने पछि पीसीआर रिपोर्ट भने नेगेटिभ देखिएको थियो ।"
भारतबाट आएका २ जनामा कोरोना संक्रमण,"सन्धिखर्क :अर्घाखाँची जिल्लाका दुई जनामा कोरोना पोजिटिभ देखिएको छ। पाणिनी गाउँपालिका८ पालीको कमला माविको क्वारेन्टाइनमा रहेका दुई जनामा कोरोना संक्रमण पुष्टि भएको हो। प्रादेशिक प्रयोगशाला भैरहवामा गरिएको परिक्षणमा क्वारेन्टाइनमा रहेका १९ वर्ष र ४३ वर्षका दुई पुरुषमा पीसीआर जाँच गर्दा कोरोना पोजिटिभ देखिएको अर्घाखाँची अस्पतालका प्रमुख डा कपिल गौतमले जानकारी दिए। अर्घाखाँचीमा पहिलो पटक कोरोना संक्रमण देखा परेको छ। गत जेठ २ गते भारतको रायबरेलीबाट पैदल हिँडेरै पाँच जना गृहजिल्ला आइपुगेका उनीहरुलाई पाणिनी गाउँपालिका८ को विद्यालयमा क्वारेन्टाइनमा राखिएको थियो। गत जेठ १० गते शनिवार उनीहरुको थ्रोट स्वाब संकलन गरिएको थियो। उनीहरुसँगै आएका अन्य तीन जनाको भने पीसीआर रिपोर्ट भने नेगेटिभ आएको छ। अर्घाखाँचीमा पछिल्लो एक सातामा भारत तथा छिमेकी जिल्लाहरुबाट आउनेको संख्या १ हजार ६ सय २२ पुगेको छ। रोजगारीको सिलसिलामा भारत गएका नागरिक कोरोनाको उच्च जोखिमले रोजगार गुमाउन थालेपछी धमाधम गृह जिल्ला फर्किन थालेका छन्। पछिल्लो एक सातामा सन्धिखर्क नगरपालिकाका १७९ जना, भूमिकास्थान नगरपालिकाका ४०९ जना, शितगंगा नगरपालिकाका ५०१ जना, पाणिनी गाउँपालिकाका १ सय १६ जना, मालारानी गाउँपालिकाका ३ सय २१ जना र छत्रदेव गाउँपालिकामा ९६ जना गरी १६ सय २२ जना जिल्ला प्रवेश गरेको जिल्ला प्रशासन कार्यालयका सहायक प्रमुख जिल्ला अधिकारी विनोद खनालले जानकारी दिए। बाहिरबाट आएका सबैलाई विभिन्न क्वारेन्टाइनमा राखिएको छ।"
कोरोना कहर : मोरङमा म्यादी नगर प्रहरी भर्ना गरिँदै,"विराटनगर : कोरोना भाइरसको त्रासकाबीचमा मोरङका तीन स्थानीय तहले म्यादी नगर प्रहरी भर्नाको प्रक्रिया अघि बढाएका छन् । भारतसँग सीमाना जोडिएका रतुवामाई, सुनवर्षी र रंगेली नगरपालिकाले एकै साथ म्यादी नगर प्रहरी भर्नाको तयारी थालेका हुन् । तीनवटै स्थानीय तहले २३२३ जना भर्ना गर्ने गरी आवेदन खुल्ला गरेका छन् । कोरोना भाइरसको संक्रमण फैलन नदिन सुरक्षाकर्मीसँगै म्यादीलाई परिचालन गरिने रतुवामाई नगरपालिकाका मेयर रविन राईले बताए । 'कोरोना संक्रमण दर उच्च रहेको छिमेकी मुलुक भारतबाट दिन प्रतिदिन ठूलो संख्यामा मानिसहरु लुकिछिपी नेपाल प्रवेश गर्ने गरेका छन्,' उनले भने, 'निगरानी बढाएर कडाई गर्न सीमा क्षेत्रमा परिचालित सुरक्षाकर्मीले मात्रै सम्भव नभएपछि सुरक्षाकर्मीलाई सहजता मिलोस् भनेर म्यादी प्रहरी भर्ना गर्नै पर्नेस्थितिमा पुगेका हौं।' राईले अरु सुरक्षाकर्मीसँगै मिलेर म्यादीले कोरोना संक्रमण फैलन नदिन जारी रहेको 'लकडाउन'को पालना गराउँदै भारतबाट लुकिछिपी भइरहेको नेपाल प्रवेशमा कडाई गर्ने जानकारी दिए । म्यादी प्रहरीलाई सुरक्षा निकायले आवश्यकता अनुसार परिचालन गर्न सक्ने जानकारी उनले दिए । सीमा क्षेत्रमा कडाई गर्न ठूलो संख्यामा नेपाल र सशस्त्र प्रहरी परिचालन गरिएको छ । तर पनि सुरक्षाकर्मीलाई छल्दै विभिन्न ठाउँबाट रातारात लुकिछिपी नेपाल छिर्नेहरुको संख्या धेरै रहेको मेयर राईको भनाइ छ । उनले सीमाक्षेत्रबाट अवैध ढंगले राति लुकिछिपी नेपाल आउनेको संख्या बढेपनि क्वारेन्टाइनमा बस्न र परीक्षण गराउन उनीहरु स्थानीय सरकारको सम्पर्कमा नआउने गरेका कारण कोरोना संक्रमणको जोखिम बढ्दै गएको उल्लेख गरे । मोरङका तीनवटै नगरपालिका र भारतबीच ३१ किलोमिटरको सीमा छ । स्थानीय सरकारका तर्फबाट भर्ना भइसकेपछि म्यादी प्रहरीलाई ३१ किलोमिटरको सीमामा प्रत्येक दुई सय ५० मिटरको दूरीमा पोष्ट बनाएर अरु सुरक्षा निकायको मातहतमा खटाइने मोरङ प्रहरी प्रमुख एसपी विश्व अधिकारीले बताए । उनकाअनुसार सीमा क्षेत्रमा सुरक्षाकर्मी अपुग भएको अवस्थामा त्यसलाई परिपूर्ति गर्न स्थानीय तहले भर्ना गर्ने म्यादी प्रहरीले काम कारबाहीमा सहजता हुने र अवैध आवतजावत नियन्त्रणमा मद्धत पुग्ने अपेक्षा गरिएको छ । तीनवटै नगरपालिकासँग जोडिएको नेपालभारत सीमा क्षेत्रको नेपालतर्फबाट १० वटा सुरक्षा पोष्ट रहेको छ । 'भारतले रेल सेवा सुरुगरेसँगै नेपाल आउनेको संख्या सीमा क्षेत्रमा बाक्लो रहेको छ,' मेयर राईले भने, 'नगरपालिकाभित्र कोरोना संक्रमण पुष्टि भएका २४ र ४१ वर्षका दुई पुरुष पनि लुकिछिपी भारतबाटै आएका हुन् ।' लुकेर भित्रने क्रम बढेको र उतैबाट आएकामा संक्रमण देखिन थालेपछि नियन्त्रणमा सुरक्षाकर्मीलाई सहयोग गर्न म्यादी भर्ना गरिने उनले बताए । राईले यही जेठ २ गते नेपाल आइपुगेका संक्रमित २४ वर्षीय युवाको परिवारका ११ जना सदस्यको कोरोना रिपोर्ट भने नेगेटिभ आएको जानकारी दिए । रतुवामाईमा २० जनाको परीक्षण गरिएकोमा १८ जनाको रिपोर्ट नेगेटिभ आएको र दुई जनाको पोजिटिभ आएको उनको भनाइ छ ।"
६० प्रतिशतले घट्यो बाह्य व्यापार,"काठमाडौं : नेपालको अन्तर्राष्ट्रिय व्यापार सामान्य अवस्थाको तुलनामा वैशाख महिनामा ६० प्रतिशतले कमी आएको छ। लकडाउनको अवधिमा अन्तर्राष्ट्रिय सीमा नाकाबाट मानिसको आवतजावतमा रोक लगाइएको भए पनि व्यापार निरन्तर छ। तर लकडाउनका कारण पेट्रोलियमलगायत वस्तुको उपभोगमा कमी आएपछि कम आयात भइरहेको छ भने सामान्य अवस्थामा जस्तो तेस्रो मुलुकबाट व्यापार हुन सकेको छैन।भन्सार विभागले सार्वजनिक गरेको तथ्यांकअनुसार वैशाखमा ४२ अर्ब ६० करोड रुपैयाँको आयात र ३ अर्ब २५ करोड रुपैयाँको निर्यात भएको छ। सामान्य अवस्थामा चालु आर्थिक वर्ष हरेक महिना औसत एक खर्ब ९ अर्ब रुपैयाँको आयात भएको थियो भने ८ अर्ब ७५ करोड रुपैयाँको निकासी भइरहेको थियो। वैशाखमा ६० प्रतिशतले आयात घटेको छ भने निर्यात ६२ प्रतिशतले घटेको छ। चालु आवको १० महिना (साउनवैशाख) मा १० खर्ब २५ अर्ब रुपैयाँको आयात भएको छ। यो गत आवको सोही अवधिको तुलनामा १३ प्रतिशतले कम हो। त्यस्तै, निर्यात भने गत वर्षको तुलनामा साढे चार प्रतिशतले बढेर मुलुकले ८२ अर्ब ६ करोड आम्दानी भएको छ। गत आर्थिक वर्षको तुलनामा व्यापारघाटा १४२४ प्रतिशतले घटेर ९ खर्ब ४३ अर्ब रुपैयाँ छ।"
कोरोना भाइरस संक्रमणबाट भारतमा एक नेपालीको मृत्यु,स्याङ्जा : कोरोना भाइरस संक्रमणबाट भारतको मुम्बइमा स्याङजाका ५० वर्षीय कोषबहादुर विकको ज्यान गएको छ । मुम्बइस्थित एक अस्पतालमा उपचारको क्रममा उनको मृत्यु भएको हो । उनका पत्नी (जेठी) सावित्रा विक पनि अस्पतालमा उपचाररत छन्। कोषबहादुरको ६ दिनअघि मुम्बइस्थित परेलमाको केएम अस्पतालमा उपचारको क्रममा मृत्यु भएको हो । उनको पार्थिव शरीर भने आइतबार अन्तिम संस्कार गरिएको भाइ कुलबहादुर विकले जानकारी दिए । विकलाई २० दिनअघि कोरोना भाइरसे संक्रमण देखिएको थियो । सुरुमा ज्वरो आएपछि औषधि खाँदा पनि निको नभएपछि परीक्षण गर्दा कोरोना संक्रमित पुष्टि भएको थियो । त्यसलगत्तै थप उपचारको लागि अस्पतालमा भर्ना भएको १४ दिनमा उनको मृत्यु भएको भाइ विकले जानकारी दिए । उनले भाउजु भारतमै भएकाले नेपाल ल्याइन दिने वातावरण मिलाइन दिन नेपाल सरकारसँग माग गरेका छन्। कालीगण्डकी गाउँपालिका ४ घर भएका विक रोजगारका लागि ३० वर्षदेखि मुम्बइमा थिए । मुम्बइको प्याडारोडस्थित विनामी मेटल कम्पनीमा उनी काम गर्थे । उनका दुई पत्नी मध्ये एउटा स्याङजामा छन् भने अर्का पत्नी भारतमै छन्। विवाह भएको २५ वर्ष पुग्दासम्म सन्तान नभएपछि साबित्राको आग्रहमा ६ महिनाअघि मात्र बिष्णुसँग दोस्रो विवाह गरेका थिए । बिहेलगत्तै उनीहरु ३ जना भारत गए । एक महिनापछि कान्छी पत्नी बिष्णु भने स्याङजा फर्किइन्। साबित्रा पतिसँगै भारतमै बसिन् । बिष्णुको गर्भ रहेको छ । गर्भमा अहिले ६ महिने शिशु छ । आफ्ना सन्तानको मुख हेर्ने रहरले ५० वर्षमा दोश्रो विवाह गरेका कोषबहादुरको इच्छा भने पूरा हुन सकेन। बिहेपछि एक महिनामात्र पतीसँग बिताएकी बिष्णु विगत ५ महिनादेखि स्याङजामा छिन्। बिहेको ६ महिनामै श्रीमान गुमाउनुका पीडासँगै गर्भे टुहुरो सन्तानलाई जन्म र कर्मको जिम्मेवारी पनि उनमै थपिएको छ । सन्तान देख्ने कोषबहादुरको सपना अधुरै रह्यो। विश्व महामारीको रूपमा फैलिएको कोरोना भाइरसले उनको ज्यान लियो । श्रीमानको निधनको खबरले गर्भवती बिष्णु यहाँ भावविह्वल छिन् ।
सरकारी आग्रह वेवास्ता गर्दे घरबेटी,"विराटनगर : लकडाउनले बजार, उद्योग लगायत सबै व्यापार व्यवसाय बन्द रहेका बेला डेरामा बस्ने श्रमिकलाई घरबेटीले भाडा तिर्न दवाव दिन थालेका छन्। भाडा नदिए घरधनीले कोठा खाली गराउने धक्की दिन थालेपछि भाडामा बस्नेहरु मानसिक तनावमा छन्। सरकारले श्रमिक वर्गसँग एक महिनाको घरभाडा नलिन घरबेटीलाई आग्रह गरिरहेका बेला घरबेटीले भाडाका लागि दवाव दिएका विवेक यादव बताउँछन्। एक निजी कम्पनीमा मार्केटिङको काम गर्ने उनी लकडाउनपछि कम्पनी नै बन्द रहेपछि खाने समस्या रहेको बताउँदै भन्छन्, कम्पनी खुुलेपछि सबै भाडा दिन्छु भन्दा घरबेटी मान्न तैयार छैनन्। यादव विराटनगर ६मा ५ वर्षदेख एउटै घरमा बस्दै आएका छन्। विराटनगर महानगर क्षेत्रका अधिकांश घर भाडामा लगाउने गरिन्छ। विराटनरमा विद्यार्थी, कर्मचारी, स्वास्थ्यकर्मी, पत्रकारसहित श्रमिक भाडामा बस्ने गर्छन्। लकडाउनपछि घर जान नपाएकाले खानसमेत समस्या रहेको बेला घरबेटीले कोठा खाली गराउने धक्की दिइरहेका सप्तरीका मनोज ठाकुरले गुनासो गरे। घरबेटीलाई भेटेर तलब आएकै दिन भाडा दिने भनेपछि घरबेटीले दैनिक बिहान र बेलुुका फोन गरेर भेट्न बोलाउने गरेका उनले बताए। स्थानीय तहले वितरण गरेको राहत भाडामा बस्नेलाई नदिएका विराटनगरमा ६मा बस्ने मुकेश सहनीले सुनाए। उनी भन्छन् पसललेसमेत अहिले उदारो दिन मानेका छैनन्। विराटनरगर महानगरपालिकाले समेत अहिलेको परिस्थितिमा भाडामा बस्नेसँग भाडा नमाग्न आग्रह गरेको छ। महानगरका मेयर भीम पराजुुलीले भने भाडा मागेर तनाव दिने घरबेटी विरुद्ध महानगरपालिकामा उजुरी दिने व्यवस्था गरेको छु। अहिलेको परिस्थितिमा मानविय सहयोग गर्नुपर्ने र उजुरी आए तत्काल कारवाही गर्ने उनले बताए। विराटनगरका धेरै घर घाडामा लगाउने गरिएपनि घरबहाल कर तिर्नेको संख्या भने न्यून छ।"
"सुर्खेतमा संक्रमितको संख्या १५ पुग्यो, क्वारेन्टाइनको जिम्मा सेनालाई दिन सुझाव","सुर्खेत : सुर्खेतमा थप १२ जनामा कोरोना संक्रमण पुष्टि भएको छ। योसँगै जिल्लामा संक्रमितको संख्या १५ पुगेको छ। यसअघि जिल्लाको बराहतालका दुई र चौकुने गाउँपालिकाका एक गरी तीन जनामा संक्रमण देखिएको थियो। सामाजिक विकास मन्त्रालयका अनुसार सोमवार साँझ पीसीआर परीक्षण गर्दा वीरेन्द्रनगरका आठ, भेरीगंगाका नगरपालिकाका दुई र सिम्ता गाउँपालिकाका दुई जना गरी १२ जनामा कोरोना पुष्टि भएको हो। मन्त्रालयको स्वास्थ्य महाशाखाका प्रमुख डाक्टर लक्ष्मीनारायण तिवारीले उनीहरु सबै भारतबाट आएको जानकारी दिए। केहीदिन अघिमात्र भारतबाट फर्किएका उनीहरुको नाकाबाटै नमूना संकलन गरिएको थियो। सुर्खेतमा संक्रमितको संख्या १५ पुगेसँगै कर्णालीमा भने यो संख्या २३ पुगेको छ। मन्त्रालयका अनुसार यसअिघ दैलेखका आठ जनामा कोरोना पुष्टि भइसकेको छ। उनीहरु पनि भारतबाट फर्किएका हुन्। सरकारले सयममै नाकामा क्वारेन्टाइनको जिम्मा सेनालाई नदिएमा अवस्था भयावह हुने देखिन्छ कर्णाली प्रदेश अस्पताल सुर्खेतका प्रमुख डाक्टर डम्बर खड्काले भने,भारतबाट भित्रिनेहरुका कारण कर्णालीमा अवस्था इटलीको जस्तै हुने खतरा छ। संक्रमित सबैको स्वास्थ्य अवस्था सामान्य छ। उनीहरुको आइसोलेसनमा उपचार भइरहेको छ। पछिल्लो समय भारतबाट फर्किने कर्णालीबासीको संख्या बढेको छ। योसँगै कोरोना संक्रमित पनि देखिन थालेको र जोखिम पनि बढेको प्रदेश स्वास्थ्य सेवा निर्देशनालयले जनाएको छ।"
भक्तपुरमा दुई टिपरको ठक्करबाट सईको मृत्यु,"भक्तपुर : भक्तपुर काठमाडौं ६ लेन सडकअन्तर्गत भक्तपुरको मध्यपुर थिमी नगरपालिका ४ नयाँ ठिमी चोकमा दुइटा टिपरको ठक्करबाट प्रहरी नायब निरीक्षक (सई) को ज्यान गएको छ।तीव्र गतिका दुई टिपरको ठक्करबाट पूर्वी रुकुमस्थित इलाका प्रहरी कार्यालय रुकुमकोट दरबन्दी भई हाल महानगरीय प्रहरी वृत्त ठिमी भक्तपुरमा कार्यरत नयाँठिमी चोकमा सीआरभी डिउटीमा रहेका सई निमबहादुर घर्तीको मृत्यु भएको हो। टाउकोमा गम्भीर चोटक लागेका सई घर्तीको उपचारका क्रममा काठमाडौंको थापाथलीस्थित नर्भिक अस्पतालमा मंगलबार बिहान मृत्यु भएको महानगरीय प्रहरी परिसर भक्तपुरले जनाएको छ। परिसरका अनुसार गए राती काठमांडौबाट भक्तपुरतर्फ आउँदै गरेको बा ४ ख ४७०१ र बा ४ ख ४३१८ नम्बरका दुई टिपर एकैसाथ नयाँठिमी बालकुमारी चोकको बीचको रेलिङलाई हान्दै अनियन्त्रित भई अगाडि बढ्दै जाँदा सई घर्तीलाई ठक्कर दिएको थियो। टिपरको ठक्करबाट गम्भीर घाइते उनलाई तत्काल मध्यपुर अस्पताल लगिएको परिसरका प्रवक्ता प्रहरी नायब उपरीक्षक दीपक गिरीले जानकारी दिए। मध्यपुर अस्पतालमा प्राथमिक उपचार गराई टाउकोमा गम्भीर चोट लागेकोले थप उपचारका लागि काठमाडौंको थापाथलीस्थित नर्भिक अस्पताल लगिएको र त्यहीं उपचार हुँदाहुँदै मंगलबार बिहान उनको मृत्यु भएको हो, प्रहरी नायब उपरीक्षक गिरीले भने। उनका अनुसार दुर्घटना गराउने बा ४ ख ४७०१ नम्बरको टिपर चालक धादिङ थाक्रे गाउँपालिका ८ बस्ने ४० वर्षीय राजेन्द्र प्याकुरेल र बा ४ ख ४३१८ नम्बरको टिपर चालक भक्तपुर नगरपालिका ३ ४४ वर्षीय राकेश सैंजू र उनीहरुले चलाउँदै आएको दुइटै टिपर प्रहरीले नियन्त्रणमा लिएको छ। दुवै चालकलाई नियन्त्रणमा लिई स्वास्थ्य परीक्षण गराउँदा बा ४ ख ४३१८ नम्बरको टिपरका चालक सैंजूले मादकपदार्थ सेवन गरेको पाइएको प्रहरी नायब निरीक्षक गिरीले जानकारी दिए। सोमबार राति पानी परेकाले सडक भिजेको अवस्थामा मादक पदार्थ सेवन गरी लापरबाही तरिकाले तीव्र गतिमा सवारीसाधन चलाएको हुँदा उक्त दुर्घटना भएको प्रारम्भिक अनुसन्धानमा खुल्न आएको छ, प्रनाउ गिरीले थपे, घटना सम्बन्धमा थप अनुसन्धान कार्य अघि बढाइएको छ।"
लकडाउन कति प्रभावकारी ?,"काठमाडौं : कोरोना भाइरस (कोभिड१९) को प्रभाव नेपालमा बढ्ने क्रम जारी छ। सरकारले संक्रमण नफैलियोस् भनेर सीमा नाका सिल गर्नेदेखि अनेकौं प्रयास गर्दै आएको छ। कोरोना रोग रोकथाम तथा नियन्त्रण उच्चस्तरीय समन्वय समितिले पनि उपत्यकामा संक्रमणको जोखिम बढ्ने औंल्याएपछि गृह मन्त्रालयले उपत्यकाका नाकासमेत सिल गरेको हो। तर, सवारी साधन र सर्वसाधारण उपत्यका छिर्ने र बाहिरिने क्रम रोकिएको छैन। विभिन्न नाकाबाट दैनिकजसो ३ हजारको संख्यामा यात्रु र १५ सयभन्दा बढी सवारी साधन उपत्यकामा भित्रिँदै आएका छन्। त्यसैगरी दैनिक ३ हजार ५ सय यात्रु र १ हजार ४ सय सवारी साधन बाहिरिँदै आएका छन्। पछिल्ला दिनमा सरकारले यात्रु भित्रिने र बाहिरिनेमा केही कडाइ गरेको देखिन्छ। गत चैत ११ देखि जेठ १० गतेसम्मको यात्रु र सवारी साधन भित्रिने र बाहिरिने आँकडा हेर्दा १ लाख ५३ हजार ५ सय ८७ यात्रु उपत्यका भित्रिएका छन्। त्यस्तै २ लाख ५२ हजार २१ जना बाहिरिएको प्रहरी तथ्यांकले देखाउँछ। महानगरीय प्रहरी कार्यालय रानीपोखरीका अनुसार सबैभन्दा बढी वैशाख २९ र ३० गते यात्रु भित्रिएका थिए। वैशाख २९ गते ७ हजार ४ सय ३२ र ३० गते ७ हजार ९ सय ४५ जना उपत्यकामा भित्रिएको देखिन्छ। त्यसैगरी वैशाख १, १०, ११, १३, १४ गते धेरै यात्रु उपत्यकाबाट बाहिरिएको प्रहरीले जनाएको छ। महानगरीय प्रहरी प्रमुख प्रहरी नायब महानिरीक्षक (डीआईजी) विश्वराज पोखरेलका अनुसार यो मितिमा १ गते १५ हजार १ सय ६५, ११ गते १७ हजार २ सय ७९, १३ गते १२ हजार ४ सय १३ र १४ गते १ हजार ७ सय ७ जना उपत्यकाबाट बाहिरिएको अभिलेख छ। प्रहरीको आँखा छलेर रातारात पैदल हिंड्ने यात्रु यो अभिलेखमा जोडिएको छैन, डीआईजी पोखरेलले भने, अधिकांश पास भएका र अत्यावश्यक कामले भित्रिएका र बाहिरिएका यात्रुको अभिलेख समावेश गरिएको छ। उनका अनुसार ४० लाख जनसंख्या रहेको उपत्यकामा यति संख्यामा यात्रु भित्रिनु र बाहिरिनु नौलो होइन। पैदल यात्री भने लकडाउन अवधिमा १८ हजार १ सय ११ जना मात्रै बाहिरिएको अभिलेख प्रहरीसँग छ। तर, लुकिछिपी पैदल यात्रु धेरै उपत्यका ओहोरदोहोर गरेका छन्। गृह मन्त्रालयका प्रवक्ता एवं सहसचिव केदारनाथ शर्माले जेठदेखि जथाभावी पास वितरणमा रोक लगाइएपछि उपत्यका भित्रिने यात्रुको संख्यामा कमी आएको बताए। प्रहरी तथ्यांकअनुसार जेठ १ देखि १० गतेसम्ममा उपत्यकामा ३० हजार २ सय ८९ जना यात्रु भित्रिएका छन्। सोही मितिमा ३० हजार ९ सय ८८ जना बाहिरिएका छन्। सवारी साधनको हकमा सोही मितिमा १६ हजार ६ सय ९८ वटा भित्रिएका छन्। बाहिरिनेको संख्या १६ हजार ६ सय ३४ छ। प्रवक्ता शर्माको दाबीलाई मान्ने हो भने वैशाख २२ देखि ३१ गतेसम्म ५१ हजार ६ सय ५५ जना राजधानी भित्रिएका छन्। ५१ हजार ८ सय ८ जना बाहिरिएका छन ्। सवारी साधनको हकमा वैशाख २२ देखि ३१ गतेसम्म २२ हजार ९ सय २० वटा भित्रिएका थिए। २१ हजार २ सय ९४ सवारी साधन बाहिरिए। प्रहरीकै तथ्यांकअनुसार पनि यात्रु भित्रिने संख्यामा सुधार आएको जानकारी प्रवक्ता शर्माले दिए। अहिले लकडाउनलाई धेरै कडाइ गरिएको छ। बिनापासका सवारीलाई होल्ड गरेर राखेका छौं, उनले भने, अत्यावश्यक कामबाहेकका सर्वसाधारणलाई पासबिना उपत्यका भित्रिन दिएका छैनौं। सवारीको हकमा पनि पास अत्यावश्यक गरिएको छ।"
क्वारेन्टाइनमा योगाभ्यास,"स्याङ्जा : धेरै ठाउँका क्वारेन्टाईनमा व्यवस्थित नभएको गुुनासो भइरहेका बेला वालिङ नगरपालिकाले भने क्वारेन्टाईनमा दैनिक योगाभ्यास सिकाउन थालेको छ। नगरपालिकाको आयोजना र पतञ्जली योग समिति वालिङको समन्वयमा योगाभ्यास सुरु भएको हो। कोरोना भाइरस संक्रमणका कारण बढ्दो मानसिक, शारीरिक एवं आर्थिक तनाव घटनाउन योगाभ्यास सहयोग पुुग्ने बताउँछन् वालिङ नगरप्रमुुख दिलिपप्रताप खाँण। पतञ्जली योग प्रशिक्षकद्धय बासुुदेव अधिकारी र मैयादेवी लम्सालले गत सातादेखि दैनिक बिहान डेढ घण्टा योगाभ्यास सिकाउदै आएका छन्। अधिकारी पतञ्जली योग समिति गण्डकी प्रदेश सदस्य हुन् भने लम्साल गण्डकी प्रदेश महिला प्रभारी हुन्। उनीहरुले सामाजिक दुरी कायम राखेर वालिङस्थित खेलमैदानमा योग अभ्यास गराउँछन्। तमू समाजको भवनको क्वारेन्टाईनमा हाल १२ जना पुरुष छन्। दुई जना ४० र ४५ वर्षका छन् भने अन्य १८ देखि २२ वर्षका छन्। अधिकांश भारतबाट आएका हुन् भने केही मुलुकभित्रै रोजगारका लागि गएका थिए। योगाभ्यास सुरु गर्दा क्वारेन्टाईनमा १८ जना थिए। पीसीआर परीक्षणमा नेगेटिभ आएका घर गएपछि अहिले १२ जना मात्र छन्। योगाभ्यासलाई निरन्तरता दिने नगरपालिकाले जनाएको छ। बिहानको योगाभ्यासले शारीरिक एवं मानसिक उर्जा दिने, निरन्तरको योगाभ्यासले भाइरस संक्रमणको प्रतिरोधात्मक क्षमता बढाउने बताउँछिन् प्रदेश महिला प्रभारी लम्साल। योगका विभिन्न चरण, आसन, अभ्यास, प्राणायामका बारेमा युवाको जागरुक सिकाइले सुरुवातका दिनमै केही सकारात्मक प्रभाव देखिएको अर्का प्रशिक्षक अधिकारीको बुझाइ छ। मानसिक एवं शारीरिक तनाव कम हुँदै गएको योगाभ्यासका सहभागीको पनि अनुभव छ। योगाभ्यासलाई निरन्तरता दिने वालिङ नगरपालिकाले जनाएको छ।"
घर फर्किन सीमामा सास्ती,"जनकपुरधाम : भोको पेट। अनिँदो अवस्था। टन्टलापुर घाममा पसिनाले भिज्दै घर जाने प्रतीक्षामा भेटिए भागेश्वर पासवान। भारतको गुजरात राज्यबाट पाँच दिन रेल, बस, ट्रक र पैदल यात्रा गरी आफ्नो देश आइपुगेका पासवान धनुषाको जटही नाकामा रोकिए। धनुषाकै हंसपुर नगरपालिका घर भए पनि उनलाई त्यहाँ पुग्न सजिलो छैन। नाकासम्म पुगेको दुई दिन भइसक्दा पनि सवारी साधन अभावका कारण उनलाई पालो कुर्नुपर्ने बाध्यता छ। विदेशबाट आएको हुँदा उनी सोझै घर जान सक्दैनन्। पहिला क्वारेन्टाइनमा १४ दिन कटाउनुपर्छ। स्वास्थ्य परीक्षणपछि उनी कोभिड१९ संक्रमित भेटिएनन् भने मात्रै घर जान पाउँछन्। तर, घरसम्मको यात्रा त्यति सजिलो कहाँ छ र ! तराईमा गर्मी उच्च भइरहँदा एउटै रूखको छहारीमा पासवानजस्तै २ सयभन्दा बढी व्यक्ति टाँसिएर ओत लिइरहेका छन्। कति त त्यहाँ बसेको चार दिन बित्यो। सम्बन्धित प्रदेश वा स्थानीय तहले सवारी साधनको बन्दोबस्त नमिलाउँदा उनीहरू क्वारेन्टाइनसम्म पुग्न पाएका छैनन्। उल्टै संक्रमणको जोखिममा छन्। धनुषाको जटही नाकाबाट गाडीमा कोचिएर क्वारेन्टाइनतर्फ जाँदै गरेका नागरिक। मनिका झा अरूको देशबाट दुःखकष्ट सहेर स्वदेश फर्किएकाहरूलाई सीमामा सास्ती देखिएको छ। तीनै तहका सरकारले आफ्ना नागरिकलाई खानेपानीको व्यवस्थासमेत गरेका छैनन्। दुई दिन भइसक्यो एक मुठी च्युरा र नुन खाएर बाँचेका छौं, सिरहाका महेश राउतले भने, खानेपानीको बन्दोबस्त छैन। प्रशासनलाई केही सोध्यो भने गाली गर्ने र हप्काउने मात्रै गर्छ। सप्तरीका नवजीवन गडेरीले सीमामा आएको दुई दिनसम्म पनि घर फर्किन सवारी साधन नपाएको बताए। हिजो दिनभर घाममा उभियौं, उनले भने, राति हुरीबताससँगै ठूलो वर्षा आउँदा सबै सामान भिजेर बिजोग भएको छ। घर जान सीमामा पालो कुर्दै सर्वसाधारण। तस्बिर : मनिका झा भारतमा लामो समय काम गरेर फर्किएका अधिकांशसँग नेपालको सिम छैन। घरमा फोन गरेर सीमाबाट लग्ने बन्दोबस्त मिलाउन भन्न पनि नसक्ने अवस्था छ। आफ्ना नागरिकलाई स्वदेश फर्काउन थाले पनि सरकारले उनीहरूका लागि होल्डिङ प्लेस, व्यवस्थित क्वारेन्टाइन र स्वास्थ्य परीक्षणको व्यवस्था गर्न सकेको छैन। प्रत्येक दिन सय, डेढ सयको संख्यामा नेपाली फर्किंदै छन्। तर, उनीहरूका लागि सीमामा खाना त के पानीको व्यवस्थासमेत नरहेको जटही नाकामा खटिएका सशस्त्र प्रहरीका इन्स्पेक्टर धु्रव भट्टले बताए। यहाँ बिजोग छ। उताबाट आउनेहरू भोकै प्यासै हुन्छन्। मैले गाउँलेहरूबाट केही चामल, च्युरा मागेर सकेजतिलाई खुवाउने प्रयत्न गर्छु, उनले भने, जाउलो पकाएर खुवाउन खोज्यो भने केमा खान दिने समस्या छ। यहाँ पातको व्यवस्थासमेत छैन। पानी नहुँदा अधिकांश भोकप्यास मारेर घर फर्किने प्रतीक्षा गर्छन्। स्थानीय तहलाई पटकपटक व्यवस्थापनका लागि आग्रह गरे पनि कतैबाट पहल नभएको सुरक्षाकर्मी बताउँछन्। धनुषा जिल्लाभरिका लागि जिल्ला प्रशासन कार्यालयबाट एउटा भ्यान र एउटा बस व्यवस्था गरिएको छ। ती सवारी साधनमा अटेजति कोचेर सम्बन्धित स्थानीय तहको क्वारेन्टाइनसम्म पुर्याउने गरिन्छ। अर्काे जिल्ला जानेलाई भने गाह्रो छ। हामीले अर्को प्रदेशका स्थानीय तहहरूलाई पनि आफ्ना नागरिक लग्न अनुरोध गर्छौं तर उहाँहरूले सवारी साधन नै नपठाएपछि सीमामै बस्न बाध्य हुनुपरेको छ, इन्स्पेक्टर भट्टले भने। सीमामा खटिएका प्रहरी पनि स्रोतसाधन अभावमा कोरोनाको उच्च जोखिममा छन्। भारतबाट आउनेहरू सोझै पोस्टमै आएर कुरा गर्न खोज्छन्। कतिपयले घरमा फोन गरिदिनू भन्दै नजिकिन्छन्, नेपाल प्रहरीका हवल्दार बलबहादुर श्रेष्ठले भने, हामीसँग एउटा कपडाको मास्क छ, त्यो पनि साताभरि एउटै लगाएर खेप्नुपर्ने बाध्यता छ। हामी त झनै जोखिममा छौं। गर्भवती भोकभोकै अछामको ढकारी गाउँपालिका१ का १५ जना जटही सीमामा तीन दिनदेखि अलपत्र छन्। भारतको जयनगरमा काम गर्न सपरिवार गएका उनीहरू कोरोना महामारीले त्यहाँ बस्न गाह्रो भएपछि उनीहरू स्वदेश फर्किएका हुन्। तर, प्रदेश २ बाट सुदूरपश्चिम प्रदेश लैजान न सवारी साधनको व्यवस्था छ न त कसैले केही व्यवस्थापनमा चासो नै देखाएका छन्। पाँच वर्षमुनिका चार बालबालिका र दुई गर्भवतीसँगै अछाम जान भारतबाट हिँडेका दीपक बुढा र उनका साथीहरू जटहीको स्वास्थ्य चौकीमा घेरिएका छन्। बच्चाहरु भोकभोकै छन्, गर्भवतीहरूले खान पाएका छैनन्, उनले भने, केही गरी हामीलाई घर फर्काउने बन्दोबस्त मिलाई दिनुपर्यो। गर्भवती सरिता बुढाले च्युरा चपाएर ज्यान जोगाएको बताइन्। उनले भनिन्, खै कसरी घर पुग्ने हो ? यहाँबाट भाडामा गाडी गरेर अछाम जान प्रहरीले सुझाव दिएको दीपकले सुनाए। तर, गाडीवालले ४० हजार रुपैयाँ मागेको छ। आफूसँग ३० हजार नगद भए पनि १० हजार नपुग्दा लैजान नमानेको दुखेसो उनले पोखे। त्यहाँ पुगेर पैसा दिन्छु भन्दा मान्दैनन्। पहिला नै पैसा दिनुपर्यो अनि मात्रै पुर्याउने भन्छन्, उनले भने, खै के गर्ने हो थाहा छैन।"
गाउँलेले आक्रमण गरेपछि भेरीमा हाम फाल्यौँ,"जाजरकोट : शनिबार बेलुका नवराज विकका लागि केटी भगाउन गएका थियौं। केटीको घरमा नपुग्दै गाउँलेले आक्रमण गरे। लखेटीलखेटी कुटपिट गरे, चारैतिर घेरेपछि हामीले भेरीमा हाम फाल्यौं, भेरी नगरपालिका ४ का सुदीप खड्काले भने, पूरै गाउँ उर्लेर आएका थिए, ठकुरीकी छोरी लिन खोज्ने साले डुमहरू भन्दै कुटपिट गरे। मलाई पनि कुटे, मरे पनि मरुँला भनेर भेरीमा हाम फालें। शनिबार राति रुकुमपश्चिममा भएको घटनामा पौडी खेलेर बाँचेका उनले स्थानीयले नदीको वारीपारी घेरा हालेर आक्रमण गरेको बताए। चौरजहारी मिसन अस्पताल उपचार गराएर सोमबार घर आएका उनले भने, आफ्नै ज्यान कसरी जोगाउने भन्ने भयो, साथीको अवस्था के भो थाहै भएन। सँगै गएका भेरी नगरपालिका ४ का सरोज भडेलले पनि भागेर ज्यान जोगाएको बताए। उनले भने, गाउँ पुग्नेबित्तिकै गाउँ नै उर्लेर आयो, तिनका हातमा चिर्पट र हसिया पनि थियो। एकाएक आक्रमण भएपछि भागेको बताउँदै उनले भने, ज्यान बचाउन कोही नदीमा हाम फाले, कोहीलाई त समातेर कुटपिट गर्दै थिए। मैले भागेर ज्यान जोगाएँ, घटनापछि प्रहरीले हामीलाई नै समातेर चौरजहारी लिएर गयो। अन्य सातलाई कुटपिट गरेर गाउँलेले भेरीमा फालिदिएको उनको आशंका छ। रुकुमको चौरजहारी नगरपालिका ८ सोतीमा शनिबार बेलुका भएको घटनामा बेपत्ता भएका ६ मध्ये थप एकको शव सोमबार भेरीको किनारमा फेला परेको छ। भेरी नगरपालिका ४ का गणेश बुढाको शव फेरा खोलानजिक भेरी किनारमा फेला परेको हो। योसँगै उक्त घटनामा मृत्यु हुनेको संख्या तीन पुगेको छ। यसअघि चौरजहारी नगरपालिकाका १ का टीकाराम सुनार र जाजरकोट भेरी नगरपालिका ४ का नवराज विकको शव फेला परिसकेको छ। भेरी नगरपालिका ११ का लोकेन्द्र सुनार, गोविन्द शाही, ४ का सन्दीप विक अझै बेपत्ता छन्। बेपत्ताको खोजी भइरहेको प्रहरीले जनाएको छ। नवराजकी प्रेमिका चौरजहारी नगरपालिका ८ सोतीकी १७ वर्षीया सुस्मा मल्ललाई बेहुलीका रूपमा भित्रयाउन शनिबार पुगेका बेला वडाध्यक्ष डम्बरबहादुर मल्लसहित सोतीका गाउँलेले आक्रमण गर्दा उनीहरूको मृत्यु भएको प्रहरीको प्रारम्भिक अनुसन्धानबाट खुलेको छ। केही घाइते र सँगै गएकाले पूरै गाउँ नै उर्लेर आएको र घेरा हालेर कुटपिट गरी ६ जनालाई भेरीमा फालिदिएको बताएका छन्। घटनापछि चौरजहारी नगरपालिका ८ का वडाध्यक्ष डम्बरबहादुर मल्ल, केटीका (बुबा) वीरबहादुर मल्ल र आमा प्रकाशी मल्ल, नवराजकी प्रेमिका सुष्मा मल्लसहित १५ जनालाई नियन्त्रणमा लिएको छ। सोतीका एक स्थानीयका अनुसार जाजरकोटबाट केटाहरू आएका थाहा पाएपछि गाउँमै भलिबल खेलिरहेका युवा र खानेपानीसम्बन्धी बैठकमा बसेका युवा, महिला र अन्य पुरुष आक्रमण गर्न गएका थिए। तल्लो जातको केटाले ठकुरीकी छोरी भगाउन खोजेको भन्दै आक्रमण गरी भेरीमा फालिदिएकोे प्रत्यक्षदर्शीको भनाइ छ।"
जनकपुरको आइसोलेसनबाट भागेका संक्रमित पक्राउ,जनकपुरधाम : जनकपुरस्थित प्रादेशिक कोरोना विशेष अस्पतालको आइसोलेसनबाट भागेका कोरोना संक्रमित पुरुषलाई सर्लाहीबाट पक्राउ गरिएको छ। शनिबार राति फरार भएका संक्रमित सर्लाही धनकौलस्थित आफ्नै घरमा बसिरहेको अवस्थामा फेला परेका हुन्। आइतबार राति अस्पतालको झ्याल फोडेर भागेका ४५ वर्षीयसंक्रमित पुरुष खोजबिनका क्रममा सोमबार आफ्नै घरमा फेला परेका हुन् । उनलाई पक्राउ गरी सर्लाहीबाट फेरी उपचारको लागि जनकपुर प्रादेशिक अस्पतालको आइसोलेशनमा ल्याइएको धनुषाका प्रहरी नायब उपरीक्षक रामेश्वर कार्कीले जानकारी दिए । ती संक्रमितको सम्पर्कमा गएकाहरुको कन्ट्याक्ट् ट्रेसिङको काम भइरहेको प्रहरी नायब उपरीक्षक कार्कीको भनाइ छ। मानसिक रोगी समेत रहेका ती उनी आइसोलेशनको झयालबा भागेर पैदलै घर पुगेका प्रहरीले जनाएको छ। यसअघि पनि उनलाई पीसीआर परीक्षण गर्न स्वाब लिने क्रममा भागेपछि प्रहरीले नियन्त्रणमा लिइ पुनः आइसोलेसनमा ल्याएको थियो । उनले अस्पतालल भर्ना भएदेखि आइसोलेसनमा अनियन्त्रित व्यवहार गर्दै आएका थिए ।
सेवा गर्दा गर्दै सर्यो कोरोना,"काठमाडौं : लकडाउनको अवधिमा आफ्नै निजी गाडीमार्फत समाज सेवा गर्दै आएका एक युवालाई कोरोना पोजोटिभ हुनुअघि (आइतबार) सम्म पनि बिरामी ओसार्दै थिए। जेठ ८ गते बुढानिलकण्ठ नगरपालिकाले पीसीआर विधिबाट गरेको कोरोना परीक्षणमा पोजेटिभ देखिएपछि उनलाई टेकु अस्पतालमा पुर्याइएको हो। आइसोलेसन वार्डमा उपचाररत उनले आइतबार बिहानै उठेर रोग प्रतिरोधात्मक क्षमता बढाउने होमियोप्याथिक औषधिको १२ गोली खाए। औषधि खाएको आधा घण्टासम्म केही खान नहुने हुनाले यही समय सदुपयोग गर्दै उनी एकल महिला समूहअन्तर्गतको छहारी भवनमा गएर त्यहाँ क्वारेन्टाइनमा राखिएका बुढानिलकण्ठका सबै ४० लाई उक्त औषधि बाँडेर आए। उनीहरूलाई ती युवाले उक्त औषधि बाँड्न थालेको चार दिन भइसक्यो। खाना खाइवरी गाडीमा दुईजना बिरामीलाई राखेर उनी हिँडे। एउटालाई थापाथलीस्थित प्रसुती गृहमा छाडिदिए भने अर्का बिरामीको खकार परीक्षण गर्नुपर्ने भएकाले मध्यपुर ठिमीस्थित क्षयरोग अस्पतालमा पुर्याइदिए। ठिमीबाट फर्किएर उनी जोरपाटी पुगे। त्यहाँकी एक गर्भवती महिलालाई सुत्केरी गराउन सिनामंगलस्थित केएमसी अस्पताल ल्याइदिए। गर्भमा रहेको बच्चा उल्टो फर्किएका कारण निकै आत्तिएकी दोलखाकी ती महिलालाई अस्पताल छाडेर उनी पुनः बुढानिलकण्ठ गए। त्यतिबेलासम्म अन्य केहीले पनि उनलाई फोन गरेर अस्पताल पुर्याइदिन अनुरोध गरिसकेका थिए। त्यसैले उनले त्यहाँ पुगेर फेरि बुढानिलकण्ठ नयाँ चोकबाट एउटा बिरामीलाई ग्रिनी सिटी अस्पताल पुर्याइदिए भने अर्कालाई हात्तीगौंडाबाट वीर अस्पताल छाडिदिए। ती दुवै बिरामी मृगौलाका रोगी थिए भने अस्पताल डायलसिसका लागि गएका थिए। अस्पतालको कोठामा एउटा थर्मोमिटर र प्रेसर नाप्ने यन्त्र राखिए पनि सोमबार दिउँसोसम्म नर्स र डाक्टर परीक्षणका लागि नआएको बिरामीको गुनासो। बुढानिलकण्ठ ५ मा बस्ने एक महिलाले फोन गरेर काठमाडौंको झोरभन्दा अलि पर भाडामा बस्ने छोरीले खान नपाएको गुनासो गर्दै खाना पुर्याइदिन ती युवकसँग मद्दत मागिन्। अस्पतालबाट फर्किएर ती युवकले फोन गर्ने ती महिला र उनको एक आफन्तलाई गाडीमा हालेर उनीहरुले तयार पारेका केही खाद्यान्न बोकी झोर पुगे। खाद्यान्न दिएर ती दुईलाई पुनः उनीहरू बस्ने ठाउँसम्म पुर्याइदिए। आइतबार दिउँसो पनि सधैं झैं उनले बुढानिलकण्ठमा खाजा तथा खाना खुवाउनुका साथै छहारीमा बसेका करिब ४० लाई चाउमिन लगेर बाँडेका थिए। बेलुकी १० बजे पनि सुत्केरी हुने अवस्थामा रहेकी एक महिलाको स्वास्थ्यमा अचानक समस्या देखिएपछि वडा नं २ स्थित एक कोलोनीबाट बुढानिलकण्ठको स्वास्थ्य चौकीसम्म उनले ल्याइदिए। लकडाउनको अवधिभर उनले आफ्नै गाडीमा बिरामी ओसार्ने क्रममा उनको साथमा बुढानिलकण्ठ नगरपालिका ३ का अध्यक्ष बालकृष्ण श्रेष्ठ पनि प्रायः सँगै हिँड्थे। आइतबार पनि अधिकांश समय उनी वडाध्यक्षसँगै हिँडेका थिए। सोमबार बिहानै कोरोना पोजेटिभ भएको खबर फोनमार्फत सुन्नेबित्तिकै आफूलाई सधैं सहयोग गर्दै आएका वडाध्यक्ष श्रेष्ठको उनलाई चिन्ता भयो। वडाध्यक्ष श्रेष्ठको भने नेगेटिभ देखिएको छ। आफूसँगै हिँडेका थुप्रै बिरामी र तिनका आफन्तलाई पनि यो भाइरस सर्यो कि भन्ने डरले उनलाई सताएको छ। आफूले एउटै व्यक्तिलाई १६औं पटकसम्म डायलासिसमा पुर्याएका व्यक्तिलाई अब कसले लैजाला ? उनलाई चिन्ता छ। सोमबार बिहान उनी टेकु अस्पताल पुग्दा शैय्या खाली थिएन। आधा घण्टा जति एम्बुलेन्समै बसेका उनलाई पछि एउटा कोठामा राख्ने व्यवस्था मिलाइयो। अस्पतालको कोठामा एउटा थर्मोमिटर र प्रेसर नाप्ने यन्त्र राखिए पनि सोमबार दिउँसोसम्म नर्स र डाक्टर परीक्षणका लागि नआएको उनले गुनासो गरे। बिरामीलाई ल्याएर यहाँ थन्क्याउने जस्तो मात्र देखियो, उनले भने, कुनै परीक्षण गर्न र सल्लाह सुझाव दिन कोही नआउने रहेछन् यहाँ। एउटा सफाई कर्मचारीले सफाई गरेर गएपछि कसैलाई नदेखेको उनले बताए। इपीडेमोलोजी तथा रोग नियन्त्रण महाशाखा तथा नगरपालिकाले उनको सम्पर्कमा आउने व्यक्तिको विवरण खोजी गरिरहेको वडाध्यक्ष श्रेष्ठले जानकारी दिए। उनका अनुसार उनले सेवा दिएकामध्ये अधिकांशको नाम, अस्थायी र स्थायी ठेगाना, टेलिफोन लगायतका विवरण उनकै गाडीमा छ। आफूलाई सोमबार उपप्रधान तथा रक्षामन्त्री ईश्वर पोखरेलले फोनमार्फत सबै ठिक हुन्छ नआत्तिनु भन्दै मनोबल बढाउने काम गरेकोमा भने खुसी लागेको बताए।"
