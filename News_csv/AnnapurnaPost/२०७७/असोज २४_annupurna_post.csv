शीर्षक,विवरण
भिरबाट लडेर कांग्रेस वडा सभापतिको मृत्युु,डडेल्धुरा : डडेलधुरामा नेपाली कांग्रेसका वडा सभापतिको भीरबाट लडेर मृत्यु भएको छ। जिल्लाको अमरगढी नगरपालिका ११ का वडा सभापति ४० वर्षीय लोकेन्द्र खड्काको शनिबार साझ भिरबाट लडेर मृत्यु भएको हो। साँझ ५ बजेतिर खानेपानीको पाइप बनाउदै गर्दा उनी भीरबाट लडेको र उपचारका लागि अस्पताल लाने क्रममा खड्काको मृत्यु भएको स्थानीय तथा नेविसंघका जिल्ला सदस्य करन बोहराले जानकारि दिए ।
कांग्रेस केन्द्रीय समिति बैठक स्थगित,"काठमाडौं : नेपाली कांग्रेसको भोलि आइतबारका लागि निर्धारण गरिएको केन्द्रीय कार्यसमितिको बैठक स्थगित भएको छ। कांग्रेसका पूर्व कोषाध्यक्ष एवं अग्रज समाजसेवी रामबाबु प्रसाईको यही असोज २३ गते भएको निधनको कारणले बैठक स्थगित गरिएको पार्टी कार्यालयका मुख्य सचिव कृष्णप्रसाद पौडेलले जानकारी दिए। प्रसाईंको काठमाडौंस्थित ॐ अस्पतालमा उपचारका क्रममा निधन भएको थियो। उनको निधनमा कांग्रेसले असोज २४, २५ र २६ गते पार्टीको केन्द्रीय कार्यालय र मातहतका सबै कार्यालयमा झण्डा आधा झुकाउने बताएको छ। त्यस्तै असोज २५ गते केन्द्र र मातहतका सबै कार्यालय बन्द गर्ने तथा १३औं दिनसम्म केन्द्र र जिल्ला कार्यालयहरुमा शोक पुस्तिका राख्ने मुख्य सचिव पौडेलले जानकारी दिए। बैठकमा पार्टीको आगामी १४ औँ महाधिवेशन तयारी सन्दर्भमा छलफल हुने कार्यसूची तय भएको थियो।"
डा केसीको स्वास्थ्य अत्यन्तै गम्भीर : ९ चिकित्सकले गरे जीवनरक्षाको अपील,"काठमाडौं : २७ दिनदेखि अनशनरत प्राडा गोविन्द केसीको स्वास्थ्य अवस्था अत्यन्तैगम्भीर भएको भन्दै ९ जना चिकित्सकले उनको जीवनरक्षाको माग गरेका छन्। चर्चित ९ चिकित्सकले शनिबार सरकारसँग डा केसीको जीवन रक्षाका लागि अपील गरेका हुन्। उनीहरुले सरकारी टोलीले वार्ता गर्दा उनको जीवन रक्षाको प्रमुख दायित्व सम्झन आग्रह गरेका छन्। उहाँको स्वास्थ्य अवस्था चिकित्सकीय दृष्टीकोणले अत्यन्तै गम्भीर मोडमा पुगेको र कुनै पनि समय दुर्घटना निम्तिन सक्ने विषम पूर्ण परिस्थितिलाई नेपाल सरकारले गम्भीरतापूर्वक लिन र सम्माननीय प्रधानमन्त्रीज्यूले सकारात्मक दृष्टिकोण राखी यथासक्य निचोडमा पुर्याउने वातावरण तयार गर्न तपसिलका चिकित्सकहरु हार्दिक अपिल गर्दछौं, अपीलमा भनिएको छ, हाल भइरहेको वार्तालाई जिम्मेवार, प्रभावकारी र ठोस निर्णयमा पुर्याउनका निमित्त अपनाउनुपर्ने संवेदनशीलतालाई सूक्ष्म रुपमा मनन गरेर डाक्टर केसीको जीवन रक्षा गर्ने प्रमुख दायित्वप्रति वार्ता समूह गम्भीर हुन हामी गर्दछौं। ९ चिकित्सकको तर्फबाट जारी भएको अपीलमा नेपाल चिकित्सक संघका पूर्वअध्यक्ष डाक्टर केदारनरसिंह केसीले हस्ताक्षर गरेका छन्। यो अपील नेपाल मेडिकल काउन्सिलका अध्यक्ष भगवान कोइराला, पूर्वस्वास्थ्य राज्यमन्त्री भरत प्रधान, पूर्वराजदूत रहेका डाक्टर महेश मास्के, चिकित्सक संघका पूर्वअध्यक्ष डाक्टर अञ्जनीकुमार झा, डाक्टर मुक्तिराम श्रेष्ठ, डा सरोज धिताल, डाक्टर चोपलाल भुषाल, पाटन स्वास्थ्य विज्ञान प्रतिष्ठानका पूर्वउपकूलपति डाक्टर अर्जुन कार्कीले जारी गरेका हुन्। चिकित्सकहरुले सम्झौताको भावना र मर्म अनुरुप नेपाल सरकारको तर्फबाट स्वामित्व ग्रहण गरेका जायज मागको कार्यान्वयनमा जोड दिएका छन्। भदौ २९ गते जुम्लाको एक धर्मशालाबाट १९ औं अनशन सुरु गरेका केसीलाई असोज ५ गते नेपालगञ्ज ल्याइएको थियो। स्वास्थ्य अवस्था गम्भीर बनेको भन्दै नेपालगञ्जबाट हेलिकप्टरमा असोज ६ गते काठमाडौं ल्याइएपछि उनी त्रिवि शिक्षण अस्पतालमा अनशनरत छन्। डा केसीको यो १९ औं अनशन हो। शनिबार उनी अनशन बसेको २७ दिन पुगेको छ।"
मध्यरातमा डा केसी र सरकारबीच ८ बुँदे सहमति : ९ बजे अनशन तोड्ने,काठमााडौं : चिकित्सा शिक्षा क्षेत्रको सुधारको माग गर्दै अनशनरत प्राडा गोविन्द केसी र सरकारबीच मध्यरातमा ८ बुँदे सहमति भएको छ । सहमति अनुसार २८ दिनदेखि अनशनरत डाक्टर केसीले आइतबार बिहान साढे ९ बजे अनशन तोड्दै छन् । बुधबार सरकार र डाक्टर केसी पक्षले वार्ता टोली गठन गरे लगत्तै बिहीबार र शुक्रबार भएको वार्ता असफल भएको थियो । शनिबार सरकारी वार्ता टोलीले प्रधानमन्त्री केपी शर्मा ओली र शिक्षामन्त्री गिरिराजमणि पोखरेलसँग छलफल गरेपछि सहमति जुटेको हो । डा केसी ६ बुँदे माग राखेर भदौ २९ गते जुम्लाको एक धर्मशालाबाट १९ औं अनशन सुरु गरेका केसीलाई असोज ५ गते नेपालगञ्ज ल्याइएको थियो। स्वास्थ्य अवस्था गम्भीर बनेको भन्दै नेपालगञ्जबाट हेलिकप्टरमा असोज ६ गते काठमाडौं ल्याइएपछि उनी त्रिवि शिक्षण अस्पतालमा अनशनरत छन्। उनी अनशन बसेको २८ दिन पुगेको छ। सहमतिमा के छ ?
केसीको जीवनरक्षा माग गर्दै आवासीय चिकित्सक आन्दोलित : सबै स्वास्थ्य सेवा बहिष्कार गर्ने,"काठमाडौं : २७ दिनदेखि अनशनरत प्राडा गोविन्द केसीको जीवनरक्षा माग गर्दै आवासीय चिकित्सक आन्दोलित भएका छ। डा केसीको स्वास्थ्य अवस्था नाजुक भइसक्दा पनि वार्ता औपचारिकतामा मात्र सीमित भएको भन्दै आवासीय चिकित्सक आन्दोलित भएका हुन्। आवासीय चिकित्सकले आइतबार इमर्जेन्सी र कोभिडबाहेक सम्पूर्ण स्वास्थ्य सेवा बहिष्कार गर्ने निर्णय गरेका छन्। उनीहरुले नेपाल चिकित्सक संघको आन्दोलनका कार्यक्रममासमेत ऐक्यवद्धता जनाएका छन्। सँगै आवासीय चिकित्सकले अस्पताल प्रांगढमा धर्ना दिने र रिले अनशन बस्ने कार्यक्रम तय गरेका छन्। सत्याग्राहीको स्वास्थ्य अवस्था नाजुक भइसक्दा पनि वार्ता औपचारिकतामा मात्र सीमित हुँदा एक सत्याग्राहीको ज्यान जोखिममा परेकाले उहाँको जीवन रक्षाको माग गर्दै २०७७ ६ २४ मा जारी नेपाल चिकित्सक संघको आन्दोलनका कार्यक्रममा ऐक्यवद्धता जनाउँदै हामी सम्पूर्ण आवासीय चिकितसक २०७७ ६ २५ गते इमर्जेन्सी र कोभिडबाहेक सम्पूर्ण स्वास्थ्य सेवा बहिष्कार गर्ने तथा उक्त समय अस्पताल प्रांगठमा धर्ना दिने तथा रिले अनशन बस्ने कार्यक्रम रहेको कुरा यसै विज्ञप्तिमार्फत जानकारी गराउन चाहन्छौँ, आवासीय चिकित्सले सार्वजनिक गरेको विज्ञप्तिमा भनिएको छ। आइतबारसम्ममा डा केसीका मागको सुनुवाइ नभए आवासीय चिकित्सक अझ कडा आन्दोलनका कार्यक्रम गर्न बाध्य हुने चेतावनी विज्ञप्तिमार्फत दिइएको छ। विज्ञप्तिमा डा सुवाष देवकोटा, डा प्रकाश भट्टराई र डा राजेन्द्र घिमिरेले हस्ताक्षर गरेका छन्।"
दुर्घटनामा घाइते शिक्षिकाको मृत्यु,गोरखा : स्कुटर दुर्घटनामा गम्भीर घाइते भएकी गोरखाकी एक शिक्षिकाको उपचारको क्रममा शनिबार मृत्यु भएको छ । गतसाता गोरखा सदरमुकाममा स्कुटर दुर्घटनामा घाइते भएर राम्चे प्रावि सहिद लखन गाउँपालिका ८ की शिक्षिका फूलमाया श्रेष्ठको शनिबार मृत्यू भएको स्थानीय राजेश श्रेष्ठले जानकारी दिए । मेरुदण्डमा गम्भीर असर परेपछि उनलाई उपचारका लागि सैनिक अस्पताल छाउनीमा भर्ना गरिएको थियो ।
पर्यटनमन्त्री योगेश भट्टराईलाई कोरोना पोजिटिभ,"काठमाडौं : संस्कृति पर्यटन तथा नागरिक उड्डयनमन्त्री योगेश भट्टराईलाई कोरोना भाइरस (कोभिड१९) संक्रमण पुष्टि भएको छ । गत सोमबार स्वाब परीक्षण गर्दा नेगेटिभ रिपोर्ट आएका भट्टराईलाई सामान्य ज्वरो आएपछि शनिबार परीक्षण गर्दा पीसीआर रिपोर्ट पोजिटिभ आएको हो । गत सोमबार कोरोना परीक्षण गर्दा रोपोर्ट नेगेटिभ आएको थियो । त्यसक्रममा काठमाडौं बाहिरका केही कार्यक्रममा सहभागी पनि भएँ । हिजो शुक्रबार बेलुका निवासमा फर्केपछि हल्का ज्वोरोको महसुस भयो, मन्त्री भट्टराईले भने, आज (शनिबार) पुनः परीक्षण गर्दा रिपोर्ट पोजिटिभ आएको भर्खरै जानकारी पाएको छु। मन्त्री भट्टराईले अहिलेसम्म हल्का ज्वोरोबाहेक अरु समस्या नदेखिएको जानकारी दिएका छन् । सोमबार रिपोर्ट नेगेटिभ आएपछि विभिन्न कार्यक्रममा सहभागी भएका मन्त्री भट्टराईले सम्पर्कमा आएका सबैलाई सतर्क रहन भनेका छन् । केहि दिन यता मसँग सम्पर्कमा आउनु भएका महानुभावलाई सतर्क रहन र कुनै समस्या देखिएमा कोरोना परीक्षण गरी ढुक्क हुन अनुरोध गर्दछु, भट्टराईले फेसबुकमा लेखेका छन्, मेरा कारणले कसैलाई पर्न जाने असुविधाप्रति क्षमाप्राथी छु । मन्त्री भट्टराईले होसियार रहनु र परिआएमा सामना गर्नुबाहेक अन्य विकल्प नभएको बताएका छन् ।"
पोखरा विमानस्थल निर्माण समयमै सकिन्छ : मुख्यमन्त्री गुरुङ,"पोखरा : गण्डकी प्रदेशका मुख्यमन्त्री पृथ्वीसुब्बा गुरुङले पोखरा क्षेत्रीय अन्तरराष्ट्रिय विमानस्थलको निर्माणमा देखिएका समस्या समाधान गर्न प्रदेश सरकार प्रतिबद्ध रहेको बताएका छन्। राष्ट्रिय गौरवको आयोजनाका रुपमा रहेको विमानस्थलको शनिबार स्थलगत निरीक्षण गर्दै उनले कोरोना सङ्क्रमणका बाबजुद पनि विमानस्थलका निर्माण कार्यले निरन्तरता पाएको बताए । गण्डकी प्रदेशको राजधानी पोखरामा निर्माणाधिन विमानस्थललाई निर्धारित समयमा नै सम्पन्न गरी यसको सञ्चालनसँगै समृद्धिको आधार बन्ने बताउँदै मुख्यमन्त्री गुरुङले महामारीका रुपमा पैलिएको कोरोना सङ्क्रमणका कारण साधन श्रोत एवम् जनशक्ति उपलब्ध गराउन असहज भएपनि सङ्घीय सरकार र स्थानीय तहसँग आवश्यक सहजिकरण गरेर समस्या समाधान गरिने उल्लेख गरे । प्रदेशका भौतिक पूर्वाधार विकासमन्त्री रामशरण बस्नेतले विमानस्थल निर्माणका गठित कार्यदलमा प्रदेश सरकारको उपस्थिति हुनु पर्ने बताउँदै देखिएका समस्या पहिचान गरी निराकरण गरिनु पर्नेमा जोड दिए। विमानस्थल निर्माणका लागि थपिएका नयाँ चुनौतीको सामना गर्दै त्यससम्बन्धि तयार पारिएका प्रतिवेदन तत्काल कार्यान्वयन गर्नुपर्ने उनको भनाइ छ । पोखरा क्षेत्रीय अन्तरराष्ट्रिय विमानस्थल निर्माण आयोजनाका प्रमुख विनेश मुनकर्मीले विमानस्थलको निर्माण कार्य हालसम्म ६४ प्रतिशत सम्पन्न भएको जानकारी दिए । भौतिक पूर्वाधार निर्माणको काम अधिकांश सम्पन्न भएको उल्लेख गर्दै उनले उपकरण जडानलगायत काम बाँकी रहेको बताए । विमानस्थलभित्र टर्मिनल भवन, ह्याङ्गर, धावनमार्ग, पार्किङ, पहुँचमार्गसहित १४ वटा भवन निर्माणको अन्तिम चरणमा पुगेको उनले जानकारी दिए । भिसाको समस्या र कोरोना सङ्क्रमणको कारण विमानस्थलको निर्माणका लागि आवश्यक जनशक्ति समयमै नआउँदा उपकरण जडानमा भने ढिलाइ भएको उनले जानकारी दिए । कोरोना सङ्क्रमणका कारण निर्माण कार्यको गतिमा केही प्रभाव परेका कारण तोकिएको मितिभन्दा छ महिना अगावै सक्ने लक्ष्य प्रभावित भए पनि निर्धारित समयमा नै निर्माण सम्पन्न हुने उनको भनाइ छ । कूल २२ अर्बको लागतमा विमानस्थल निर्माण भइरहेको छ । रासस"
भक्तपुरमा शनिबार अहिलेसम्मकै धेरै संक्रमित थपिए,"भक्तपुर : भक्तपुरमा शनिबार एकैदिन २ सय ३ जना कोरोना भाइरस संक्रमत थपिएका छन्। यो संख्या अहिलेसम्मै सर्वाधिक संख्या हो। स्वास्थ्य मन्त्रालयले शनिबार नियमित पत्रकार सम्मेलनमा एकसय १९ पुरुष र ८४ महिला गरी २ सय ३ जना कोरोना संक्रमित थपिएको जनाएको हो। यससँगै भक्तपुरमा संक्रमितको कूल संख्या ३ हजार २ सय २३ पुगेको छ। शनिबार नै भक्तपुरका एक संक्रमित पुरुषको मृत्यु भएको छ। स्वास्थ्य मन्त्रालयका अनुसार ६८ वर्षीय संक्रमितको उपचारकै क्रममा मृत्यु भएको हो। यससँगै भक्तपुरमा कोरोना भाइरस संक्रमणका कारण ३४ जनाको मृत्यु भएको स्वास्थ्य कार्यालय भक्तपुरले जनाएको छ। कार्यालयका अनुसार हुने २४ पुरुष र १० महिलाको संक्रमणको कारण मृत्यु भएको हो। कार्यालयका प्रमुख कृष्ण मिजारले शुक्रबारसम्म भक्तपुरका एक हजार ६ सय १८ जना संक्रमित डिस्चार्ज भएको जानकारी दिए। उनका अनुसार ९ सय ३ पुरुष र ७ सय १५ महिला डिस्चार्ज भएका हुन्। प्रमुख मिजारले भक्तपुरमा पछिल्लो समय कोरोना भाइरस संक्रमण पुष्टि भएका सबै संक्रमितहरुको कन्ट्याक्ट ट्रेसिङमा परेका व्यक्ति रहेको बताए। संक्रमितहरुले आवश्यक जनस्वास्थ्य मापदण्ड पालना नगर्नाले भक्तपुरमा संक्रमण बढिरहेको हो, उनले भने, स्वाब दिएर पनि आइसोलेसनमा बस्ने नगर्दा परिवारका सबै सदस्य नै संक्रमित भएको देखियो। भक्तपुरका चार नपामध्ये मध्यपुर थिमि सबैभन्दा बढी संक्रमित रहेको नगरपालिका हो। यसपछि क्रमशः भक्तपुर, सूर्यविनायक र चाँगुनारायण नगरपालिका रहेका छन्।"
'कोभिड'लाई केन्द्रविन्दुमा राखेर प्रहरीको चाडबाड विशेष सुरक्षा योजना,"काठमाडौं : प्रहरी प्रधान कार्यालयले कोभिड१९ लाई केन्द्रविन्दुमा राखेर चाडबाड विशेष सुरक्षा योजना बनाई लागू गर्न उपत्यका, प्रदेश र मातहतका जिल्ला प्रहरीलाई निर्देशन दिएको छ। प्रहरी महानिरीक्षक शैलेश थापा क्षेत्रीले दिएको निर्देशनअनुसार अहिले ७७ जिल्लाका प्रहरी कार्यालय विशेष सुरक्षा योजना निर्माणमा जुटेका छन्। प्रहरी प्रवक्ता प्रहरी वरिष्ठ उपरीक्षक कुवेर कडायतका अनुसार कतिपय जिल्लाले सुरक्षा योजना तयार पारिसकेको र कतिपय जिल्लाले अन्तिम तयारीमा जुटेका छन्। केही दिन भित्रैमा औपचारिक रुपमा चाडबाड केन्द्रित सुरक्षा योजना लागु हुने उनले जानकारी दिए। 'प्रहरीको सुरक्षा योजना सधैँ नै हुन्छ, तर चाडबाडका बेला अझै गस्ती बढाउने, सुरक्षा चौकी थप्ने र नाकामा विशेष ध्यान दिनुपर्ने आवश्यकता रहन्छ', उनले भने, 'यसपालि कोभिड१९ को सङ्क्रमणसमेत रहेकाले त्यसलाई ख्याल गरेर सुरक्षा रणनीति बनाउनुपर्ने छ, मातहतका प्रहरी कार्यालय त्यसैमा जुटिरहेको छ।' केही अघि प्रहरी महानिरीक्षक क्षेत्रीबाट प्रदेश प्रमुख तथा महानगरीय प्रहरी कर्यालय प्रमुखलाई भर्चुअल बैठकमार्फत आवश्यक रणनीति बनाउन निर्देशन भइसकेको र सोहीअनुसार जिल्लालाई समेत वस्तुस्थितिअनुसार योजना बनाउन निर्देशन गइसकेको उनले बताए। यसपालि ७७ जिल्लामा कोभिड१९बाट आफू पनि बच्ने र नागरिकलाई समेत बचाउने गरी रणनीति तयार पार्न लागिएको जनाइएको छ। प्रहरीका अनुसार यसपालि सुरक्षा योजनाअनुसार सम्भावित जोखिम क्षेत्रलाई निगरानीमा राखिने छ। सादा पोशाकमा प्रहरी परिचालन गरी हरेक क्षेत्रमा परिचालन गरिने छ। मोबाइल गस्ती बढाइने तथा सुरक्षा चौकी थप गरेर शान्ति सुरक्षालाई चुस्त पारिने प्रहरी प्रधान कार्यालयले जनाएको छ। कोभिड१९ सङ्क्रमण रोक्ने योजनासमेत बन्नेछ। उपत्यकामा संयुक्त सुरक्षा योजना लागू गर्ने तयारी काठमाडौं उपत्यकाको तीन जिल्लामा सुरक्षा योजना एकीकृत गरेर संयुक्त सुरक्षा योजना बनाउने तयारी गरिएको छ। उपत्यका प्रहरीको नेतृत्व गर्ने महानगरीय प्रहरी कार्यालय रानीपोखरीका अनुसार तीनै जिल्लाका प्रमुखलाई योजना बनाएर पेश गर्न निर्देशन दिइसकिएको छ। महानगरीय प्रहरी परिसर काठमाडौंले भने सुरक्षा योजना पेश गरिसकेको छ। अन्य जिल्लाबाट समेत आउने क्रममा छ। महानगरीय प्रहरी कार्यालयका प्रमुख प्रहरी नायब महानिरीक्षक विश्वराज पोखरेलले तीनै जिल्लालाई सुरक्षा योजना बनाए पेश गर्न भनिएको जानकारी दिए। 'छलफल गरेर एकदुई दिनमै योजना लागू गर्ने तयारी छ', पोखरेलले भने, 'चाडपर्वमा कुनै पनि अप्रिय घटना हुन नदिन प्रहरी परिचालन गर्ने, शान्ति सुरक्षा मजबुद गराउने, कोभिड१९ को सङ्क्रमण फैलन नदिने गरी योजना बन्ने छ।' उनले प्रहरीको व्यवहार र इमान्दारितामा नचुक्ने गरी रणनीति तयार गर्न निर्देशन दिइएको जानकारी दिए। लोभलाभमा नपरी काम गर्न र प्रहरीको व्यवहारबाट नागरिकको आत्मसम्मानमा चोट नपुगोस् भन्ने ढङ्गले अघि बढ्न उपत्यकाका प्रहरी सचेत गराइएको छ। मुख्यगरी नेपाल प्रहरी यसपालि चाडका बेला अप्रिय घटना रोक्न, लोभलाभमुक्त सेवा प्रवाह गर्न, व्यवहारमा नचुक्न र कोभिडबाट सुरक्षित भई अरुलाई पनि सुरक्षित राख्नमा नै केन्द्रित हुने पोखरेलले बताए। उनले यसपालि दशैंको समयमा प्रहरी कर्मचारी घरमा जान सक्ने अवस्था नरहेकाले तल्लो दर्जाका प्रहरी कर्मचारीका लागि खानपानमा समेत विशेष व्यवस्था गर्न मातहतका प्रहरी कार्यालयलाई निर्देशन दिइएको बताए। महानगरीय प्रहरी परिसर काठमाडौंले सुरक्षा योजना तयार पारिसकेको छ। जिल्लामा लागू गरिए पनि संयुक्त सुरक्षा योजना लागू गर्न बाँकी रहेको परिसरका प्रमुख प्रहरी वरिष्ठ उपरीक्षक श्यामलाल ज्ञवालीले जानकारी दिए। उनका अनुसार यसपालि विगतको सुरक्षा योजनामा थप गर्दै कुकुरसमेत परिचालन गर्न थालिएको छ। आवश्यकतानुसार ड्रोनको समेत प्रयोग गर्न लागिएको छ। सवारीका यात्रु ओर्लनेउक्लने क्षेत्रमा नियमित जाँच थालिएको छ। आवश्यकतानुसार सादा पोशाकमा प्रहरी परिचालन हुनेछ। महानगरीय ट्राफिक प्रहरी महाशाखाले समेत चाडबाड केन्द्रित सुरक्षालाई ध्यानमा दिँदै निगरानी बढाएको महाशाखा प्रमुख प्रहरी वरिष्ठ उपरीक्षक भीमप्रसाद ढकालले बताए। सोही अभियानअन्तर्गत बढी भाडा लिने गरी टिकट काट्ने यातायात काउन्टरका कर्मचारीलाई नियन्त्रणमा लिएर कारवाही थालिएको छ।"
डा केसीलाई अनशन अन्त्य गर्न सरकारी वार्ता टोलीको अनुरोध,"काठमाडौं : सरकारी वार्ता टोलीले २७ औँ दिनदेखि अनशनरत प्रा डा गोविन्द केसीलाई अनशन अन्त्य अनुरोध गरेको छ। सरकारी वार्ता टोलीका संयोजक शिक्षा, विज्ञान तथा प्रविधि मन्त्रालयका सचिव गोपीनाथ मैनालीले विज्ञप्ति सार्वजनिक गर्दै अनशन अन्त्य अनुरोध गरेका हुन्। डा केसीका मागप्रति सरकार संवेदनशील भएको र असोज २२ र २३ गते सरकारी वार्ता टोली र डा केसीका प्रतिनिधिबीच मागका सम्बन्धमा छलफल भएको भन्दै अनशन अन्त्य गर्न अनुरोध गरिएको छ। सरकार गुणस्तरीय चिकित्सा शिक्षाको विस्तार तथा स्वास्थ्य सेवा प्रवाहमा प्रतिवद्ध रहेको व्यहोरा अनुरोध गर्दै कोभिड१९ को विश्वव्यापी महामारीले मुलुक आक्रान्त भएको अवस्थामा परिस्थितिलाई मनन एवम् आत्मसाथ गर्दै अनसन अन्त्य गरिदिनुहुन प्रा डा गोविन्द केसीलाई वार्ता समिति विनम्रतापूर्ण हार्दिक अनुरोध गर्दछ, सरकारी टोलीले सार्वजनिक गरेको विज्ञप्तिमा भनिएको छ। विज्ञप्तिमा डा केसीले अघि सारेका सबै माग र विषयवस्तु कार्यान्वयनको चरणमा रहेको दाबी गरिएको छ। बुधबार सरकारले शिक्षा सचिव मैनालीको नेतृत्वमा तीन सदस्यीय समिति गठन गरेको थियो। समितिमा स्वास्थ्य तथा जनसंख्या मन्त्रालयका सहसचिव डा गुणराज लोहनी र चिकित्सा शिक्षा आयोगका निर्देशक दिलिप शर्मा सदस्य छन्। केसीको तर्फबाट डा जीवन क्षेत्रीको संयोजकत्वमा चार सदस्यीय वार्ता टोली गठन भएको छ। डा केसी वार्ता टोलीको सदस्यमा डा अंजनीकुमार झा, डा लोचन कार्की र ओमप्रकाश अर्याल सदस्य छन्। भदौ २९ गते जुम्लाको एक धर्मशालाबाट १९ औं अनशन सुरु गरेका केसीलाई असोज ५ गते नेपालगञ्ज ल्याइएको थियो। स्वास्थ्य अवस्था गम्भीर बनेको भन्दै नेपालगञ्जबाट हेलिकप्टरमा असोज ६ गते काठमाडौं ल्याइएपछि उनी त्रिवि शिक्षण अस्पतालमा अनशनरत छन्। डा केसीको यो १९ औं अनशन हो। शनिबार उनी अनशन बसेको २७ दिन पुगेको छ।"
नीजि काममा एम्बुलेन्सको प्रयोग,जुम्ला : तातोपानी गाउँपालिकाको ऐरानी भन्ने स्थानमा हिमा गाउँपालिकाको ना अ प च २२६ नम्बरको एम्बुलेन्सलाई चालकले रोकेर राखेका थिए। एम्बुलेन्समा बिरामी भने थिएनन्। उक्त एम्बुलेन्सले हिमा गाउँपालिकाका प्रमुख प्रशासकिय अधिृकत अधिकृतसहित अन्य कर्मचारीहरु फुटबल खेल्न आफनो गाउँपालिकाबाट तातोपानी गाउँपालिकासम्म खेल्न प्रयोग गरेका थिए। हिमा गाउँपालिकाले आफना स्थानियबासिका लागी भर्खरै ना अ प च २२६ नम्बरको एम्बुलेन्स खरिद गरेको थियो। यो एम्बुलेन्स गाउँपालिकाको स्थानीयका सेवाका लागी भन्दा गाउँपालिकाकै कार्यकारीसहित अन्य कर्मचारी बोक्ने सवारी साधनका रुपमा प्रयोग गरिँदै आएको पाइएको हो। शनिबार हिमा गाउँपालिका र तातोपानी गाउँपालिकाले संयुक्त कर्मचारी मैत्रीपूर्ण फुटबल आयोजन गरेको थिए। तातोपानी गाउँपालिकाको ऐरानी भन्ने स्थानमा आयोजना भएको फुटबल प्रतियोगितामा हिमा गाउँपालिकाका प्रमुख प्रशासकिय अधिकृत मिनबहादुर रावलसहित अन्य कर्मचारीले उक्त स्थानसम्म लिनुपर्ने भनेपछि उनीहरुलाई ऐरानीसम्म ल्याएको एम्बुलेन्सका चालकले बताए। गाउँपालिकाले एम्बुलेन्सको व्यवस्था नगर्दा हिमा गाउँपालिकाका स्थानीयबासीहरु महङ्गो रकम तिरेर स्वास्थ्य विज्ञान प्रतिष्ठान जुम्ला बजार आउन बाध्य थिए। भर्खरै मात्र गाउँपालिकाले एम्बुलेन्सको व्यवस्था गरेपछि हिमाबासीले केही राहत महसुस गरेका बेला गाउँपालिकाकै प्रमुख कार्यकारीसहित अन्य कर्मचारीले शनिबार मात्र नभई अन्य दिनसमेत आफनो नीजि काममा एम्बुलेन्स प्रयोग गर्न थालेपछि स्थानीयबासीले सास्ति भोग्नु परेको एक स्थानीयले आरोप लगाए। शनिबारको दिनमा समेत कर्मचारीहरुले आफनो मनोरञ्जनका लागी एम्बुलेन्स प्रयोग गरेर फुटबल खेल्न हिँडेको भन्ने बिषयमा आफुलाई जानकारी नभएको र आफु गाउँपालिकाको बिशेष कामले गाउँमै रहेको हिमा गाउँपालिका अध्यक्ष रजबहादुर शाहीले बताए। उनले बिरामी बोक्ने एम्बुलेन्स कर्मचरीले आफ्नो नीजि कामको लागी प्रयोग गर्न नहुने बताए।
चीनलाई जासुसी गर्ने सिंगापुरका नागरिकलाई अमेरिकामा जेल सजाय,"वासिङटन : सिंगापुरका एक पुरुषलाई चीनका लागि जासुसी गरेको अभियोगमा १४ महिनाको लागि जेल सजाय तोकिएको छ । जुन वेइ यो नामका ती व्यक्तिले चिनियाँ गुप्तचरहरुको निर्देशनमा काम गरिरहेको आरोप छ । अमेरिकी प्रशासनका कतिपय सूचना बेइजिङका लागि रिपोर्ट पठाउने गरेको आरोप पनि उनीमाथि छ । साथै रिपोर्ट अनुसार यस गतिविधिमा ती व्यक्तिको व्यक्तिगत स्वार्थ मात्रै नभएर चीनको योजनाकै रुपमा अमेरिकी अधिकारीले आरोप लगाएका छन् । अमेरिकी गोप्य सूचना चोर्न यस्तो गरिएको अमेरिकी अधिकारीको दावी छ । हाल ती व्यक्ति अमेरिकी हिरासतमा छन् । उनलाई जिल्ला न्यायाधीशबाट १४ महिनाको जेल सजाय तोकिएको हो । गत २०१९ को नोभेम्बरमा उनी पक्राउ परेका थिए । मैले जे गरेँ त्यसको पूर्ण जिम्मेवारी लिन्छु, चीनको अवस्थाप्रति म सहानुभुति राख्छु हङकङका नागरिक यो ले बताए । आफू सिंगापुर फर्किएर परिवारसँग भेट्न आतुर भएको पनि उनले बताए । तर आफूले कसैमाथि असर पुर्याउने उद्देश्य नराखेको पनि उनको स्पष्टिकरण थियो । यो सिंगापुर विश्वविद्यालयमा पिएचडी गरिरहेका व्यक्ति हुन् ।"
कोरोना संक्रमण भएपछि गाउँपालिका र अस्पतालको सेवा बन्द,"पाल्पा : पदाधिकारी तथा कर्मचारीहरुका कोरोना पुष्टि भएपछि पालिका र अस्पतालको सेवा बन्द भएको छ। पाल्पाको निस्दी गाउँपालिकाका अध्यक्ष, प्रमुख प्रशासकीय अधिकृत लेखा अधिकृतसहित केही कर्मचारी तथा सर्वसाधारणमा कोरोना संक्रमण पुष्टि भएपछि गाउँपालिका सिल गरिएको छ। जनप्रतिनिधी, कर्मचारी तथा सर्वसाधारण गरी ५० जनाको स्वाब परिक्षण गरिएकोमा अधिकांश कर्मचारी केही सर्वसाधारण गरी १० जनामा कोरोना सक्रमण पुष्टि भएपछि गाउँपालिकाको कार्यालय सिल गरिएको हो। गाउँपालिकाले कोरोना संक्रमण फैलन नदिन असोज २४ गते कार्तिक १ गतेसम्म पालिकाको कार्यालय सिल गर्दै स्वास्थ्य सेवा बाहेकको सम्पुर्ण कामकाज बन्द गरी कार्यालय सिल गरेको हो। पालिकाले कार्तिक १ गतेसम्म वडा कार्यालय, शैक्षिक संस्थाहरु, बैंक तथा वित्तिय संस्थाहरु, गैरसरकारी संघसंस्थाहरु, होटल तथा अन्य व्यवसायहरु र नीजि तथा सार्वजनिक सवारी साधनहरु पूर्ण रुपमा बन्द गरिएको जनाएको छ। रामपुर अस्पताल, रामपुर नगरपालिका स्वास्थ्य चौकीका अधिकांश स्वास्थ्यकर्मीहरु संक्रमित भएपछि अस्पताल तथा स्वास्थ्य चौकीमा अत्यावश्यक इमरजेन्सी सेवा बाहेकका सम्पर्ण सेवाहरु बन्द गरेको छ। अस्पताल सहित स्वास्थ्य चौकीका २७ जनामा कोरोना सक्रमण पुष्टि भएपछी सेवा बन्द भएको हो। कोरोना पुष्टी हुनेहरूमा चिकित्सक, नर्स तथा स्वाब संकलन गर्ने कर्मचारी, रामपुर नगरपालिकाका कर्मचारी, मालपोत कार्यालयका कर्मचारीलगायत सर्वसाधारण समेत रहेका छन्। रामपुर अस्पतालमा कार्यरत अधिकांश स्वास्थ्यकर्मीको रिपोर्ट पोजिटिभ देखिएको रामपुर अस्पतालका मेडिकल सुपरिटेन्डेन डाक्टर विजय परियारले बताए। रामपुर अस्पतालमा कार्यरत ३० जना स्वास्थ्यकर्मी कर्मचारी मध्ये २७ जनाको कोरोना रिपोर्ट पोजिटिभ आएको हो। ४४ स्वाब संकलन गरिएको मध्ये ३४ जनाको रिपोर्ट पोजिटिभ आएको छ भने बाँकी १० जनाको रिपोर्ट आउन बाँकी रहेको छ। कोरोना संक्रमण पुष्टि भएका कर्मचारीहरुको स्वास्थ्य अवस्था सामान्य रहेको र उनिहरु हेम आइसोलेसनमा रहेको रामपुर नगरपालिकाले जनाएको छ।"
सन्धिखर्कमा एकै परिवारका ८ जनामा संक्रमण,"सन्धिखर्क : सन्धिखर्क नगरपालिका वडा नम्वर १ मा एकै घर परिवारका ८ जनामा कोरोना सक्रमण भएको छ। शितगंगा नगरपालिका ७ जलुके घर भइ हाल सन्धिखर्क बस्दै आएका बिशाल खड्काको परिवारका ८ जनामा कोरोना देखिएको हो। उनकी आमा, श्रीमती, छोरा, छोरी, भाइ र २ बहिनीमा कोरोना देखिएको खड्काले बताए। अर्घाखाँचीमा शनिबार थप ३४ जना कोरोना संक्रमित थपिएका छन्। प्रादेशिक जन स्वास्थ्य प्रयोगशाला भैरहवामा गरिएको परीक्षणमा समुदाय स्तरका ३४ जना कोरोना संक्रमित थपिएको जिल्ला स्वास्थ्य कार्यलयका सुचना अधिकारी विजय बरालले बताए। योसँगै अर्घाखाँचीमा कोरोना संक्रमितको संख्या ४ सय ८६ पुगेको छ। सक्रिय संक्रमितको संख्या ९० रहेको छ। कोरोनाका कारण ४ जनाको ज्यान गएको छ।"
"एक हप्तापछि विदेशी पर्यटक नेपाल आउन पाउने, क्वारेन्टाइनमा पनि बस्नु नपर्ने","काठमाडौँ : नेपाल सरकारले आगामी अक्टोबर १७ अर्थात् अबको एक सातादेखि विदेशी पर्यटकलाई नेपाल प्रवेश गर्न अनुमति दिने भएको छ । संस्कृति, पर्यटन तथा नागरिक उड्डयन मन्त्रालयले कोभिड १९ संक्रमणको नेगेभिट रिपोर्ट लिएर आउने विदेशी पर्यटकलाई प्रवेश गर्न दिने भएको हो । प्रधानमन्त्रीसँग विभिन्न मन्त्रालयका मन्त्रीहरुको बैठकपछि पर्यटन मन्त्रालयले यस्तो घोषणा गरेको हो । सरकारी अधिकारीहरुका अनुसार विदेशी पर्यटकले नेपाल भ्रमण गर्नुअघि पछिल्लो ७२ घण्टाको पीसीआर नेगेटिभ रिपोर्ट पेश गर्नुपर्नेछ । सरकारले पर्यटकको कोभिड बिमा पनि मिनाहा गर्ने भएको छ । तर यस सम्बन्धी बिरामी भएको खण्डमा उनीहरुले उपचार खर्च आफैँ व्यहोर्नु पर्ने बताइएको छ । साथै पर्यटकलाई त्रिभुवन अन्तर्राष्ट्रिय विमानस्थलमै पनि भिसा दिइनेछ ।"
नोभेम्बर २४ सम्म हाजिर हुन नवाज सरिफलाई अदालतको आदेश,इस्लामाबाद : पाकिस्तानको उच्च अदालतले पूर्वप्रधानमन्त्री नवाज सरिफलाई नोभेम्बर २४ भन्दा अघि नै अदालतमा हाजिर हुन आदेश दिएको छ । उपचार गराउन भन्दै अदालतबाट बिदा लिएर लण्डन पुगेका सरिफ पटक पटक हाजिर हुन आदेश दिँदा पनि पाकिस्तान फर्किएका छैनन् । उच्च अदालतले सेप्टेम्बर १५ मा वारेन्ट जारी गर्दा सरिफले जवाफ दिएनन् । बरु एनको पारिवारिक स्रोतबाट उपचारमा थप समय लाग्ने प्रतिक्रिया आएको थियो । यसअघिका आदेश पालना नगरेपछि इस्लामाबादस्थित उच्च अदालतका रजिस्टारले शुक्रबार फेरि सरिफको नाममा पत्र लेखेका हुन् । यसअघि पाकिस्तान सरकारले सरिफलाई फरार अपराधीको रुपमा चित्रित गरेको छ । साथै भारतसँग मिलेर पाकिस्तानी सेनालाई कमजोर पार्ने षड्यन्त्र गरेको आरोप प्रधानमन्त्री इमरान खानले नै लगाएका छन् । सरिफ गत वर्षको नोभेम्बरदेखि नै बेलायतको लण्डनमा रहँदैआएका छन् । उपचारका लागि आठ महिनाको बिदा अदालतबाट स्वीकृत भए पनि उनी जानकारी विना नै थप समय बेलायतमै बसेका छन् । भ्रष्टाचार मुद्दामा दोषी भई १० वर्षको जेल सजाय भोगिरहेका नवाज सरिफले अदालतको आदेश विपरीत जेल बाहिर गएपछि उनलाई फिर्ता गर्न नसकेकोमा इमरान खान नेतृत्वको सरकार नै पछिल्लो समय आलोचित बन्ने गरेको छ ।
अमेरिकामा राष्ट्रपतिका उम्मेदवारबीच दोस्रो बहस स्थगित,नयाँदिल्ली : अमेरिकी राष्ट्रपति पदका लागि प्रतिष्पर्धामा रहेका दुई उम्मेदवार डोनल्ड ट्रम्प र जो बाइडेनबीच दोस्रो बहस औपचारिक रुपमा रद्ध गरिएको छ । उनीहरुआगामी अक्टोबर १५ मा गर्ने तयारी भएको थियो । तर अचानक वर्तमान राष्ट्रपति तथा रिपब्लिकका उम्मेदवार ट्रम्पलाई कोरोना संक्रमण भएपछि यो बहस रद्ध गरिएको हो । यद्यपि बहस रद्ध गरिनुको कारण कोरोनाभाइसको संक्रमण नभएको बताइएको छ । यसअघिको पहिलो बहसमा ट्रम्पको बहस फितलो भएको चर्चा चलेको थियो । यस्तैमा दोस्रो बहस सुरु हुनुअघि बहस आयोगले कार्यक्रम रद्ध गरिदिएको हो । डेमोक्रेटिकका उम्मेदवार जो बाइडेन भने बहसका लागि तयार रहेको बताउँदै आएका थिए । ट्रम्पले बहसका लागि तयार नभए पनि पछिल्लो शुक्रबार चुनावी र्याली आयोजना गरेका थिए । कोरोनाबाट संक्रमित भएको एक साता नहुँदै उनले यस्तो र्याली गरेका थिए । साथै आफू स्वस्थ रहेको उनको दावी छ । अमेरिकामा हालसम्म कोरोनाभाइरसका कारण दुई लाख भन्दा धेरै मानिसको मृत्यु भइसकेको छ भने लाखौँको संख्यामा संक्रमित छन् । अमेरिकामा कोरोनाभाइरस महामारीका बावजुद आगामी नोभेम्बर ३ तारिखमा राष्ट्रपतीय निर्वाचन हुँदैछ । जहाँ वर्तमान राष्ट्रपति डोनल्ड ट्रम्प र जो बाइडेनबीच कडा प्रतिस्पर्धा हुने अपेक्षा गरिएको छ । यस्तै उपराष्ट्रपति पदका लागि वर्तमान उपराष्ट्रपति माइक पेन्स र बाइडेनको तर्फबाट कमला ह्यारिसबीच प्रतिस्पर्धा हुनेछ ।
अस्पतालका कर्मचारी र मेयरका चालकलाई कोरोना देखिएपछि सदरमुकाममा त्रास,"उदयपुर : जिल्ला अस्पतालका उदयपुरका स्वास्थ्यकर्मी र त्रियुगा नगरपालिकाका एक कर्मचारीमा कोरोना पोजिटिभ देखिएपछि सदरमुकाम गाईघाटमा त्रास फैलिएको छ। विरामीको अत्याधिक चाप हुने अस्पतालका ४८ वर्षीय रेडियोग्राफर, नगरपालिकाका मेयरका ३५ वर्षीय चालक र एक ३७ वर्षीया महिला गरी तीन जनामा कोरोना पोजिटिभ देखिएको हो। योसँगै उदयपुरमा संक्रमितको संख्या एक सय ४३ पुगेको जिल्ला स्वास्थ्य कार्यालयका प्रमुख मोहन सुवेदीले जानकारी दिए। प्रादेशिक अस्पताल विराटनगरस्थित कोरोना प्रयोगशालामा गरिएको परीक्षणबाट उनीहरुलाई कोरोनाको संक्रमण देखिएको हो। नयाँ संक्रमितको संख्या थपिएसँगै सामान्य बन्दै गएको त्रियुगा नगर क्षेत्रमा पुनः त्रास सुरु भएको छ। त्रियुगा नगरपालिका३ भुल्केस्थित नुरी मस्जिदबाट समुदायस्तरमा फैलिएको कोरोना पछिल्लो दुई महिना यता नगर क्षेत्रमा शून्य अवस्थामा पुगेको थियो। भिडभाड हुने कार्यालयमा संक्रमण देखिन थालेपछि सदरमुकाम आसपासका क्षेत्रमा त्रास फैलिएको छ। जिल्लामा देखिएका संक्रमित मध्ये एक सय तीन जना पुरुष र ४० जना महिला रहेका छन्। स्वास्थ्य कार्यालयको तथ्यांक अनुसार सबैभन्दा बढि त्रियुगा नगरपालिकामा ७७ जना, बेलका ५१ जना, कटारी ७ जना, चौदण्डीगढी नगरपालिकामा ३ जना, ताप्ली गाउँपालिकामा ३ र उदयपुरगढी गाउँपालिकामा २ जना रहेका छन्। स्वास्थ्य प्रमुख सुवेदीका अनुसार हालसम्म दुई हजार आठ महिलासहित सात हजार आठ सय ६५ जनाको पीसीआर टेष्ट गरिएको छ। त्यसमध्ये सात हजार सात सय ९१ जनाको रिपोर्ट आइसकेको छ। कार्यालयकाअनुसार ९ जना पुरुषसहित १२ जना क्वारेन्टाइनमा रहेका छन् भने चार सय ५४ जना पुरुषसहित चार सय ७२ जना होमक्वारेन्टाइनमा रहेका छन्।"
कोरोना अपडेट : स्वास्थ्य मन्त्रालयको पत्रकार सम्मेलन (लाइभ),काठमाडौं : स्वास्थ्य तथा जनसंख्या मन्त्रालयले पत्रकार सम्मेलनमार्फत् कोरोना भाइरस (कोभिड१९) को नियमित अपडेट गराउँदै आएको छ। २०७६ चैत ११ गतेदेखि सुरु भएको पत्रकार सम्मेलनलाई मन्त्रालयले निरन्तरता दिएको हो। नियमित पत्रकार सम्मेलनमा मन्त्रालयका प्रवक्ता डा जागेश्वर गौतमले कोरोनाको पछिल्लो अवस्थाबारे जानकारी गराउँदै आएका छन्। मन्त्रालयका अनुसार नेपालमा एक लाख ६७६ जनामा संक्रमण पुष्टि भएको छ । जसमध्ये ७३ हजार २३ जनाले कोरोना जितेका छन् । अहिलेसम्म ६०० जनाले भने कोरोनाकै कारण ज्यान गुमाएका छन् । नेपालमा लकडाउन र निषेधाज्ञा खुकुलो भएपछि सहरी क्षेत्रमा संक्रमण बढ्दै गएको छ ।
उपत्यकामा २६ सय ७२ सहित २४ घण्टामा अहिले सम्मकै धेरै ५ हजार ८ संक्रमित थपिए : कुन जिल्लामा कति ?,"काठमाडौं : नेपालमा पछिल्लो २४ घण्टामा पाँच हजार ८ जनामा कोरोना भाइरस (कोभिड१९) संक्रमण पुष्टि भएको छ। योसँगै नेपालमा संक्रमितको संख्या एक लाख पाँच हजार ६ सय ८४ पुगेको छ। सक्रिय संक्रमितको संख्या ३० हजार ८१८ पुगेको छ। संस्थागत आइसोलेसनमा १३ हजार ६ सय ५४ जना रहेका छन् भने होम आइसोलेसनमा १७ हजार १ सय ६४ जना छन्। स्वास्थ्य तथा जनसंख्या मन्त्रालयका प्रवक्ता प्राडा जागेश्वर गौतमका अनुसार २४ घण्टामा १४ जनाको मृत्यु भएको छ। योसँगै नेपालमा कोरोनाले मृत्यु हुनेको संख्या ६ सय १४ पुगेको छ। त्यस्तै काठमाडौंमा २१ सय, ललितपुरमा ३६९ र भक्तपुरमा २०३ गरेर उपत्यकामा २६ सय ७२ जनामा संक्रमण पुष्टि भएको हो। मन्त्रालयका अनुसार नेपालमा पछिल्लो २४ घण्टामा १२ सय २९ जना डिस्चार्ज भएका छन्। योसँगै डिस्चार्ज हुनेको कुल संख्या ७४ हजार २५२ पुगेको छ। यो कुल संक्रमितको ७० दशमलव २ प्रतिशत हो। शनिबार १९ हजार ३२० जनाको पीसीआर परीक्षण भएको हो। योसँगै नेपालमा पीसीआर गर्नेको संख्या ११ लाख ६४ हजार ५५७ पुगेको छ। अहिले देशभर ४ हजार ६८६ जना क्वारेन्टिनमा रहेका छन्। देशभर संक्रमण तिब्र रुपमा फैलिएको छ। अहिलेसम्म सबैभन्दा धेरै संक्रमित उपत्यकाका तीन जिल्ला काठमाडौं, भक्तपुर, लतिलपुर रहेका छन्। सँगै मोरङ, सुनसरी, चितवन, बाँके, रुपन्देही र सुर्खेतमा पाँच सय बढी सक्रिय संक्रमित रहेको मन्त्रालयले जनाएको छ। हिमाल पारीका जिल्ला भनेर चिनिने मनाङ र मुस्ताङमा भने संक्रमण शून्य छ। कुन जिल्लामा कति संक्रमित"
कोरोना संकट : सरकारले ल्यायो चाडपर्व मनाउने मापदण्ड,"काठमाडौं : विश्वव्यापी महामारीको रुपमा फैलिएको कोरोना भाइरस (कोभिड१९) संकटमा चाडपर्व मनाउनका निम्ति सरकारले मापदण्ड सार्वजनिक गरेको छ । स्वास्थ्य तथा जनसंख्या मन्त्रालयले शनिबार नियमित पत्रकार सम्मेलनमा चाडपर्व मनाउने मापदण्ड सार्वजनिक गरेको हो । सरकारले व्यक्तिगत तह र आधारभूत तह गरेर विभिन्न तहमा लागू हुनेगरी मापदण्ड ल्याएको हो । चाडपर्वमा एउटै घरमा बस्ने व्यक्तिबाहेक भेटघाट नगर्न सरकारले अनुरोध गरेको छ । दसैैं तथा अन्य जात्रा तथा पर्वमा प्रसाद र टीका सकेसम्म वितरण नगर्न मन्त्रालयले अनुरोध गरेको छ । स्वास्थ्य तथा जनसंख्या मन्त्रालयका प्रवक्ता प्राडा जागेश्वर गौतमले चाडपर्वमा घर बाहिर नजाने र जानै पर्ने भए मास्क अनिवार्य लगाउन अनुरोध गरेका छन् । सरकारले धार्मिकस्थल तथा मेलापर्वमा २५ जनामात्रै भेला हुन अनुरोध गरेको छ । मन्दिरमा भगवानका मूर्ति नछुन र भेटघाट गर्दा टाढैबाट नमस्कार गर्न सरकारले भनेको छ । भेटघाटमा अंगालो मार्ने वा शरीर छुने काम नगर्न सरकारले अनुरोध गरेको छ । प्रवक्ता गौतमले सार्वजनिक स्थालमा नथुक्न भनेका छन् । पैसाको कारोबार गर्दा सकेसम्म विद्युतीय माध्यमको प्रयोग गर्न उनको अनुरोध छ । मन्त्रालयले ज्वरो, खोकी लागेका व्यक्ति, ६० वर्ष माथि र १२ वर्ष मुनिका बालबालिका, गर्भवती र सुत्करी महिला र रोधप्रतिरोधात्मक क्षमता कम भएका व्यक्तिलाई कुनै कार्यक्रममा सहभागी नहुनु भनेको छ । कुनै कार्यक्रम गर्नुपर्दा स्वास्थ्य सुरक्षाका मापदण्ड अनिवार्य रुपमा पालना गर्नुपर्ने मापदण्डमा उल्लेख गरिएको छ । सरकारले भनेको मापण्ड पालना नगर्ने व्यक्तिलाई संक्रामण रोग ऐन, २०२० अन्तरगत कारबाही हुने मन्त्रालयले जनाएको छ ।"
६ वर्षीय बालिकालाई बलात्कार गर्ने पक्राउ,बर्दिबास : महोत्तरीको मनरासिस्वा१ मा ६ वर्षीय बालिकालाई बलात्कार गरेको आरोपमा एक युवक पक्राउ परेका छन्। पक्राउ पर्नेमा स्थानीय २१ वर्षीय पिन्ट ठाकुर भुमिहार रहेको जिल्ला प्रहरी कार्यालय महोत्तरीका डीएसपी प्रकाश विष्टले जनाए। गत साउन ११ गते साँझ एक बच्चीलाई आफ्नै घरमा ललाईफकाई बलात्कार गरेका थिए। घटनापछि फरार भएका उनलाई मनरासिस्वा९ बथनाहा गाउँस्थित भारतीय सिमा नजिकैबाट उनलाई प्रहरीले पक्राउ गरेका छन्।
तिहारमा सर्वसाधरणका लागि रानीपोखरी खुल्ने,"काठमाडौं : पुनःनिर्माण सम्पन्न भएपछि यस वर्षको तिहारमा सर्वसाधारणका लागि ऐतिहासिक रानीपोखरी खुला हुने भएको छ। यही असोज पहिलो साता निर्माण सम्पन्न भएको रानीपोखरीको दशैंअघि नै राष्ट्रप्रमुखबाट उद्घाटन गर्ने तयारी रहेको राष्ट्रिय पुनःनिर्माण प्राधिकरणले बताएको छ। गोर्खा भूकम्पका कारण पूर्णरूपमा भत्किएको रानीपोखरीमा अहिले सरसफाइ र बत्ती राख्ने काम भइरहेको राष्ट्रिय पुनःनिर्माण प्राधिकरणका सम्पदाविज्ञ राजुमान मानन्धरले बताए। भूकम्पपछि पाँच वर्षसम्म हरेक वर्ष तिहारमा सर्वसाधारणले बालगोपालेश्वर मूर्तिलाई पोखरीमा रहेको पुलको मुखमा राखी दर्शन गर्ने गरेका थिए। पोखरीको बीच भागमा रहेको बालगोपालेश्वर मन्दिरमा यही असोज १५ गते बिहान ८ बजेको साइतमा मुख्य एक र अन्य चार गरी पाँच स्थानमा गजुर राखिसकिएको छ। मुख्य गजुर १२३ किलोग्राम तौलको तामाले बनेको हो। गजुरको बाहिरी भागमा भने सुन लेपन गरिएको छ। सो ऐतिहासिक सम्पदा निर्माणका लागि सुरुमा काठमाडौं महानगरपालिकाले पुनःनिर्माण गर्ने भने पनि कहिले पुरातत्व विभागसँग त कहिले कामपामा नै आन्तरिक कुरा नमिल्दा तीन वर्षसम्म पुनःनिर्माणको काम अघि बढ्न सकेको थिएन। अन्ततः पुनःनिर्माणको काम प्राधिकरणलाई जिम्मा दिइएको थियो। भूकम्प गएकै वर्ष माघ २ गते राष्ट्रिय भूकम्प दिवसका अवसरमा राष्ट्रपति विद्यादेवी भण्डारीले भूकम्पले क्षति पुर्याएको सम्पदा पुनःनिर्माणको सुरुआत रानीपोखरीबाटै गरेकी थिइन्। प्रताप मल्लका छोरा चक्रवर्तेन्द्रको निधनपछि रानीको चित्त बुझाउन विसं १७२७ मा रानीपोखरीको निर्माण गराइएको शिलालेखमा उल्लेख छ। पोखरीको बीचमा त्यसैबेला बालगोपालेश्वर मन्दिर स्थापना गरिएको हो। प्रताप मल्लले आफ्ना छोरा चक्रवर्तेन्द्रका नाममा यो पोखरी बनाएका हुन्। पोखरीको निर्माण करिब पाँच वर्षभित्र अर्थात् नेसं ७८९ (विसं १७२५) मा सम्पन्न भएको थियो। नेसं ७९० (विसं १७२७इसं १६७०) मा शिलापत्र राखिएको थियो। पोखरीमा १०८ तीर्थको जल हालिएको इतिहासकार बताउँछन्। प्रताप मल्लले निर्माण गर्दा पोखरीको चारैतिर चार मन्दिर स्थापना गर्न लगाएको पाइन्छ। उत्तरपश्चिम कुनामा शक्तिसहितको भैरवको मन्दिर, उत्तरपूर्व कुनामा भैरवको मन्दिर, दक्षिणपूर्व कुनामा देवीको मन्दिर र दक्षिणपश्चिममा सोह्रहाते गणेश स्थापना गरेको देखिन्छ।"
सिडिओसहित ६ जनालाई कोरोना देखिएपछि प्रशासन बन्द,"मलंगवा : सर्लाहीका प्रमुख जिल्ला अधिकारी सुरेन्द्र पौडेलसहित जिल्ला प्रशासन कार्यालयमा कार्यरत ६ जना कर्मचारीमा कोरोना भाइरस (कोभिड१९) पोजिटिभ देखिएको छ। शनिबार आएको रिपोर्ट अनुसार प्रमुख जिल्ला अधिकारी पौडेलसहित ६ जनामा कोरोना पोजिटिभ देखिएको प्रशासकिय अधिकृत राम प्रमोद यादवले जानकारी दिए। बिहीबार स्वाब कलेक्सन गरी चेकजाँचका लागि पठाएका थियौं, अधिकृत यादवले भने, शनिबार रिपोर्ट आएको छ।बुधवार हाम्रै कार्यालयका एक जना सुब्बामा कोरोना पोजिटिभ भेटिएपछि हामीले पनि परिक्षण गराउनका लागि स्वाब पठाएका थियौं। सुरक्षा निकायका साथीहरुसहित ७१ जनाले कोरोना परिक्षणका लागि स्वाव दिएका थियौं। शनिबार आएको रिपोर्ट अनुसार सुरक्षागार्ड, एकजना प्रशासकीय अधिकृत, ५ जनामा कोरोना पोजिटिभ भेटिएको हो। जिल्ला प्रशासन कार्यालय ७ दिनका लागि पूर्ण रुपले बन्द हुने भएको छ। जिल्ला प्रशासन कार्यालयका प्रशासकीय अधिकृत यादवले एक सूचना प्रकाशित गर्दै असोज २५ गतेदेखि ३० गतेसम्म शान्ति सुरक्षा र विपद् व्यवस्थापन बाहेकका सम्पूर्ण सेवा प्रवाह बन्द गरिएको जानकारी दिए।"
लुम्बिनी प्रदेश : राजधानी पूर्वाधार प्राधिकरणले थाल्यो काम,"दाङ : लुम्बिनी प्रदेशको स्थायी राजधानीको व्यवस्थापनका लागि राप्ती गाउँपालिकाका, शितगंगा नगरपालिका र गढवा गाउँपालिकाको विभिन्न स्थानको अध्यन सुरु गरिएको छ। शनिबार पूर्वाधार विकास प्राधिकरणसहितको टोलीले राप्ती गाउँपालिकाको राप्ती प्राविधिक शिक्षालय परिसर, बराखुटी, लालमटियाँ, घण्टदेव, पाँखापानी, शितगंगा नगरपालिकाको लापे, सातमारा गढवा गाउँपालिकाको कालाकाटे पश्चिमका क्षेत्रको अवलोकन गरेको छ। राप्ती गाउँपालिकाका अध्यक्ष नुमानन्द सुवेदी, सितगंगा नगरपालिका प्रमुख सूर्यप्रसाद अधिकारी, प्रदेश सांसद इन्द्रजित चौधरी र पूर्वाधार विकास प्राधिकरण सहितको टोलीलाई सम्भावित क्षेत्रको अवलोकन गरेको हो। लुम्बिनी प्रदेशको स्थायी राजधानीको व्यवस्थापनका लागि पूर्वाधार विकास प्राधिकरणको कार्यालय सुचारु गर्नका लागि विभिन्न स्थानको भौतिक संरचना तथा कार्यालय क्षेत्रको सम्भाव्यता समेत खोजी गरिएको छ। प्रदेश पूर्वाधार प्राधिकरणका प्रमुख कार्यकारी अधिकृत ध्रुब मजगैया, मुख्यमन्त्री तथा मन्त्रालयका सचिव भरतमणि सुवेदी, प्रदेश पूर्वाधार प्राधिकरणका वासु पौडेल, गौतम बुद्ध विमानस्थल भैरहवाका निर्देशक टेकराज पोख्रेल, राप्ती गाउँपालिकाका प्रमुख प्रशासकीय अधिकृत शोभाराम रिजाल, तीनै पालिकाका जनप्रतिनिधि तथा कर्मचारी लगायतको सहभागीता रहेको अवलोकनको क्रममा अबको राजधानीको स्वरुपलाई भर्जिन ल्याण्डबाट दीर्घकालीन योजनाका साथ मास्टर प्लान निमार्ण गरेर व्यवस्थित सहर बनाउने भन्दै जग्गा विक्री वितरणमा पूर्ण रोक लगाइएको छ।"
देउखुरीमा तत्काल विकास प्राधिकरण राख्ने तयारी,"दाङ : लुम्बिनी प्रदेशको स्थायी राजधानी तोकिएको स्थानको पूर्वाधार र जग्गा व्यवस्थापनमा मुख्यमन्त्री शंकर पोखरेलले चासो बढाएका छन्। प्रदेशसभाबाट पारित भई राजपत्रमा समेत प्रकाशन भएपछि लेटरहेडमा लुम्बिनी प्रदेशको मुकाम बुटवल लेखिए लगतै देउखुरी उपत्यकामा भएको संरचना र पूर्वाधारमा मुख्यमन्त्रीले चासो बढाएका हुन्। दाङको देउखुरी क्षेत्रमा रहेको सरकारी भौतिक सरचना, खाली जग्गा, सरकारी जग्गाको अवस्था बुझन थालेका हुन्। स्थानीय राजधानी तोकिएको स्थानको अवस्था बुझ्न मुख्यमन्त्रीले त्यस क्षेत्रका जनप्रतिनिधि र सरोकारवालाहरुसँग सामुहि छलफल समेत गरेका छन। मुख्यमन्त्रीले विभागीय मन्त्रीहरुको सहभागितामा स्थानीय तहका प्रमुखसँग पूर्वाधार र समग्र अवस्थाबारेमा छलफल गरेका छन्। मुख्यमन्त्री यो छलफलमा बढी जग्गाको लगत तयार र गुरुयोजनासँग केन्द्रीत भएको बैठकमा सहभागी दाङमा प्रमुख जिल्ला अधिकारी गोविन्दप्रसाद रिजालले बताए। उनले सार्वजनिक जग्गाको संरक्षण र लगत संकलनका विषयमा छलफल केन्द्रीत भएको बताए। 'लगत संकलन भएपछि प्लानिङको कुरालाई अघि बढाउने तयारीका विषयमा समेत छलफल भएको थियो। छलफलमा मुख्यमन्त्रीले जग्गा संरक्षण र लगतको विषयमा बढी गम्भीर देखिनु भएको थियो,' रिजालले भने, 'यसको ब्यवस्थापन पालिकाहरुले गर्ने कुरा भएको छ।' मुख्यमन्त्रीको कार्यालयमा भएको बैठकमा तीन मन्त्री, स्थायी राजधानी रहने पालिका प्रमुख, दाङ र अर्घाखाँचीका प्रमुख जिल्ला अधिकारी, दुबै जिल्लाका मालपोत प्रमुखहरुलाई सहभागी बनाएर देउखुरी उपत्यकाको वास्तविक अवस्था बुझेका हुन्। बैठकमा लुम्बिनी मुख्यमन्त्री पोखरेलले स्थायी राजधानीको ब्यवस्थापनबारेमा सुझाव दिने र लिने गरेका थिए। राप्ती गाउँपालिका अध्यक्ष नुमानन्द सुवेदी, गढवा गाउँपालिका अध्यक्ष शहजराम यादव र सितगंगा नगरपालिका प्रमुख सुर्य प्रसाद अधिकारीले पालिकाहरुको जग्गाको अवस्था, वन क्षेत्र, ऐलानी क्षेत्र, बजार क्षेत्रबारेमा जानकारी गराउँदै प्रदेश सरकारलाई गर्न सक्ने सहयोग पूर्ण रुपमा गर्ने बताएका थिए। मुख्यमन्त्री पोखरेलले अबको राजधानीको स्वरुपलाई भर्जिन ल्याण्डबाट दिर्घकालीन योजनाका साथ मास्टर प्लान निमाण गरि व्यवस्थित शहर बनाइने योजना रहेको बताए। उनले जग्गा बिक्रि वितरणमा पुर्ण रुपमा रोक लगाउन निर्देशन समेत दिएका छन्। मुख्यमन्त्री पोखरेलले अबको राप्ती उपत्यका देउखुरी उपत्यका विकसित सहर बन्ने हुँदा कृषि, बसोबास, बजार, हरित क्षेत्र स्थान निर्धारण गर्नसमेत पालिकाहरुलाई निर्देशन गरेका थिए। स्थायी राजधानीको ब्यवस्थापनका लागि पुर्वाधार विकास प्राधिकरणको कार्यालय तत्काल राप्ती गाउँपालिका क्षेत्रमा स्थापना गर्ने समेत मुख्यमन्त्रीले जानकारी दिएको राप्ती गाउँपालिकाका अध्यक्ष नुमानन्द सुवेदीले बताए। राप्ती गाउँपालिकाका अध्यक्ष सुवेदीले लुम्बिनी प्रदेशको स्थायी राजधानीको ब्यवस्थापन गर्न प्रारम्भिक चरण देखिने गाउँपालिकाले हरेक कार्यमा सहयोग गर्ने प्रतिबद्धता समेत ब्यक्त गरेको बताए। उनले राजधानीका लागि आवश्यक र अहिले उपलब्ध भएका संरचनाको वारेमा जानकारी दिँदै केहि कार्यालयहरु अहिले नै व्यवस्थापन गर्न सकिने अवस्था रहेको समेत जानकारी गराएका थिए। राजधानीको पूर्वाधार र सहरी विकास गुरु योजना निर्माणको काम तत्काल सुरु हुने र तयसका लागि विकास प्राधिकरणले देउखुरी उपत्यकामा नै कार्यालय स्थापना गरेर काम थाल्ने भएको छ। सम्भवत तिहार पछिबाट कार्यालय नै स्थापना गरेर देउखुरीबाट नै प्राधिकरणले काम सुरु गर्नेछ। पूर्वाधार निर्माणमा लागि तीन पालिकाको क्षेत्रमा झण्डै एक हजार विगाह सरकारी ऐलानी जग्गा रहेको पाइएको छ। अहिले यो क्षेत्रमा जग्गा किनबेचमा रोक लगाइएको छ। जग्गा दलालहरुको सक्रियता बढेपछि प्रदेश सरकारले जग्गा किनबेचमा रोग लगाएको हो।"
"जवरजस्ती करणी पीडित परिवारलाई प्रहरीको धम्की, उजुरी नलिएर उल्टै मुद्दा",विराटरनगर : आफुहरुलाई मध्य रातमा जवरजस्तीकरणी गरेको भन्दै उजुरी दिने पीडितको आफन्तलाई सुनसरी प्रहरी नियन्त्रणमा लिएर मुद्दा चलाएको छ। सुनसरीको बर्जु गाउँपालिका ६ स्थित चिमडीका गएको १७ गते शनिबार मध्य रातमा घरमा पसेर जवरजस्ती करणी गरेको भन्दै उजुरी दिने पीडितको आफन्तलाई सुनसरीको दुहवीस्थित इप्रकाले अभद्र मुद्दा चलाएको हो। पीडित महिलाको श्रीमानको भिनाजु निरज चौधरीलाई प्रहरी मुद्दा चलाएको स्थानीय अगुवा मन्जु सरदारले जानकारी दिइन्। पीडित परिवारले शनिबार विराटनगरमा पत्रकार सम्मेलन गरेर श्रीमान रोजगारीको लागि बाहिर गएको मौका छोपी स्थानीय सञ्जय मोची (चमार)ले राती ११ बजे घरको ढोका फोडेर जवरजस्ती करणी गरेको प्रहरीमा उजुरी दिँदा उल्टै प्रहरीले धम्काउने गरेको आरोप लगाएका छन्। पीडित महिलाका अनुसार सञ्जयले घरमा रहेको बाँसको ढोका हटाएर घर भित्र गएर हात समातेर मुख थुनेर जवरजस्ती शारिरीक सम्बन्ध राखेका थिए। घर पस्न साथ हात समातेर मुख थुनेर खुट्टाले कमर मुनीको सुरुवाल खोलेर शारिरीक सम्बन्ध कायम गरेको उनले बताइन्। निरन्तर रुपमा शाररिक सम्बन्ध कायम गरिरहेको बेला आफुले धकेलेर हल्ला गरेपछि घरमा रहेको सासु र ससुरासहित भिनाजुले सञ्जयलाई समातेको उनले बताइन्। मध्यरातमा घरमा पसेर जवरजस्ती करणी गर्नेलाई आफन्तको सहयोगमा समातेपछि सञ्जयको आफन्तले पीडित परिवार माथी आक्रमण समेत गरेको थियो। पीडितको सासुको हातमा धारिलो हतियारले काटेको छ। पीडित परिवारले स्थानीय चिमडी थानामा खबर गरेर प्रहरीको जिम्मा सञ्जयलाई लगाएको थियो। वडा नम्बर ६ का वडाध्यक्ष विनोद चौधरी र स्थानीय अगुवा रेखा रामको दवाबले इलाका प्रहरी कार्यालय दुहवीले पीडितले जवरजस्ती करणी गरेको उजुरी दिन जाँदा नलिएको पीडित पक्षको आरोप छ। प्रहरीले अभद्र मुद्दा दर्ता गरेको र मुद्दा फाटका राजकुमार कार्कीले उल्टै अभद्र व्यवहार गर्दै मानसिक यातना दिएको पीडित महिलाले बताइन्। पीडित महिलाको शरिर भरी नङले घोचेको दाग रहेको छ। भित्रि अङ्गमा समेत चोट लागेको पीडित महिलाले जानकारी दिइन्। पीडित महिलाले सञ्जयले घरमा पसेर बोल्न र उम्कन कराउन समेत नदिई बाँया हातको बाहुलामा जोडले समाती कुट्दै दायाँ स्तनमाथि छातीमा नङले कोतरी घाउ बनाएर अर्धनग्न अवस्थामा शारिरीक सम्बन्ध राखेकव बताइन्। सञ्जय कराउन थालेपछि योनीमा विर्य पनि स्खलन गरेको पत्रकार सम्मेलनमा बताइन। पीडितसँग उजुरी दिन गएका नातामा पर्ने भिनाजुलाई प्रहरी घटनाको आठौं दिनमा अभद्र मुद्दा दर्ता गरेको छ। शुक्रवार प्रहरी मुद्दाबारे बुझ्न भन्दै बोलाएर मुद्दा दर्ता गरेको हो। ८ वर्ष पहिले पोखराकी ती महिला चिमडीका युवासँग प्रम विवाह गरेकी थिईन्। दुई छोरी छोरी रहेकी पीडित महिलाको श्रीमान वैदेशिक रोजगारको लागि मलेसिया गएका थिए। श्रीमान दुई वर्ष देखि विदेशमा रहेका बेला सञ्जयले पटक पटक आफुलाई विभिन्न बहानामा पछ्याँउदै सम्बन्ध बनाउन खोजेको उनले बताइन। एक वर्ष देखि निरन्तर रुपमा आफुलाई एक्लै देख्दा आक्रमण गर्न खोज्दा घरमा सुनाएकी उनले बताइन्। घरमा सासु र ससुरालाई सवै भन्दा स्थानीय स्तरमा छलफल गरेर आइन्दा नगर्ने भन्दै मिलाएका थिए। पीडित महिलाले अन्तरजातिय विवाह गरेर घर छोडी श्रीमान घरमा आएर बसिरहेको बेला ममाथि अत्याचार गर्ने खोज्नेलाई कारवाही हुनुपर्ने बताइन्। प्रहरी नै बलत्कार गर्नेलाई संरक्षण गर्न लाग्दा पत्रकार सम्मेलन गरेको बताइन। न्यायको बलत्कार गरिरहेका बेला इज्जतको प्रभाव नगरि घरपरिवारमा हल्ला गरेर प्रमाणसहित पक्राउ गरेको प्रहरी उल्टै जोगाउन लागेको उनले बताइन्। महिला अधिकारी कर्मी मन्जु सरदारले प्रहरीले मुद्दा दर्ता नगरी धाक धम्की दिन थालेपछि पीडित महिलाहरुले सुनसरीको सरकारी वकिलको कार्यालयमार्फत जाहेरी दर्ता गरेको बताइन्। मङलवार नै सरकारी वोकिलको कार्यालयमा जवरजस्ती करणी उद्योगमा जाहेरी दर्ता भएको हो। सरकारी वकिलको कार्यालयमा जाहेरी दर्ता भएपछि बलत्कार भएको ७ दिनपछि प्रहरी मेडिकल गराएको जानकारी दिईन्। तर मेडिकल गराउन बोलाएर सहयोग गर्ने पीडितको भिनाजुलाई प्रहरीले अभद्र मुद्दा दर्ता गरेको छ। पीडित परिवार लामो समयदेखि मोती प्रसाद घिमिरेको जग्गामा टहरा बनाएर बस्दै खेती गर्दै आएका छन्। चिमिडिबाट प्रहरी गएर घरमा निरन्तर रुपमा दुवै बच्चालाई धम्काएर गाली गर्दै आएको पीडित परिवारले जीवन रक्षाको लागिसमेत अपील गरेका छन्। आफुहरु अनपढ भएकाले विभिन्न कागजमा सहि गर्नसमेत प्रहरीले दवाब दिने गरेको उनीहरुको आरोप रहेको छ। उता इलाका प्रहरी कार्यालय दुहवी प्रहरी निरिक्षक घनेन्द्र खजुमले उजुरी दिन आएकी महिलाको वयानको अधारमा मुद्दा अभद्र मुद्दा दर्ता गरेको बताए। सुरुमा आउँदा महिला प्रहरी समक्ष दिएको बयानको अधारमा अभद्र मुद्दा दर्ता गरियो उनले भने अर्को दिन फेरि जवरजस्ती करणी गर्यो भन्दा अर्को जाहेरी लिएर आउन भन्दा नआएर सरकारी वकिलको कार्यालय गए' उनले भने इप्रका नआएर सरकारी वकिलको कार्यालयमा जाहेर दर्ता गरेको हो।' उनले सञ्जयको आमालाई पीडितको भिनाजु भनिने निरजले कुटपिट गरेकाले अभद्र मुद्दा दर्ता गरेको बताए।
"दिल्लीको गल्ली, बेइजिङको झोली !","राजनीतिक परिवर्तन भयो, देशको मुहारमा परिवर्तन किन आएन ? नेताका मुहार चम्किए, जनताका मन किन उज्यालिएनन् ? पुर्खा वीर थिए, देश किन सधैं कमजोर ? मैले बुझेको छैन। राष्ट्रभक्तिको कथा जानें, माटो र सीमा किन जोगिइँदैन ? पढ्न सकेको छैन। सगरमाथा र बुद्धको देश मानेको थिएँ, आफ्नै शिरको उचाइ र बुद्धत्वको बुझाइ चिर्न बाँकी नै छ। आमनागरिकसरह म अर्थात् मेरो मनभित्र एउटा भिन्न तर सुषुप्त रुचि जीवितै छ, देश र राजनीति छिचोल्ने। सायद यो म पात्र र यससँग जोडिएका यी विषयले कम्तीमा सवा तीन करोड नेपालीलाई छुन्छ होला। भ्रम नै सही, म पात्रलाई औसतभन्दा बढी छुन्थ्यो, छोइरहेकै छ। नितान्त फरक विषय, फरक देश, फरक परिवेशमा छु यतिखेर। किन ? देश र राजनीति बुझ्ने रहरले नेपालजस्तै पृथ्वीको अर्को भूगोलमा छु, अस्ट्रेलिया। स्वदेश बुझ्न विदेशिएको छु। १२१३ घन्टे हवाई दूरीको देशबाट स्वदेशको राजनीति र देशको विदेशसँगको सम्बन्धका आयामहरूको सूक्ष्म अध्ययनका लागि औपचारिक रूपमै बाँधिएको छु। के नेपाल सानो छ ? भनेर महाकवि लक्ष्मीप्रसाद देवकोटाले निबन्ध नै लेख्नुभयो। निचोड थियो, नेपाल सानो छैन। अर्थात्, नेपाल ठूलो छ। विश्वपरिवेशमा सैद्धान्तिक हिसाबले भन्ने हो भने सबै देश बराबर हुनुपर्ने हो। सबै राष्ट्र सार्वभौमसम्पन्न हुनुपर्ने हो। अथवा भनौं, एउटा देश अर्कोभन्दा कमजोर हुनु नपर्ने हो। अझ नेपाल त सानो हुनै नपर्ने हो, महाकविले भनेजस्तै। नेपाललाई सानो बनाइएको छ। धेरै पाटाआयामकोण होलान् यसका। दुई ठूला शक्तिशाली राष्ट्र (चीन र भारत) बीच अवस्थित नेपालले ती राष्ट्रले लिएको प्रगतिपथ किन समात्न सकेको छैन ? के सानो हुँदैमा सम्पन्न हुन सकिन्नँ र ? केले रोकेको छ हामीलाई आफ्नै क्षमता चिन्न र प्रगति गर्नबाट ? किन सधैं अल्झिरहेका छौं दोबाटो चौबाटोहरूमा ? कारण अनेक हुन सक्छन्। तर एउटा यथार्थ के भने, दुई फरक राजनीतिक व्यवस्था भएका, आपसी द्वन्द्वको इतिहास र वर्तमान भएका दुई विश्वशक्तिबीच नेपालको अवस्थिति हाम्रा लागि यसै पनि अप्ठ्यारो र संवेदनशील छ। आकारमा सानो हुनुले मात्रै होइन, भूगोलले समेत हामीलाई परिवेष्टित बनाएको छ। भूपरिवेष्टित हुनु, हाम्रो सार्वभौमिकताप्रति दक्षिणी छिमेकीको जहिल्यै वक्रदृष्टि हुनु, चीनतिरको सीमामा विशाल हिमाल हुनु र दूरीका हिसाबले त्यताबाट समुद्र अत्यन्त टाढा हुनु आदि नेपालीका लागि केही दुर्भाग्यपूर्ण यथार्थ हुन्। तर, यी त्यस्ता चीज हुन् जुन हामी चाहेर पनि परिवर्तन गर्न सक्दैनौं। केही यस्ता बिषय पनि छन्, जुन हामीले नै निर्माण गरेका छौं हाम्राविरुद्ध। केही यस्ता चीज छन्, जुन हामीले नै बिगारेका छौं। देशलाई कमजोर बनाउन ती सहायक भएका छन्। जसलाई हामीले चाह्यौं भने सुधार गर्न सक्छौं, जुन गरिरहेका छैनौं। भूपरिवेष्टित राष्ट्रको समुद्रसम्म पहुँचको अधिकारलाई संयुक्त राष्ट्रसंघले सुनिश्चित गरेको छ। अन्तर्राष्ट्रिय कानुनमा फरक शक्ति र आकारका बीच हरेक राष्ट्र उत्तिकै सार्वभौम र स्वतन्त्र हुने प्रावधान छ। तर, कानुनी समानताले व्यावहारिक समानता सुनिश्चित गर्न सकेको छैन। फलतः संयुक्त राज्य अमेरिका, चीन, भारत, रसिया र अस्ट्रेलियाजस्ता राष्ट्रले पनि बेलाबेला एकको सार्वभौमिकतालाई अर्कोले उल्लंघन गरेको आरोप लगाउने गरेका छन्। अत्यन्त बलिया राष्ट्रबाट कमजोर राष्ट्रको सार्वभौमिकताको सम्मानको कुरा त झनै समस्याग्रस्त हुने नै भयो। चीन र भारतबीच अवस्थित नेपाल यस सम्बन्धमा कुनै अपवाद हुने कुरै भएन। अरूका कारण कति कमजोर बनाइएका छौं ? एउटा कुरा भयो तर हामी त आफ्नै कारणले पनि कमजोर भएका छौं। नेपाल आफैंले आफ्नो स्वतन्त्रता र सार्वभौमिकतालाई कसरी कमजोर बनाएको छ, त्यस विषयमा केन्द्रित हुन खोजेको हुँ। कमजोर स्वतन्त्रता र सार्वभौमिकताको जड मूल रूपमा नेपाली राजनीतिज्ञहरू व्यक्तिगत र दलगत स्वार्थका लागि अरूबाट प्रयोग भएर कमजोर बनेका छौं। हाम्रो सार्वभौमिकता र स्वतन्त्रताको ठेक्का लिएकाले स्वार्थका लागि यसलाई बन्दकी राखेकाले पनि राष्ट्र कमजोर बनेको हो। छिमेकलाई रिझाएर नेपालमा मन्त्री र प्रधानमन्त्री भए, उसैलाई भनाएर छोराछोरीलाई छात्रवृत्ति दिलाए। यिनले छिमेक र शक्तिशाली राष्ट्रका राजदूतलाई आफ्नो सिरानमात्रै होइन, शिरसम्म स्थान दिए। सडकमा आएर उनीहरूविरुद्ध नै नारा लगाए। यो डरलाग्दो ढोंग आफू र आफ्नै देशविरुद्धको धोका थियो, जुन आजसम्म पनि निख्रिएको छैन। पुराना दल हुन् या पछिल्लो दल माओवादी, भारतको हकमा भन्ने हो भने यिनीहरू प्रायः सधैं प्रयोग भए र देश र जनतालाई कमजोर बनाइरहे। आफ्नो या आफ्नो दलको क्षणिक स्वार्थ त यिनले पूरा गरे नै तर समग्रमा राष्ट्र र जनताको स्वार्थ सधैंजसो हारिरह्यो। भारतपरस्त राजनीति तत्कालका लागि केही कम भएको देखिएको छ। तर, त्यही गल्ती अब चीनतिर दोहोरिने संकेत पनि सँगै देखिँदै छ। दिल्ली पुगेर काठमाडौंलाई गोली हान्नु समस्या हो, समाधान होइन। काठमाडौंमा सत्ता किन्न बेइजिङको झोली थाप्नु समस्या हो, समाधान होइन। हामी यिनै हर्कतका लागि छिमेकमात्र होइन, पश्चिमा शक्तिसम्म पनि पुग्ने गरेकै छौं। त्यो प्रयोग राष्ट्र र जनताका लागि नभएर आफ्ना लागि भएको छ, त्यही पनि तत्कालको लाभका लागि मात्र। हामीले प्रयोग गर्यौं भनेर मक्ख छौं, खासमा प्रयोग भइरहेका छौं। हामी साँच्चै कवि भूपि शेरचनले भनेजस्तै क्यारमबोर्डका गोटी भइसकेका त छैनौं, भइरहेका त छैनौं ? हाम्रो मूल समस्या यही हो। बुझेरनबुझेर भ्रममै बाँचिरहनु कति जायज ? धेरैले यसबारे बोले, लेखे। अनुसन्धाताको रूपमा प्रत्यक्ष यी सबै विषयसँग साक्षात्कार भइरहेकै छु। जसका लागि हालसालै चीन अनि भारत पुगें, सरोकारवाला सबै निकाय र उच्च ओहदाका व्यक्तित्वसँग अन्तरघुलन गरें। त्यसैले भन्दैछु, भूगोल त हामी परिवर्तन गर्न सक्दैनौं अनि अरूलाई आफूले भनेजसरी परिवर्तन गर्न पनि नसकौंला। तर, हामी त आफ्नै लागि आफू पनि परिवर्तन भइराखेका छैनौं। समय बदलिइरहेकै छ, थुप्रै शासन व्यवस्थाहरू बदलिए। तर हामी ? राष्ट्रनिर्माता पृथ्वीनारायण शाहले भनेकै हुन्, नेपाल दुई ढुंगाबीचको तरुल हो। के सोच्छन् छिमेकका अध्येता, विज्ञ तथा नीतिनिर्माताहरू नेपालसँगका सम्बन्धका विभिन्न आयाममा ? भारत र चीन पुगेर यसलाई चिर्ने प्रयास गरें। दिल्ली वार्ता र आन्तरिक हस्तक्षेप कुरा सुरु गरूँ दिल्लीबाटै। जहाँबाट हाम्रो देशको सार्वभौमिकता कमजोर बनाइएको सुनिन्छ। जनमानसदेखि राजनीतिक नेतृत्वबाटै दोहोर्याइने यो विषय यसै बारम्बार उठ्दैन। एक दिन एउटा गैरसरकारी अनुसन्धान संस्थामा काम गर्ने एक अनुसन्धातासँग अन्तर्वार्ता लिन दिल्लीस्थित उनकै कार्यालय पुगें। अन्तर्वार्ता सकियो। केही अनौपचारिक कुरा भए, अनेक समानता र सकारात्मकताका बीचमा पनि किन नेपालभारत सम्बन्ध समस्याग्रस्त भइरहन्छ ? किन भारतले नेपालको आन्तरिक विषयमा हस्तक्षेप गरिरहन्छ ? किन प्रबुद्ध समूहको प्रतिवेदन बुझ्न भारतीय प्रधानमन्त्रीले इन्कार गरिरहेका होलान् इत्यादि। उनी नेपालकेन्द्रित विज्ञ थिए। मेरा आफ्नै विचार थिए यसमा तर उनको दृष्टिकोण बुझ्न चाहन्थें। यसमा एउटा मूल समस्या नेपाली राजनीतिज्ञ आफैं हुन्। किनभने उनीहरू आफैं आफ्नो हित हुने भए हस्तक्षेप भित्र्याउँछन्, उनले आत्मविश्वासका साथ भने। मलाई थाहा थियो, भारत आफैं पनि समस्या हो तर उनी पनि गलत बोलिरहेका थिएनन्। मलाई तब लज्जाबोध भयो जब उनले भने कि नेपालमा कुन नेता के बन्न चाहन्छ ? त्यसका लागि त्यहाँका राजनीतिक नेतृत्वसम्म मात्र पुग्दैनन्, नेपाली नेता या तिनका प्रतिनिधि, भारतीय नेतृत्वसँग पहल गरिदिन उनीजस्ता एक सामान्य अनुसन्धाताको दैलोसमेत धाउँछन्। उनले मैकहाँ पनि आएका छन् भन्दा छक्क मात्र परिनँ, लज्जित नै भएँ। ती भारतीय नेपालविद्लाई त मैले भारत आफैं नेपालको आन्तरिक विषयमा हस्तक्षेपकारी भूमिकाबाट अलग्गिनु दुवै देशका लागि हितकर हुन्छ भनें नै। तर, फेरि पनि भित्रैदेखि उनको कुरासँग असहमत हुन पनि सकिनँ। हामीले जानेकै कुरा हो, सामान्यतया हाम्रा नेताहरू त्यति बेला मात्रै बाहिरी हस्तक्षेपको विरोध गर्छन्, जति बेला आफ्नो स्वार्थविपरीत हस्तक्षेप हुन्छ। सबैजसो नेताले आफ्ना स्वार्थका लागि हस्तक्षेप निम्त्याउने काम त गरेकै छन्। भारतीय दूतावास र दिल्ली धाउँछन् त थाहा थियो तर त्यसरी दिल्लीको गल्लीगल्ली चहार्छन् भन्नेचाहिँ सोचेकै थिइनँ। सायद, आमनागरिकको पहुँच ती गल्लीसम्म छैन। यहाँनिर मनन गर्नुपर्ने यथार्थ के हो भने भारतले नेपालमा के गर्छ ? त्यो भारतकै लागि गर्ने हो। नेपालका बारेमा सोच्नुपर्ने नेपालीले नै हो, चाहे ऊ नागरिक होस् चाहे नेता। भारत र चीन हाम्रा असल छिमेकी हुन्, उनीहरूले हाम्रा लागि राम्रो मात्रै गर्छन् भन्ने सोच्नु मीठो भ्रम हो। उनीहरूले हेर्ने उनीहरूकै स्वार्थ हो। नेपाली नेताहरूले हो नेपालको स्वार्थ हेर्ने, नेपालीको शिर उँचो राख्ने। त्यसैका लागि हो नागरिकले नेता मानेको, सरकारमा पठाएको। उनीहरूलाई पदमा पुर्याउन र ठूलो मान्छे मात्र बनाउन होइन। र, जरुर होइन, दिल्लीका गल्ली चियाउन। नेपाली नेताको दीर्घरोग नेपाली जनताले पनि निरन्तर भारतलाई मात्रै दोष दिइरह्यौं। न नेता चुन्ने आफूलाई प्रश्न गर्यौं, न त चुनेका नेतालाई। देशविरुद्ध गद्दारी गर्ने, देश र जनताको स्वार्थभन्दा आफ्नो स्वार्थलाई केन्द्रमा राख्ने कथित नेताहरूलाई हामीले दण्डित गरेनौं। फलस्वरूप हामी पालैपालो प्रयोग भइरह्यौं, कहिले कसको फाइदाका लागि त कहिले कसको। तर, देशले निरन्तर धेरैको व्यक्तिगत फाइदाको घाटा बेहोरिरह्यो। देश झन्झन् कमजोर बन्दै गइरह्यो। ती अनुसन्धाताले काठमाडौंको सत्ता समीकरण बदल्न उनको दैलोसम्म चहार्ने प्रवृत्ति नेपाली नेताको छ भनेर सही बोले या ढाँटे त्यो त उनै जानून् तर मैले दिल्ली बसाइमा पनि प्रत्यक्ष देखें कि कसरी काठमाडौंमा पानी पार्न दिल्लीमा वाष्पीकरण गरिँदो रहेछ। भारतीय सेनाका पूर्वमेजर जनरल अशोक मेहता भारतीय गोर्खा पल्टनमा काम गरेका नेपाल मामिला विज्ञ मानिन्छन्। अर्को दिन, उनीसँग अन्तर्वार्ता लिन दिल्लीनजिक उनकै निवास नोयडा पुगें। मेहताले अर्को नेपाली टोली पनि आउन लागेको जानकारी दिए। नभन्दै अन्तर्वार्ता नसकिँदै नेपाली राजनीतिक दलका विदेश विभाग प्रमुखसहित केही नेता आइपुगे। कुराकानीकै क्रममा पुराना भारतीय नेता डा करण सिंहलाई भेटेको थाहा पाएपछि उनीहरूले उनको सम्पर्क सूत्र पनि माग्न भ्याए। पछि सिंहलाई पनि भेटेको जानकारी पाएँ। दिल्लीमा हिन्दू राष्ट्र नेपालका लागि वातावरण बनाउन उनीहरू सक्रिय रहेछन् भन्ने जानकारी पाएँ। मेहतालाई पनि त्यसै उद्देश्यका लागि भेटिएको रहेछ। दिल्लीदौडका यी प्रतिनिधि घटना मात्रै हुन्। हाम्रा नेता नेपालमा व्यवस्था परिवर्तन गर्नदेखि प्रधानमन्त्री र मन्त्री बन्न दिल्ली दौडाहामा जाने गर्छन् भन्ने लोक नै परिचित भइसक्यो। स्वास्थ्य उपचारका लागि भनेर दिल्ली जाने र राजनीतिक उपचार खोजेर फर्किने रोग नेपाली नेताहरूमा लागेको दीर्घरोग नै हो। झन्डै ९० लागेका डा करण सिंह भन्दै थिए, पहिला पहिला त लाइन लागेर आउँथे तपाईंका नेताहरू। कश्मीरका पूर्वराजा हरि सिंहका छोरा, नेपाली अन्तिम राणा प्रधानमन्त्री मोहनशमशेरका नातिनी ज्वाइँ, जो २०६२६३ को जनआन्दोलन उत्कर्षमा पुगेको बेला भारतीय प्रधानमन्त्रीको विशेष दूतका रूपमा काठमाडौं आएका थिए। भन्दै थिए अब त बूढो पनि भएँ, अचेल खासै आउन्नन्। चीन त हिमाल नाघेर नेपाल आइसक्यो रे नि ! भनेर व्यंग्य कस्न पनि बाँकी राखेनन् उनले। खासमा भन्ने हो भने हाम्राहरू पटकपटक गिरेकै कारणले भारतीयहरूले नेपालीलाई स्वतन्त्र र सार्वभौम नदेखेका। भारतले नेपाललाई कसरी हेर्छ भन्ने प्रश्नमा नेपालका लागि एक पूर्वअमेरिकी राजदूतले नाम गोप्य राख्ने सर्तमा मलाई भनेका थिए भारतीयहरू सोच्छन् कि नेपाल उनीहरूकै एक प्रान्त हो। यही नै त देखिन्छ व्यवहार नियाल्ने हो भने। यसका लागि हाम्रा नेताहरू जिम्मेवार छन्। हामी प्रयोग भएर नै हो यसो भएको। भारतबाट कसरी प्रयोग भएका छौं भनेर हेर्न नेपाली माओवादी आन्दोलनलाई पनि एउटा बलियो उदाहरणका रूपमा लिन सकिन्छ। भारतको हकमा भन्ने हो भने दलहरू प्रायः सधैं प्रयोग भए र देश र जनतालाई कमजोर बनाइरहे। आफ्नो या आफ्नो दलको क्षणिक स्वार्थ त यिनले पूरा गरे नै तर समग्रमा राष्ट्र र जनताको स्वार्थ सधैंजसो हारिरह्यो। दिल्ली पुगेर काठमाडौंलाई गोली हान्नु समस्या हो, समाधान होइन। काठमाडौंमा सत्ता किन्न बेइजिङको झोली थाप्नु समस्या हो, समाधान होइन। माओवादी आन्दोलन मागका हिसाबले धेरै हदसम्म राष्ट्रवादसँग पनि जोडिएको थियो। भारतसँगको असमानता अन्त्य गर्ने नाममा चालीसमध्ये ६ बुँदा राष्ट्रियतामा केन्द्रित थिए। सुरुका तीन बुँदा नै १९५० र महाकाली सन्धिलगायत असमान सन्धि खारेजी र नेपालभारत सीमा नियमन तथा नियन्त्रणका बारेमा थिए। माओवादी सरकारमा हुँदा पनि यीमध्ये कुनै माग पूरा गरेन। जसले माओवादी आन्दोलन कसको उक्साहटमा र के उद्देश्यका लागि थियो भन्ने संशय पैदा गराइदियो नेपाली राजनीतिमा। आन्दोलनताका नेपाली माओवादीले भारतीय भूमि प्रयोग गरेकै हुन्। भारतीय हतियार पनि प्रयोग गरे। भारतमा उपलब्ध अन्य स्रोतसाधन पनि उपयोग गरे नै। अन्त्यमा नेपालमा आन्दोलन विसर्जनका लागि दिल्लीको प्रयोग पनि गरे। माओवादीेलगायत नेपाली दलहरू सबैजसोले। फलस्वरूप भारतविरुद्ध या भनौं भारतसँगको समानताका लागि पनि मूल रूपमा लक्षित भनिएको आन्दोलन भारतसँगको असमानता हटाउन प्रयोग हुन सकेन। बरु भारतबाटै नराम्रोसँग प्रयोग भयो नेपाली माओवादी। बेइजिङ, राजदूत र प्रचण्ड दिल्ली र बेइजिङमा दुई प्राध्यापक भेटें; जो नेपाली माओवादीलाई भारत र चीन सरकारसँग जोड्ने सूत्रधार थिए। दिल्लीका एसडी मुनी र बेइजिङका वाङ होङ्वेई। सायद नेपालीबाट धेरै नै कटाक्ष हुने गरेकाले पनि हो कि मुनी उति खुलेनन्। होङ्वेई भने भन्दै थिए जति बेला चीनले नेपाली माओवादीलाई मान्यता दिएको थिएन, त्यति बेलै मसँग प्रचण्डले राय मागेका थिए कसरी अघि बढ्ने भनेर। आफूले चिनियाँ कम्युनिस्ट पार्टी र सरकार दुवैको प्रतिनिधित्व नगर्ने भएकाले धारणा आधिकारिक त नहुने तर पनि वार्ताका माध्यमबाट अघि बढ्न सुझाव दिएको उनले जानकारी दिए। त्यो किनभन्दा माओवादीले युद्ध जितेर सरकारलाई अपदस्थ गरे पनि अमेरिकाको समर्थन नहुने भएकाले त्यसको अर्थ नहुने माओवादीलाई आफूले प्रस्ट्याएको उनको भनाइ थियो। त्यसपछि प्रचण्डले वार्ता गर्छौं तर सफल भएन भने चीनले हामीलाई के कसरी मद्दत गर्छ त ? भन्ने प्रश्न गरेको उनको दाबी छ। अध्येता भएकाले त्यसको ग्यारेन्टी लिन नसक्ने तर त्यो कुरा चीनका माथिल्ला अधिकारीसम्म पुर्याइदिन सक्ने उनले बताएको जानकारी दिए। नेपाली माओवादीबारे चीनको आधिकारिक धारणामा उनीहरू सरकारविरोधी तत्व जसले उनीहरूका महान् नेता माओत्से तुङको नामसमेत दुरुपयोग गरेका थिए। साथै नकारात्मक मूल्यांकनबाट सकारात्मक वातावरण बनाउन आफूले नै मुख्य भूमिका खेलेको उनले दाबी गरे। सुरुमा माओवादी आन्दोलनको विपक्षमा भएको र पछि राजाको शासनलाई सहयोग गरेको साथै राजतन्त्र कमजोर हुँदै जाँदा परिवर्तित परिस्थितिमा परिवर्तनलाई स्वीकारी दलहरूसँगकै सहकार्यलाई निरन्तरता दिएको चीनले भारतले जस्तो माओवादी आन्दोलनलाई प्रयोग गर्न भने खासै खोजेन। न त आफ्नो केही भगीरथ प्रयास हुँदाहुँदै पनि माओवादीले चीनलाई नै खास प्रयोग गर्न सक्यो। आन्दोलनको बेला आर्थिक, नैतिक, राजनीतिक र अन्य स्रोतसँग सम्बन्धित कुनै सहयोग माओवादीले चीनबाट प्राप्त गरेको देखिँदैन। आफ्नो उपस्थिति सघन गराएको पछिल्लो दशकदेखि भने चीनले राष्ट्रिय स्वार्थका लागि नेपाली कम्युनिस्टहरूसँग निकटतामात्रै होइन, गाढा प्रभाव नै बढाएको देखिन्छ। माओवादीले भारतको त अनेक स्रोत सकेसम्म प्रयोग गरेकै थियो। ती प्राध्यापकको भनाइलाई आधार मान्दा चीनलाई पनि प्रयोग गर्न खोजेका थिए भन्ने त प्रस्टै भयो। जब गृहयुद्धको मूल मर्म नै राष्ट्रियता थियो, देशको उँचो शिर र समान हैसियत स्थापना आन्दोलनको उद्देश्य थियो भने जोसँग समानताको लडाइँ लड्नुपर्ने हो उसैको सहयोगमा प्राप्त सत्ताबाट के त्यो सम्भव हुन्थ्यो ? त्यो त आजसम्म आइपुग्दा छर्लंग नै भइसकेको छ। चीनकै बारेमा कुरा गर्नुपर्दा अहिले सत्ताधारी दल र जनमत पनि अचम्मसँग भारतविरोधी र चीनपरस्त देखिन्छ। चीन असल छिमेकी हो र उसले नेपालको हितविपरीत काम गर्नै सक्दैन भन्ने अनौठो विश्वास देखिन्छ एकथरीमा। यो पनि एउटा भयंकर भ्रम हो। भारत जसरी नेपालमा स्वार्थसिद्ध गर्न चाहन्छ र हितविपरीत केही भइरहेको ठान्छ, उसले स्वार्थखातिर नेपालको रुचिविपरीत काम गर्न थाल्छ। त्यो निरन्तर भइरहेका घटनाले प्रमाणका काम गर्छन्। परम्परागत रूपमा भारत नेपालमा बलियो बाहिरी शक्ति भइरहेकोमा चीनको सक्रियता त्यति बढी र नकारात्मक नदेखिनु स्वाभाविक हो। तर, जसरी चीनलाई स्थायी मित्रशक्ति र भारतलाई स्थायी शत्रुका रूपमा हेर्ने मनोविज्ञान देखिएको छ, त्यो भने गम्भीर भ्रम हो, जुन टुट्न जरुरी छ। हाम्रा नेताहरू आफ्नो र दलको स्वार्थका लागि वैदेशिक हस्तक्षेप निम्त्याउँछन् भन्न बलियो प्रमाण खोजिरहनुपर्ने स्थिति छैन। उनीहरू त्यो कुरा स्वीकारेर सुध्रिन पनि अझै तयार छैनन्। यसै सेरोफेरोमा गरिएको प्रश्नमा पंक्तिकारसँग एक पूर्वमन्त्री अस्वाभाविक ढंगले जंगिएका छन् काठमाडौंमै। उनको निचोड थियो नेपालको घरेलु विषयमा विदेशी चलखेल त्यति उल्लेख्य छैन। हाम्रो आफ्नै अधिनमा छ भन्ने उनी पटकपटक मन्त्री भएका राजनीतिज्ञलाई सायद उनकै अक्षमतामा गरिएको प्रश्न मन परिरहेको थिएन। विद्यावारिधि नै गरेका उनलाई त अनुसन्धानको महत्व थाहा हुनुपर्ने हो तर त्यो पनि देखिएन। पूर्वप्रधानमन्त्री तथा एक दलका पूर्वप्रमुखले त यसरी कथा नै हाले कि नेपालमा वैदेशिक हस्तक्षेपको कुनै समस्या नै छैन। उनका कुरा सुनिरहँदा यस्तो लाग्थ्यो, उनीजस्ता नेताका अघि कुनै विदेशी शक्ति उभिने आँटसम्म गर्दैनन्। यसरी नकारेर समस्या समाधान हुँदैन भन्ने मेरो तर्क। समस्या स्वीकारेर त्यसको निराकरणबाट समाधानमा पुग्न सकिन्छ भन्ने त स्वीकार्नुपर्ने हो नि। यति बुझे भ्रमबाट मुक्ति मिल्थ्यो कि ? समस्यासँगै छ समाधान हामीले चाह्यौं भने एक भयौं भने हरेकजसो अनुचित हस्तक्षेपलाई सजिलै परास्त गर्न सक्छौं भन्ने बलियो उदाहरण २०७२ सालमै देखाइसकेका छौं। भारतको इच्छाविपरीत जारी गरिएको हाम्रो संविधान यसको बलियो प्रमाण हो भनेर कसैलाई दोहोर्याइरहनु नपर्ला कि ? ठिकविपरीत विभाजित भयौं आफू जित्न देशलाई हराउन पनि तयार भयौं भने त छिमेकीहरूले हामीलाई प्रयोग गरिरहन्छन् जसरी अहिलेसम्म गर्दै आएका छन्। राजनीतिक र कूटनीतिक रूपमा परिपक्व भएर मात्र पुग्दैन, आर्थिक (विकाससमेत) रूपमा पनि दरिलो हुनैपर्छ। ठूला राजनीतिक घटनाक्रममा मात्र होइन, तल्ला तहमा नियुक्तिको सम्बन्धमा समेत छिमेकी र अन्य विदेशी शक्तिको दबाब र प्रभाव हुने कुरा कसैबाट छिपेको छैन। त्यसमा आफ्नैबाट अनूदित त्यो हस्तक्षेपमा हामीले आफ्नैलाई दण्डित नगरी अर्कोलाई मात्र प्रश्न गरिरहनु समस्याको समाधान हुँदै होइन। नेपालमा चीनको बढ्दो रुचि र ढाडस, भारतको अति हस्तक्षेपकारी नीति र यिनले निम्त्याउने भारतविरोधी भावना र पछिल्लो समय निश्चित मुद्दामा नेपाली दलमा देखिएको राष्ट्रिय एकता र प्रधानमन्त्री केपी ओलीका पछिल्ला केही अडान आदिले नेपालको भारतपरस्त राजनीतिमा केही कमी भने अवश्य आएको छ। नेपालको राजनीतिमा हालिमुहाली गर्न दिल्ली दौडने प्रवृत्ति निमिट्यान्न नहुनुचाहिँ विडम्बनाकै विषय हो। तर पनि छिमेकलाई खाएको साम्राज्यले नेपाललाई खान नसकेको ज्यूँदो र उदाहरणीय इतिहास छ हामीसँग। नेपाललाई दुई छिमेकीसँग टक्कर गर्नु छैन, प्रतिस्पर्धा पनि गर्नु छैन। हामीलाई क्षमताको पहिचान गरी सक्दो उन्नति गर्नु छ, सबल राष्ट्र बन्नु छ। स्वतन्त्र, सार्वभौम विकसित राष्ट्रका रूपमा विश्वमा परिचित हुनु छ। यति गर्न छिमेकी ठूला र शक्तिशाली हुनु नै समस्या हुन सक्दैन, बरु अवसर हुनसक्छ। स्वार्थका लागि आफ्नै राष्ट्रविरुद्ध गद्दारी गर्नु भएन। देशविरुद्ध गद्दारी गर्ने देश र जनताको स्वार्थभन्दा व्यक्तिगत स्वार्थलाई केन्द्रमा राख्ने कथित नेताहरूलाई हदैसम्म दण्डित गर्ने हिम्मत अब नागरिकमा आउनैपर्छ। देश र जनताको हितमा काम नगर्ने, अरूको स्वार्थका लागि देशको स्वार्थलाई तिलाञ्जली दिने, विदेशीको गोटी भएर देशविरुद्ध काम गर्ने नेतृत्वलाई नागरिकले दण्डित नगरे देशको स्वतन्त्रता गुमिरहने मात्र छैन, वीर गोर्खाली भनेर चिनिएका हामी सधैं कमजोर भइरहने छौं।"
कोरोनाले भोकमरी लाग्न सक्ने,"काठमाडौं : कोरोना भाइरस(कोभिड १९) ले कृषि क्षेत्र धराशायी भएको छ। कोभिडले डेरी, तरकारी र पोल्ट्री क्षेत्रमा पूर्णरुपमा असर गरेको छ। जसले गर्दा भोकमरी लाग्न सक्ने विज्ञहरुले चिन्ता व्यक्त गरेका छन्। नेपाल कृषिप्रधान देश भए तापनि कृषिमा आत्मर्निभर हुन सकेको छैन। उत्पादन घट्दै जाँदा कृषि क्षेत्रमै परनिर्भरता बढ्दै गएको छ। ६७ प्रतिशत कृषिमा आश्रित जनसंख्या भए पनि कृषिको व्यवसायिक उत्पादन हुन नसक्दा कुल ग्राहस्थ उत्पादनमा यसको योगदान बढ्न सकेको छैन। नेपालले वर्षेनी २ खर्बभन्दा बढीको कृषिजन्य वस्तु आयात गर्दै आएको छ। गैरआवासीय नेपाली संघ(एनआरएनए)ले आयोजना गरेको दोस्रो विश्वज्ञान सम्मेलनको अवसरमा कृषि तथा खाद्य सुरक्षाले उच्च प्राथमिकता पाएको छ। सम्मेलनमा कृषिसँग सम्बन्धित आधा दर्जनभन्दा बढी कार्यपत्र प्रस्तुत भए। डा जगदिस तिमिल्सनाले कृषि क्षेत्रको उत्थानका लागि विशेष योजना ल्याउन आवश्यक भएको बताए। विश्वव्यापी महामारीको रुपमा फैलिएको कोरोना भाइरसले बेरोजगारीको दर बढाएको छ। भारत, मलेसिया तथा खाडी मुलुकबाट रोजगारी गुमाएर फर्केने क्रम बढेको छ। स्वदेशमै रोजगारी गुमाउनेको संख्या पनि बढ्दै गएको छ। राष्ट्रिय योजना आयोगको पूर्व सदस्य विमला राई पौडेलले कोभिडले कृषि र खाद्य क्षेत्रमा असर पारेको बताइन्। कृषिमा प्रशस्त संभावना भए पनि उत्पादनमा जान नसकिएको उनको भनाइ छ। नेपालमा धेरै संभावना भए पनि धेरै खाद्यवस्तु आयात गर्नु दुःखद भएको उनको भनाइ छ। कोभिडले समग्र अर्थतन्त्रमा असर पारिरहेको अवस्थामा कृषि क्षेत्रमा पनि समस्या सिर्जना गरेको उनको भनाइ छ। कोभिड १९ ले भोकमरीको अवस्था आउन सक्ने देखिएको छ, उनले भनिन्। समयमा ढुवानी गर्न नसक्दा खाद्यन्न तथा खाद्य वस्तुमा कोभिडले असर गरेको उनले बताइन्।डेरी, तरकारी र पोल्ट्री व्यवसाय कोभिडले धराशायी बनाएको छ, उनले भनिन्,रोडम्याप बनाएर निर्यातमा भन्दा आयात प्रतिष्ठापन गर्न सके ठूलो उपलब्धी हुन्छ।' सरकारले कृषिको आकर्षक प्याकेज ल्याए एकडेढ वर्षमै फड्को मार्न सकिने उनको भनाइ छ। कृषिमा आत्मनिर्भर हुन विदेशी लगानी आकर्षक गर्नुपर्ने उनले बताइन्। प्रविधि प्रयोग गरी कृषिको लागत घटाउन सके कृषिमा आकर्षण बढ्ने निश्चित छ। कृषि पूर्वाधार बनाएर व्यापारघाटा कम गराउन सकिने उनले सुझाइन्। धान विशेषज्ञ भोलामान सिंह बस्नेतले चैते धान र बर्खे धान उत्पादन बढाउनुपर्नेमा जोड दिए। उत्पादन बढाउन सके मात्रै धानमा आत्मनिर्भर हुन सकिने उनको भनाइ छ। कृषि तथा पशुपन्क्षी विकास मन्त्रालयका सहसचिव हरिबहादुर केसीले खाद्य र पोषण सुरक्षामा जोड दिनुपर्ने बताए। खाद्य सुरक्षा नीति र पोषणा सुरक्षा र स्वच्छतामा ध्यान दिनुपर्ने उनको भनाइ छ। कृषि विकास रणनीतिले समेत खाद्य सुरक्षामा प्राथिमकता दिएको छ। प्रत्येक नागरिकले खान पाउने गरी अधिकार सुरक्षित गरेको छ। नेपाल कृषि अनुसन्धान परिषद्को सदस्य यमुना घलेले धेरै खाद्य वस्तु संस्कृति र पहिचानसँग जोडिएको बताइन्। खानेकुराको स्वाद, बनाउने शैली र समयले पनि खाद्यवसस्तुको उपयोगिता बढ्ने उनको भनाइ छ। खाना र पहिचान जोडिएर आउँछ, उनले भनिन्, बच्चा जन्मेदेखि मृत्युसंस्कारसँग खानाको महत्व छ । माछा, मासु र दूधमा आत्मनिर्भर हुन कठिन कोरोना भाइरस(कोभिड १९) ले माछा, मासु र दूधमा आत्मनिर्भर हुन कठिन देखिएको छ। सरकारले केही वर्षभित्रै दूध, माछा र मासुमा आत्मनिर्भर हुने लक्ष्य लिए पनि तत्काल पूरा नहुने देखिएको हो। पशुसेवा विभागका निर्देशक बंशी शर्माले माछा, मासु, दूध र अण्डामा आत्मनिर्भर नजिक देखिए पनि कोभिडले असर पुर्याएको बताए। कुल ग्राहस्थ उत्पादनमा पशुपालन क्षेत्रको योगदान १३ प्रतिशत छ। कृषि क्षेत्रमै पशुपन्क्षीको योगदान ३० प्रतिशत छ। ६० प्रतिशत कृषक पशुपालन क्षेत्रमा संलग्न छन्। निर्देशक शर्माले पशुपालन क्षेत्र ग्रामीण अर्थतन्त्रको मेरुदण्ड भएकाले सरकारले पशुपालन क्षेत्रलाई प्राथमिकता दिंदै आएको बताए। 'व्यवसायिक पशुपालन गर्न सक्दा गरिबी निवारण र रोजारी सिर्जनामा यसले महत्वपूर्ण योगदान पुर्याउँछ , उनले भने, 'कोरोना भाइरस(कोभिड १९)ले दूधमा पूर्णरुपमा असर पुगेको छ। माछा खाने संस्कृति पनि कम भएको छ।' निर्देशक शर्माले गरिबीका कारण माछा, मासु र दूधको उपयोग बढ्न नसकेको बताए। पछिल्लो समयमा कोभिडले मासुको उपयोग झन् घटाएको र दूधको बिक्री हुन नसक्दा पाउडर बनाउनुपर्ने अवस्था आएको उनको भनाइ छ। सरकारले उत्पादन बढाउन पशुचौपायको कृत्रिम गर्भाधान समेत गराउँदै आएको छ। त्यस्तै निर्देशक शर्माले पशुमा लाग्ने रोग खेरेट, पिपिआर लगायत निर्मुल पर्न सरकार लागिपरेको बताए। व्यवसायिक पशुपालनको विकासका लागि केन्द्र, प्रदेश र स्थानीय तहको समन्वयमा काम गर्न सके पशुपालन क्षेत्रले अर्थतन्त्रमा ठूलो योगदान दिने बताइएको छ। कृषि उत्पादन अन्तर्राष्ट्रिय बजारसम्म पुर्याइने नेपाली कृषि उत्पादन विश्वबजारसम्म पुर्याउन गैरआवासीय नेपालीहरुले सघाउने भएका छन्। नेपालको अर्गानिक उत्पादनको विश्व बजारमा माग बढ्दै गएकाले उत्पादन विश्वबजारसम्म पुर्याउन गैरआवासीयहरु उत्साहित देखिएका हुन्। केमिकल, विषादी तथा एन्टिबायोटिकको प्रयोग बढिरहेकोमा चिन्ता व्यक्त गर्दै अर्गानिक खेतीमा ध्यान दिन सके स्वदेश तथा विश्वबजारमै बिक्रीको समस्या नहुने उनीहरुले उद्घोष गरे।"
बा २ ज ५११,"लकडाउन घोषणा हुँदा केही दिन भन्दै मन बुझायो कृष्णमोहनले। विकल्प नभएपछि ट्याक्सीमा परिवारै गाउँ गयो। चालक अरू पनि थिए गाउँ फर्किने। गाउँमा बसोबास भएका केही मानिसले सहर छाडे। कृष्णमोहनको गाउँ घुमाइ नमज्जा भएन। फोन गर्दा निःशुल्क बज्ने कोरोना सन्देश झन् गज्जब मान्यो। सन्देश सुन्न पनि आफ्नाले आफ्नैलाई घन्टी बजाए। सरकारले जारी गरेको सामाजिक दूरीको आदेश पनि रमाइलोको माध्यम बन्यो। ऊ सहरबाट कोरोना आए, केही गाउँलेले जिस्क्याए। ओइ कोरोना ! नजिक नआइज है, एकले अर्कोलाई घचेटे। दुई मिटर है, दुई मिटर, हातमा लट्ठी लिएर नजिक आएकालाई घोच्दै जिस्किए कोही। फलानो विदेशबाट कोरोना बोकेर आएको छ रे !, चियोचर्चो गर्नेहरू घुमिरहन्थे। हेर्दाहेर्दै गाउँकै स्कुल क्वारेन्टाइन स्थल बने। विदेशबाट आएकालाई त्यहीँ राखियो। गाउँमा दुईचार दिन खुब रमाइलो गरे, डर कम हँसिमजाक बढी भयो। कृष्णमोहनका परिवारले शक्ति बढाउन बेसार पानी, जीरा पानी, कागती पानी सुनेजति सबै थोक खाए। भुटेको धनियाँको धुलो प्रयोग गर्न थाले, चियापत्तीको साटो। बोझोको टुक्रा मुखमा हालेर चुसेनन् कि ! गाउँपालिकाले दिएको राहत दस किलो चामल, पाँच किलो दाल, तीन लिटर तेल, बेसार, मसला, कृष्णमोहनले पनि ल्यायो। खसी काटे, गाउँलेले बेमौसममा दसैं मनाए। भारतबाट फर्किनेहरू महाकाली नदीमा हामफालेर नेपाल पसेको समाचार हेरेर सरकारलाई एक झमट गाली गरे गाउँलेले। गाउँमा कसैले मास्क पनि लगाइटोपले। साबुन किने, केही दिन मिचिमिची हात धोए पनि। सहरमा लकडाउन उल्लंघन गर्नेलाई पुलिसले ठिंगुर्याएको देखेर दंग परे। बेलैमा गाउँ आएर बुद्धि पुर्याइएछ !, कृष्णमोहनले चिया पसलमा भन्यो। सहरमा खान नपाए गाउँ सम्झिन्छौ, चियापसलेले मुखभरिको जवाफ दियो। आफ्नो घर, खेतबारी यहीँ छ, नआएर कहाँ जानु बुढा ?, कृष्णमोहनले प्रतिकार गरे पनि ट्याक्सीको किस्ता र ब्याजको चिन्ताले मन भत्भती पोलिरहेको थियो। छट्पटिएर गाउँको खुला ठाउँमा पार्किङ गरेको ट्याक्सी हेर्न आइपुग्थ्यो ऊ। पुछपाछ गथ्र्याे अनि स्टार्ट गरेर एकछिनपछि फर्किन्थ्यो। कृष्णमोहनको बिहानबेलुकाको छाक किनेरै टार्नु पथ्र्यो। सबै कुरा जोरजाम पार्दा झन् धेरै खर्च भयो। सरकारी राहत पनि स्वाहा ! लकडाउन थपियो। गाउँ फर्किएकाहरूको रमाइलो कम हुन थाल्यो। कृष्णमोहनको खल्ती रित्तियो। गाउँमा कोरोना संक्रमित पनि देखिए। मास्क च्यातियो। काठमाडौंमा २५ रुपैयाँमा किनेकै हुलियाको मास्कलाई तीन सय तिर्न पर्यो गाउँमा त झन्। लकडाउनको अवधि थपिएपछि चालकहरू झन् गम्भीर भए, छलफल त्यस्तै। गाउँपालिकामा पास मागेर काठमाडौं नै फर्किने हो कि के हो ?, कृष्णमोहनले सल्लाह माग्यो। तेरो ससुरो छ गाउँपालिकामा ! गएर के गर्छस्, ट्याक्सी चलाउँछस् ?, ६०६१ को चालकले बेस्मारी झपार्यो। कृष्णमोहनको निद्रा हरायो। पानी पिइरहन्थ्यो। कोरोनाबाट होइन, कोठाको भाडा, छोराछोरीको स्कुलको फी, बैंकमा तिर्नुपर्ने गाडीको किस्ताको रकमले झस्कियो। हामीलाई मात्रै परेको हैन, सबै मान्छेलाई कति घाटा लागेको छ ! अरूलाई हेरेर मन बुझाउनु न, पिरोलिएका श्रीमान्लाई श्रीमतीले सम्झाउन खोजी। केही खुकुलो भयो लकडाउन। परिवार छोडेर राति नै काठमाडांै हानियो कृष्णमोहन। सहर पस्दाको खुसी साट्न नपाउँदै ऊ खस्रक्क भयो। ट्याक्सीको स्टार्ट बन्द भयो। ठेलेर छेउ लगायो। मोबिलपानी चेक गर्यो। सबै ठीक थियो। जानेजति गर्यो तर स्टार्ट भएन। सधैं बनाउने गरेको मिस्त्रीको फोन पनि उठेन। रात पर्यो। सबैतिर सुनसान भयो। आफ्ना बाध्यता पुलिसलाई बतायो। झुपुक्क निद्रा नलागुन्जेल ट्याक्सी धकेल्यो। भक्तपुरको ठिमी आइपुगेछ ! ट्याक्सीमा भोकै सुत्यो। बिहान ठिमीको गल्लीमा चिया पसल खुल्यो। चिया र बिस्कुट खायो। रात परुन्जेल पख्र्याे, ट्याक्सी धकेलेर ग्यारेज पुर्यायो। भोलिपल्ट साँझ कोठा जान लाग्दा पुलिसले एक घण्टा नियन्त्रणमा लियो। कोठामै क्वारेन्टाइनमा बस्नू, पुलिसले धम्क्यायो। गाउँमा भए बोल्ने मान्छेहरू हुन्थे। सहरमा एक्लो भयो। झन् निराश ! यस्तो संकटमा पनि उधारो !, सधैं सामान किन्ने पसलले सामान दिएन। खाना खाने होटल बन्द थियो। केही पार्टी प्यालेसमा कहिलेकाहीँ खान खुवाउने कुरा सुन्यो। ऊ लाइन लाग्यो। उसको घरबेटीले लाइन नलागी खानाको प्याकेट पायो। महिना पुग्नु पाँच दिनअघि नै बैंकले हरेक दिन किस्ता तिर्ने म्यासेज पठाउँथ्यो। म्यासेजलाई थाहा नपाएझैं गर्यो उसले आज पनि। घरबेटी भाडा माग्न आएको रात उडुसले टोकेर सुत्नै सकेन। आफ्नै ओछ्यान खुब बिझायो। पसिना पसिना भयो। राति नै उठेर ओछ्यानभरि मेटासिट छर्कियो। बिहानपख आँखा झुपुक्क लागेछन्। बिउँझिँदा घाँटी दुख्यो। ज्वरो पनि आयो। कृष्णमोहनको सात्तो गयो। डराउँदै डराउँदै ग्यारेज पुग्यो। हालखबर सोध्ने कोही थिएनन्। ग्यारेजमै झोक्राएर बस्यो। दस बज्नेबित्तिकै बैंकबाट फोन आयो। ट्याक्सीको किस्ता तीन महिनादेखि रोकिएको थियो। फोन गर्ने बैंककी कर्मचारीलाई दिने जवाफ भेटेन। अचानक टाउको दुख्यो उसलाई। रिँगटा लाग्यो। आँखा तिरमिराए। दुईवटा थिनआरारोट बिस्कुट देऊ देऊ श्याम दाइ, पैसा छैन है पछि दिन्छु, पसलेले पैसा माग्दामाग्दै कुरै नसुनी ऊ ग्यारेजतिर लाग्यो। आफू भोकै भए पनि बिस्कुट कुकुरलाई खुवायो। नखाएको दुई दिन भइसकेको थियो। झुस्स दाह्री फुलेको अनुहार ट्याक्सीको ऐनामा हेर्यो। अनुहार कालो देख्यो। लुगा मैलो भएछ ! ट्याक्सीलाई प्रेमले सुम्सुम्यायो। उसको मुटुको चाल छिटो चल्यो। ग्यारेजबाट निस्कँदा कुकुर पछिपछि लागे। त्यही बाटोमा थुचुक्कै बस्यो ऊ। दुवै कुुकरको घाँटीमा कन्याइदियो। दुइटै कुकुरले चाटे, निधार, जीउ र मुखतिर। कुकुरलाई फेरि ग्यारेजमा पुर्याएर फर्कियो। दुइटै कुकुर कुइँकुइँ गर्दै कराए। सुनसान सहर हेर्दैहेर्दै कोठाबाट ग्यारेज फर्कियो। धकेलेर ट्याक्सी ग्यारेजबाहिर सडकमा ल्यायो। चालक सिटमै बस्यो। बोत्तलको मेटासिट सबै घुट्क्यायो। कुकुर कुइँकुइँ गर्दै कराए। सबैतिर चाटे, मुखबाट निस्किएको सेतो फिँज पनि। कृष्णमोहनले लामो, निकै लामो मौनता रोज्यो। हो, सरकारलाई एक शब्द पनि गाली नगरी उसले ट्याक्सीभित्रै आफूलाई कहिल्यै नउठ्ने गरी सुताइदियो।"
आगोको भुंग्रोबाट निस्केर डढेलोतिर,"यात्रा भनेपछि हुरुक्कै हुन्छु। यात्रामा मजाले रमाउन सक्छु। यात्रा भन्दै सबै एउटै कहाँ हुन्छ र ? भारतको वृन्दावनबाट काठमाडौंसम्म जमिनको यात्रा सधैंभन्दा ठ्याक्कै उल्टो भयो। कोरोना महामारीले फैलाएको त्रास र मानसिक सन्त्रास। सार्क लिटरेचर फेस्टिभलमा सन् २०१९ को मार्च १३ देखि १६ सम्म सहभागी भएर २० मार्चमा काठमाडौं जाने योजना र टिकटसहित ७ मार्चमा नयाँदिल्ली ओर्लिएको थिएँ। वृन्दावन पुगेर पत्नीसँगै काठमाडौं फर्किने टिकट थियो। कोरोनाकै कारण फेस्टिभल पनि स्थगित भयो। २० मार्चमा भारतीय वायुसेवा भिस्टारा को जेटमा काठमाडौं जाने तयारी थियो। यो कुरा अस्ट्रेलियास्थित कन्सुलेट जनरलको अफिसमा काम गर्ने साहित्यकर्मी नीरू त्रिपाठीलाई सुनाएँ। उनले भनिन्, नेपाल सरकारले एनआरएन कार्ड होल्डरलाई अन एराइभल भिसा बन्द गरेको छ, बुझेर जानुस्, नत्र विमानस्थलमा समस्या होला। कुरो सही रहेछ। १४ मार्चदेखि लागू हुने गरी एनआरएन कार्डवाहकलाई प्रवेश अनुमति रहेनछ अन अराइभल भिसामा। काठमाडौंको यात्रामा ब्रेक लाग्यो। नेपालमा लकडाउन थपिँदै गयो। हामीले पाउने अन अराइभल भिसाको प्रतिबन्धले निरन्तरता पाउँदै गयो। साढे ५ महिना वृन्दावनमा लकडाउन भयौं हामी। खासमा साहित्यकार सरिता अर्यालले बुहारीलाई वनारसबाट काठमाडौं ल्याउँदाको फेसबुक स्टाटसले मोटरबाटो काठमाडौं जाने हुटहुटी जगायो। त्यसका लागि परराष्ट्रमा कार्यरत कृसु क्षेत्रीले पहिलो सूत्र बताए। उनकै सुझावअनुसार रुपन्देहीका प्रजिअलाई निवेदन पठाएँ, त्यसपछि त्यो निवेदन त्यहाँबाट गृह मन्त्रालय पुग्न, गृहबाट परराष्ट्र मन्त्रालय पुग्न कवयित्री मीना श्रेष्ठको अथक मेहनतले काम गर्यो। परराष्ट्रबाट निर्णय भएर जान परराष्ट्र मन्त्रालयका अधिकृत हरश्चन्द्र घिमिरे सहयोगी बने। अन्ततः नेपाल प्रवेशको सहजीकरण भयो। भारतमा महाराष्ट्रपछि कोरोनाले सताएका राज्यहरूमा वृन्दावनको राज्य उत्तर प्रदेश तथा दिल्ली प्रमुख खतरायुक्त राज्य थिए। साहित्यकारचिकित्सक रविन्द्र समीरले स्वदेश फर्कन सुझाव दिइरहेका थिए। दिल्लीकाठमाडौं विमान चल्ने कुनै सम्भावना देखिएन। स्यानिटाइज्ड गरिएको गाडी वृन्दावनदेखि सुनौलीसम्म बुक गरियो। ७५० किलोमिटर बाटो खतरारहित थिएन, नजिक अनि सहज पनि थिएन। विकल्प पनि थिएन। १३ अगस्टमा वृन्दावनबाट प्रस्थान गर्यौं। डबल मास्क, फेस सिल्ड र हातमा बेलाबेलामा स्यानिटाइजर लगाउँदै आधा बाटो राम्रै काटियो। लखनउमा ड्राइभरले गाडी चलाउँदै मोबाइलमा कुरा गर्दा बाटो बिराए। झन्डै आधा घण्टा अल्मलियौं। अचानक साथमा आएका भाइले बमिट गर्न थाले। उनको वमन कार्य निरन्तर रह्यो। कोरोनाको महामारीमा बमिट हुनुले शंका बढाउनु स्वाभाविकै थियो। उनी त आलसतालस भए। अलिबेर सुस्ताएपछि यात्रा सुरु भयो। म गाडी रोक्न लगाउँथे, उनी त्यही कामलाई निरन्तरता दिन्थे। कतै यिनलाई कोरोनाले छोएको थिएन ? आशंका तिखो सुइरो बनेर छातीभित्रै रोपियो। हिजो अस्तिसम्म त ठीकै थिए, आश्रममा पनि हुलहालमा कतै निस्कन्नथे। सुरक्षित नै ठानेका थियौं। यिनलाई कोरोना भए हामी सबै एकै चपेटामा पर्ने पक्का थियो। ड्राइभर चुप थिए। श्रीमती चुप अनि म पनि चुप। सबैभित्र आशंकाको आँधीबेहरी चलिरहेको थियो। तर, यसको निदान केही थिएन, जे पर्ला सोही टर्ला भन्नेबाहेक। सहरी क्षेत्रको बाटोमा मास्क लगाएका र बेफिक्री मास्कबेगर विचरण गरिरहेका स्त्रीपुरुष देखिए। भारत पूरै आक्रान्त छ कोरोनाले, समाचार त्यत्तिकै आतंकपूर्ण। तर, मानिस त्यसबाट कसरी बेखबर हुन सकेका होलान् ? अज्ञानता हो कि अविश्वास ! अथवा के ? मैले केही सोच्नै सकिनँ। करिब १३ घण्टामा ७५० माइल बाटो तय गरी सुनौली आइपुगियो। भारतीय अध्यागमनका कर्मचारीले सक्दो दुःख दिने प्रयास गरे। अन्ततः प्रस्थानका लागि छाप लगाइदिए। पहिलोपटक आफ्नै देशका गाउँठाउँ बिरानिएको महसुस भइरहेको थियो मलाई। ड्राइभरको अस्वस्थताको लक्षण कोरोनाको लक्षणसँग पूरापूर मिल्दोजुल्दो थियो। अब हामीलाई पक्का भइसकेको थियो, यिनलाई कोरोना भएको छ। अब हामी पनि त्यसबाट मुक्त हुन सम्भव छैन। त्यस्तो डरलाग्दो अवस्थाको भारतबाट सुरक्षित आएका हामी अब यो के भयो भन्ने चिन्ताले नराम्ररी चिमोटिन थाल्यौं। सिमानामा गाडी र ड्राइभर तयारी अवस्थामा थियो। भतिज हिमाल गिरीले भैरहवाकै धर्मराज गिरीसँग सम्पर्क गराइदिएका थिए। उनले गाडीको व्यवस्था मिलाइदिए र ड्राइभरले सुरक्षित होटलमा बास बसाएर काठमाडौं पुर्याउँदै थियो। गाडीमा सामान राखेपछि म नेपालको अध्यागमनमा पुगें आगमनको छाप लगाउन। अध्यागमनका हाकिम बुटवल पुगेका रहेछन्। बिनामास्क एक कर्मचारी अध्यागमन अफिस कुरिरहेका थिए। उनले हाकिमसँग फोनमा सम्पर्क गराए। नेपाल सरकारकै निर्णयले आएको भनेपछि उनले कुनै चिठी नआएको र भोलि ९ बजे अफिस खुलेपछि हेरौंला भन्ने जवाफ दिए। भोलिपल्ट सीडीओ कार्यालयबाट सबै कागजात आएपछि झन्डै १ बजे भैरहवाबाट काठमाडौंका लागि बाटो फुकुवा भयो। सँगै आएका भाइ रातभरिमा ठीक भइसकेका थिए। अनुहारले उनी स्वस्थ छन् भनेर आश्वस्त भयौं। राति ढिलो गरी भए पनि पुगिनेमा आश्वस्त थियौं। तर गाडी केहीअगाडि बढ्दै थियो। चालक महोदय त साँक्क, सुँक्क गर्न पो थाले। खोक्न थाले। थुक्न थाले। मास्क उनको चिउँडोमा झुन्डिएको थियो। हिजोको भन्दा आजको आतंक डरलाग्दो बन्दै गयो। गाडी बीचैमा छोड्न पनि सकिन्नथ्यो। तिनलाई मैले स्ट्रेप्सिल दिएँ, एकदुईवटा खाएपछि त्यो पनि लिन मानेनन्। बरु खैनी मुखमा हाले। उनको नाक बगिरहेको थियो। निरन्तर खोक्दै थुक्दै गरिरहेका थिए। बाटोमा होटल, पसल सबै बन्द थिए। कताकता बिरानो लाग्थ्यो जता हेरे पनि। पहिलोपटक आफ्नै देशका गाउँठाउँ बिरानिएको महसुस भइरहेको थियो मलाई। ड्राइभरको अस्वस्थताको लक्षण कोरोनाको लक्षणसँग पूरापूर मिल्दोजुल्दो थियो। अब हामीलाई पक्का भइसकेको थियो, यिनलाई कोरोना भएको छ। अब हामी पनि त्यसबाट मुक्त हुन सम्भव छैन। त्यस्तो डरलाग्दो अवस्थाको भारतबाट सुरक्षित आएका हामी अब यो के भयो भन्ने चिन्ताले नराम्ररी चिमोटिन थाल्यौं। यस्तै अन्योल र आतंकित हुँदै साढे ७ बजे खानीखोला आइपुग्यौं। त्यहाँ हाम्रो यात्रा रोकियो। ७ बजेपछि काठमाडौं प्रवेश बन्दको नियमले अड्काएको थियो। त्यसरी अड्किनेहरूको लाम र हुल लामो र ठूलो थियो। होटल खोल्न प्रतिबन्ध थियो। के अब हामीले के खाएर सडकमै पूरा रात बिताउनुपर्ने हो ? हामीले गाडी रोकेको सामुन्नेको होटलवालाले खाना खाने भए मात्र पिँढीको बास दिने बताए। क्यै नलागेपछि त्यो पनि विकल्प देखियो। तर, ड्राइभरले कतै फोन गरेर होटलको बन्दोबस्त गर्यो। त्यो रहेछ, सिदासादा होटल। सुत्नलाई कोठा पनि पाइयो। साँझको खाना ६ महिनापछि पहिलोपटक नेपाली स्वादको खान पाइयो। थपीथपी खाएँ, एक किसिमले मीठो तृप्ति भयो। भोलिपल्ट बिहान सखारै हामी नागढुंगातिर लाग्यौं। नागढुंगा पुग्नै महाभारत भयो। पुग्न ता पुगियो। सबै विवरण भनेपछि प्रहरीको मोटरसाइकलले स्कर्टिङ गरेर ढुंगेअड्डा पुगियो। अर्को वाहनले स्कर्टिङ गर्दै बल्खुस्थित खसीबजार परसम्म पुग्यौं। त्यसपछि अर्को वाहनले स्कर्टिङ गर्दै कीर्तिपुर गेटबाट अलि पर रहेको होल्डिङ सेन्टर र क्वारेन्टाइनस्थल पुर्यायो। अब हामीले आफ्नै निवासमा होम क्वारेन्टाइनमा बस्ने अनुमति प्राप्त गर्नु थियो। त्यसका लागि वडाको सिफारिस चाहिने रहेछ। साहित्यकार एवं छिमेकी राजेन्द्र पराजुलीमार्फत वडाका नगर सदस्यसँगको फोन वार्तापछि त्यो गाँठो पनि फुक्यो। यात्रामा यतिविघ्न गाँठा पनि हुँदा रहेछन्, वर्षौंको यात्रा र अमेरिकालगायतका थुप्रै देशको भ्रमणले पनि नसिकाएको पाठ यो यात्राले सिकायो। सात सय किलोमिटरको यो यात्रा मेरा लागि अविस्मरणीय गुरु बन्यो। तीनकुनेस्थित घर त पुग्यौं तर घर पुगेजस्तो लागिरहेको थिएन। आफ्नो जन्मभूमि पनि कता कता बिरानो बिरानो लागिरहेको थियो। अब हामीले निष्ठापूर्वक होम क्वारेन्टाइनको पालना गर्ने कर्तव्य मात्र बाँकी थियो। कोरोनाको भुंग्रोबाट कोरोनाको डढेलोले विक्षिप्त बनाएका क्षेत्रहरू पार गरेका थियौं। यो नसोचेको र कल्पनै नगरेको अनुभूति थियो, जसरी कोरोनाले यसरी विश्वलाई आतंकित पार्ला भनेर कसैले सोचेको थिएन त्यसैगरी भयो हाम्रो यात्रा पनि ! यात्राभन्दा ठूलो गुरु त कोरोना भइदियो। कतै नदेखिने कतै नभेटिने कोरोनालाई के भन्नु खै ?"
भेटिन थाले दुर्लभ पन्छी,"काठमाडौं : काठमाडौं उपत्यकामा वर्षौं नदेखिएको झिली नामको जलपन्छी यो साता भक्तपुरको मनोहरा खोलामा देखियो। उपत्यकामै आँसीठुडे पन्छी चार दशकपछि गत ९ गते सोही खोला किनारमा विचरण गर्दै गरेको पाइयो। मण्डारिनहाँस डेढ दशकपछि गत पुसमा सुनसरीको बर्जु ताल, नारायणी नदी र तनहुँको मस्र्याङ्दी जलविद्युत्को ड्यामसाइटमा भेटियो। कालो टाउँके हाँस पनि वर्षौंपछि हिउँदयामकै बेला जगदीशपुर तालमा देखियो। काठमाडौं उपत्यका र नेपालमा प्रायः देखिन छोडेका यस्ता जलपन्छी कोरोना कहरै बीचमा संरक्षणकर्मीले भेटेका छन्। कोरोना संक्रमणले विश्व नै आक्रान्त भइरहेका बेला चितवन, कोसी, दैलेखलगायतका ठाउँमा करिब दुई दर्जन लोपोन्मुख र दुर्लभ पन्छीका प्रजाति देखिएकाभेटिएका छन्। झिली चरा चीनलगायत उत्तरी ध्रुवको रैथाने भन्ने बुझाइ रहेकोमा यसपटक मनोहरामा बच्चासमेत कोरलेको पाइएपछि अनुसन्धानको पाटो फराकिलो भएको पन्छीविद् डा हेमसागर बराल बताउँछन्। उनी भन्छन्, राष्ट्रियस्तरमा दुर्लभ र अतिसंकटापन्न सूचीमा रहेका यस्ता पन्छी देखिनु निकै खुसीको कुरा हो, यसले पन्छीको बसाइसराइ, अन्य आनीबानी, विश्वव्यापी तापमान र वातावरणमा आइरहेको परिवर्तनबारेमा पनि बुझ्न मद्दत गर्छ। यसअघि प्रायः नेपालमा नदेखिने मण्डारिन हाँसलगायतका जलपन्छी फिरन्ते सूचीमा रहेकोमा अब नियमित हिउँदे आगन्तुक बन्ने संकेत देखिएको बरालले बताए। नेपालमा ८ सय ८८ प्रजातिका पन्छी अभिलेख भएको छ। तीमध्ये करिब ६ सय रैथाने प्रजाति रैथाने सूचीमा सूचीकृत छन्। हिउँदयामको सुरुआतसँगै करिब डेढ सय प्रजाति चीन, मंगोलिया, रुसको साइबेरिया र आसपासका भेगबाट जाडो छल्न नेपाल आउने गर्छन्। राष्ट्रिय निकुञ्ज तथा वन्यजन्तु संरक्षण विभागका अनुसार करिब ६५ प्रजाति विचरणका क्रममा गर्मीयाममा आउँछन्। नेपालमा अभिलेख भएकामध्ये २९ प्रजाति बटुवा र ७४ प्रजाति फिरन्ते सूचीमा छन्। बसाइसराइको क्रममा नेपालको बाटो हुँदै अन्यत्र जाने प्रजाति बटुवा र बाटो बिराएर फाट्टफुट्ट मात्रै देखिनेलाई फिरन्ते प्रजातिका रूपमा बुझ्ने गरिएको छ। पन्छीविद्हरूका अनुसार करिब ५० प्रजाति नेपाललाई ट्रान्जिट बनाएर अन्यत्र विचरणका लागि जान्छन्। त्यसैगरी करिब ७४ प्रजाति आक्कलझुक्कल देखिने फिरन्ते सूचीमा छन्। बटुवा पन्छी नेपालका नदी, सिमसार र जलाधार क्षेत्रमा बढीमा एक हप्ता हाराहारी आराम गर्ने र आफ्नो गन्तव्यतर्फ लाग्ने गर्छन्। यस्तो स्वभाव भएका जलपन्छीका प्रजातिलाई बटुवा प्रजातिका रूपमा बुझ्ने गरिएको नेपाल पन्छी संरक्षण संघ (बीसीएन)का संरक्षण अधिकृत कृष्ण भुसाल बताउँछन्। यस वर्ष हिउँदे आगन्तुकका केही प्रजाति विगतका वर्षभन्दा केही छिटो आउन थालिसकेका छन्। श्वेताखीभौं, मालकहाँस, विजुलागैरी लगायतका हाँसका प्रजातीसँगै बगाले बगेडी नेपाल आउने क्रम सुरु भइसकेको छ। श्वेताखीभौं दुई साता अघि नै कैलालीको घोडाघोडी ताल र काठमाडौंको बागमतीमा देखिएको भुसालले बताए। उनका अनुसार मालकहाँस गत साता काठमाडौंमा र विजुलागैरी नवलपरासीको कावासोतीमा देखिएको छ। आज अंग्रेजी महिना अक्टोवरको दोस्रो शनिबार। यो दिनलाई पन्छीको विश्व बसाइँसराइ दिवसका रूपमा मनाउने गरिन्छ। संयुक्त राष्ट्रसंघको आह्वानमा हरेक वर्ष मे महिनाको दोस्रो र अक्टोबर महिनाको दोस्रो शनिबार यस्तो दिवस मनाइन्छ। यो वर्षको दिवस पन्छीले जोड्छन् हाम्रो संसार नाराका साथ मनाइँदैछ। सन् २००६ देखि अफ्रिका, युरोप र एसियाका केही मुलुकमा मे महिनामा मनाउने गरिएको यो दिवस सन् २००१८ देखि वर्षमा दुई पटक मनाउन थालिएको हो। दिवसका अवसरमा पन्छी अवलोकनसँगै लोपोन्मुख र दुर्लभ पन्छीको महत्व, पन्छीले पारिस्थितिक प्रणालीमा पुर्याउने महत्व लगायतका बारेमा विभिन्न सचेतनामूलक कार्यक्रम गरिन्छ। नेपालमा बीसीएन, पोखरा बर्ड सोसाइटी, हिमालयन नेचर, वर्ड एडुकेसन सोसाइटी, कोसी बर्ड सोसाइटीजस्ता संघसंस्थाले यस्तो कार्यक्रम गर्दै आएका छन्।"
जनप्रतिनिधिलाई अभिमुखीकरण,"काठमाडौं : गाउँपालिका राष्ट्रिय महासंघ नेपाल र वर्ल्ड भ्यु नेपालको संयुक्त आयोजनामा गाउँपालिकाहरूका लागि प्रभावकारी सञ्चार र सूचना सञ्जालीकरण विषयक भर्चुअल अभिमुखीकरण कार्यक्रम सम्पन्न भएको छ। देशका सबै गाउँपालिकाका लागि सुरु भएको यो अभिमुखीकरणमा गाउँपालिकाका प्रवक्ता, दलित महिला सदस्य र सूचना प्रविधि अधिकृत गरी करिब एक हजारभन्दा बढी व्यक्तिले भाग लिएका छन्। कार्यक्रमको सहजीकरण सञ्चारकर्मी केदार शर्मा र रमेश खड्काले गरेका थिए। गाउँपालिका महासंघबाट भएका प्रस्तुतिहरूमा विमल पोखरेल, राजेन्द्र प्याकुरेल, आशिष मानन्धर, गीता श्रीष, नीता राउतले सहजीकरण गरेका थिए। गाउँपालिका राष्ट्रिय महासंघका अध्यक्ष होमनारायण श्रेष्ठले कार्यक्रमले सामाजिक सञ्जालका माध्यमलाई कसरी सकारात्मक रूपमा प्रयोग गर्ने र गाउँपालिकाहरूमा भएका असल अभ्यासहरूलाई कसरी सञ्जालीकरण गर्ने भन्ने सम्बन्धमा महत्त्वपूर्ण सिकाइ भएको बताए।"
सुरक्षित छैनन् छोरी,"सुर्खेत : एसईईको परीक्षा केन्द्र घरदेखि टाढा भएकाले उनी कोठा भाडामा बसेकी थिइन्। एसईईको परीक्षा दिने दिन पनि नजिकिँदै थियो। तर, उनले परीक्षा नै दिन पाइनन्। सुर्खेतको पन्चपुरी नगरपालिकास्थित बाबियाचौरमा उनीमाथि बलात्कार भयो। प्रहरी जवान नै बलात्कारमा संलग्न भएको उक्त घटनामा बालिका गोरीकला रोकायाको हत्या भयो। यो घटना हो, २०७४ चैतको। बलात्कारपछि हत्या गरिएकी गोरीकलाको शव उनी बस्दै आएको कोठामा भेटिएको थियो। सल्यानको कालागाउँमा १० वर्षीया बालिकामाथि बलात्कार भयो। २०७२ को उक्त घटनामा पनि आफन्तले छोरीलाई जोगाउन सकेनन्। गाउँकै युवाले बालिका मीना कुमाइको बलात्कारपछि हत्या गरिदिए। गोरीकला र मीना मात्र होइनन्। पछिल्लो समय कर्णालीमा छोरीहरू आफन्त र चिनेजानेकाबाटै सुरक्षित छैनन्। सुर्खेतबाट घर जान हिँडेकी कालीकोटकी किशोरी मनशोभा न्यौपाने घरसम्म पुग्नै पाइनन्। तीन वर्षअघिको यो घटनामा मनशोभामाथि बीच बाटोमै बलात्कार भयो। कर्णाली राजमार्गअन्तर्गत दैलेखको आठबीस नगरपालिकाको एक होटलमा बन्धक बनाएर उनीमाथि बलात्कार भयो। किशोरीले आफूमाथि बलात्कार भएको घटना प्रहरीलाई जानकारी दिने बताएपछि विष खुवाएर उनको हत्या गरिएको प्रहरी अनुसन्धानबाट खुलेको थियो। पछिल्ला घटनाहरूलाई केलाउँदा पनि कर्णालीमा छोरीहरू आफन्त, चिनेजानेका व्यक्ति र सुरक्षाकर्मीबाट नै सुरक्षित छैनन्। बालिका र किशोरीहरूलाई विभिन्न प्रलोभनमा पारेर आफन्त तथा चिनेजानेकै व्यक्तिले बलात्कार र हत्या गर्ने गरेको प्रहरीको भनाइ छ। सूचना प्रविधिको पहुँचका कारण बलात्कारका घटना बढेको र छोरीहरू असुरक्षित बन्दै गएको कर्णाली प्रदेश प्रहरी कार्यालय सुर्खेतले जनाएको छ। आफन्तबाटै बालिकाहरू सुरक्षित छैनन्, प्रायः चिनेजानेकाबाटै बलात्कार र हत्या हुने गरेको छ, प्रदेश प्रहरी कार्यालयका प्रवक्ता एसएसपी राजेशनाथ बाँस्तोलाले भने, छोरीहरू बचाउन आफन्तहरू नै चनाखो हुनुपर्छ, प्रहरीले पनि बालिकालाई सुरक्षित राख्न अपराधीलाई कानुनी दायरामा ल्याउन तत्काल रेस्पोन्स गर्दै आएको छ। आफन्त र विश्वास गरिएका व्यक्तिबाटै विश्वासघात हुँदा बालिकाहरू थप असुरक्षित हुन थालेको प्रहरीको निष्कर्ष छ।"
जापानले आधुनिक ग्लोबल इन्जिनियरहरुको उत्पादन गर्ने,"जापानको क्योतो शहर स्थित क्योतो युनिभर्सिटी अफ एडभान्स साइन्सले इन्जिनियरिङ् जगतमा एक नयाँ आधुनिक पूर्ण बिग्यता इन्जिनियर उत्पदान गर्ने उदेश्यले आधुनिक शैलीको गोल्वल इन्जिनियरिङ् कोर्षको शुरुवात गरेको छ । आजको विश्वमा प्रचलित परमपरागत इन्जिनियरिङ् कोर्शहरुले द्रुत गतिमा विकशित हुँदै गरेको टेक्नोलोजीमा खासै केहि काम गर्न नसक्ने र उनीहरुको बिग्यताले नँयानँया कुराहरुको आविष्कार गर्न र हालको विश्व अर्थतन्त्रलाई खासै टेवा पुग्दैन । अब विश्वलाई हरेक क्षेत्रको ज्ञान भएको आधुनिक पूर्ण बिग्यता इन्जिनियरको आवश्यक्ता छ। पूर्ण बिग्यता भएको इन्जिनीयर बिना आजको बिश्व औधोकिकरणमा विकशित हुँदै गरेको प्रबिधिसँग मेल खाँदैन। क्योतो युनिभर्सिटी अफ एडभान्स साइन्सले आधुनिक पूर्ण बिग्यता इन्जिनियर उत्पदान गर्ने उदेश्यले जापानी भाषा बिना नै विश्वका कुनै पनि बिधार्थीले पढ्न सक्ने गरि आगामी २०२१ सेप्टेम्बर देखि अंग्रेजी माध्यमको पढाई संचालन गर्न लागेको छ । यसको मुख्य उद्धेश्य विश्वमा आधुनिक पूर्ण बिग्यता सहितको इन्जिनियर उत्पदान गर्नु हो । नेपाल जस्तो मुलुकका विधार्थीहरुलाई यो एउटा राम्रो अवसर हुन सक्छ । जसले विश्व औधोकिकरणमा विकशित हुँदै गरेको नयाँ नयाँ प्रविधिसँग मेल खाने ग्लोबल इन्जिनियरको उत्पदान हुनेछ र जापान, कोरिया, भारत, चाइना जस्ता विकशीत एशियन मुलुकहरुमा ईन्जिनियरहरूको मागलाई पुरा गर्न नेपाली इन्जिनीयरहरु सक्षम हुनेछ । क्योतो युनिभर्सिटी अफ एडभान्स साइन्सका इन्टरनेशनल अफिसको डाइरेक्टर ताकेदा कियोशिका अनुसार अबको विश्वमा परम्परागत कुनै एउटा क्षेत्रमा मात्र बिग्यता हाशिल गरेको इन्जिनियरको महत्व हुनेछैन । किनकि उसले जहिले पनि अरु क्षेत्रको इन्जिनियरको सहायता बिना आफु एक्लैले आधुनिक प्रविधिमा केहि गर्न सकिँदैन । नेपाली विधार्थिहरुले युनिभर्सिटीको नेपाल प्रतिनिधि आइ जी सी बिजिनेस होल्डीङ्ग जततउकःररष्नअअयलउरप्ग्ब्क्उजउ विशाल नगरबाट समेत आबेदन दिन सक्नेछन।"
यस वर्षको फूलपाती बढाइँ साङ्केतिक,"काठमाडौं : यस वर्षको फूलपाती बढाइँ धर्म, संस्कृति र परम्परालाई निरन्तरता दिन साङ्केतिकरूपमा मात्र आयोजना गरिने भएको छ। नेपाली सेनाले सैनिक मञ्च टुँडिखेलामा भव्य समारोहको आयोजना गरी फूलपाती बढाइँ हरेक वर्ष हर्षोल्लासका साथ मनाउँदै आएको छ। कोभिड१९ को सङ्क्रमणबाट सिर्जित परिस्थितिका कारण हर्षोल्लासका साथ नभई धर्म, संस्कृति र परम्परालाई जीवन्तता दिन प्रतीकात्मकरूपमा मात्र बढाइँ गरिने सैनिक प्रवक्ता सन्तोषवल्लभ पौडेलले जानकारी दिए। यस वर्ष फूलपाती अगामी कात्तिक ७ गते शुक्रबार परेको छ। उनले भने, 'स्वास्थ्यसम्बन्धी सम्पूर्ण मापदण्ड पूरा गरी हाम्रा मौलिक चाडबाडलाई निरन्तरता दिने उद्देश्यले पहिलाको तुलनामा साङ्केतिकरूपमा मात्र बढाइँ कार्यक्रम सञ्चालन गरिने योजना गरेका छौँ। अघिल्ला वर्षका बढाइँमा पूर्व,पश्चिम र दक्षिणपाटाबाट ८४८४ जनाको गुल्मले बढाइँ गर्थ्यो भने यस पटक सामाजिक दूरी कायम गरी २५२५ जनामा सीमिति गरिएको छ।' बढाइँ कार्यक्रममा प्रमुख अतिथिका रुपमा राष्ट्रपति सहभागी हुनेछिन्। विगतको जस्तो धेरै कार्यक्रम नगरी छोटो बढाइँ र टुकडीले सैनिक व्याण्ड प्रदर्शनी गर्ने कार्यक्रम रहेको सेनाले जनाएको छ। विगतमा सेनाबाहेक एक हजार २०० को सङ्ख्यामा विभिन्न क्षेत्रका महानुभावलाई आमन्त्रण गर्ने गरिएकामा यस पटक सेनासहित पाहुनाको सङ्ख्या १०० जनामा सीमित तुल्याइने छ। अघिल्ला वर्षमा सेनानीसम्मलाई सपरिवार बढाइँ कार्यक्रममा सहभागिताका लागि उर्दी हुने गरेकामा स्वास्थ्य मापदण्डका कारण यस वर्ष सहायकरथी दर्जासम्मलाई एक्लै आउने व्यवस्था गर्न लागिएको सैनिक प्रवक्ता पौडेलले बताए। उपस्थित हुने स्थानमा पञ्जा र स्यानिटाइजरको प्रयोग अनिवार्य गरिएको छ।"
टोखामा कोरोना सङ्क्रमित १३ सय नाघे,"काठमाडौं : टोखा नगरपालिकामा कोरोना सङ्क्रमितको सङ्ख्या एक हजार ३०० नाघेको छ। काठमाडौँको उत्तरी क्षेत्रमा रहेको टोखामा शुक्रबार ६६ सङ्क्रमित थपिएसँगै नगरपालिकाभित्र कूल सङ्ख्या एक हजार ३०१ पुगेको हो। सबैभन्दा थोरै वडा नं १ मा २८ र सबैभन्दा धेरै वडा नं ८ मा १५६ सङ्क्रमित भेटिएका छन्। टोखामा ११ वडा छन्। यस्तै, वडा नं १ मा २८, २ मा ६२, ३ मा १५२, ४ मा ६३, ५ मा १३६, ६ मा १३३, ७ मा १५५, ८ मा १५६, ९ मा ८७, १० मा १०४ र ११ मा ९८ सङ्क्रमित भेटिएका हुन्। यस्तै विभिन्न ठाउँमा बसोबास गरेका र टोखा नगरपालिकामा पिसिआर परीक्षण गरेका १२७ सङ्क्रमित फेला परेका छन्। हालसम्म फेला परेकामध्ये ७३६ पुरुष र ५६५ महिला रहेका छन्। कोरोना सङ्क्रमितमध्ये ८०७ जना निको भएर घर फर्किसकेका छन् भने ४८९ जना सक्रिय सङ्क्रमित छन्। सक्रिय सङ्क्रमितमध्ये ४११ होम आइसोलेशन र ५६ बिरामीको उपत्यकाका विभिन्न अस्पतालमा उपचार भइरहेको नगरपालिकाका प्रवक्ता बच्चुराज बस्यालले राससलाई जानकारी दिनुभयो। जसमध्ये २२ जना अहिलेसम्म सम्पर्कविहीन छन्। टोखामा हालसम्म कोरोना सङ्क्रमणबाट पाँच जनाको मृत्यु भइसकेको छ। मृत्यु भएकामध्ये वडा नं ४ मा एक, ६ मा एक, ८ मा एक र ९ मा दुईजना छन्। नगरपालिकाले कोरोना सङ्क्रमित बिरामीको उपचारका लागि टोखा चण्डेश्वरी प्राथमिक स्वास्थ्य केन्द्रमा १७ श्ययाको आइसोलेशन सेन्टर स्थापना गरेर बिरामीको उपचार गराउँदै आएको छ। नगरपालिकामा कोरोना सङ्क्रमितको दर बढेसँगै उक्त आइसोलेशन सेन्टरको समेत स्तरोन्नति गरिने नगरप्रमुख प्रकाश अधिकारीले बताए। नगरपालिकाभित्रका सबै वडामा टोखाले पिसिआर परीक्षणको दायरालाई समेत बढाएको छ। हालसम्म झण्डै पाँच हजार व्यक्तिको पिसिआर परीक्षण गरिसकेको छ। टोखाले यसअघि नै कोरोना पोजिटिभ देखिएर होम आइसोलेशनमा बसेका बिरामीलाई प्रतिदिन ३५० रुपैयाँ भत्ता दिने निर्णय गरिसकेको छ। नगरप्रमुख अधिकारीले नगरपालिकाभित्र कोरोना सङ्क्रमितको सङ्ख्या बढ्दै गए नगरपालिकाभित्र रहेका ग्राण्डी अन्तर्राष्ट्रिय अस्पताल धापासी, ग्रिनसिटी अस्पताल वसुन्धरा, अल नेपाल अस्पताल सामाखुशी र विनायक अस्पताल गोँगबुसँग सहकार्य गरेर बिरामीको उपचार गरिने बताए।"
एनआरएनएसँग सहकार्य,"काठमाडौंब्रसेल्स: प्रधानमन्त्री केपी शर्मा ओलीले समृद्ध नेपालको सपना पूरा गर्न गैरआवासीय नेपाली संघसँग सहकार्यका लागि सरकार उत्साहित रहेको बताएका छन्। मुलुकको विकासका निम्ति प्रविधि तथा ज्ञानको प्रयोग गर्न आवश्यक रहेको भन्दै प्रधानमन्त्री ओलीले ज्ञान, सीप र प्रविधिको विकास अब नेपाल आफैंले गर्ने र आवश्यक प्रविधि भित्र्याउने बताए। शुक्रबारदेखि भर्चुअल माध्यमबाट सुरु भएको गैरआवासीय नेपाली संघको दोस्रो विश्व ज्ञान सम्मेलनलाई सम्बोधन गर्दै प्रधानमन्त्री ओलीले आफ्नै देश समृद्ध र सक्षम बनाउन चाहने एनआरएनको सोचलाई सरकारले उत्साहका साथ लिएको प्रतिक्रिया दिए। नेपाली अर्थतन्त्र अझै सक्षम नभइसकेकाले बाहिरी लगानी भित्र्याउन आवश्यक रहेको र त्यसमा एनआरएनएले महत्त्वपूर्ण भूमिका खेल्न सक्ने प्रधानमन्त्री ओलीको भनाइ थियो। गैरआवासीय नेपाली संघले उठाएको माग सरकारले पूरा गर्ने क्रममा रहेको बताउँदै प्रधानमन्त्री ओलीले गैरआवासीय नेपालीलाई नागरिकता प्रदान गर्ने विषय अघि बढिसकेको जानकारी दिए। यसैगरी सरकारको पहिलो प्राथमिकता जनताको जीवन रक्षा रहेको बताउँदै प्रधानमन्त्री ओलीले कोरोना महामारीका बेला जनतालाई केही अप्ठ्यारो नहोस् भन्नेमा सरकारले पूर्णत ध्यान दिइरहेको बताए। यसैगरी परराष्ट्रमन्त्री प्रदीपकुमार ज्ञवालीले कोरोना महामारीले बहुआयामिक चुनौती थपिएको भन्दै ती चुनौतीको सामना गर्न विश्वभर छरिएर रहेका ऊर्जावान् नेपालीको सहयोग अपरिहार्य हुने बताए। नेपाल उद्योग वाणिज्य महासंघकी अध्यक्ष भवानी राणाले गैरआवासीय नेपालीले नेपालको अर्थतन्त्र चलायमान बनाउन एनआरएनएसँग सहकार्य गर्न निजी क्षेत्र तयार रहेको बताइन्। एनआरएनएका संस्थापक अध्यक्ष डा उपेन्द्र महतोले मातृभूमिलाई यतिबेला ज्ञान, सीप र बौद्धिकताले अघि बढाउनुपर्ने बेला भएकोले त्यही आवश्यकता पूर्ति गर्न सम्मेलन प्रभावकारी हुने विश्वास व्यक्त गरे। नेपाली विज्ञ तथा उद्यमीले स्वास्थ्य र कृषि क्षेत्रमा ठोस योजना ल्याए त्यसको लागि पुँजी संकलनको जिम्मा आफूले लिने उनले स्पष्ट पारे। एनआरएनएका पूर्वअध्यक्ष एवं संरक्षक जीवा लामिछानेले अहिलेको युगमा ज्ञान प्रविधि र सीप हस्तान्तरण विकासको लागि महत्त्वपूर्ण हुने बताए। लामिछानेले ज्ञानमा आधारित अर्थतन्त्रको निर्माणका लागि गैरआवासीय नेपालीसँग रहेको ज्ञान सीप र प्रविधि तथा मानव संशाधन प्रयोग गर्न अहिले महत्त्वपूर्ण समय रहेको प्रष्ट्याए। उनले नीति निर्माण तहमा गैरआवासीय नेपाली विज्ञहरूलाई समेत सहभागी गराउन सरकारसँग आग्रह गरे। एनआरएनएका पूर्वअध्यक्ष एवं संरक्षक देवमान हिराचनले एनआरएनए संस्था मात्रै नभई एक अभियान भएकोले स्वदेशका लागि केही गर्ने समय आएको बताए। त्यसैगरी पूर्वअध्यक्ष तथा संरक्षक शेष घलेले कोरोना महामारीको कहरबाट जुध्दै गरेको मातृभूमिलाई आफ्नो तर्फबाट जे जसरी हुन्छ सहयोग गर्न आह्वान गरे । पूर्वअध्यक्ष भवन भट्टले विश्वव्यापीकरणको यस युगमा संसारभरका नेपालीले आर्थिक र बौद्धिक समृद्धिलाई अघि बढाउन एनआरएनएको महत्त्वपूर्ण भूमिका औंल्याए। एनआरएनएका अध्यक्ष कुमार पन्तले विदेशमा आर्जन गरेको ज्ञान, सीप र प्रविधि स्वदेशमा भित्र्याउन सम्मेलन कोसेढुंगां सावित हुने बताए। कार्यक्रममा महासचिव डा हेमराज शर्माले गैरआवासीय नेपाली भौतिक रूपले टाढा भए पनि भावनात्मक हिसाबले सदैव स्वदेशसँगै जोडिएको बताउँदै नेपाल बाहिर रहेको विज्ञता मुलुकको समृद्धि र विकासका लागि प्रयोग गर्न सरकारको ध्यानाकर्षण गराए। त्यसैगरी महिला उपाध्यक्ष रविना थापाले गैरआवासीय नेपाली जहाँ बसे पनि स्वदेशप्रतिको जिम्मेवारीबाट कहिले पछि नहटेको बताइन्। आइतबारसम्म चल्ने सम्मेलनमा चार वटा प्लेनरी र विविध विषयमा १५ वटा सिम्पोजियम सत्र रहनेछन्। साथै २५ भन्दा बढी देशका एक सयभन्दा बढी प्रतिष्ठित विश्वविद्यालय, अनुसन्धान केन्द्रहरूबाट तीन सयभन्दा बढी प्रस्तोताहरूको सहभागिता रहनेछ। सम्मेलनमा दुई सय वटा कार्यपत्र प्रस्तुत गरिनेछन्।"
पठनपाठनमा जोरबिजोर,"जाजरकोट : कुशे गाउँपालिकाले जोरबिजोर कक्षाअनुसार पठनपाठन सुरु गरेको छ। एक दिन जोर अंक आउने कक्षाको पठनपाठन हुने र अर्को दिन बिजोर अंक आउने कक्षाको पठनपाठन गर्ने गरिएको प्रमुख प्रशासकीय अधिकृत मानबहादुर गिरी बताउँछन्। उनका अनुसार गाउँपालिकामा कोरोना भाइरस संक्रमण जोखिम नभएपछि पठनपाठन सुरु गरिएको हो। यहाँका नागरिक कसैमा पनि कोरोना देखिएको छैन। त्यही भएर विद्यार्थी र अभिभावकको आग्रहमा विद्यालय खोलेर पठनपाठन सञ्चालन गरिएको गिरीको भनाइ छ। उनका अनुसार गाउँपालिकामा शिक्षण सिकाइ सहजीकरण निर्देशिका २०७७ अनुसार वैकल्पिक पठनपाठनका माध्यम तथा साधन नभएका कारण यही असोज ११ गतेदेखि विद्यालय खोलेरै पठनपाठन थालिएको हो। जनता मावि पैकमा कक्षा १० मा अध्ययनरत आस्था सिंह लामो समयपछि पठनपाठन हुन थालेकोमा खुसी लागेको बताउँछिन्। आधुनिक सञ्चारका साधन नभएको गाउँमा सरहरूको गाइड बिना घरमा एक्लै पढ्न गाह्रो भइरहेको थियो, उनी भन्छिन्, प्रत्यक्ष रूपमा पठनपाठन हुन थालेपछि हामीजस्ता दुर्गमका विद्यार्थीका लागि फलदायी भएको छ। दूरी कायम गरी पढाउनुपर्ने भएकाले जोरबिजोर प्रणाली लागू गरिएको जनता माविकी प्रधानाध्यापक पार्वती थापा सुनाउँछिन्। कुशे गाउँपालिका सुरक्षित देखिएकाले विद्यार्थी र अभिभावकको आग्रहबमोजिम प्रधानाध्यापक बैठकले स्थानीय सरकारलाई अनुरोध गरेपछि नियमित पठनपाठन सुरु भएको उनको भनाइ छ। उनका अनुसार लामो समय विद्यालय आउन नपाएका विद्यार्थीले विद्यालय खुलेपछि उत्साहित भएर पठनपाठनमा अग्रसरता देखाउन थालेका छन्। कुशेमा प्राथमिकदेखि माध्यमिक तहसम्मका जम्मा ५३ सामुदायिक विद्यालयमा १० हजारभन्दा बढी विद्यार्थी छन्।"
कोरोना भाइरस संक्रमणका सात दिन,"२०७७ असोज १६ गते अपरान्ह १२ः०० बजे। बालुवाटारमा दोस्रोपटक स्वाब संकलन हुँदै थियो। सोचेकै थिएनौं रिपोर्ट पोजिटिभ आउँला भनेर ! तर, शनिबार दिउँसो रिपोर्ट नसोचेको आयो। सुरुमा त पत्याउनै सकिनँ। प्रधानमन्त्रीका मुख्य सल्लाहकार विष्णु रिमाल र परराष्ट्र सल्लाहकार राजन भट्टराईलाई टेलिफोन गरें। उहाँहरूले पनि रिपोर्ट पोजिटिभ आयो भनेपछि आफ्नो पनि जानकारी गराएँ। हामी तीनैजनाका चालकसमेत गरी बालुवाटारस्थित प्रधानमन्त्री तथा मन्त्रिपरिषद्को कार्यालयका ९८ जना संक्रमित भएको विवरण थाहा भयो। अवस्था कहालीलाग्दो भयो। यति हुँदा पनि कोरोना संक्रमणले प्रधानमन्त्री केपी ओलीज्यूको निवासतर्फ पहिलो घेरा पार गर्न नसकेको खबरले केही ढुक्क भयो। प्रधानमन्त्रीकै स्वास्थ्यका कारण, मूलतः उहाँको दोस्रोपटक मिर्गौला प्रत्यारोपणपछि संक्रमणको खतराबाट बढी भयभीत भए पनि सावधानी अपनाउँदै र जानुपर्ने ठाउँहरूमा पनि जान डराउँदै थियौं। पार्टी केन्द्रीय कार्यालय धुम्बाराही र जनसंगठनहरूका कार्यालय पेरिसडाँडासम्म जान स्वयं नियन्त्रित थियौं। २०७६ चैत ११ यता बालुवाटारसिंहदरबारको ओहोरदोहोर, भौतिक दूरी कायम गरी सीमित भेटघाट, मास्कको अनिवार्य प्रयोग, अति कम मात्रै पत्रकारसँग भेट र संवादमा सीमित दिनचर्या थियो। यी सबै हाम्रो निम्ति भन्दा प्रधानमन्त्रीलाई संक्रमणको कुनै खतरा नहोस् भनेर नै गरिएको थियो। हामीले पीसीआर परीक्षणमा पहिले त मतलब नै गरेका थिएनौं, किनभने हामीले परीक्षणमा प्रयोग गर्ने उपकरण र स्वास्थ्य सामग्री अत्यावश्यक कन्ट्याक्ट् ट्रेसिङमा प्रयोग हुन सकोस् भन्ने सदाशयता नै देखायौं। खासमा यसो गर्नुको कारण स्वास्थ्य सामग्रीको अभाव र ट्रेसिङमा पर्नबाट जोगिएको हुनाले नै थियो। पीसीआर परीक्षण साउनको दोस्रो साता प्रधानमन्त्रीसँगको क्लोज कन्ट्याक्टमा रहनुपर्ने जिम्मेवारीकै कारण गराएका थियौं र नेगेटिभ रिपोर्ट आएपछि ढुक्कजस्तै भएका थियौं। यसपालि जति प्रयास गरे पनि जोगिन सकेनौं र संक्रमित भई छाड्यो। संक्रमणको रिपोर्टले मनमा व्यक्तिगत प्रकारको कुनै डर त लागेन, तर ज्यानमा करेन्ट लागेकोजस्तो भयो। संक्रमितले स्वयं पोजिटिभ रिपोर्टको घोषणा गर्दा ट्रेसिङ गर्न र सम्पर्कमा रहेकाले सावधानी अपनाउन सजिलो हुन्छ। अन्यथा नाम सार्वजनिक नगरी संख्या मात्रै जानकारी गराउने कार्य हुँदै आएको छ। कतिपय शिक्षित र आधुनिक भनिएका समाजले समेत संक्रमितप्रति वा तिनका परिवार र घरप्रति देखाउने गरेको अन्यथा व्यवहारका बारेमा बेलाबखत सार्वजनिक चर्चा हुँदै आएको पाइन्छ, जो खेदजनक नै छ। ००० कोरोना पोजिटिभको रिपोर्ट आएपछि आआफ्नै निवासमा आइसोलेसनमा बस्ने सल्लाह भयो। परिवारबाट अलग रहें, बेड रूममै सीमित भएँ। दैनिकजसो बिहान सबेरैदेखि रातिसम्म निरन्तर तातोपानी घुट्काउँदै, त्यसमा बेसारपानी, मरिच, ज्वानो, लसुन, अदुवा, टिमुर र तेजपत्ताको प्रयोग र सेवन गरें। विद्यालय पढ्दाका आत्मीय साथी चन्द्रकान्त पोखरेलले बडो चिन्ता र सद्भावका साथ प्यूठान सिन्दुरे धुरीको शुद्ध बेसार पठाइदिएको, आयुर्वेद अनुसन्धान केन्द्र कीर्तिपुरबाट प्राडा रामआधार यादवले इम्युनिटी बढाउने र भाइरस नियन्त्रण गर्ने औषधिसमेत उपलब्ध गराएको, स्वर्गद्वारी आयुर्वेद फर्मा, इखालपु, पाटनका रामचन्द्र बुढाथोकीले विशेष निकटता, चासो र चिन्ताका साथ उपलब्ध गराएको औषधि र सल्लाहका साथ जनस्वास्थ्यविद् डा रविन्द्र पाण्डेको टेलिफोन काउन्सिलिङ र श्रीमतीजीको निरन्तर नर्सिङ सेवाको समष्टिस्वरूप कोभिड १९ सँग लड्न र जितेर अघि बढ्न सकें। बलिउडका महाअभिनेता अमिताभ बच्चनले डाबर चेवनप्रासको व्यापारिक विज्ञापन अत्यन्त प्रभावकारी रूपमा गर्नुभएजस्तै प्रधानमन्त्रीले बेसारपानीको प्रयोगका फाइदा र जडिबुटी तथा आयुर्वेदिक उपचार पद्धतिको प्रभावकारिता एवं नेपालीको भान्सामा पाक्ने औषधीय तत्वसहितका खानपान र इम्युनिटी पावर उच्च रहेको जानकारी गराउने प्रयास निकै सही र जागरणमूलक रहेको अनुभूति भयो। सुरुदेखि नै कोभिड १९ का लक्षणहरू ज्वरो आउने, जिउ, घाँटी र छाती दुख्ने, रुघाखोकी लाग्ने आदि केही नदेखिएको तर रिपोर्टचाहिँ पोजिटिभ आएकाले अनेक चिन्ता बढ्नु त स्वाभाविकै थियो। घरमा कडा अनुशासन र सावधानीको प्रबन्ध, अनुशासनको पालना, कोठाभित्र सीमित भई मास्क लगाएर बस्नेजस्ता बाध्यतामा बसियो। हामी आफैंले दुनियाँलाई संक्रमण भएको जानकारी गराएको र ठूलो संख्यामा एकसाथ पोजिटिभ रिपोर्ट देखिएको, अझ प्रधानमन्त्रीका सल्लाहकारहरू एकैचोटि संक्रमित बनेको कारणले सर्वत्र चासो बढ्यो। टेलिफोनमा प्रकट शुभेच्छा र स्वास्थ्यलाभको कामना गर्नेहरू सबैका भावना आफैं ग्रहण गर्न त सम्भव भएन, सबैका मिस्ड कल र सन्देशमा देखें। फेसबुक, ह्वाट्सएप, भाइवर र इमेलजस्ता सामाजिक सञ्जालमार्फत पाएका स्वास्थ्यलाभका अनगिन्ति शुभकामनाले हौसला दिइरह्यो। स्वास्थ्य सचेतना एवं जागृति र आयुर्वेदको महत्तालाई नजिकबाट बुझ्न यो समय अत्यन्त उपलब्धिमूलक र स्वर्णिम सावित भयो। प्रधानमन्त्रीले वितेका सात महिनामा हाम्रो आयुर्वेद उपचार पद्धतिको महिमा र महत्वको बारेमा निकै धेरै व्याख्यान गर्दै र दोहोर्याउँदै आउनुभएको छ। उहाँका अधिकांश सम्बोधन पटकपटक सुनेको र आयुर्वेद क्षेत्रका विज्ञहरूसँग आयोजना गर्नुभएको विशेष छलफलमा पनि सहभागी भएरसमेत सुन्न पाएको थिएँ। कोरोनाविरुद्ध लड्दा ती कुराको सहीपना जीवनको प्रयोगशालामा व्यावहारिक रूपमा परीक्षण गर्न र त्यसको परिणाम, अनि प्रभाव भोग्न र सकारात्मक निष्कर्ष हासिल गर्न सम्भव भएको हो। अझ टेलिफोन गर्ने अधिकांशजस्तो (९५ प्रतिशतभन्दा बढी) शुभचिन्तकले गुर्जाे भएनभएको सोध्नु, बेसारपानी खान सल्लाह दिनु, विभिन्न जडिबुटीको प्रयोगमा ध्यान दिन भन्नु र यसै गरेर आफूहरूले कोरोना जितेको अनुभवसमेत सुनाउनु झन् रोचक वास्तविकता भएको छ। बलिउडका महाअभिनेता अमिताभ बच्चनले डाबर चेवनप्रासको व्यापारिक विज्ञापन अत्यन्त प्रभावकारी रूपमा गर्नुभएजस्तै प्रधानमन्त्रीले बेसारपानीको प्रयोगका फाइदा र जडिबुटी तथा आयुर्वेदिक उपचार पद्धतिको प्रभावकारिता एवं नेपालीको भान्सामा पाक्ने औषधीय तत्वसहितका खानपान र इम्युनिटी पावर उच्च रहेको जानकारी गराउने प्रयास निकै सही र जागरणमूलक रहेको अनुभूति भयो। तैपनि हाम्रो घरेलु उपचार पद्धतिको महत्तालाई दुत्कार्न इनफ इज इनफका भाइहरू, बेसारविरोधी अभियन्ताहरू र प्रधानमन्त्रीलाई पूर्वाग्रहवश उडाएर सन्तोष मान्नेहरू कसबाट परिचालित भइरहेका होलान् भन्ने पश्न भने मेरो मनमा अझ जब्बर बनेको छ। ००० बितेको करिब एक वर्ष अत्यधिक स्ट्रेसमा काम गर्नु परेकाले होला, मैले झन्डै आँखाको दृष्टि नै गुमाउनु परेको थियो, समयमै समस्या थाहा पाएर धन्न उपचार गराएँ। महिना दिनसम्म भित्रपट्टि एउटा ग्लासमा टेप टाँसेर कालो चश्मा लगाउँदै हिँड्न बाध्य हुनुपर्यो। खासमा सुगरले आँखाको नर्भमा हानेर डुप्लिपियाको समस्या भइसकेको रहेछ। कान पनि कम सुन्ने समस्या भोगें, त्यसको पनि उपचार गराएँ। छालाको एलर्जी र नङको फंगसजस्ता समस्याहरूको पनि उपचार गरेर निको भएँ। कोरोना संक्रमण पनि थपियो, यसविरुद्ध लडें र जितें। लकडाउनकै अवधिमा जेठ २८ गते आकस्मिक रूपमा माइल्ड अट्याकका कारण पित्तथैलीको पत्थरीको अपरेसन गराउनु पर्यो। त्यसले गर्दा आफैं पनि संक्रमणबाट जोगिने अधिक प्रयत्नमा रहनु स्वभाविकै थियो। गत वर्ष पुस ७ गतेपछि देखापरेको सुगरको समस्यामा डा अंशुमाली जोशीको प्रत्यक्ष सम्बन्ध र परामर्शमा नियमित औषधि सेवन गरिरहेको छु। परिवारमै स्वास्थ्यकर्मी रहेकाले श्रीमती, भाइ र बुहारीको अत्यधिक ध्यान संक्रमणबाट जोगाउन केन्द्रित रहेकाले पनि परिस्थिति सहज भयो। अस्पतालमा ड्युटीमा जाँदा वा फर्कंदा उनीहरूको जोड चाहिनेभन्दा बढी सावधानी अपनाउन केन्द्रित हुन्थ्यो। यसका पछाडि मेरो स्वास्थ्य समस्या र प्रधानमन्त्रीसँगको सम्बन्धको संवेदनशीलता निहीत थियो। म आफ्नो पृष्ठभूमि, वर्ग, क्षेत्र, समुदाय, समग्र पार्टी, साथीहरू, श्रमजीवी जनता र मातृभूमिप्रति इमान्दार भएर काम गर्छु। अहिले प्रधानमन्त्रीको सचिवालयमा छु। यस जिम्मेवारीमा रहँदा प्रधानमन्त्रीको काममा सम्पूर्ण सामथ्र्य र बरकतका साथ सहयोग गर्न नै अहोरात्र लाग्नुपर्छ भन्ने कर्तव्य राम्रोसँग बुझेको छु। यो काममा म नयाँ छैन। त्यसैले, यसमा मेराविरुद्ध कुनै ताकत, गिरोह र कोही आपराधिक समूह परिचालित भएर केही तलमाथि गर्न सम्भव छैन। यस जिम्मेवारीमा रहँदा नबिराउनु नडराउनु भन्ने मान्यता बोकेर नै कार्यसम्पादन गर्ने हो। यसो गर्दा अनाहकमा कसैका प्रहार, घेराबन्दी, गालीगलोज सहनुपर्छ भन्ने लाग्दैन। त्यसो गर्न किमार्थ स्वीकार्य छैन। सत्यसँग नलड्ने र शक्तिसँग नझुक्ने प्रधानमन्त्रीको जीवनपद्धतिलाई सकेसम्म पछ्याउने कोसिस गरिरहेको छु। यसबीच केही विकृत मनोदशाका रोगीहरू फेक आइडीमार्फत सक्रिय भए। त्यस्ता मान्छेको रूपका अपराधीहरूले सामाजिक सञ्जालको सकेसम्म दुरुपयोग गर्दै विशेषगरी मैले पित्तथैलीको अपरेशन गराउँदा पहिले पनि मलाई कोरोना लाग्यो भनेर दुष्प्रचार गर्न निकै बल गरेका थिए। अहिले त झन् कोरोनाले ठीक मान्छे छानेको, अब स्वस्थ भएर नफर्कियोस्, श्रद्धाञ्जली, रिप आदि लेख्ने, एनिमेसन गरेर अपमानजनक प्रचार गर्ने, मानौं तिनको स्वर्गको सुखमा मुख्य बाधक नै म हुँजस्तो गरी समाजमा गलत प्रचार र छवि निर्माण गर्न लाग्ने, मेरा स्पष्ट भनाइलाई बंग्याएर गलत अर्थ लगाई समाजमा भ्रम सिर्जना गर्ने, देश विदेशबाट टेलिफोन गरी निकृष्ट गालीगलोज गर्ने काममा नियोजित रूपमा लागेका परिचालित तत्वहरूको अपराधिक कृत्यलाई पनि मैले नजिकबाट देख्न पाएँ। तिनको अभिलेख राख्ने र कानुनी कारबाहीको प्रक्रिया अघि बढाउनु पर्ने आवश्यकता महसुस गरेको छु। पार्टीकै कोही नेता, गुट र पूर्ववर्ती समूहका विरासतको समेत छहारीमा सुरक्षित बसेर यस्तो हर्कत गरिरहेकाहरूको संलग्नता महसुस गरेको छु। स्पष्ट गर्दछु कि झिंगाको सरापले गाई त मर्दैन ! कसैले मेरो मृत्युको कामना गरेर वा मनमनै होस् अथवा सोसल मिडियामा मृत्युपूजा लगाएर त मैले असमयमै जीवन गुमाउनु पनि पर्दैन। बीचबीच जस्तोमा उभिन, सबैको प्रिय बन्न र नाइस टु अल हुन करिब आधा शताब्दी लामो जीवनयात्रामा कहिल्यै जानिनँ। बाँकी जीवनमा पनि कहिल्यै त्यसो गर्न लाग्दिनँ। मेरो स्वभाव, शैली र निष्ठा नितान्त मेरो निजत्व हो। यसमा कमी त्रुटि रहेका भए हटाउन त प्रयास गर्छु, तर अरूको सजिलो र खुसीका लागि म बदलिने कल्पना कसैले नगरे पनि हुन्छ। यस क्रममा अग्रजहरूको माया र आशिर्वाद चाहिँ निरन्तर प्राप्त छ भन्ने ठानेको छु। देशभरिका शुभेच्छुकले निरन्तर साथ, सहयोग र समर्थन गरिरहेको पनि बुझेको छु। खासमा मेरो कसैसँग व्यक्तिगत दुश्मनी छैन। कसैसँग लेनदेनमा विवाद गर्ने बानी छैन। बरु आफू तल परेर पनि त्यस्ता झमेलामा पर्न चाहन्नँ। आफ्नो कुराचाहिँ सिधा, प्रष्ट र सोझै भन्ने गर्छु। सामुन्नेमा पर्दा चिप्लो कुरा गर्ने, पछाडिबाट पिठ्युँमा छुरा रोप्नेहरूप्रति मलाई असीमित घृणा छ। मिल्दा र झगडा गर्दा दुवै स्थितिमा शतप्रतिशतमा नै व्यवहार गर्छु। त्यसक्रममा आफ्नो अवस्थाको चिन्ता कहिल्यै गर्ने गरेको छैन। आफ्नो निहीत स्वार्थका लागि त म कसैसँग विवाद र झगडा गर्ने गरेको छैन। नियत बांगिएका, दोहोरो चरित्र भएका र आपराधिक प्रवृत्तिका तत्वहरूको सत्तोसरापलाई सम्पूर्ण रूपमा झूठमा सावित गर्दै खारेज गर्न पूर्ण सामथ्र्यवान छु। विश्वव्यापी महामारीका रूपमा आफूसम्म पनि आइपुगेको कोरोना संक्रमणलाई सात दिनमै पराजित गर्न सकेको छु। जबकि प्यूठान र देशभरिबाट चिन्ताभावमा टेलिफोन गरेर यो महामारीबाट जोगिन त सक्नुहोला दाजु भन्ने थुप्रै थिए। तिनको चिन्तालाई मैले छोटो प्रयासमा हटाउन सकेको छु। रिपोर्ट नेगेटिभ आएपछि एउटा युद्ध जितेजस्तो अनुभूति गरेको छु। यस क्रममा सञ्चारमाध्यम, सञ्चारकर्मी, साथीभाइ, इष्टमित्र, नातेदार, सुरक्षा निकायका प्रमुखहरू, स्वास्थ्य सचिव लक्ष्मण अर्याल, स्वास्थ्य राज्यमन्त्री नवराज रावत, लुम्बिनी प्रदेशका मुख्यमन्त्री शंकर पोखरेल, १ नं प्रदेशका प्रमुख सोमनाथ प्यासी अधिकारी, मन्त्रीहरू योगेश भट्टराई, पद्मा अर्याल, प्रदीप ज्ञवाली, उपप्रधानमन्त्री ईश्वर पोखरेल, पार्टीका नेताहरू विष्णुपुकार श्रेष्ठ, केशव बडाल, मणिचन्द्र थापा, जनार्दन शर्मा, विष्णुप्रसाद पौडेल, नारायणकाजी श्रेष्ठ, माधवकुमार नेपालले टेलिफोन गरेर चासो देखाउनुका साथै शीघ्र स्वास्थ्यलाभको कामना गर्नुभयो। कमरेड कृष्णगोपाल श्रेष्ठले त निकै बढी सक्रियता र ममता देखाउनु भयो, जो विशेष उल्लेखनीय रह्यो। सर्वाेपरि रूपमा स्वास्थ्यमन्त्री भानुभक्त ढकालको चासो र अभिभावकत्व यसक्रममा अविस्मरणीय महसुस भयो। यसमा मेरो अनुभव सबैलाई जस्ताको तस्तै काम त लाग्दैन। किनभने लक्षणरहितको संक्रमित थिएँ। लक्षणसहितका संक्रमितले मैलेजस्तो अभ्यास गर्न खोज्दा लापरबाही सावित भएर ज्यान नै जान पनि सक्छ। यस्तो अवस्थामा विज्ञ र स्वास्थ्यकर्मीको सल्लाहसुझावअनुसार उपचार र जडिबुटीको प्रयोग गरेर संक्रमणबाट पार पाउन सकिन्छ।"
विज्ञानलाई चुनौती दिने भगवान् दत्तात्रेय,"त्रिदेवले अनुसुयालाई आफ्ना सबै वस्त्र त्याग गर्न भने। त्यसपछि भिक्षा दिन भने। सबै देवी मिलेर अनुसुयाको पतिव्रताको परीक्षा लिने सोच बनाएका थिए। देवीहरूले त्रिदेवलाई ऋषिको रूप धारण गर्न लगाए। अनि अनुसुयालाई भेट्न आश्रममै पठाए। त्रिदेव अर्थात् ब्रह्मा, विष्णु र महेश्वरका पत्नीहरू क्रमश: सरस्वती, लक्ष्मी र पार्वती (देवीहरू) ले ती साध्वी अनुसुयाको ईष्र्या गर्दै आआफ्ना पतिलाई अनुसुयाको सतीत्व डगाउन पठाएका थिए। ब्रह्मा, विष्णु र महेश्वर तीनैजना जोगीको भेष बनाएर अनुसुया बस्ने आश्रममै पुगे। भिक्षुकहरूले अनुसुयासँग शरीरका समस्त वस्त्र फुकालेर नग्नावस्थामा दिएमात्र भिक्षा स्वीकार गर्ने बताए। पतिव्रताको परीक्षा लिन वस्त्र त्याग्न र भिक्षा दिन भनिएको थियो। उनले पातिव्रत्य धर्मको अमोघ शक्तिका प्रभावले ती साधुभेषमा आएका त्रिदेवको आशय बुझिन्। त्यो आग्रहलाई तार्किक ढंगले व्यवस्थापन गर्दै तीनैजनालाई नवजात शिशु बनाइन् र वात्सल्य भावसहित भिक्षास्वरूप स्तनपान गराइन्। स्तनपान गराएको देखेर देवीहरूमा लज्जा र हीनताबोध भयो। तीनैजना देवीले अनुसुया मातासँग माफी मागे। अनि मात्र ब्रह्मा, विष्णु र महेश्वरले नवजात शिशुको स्वरूप त्यागेर वास्तविक रूपमा परिणत हुन पाए। त्रिदेवले अनुसुयाको पतिव्रताबाट प्रसन्न भएर वरदान माग भने। माताले त्रिदेवजस्तै पुत्र प्राप्त होस् भनेर वरदान मागिन्। त्यसैले, ब्रह्मा चन्द्रमाको रूप, शिव ऋषि दुर्वासाको रूप र विष्णु दत्तात्रेयको रूपमा उनका तीन पुत्र हुन पुगे। ब्रह्माण्ड पुराणमा वर्णित कथाअनुसार ब्रह्मा रूप चन्द्रमा, शिव रूप ऋषि दुर्वासा तपस्या गर्न जानुअघि आफ्ना सबै शक्ति दत्तात्रेयलाई दिए। यसैकारण दत्तात्रेयमा ब्रह्मा, विष्णु र शिव सबै समाहित हुन पुगे। दत्तात्रेय उनै माता अनुसुया र पिता अत्रि मुनिका पुत्र हुन्। भगवान् विष्णुको अवतार आज पनि आफ्नो योगका कारण संसारमा उपस्थित छ। भगवान् दत्तात्रेय बिहानीपख ब्रह्माको रूप, मध्याह्नकालमा विष्णुको रूप र बेलुका शिवको रूप धारण गर्छन्। त्रिदेवले अनुसुयालाई आफ्ना सबै वस्त्र त्याग गर्न भने। त्यसपछि भिक्षा दिन भने। सबै देवी मिलेर अनुसुयाको पतिव्रताको परीक्षा लिने सोच बनाएका थिए। त्रिदेव अर्थात् ब्रह्मा, विष्णु र महेश्वरका पत्नीहरू क्रमश: सरस्वती, लक्ष्मी र पार्वती (देवीहरू) ले ती साध्वी अनुसुयाको ईष्र्या गर्दै आआफ्ना पतिलाई अनुसुयाको सतीत्व डगाउन पठाएका थिए। दत्तात्रेय भगवान्सँग जहिले पनि एउटा गाई र चार कुकुर हुन्छन्। भगवान् विष्णुले दत्तात्रेयको रूप लिँदा उनको रक्षाका लागि धर्तीमाताले गाईको रूप र चार वेदले चार कुकुरको रूप धारण गरे। दत्तात्रेय भगवान्लाई सुखदाता भनिन्छ। उनको साउन महिनाको सोमबार, पुस महिनाको बुधबार र पूर्णिमाको दिन विशेष पूजाअर्चना गरिन्छ। साउनको सोमबार दत्तात्रेयमा मेला लाग्छ भने पुसमा पनि लाग्छ। साउने सोमबार पूजा गर्दा सन्तान, सुख र ज्ञान प्राप्त, संकट मोचन र रोगव्याध निवारण हुन्छ। पुसको बुधबार पूजाअर्चना गर्दा धन आर्जन, विद्या प्राप्त र मनोकामना सिद्धि हुन्छ। महायोगीका रूपमा चिनिने दत्तात्रेयबाट भक्तिज्ञान, तत्वज्ञान र आत्माज्ञान कसरी प्राप्त गर्न सकिन्छ भन्ने थुप्रै उदाहरण लिन सकिन्छ। दत्तात्रेय भगवान्को प्रसादका रूपमा दहीचिउरालाई लिइन्छ। यो दहीचिउरा अमृतमय प्रसाद हो। नबोल्ने बालबालिकालाई तीनपटकदेखि ६ पटकसम्म दहीचिउरा खान दिए बोल्ने र बाँझोपन भएका महिलाले साउने सोमबारको प्रसाद ग्रहण गरे सन्तान प्राप्त हुने मान्यता छ। दत्तात्रेयको दहीचिउरा प्रसादले आज विज्ञानलाई चुनौती दिएको छ। मानव सभ्यताको विकाससँगै भगवान्ले मानव सृष्टि गर्दा विज्ञानको पनि आविष्कार गरेको पाइन्छ। भगवान् नै छैनन् भन्ने मानवलाई गहन विश्लेषण गर्न भगवान्कै प्रसाद दहीचिउरालाई विज्ञानले यसरी परिभाषित गरेको छ दहीचिउरा खाँदा प्रतिरक्षा प्रणालीमा वृद्धि, तनाव घटाउने र मुटुको रोग हुनबाट जोगाउने र योनीमा हुने संक्रमण रोक्ने काम गर्छ। यसैगरी दहीचिउरा खानाले कब्जियत र डाइरिया हुनबाट जोगिन्छ भने आन्द्राको क्यान्सरबाट छुट्कारा मिल्छ। यसको सेवनले प्रजनन प्रणाली र छालालाई स्वस्थ बनाउनुका साथै गर्भवती महिलालाई पनि फाइदा मिल्छ। भगवान् दत्तात्रेयले सिकेका कुरा मानवलाई जीवनोपयोगी छन्। उनका २४ गुरु छन्। श्रीमद्भागवतको एकादश स्कन्धमा सबै गुरुको वर्णन छ। दत्तात्रेयका २४ गुरु को को हुन् र तिनबाट के के ज्ञान लिन सकिन्छ ? यसलाई यसरी प्रस्तुत गरिएको छ पृथ्वी : दत्तात्रेयले पृथ्वीबाट सहनशीलता र अविचलित बन्नुपर्छ भन्ने ज्ञान प्राप्त गरे। मान्छेले पृथ्वीमाथि जति अत्याचार गरे पनि पृथ्वी भने सहनशील र अविचलित भएर उल्टै आश्रय दिइरहेको छ, मान्छे त्यस्तै बन्नुपर्छ। वायु : दत्तात्रेयले वायुबाट स्वस्वरूपमै रहनुपर्ने र वायुजसरी निरन्तर चलिरहनुपर्ने पाठ सिके। वायुजसरी कुनै कुरामा पनि आशक्त रहनु हुँदैन साथै आफूले पाएकोभन्दा धेरै भोगको इच्छा गर्नु हुँदैन अर्थात् जे छ त्यसैमा सन्तुष्ट रहनुपर्छ। आकाश : व्यापकता तथा विशालताको पाठ दत्तात्रेयले आकाशबाट सिकेका थिए। चन्द्र, सूर्य, तारा, वायु सबै आकाशको विशालतामा समाहित छन्। तर, आकाशको कुनैसँग पनि सम्बन्ध हुँदैन। जल : दत्तात्रेयले जलबाट स्वच्छता र माधुर्यको गुण सिके। मान्छेले छलकपट छोडेर स्वच्छ र मधुर भई आफ्नो जीवनलाई सेवा र सद्भावमा समर्पित गर्नुपर्छ। अग्नि : दत्तात्रेयले अग्निमा जति घिउ थप्यो त्यति बढी बल्दै जाँदो रहेछ भन्ने पाठ अग्निबाट सिके। मानिसले क्रोधरूपी आगोमा घिउ थप्न नहुने सन्देश दिए। चन्द्रमा : चन्द्रमा कहिले घट्ने र कहिले बढ्ने गर्दैन, जहिल्यै पूर्ण रहन्छ। मानिसको आत्मा पनि अपरिवर्तनशील हुन्छ भन्ने ज्ञान दत्तत्रेयले लिए। सूर्य : दत्तात्रेयले सूर्यबाट किरण फिँजिए पनि निर्लिप्त नहुने ज्ञान सिके। हामीले पनि अरूलाई शिक्षाको उज्यालो बाँड्दै हिँड्नुपर्छ तर पनि निर्लिप्त हुनु हुँदैन। परेवा : पोथी र बचेरा जालमा परेको देखेर बचाउन नजिक जाँदा परेवा व्याधाको जालमा परेको देखेपछि दत्तात्रेयले परिवारमा लुब्ध हुन नहुने पाठ सिके। अजगर (अजिंगर) : एउटै स्थानमा बसिरहने अजिंगर दैवसंयोगले जे पाउँछ त्यसमै सन्तुष्ट हुन्छ। धेरै आकांक्षा र अभिलाषा राख्दा मानिस असन्तुष्ट हुने भएकाले जे आफूसँग छ, त्यसैमा सन्तुष्ट हुनुपर्छ भन्ने पाठ उनले सिके। सिन्धु : सिन्धु अर्थात् समुद्रमा अनेक जल मिले पनि ऊ कहिल्यै जलायमान हुँदैन, न त आफ्नो सीमा र मर्यादा त्याग गर्छ। दत्तात्रेयले समुद्रझैं गम्भीर भएर सोचेर मात्र काम गर्नुपर्ने बुझे। पुतली : दत्तात्रेयले राम्रो कुराबाट मोहित भएर बत्तीमा होमिँदा प्राण जान सक्ने कुरा पुतलीबाट सिके। मौरी : मौरीले रस बटुलेर जसरी घार भर्छ, त्यसरी नै परिश्रमी बन्नुपर्ने पाठ दत्तात्रेयले सिके। हात्ती : दत्तात्रेयले हात्तीबाट स्त्री जातिमा लिप्त हुँदा दु:ख पाइन्छ भन्ने कुरा सिके र हामीलाई त्यसमा सजग हुने पाठ सिकाए। भमरो : भमरो फूलमा बसेर गुलियो चुस्नेबित्तिकै उडिहाल्छ त्यसैगरी गुलियो वा रमाइलोमा भुल्ने होइन, त्यसको सार लिएर हिँडिहाल्नु पर्छ नत्र जालमा पर्न सकिन्छ, दत्तात्रेयले भमरोबाट यही सिके। हरिण : दत्तात्रेयले हरिण अर्थात् मृगबाट मनोरञ्जनमा लिप्त हुन थाल्यौं भने मृगको जस्तो हालत हुने बुझे। माछो : दत्तात्रेयले माछोबाट सानो कुरामा लोभ गर्दा ज्यानै जानसक्ने पाठ सिके। भ्रष्टाचार गर्नेहरू अहिले माछाझैं बल्छीमा पर्दैछन्। पिंगला : दत्तात्रेयले पिंगलाबाट सधैं आशामा रहनुभन्दा नैराश्य पनि फलदायक हुने कुरा सिके। जब मानिस निराश हुन्छ, ऊ आत्मज्ञानतिर बढ्छ र त्यसबाटै साँचो खुसी प्राप्त हुन्छ। कुमारी : कुमारीबाट दत्तात्रेयले एक्लै हुने गुण सिकेका छन्। कुकुर र चखेवा : दत्तात्रेयले कुकुर वा चखेवाले एउटा मासुको टुक्रो च्याप्दा अनेक कुकुर वा चखेवाले लखेट्ने र हमला गर्ने हुन्छ भन्ने सिके। उसले मासु छोडिदियो भने उसलाई शान्ति मिल्छ। अर्थात् मानिसलाई पनि त्यागमै शान्ति मिल्छ। बालक : उपयुक्त वा अनुपयुक्त समयमा पनि आनन्द रहने र चिन्ताबाट मुक्त हुने शिक्षा उनले बालकबाट सिके। किनकि बालक सधैं आनन्दमा रमाइहन्छ। लोहकार (फलामको भाडा बनाउने) : लोहकारबाट दत्तात्रेयले आफू लागेको काम तन्मयपूर्वक एकाग्र भएर गर्नुपर्ने र त्यसले सफलता दिने कुरा सिके। सर्प : सर्प, मुसा र गँगटा आदिले बनाएको प्वाल अथवा घरमा बसेर जीविका चलाउँछन्। घरका लागि चिन्ता गर्दैनन् र घरप्रति मोह नहोस् भन्ने पाठ उनले उनीहरूबाट कुरा सिके। माकुरो : माकुरोबाट दत्तात्रेयले सृष्टि र संहार गर्ने ईश्वरको स्वभाव बुझे। संकल्प र विकल्पले आफ्नो विनाशको जाल आफैं बुन्छौं भन्ने पाठ सिके। कोमलकोटी : कुनै पनि कीरालाई कोमलकोटीले लगेर आफ्नो गुँडमा बन्द गरी राख्छ र त्यो कोमलकोटी नै बनेर उड्छ। दत्तात्रेयले कोमलकोटीबाट चितायो भने असम्भव भन्ने कुरा नै छैन भन्ने पाठ सिके। विगतको नेपाली समाजमा गुरु थाप्ने चलन थियो। अहिले गुरुलाई हाई, हेलो गर्ने जमाना छ। पछिल्लो पुस्ता कसैलाई गन्दैन। मजति जान्ने कोही छैन भन्ठान्छ। तर दत्तात्रेयले हेला गरिएका समाजमा पात्रदेखि पशुपक्षीसम्मबाट जीवन सिके, जगत हल्लाए। २१औं शताब्दीको अत्याधुनिक समय नै सही, मानिसले दत्तात्रेयबाट पाठ सिकेर सभ्य र सुसंस्कृत जीवन जिउन सक्दैन र ?"
दशैंको अवसरमा भिभोको लक्की ड्र मार्फत आकर्षक फाईदाहरु,"काठमाडौं : भिभो ह्यान्डसेटको खरिदमा टिभिएस स्कुटर, स्मार्ट टिभी, इएर बड, पावर व्यांक र अन्य थुप्रै पुरस्कारहरु पाउनुहोस् जित्ने मौका । नेपालीहरुको महान पर्व दशैंको शुरुवातसँगै ग्लोबल स्मार्टफोन ब्राण्ड भिभोले आफ्ना ग्राहकहरुको लागि भिभो ह्यान्डसेटको खरिदमा आश्चर्यजनक तथा भव्य पुरस्कारको लागि विशेष लक्की ड्रको प्रस्ताब घोषणा गरेको छ । दशैंको यो विशेष प्रस्ताब योजना असोज २३ देखि मंसिर १५ सम्म नेपाल अधिराज्य भरका भिभोको आधिकारीक तथा खुद्रा विक्री केन्द्रमा लागू हुनेछ । चाडपर्वको अवसरमा भिभो नेपालले हरेक भिभो ह्यान्डसेटहरुको खरिद गर्नको लागि उपहारहरु निश्चित रुपमा प्रदान गर्ने योजना ल्याएको छ । उत्सबलाई अझै आनन्द र उत्साहजनकमय बनाउन १५,००० भन्दा माथिको भिभो ह्यान्डसेटको खरिदमा विना लागत समान मासिक किस्ता र शुन्य अग्रिम भुक्तानी जस्ता आकर्षक प्रस्ताबहरु ल्याएको छ । दशैं नेपालको सबै भन्दा ठूलो चाड हो, यस उत्सबमा भिभो नेपालले विशेष प्रस्ताब योजना ल्याएर नेपालीहरुको पर्खाईमा रहेको २०२० को दशैं पर्वको खुसीलाई अझ दोब्बर बनाउन चाहन्छ । दशैको यो विशेष लक्की ड्र मार्फत १२००० भन्दा बढि भाग्यशाली भिभोका ग्राहकहरुलाई ४३ इन्चको स्मार्ट टिभी, इएरबड,पावरव्याङ्क, स्क्रिन प्रतिस्थापना, इएरफोन लगाएत अन्य उपहारहरु आफ्नो घरमा भित्राउने अवसर प्रदान गर्दछ भने उत्सवको अवधिमा अन्य दुई भाग्यशाली ग्राहकहरुले बम्पर उपहार मार्फत १२५ सिसिको टिभिएसको एनटर्क स्कुटर जित्ने अवसर प्राप्त गर्दछ । भिभो नेपालका कार्यकारी प्रमुख मार्सले भने, 'यो प्रस्ताब योजना चाडपर्वको अवधीभर मान्य रहनेछ भने चाडपर्वको अवसरमा हाम्रो ग्राहकहरुलाई खुसी पार्ने उत्तम अवसर पनि हो । नेपालमा रहेको ग्राहकहरुले हामी प्रति देखाएको सद्भाव, प्रेम र कृतज्ञताको लागि हामीले यो लक्की ड्र लाई एक प्रतिकको रुपमा प्रस्तुत गरेका छौं । स्थापनाकाल देखिनै हामीले बजारमा ल्याएको नविन स्मार्टफोनहरुलाई हाम्रा ग्राहकहरुले अत्याधिकरुपमा रुचाएको हामीले देख्यौ । हामीले हाम्रा सबै भिभो प्रयोगकर्ताहरुको लागि उत्साहजनक र आश्चर्यजनक बस्तुहरु तथा बम्पर उपहारहरुका साथमा यस उत्सबको मौसमलाई अविस्मरणीय बनाउने लक्ष्य राखेका छौं भने हाम्रा ग्राहकहरुलाई हरेक खरिदमा अधिक लाभ प्राप्त गर्ने अवसर प्रदान गर्नेछौं ।' यस उत्सबको मौसमा नेपाल अधिराज्यभरका हरेक कुना कुनामा रहेका ग्राहकहरुले भब्य पुरस्कार र भिभोको नयाँ स्मार्टफोन जित्ने मौका पाउनेछन् जसको आविष्कार टेक्नोलोजी, शैलि र भव्यताको अनुभबमा मिल्दछ जुन उनीहरुको विकसित जीवनशैलीको साथ अघि बढिरहेको छ ।"
रोजगारीलाई भारत जाने कामदारको तथ्यांक व्यवस्थित गरिने,"काठमाडौं : खुला सीमानाका कारण भारतीय रोजगारीमा जाने कामदारको तथ्यांक व्यवस्थित हुन सकेको छैन। सरकारले भारत जाने र भारतबाट स्वदेश आउने कामदारको तथ्यांक व्यवस्थित गर्ने योजना बनाए पनि तथ्यांक राख्न सकेको छैन। पराष्ट्र मन्त्रालयका सहसचिव हरिशचन्द्र घिमिरे सरकारसँग भारतबाट आवतजावत गर्नेको यकिन तथ्याङ्क नभएता पनि आगामी दिनमा प्रदेश सरकार र स्थानीय सरकारले तथ्याङ्क संकलन गर्नुपर्ने बताउँछन्। आगामाी दिनमा छिमेकी देशसँग समन्वय गरेर आर्थिक र सामाजिक तरिकाले पनि फाइदा लिन सक्ने वातावरण बनाउनुपर्छ, उनले भने, यसको लागि स्थानीय र प्रदेश सरकारले खाका तयार गरी पेश गरेमा सरकारलाई सहजीकरण हुनेछ। भारतीय रोजगारी व्यवस्थित गर्न पराराष्ट्र मन्त्रालय समन्वय गर्न तयार रहेको उनले बताए। रोजगारीको सिलसिलामा भारत जाने श्रमिकलाई पनि तेस्रो मुलुकको श्रमिकसरह सेवासुविधा दिनुपर्ने सरोकारवालाहरु बताउँछन्। भारतमा श्रम गर्न जाने नेपालीको संख्या दशौं लाख रहेको अनुमान छ। कर्णाली प्रदेशका भूमि, व्यवस्था तथा सहकारी मन्त्री बिमला केसीले हालसम्म कर्णाली प्रदेशले भारतमा जाने श्रमिकको तथ्याङ्क नराखेता पनि करिब ७० प्रतिशत नेपाली रोजगारीको लागि जाने गरेको बताइन्। उनका अनुसार भारततर्फ जाने श्रमिक स्वदेशमा रोजगारी नपाएका र निम्न वर्गीय हुन्। सरकारले तेस्रो मुलुकमा जाने श्रमिकलाई नियम कानुनको दायरामा ल्याए पनि भारत जनाने श्रमिकलाई विभेद गर्दै आएको छ। मन्त्री केसी भारतमा जाने श्रमिकलाई पनि तेस्रो मुलुकमा श्रमिकसरह समेटिनुपर्नेमा जोड दिन्छन्। भारतबाट फर्किने श्रमिकले सरकारले घोषणा गरेको सहुलियत कर्जा पाउन सकेका छैनन्। मन्त्री केसीले वैदेशिक रोजगारीबाट फर्केका युवालाई दिइने कर्जा भारतबाट फर्केकालाई पनि दिनुपर्ने बताउँछन्। स्वदेशमै रोजगारी सिर्जना गर्न पनि सरकारले ध्यान दिनुपर्ने उनको भनाइ छ। भारतबाट रेमिट्यान्स पठाउन पनि समस्या छ। झण्डै १४ प्रतिशत रेमिट्यान्स भारतबाटै आउने गरे पनि पठाउन झन्झट छ। रेमिट्यान्स सहज गर्न अन्तर देशिक बैंकिङ कारोबारमा सहज बनाउनुपर्ने उनको भनाइ छ। सरकारले भारतमा श्रम गर्न गएका श्रमिकको हितसंरक्षण गर्न कुनै नीति नियम नबनाएको र भारतीय आप्रवासन क्षेत्रका जानकार प्रकाशचन्द्र मडाईले भारतीय रोजगारीलाई बेवास्ता गर्न नहुने बताए। भारतमा रोजगारीको लागि करिब २ सय वर्षअघिदेखि जाने चलन सुरु भए पनि भारत आवातजावतको अभिलेख कतै पनि भेटिंदैन। भारतमा रोजगारी गर्न जाने नेपालीको संख्या करिब १५ लाखको हाराहारीमा रहेको बताइन्छ। भारतमा श्रम गर्न जाने श्रमिकहरू निकै गरिब अवस्थामा रहेको र अशिक्षित तथा अदक्ष भएका कारण उनीहरू जोखिमपूर्ण श्रम गर्न बाध्य हुने गरेको उनको बुझाइ छ। भारतमा श्रम गर्ने नागरिकलाई पनि वैदेशिक रोजगार कल्याणकारी कोषमा समेट्नुपर्ने, म्यादी बीमाको सेवा प्रदान गर्नुपर्ने र आश्रित परिवारलाई राहतका कार्यक्रम ल्याउनु पर्ने उनको भनाइ छ। आप्रवासन विज्ञ रामेश्वर नेपालले भारतमा नेपाली नागरिकको सबैभन्दा बढी पहिचान र संरक्षणको समस्या भएको बताए। भारतमा जोखिम मोलेर काम गर्ने श्रमिको पक्षमा बोल्ने कुनै पनि निकाय नभएकाले श्रमिकले धेरै समस्या भोग्न बाध्य भएको बताउँछन्। नेपाली श्रमिक भारतको होटल, रेष्टुरेन्ट तथा निर्माण कार्यमा बढी मात्रामा जाने गरेका छन्। भारतीय रोजगारी नियमन गर्न निकायको आवश्यक रहेको उनको भनाई छ । भारतबाहेक तेस्रो मुलुकका श्रमिकलाई मात्रै अन्तराष्ट्रिय विमानस्थलबाट प्रवेश गर्ने सरकारको प्रवृति भारतमा काम गर्ने श्रमिकमाथिको सरकारको विभेदको रुपमा लिनुपर्ने नेपाल बताउँछन्। यसैबीच हाम्रो सम्मान परियोजनाको सहकार्यमा वैदेशिक रोजगार पत्रकार समाजले आयोजना गरेको भारतीय रोजगारीका विषयक भर्चुअल अन्तरक्रिया कार्यक्रममा बोल्ने वक्ताहरुले भारतीय रोजगारी व्यवस्थित गर्न आवश्यक भइसकेको बताएका थिए।"
विराटनगरमा ३० बेडको आइसोलेसन सरकारलाई हस्तान्तरण,"विराटनगर : कोरोना भाइरसको संक्रमण तीव्र रुपमा फैलिइरहेको प्रदेश १ को राजधानी विराटनगरमा ३० बेडको आइसोलेसन बनाएर शुक्रबार प्रदेश सरकारलाई हस्तान्तरण गरिएको छ। विभिन्न कोभिड अस्पताल भरिएर संक्रमितले उपचार नपाइरहेको अवस्थामा लायन्स क्लब अफ डिष्ट्रिक्ट ३२५ ए वानले आइसोलेसन सेन्टर बनाएर सञ्चालनको जिम्मासहित सरकारलाई हस्तारन्तण गरेको हो। विराटनगर महानगरपालिका१२ स्थित सामुदायिक भवनमा निर्माण गरिएको आइसोलेसन सेन्टरको प्रदेश १ का मुख्यमन्त्री शेरधन राईले रिवन काटेर उद्घाटन गरे। मुख्यमन्त्री राईले अहिलेको अवस्थामा आइसोलेसनले मात्र पर्याप्त नहुने हुँदा आईसीयूसहितको सुविधा सरकारले प्रबन्ध गर्ने बताए। उनले आइसोलेसन केन्द्रहरु थप गर्दै लैजाने उद्घोषसमेत गरे। तीव्र रुपमा फैलिएको कोरोना संक्रमण नियन्त्रणका लागि सबै पक्षले सहयोग र सद्भाव सरकारलाई आवश्यक रहेको राईले बताए। सामाजिक विकास मन्त्री जीवन घिमिरेले लायन्सले तयार गरेको आइसोलेसन केन्द्रलाई चिकित्सकीय सेवासहित सञ्चालनमा ल्याइने जानकारी दिए। चाडपर्व सुरु भएसँगै संक्रमण गाउँगाउँमा पुग्नसक्ने खतरा देखिएको बताउँदै उनले चाडपर्व सुरक्षितसाथ घरमै बसेर मनाउन आग्रह गरे। लायन्सका फस्ट भाइस डिष्ट्रिक्ट गर्भनर एवं केन्द्र निर्माणका संयोजक रेवतबहादुर कार्कीले ३० जना बिरामी र २ जना कर्मचारीलाई व्यवस्थापन गर्ने आइसोलेसन निर्माण गरिएको जानकारी दिए। दुई तले भवनको माथिल्लो तलामा पुरुष र तल्लो तलामा महिला संक्रमितलाई राखिने उनले बताए। कार्कीका अनुसार आइसोलेसनमा भर्ना भएका संक्रमितलाई सुरुका एक सय दिन खानाको व्यवस्थापन लायन्सले गर्ने जानकारी दिए। आइसोलेसनमा चारवटा शौचालय र स्नान घर रहेको छ। उनका अनुसार बिरामीको व्यवस्थापन, हेरचाह र औषधिको जिम्मा प्रदेश सरकारको हुनेछ। सामाजिक काममा अग्रसर रहँदै आएका कार्की स्वयं संक्रमणका कारण हाल होम आइसोलेसनमा रहेका छन्। प्रदेशका आईसियू, भेन्टिलेटरसहितको आइसोलेसन सञ्चालनमा ल्याएका विभिन्न कोभिड अस्पताल भरिएर संक्रमितले उपचार नपाइरहेको अवस्थामा लायन्सले आइसोलेसन बनाइदिएको हो। होटलमा पैसा तिरेर आइसोलेसनमा बस्न नसक्ने, घर वा डेरामा बस्दा समस्या हुने तथा निजी अस्पतालमा खर्च गरेर आइसोलेसन सेवा लिन नसक्ने संक्रमितलाई सहज हुने कार्कीले बताए।"
प्रदेश १ मा संक्रमितको संख्या नौ हजार नाघ्यो,"विराटनगर : पछिल्लो समय तीव्र रुपमा संक्रमण फैलिएको प्रदेश १ मा कोरोना भाइरस संक्रमितको संख्या नौ हजार नाघेको छ। एकै दिन शुक्रबार चार सय ८५ जना नयाँ बिरामी थपिएपछि संक्रमित संख्या नौ हजारबाट उकालो लागेको हो। हालसम्म एक लाख ३४ हजार सात सय ७३ जनाको पीसीआर परीक्षण हुँदा संक्रमित संख्या नौ हजार तीन सय ४१ पुगेको जानकारी सामाजिक विकास मन्त्रालयले दिएको छ। स्वाबको परीक्षण गरिएका मध्ये एक लाख २५ हजार चार सय ३२ जनाको रिपोर्ट नेगेटिभ आएको छ। २४ घण्टामा संक्रमण पुष्टि भएका नयाँ चार सय ८५ संक्रमितको संख्या यसअघि दैनिक थपिएको भन्दा उच्च हो। दुई हजार चार सय ४३ जनाको पीसीआर परीक्षण हुँदा शुक्रबार एक सय ४९ महिला तीन सय ३६ पुरुषको रिपोर्ट पोजिटिभ आएको मन्त्रालयले जनाएको छ। नयाँ थपिएका संक्रमितमा मोरङका दुई सय ३०, सुनसरीका एक सय ४३, झापाका ३३, इलामका १०, धनकुटाका सात, संखुवासभाका छ, उदयपुरका पाँच, भोजपुर र ताप्लेजुङमा चारचार, खोटाङका दुई, तेह्रथुम र ओखलढुंगाका एकएक र प्रदेश १ बाहिरका ३९ जना रहेका छन्। प्रदेश राजधानी विराटनगरमा ५१ महिला र एक सय एक पुरुष गरेर एक सय ५२ जना नयाँ संक्रमित थपिएका छन्। संक्रमण पुष्टि भएर विभिन्न कोभिड अस्पताल, होम आइसोलेसन र संस्थागत आइसोलेसनमा उपचाररतमध्ये चार हजार सात सय ७४ जना सफल उपचारपछि डिस्चार्ज भएका छन्। शुक्रबार एक सय १३ जना कोरोनामुक्त हुँदै डिस्चार्ज भए। कोरोना जित्दै शुक्रबार डिस्चार्ज भएका सबै होम आइसोलेसनका हुन्।"
टिभिएस दशैँको आशा स्कीम अन्तर्गत दोस्रो विजेता छनोट,"काठमाडौं : टिभिएस दशैंको आशा योजना अन्तर्गत हरेक हप्ता एभिन्यूज टेलिभिजन र टिभिएसको फेसबुकमा प्रत्यक्ष प्रशारण मार्फत गरिने गोला प्रथाबाट पहिलो साताको विजेता बन्न सफल भई टिभिएस अपाचे आरआर ३१० हेमलता थगुन्नाले जितेका छन् । यो योजनामा सहभागिता जनाउन टिभिएसको मोटरसाइकल खरिद गरेकै हुनुपर्छ भन्ने छैन । टिभिएस दशैँको आशा योजना अन्तर्गत टिभिएसको कुनै पनि मोटरसाइकल खरिदमा नगद छुटको रूपमा ९ हजार र स्कूटरको खरिदमा ७ हजार रुपैयाँ नगद छुट प्राप्त गर्न सक्ने छ । यस्तै ५० प्रतिशत डाउन पेमेन्ट गरेर मोटरसाइकल तथा स्कुटर खरिद गर्ने ग्राहकले शुन्य प्रतिशत ब्याजदरमा खरिद गर्न सक्ने छन् । यी दुई मध्ये कुनै एक स्कीम ग्राहकले छनोट गर्न पाउने सुविधा कम्पनीले दिएको छ । बम्पर उपहारका रूपमा, हरेक हप्ता एक जनाले जित्न सक्ने आरआर ३१० टिभिएसकै सबैभन्दा महंगो मोटरसाइकल हो । यस बम्पर योजनाको आर्कषण भनेको जो कोहीले पनि आफ्नो छनौट वा किन्नको विकल्पको बावजूद पनि भाग लिन र जित्न पनि सक्ने अवसर पाउनु हो । जगदम्बा मोटर्स प्रालि नेपालमा टिभिएस टूह्वीलर्सको लागि एक मात्र आधिकारिक वितरक हो । ११० देखि ३१० सिसिसम्मको गुणस्तरीय उत्पादनहरु राडियन, स्ट्राइकर, म्याक्स १२५, अपाचे आर टि आर १६०, अपाचे आरटिआर २००४ भि,अपाचे आरआर ३१०, एन्टर्क १२५, वेगो र जुपिटर क्लासिकको बिबिधता रहेको छ ।"
कोरोनाबाट बुटवलकी एक महिलाको दाङमा मृत्यु,"दाङ : कोरोना विशेष अस्पताल बेलझुण्डीमा उपचाररत एक महिलाको कोरोनाका कारण मृत्यु भएको छ। रुपन्देहीको तिलोत्तमा नगरपालिका ३ स्थायी घर भएकी ६६ वर्षीया महिलाको शनिबार बिहान उपचारको क्रममा मृत्यु भएको कोरोना विशेष अस्पताल बेलझुण्डीका प्रमुख डा सर्वेश शर्माले जानकारी दिए। शर्माका अनुसार उनको आइसियुमा राखेर उपचार भइरहेको थियो। 'भैरहवा मेडिकल कलेजले शुक्रबार मात्रै ती महिलाको उपचारका लागि दाङ रिफर गरेको थियो। भैरहवामा आइसियु बेड खाली नभएर त्यहाँबाट बेलझुण्डी कोरोना विशेष अस्पतालमा रिफल गरिएको थियो', डा शर्माले भने, 'शुक्रबार राती १० बजे अस्पताल पुगेकी ती महिलाको आइसियुमा राखेर उपचार गरिराखेका थियौं, उपचारकै क्रममा बिहान ८ बजे मृत्यु भयो।' उनको शव व्यवस्थापनको लागि नेपाली सेनाले तयारी गरिरहेको छ। महिलामा केही दीर्घ रोगसमेत रहेको डा शर्माले बताए।"
पोखरीमा डुबेको अवस्थामा मृत फेला,विराटनगर : विराटनगर महानगरपालिका१५ पारिजात टोलका एक वृद्ध पुरुष पोखरीमा डुबेको अवस्थामा शुक्रबार दिउँसो मृत फेला परेका छन्। इलाका प्रहरी कार्यालय रानीका प्रहरी निरीक्षक दीपक थापाका अनुसार ६० वर्षीय ज्ञानकुमार थापाको शव घरदेखि केही पर रहेको पोखरीमा भेटिएको हो। बिहान घरबाट हिँडेपछि सम्पर्कविहीन बनेका थापाको परिवारका सदस्य र आफन्तले खोजी थालेका थिए। माटो झिकेको ठाउँमा पानी जमेर बनेको पोखरीमा मृत फेला पारेपछि स्थानीय बासिन्दाले प्रहरीलाई खवर गरेको जानकारी प्रनि थापाले दिए। उनका अनुसार दिउँसो ३:३० बजेतिर पोखरीबाट बाहिर निकालेर शवलाई पोस्टमार्टमका लागि लगिएको छ। प्रहरी निरीक्षक थापाले घटनाका बारेमा अनुसन्धान थालिएको जानकारी दिए।
सरकारडाकेसी वार्ता भंग,"काठमाडौं : सरकार र डा गोविन्द केसी पक्षबीचको वार्ता भंग भएको छ । दोस्रो दिन शुक्रबार भएको वार्तामा सहमति नभएपछि डा केसीतर्फको वार्ता टोलीले आन्दोलनका थप कार्यक्रम गर्ने चेतावनी दिएको छ । वार्ता टोली संयोजक डा जीवन क्षत्रीले वार्ताबाट सरकार पछि हटेकाले शनिबारबाट आन्दोलन सुरु हुने जानकारी दिए । संयोजक डा क्षत्रीले शुक्रबार दिनभर सरकारी टोलीले वार्तामा बस्नै आलटाल गरेको सुनाए । डा केसीको स्वास्थ्य जोखिममा परिराखेको हुनाले गम्भीर भएर अल्टिमेटम दियौं । वार्ता नगर्ने भए प्रेस मिट गर्छौ भनेपछि वार्तामा बोलाइएको थियो, उनले भने, हिजो (बिहीबार) जुन खालको समझदारी एवं सम्झौता भएको थियो, त्यसबाट सरकारी टोली पछाडि फर्कियो । उनले तत्काल वार्ता हुनेमा आफू आशावादी नरहेको बताए । हामी जुनसुकै बेला पनि वार्तामा बस्न तयार छौं, उनले भने । डा केसीका मागका सम्बन्धमा बिहीबार भएको चरणबद्ध वार्तामा सामान्य समझदारी भएको थियो । त्यसलाई शुक्रबार अन्तिम रूप दिने मौखिक सहमति थियो । सरकारी वार्ता टोलीका संयोजक एवं शिक्षा मन्त्रालयका सचिव गोपीनाथ मैनालीले डा केसी पक्षले उठाएका केही माग पूरा गर्ने म्यान्डेट आफूसँग नरहेको बताए । धेरै मागमा सहमति भने भएको उनको भनाइ छ । दुईतीन बुँदामा मात्र सहमति हुन सकेन, संयोजक मैनालीले भने, डा केसी पक्षले उठाएका केही माग पूरा गर्ने म्यान्डेट हामीसँग छैन । हामीले संयमित भएर भोलि (शनिबार) पनि वार्तामा बस्न अनुरोध गरेका छौं । डा क्षत्रीले म्यान्डेट लिन शिक्षामन्त्री गिरिराजमणि पोखरेलसँग सम्पर्क गर्न सकिएन भन्ने जवाफ वार्तामा सुनाइएको बताए । डा केसीको जीवन जोखिममा पर्दा पनि शिक्षामन्त्री पोखरेलले व्यक्तिगत रूपमा दुराशय राखेको पाइयो । मोबाइल नै स्विच अफ गरेको भन्ने कुरा आएको छ, उनले भने, आफ्नै वार्ता टोलीसँग सम्पर्कविहीन भएर बदनियत र दुराशय देखाउनुभयो । आफूले गठन गरेको वार्ता टोलीले गरेको समझदारीबाट मन्त्री पोखरेलले पछि हटेको उनको दाबी छ । मन्त्री पोखरेलले डा केसीका बारेमा यसअघि दुष्प्रचारसमेत गरेको डा क्षत्रीको आरोप छ । सरकारभित्रको विवादका कारणले सरकारलाई नै अप्ठेरो पार्न खोजिएको हो कि ? डा केसीको जीवनलाई खतरामा पार्ने प्रमुख जिम्मेवारी शिक्षामन्त्री पोखरेलको व्यवहार छ, उनले भने, सरकारको कार्यकारी प्रमुख भएका कारण प्रधानमन्त्री केपी शर्मा ओलीले पनि वार्ता टुंग्याएर डा केसीको जीवन रक्षा गर्नुपर्ने थियो । दिनभर बेवास्ता दुवै वार्ता टोली बिहीबार चरणबद्ध रूपमा झन्डै १० घण्टा वार्ता गरेपछि आन्तरिक गृहकार्यपछि जुट्ने भन्दै छुट्टिएका थिए । डा केसी पक्ष शुक्रबार बिहान वार्तामा बस्न तयार भए पनि सरकारी टोलीले बेवास्ता गरेको जनाइएको छ । सरकारी टोलीले दिनभर कुराएर राति ९ बजे मात्र वार्ता गर्न आमन्त्रण गरेको थियो । दुवै पक्षबीच सिंहदरबारस्थित शिक्षा, विज्ञान तथा प्रविधि मन्त्रालयमा वार्ता भएको थियो। मैनालीको संयोजकत्वमा गत बुधबार तीन सदस्यीय वार्ता टोली गठन गरिएको थियो । सोही दिनमा डा केसीका तर्फबाट पनि डा क्षत्रीको संयोजकत्वमा चार सदस्यीय वार्ता टोली गठन गरिएको थियो । सरकारी टोलीमा स्वास्थ्य तथा जनसंख्या मन्त्रालयका सहसचिव डा गुणराज लोहनी र चिकित्सा शिक्षा आयोगका निर्देशक डा दिलीप शर्मा सदस्य छन् । डा केसी पक्षमा नेपाल चिकित्सक संघका अध्यक्ष डा लोचन कार्की, नेपाल स्वास्थ्य अनुसन्धान परिषद्का अध्यक्ष डा अञ्जनीकुमार झा र अधिवक्ता ओमप्रकाश अर्याल सदस्य छन् । डा केसी ६ बुँदे माग राखेर त्रिवि शिक्षण अस्पतालमा २७औं दिनदेखि अनशनरत छन् । उनले भदौ २९ गते जुम्लाबाट १९औं सत्याग्रह सुरु गरेका थिए । उनको स्वास्थ्य चिन्ताजनक रहेको उपचारमा संलग्न चिकित्सकले जनाएका छन् । डा केसीले पहिलो अनशनदेखि नै उठाएको वरिष्ठतामा आधारमा त्रिवि चिकित्साशास्त्र अध्ययन संस्थान (आईओएम)को डिन नियुक्तिको माग बढी पेचिलो बनेको छ । त्रिभुवन विश्वविद्यालयले गत असार ३ गते आईओएममा प्रधानमन्त्रीकी निजी चिकित्सक डा दिव्यासिंह शाहलाई नियुक्त गरेको थियो। वरिष्ठता मिचेर बनाइएको नियुक्ति सच्याउँदै सबै पदमा वरिष्ठताकै आधारमा नियुक्ति गर्नुपर्ने अडान यसपटक पनि डा केसीले राखेका छन् । विश्वविद्यालय, काउन्सिल र प्रतिष्ठानहरूमा निष्पक्ष र पारदर्शी ढंगले पदाधिकारी नियुक्त गर्ने कानुनी व्यवस्थासमेत गर्नुपर्ने माग डा केसीको छ । डा केसी पक्षले बालुवाटार जग्गा काण्ड, वाइडबडी, सेक्युरिटी प्रेस, यती, ओम्नी समूहको औषधि खरिदलगायत भ्रष्टाचार काण्डका दोषी र तिनलाई उन्मुक्ति दिने अख्तियारका बहालवाला र पूर्वपदाधिकारीलाई कारबाही गर्नुपर्ने अडान राखेको छ । संयोजक डा क्षत्रीका अनुसार डा केसीका माग पूरा गराउन शनिबारबाट आन्दोलन सुरु हुनेछ । डा केसीका मागप्रति ऐक्यबद्धता जनाउँदै आन्दोलनरत युवा, चिकित्साका विद्यार्थीले प्रदर्शन गर्ने उनको भनाइ छ । सोलिडारिटी फर डा केसी अलायन्सको प्रदर्शन जारी हुने र नेपाल चिकित्सक संघले पनि आन्दोलन गर्ने उनले बताए।"
बलात्कारविरुद्ध अभिनेत्री,"काठमाडौं : नेपाली चलचित्र क्षेत्रका सेलिब्रेटीहरू विभिन्न विषयमा सामाजिक सञ्जालमा आफ्नो धारणा राखिरहन्छन्। यसै क्रममा कलाकार तथा अभिनेत्री ऋचा शर्माले प्रधानमन्त्री केपी शर्मालाई सम्बोधन गर्दै मन छुने स्टाटस लेखेकी छन्। उनको अभिव्यक्ति छ, एउटा अभिनेत्रीबाहेक यो देशलाई माया गर्ने चेली, एउटी नारी भएकाले हिजोआज आफैंलाई लाज लाग्न, डर लाग्न थालेको छ। मन आत्तिन थालेको छ। उनले बलात्कारमा परेका अवोध बालिकाहरूको कल्पना मात्रैले पनि छाती पोलेर आउने बताउँदै भोलिका दिनमा छोरी जन्मिएला भन्ने डर लाग्न थालेको विचार राखेकी छन्। छोरीका लागि सुरक्षित स्थान बनाउन नसकुँला भनेर डर लागेको बताउँदै उनले छोरालाई असल संस्कार र अनुशासन सिकाउन सकिन्न कि भन्दै शंका व्यक्त गरेकी छन्। आफ्नो आधिकारिक फेसबुक पेजमा ऋचाले लेखेको स्टाटसमा उनले नेपालको कमजोर कानुनले भावी जन्मने छोरालाई कानुनले केही गर्न नसक्ने रैछ भन्ने गलत मानसिकता विकसित गर्छ कि भन्ने चिन्ता व्यक्त गरेकी छन्। दिनहुँ ससाना नाबालिकहरूलाई पनि बलात्कार गर्ने भक्षकहरू या त खुलेआम हिँडेको या ढाकछोपले सामान्य जरिवाना र गन्न मिल्ने जेलमा दिन बिताएको देख्दा आफू नारी भएकोमा लाज लाग्न थालेको छ, ऋचाले अगाडि लेखेकी छन्, जुन देशमा नारीलाई पुजिन्छ, सम्माननीय राष्ट्रपति हुनुहुन्छ, त्यस देशमा बलात्कारजस्तो जघन्य अपराधको कानुनी कार्यान्वयनका निकायहरूले सामान्य रूपमा लिएको देख्दा सीताले अग्निपरीक्षा दिएको युगमा छौं जस्तै लाग्छ। ऋचाले थपेकी छन्, हामी प्रविधिले विकसित भयौं तर सोचले पिछडिएका छौं। राक्षस प्रवृत्ति भएका पुरुषले अबोध बालिकाको अस्मिताको भोग लगाउँदै गर्दा हामी कठैबरा मात्रै भएका छौं। उनले प्रधानमन्त्रीलाई आग्रह गरेकी छन्, जनताका लागि नभए पनि परिवारमा छोरी नातिनीको आँखामा आँखा जुधाई भनिदिनुस्, यो देशमा उनीहरू सुरक्षित छन् ? आम नेपाली नारीको परिचयमा स्टाटस लेखेकी ऋचाले सरकारमा विश्वास राख्ने आफू अचेल पैताला डगमगाउन थालेको विचार राखेकी छन्। उनको यो पोस्टलाई धेरै प्रतिक्रिया आएको छ। झन्डै हजार सेयर पुगेको छ भने कलाकारिता क्षेत्रभन्दा बाहिरका व्यक्तिहरूले पनि विभिन्न खाले प्रतिक्रिया जनाएका छन्। यसैगरी अर्की अभिनेत्री वर्षा राउतले लेखेकी छन्, भरखरै जन्मेको शिशुदेखि ८० वर्षे बृद्धासम्म बलात्कृत, बाबुद्वारा छोरी बलात्कृत, बालक बलात्कृत बालिका बलात्कृत, हिमाल, पहाड, तराई, गाउँ, सहर, वन, जंगल, गल्ली, कार्यालय सबैतिर बलात्कार। खै कहाँ छ नारीलाई सम्मान ? खै कहाँ छ नारीलाई सुरक्षा ? पछिल्लो समय बालिका बलात्कार र हत्याको ग्राफ उकालो चढ्दै गएपछि बलात्कारविरुद्ध कडा कानुनको माग गर्न थालिएको छ। खासगरी महिला सांसदहरूले बलात्कारीलाई मृत्युदण्डको कानुन ल्याउनसमेत आग्रह गरेका छन्। यसबारे सार्वजनिक रूपमा चर्को बहस सुरु भएको छ। यो समयमा कलाकारिताको माध्यमबाट जनचेता फैलाउँदै आएका कलाकारका यस्ता अभिव्यक्तिले राज्यलाई मार्ग निर्देश गर्न थप टेवा पुग्ने देखिन्छ। केही समयपहिले अर्की अभिनेत्री केकी अधिकारीले पनि सामाजिक सञ्जालमा यस विषयमा आफ्नो धारणा व्यक्त गरेकी थिइन्। उनकै अभिनय रहेको बरिलै बोलको म्युजिक भिडियोमा उनले यसै विषयमा केन्द्रित रहेर मार्मिक अभिव्यक्ति दिएकी छन्। गायक प्रकाश सपुतले निर्देशन गरेको उक्त म्युजिक भिडियोले निकै प्रशंसा पाएको थियो।"
हट फोटो हटाएर सन्न्यास,मुम्बई : बलिउडबाट सन्न्यास लिने घोषणा गरेकी अभिनेत्री सना खानले ट्विटरबाट आफ्ना सबै हट फोटो हटाएकी छन्। अब उनी कपाल ढाक्ने हिजाबमा मात्रै देखिने छिन्। बिग बोस बाट चर्चामा आएकी नायिका सनाको यस्तो अप्रत्याशित निर्णयले उनका प्रशंसक छक्क परेका छन्। बलिउड नगरीमा नाम र चर्चा पाउन मानिसहरू वर्षौंसम्म कडा मेहनत र प्रतीक्षा गर्छन् तर सनाले त्यही उद्योगलाई गुडबाई भनेकी छन्। कुनै बेला सलमान खानसँग काम गरिसकेकी सनाले अभिनयको दुनियाँलाई छोडेर इस्लामको दुनियाँ अपनाएकी छन्। उनले आफ्नो इन्स्टाग्राममा एक स्टाटस पोस्ट् गर्दै सोबारे जानकारी दिएकी हुन्। त्यसै क्रममा आफ्ना हट फोटो इन्स्टाग्राममा प्रायः सेयर गरिरहन्थिन्। तर अब कसैले उनको इन्स्टाग्राम फलो गरेमा एउटा पनि हट फोटो देख्न पाउने छैनन्।
नोबेल अस्पतालमा कोरोना संक्रमित महिलाको मृत्यु,विराटनगर : कोरोना भाइरस संक्रमित एक महिलाको विराटनगरमा शुक्रबार मृत्यु भएको छ। नोबेल शिक्षण अस्पताल पुर्याएको केही बेरमै विराटनगर महानगरपालिका१२ बखरीकी ५५ वर्षीया महिलाको मृत्यु भएको हो। अस्पतालका प्रबन्धक नारायण दाहालका अनुसार श्वास फेर्न गाह्रो भएपछि उपचारका लागि भनेर महिलालाई सिटी सफारीमा राखेर अस्पताल ल्याइएको थियो। आकस्मिक कक्षमै ४:३० बजेतिर मृत्यु भएपछि महिलालाई आइसोलेसनमा राखेर थप उपचार गर्न नपाइएको दाहालले बताए। उनका अनुसार श्वासप्रश्वासमा समस्या हुने लगायत कोरोनासँग मिल्ने लक्षण देखिएपछि स्वाब संकलन गरेर बुधबार परीक्षणका लागि कोशी अस्पतालको प्रयोगशाला पठाइएको थियो। बिहीबार रिपोर्ट पोजेटिभ आएपनि उनलाई होम आइसोलेसनमै राखिएको पाइएको उनले बताए। तर अचानक स्वास्थ्यमा समस्या थपिएपछि हतारहतार गरेर अस्पताल ल्याइएको भएपनि संक्रमित महिलालाई जीवितै राख्न नसकिएको दाहालले जानकारी दिए। चिकित्सकलाई उद्रित गर्दै उनले दिएको जानकारी अनुसार महिलामा मधुमेह र बाथको पुरानै समस्या थियो।
अभिनयकला थाँती राख्दै पाककला,"काठमाडौं : कोरोना कहरले कलाकारको मात्र होइन सबैको जनजीवन अस्तव्यस्त छ । तर पनि यो परिस्थिति सहज बनाउन सबैले आआफ्नो स्थानबाट प्रयास गरिनै रहेका छन् । अन्य विधाभन्दा पनि सबैभन्दा मारमा परेको कलाकारिता क्षेलाई नै आफ्नो कर्मथलो बनाएकाहरूका लागि त अहिलेको परिस्थिति झनै विकराल छ । यही मेसोमा लामो समयदेखि कलाकारितालाई आफ्नो जीवनशैली बनाएका रमेश श्रेष्ठले नयाँ कामको थालनी गरेका छन् । हुनत उनी पाक कलाका पारखी पनि हुन् । आफ्नो त्यही कलालाई विकल्पको रूपमा प्रयोग गर्दै उनले अप्ठ्यारो परिस्थितिमा सेवा पुर्याउने प्रयास थालेका हुन् । लामो समयदेखि सामाखुसीमा संगीत र नृत्यसम्बन्धी प्रशिक्षण दिँदै आएका निर्भाना कला केन्द्रका अध्यक्ष रमेशले आफ्ना दुई सहकर्मी ट्राभल एन्ड टुर्स तथा वैदेशिक रोजगार व्यवसायी यमबहादुर बुढाथोकी र आईटी इन्जिनियर सूर्य श्रेष्ठसँगको सहकार्यमा यथास्थानसम्म विभिन्न परिकार पुर्याएर सेवा दिइरहेका छन् । गोंगबुमा निकोलस हस्पिटालिटी सर्भिसेज प्रालिमार्पत यो सेवा सुरु गरेको उनले जानकारी दिए । जस्तो परिस्थिति आउँछ त्यसैलाई उपयोग गर्दै स्थिति सहज बनाउने प्रयास गरेका हौं, रमेशले भने । चार वर्षदेखि होटल तालिम प्रदान गर्दै आएको निकोलस हस्पिटालिटी सर्भिसेज प्रालिमार्फत यो सेवा सुरु गरिएको हो । एक पन्थ दो काज भनेझैं अहिले निकोलसले वेटर, बार टेन्डर, बारिस्टा, कुक, हेल्पर, लन्ड्री, क्लिनर, हाउस किपिङ, फ्रन्टडेक्स, होटललगायतका विभन्नि प्रशिक्षण दिन्छ । निकोलसले टेक वे र होम डेलिभरीको साथमा स्वादिष्ट मौलिक परिकार रेस्टुरेन्टमै पस्कँदै आएको छ । ७० भन्दा बढी म्युजिक भिडियो निर्माण र निर्देशन गरेका श्रेष्ठ जुनसुकै काम गरे पनि त्यसमा लगनशील भएर लागे सफल भइने धारणा राख्छन् । दुई दर्जनभन्दा बढी म्युजिक भिडियो र ५० भन्दा बढी कमर्सियलमा मोडलिङ गरेका रमेश पाककला र अभिनय कला एकसाथ अघि बढाउने बताउँछन् ।"
दसैंअघि पुनर्कर्जाको आस,"काठमाडौं : व्यवसाय थलिएको ६ महिना बितिसक्दा पनि पुनर्कर्जा वितरणको टुंगो लाग्न सकेको छैन। चालू आर्थिक वर्षको पहिलो साता आएको मौद्रिक नीतिले एक खर्ब रुपैयाँको पुनर्कर्जा वितरणको कार्यविधि बनाएर चाँडै नै वितरण गर्ने भनेको भए पनि काम सुरु हुन सकेको छैन। भदौ १ गतेबाट पुनर्कर्जाका लागि आवेदन खुला भएको छ। असोज १४ गतेसम्म आवेदन भर्नुपर्ने म्याद भएकोमा अहिले बढाएर असोज मसान्तसम्म पुर्याइएको छ। सम्बन्धित बैंक तथा वित्तीय संस्थाले नै आवेदनका लागि समय नपुगेको भन्दै नेपाल राष्ट्र बैंकमा थप समयसीमा माग गरेपछि असोज मसान्त पुर्याइएको डेपुटी गभर्नर चिन्तामणि शिवाकोटीले जानकारी दिए। असोज मसान्तमा ऋणका लागि आवेदन भर्ने म्याद सकिएपछि सम्बन्धित बैंक तथा वित्तीय संस्थाले राष्ट्र बैंकमा पुनर्कर्जाका लागि प्रस्ताव पेस गर्ने प्रक्रिया छ। कात्तिक लागेपछि पुनर्कर्जा वितरणलाई सम्बन्धित व्यवसायीसम्म पुर्याउने गरी काम सुरु हुनेछ। ठूला ऋणीको हकमा भने पुनर्कर्जा वितरण सुरु भइसकेको राष्ट्र बैंकको भनाइ छ। तर, पर्यटन व्यवसायी भने सरकारले नीतिगत व्यवस्था गरे पनि सोहीअनुरूप कार्यान्वयनमा ध्यान नदिएको गुनासो गर्छन्। दसैं अघिसम्म पुनर्कर्जाबापतको सहुलियतपूर्ण ऋण पाए कर्मचारीलाई तलब वितरण गर्न सजिलो हुन्थ्यो भन्ने होटल संघ नेपालका उपाध्यक्ष विनायक शाहको भनाइ छ। कर्मचारी युनियनसँग केही न केही रकम दिने सहमति भएको छ। अब दसैंमा पनि तलब दिन सकिने अवस्था छैन। पुनर्कर्जाबापतको रकम पाए सबैको समस्या टथ्र्यो, शाह भन्छन्। सरकारले काम गरेको देखाउन मात्रै बजेटमार्फत भनेको देखियो भन्दै उपाध्यक्ष शाहले जब कार्यान्वयनको पाटो आयो एकले अर्कालाई औंल्याउनेभन्दा बढी काम हुन नसकेको बताए। मोफसलका व्यवसायीलाई साँवा ब्याज भुक्तानीका लागि बैंकले ताकेता गर्न सुरु गरिसकेको र नतिरे कालोसूचीमा राख्नेसम्मको धम्की आइसकेको शाह बताउँछन्। व्यवसाय संकटमा परेको बेलामा पनि सरकार आलटाल गरिरहेको उनको आरोप छ। यही पाराले पुसयता सहुलियत ऋण पाइँदैन जस्तो लाग्छ भन्ने आशंका व्यवसायीको छ। नेपाल राष्ट्र बैंक भने बैंक तथा वित्तीय संस्थाले आवेदनका लागि थप समय माग गर्दा प्रक्रिया लम्बिन गएको भन्दै पन्छिन्छ। अति प्रभावित क्षेत्रलाई दिने भनेको पुनर्कर्जाको व्यवस्था पनि दुई किसिमको छ। एउटा सीधैं राष्ट्र बैंकले दिने अर्को बैंक तथा वित्तीय संस्थामार्फत दिने। पाँच करोड रुपैयाँभन्दा माथिको पुनर्कर्जाका लागि राष्ट्र बैंकले आवश्यक प्रक्रिया पुर्याएर वितरण गर्न सुरु गरिसकेको डेपुटी गभर्नर शिवाकोटी बताउँछन्। उक्त कर्जाका लागि आवेदन बैंकको माध्यमबाट नै आउने भए पनि भुक्तानी भने राष्ट्र बैंकले गर्ने भनिएको छ। कुल कर्जाको २० प्रतिशत रकम राष्ट्र बैंकबाट वितरण गर्ने सकिने प्रावधान छ। २० प्रतिशत भनेको करिब ४२ अर्ब रुपैयाँ हुने बताइएको छ। ४२ अर्ब रुपैयाँको पाँच गुणासम्म वितरण गर्न पाउने हुँदा करिब २१० अर्ब रुपैयाँको उक्त कोष हुन आउँछ। हाल पुनर्कर्जाका लागि राष्ट्र बैंकसँग भएको कुल फन्ड ४२ अर्ब रुपैयाँ मात्र भएको राष्ट्र बैंक बताउँछ। पाँच करोड रुपैयाँभन्दा बढी माग गर्ने ऋणको हकमा भने हालसम्म करिब चार अर्ब रुपैयाँ पुनर्कर्जा वितरण भइसकेको शिवाकोटीले जानकारी दिए। आवेदनका लागि समयसीमा सकिएपछि बैंक तथा वित्तीय संस्थाले प्रस्ताव पेस गर्ने र राष्ट्र बैंकले एकमुष्ट रकम बैंक तथा वित्तीय संस्थालाई दिनेछ। कुल रकम करिब १४७ अर्ब रुपैयाँ बैंक तथा वित्तीय संस्थामार्फत एकमुष्ट दिएपछि वितरण सुरु हुने शिवाकोटी भन्छन्। यसका लागि पनि राष्ट्र बैंकले १५ लाखभन्दा कम हुने गरी ऋणको आवदेन माग गर्न भनेको छ। साना ऋणीलाई सुविधा पुर्याउन यो व्यवस्था गरिएको शिवाकोटीले बताए। प्रत्येक बैंकको शाखाबाट पाँच जनासम्मले पुनर्कर्जा पाउने गरी काम गर्न बैंक तथा वित्तीय संस्थालाई निर्देशन दिइएको छ।"
"बाहिर जिल्लाबाट आउने मान्छे क्वारेन्टाइनमा बसेनन्, संक्रमण फैलियो","काठमाडौं : नेपालमा कोरोना भाइरसबाट संक्रमितको संख्या एक लाख नाघेको छ। शुक्रबार २ हजार ५९ जनामा कोरोना पुष्टि भएसँगै कुल संक्रमितको संख्या १ लाख ६ सय ७६ पुगेको छ। स्वास्थ्य तथा जनसंख्या मन्त्रालयका प्रवक्ता डा जागेश्वर गौतमका अनुसार यीमध्ये सक्रिय संक्रमित २७ हजार ५३ जना छन्। ७३ हजार २३ जना निको भइसकेका छन्। कोरोनाबाट मृत्यु हुनेको संख्या ६ सय नाघिसकेको छ। शुक्रबार मात्रै १० जनाको मृत्यु भएको मन्त्रालयले पुष्टि गरेको छ। पछिल्लो दिनमा कोरोना संक्रमण ह्वात्तै बढेको छ। तीमध्ये आधा संक्रमित काठमाडौं उपत्यकामै थपिइरहेका छन्। जनस्वास्थ्यविद् डा समीरमणि दीक्षित अहिलेको स्थिति आउनु स्वाभाविक रहेको बताउँछन्। कोरोना संक्रमण पूरै रोकिने अवस्था थिएन, डा दीक्षित भन्छन्, पूर्णरूपले रोक्छौं भन्ने सोच नै गलत थियो। सबै नागरिकलाई थुनेर राख्ने सम्भावना नभएकाले कोरोना फैलिनु स्वाभाविक भएको उनी बताउँछन्। उनका अनुसार सरकारले राम्ररी काम गर्न सकेको भए संक्रमितको संख्या यति धेरै हुँदैनथ्यो। सरकार परीक्षणमै चुकेको उनको ठम्याइ छ। मुख्यतः हामी परीक्षणमा चुकेका हौं, उनी भन्छन्, परीक्षण जति गर्नुपथ्र्यो त्यति गर्न सकेनौं। पर्याप्त परीक्षण गरेको भए संक्रमितको संख्या ५० हजारमा सीमित हुन सक्थ्यो। परीक्षण गर्ने तरिका पनि उपयुक्त नभएको डा दीक्षितको ठम्याइ छ। हामीले जोखिमका क्षेत्रहरूमा गएर परीक्षण गरेनौं, उनी भन्छन्, त्यसो गरेको भए मृत्युदर पनि कम हुन्थ्यो। यसबाहेक सीमामा आवतजावत रोक्न नसक्नु, क्वारेन्टाइन व्यवस्थापन नगर्नुले संक्रमणको यो स्थितिमा आइपुगेको उनको बुझाइ छ। टेकुस्थित शुक्रराज ट्रपिकल तथा सरुवा रोग अस्पतालका डा शेरबहादुर पुन मुख्यतः परीक्षण, आवतजावत, क्वारेन्टाइन, आइसोलेसन, आरडीटीको अलमलले यो स्थितिमा ल्याएको बताउँछन्। हामीले सुरुका दिनमा हवाई मार्ग बन्द गरे पनि भारतबाट त्यति धेरै मान्छे आउँछन् भनेर सोचेनौं, डा पुन भन्छन्, मुख्यतः हामी चुकेको यहाँ पनि हो। मान्छे ह्वारह्वार आए। त्यसमा क्वारेन्टाइन व्यवस्थापन गर्न सकेनौं। त्यहींबाट सुरु भएको हो। उपत्यकामा कोरोना फैलनुमा बाहिरबाट आउने नागरिकलाई क्वारेन्टाइनमा राख्न नसक्नु रहेको उनको ठम्याइ छ। अहिले उपत्यकामा भयावह स्थिति बनेको छ, उनी भन्छन्, सुरुमा लकडाउनपछि बाहिरी जिल्लाबाट आउने मानिसलाई क्वारेन्टाइनमा राख्ने सोच कसैले सोचेन। सरकारले होम क्वारेन्टाइन बस्ने भनेको थियो तर कोही बसेनन्। त्यसले समस्या बढायो। सरकारले लक्षण नदेखिएकालाई परीक्षण नगर्ने नीति लिएकाले पनि समस्या भएको उनको भनाइ छ। बाहिरबाट आएका मानिस क्वारेन्टाइन पनि बसेनन्। परीक्षण पनि भएन, उनी भन्छन्, बाहिर जिल्लाबाट आउने मान्छे सबै कामकाजी थिए। काममा गए। संक्रमण फैलियो। नतिजा अहिले देखिँदै छ। अब के गर्ने ? कोरोना दु्रत गतिले फैलिँदै जाँदा नागरिक कसरी जोगिने भनेर चिन्तित छन्। स्वास्थ्य सुरक्षा मापदण्ड अपनाएर काम गरिरहे खासै समस्या नहुने डा दीक्षित बताउँछन्। संक्रमण बढ्ने पूर्वानुमान थियो, बढिरहेकै छ, उनी भन्छन्, परीक्षण बढी गर्नु, आइसोलेसन बस्नु र सुरक्षा मापदण्ड अपनाउनुको विकल्प छैन। डापुन अहिलेको मुख्य चुनौती भनेको सक्रिय जनसंख्या रहेको बताउँछन्। सक्रिय जनशक्ति जो काम काममा जान्छन्। उनीहरूले मापदण्ड कति अपनाए भन्ने मुख्य चुनौती छ, उनी भन्छन्, बाहिर काममा जाने जनशक्तिले सुरक्षामा ध्यान दिए घरका अन्य सदस्य पनि सुरक्षित हुन्छन्। त्यसैले परिवारको कामकाजी मान्छे एकदमै सतर्क हुनुपर्छ। कोभिडपछिको नयाँ जीवनमा अझै अभ्यस्त हुन नसकेको उनको ठम्याइ छ। कोभिडपछिको नयाँ जीवनमा हामी प्रवेश गरे पनि त्यसको तरिका अपनाएका छैनौं, उनी भन्छन्, अहिले पनि मास्क नलगाई हिँड्छन्। अन्य मापदण्ड अपनाउँदैनन्। सरकारले परीक्षणको दायरा बढाउनु अबको अनिवार्य सर्त भएको उनको भनाइ छ। अहिले पनि परीक्षण कम छ, उनी भन्छन्, संक्रमितको सम्पर्कमा भएकाहरू फोनै आएन भन्दै अस्पताल आउँछन्। त्यसैले परीक्षण बढाउनुपर्छ। ट्रेसिङलाई चुस्त बनाउनुपर्छ।"
कोरोना संक्रमित दाङका बालकको बाँकेमा मृत्यु,दाङ : दाङका कोरोना संक्रमित बालकको मृत्यु भएको छ। बाँकेको नेपालगञ्ज मेडिकल कलेज शिक्षण अस्पताल कोहलपुरमा उपचाररत घोराही उपमहानगरपालिका३ गोग्ली निवासी १५ वर्षका बालकको मृत्यु भएको हो। असोज १९ गते स्वाब दिएका उनको पीसीआर परीक्षण गर्दा कोरोना पोजिटिभ देखिएको थियो। कोरोना रिर्पोट आएको चार दिनमा गएराति ८:३५ बजे मृत्यु भएको भेरी अञ्चल अस्पताल बाँकेले जनाएको छ। योसँगै दाङमा कोरोना संक्रमणबाट ५ जनाको मृत्यु भएको छ। नोबेल अस्पतालमा कोरोना संक्रमित महिलाको मृत्यु
एसिडको घाउमा मायाको मलम,"नवलपुर : एसिड आक्रमणमा परेपछि कावासोती नगरपालिका१६ हर्वासीकी वसन्ती परियारको हुलिया फेरियो। उनी आफ्नो नयाँ रूपरंग देखेर डराइन्। पतिको मायामा कमी आउँछ कि भन्ने लाग्यो। ससाना छोराछोरीमा मानसिक असर पर्छ कि भन्ने पनि डर थियो। तर, एसिडको घाउमा उनका पति यमनारायणको मायाले मलम लगाइदिएको छ। त्यही मायाले उनको आत्मबल कमजोर हुन दिएको छैन। पहिला के होला भन्ने डर थियो। आजभोलि आँट आएको छ, वसन्तीले हँसिलो मुद्रामा भनिन्, पतिको मायाले मलाई बाँच्ने आधार मिलेको छ। यमनारायणले पहिलेभन्दा बढी माया गर्छन् वसन्तीलाई। घरमा खाना पकाउने, सरसफाइको काम वसन्तीले गर्छिन्। घरबाहिरको काम यमनारायण गर्छन्। तर, उनी एकछिन पनि पत्नीको साथ छाड्दैनन्। यमनारायणको समय पत्नीको हेरचाहमा बितिरहेको छ। हरेक काममा साथमै हुन्छन्। पत्नीले नरमाइलो माने उनीे सम्झाउँछन्। अन्यत्रको कुरा गरेर मन भुलाउँछन्। एसिड आक्रमणपछि वसन्तीलाई घरबाहिर निस्किन पनि अप्ठेरो लाग्थ्यो। अहिले उनमा आँट पलाएको छ। यो पतिकै मायाका कारण भएको उनले बताइन्। अहिले घाममा निस्किन हुँदैन। एसिडले पोलेको भागमा घामले असर गर्छ। पतिकै मायाकै कारण यो समाजका अगाडि आएर उभिन सकेको उनको भनाइ छ। पहिलाको अनुहार र एसिड प्रहारपछि हेर्ने नजर त पक्कै फरक छ नि, उनले भनिन्, तर, पति र परिवारको माया फेरिएन, यही मेरो खुसी हो। उनी काठमाडौं महाराजगन्जस्थित त्रिभुवन विश्वविद्यालय शिक्षण अस्पतालमा १५ महिनाको उपचारपछि घरमै छिन्। उनी शारीरिक र मानसिक रूपमा तंग्रिँदै छिन्। एसिडले उनका हात, अनुहार, टाउको, छातीमा असर गरेको छ। पति यमनारायणले उनलाई दरिलो साथ दिएका छन्। समाजमा कसरी अनुहार देखाउने भन्ने चिन्ता गर्ने वसन्तीलाई पतिले हिम्मत जुटाइदिएका छन्। एसिडपीडितको अभिभारा राज्यकै एसिड आक्रमण गर्नेलाई कडा कारबाही गर्न सरकारले ल्यायो अध्यादेश एसिड छ्याप्नेलाई २० वर्ष कैद र १० लाख जरिवाना एसिड बन्देजमा बलियो कानुन वसन्ती विगतका आफ्ना तस्बिर हेर्दै कहिलेकाहीँ भने भक्कानिन्छिन् पनि। खिन्न मानेर रूप फर्किने होइन, यमनारायणले भने, हामीलाई त यस्तो भयो, अब समाजमा अरूमाथि नहोस् भनेर अरुका लागि बाँच्नुपर्छ भनेर सम्झाउँछु। यो दम्पतीलाई आर्थिक समस्याको पिरलो रहेछ। उनीहरू कुखुरापालन व्यवसायमा लाग्ने योजनामा थिए। पत्नीको उपचारमा ६ लाख रुपैयाँ खर्च भयो। वसन्तीको टाउकोमा कपाल हाल्न र प्लास्टिक सर्जरी गर्न बाँकी छ। आँखामा लेन्स हाल्न लागेको ३० हजार रुपैयाँ कसरी जुटाउने भन्ने चिन्ता छ। एसिडपीडित वसन्ती परियार कावासोती नगरपालिका१६ हर्वासीस्थित निवासमा पति यमनरायणसँग जाँतोमा दाल पिस्दै। उनीहरूले बैंकबाट ३ लाख र घरनजिकको समूहबाट १ लाख ऋण लिएका थिए। आफन्तसँग लिएको २ लाख ८० हजार तिर्न बाँकी रहेछ। बैंकबाट पुर्जा निकाल्न पाएका छैनन्। जो आए पनि दुःख त आफैंसँग त हो नि !, यमनारायणले दुःखेसो गरे, कसरी ऋण तिर्ने भन्ने पिरलो छ। उनीहरूका १० वर्षका छोरा र ५ वर्षकी छोरी छन्। यमनारायण लामो समय वैदेशिक रोजगारीमा बसे। पायल्सको उपचार गर्न वसन्तीले बोलाएकी थिइन्। त्यसको दुई सातापछि वसन्तीमाथि एसिड प्रहार भएको थियो। विवाहको प्रस्ताव अस्वीकार गरेपछि छिमेकी युवक विमल श्रीपालीले २०७५ असोज ८ गते वसन्तीमाथि एसिड र चक्कु प्रहार गरेका थिए। नवलपुर जिल्ला अदालतले श्रीपालीलाई १४ वर्ष कैद र साढे ९ लाख जरिवाना सजाय तोकेको परियार दम्पतीले सुनाए। घटनामा संलग्न दोषीले कैद सजाय भुक्तान गरिरहेका छन्।"
राष्ट्रिय खेलकुद परिषदमा ११ सदस्य नियुक्त,"काठमाडौं : सरकारले राष्ट्रिय खेलकुद परिषद् (राखेप) मा ११ जना बोर्ड सदस्य नियुक्त गरेको छ। सोमबार बसेको मन्त्रिपरिषद् बैठकले परिषद्का रिक्त नौ जना र राखेप अध्यक्षको हैसियतमा युवा तथा खेलकुदमन्त्री जगतबहादुर सुनार (विश्वकर्मा) ले दुई जना बोर्ड सदस्य नियुक्त गरिएको हो। बोर्ड सदस्यमा नियुक्त हुनेहरूमा हरि खड्का, मानदेव हजारा, पुरेन्द्रविक्रम लाखे, राजेश गुरुङ, मोहमद सागिर शेख, नन्दा बस्याल, एकेन्द्र कुँवर, चन्द्रवदना राई, सुमित्रा चौधरी, रेनुका श्रेष्ठ र सुवर्णा श्रेष्ठ छन्। पूर्वफुटबल खेलाडी हरि खड्का प्रदेश १ को खस आर्य कोटाबाट सदस्यमा नियुक्त भएका हुन्। यसैगरी मानदेव हजारा प्रदेश २ को मधेसी दलित, पुरेन्द्रविक्रम लाखे बागमती प्रदेशको जनजाति, राजेश गुरुङ गण्डकी प्रदेशको जनजाति र मोहमद सागिर शेख प्रदेश २ को मुस्लिम समुदाय कोटाबाट सदस्यमा नियुक्त भएका हुन्। यसैगरी नन्दा बस्याल कर्णाली प्रदेशको महिला कोटामा, एकेन्द्र कुँवर सुदूरपश्चिम प्रदेशको पिछडिएको क्षेत्र कोटामा, चन्द्रवदना राई प्रदेश १ को महिला कोटामा र सुमित्रा चौधरी थारू प्रदेश ५ को महिला कोटाबाट सदस्यमा मनोनीत भएका हुन्। राखेपको अध्यक्षको हैसियतमा मन्त्री विश्वकर्माले खेलकुद संघको सिफारिसमा रेनुका श्रेष्ठ, सुवर्णा श्रेष्ठलाई नियुक्त गरेका हुन्। खेलकुद संघको कोटामा दुई महिला सदस्य नियुक्त हुन बाँकी थियो। नयाँ खेलकुद विकास ऐनअनुसार खेलकुदको विकासमा महत्वपूर्ण योगदान गरेका, राष्ट्रिय तथा अन्तर्राष्ट्रिय पूर्वखेलाडीहरूमध्ये सबै प्रदेशबाट प्रतिनिधित्व हुने गरी महिला, दलित, आदिवासी जनजाति, खसआर्य, मधेसी, थारू, मस्लिम, पिछडिएको क्षेत्रको समेतबाट प्रतिनिधित्व हुने गरी कम्तीमा तीन महिलासहित नौ सदस्य सरकारले मनोनयन गर्ने व्यवस्था छ। राष्ट्रिय खेलकुद विकास ऐनले ३७ सदस्यीय बोर्ड सदस्यको व्यवस्था गरेको छ। ऐनको प्रावधानअनुसार नै मन्त्री विश्वकर्माले गत साउन १५ गते ६ जना बोर्ड सदस्य नियुक्त गरेका थिए। मन्त्री विश्वकर्माले परिषद् अध्यक्षको हैसियतमा रिम रानाभाट, इन्दिरा निरौला, गोविन्द भट्टराई, अर्जुन केसी, सम्पन्न श्रेष्ठ र सुवास श्रेष्ठलाई नियुक्त सदस्यमा नियुक्त गरेका थिए। नयाँ ऐनअनुसार नै राखेप सदस्यसचिवमा रमेशकुमार सिलवाल र उपाध्यक्षमा शिव कोइराला नियुक्त भएका थिए।"
कोरोना कहरले मजदुरलाई दियो पीडा,"विराटनगर : विराटनगर महानगरपालिका१६ दरैयाका मन्जुर मोहमद सीमा नाकामा सहज आउजाउ हुँदा ज्याला मजदुरी गर्न जोगबनीलगायत भारतका विभिन्न स्थानमा पुग्थे। मजदुरी गरेर ल्याएको पैसाले परिवार चलाउँथे। तर, कोरोनाले गर्दा सात महिनादेखि दुई देशबीचको नाका बन्द छन्। मजदुरीका लागि नेपालबाट भारत र भारतबाट नेपाल आउजाउ गर्ने अवस्था छैन। भारतसँग सीमा जोडिएको दरैयाको मुसहर बस्तीमा सात घर मुस्लिमसहित ८० परिवारको बसोबास छ। कोरोनाका कारण सबै क्षेत्र अस्तव्यस्त हुँदा मन्जुरले काम नपाएको लामो समय भयो। नेपालमा काम नपाउँदा भारततिर गयो भने सहज रूपमा पाइन्थ्यो। कमाएर ल्याएको पैसाले जीविका चलेकै थियो, मन्जुरले भने, तर कमाइ बन्द हुँदा भोकभोकै बस्नुपर्ने अवस्था छ। मन्जुरले बालबच्चा भोकै बस्न नपरोस् भनेर भारतीयसँग सयकडा १० का दरले ऋण लिएको सुनाए। यसअघि भारतीयसँग लिएको २० हजार रुपैयाँ ऋण कसरी तिर्ने भन्ने तनावले सताउन थालेको छ, उनलाई। त्यसैगरी, यात्रु नपाउँदा गुल मोहमदले आफ्नो सिटी रिक्सा घरमै थन्क्याएका छन्। तर, सात महिनायता दैनिकी निकै कष्टकर बनेको गुलको भनाइ छ। पारिपट्टिका भारतीयहरूसँग ऋण लिएर गुजारा चलाउनुपर्ने अवस्था आएको भए पनि महँगो ब्याज लिने गरेको उनले बताए। कोरोनाले पीडामाथि पीडा र ऋण उपहार दिएको उनको गुनासो छ। काम नपाउँदा सुकुमबासी बस्तीमा बसोबास गर्दै आएकाहरू समस्यामा पर्न थालेका छन्। पुस्तौंदेखि सीमा क्षेत्रमा बस्दै आएका उनीहरूको आफ्नो जग्गा छैन। चरम गरिबीको रेखामुनि रहेको यस बस्तीको अर्को समस्या डुबान पनि हो। बर्खायाममा सबै परिवारले डुबानको समस्या भोगेको स्थानीय अकबर मियाले बताए। कामधन्दा केही नभएपछि परिवार चलाउन भारतीयसँग ऋण लिनुपर्ने बाध्यता थियो, उनले भने, पुरानो तिर्न नसक्दा अब त दिन पनि छाडे।"
लिम्पियाधुराकालापानीको आधिकारिक दस्तावेज,"शिक्षा मन्त्रालयअन्तर्गत पाठ्यक्रम विकास केन्द्रले पहिलोपटक नेपालको भूभाग र सीमासम्बन्धी नेपालको भूभाग र सीमासम्बन्धी स्वाध्याय सामग्री पुस्तक प्रकाशित गरेको छ। नेपालको लिम्पियाधुरा, लिपुलेक, कालापानीसहितको नयाँ नक्सा राखेर खासगरी माध्यमिक तहका विद्यार्थीलाई नेपालको भूभाग र सिमानासम्बन्धी जानकारी दिन पुस्तक तयार पारिएको हो। नेपाल पश्चिमोत्तर सीमा क्षेत्र लिम्पियाधुरा, कालापानी, लिपुलेकलगायतका नेपाली भूमि नेपालको रहेको अन्तर्राष्ट्रिय मान्यताअनुरूपका तथ्य, तथ्याङ्क र प्रमाण समावेश गरिएको छ। यसमा सामाजिक अध्ययन, इतिहास, भूगोललगायतका विषयको अध्ययन, अध्यापन र सहजीकरणका सिलसिलामा सन्दर्भसामग्री छ। पुस्तकको सुरुमै नेपालको अद्यावधिक लिम्पियाधुरा, लिपुलेक, कालापानीसहितको नक्सा राखिएको छ। पुस्तकमा नेपाल शब्द उत्पत्ति, नेपालको प्राचीन इतिहास, मध्यकालीन इतिहास, पृथ्वीनारायण शाहको एकीकरण अभियान, पृथ्वीनारायण शाहपछि नेपालको विस्तार र विशाल नेपालको निर्माण र संकुचनलगायतका ऐतिहासिक सन्दर्भ समावेश गरिएको छ। अन्तर्राष्ट्रिय सिमानाको परिचय र सिद्धान्त, अन्तर्राष्ट्रिय सीमाको अवधारणा, अन्तर्राष्ट्रिय सीमा सिद्धान्त, सीमा विवादका कारणलगायतका विषयवस्तु समेटिएको छ। खुला सीमा, नियन्त्रित नियमन सीमा, बन्द सीमा प्रणालीको सम्बन्धमा उल्लेख छ। नेपाल र भारतबीच खुला सीमा तथा नेपाल र चीनबीच नियन्त्रित नियमन सीमा प्रणाली कायम गरिएको छ। नेपाल र चीनबीचको सीमा पानीढलो सीमा सिद्धान्तका आधार तय गरिएको छ। दुई देशबीच भएको सबैभन्दा अग्लो भूशृंखलाबाट वर्षामा परेको पानी बाँडिएर दुईतर्फ विभाजित भएर जल विभाजक रेखा हुन्छ। यसरी बन्ने जलविभाजक रेखालाई अन्तर्राष्ट्रिय सिमाना मानिने विधिलाई पानीढलो सीमा सिद्धान्त भन्ने गरिएको छ। दुई देशबीच सन्धि सम्झौता हुँदा जुन ठाउँमा जस्तो अवस्थामा नदी छ, भविष्यमा नदीले धार परिवर्तन गरे पनि त्यही स्थानमा र नदीमा भए पनि नभए पनि सन्धि वा सहमति भएको समयमा तय गरिएको सीमा रेखालाई नै सधैं अन्तर्राष्ट्रिय सिमाना मान्ने विधिलाई स्थीर सीमा सिद्धान्त भनिन्छ। नदीबीच सीमा सिद्धान्त, तरल सीमा सिद्धान्त, गहिराइ सीमा सिद्धान्त, भोगचलन सिद्धान्त, सट्टापट्टाको सीमा सिद्धान्त र पारस्परिक सीमा सिद्धान्तको विषय पुस्तकमा छ। सीमा विवाद कसरी हुन्छ भन्ने कारणसहित व्याख्या गरिएको छ। समाधानका उपायको सम्बन्धमा उल्लेख गरिएको छ। प्राविधिक, राजनीतिक, कूटनीटिक वार्ताबाट, जनदबाब सिर्जना गरेर, तेस्रो देशलाई मध्यस्थता गर्न लगाएर, अन्तर्राष्ट्रिय दबाब उत्पन्न गरेर, संयुक्त राष्ट्रसंघमा समाधान गर्न सकिने पुस्तकमा छ। अन्तर्राष्ट्रिय अदालतको फैसलाद्वारा पनि समाधान नभएमा युद्धको माध्यमबाट सिमानाको टुंगो लगाउन सकिने छ। पुस्तकमा १२५९ मा राजा अरि मल्लदेखिको नेपालको क्षेत्रफलका विषयमा जानकारी दिइएको छ। त्यस बेला काठमाडौं उपत्यकाको ८९९ वर्गकिलोमिटर क्षेत्रफलको भूभागलाई नेपाल नामकरण गरिएको थियो। पृथ्वीनारायण शाहले एकीकरण गरेपछि नेपालको क्षेत्रफल ४१,४८४ वर्गकिलोमिटर छ। एकीकरण अभियानलाई उनका उत्तराधिकारीले अगाडि बढाउँदै जाँदा १८६३ मा नेपालको सिमाना पूर्वमा टिष्टा नदी, पश्चिममा किल्ला काँगडा, उत्तरमा तिब्बतको सिगात्से (टासिल्हुन्पो गुम्बा) र दक्षिणमा यमुना र गंगा नदीसम्म फैलिएको र यस बेला नेपालको पूर्वपश्चिम लम्बाइ १,४१५ किलोमिटर थियो भने क्षेत्रफल २,६७,५७५ वर्ग किलोमिटर भएको थियो। यसलाई विशाल नेपालको रूपमा बुझ्ने कुरा पुस्तकमा छ। नेपाल र अंग्रेजको युद्धपछि सुगौली सन्धि गरेर नेपालको भूमि खुम्चिएर १,१३,६२०२८ वर्गकिलोमिटरमा सीमित भएको देखाइएको छ। सुगौली सन्धि इस्ट इन्डिया कम्पनीद्वारा नेपालमाथि जबरजस्ती लादिएको उल्लेख छ। इस्ट इन्डिया कम्पनीले २ डिसेम्बर १८१५ मा शान्ति तथा मैत्री सन्धिको मस्यौदाप्रति नेपाललाई १५ दिनभित्र हस्ताक्षर गर्न पठायो। सुरुमा नेपाली पक्षले हस्ताक्षर गर्न मानेन किनभने नेपालले युद्ध पश्चिममा हारेको थियो तर सन्धिमा पूर्वको भागसमेत समावेश गरिएको थियो। तर, काठमाडौंमा हमला गर्ने धम्की दिएपछि बाध्य भएर ४ मार्च १८१६ मा नेपालले सुगौलीमा गएर उक्त सन्धिमा हस्ताक्षर गर्यो। नेपालले यसरी सीमा विस्तार गर्दै लगेको कुरा बेलायती साम्राज्यको इस्ट इन्डिया कम्पनीलाई मन परिरहेको थिएन। त्यसैले उसले नेपालविरुद्ध युद्ध गर्न काँगडाका राजालाई सहयोग गरेपछि १८६६ सालमा नेपाली सतलज नदीसम्म फर्कनु पर्यो। नेपालको पूर्वपश्चिम लम्बाइ १,३७३ किमि र क्षेत्रफल २,०४,९१७ वर्गकिलोमिटरमा झर्यो। अंग्रेजहरू यतिमा मात्र रोकिएनन्। उनीहरूले तत्कालीन बुटवल र स्युराज क्षेत्रको विवाद निकालेर १ नोभेम्बर १८१४ मा युद्धको घोषणा गरे। ६ महिनासम्म चलेको नेपालअंग्रेज युद्धमा पराजित भएपछि १५ मे १८१५ मा अमरसिंह थापा र डेभिड अक्टरलोनीबीच युद्धविराम सम्झौता भयो। सम्झौताअनुसार महाकालीदेखि पश्चिम सतलजसम्मको भूभाग नेपालले गुमाउनु पर्यो। नेपाली युद्ध हारेर कमजोर भएका र शासनमा रहेकाहरू विभाजित मानसिकतामा रहेका मौका पारी इस्ट इन्डिया कम्पनीले २ डिसेम्बर १८१५ मा शान्ति तथा मैत्री सन्धिको मस्यौदाप्रति नेपाललाई १५ दिनभित्र हस्ताक्षर गर्न पठायो। सुरुमा नेपाली पक्षले हस्ताक्षर गर्न मानेन किनभने नेपालले युद्ध पश्चिममा हारेको थियो तर सन्धिमा पूर्वको भागसमेत समावेश गरिएको थियो। तर, काठमाडौंमा हमला गर्ने धम्की दिएपछि बाध्य भएर ४ मार्च १८१६ मा नेपालले सुगौलीमा गएर उक्त सन्धिमा हस्ताक्षर गर्यो। कम्पनी सरकारका तर्फबाट बेलायतका गभर्नर जनरल अक्टर लोनीले अनुमोदन हस्ताक्षर गरी पाएको यस सन्धिको धारामा यो सन्धि आजका मितिले १५ दिनभित्र नेपालका राजाबाट अनुमोदन गरिनेछ भनी उल्लेख गरिएकोमा तत्कालीन राजा गीर्वाणयुद्ध विक्रम शाहले सन्धिप्रति असहमति राख्दै हस्ताक्षर गरेनन्, त्यसैले यो सन्धि अहिलेसम्म पनि अनुमोदन भएको छैन भनी पुस्तकमा छ। नेपालका राजाले सन्धिप्रति असहमति जनाएकाले १८७३ पुस ७ मा नेपाल र इस्ट इन्डिया कम्पनीबीच पूरक सन्धि भयो। यस सन्धिले राप्तीदेखि कोसीसम्मको तराईको २४,८१२ वर्गकिलोमिटर भूखण्ड नेपालले फिर्ता पायो। त्यसपछि नेपालको क्षेत्रफल १,३८,४३४२८ वर्गकिलोमिटर भयो। पुस्तकअनुसार नेपालको भूगोलको क्षेत्रफल र कूटनीतिक विषयमा विवाद भएको छ। नेपालको नापनक्सा तयार गर्ने जिम्मेवारी भूमिसुधार व्यवस्था, सहकारी तथा गरिबी निवारण मन्त्रालयअन्तर्गतको नापी विभागको हो। नयाँ नक्सा जारी भएको पाँच महिनामा पनि अद्यावधिक क्षेत्रफल यति नै हो भनेर सार्वजनिक गरिएको छैन। शिक्षा मन्त्रालयले नयाँ नक्सा र क्षेत्रफल समेटेर पाठ्य सामग्री छापेको छ। नेपालको कुल क्षेत्रफलका विषयमा तीन मन्त्रालयबीच समन्वय अभाव देखिएको छ। पुस्तकप्रति परराष्ट्र मन्त्रालय र भूमि व्यवस्था मन्त्रालयले असहमति जाहेर गरेका छन्। परराष्ट्र मन्त्रालयले पुस्तकमा प्रयोग भएका शब्दहरू कूटनीतिक मर्यादाबमोजिम नभएको जनाएको छ भने भूमि व्यवस्था सहकारी तथा गरिबी निवारण मन्त्रालयले नेपालको हुनुपर्ने भूगोलको क्षेत्रफल बिग्रेको बताएको छ। उनीहरूले कार्यादेश मिचेर शिक्षा मन्त्रालयले सीमासम्बन्धी पुस्तक प्रकाशन गरेको भन्दै असहमति प्रकट गरेका छन्। केही तथ्यहरू गलत छन्, यो शिक्षा मन्त्रालयको कार्यादेश पनि होइन, सरकारको आधिकारिक धारणाभन्दा फरक छ, गोप्य दस्तावेजसमेत पुस्तकमा समावेश भएको मन्त्रालयका कर्मचारीको भनाइ छ। प्रधानमन्त्री केपी शर्मा ओलीले शिक्षा, परराष्ट्र र भूमि व्यवस्था मन्त्रालय मिलेर पुस्तक परिमार्जन गरेर ल्याउन निर्देशन दिएका छन्। परिमार्जन नभएसम्म तत्काललाई पुस्तक वितरण नगर्न पनि उनले निर्देशन दिइसकेका छन्। प्रधानमन्त्री ओलीको निर्देशनअनुसार तत्काल पुस्तक वितरण नगर्न शिक्षा मन्त्रालयले परिपत्र गरेको छ। सीमाविद्, कूटनीतिज्ञ, भूगोलविद्हरूले पुस्तक त्रुटिपूर्ण रहेको बताउँदै सच्याउनुको विकल्प नरहेको बताउँदै आएका छन्। मस्यौदाका रूपमा छलफल गराएर मात्रै सार्वजनिक गरेको भए राम्रो हुने तर्क छ। हतारमा सार्वजनिक गर्दा धेरै त्रुटि भएको देखिन्छ। छिटो जस लिने अभिप्रायले धेरै समस्या भएको पाइन्छ। पुस्तकमा गम्भीर तथ्यगत त्रुटिहरू पनि छन्। भाषिक त्रुटि पनि उत्तिकै छन्। पुस्तकलाई भाषिकभन्दा तथ्यगत त्रुटिले बढी कमजोर र विवादित बनाएको छ। कुनै व्यक्तिविशेषले निकालेको किताब भए त्यसमा तथ्यगत त्रुटि रहँदा पनि त्यसले खासै असर नपार्न सक्थ्यो। शिक्षा मन्त्रालयले प्रकाशन गरेको हुँदा यत्तिका त्रुटि देखिनु ठूलै समस्या हो। पुस्तकलाई तुरुन्त परिमार्जन गरेर मात्र जनमानसमा पुर्याउनु उचित हुन्छ। सीमा बचाऔं अभियानका अभियन्ता कोमलचन्द्र बराल, त्रिभुवन विश्वविद्यालयका भूगोलविद् एवं कार्टोग्राफर शेरबहादुर गुरुङ र भूगोलविद् एवं पाठ्यपुस्तक लेखक सहप्राध्यापक केशवराज ढकालले पुस्तक लेखेका हुन् भने पुस्तकको संयोजन पाठ्यक्रम विकास केन्द्रका निर्देशक प्रेम भट्टराईले गरेका थिए।"
