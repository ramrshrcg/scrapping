शीर्षक,विवरण
दाङमा शुक्रबार थप ६१ जनामा कोरोना संक्रमण,"दाङ : दाङमा शुक्रबारमात्रै ६१ जनामा कोरोना संक्रमण पुष्टि भएको छ । राप्ती स्वास्थ्य विज्ञानको फिबर क्लिनिकमा संकलन गरिएको स्वाब परीक्षणमा थप ६१ जनामा संक्रमण देखिएको हो । सबैभन्दा धेरै लमहीमा नयाँ संक्रमित थपिएका छन् । लमहीका २४ जनामा संक्रमण देखिएको हो । त्यसैगरी घोराहीका १७ जना, तुलसीपुरका ११ जना, राप्ती र राजपुरमा ११ जनामा संक्रमण देखिएको हो भने अन्य ७ जना जिल्ला बाहिरका रहेका छन् । अहिलेसम्म जिल्लामा १ हजार ७०८ जनामा संक्रमण देखिएको छ भने उनीहरुमध्ये १ हजार १६६ डिस्चार्ज भएका छन् । दाङमा अहिले सक्रिय संक्रमितको संख्या ५ सय नाघेको छ भने कोरोनाबाट ६ जनाको मृत्यु भएको छ ।"
"नेपालमा एक लाख २६ हजार संक्रमित, ८८ हजार डिस्चार्ज : ७१५ जनाको मृत्यु","काठमाडौं : नेपालमा पछिल्ला दिनमा कोरोना भाइरस (कोभिड१९) संक्रमण तिब्र रुपमा बढिरहेको छ । स्वास्थ्य मन्त्रालयका प्रवक्ता डा जागेश्वर गौतमका अनुसार शुक्रबार नेपालमा कुल संक्रमितको संख्या एक लाख २६ हजार १३७ पुगेको छ । जसमध्ये ८८ हजार ४० जना डिस्चार्ज भएका छन् भने ७१५ जनाले कोरोनाकै कारण ज्यान गुमाएका छन् । पछिल्लो २४ घण्टामा नेपालमा ४ हजार ३९२ जनामा कोरोना पुष्टि भएसँगै संक्रमितको संख्या एक लाख २६ हजार नाघेको हो । पछिल्लो २४ घण्टामा काठमाडौंमा १७ सय ८४, ललितपुरमा २४४ र भक्तपुरमा ३७४ गरेर उपत्यकामा २४ सय २ जनामा संक्रमण देखिएको छ। लकडाउन खुलेपछि ठूला सहरमा संक्रमण व्यापक बढेको मन्त्रालयले जनाएको छ । कोरोना संक्रमणले भयावह स्थिति सिर्जना भयो : चिकित्सक संघ कोरोना अपडेट : स्वास्थ्य मन्त्रालयको पत्रकार सम्मेलन (लाइभ) २४ घण्टामा ४३ सय ९२ जनामा संक्रमण : २१ जनाको मृत्यु उपत्यकामा थपिए २४ सय २ जना कोरोना संक्रमित कोरोनाबाट मृत्यु हुनेको संख्या ७ सय नाघ्यो नेपालमा सक्रिय संक्रमितको संख्या ३७ हजार ३८२ पुगेको छ। अहिले संस्थागत आइसोलेशनमा १२ हजार ३३६ जना रहेका छन् भने होम आइसोलेशनमा २५ हजार ४६ जना छन्। यस्तै क्वारेन्टाइनमा चार हजार ४०८ जना छन्। शुक्रबार तीन हजार ५२२ जना डिस्चार्ज भएका छन्। योसँगै नेपालमा कोरोना जित्नेको संख्या ८८ हजार ४०पुगेको हो । यो कुल संक्रमितको ६९ दशमलव ८ प्रतिशत हो। आइसीयूमा ३१५ र ७७ जनाको भेन्टिलेटरमा उपचार भइरहेको छ। मन्त्रालयका अनुसार पछिल्लो २४ घण्टामा २१ जनाको मृत्यु भएको छ। योसँगै नेपालमा कोरोनाले मृत्यु हुनेको संख्या ७१५ पुगेको हो।"
भारतले बढाएर पठाए पनि निगमले इन्धनको मूल्य बढाएन,"काठमाडौं : इण्डियन आयल कर्पोरेसनले शुक्रबार इन्धनको मूल्य बढाएर पठाएको छ। आईओसीले मूल्य बढेको सूची पठाए पनि नेपाल आयल निगम (एनओसी)ले चाडपर्व भएका कारण मूल्य समायोजन नगर्ने भएको छ। निगमका प्रवक्ता विनितमणि उपाध्यायले विज्ञप्ति सार्वजनिक गर्दै भारतबाट मूल्य बढेर आएको भए पनि नेपालमा मूल्य हेरफेर नभएको जानकारी दिएका हुन्। पछिल्ले पटक इन्डियन आयल कर्पोरेशनबाट प्राप्त खरिद मूल्य अनुसार पोट्रोलियम पदार्थको मूल्य केही घटबढ भएर आएकोले निगमको पेट्रोलियम पदार्थको स्वचालित मूल्य प्रणाली कार्यविधि, २०७१ अनुसार विक्री मूल्य समायोजन गर्नुपर्ने भएता पनि आसन्न चाडपर्वलाई मध्यनजर गर्दै हाललाई विक्री मूल्य यथावत नै राखिएको व्यहोरा सबैमा जानकारी गराइन्छ, प्रवक्ता उपाध्यायले सार्वजनिक गरेको विज्ञप्तिमा भनिएको छ।"
सुनसरीमा निषेधाज्ञा : दलका कार्यक्रम र मन्दिरमा पूजापाठ गर्न प्रतिबन्ध,"धरान : जिल्ला प्रशासन कार्यालय सुनसरीले शुक्रबारबाट जिल्लाभर अनिश्चितकालका लागि निषेधाज्ञा जारी गरेको छ। सुनसरीमा शिक्षित वर्गबाटै कोरोना संक्रमणलाई बेवास्था गर्दै चरम लापरवाही गर्न थालेपछि जिल्ला प्रशासन कार्यालय सुनसरीले निषेधाज्ञा जारी गरेको प्रमुख जिल्ला अधिकारी फडिन्द्रमणि पोखरेलले बताएका छन्। सुनसरी प्रशासनले जिल्लाका १२ वटै स्थानीय निकायमा राजनीतिक दललाई कार्यक्रम गर्न, मन्दिर, मञ्जिद, गुम्बा, चर्चमा भेला भएर पूजापाठ गर्न, दसैंतिहार शुभकामना आदान प्रदान र शिलन्यास गर्न पुरै प्रतिबन्ध लगाइएको प्रमुख जिल्ला अधिकारी पोखरेलले बताएका छन्। पछिल्लो समय सत्तारुढ दल नेकपा, प्रमुख प्रतिपक्ष कांग्रेस, जनता समाजवादी पार्टी लगायतका दलले कार्यकर्ता भेला गरेर पार्टी प्रवेश गर्दा धेरै संक्रमण फैलिएको छ। दलहरुका अवैध कार्यक्रमका कारण सुनसरीमा सयौं नेता तथा कार्यकर्ता समेत संक्रमित भएका छन्। प्रमुख जिल्ला अधिकारी पोखरेलले सुनसरीका १२ वटै स्थानीय निकायमा निषेधाज्ञा जारी गरी सबै स्थानमा प्रहरी परिचालन गरेर कडाई गरिएको पनि जानकारी दिएका छन्। शुक्रबारबाट सुनसरीका धरान, इटहरी, इनरुवा, झुम्का, दुहबी लगायतका क्षेत्रमा प्रहरी परिचालन गरी सामूहिक भेला हुनसमेत प्रतिबन्ध लगाइएको छ। दसैं नजिकिदै गएको समयमा मठमन्दिर शक्तिपिठमा सर्वसाधारण भेला भएर पूजापाठ गर्ने र बलिदिने कार्यले झन् संक्रमण बढ्ने भएकाले सामूहिक रुपमा पूजापाठ, भजन कीर्तन र बलि दिन समेत प्रतिबन्ध लगाइको प्रजिअ पोखरेलले जानकारी दिएका छन्। स्थानीय प्रशासनले लगाइएको निषेधाज्ञाको समयमा जो कसैले उलंघन गरेको संक्रमण ऐन २०२० अनुसार कडा कारबाही गर्ने पनि पोखरेलले चेतावनी दिएका छन्।"
राष्ट्रपतिसमक्ष चार आयोगका प्रतिवेदन पेश,"काठमाडौं : राष्ट्रपति विद्यादेवी भण्डारीसमक्ष चार संवैधानिक आयोगका प्रतिवेदन पेश भएको छ। नेपालको संविधान धारा २९४ अनुसार प्रतिवेदन पेश गर्ने आयोगमा राष्ट्रिय प्राकृतिक स्रोत तथा वित्त, राष्ट्रिय समावेशी, मधेशी र थारु आयोग रहेको राष्ट्रपति कार्यालयले जनाएको छ। रासस"
फ्रान्समा पछिल्लो २४ घण्टामा ३० हजार कोरोना संक्रमित थपिए,पेरिस : फ्रान्समा पछिल्लो २४ घण्टाको अवधिमा मात्रै ३० जना कोरोनाभाइरसबाट संक्रमित भएका छन् । बिहीबार फ्रान्सको पब्लिक हेल्थ एजेन्सीले जारी गरेको तथ्यांक अनुसार ३० हजार ६ सय २१ ज्ना नयाँ संक्रमित थपिएका हुन् । साथै कोभिड १९ का कारण पछिल्लो २४ घण्टाको अवधिमा ८८ जनाको मृत्यु भएको छ । यससँगै यहाँ संक्रमितको संख्यामा वृद्धिदर पनि पछिल्लो समय बढेको छ । बिहीबारसम्म आइपुग्दा १२ दशमलब २ बाट १२ दशमलब ६ पुगेको छ । कोरोना संक्रमण तीव्र रुपमा बढ्न थालेपछि नियन्त्रणमा लिन राष्ट्रपति एम्यानुएल म्याक्रोँले बुधबार राति नै राजधानी पेरिस र अरु ८ सहरमा कर्फ्यू घोषणा गरेका थिए । यस्तै कोभिडका बिरामीहरु अस्पताल भर्ना हुने क्रम पनि पछिल्लो समय बढ्न थालेको छ । बिहीबार मात्रै १ हजार ७ सय ४१ जना अस्पताल भर्ना भए । जुन संख्या अघिल्लो दिनको भन्दा ७७ ले बढी हो । फ्रान्समा हालसम्म कोरोना संक्रमितको संख्या ८ लाख ९ हजार ६ सय ८४ पुगिसकेको छ । ३३ हजार १ सय २५ जनाको मृत्यु भएको छ । साथै १ लाख ४ हजार ८२ जनालाई निको भएको छ भने १ हजार ७ सय ५० संक्रमितको अवस्था गम्भीर छ ।
खोलामा खसेर बेपत्ता,डोल्पा : डोल्पामा एकजना खोलामा खसेर बेपत्ता भएका छन् । जिल्लाको मुड्केचुला गाउँपालिका ७ का १८ वर्षीय तुलचन्द्र बुढा खोलामा खसेर बेपत्ता भएको जिल्ला प्रहरी कार्यालय डोल्पाले जानकारी दिएको छ । जिल्ला प्रहरी कार्यालय डोल्पाका प्रहरी नायव उपरीक्षक राजु पाण्डेका अनुसार जगदुल्ला गाउँपालिकाबाट घोडामा चामल लगेर घर लैजाँदै गर्दा वालुकुना भन्ने ठाउँमा काठे पुलबाट घोडासँगै खोलामा खस्दा बुढा बेपत्ता भएका हुन्। घोडा भने ५० मिटर तल जिवितै भेटिएको थियो । प्रहरी चौकी सर्मिबाट गएको प्रहरीले उनको खोजि गरिरहेको जनाइएको छ।
कोरोनाबाट मृत्यु हुनेको संख्या ७ सय नाघ्यो,"काठमाडौं : नेपालमा कोरोना भाइरस (कोभिड१९) संक्रमणबाट मृत्यु हुनेको संख्या ७ सय नाघेको छ। शुक्रबार थप २१ जनाको मृत्यु भएसँगै मृत्यु हुनेको संख्या ७१५ पुगेको हो। बिहीबार मात्रै कोरोनाबाट १९ जनाको मृत्यु भएको थियो। यस्तै पछिल्लो २४ घण्टामा काठमाडौं उपत्यकाका २४ सय २ सहित ४ हजार ३९२ जनामा संक्रमण देखिएको छ। यो सहित संक्रमितको संख्या १ लाख २६ हजार १३७ पुगेको स्वास्थ्य मन्त्रालयका प्रवक्ता डा जागेश्वर गौतमले जानकारी दिए। ३७ हजार ३८२ कोरोनाका सक्रिय संक्रमित छन्। यस्तै मन्त्रालयका अनुसार संस्थागत आइसोलेसनमा १२ हजार ३३६ जना रहेका छन् भने २५ हजार ४६ होम आइसोलेसनमा छन्। यस्तै क्वारेन्टाइनमा ४ हजार ८०८ जना रहेका छन्। मन्त्रालयका अनुसार पछिल्लो २४ घन्टामा १६ हजार ७३१ नमूनाको पीसीआर परीक्षण भएको छ। शुक्रबार ३५ सय २२ जनाले कोरोना जितेर डिस्चार्ज भएको मन्त्रालयले जनाएको छ। योसँगै कुल डिस्चार्ज हुनेको संख्या ८८ हजार ४० पुगेको छ। आइसीयूमा ३१५ र ७७ जनाको भेन्टिलेटरमा उपचार भइरहेको छ। काठमाडौं उपत्यकामा मात्रै २४ सय २ जना कोरोना संक्रमित थपिएका छन्। काठमाडौंमा १७ सय ८४ , ललितपुरमा २४४ र भक्तपुरमा ३७४ गरी २४ सय २ जनामा संक्रमण देखिएको मन्त्रालयले जनाएको छ।"
बलात्कारी संगठन नामक फेसबुक ग्रुप चलाएको आरोपमा एक पक्राउ,"काठमाडौं : नेपाल प्रहरीले बलात्कारी संगठन नामक फेसबुक ग्रुप चलाएको आरोपमा एकजनालाई पक्राउ गरेको छ। प्रहरीले प्यूठान झिन्द्रुक गाउँपालिकाका घर भएर नवलपरासीस्थित कावासोती नगरपालिका बस्ने नवीन बस्नेतलाई पक्राउ गरेको हो। उनलाई साइबर ब्यूरोले नवलपरासीबाट पक्राउ गरेर काठमाडौं ल्याएको हो। केही दिनअघि विभिन्न अधिकारकर्मीले काठमाडौंमा तँ बलात्कारी होस् भन्ने गीत गाएर प्रदर्शन गरेका थिए। त्यसपछि मात्रै यो ग्रुप चर्चामा आएको थियो। उ क्त ग्रुपमा अश्लील विषयहरु लेखिएका हुन्थ्ये। सामाजिक सञ्जालमा सर्वत्र चासो व्यक्त भएपछि प्रहरी प्रधान कार्यालय, नक्सालले अनुसन्धानका लागि ब्यूरोलाई निर्देशन दिएको थियो। ब्यूरोका प्रवक्ता एसपी नविन्द अर्यालका अनुसार बस्नेतले विगतमा पनि विभिन्न विशिष्ट व्यक्तिको हत्या गर्ने भन्दै स्टाटस लेख्ने गरेको पाइएको बताए। बलात्कार सम्बन्धी ग्रुप किन खोले भन्ने सम्बन्धमा अनुसन्धान भइरहेको छ। पक्राउ परेका बस्नेतविरुद्ध प्रहरीले विद्युतीय कारोबार ऐन २०६३ को दफा ४७ को उपदाफ १ बमोजिम कारबाही गर्ने तयारी गरेको छ।"
पर्वत आउनेले अनिवार्य १४ दिन क्वारेन्टाइनमा बस्नुपर्ने,"कुश्मा : जिल्लामा बाहिरी जिल्लाबाट आउने पर्यटकका लागि अनिवार्य रुपमा १४ दिन होम क्वारेन्टाइनमा बस्न जिल्ला प्रशासन कार्यालय पर्वतले अनुरोध गरेको छ। जिल्ला प्रशासन कार्यालयले एक वि१प्ती जारि गर्दै अनिवार्य रुपमा १४ दिन होम क्वारेन्टाईनमा बस्न अनुरोध गरेको हो। प्रमुख जिल्ला अधिकारी शम्भुप्रसाद रेग्मीले जिल्ला कोभिड १९ संकट ब्यवस्थापन केन्द्र पर्वतको बिहिबार बसेको बैठकले दशै, तिहार, छठ जस्ता चाडपर्वमा घर आउने ब्यक्तिका कारण समुदाय सम्म संक्रमण नफैलियोस भनेर १४ दिन होम क्वारेन्टाइनमा बस्ने ब्यबस्था मिलाउन खोजेको बताए। जिल्ला बाहिरबाट आएका ब्यक्ति अनिवार्य रुपमा क्वारेन्टाइनमा बस्नुपर्ने ब्यबस्था गरेका छौ। उनले भने बाहिर बाट आएका ब्यक्ति १४ दिन होम क्वारेन्टाईनमा बसे नबसेको अनुगमन सम्बन्धित वडा अध्यक्ष तथा सदस्यले गर्ने निर्णय भएको छ प्रजिअ रेग्मीले भने। त्यसका लागि सबै वडा अध्यक्ष संग समन्वय भैसकेको छ। यसैगरी कोरोना भाइस संक्रमितहरु होम आइसोलेशनमा बस्दा बाहिर हिडलुल गर्ने गरेको पाइएमा जिल्ला प्रशासन कार्यलयले कडा कारबार्ही गर्ने भएको छ। जन स्वास्थ्यका मापदण्डहरु नअपनाई जथाभाबि हिडडुल गर्न नपाइने नियम भएपनि यस्ता कार्य बढ्दै जान थालेकोले यस्ता गतिविधि नगर्न स्थानीय प्रशासनले ध्यानार्कषण पनि गराएको छ। चाडबाडका बेला कसैले भोजभतेर तथा जुवातास खेल्ने र भिडभाड गर्ने खालका कुनै पनि गतिबिधि सञ्चालन गरेको पाईए कारबार्ही गरिने भएको छ। दशैंमा शुभकामना आदानप्रदान, चियापान जस्ता मानिसहरु बढि भिडभाड हुने खेलकुदका र अन्य कुनैपनि खाले मनोरञ्जनात्मक कार्यक्रमहरु नगर्न प्रशासनले अनुरोध गरेको छ। बैठक, भेला, साधारण सभा, तालिम सेमीनार र गोष्ठी समेत गर्न नपाइने निर्णय समेत गरेको छ। अनिवार्य रुपमा मास्क तथा सेनिटाईजरको प्रयोग गर्न, सामाजिक दुरि कायम गर्न सबैमा आग्रह पनि गरेको छ। त्यसैगरी जिल्लाका सातवटै स्थानीय तह र ६१ वटै वडा कार्यालयले आआफ्नो वडामा बाहिरवाट आउनेहरुलाई अनिवार्य स्वास्थ्य मापदण्डको पालना गर्न र १४ दिन होम क्वारेन्टाइनमा बस्न आग्रह गर्दै सुचना समेत जारी गरेका छन्।"
रेम्डेसिभिर औषधि आयात तथा विक्री वितरणको अनुमति,"काठमाडौं : सरकारले कोरोना भाइरस (कोभिड १९)को उपचारमा प्रयोग हुने रिम्डेसिभिर औषधि आयात तथा विक्री वितरण गर्न तीन कम्पनीलाई अनुमति दिएको छ। स्वास्थ्य तथा जनसङ्ख्या मन्त्रालयका सहप्रवक्ता डा समीरकुमार अधिकारीले औषधी व्यवस्था विभागबाट अनुमति पाउनेमा दुई नेपाली र एक भारतीय कम्पनी छन्। उनका अनुसार नेपालका दुई कम्पनी यती फार्माकेम डिस्ट्रिब्युटर्स प्राइभेट लिमिटेड ललितपुर, सिनर्जी ओभरसिज प्राइभेट लिमिटेड काठमाडौं र भारतको हेट्रो ल्याब्स लिमिटेडलाई रेम्डेसिभिर आयात तथा बिक्री वितरणका लागि अनुमति दिइएको छ। नेपालमा कोभिड १९ को उपचारका लागि अहिलेसम्म कुनै पनि औषधि नभएको सन्र्दभमा नेपालले पनि अनुसन्धानात्मक प्रयोजनका लागि रेम्डिेसिभिर नामक औाषधि प्रयोगमा ल्याएको छ। रासस"
२४ घण्टामा ४३ सय ९२ जनामा संक्रमण : २१ जनाको मृत्यु,काठमाडौं : पछिल्लो २४ घण्टामा नेपालमा चार हजार तीन सय ९२ जनामा कोरोना भाइरस (कोभिड१९) संक्रमण पुष्टि भएको छ। योसँगै नेपालमा संक्रमितको संख्या एक लाख २६ हजार १३७ पुगेको छ। स्वास्थ्य मन्त्रालयका प्रवक्ता डा जागेश्वर गौतमका अनुसार काठमाडौं उपत्यकामा मात्र शुक्रबार २४ सय २ जनामा संक्रमण पुष्टि भएको छ। गौतमका अनुसार नेपालमा सक्रिय संक्रमितको संख्या ३७ हजार ३८२ पुगेको छ। अहिले संस्थागत आइसोलेशनमा १२ हजार ३३६ जना रहेका छन् भने होम आइसोलेशनमा २५ हजार ४६ जना छन्। यस्तै क्वारेन्टाइनमा चार हजार ४०८ जना छन्। शुक्रबार तीन हजार ५२२ जना डिस्चार्ज भएका छन्। योसँगै नेपालमा कोरोना जित्नेको संख्या ८८ हजार ४०पुगेको छ। यो कुल संक्रमितको ६९ दशमलव ८ प्रतिशत हो। मन्त्रालयका अनुसार पछिल्लो २४ घण्टामा २१ जनाको मृत्यु भएको छ। योसँगै नेपालमा कोरोनाले मृत्यु हुनेको संख्या ७१५ पुगेको छ।
छुट्टाछुट्टै घटनामा दाङ र सल्यानमा तीनजनाको मृत्यु,"दाङ : दाङ र सल्यानमा छुटाछुट्टै घटनामा तीनजनाको मृत्यु भएको छ । दाङ र सल्यानमा दुईजनाको हत्या भएको छ भने एकजना मृत अवस्थामा भेटिएका हुन् । देउखुरीमा दुईजनाको कुटाइबाट राप्ती गाउँपालिका ३ नयाँबस्तीका १८ वर्षीय चौधरीको मृत्यु भएको छ । बिहीबार राती छिमेकी घरमा कुखुरा चोर्न गएका चौधरीको बावु छोराको कुटाइबाट घटनास्थलमै मृत्यु भएको इलाका प्रहरी कार्यालय भालुवाङले जनाएको छ । कुखुरा चोर्न आएको भन्दै ६० वर्षीय बावु खलबहादुर घर्तीमगर र छोरा २५ वर्षीय ओमप्रकाश घर्तीमगरले चौधरीलाई कुटेको प्रहरीले जनाएको छ । प्रहरीका अनुसार घर्तीको घरमा कुखुरा चोर्न खोज्दा कुखुरा कराउन थालेपछि बावु छोराले चौधरीमाथि आक्रमण गरेका थिए । सुरुमा छोराले कुटपिट गरेको र पछि बावुले आफूले टेक्ने लठ्ठीले टाउकोमा हिर्काउँदा चौधरीको घटनास्थलमै मृत्यु भएको थियो । कुटेर मारेको आरोपमा बावुछोरालाई इलाका प्रहरी कार्यालय भालुवाङले आफ्नो नियन्त्रणमा लिएर अनुसन्धान सुरु गरिसकेको छ । यस्तै सल्यानमा दाउरा प्रहारबाट एकजनाको हत्या भएको छ । बन्गाड कुपिण्डे नगरपालिका वडा नम्बर १० थापाचौरमा २० वर्षीय देवीलाल पुनले २४ वर्षीय अमर पुनको हत्या गरको प्रहरीले जनाएको हो । उनीहरु दुवैबीचको नाता दाइभाइको हो । भाइले दाइको हत्या गरेको वडाअध्यक्ष मानसिंह पुरीले जानकारी दिए । मदिरा सेवन गरेर झगडा हुँदा दाउराले हिर्काएर भाइले दाइको हत्या गरेको बुझिएको छ । बिहीबार साँझ भाइले दाइको हत्या गरेर शव गाउँ नजिकैको जोगेन्द्र भन्ने जंगलको ओढारमा फालेको अवस्थामा शुक्रबार भेटिएको हो । घटनाको थप वितरणका बारेमा खोजि भइरहेको सल्यान प्रहरी प्रमुख, डिएसपी गोबिन्द थापाले जानकारी दिए । यस्तै दाङको बबई गाउँपालिकामा एकजना पुरुष मृत फेला परेका छन् । बबई गाउँपालिका ६ निवासी ३७ वर्षीय गणेश केसी मृत फेला परेको प्रहरीले जनाएको छ । इलाका प्रहरी कार्यालय खिलतपुरका प्रहरी निरीक्षक मोहनविक्रम केसीका अनुसार शुक्रबार बिहान नालाको छेउमा अर्धनंगन अवस्थामा देखेपछि स्थानीयले प्रहरीलाई खबर गरेका थिए । केसीको शवलाई पोष्टमार्टमका लागि राप्ती प्रादेशिक अस्पतालमा राखिएको छ । मृतक केसीले मानसिक रोग सम्बन्धि औषधि सेवन गर्ने गरेको परिवारले प्रहरीलाई बयान दिएका छन् । घटनाका बारेमा थप अनुसन्धान भइरहेको प्रहरीले जनाएको छ ।"
थाइ रानीमाथि हिंसा गरेको भन्दै दुई अभियन्ताविरुद्ध कडा मुद्दा,"बैंकक : थाइल्याण्डकी रानीविरुद्ध हिंसा गरेको भन्दै दुई जना अभियन्ताविरुद्ध मुद्दा चलाइएको छ । राजतन्त्रविरुद्ध भएको विशाल प्रदर्शनको क्रममा आपतकाल घोषणा उल्लंघन गरेको र रानीविरुद्ध हिंसात्मक गतिविधि गरेको भन्दै प्रहरीले उनीहरुलाई पक्राउ गरी मुद्दा चलाएको हो । अभियन्ता एकाचाइ हंकंग्वान र पाओथोङ बुंकुएनमलाई शुक्रबार पक्राउ गरी मुद्दा चलाइएको हो । दशकौँदेखि प्रयोग नगरिएको कानुन प्रयोग गरी रानी वा उनको स्वतन्त्रताविरद्ध हिंसात्मक गतिविधि गरेको अभियोग उनीहरुमाथि लगाइएको छ । ती अभियन्ताले मुद्दा हारेमा यहाँको कानुन अनुसार १६ वर्षदेखि आजीवन जेल सजाय भोग्नु पर्नेछ । साथै उक्त मुद्दामा मृत्युदण्डसम्मको सजाय दिन सक्ने बताइन्छ । थाइल्याण्डमा यसअघि नै अरु थुप्रै प्रदर्शनकारीविरुद्ध देशद्रोही र कोरोना महामारीको मापदण्ड उल्लंघन गरेको अभियोगमा मुद्दा चलाइएको छ । थाइल्याण्डमा पछिल्लो समय प्रधानमन्त्री प्रयुथ चान ओचाको राजीनामा र राजतन्त्रको पुर्नसंरचनाको माग गर्दै प्रदर्शन हुँदैआएको छ । गत बुधबार रानी सुथिदा प्रदर्शनकारीहरुको ठूलो भीड छिचोलेर हिँड्दै गर्दा उनीविरुद्ध नारावाजी सहित प्रदर्शनकारीले अवरोध गरेका थिए । जुन प्रदर्शनलाई बैंककै तेस्रो ठूलो प्रदर्शन भनिएको छ । रानीको मोटरकेड भने अवरोध बीच बिस्तारै हिँड्न बाध्य भएको थियो । यसबारे सामाजिक सञ्जालमा पनि भिडियो सार्वजनिक भएपछि प्रदर्शनकारी र सामाजिक अभियन्ताविरद्ध राजा रुष्ट बनेका थिए । तर पक्राउ परेका अभियन्तामध्ये बुंकुएनमले आफू निर्दोष रहेको प्रतिक्रिया दिएका छन् । मलाई रानीविरुद्ध हिंसा गरेको आरोप लगाइएको छ । म निर्दोष छु । त्यो मेरो आशय थिएन, उनले मिडियासामु भनेका छन् ।"
उपत्यकामा थपिए २४ सय २ जना कोरोना संक्रमित,"काठमाडौं : पछिल्लो २४ घण्टामा कोरोना भाइरस (कोभिड१९) बाट काठमाडौं उपत्यकामा २४ सय २ जनामा संक्रमण देखिएको छ। काठमाडौंमा १७ सय ८४ , ललितपुरमा २४४ र भक्तपुरमा ३७४ गरी २४ सय २ जनामा संक्रमण देखिएको मन्त्रालय प्रवक्ता डा जागेश्वर गौतमले जानकारी दिए। यस्तै नेपालमा कोरोना भाइरस (कोभिड१९) संक्रमितको संख्या १ लाख २६ हजार १३७ पुगेको छ। पछिल्लो २४ घण्टामा ४ हजार ३९२ जनामा संक्रमण देखिएसँगै संक्रमितको संख्या १ लाख २६ हजार १३७ पुगेको स्वास्थ्य मन्त्रालयका प्रवक्ता डा जागेश्वर गौतमले जानकारी दिए। ३७ हजार ३८२ कोरोनाका सक्रिय संक्रमित छन्। यस्तै मन्त्रालयका अनुसार संस्थागत आइसोलेसनमा १२ हजार ३३६ जना रहेका छन् भने २५ हजार ४६ होम आइसोलेसनमा छन्। यस्तै क्वारेन्टाइनमा ४ हजार ८०८ जना रहेका छन्। मन्त्रालयका अनुसार पछिल्लो २४ घन्टामा १६ हजार ७३१ नमूनाको पीसीआर परीक्षण भएको छ। शुक्रबार ३५ सय २२ जनाले कोरोना जितेर डिस्चार्ज भएको मन्त्रालयले जनाएको छ। योसँगै कुल डिस्चार्ज हुनेको संख्या ८८ हजार ४० पुगेको छ। आइसीयूमा ३१५ र ७७ जनाको भेन्टिलेटरमा उपचार भइरहेको छ। नेपालमा कोरोनाबाट ७१५ जनाको मृत्यु भएको छ। शुक्रबार मात्रै २१जनाको मृत्यु भएको मन्त्रालयले पुष्टि गरेको छ।"
बलात्कार प्रयास मुद्दा : आरोपित वडाध्यक्ष धरौटीमा रिहा,ओखलढुंगा : आसय करणी मुद्दाका आरोपित मानेभञ्ज्याङ गाउँपालिका३ का वडा अध्यक्ष मेडल राई धरौटीमा छुटेका छन्। उक्त मुद्दामा सुनुवाइ हुँदा २ लाख धरौटीमा छाड्ने आदेश भएकाले आरोपित तोकिएको धरौटी बुझाएर छुटेको अदालतका तहसिलदार लालबहादुर कार्कीले जानकारी दिए । स्थानीय एक २४ वर्षीया महिलाले राती सुतेको ठाउँमा आएर बलात्कार प्रयास गरेको भन्दै असोज १९ उजुरी दर्ता गरेकी थिइन्। उजुरीपछि प्रहरीले आरोपित वडा अध्यक्षलाई सोही दिन पक्राउ गरी आषय करणी मुद्दा दर्ता गरेको थियो। आरोपित वडा अध्यक्ष राईले ०७७ असोज १६ गते राति घरैमा सुतेको ठाउँमा आइ बलात्कार प्रयास गरेको पीडित महिलाले बताइन्। घटनापछि आरोपित वडा अध्यक्षसहित स्थानीयले दवाव दिएर मिलापत्र गर्न दवाव दिएको पीडित पक्षको भनाइ छ। जिल्ला प्रहरी कार्यालय ओखलढुंगाका डिएसपी रुपेश खड्काले पीडित पक्षको जाहेरीका आधारमा आषय करणीको मुद्दा दर्ता भएको बताए। उनले जाहेरी नै आषय करणीमा आएको जानकारी दिए। बलात्कार प्रयासको घटना आषय करणीमा दर्ता भएर धरौटीमा छुट्नु अनौठो विषय भएको भन्दै महिला अधिकारकर्मीहरुले आश्चर्य व्यक्त गरेका छन्।
शक्तिपिठ र मन्दिरमा निषेधाज्ञा,"राजविराज : नेपालीको महान पर्व दर्सैं, तिहार र छठ पर्वंलाई लक्षित गर्दै सप्तरीका शक्तिपिठ र मन्दिरहरुमा निषेधाज्ञा गरिएको छ । जिल्ला प्रशासन कार्यालय सप्तरीले शुक्रबार राति ११ बजेदेखि आगामी मङ्सिर ७ गते राति ११:३० बजे सम्मका लागि निषेधाज्ञा जारी गरेको हो । स्थानीय प्रशासन ऐन, २०२८ र संक्रामक रोग ऐन २०२० बमोजिम शुक्रबार सम्पन्न जिल्ला सुरक्षा समितिको बैठकले सप्तरी जिल्लाको सम्पूर्ण शक्तिपिठ र मन्दिर परिसर क्षेत्रलाई निषेधित क्षेत्र घोषणा गरेको छ । जिल्ला प्रशासन कार्यालयले शुक्रबार एक सूचना प्रकाशित गरे सप्तरी जिल्लाको सम्पूर्ण शक्तिपिठ र मन्दिर परिसर क्षेत्रलाई निषेधित क्षेत्र घोषणा गरेको जनाएको छ। प्रशासकीय अधिकृत आनन्दकुमार ठाकुरद्वारा जारी सूचनामा मन्दिरका तर्फबाट गरिने नित्य पूजापाठ बाहेकका अन्य सम्पूर्ण कार्यगतिविधि हुनगर्न निषेध गरिएको छ । कोभिड१९ संक्रमणलाई ख्याल गर्दै भीडभाड नगरी सुरक्षित साथ आआफ्नै घरमा आफ्नो परम्पराअनुसार आगामी चाडपर्व मनाउन प्रशासकीय अधिकृत ठाकुरद्वारा जारी सूचनामा अनुरोध गरिएको छ । जसअनुसार शक्तिपिठ र मन्दिरमा भेला हुन, भक्ति संगीत लगायतका कार्य गर्न, भजन, कीर्तन, मेला जात्रा गर्न प्रतिबन्ध लगाइएको छ । शनिबार घटस्थापनाका दिनदेखि मन्दिरमा हुने भीडभाडलाई ख्याल गर्दै लगाइएको निषेधाज्ञा छठ पर्व सम्पन्न हुञ्जेलसम्म लगाइएको छ । छठ पर्व मङ्सिर ५ गते रहेको छ ।"
प्रहरी दिवसकै दिन चार लाख घुससहित हवल्दार पक्राउ,बुटवल : अख्तियार दुरुपयोग अनुसन्धान आयोग बुटवलले ४ लाख घुससहित इलाका प्रहरी कार्यालय बुटवलमा कार्यरत हवल्दार शिवचन्द्र सहानीलाई पक्राउ गरेको छ। हिरासतमा रहेका व्यक्तिलाई धरौटीमा छुटाउन सहयोग गरेवापत उनले घुस लिएको बताइएको छ । देशभर प्रहरी दिवस मनाइरहदा उनलाई शुक्रबार दिउँसो अख्तियारले समाएको हो । रुपन्देहीको सियारी७ स्थित खनाल मिठाई पसलबाट हवल्दार सहानी र उनकी श्रीमती निर्मला केवटलाई अख्तियारले नियन्त्रणमा लिएको अख्तियार बुटवलले जनाएको छ । पक्राउ परेकामाथि थप अनुसनधान भइरहेको अख्तियार बुटवलका प्रवक्ता सुरेश भुसालले जानकारी दिए ।
कोषले १२ अर्ब ५६ करोड मुद्दती निक्षेपमा राख्ने,"काठमाडौं : नागरिक लगानी कोषले रु १२ अर्ब ५६ करोड तीन लाख बराबरको रकम मुद्दती निक्षेपमा राख्ने भएको छ। कोषले आज एक सूचनामार्फत उक्त रकम मुद्दती निक्षेपमा राख्न लागेको जनाएको हो। नेपाल राष्ट्र बैंकबाट क वर्गका वाणिज्य बैंकमा एकदेखि दुई वर्षसम्म मुद्दती निक्षेपमा राख्न लागिएको कोषले जनाएको छ। कोषले आफूले लिन चाहेको रकम, ब्याजदर तथा ब्याज भुक्तानी गर्ने समयावधि उल्लेख गरी शिलबन्दी प्रस्ताव बुझाउन आग्रह गरेको छ। कोषले आगामी कात्तिक २ गतेभित्र प्रस्ताव बुझाउन भनेको छ। कोषमा रकम जम्मा गरेका तथा विभिन्न क्षेत्रमा गरेको लगानीको प्रतिफलबाट प्राप्त गरेको रकम मुद्दती निक्षेपमा राख्दै आएको छ। रासस"
सम्पत्ति विवरण बुझाउने बढे,"काठमाडौं : राष्ट्रिय सर्तकता केन्द्रमा आर्थिक वर्ष ७१५ उजूरी परेका छन् । गत वर्षबाट जिम्मेवारी आएका ४६० गरी ११७५ उजूरीमा ७८१ फर्छौट गरेको छ। केन्द्रले प्रधानमन्त्री केपी ओलीलाई शुक्रबार प्रतिवेदन पेश गरेको छ। केन्द्रले अख्तियार दुरुपयोग अनुसन्धान आयोगमा १६४ उजूरी थप छानविनको लागि पठाएको केन्द्रका सूचना अधिकारी हरिप्रसाद शर्माले जानकारी दिए। शुक्रबार सार्वजनिक गरेको केन्द्रको प्रतिवेदनमा ५२१ उजूरी तामेलीमा गएको जानकारी गराइएको छ।केन्द्रले सरकारलाई यो वर्ष ९६ सुझाव दिएको छ। सुझाव दिने तर कार्यान्वयन नहुने गरेको छ। राष्ट्रिय गौरवका सहित ३० आयोजनाको प्राविधिक परीक्षण आयोगले ३० विकास, निर्माणका संरचनाका आयोजनाको प्राविधिक परिक्षण गरेको छ। राष्ट्रिय गौरवका १६ र अन्य १०वटा आयोजनाको प्राविधिक परिक्षण गरेको जनाएको छ। अन्य निकायबाट अख्तियारी प्राप्त भएका चार वाट समुदाय व्यवस्थित सिंचित कृषि क्षेत्र आयोजनाको प्रविधिक प्ररीक्षणसमेत गरेको छ। सार्वजनिक निकायबाट विकास, निर्माणका संरचना तयार गर्दा नियमसम्मत, गुणस्तरीय र टिकाउ होउन भन्ने उद्देश्यले निर्माणका निर्माणका विभिन्न चरणहरु प्राविधिक परीषण गर्ने गरेको केन्द्रको प्रतिवेदनमा उल्लेख छ। सम्पत्ति विवरण बुझाउने बढे समयभित्रै सम्पत्त विवरण बुझाउने पदाधिकारीकर्मचारीको संख्या बढेको छ। प्रतिवेदन अनुसार आर्थिक वर्ष २०७४७५ मा ९६६९ प्रतिशत रहेको थियो। २०७५७६ मा ९७१९ पुगेको छ। २०७५७६ मा ५ लाख ८९ हजार ५२५ जनाले सम्पत्ति विवरण बुझाएका छन्। २०७५७६ मा नबुझाउनेको संख्या १७ हजार १८५ अर्थात २८१ मा झरेको छ। २०७४७५ मा ३३१ प्रतिशतले सम्पत्ति विवरण बझाएका थिएनन्। २०७५७६ को निर्धारित समयभित्र संघीय तहका ४ लाख २१ हजार ९८१ जना सम्पत्ति विवरण बुझाएका छन् भने १२ हजार १३३ जनाले समयमा सम्पत्ति विवरण नबुझाएको प्रतिवेदनमा उल्लेख छ। प्रादेश तहका ३ हजा ७७८ ले सम्पत्ति विवरण बुझाए भने ५५४ जनाले बुझाएका छैनन्। स्थानीय तहका १ लाख ६३ हजार ७८६ जनाले सम्पत्ति बिवरण बुझाए भने ४ हजार ४९८ जनाले बुझाएका छैनन्। केन्द्रले भ्रष्टाचार नियन्त्रण एव सुशासन कायम गर्ने कायका लागि सरकार समक्ष सुझाव पनि पेस गरेको छ।"
रेसुङ्गा खानेपानी आयोजनाको सम्झौता,"सन्धिखर्क : संघीय खानेपानी तथा ढल व्यवस्थापन आयोजना कार्यालय अर्घाखाँचीले गुल्मी जिल्लाको सबै भन्दा ठूलो लिफ्टिङ्ग खानेपानी रेसुङ्गा खानेपानी आयोजनाको सम्झौता तथा विस्तृतिकरण कार्यक्रम एक समारोहको बीच सम्पन्न गरेको छ । मझेङ्ग खोलादेखि रेसुङ्गाको शिर शिद्धबाबासम्म पानी लिफ्टिङ्ग गरी नगरपालिका भित्रका अन्य स्थानमा प्रयाप्त पानी पुर्याउने यस आयोजनाको लक्ष्य रहेको छ । गुल्मीको रेसुङ्गा नगरपालिका क्षेत्रभरीको वर्षौदेखिको खानेपानी समस्याको समधान गर्न यो कोशे ढुङ्गा साबित हुने रेसुङ्गा नगरपालिकाका नगर प्रमुख डिल्लीराज भुसालले बताए । १३ सय ९६ मिटर हेडमा ५ स्टेज पम्पिङ्गमा पानी लिफ्टिङ्ग गर्ने यस योजना २५ करोड १२ लाख ७१ हजार ५ सय सात रुपैयाँ ६ पैंसामा २ वर्षभित्र सम्पन्न गर्न कन्काइ जयमाता जेभि कोटेश्वरसँग सम्झौता भएको संघीय खानेपानी तथा ढल व्यवस्थापन आयोजनाका प्रमुख सिडिई रामप्रसाद घिमिरेले बताए । उक्त योजनाको कुल रकमको ९० प्रतिशत रकम नेपाल सरकारले र बाँकी १० प्रतिशत रेसुङ्गामझेङ्ग खोलाभाड गाँउखानेपानी तथा सरसफाइ उपभोक्ता समितिले व्यहोर्ने संघीय खानेपानी तथा ढलव्यवस्थापन आयोजना कार्यालय अर्घाखाँचीका प्रशासन प्रमुख कृष्ण वर्माले बताए। यस नगरक्षेत्रमा कूल ३१ लाख ६३ हजार लिटर प्रतिदिन पानीको माग हुने र यसमध्ये प्रतिदिन १९ लाख ५६ हजार लिटर पानी मझेङ्गखोलाबाट लिफ्ट गरी ३०२ लिटर प्रति सेकेण्डका दरले दैनिक १८ घण्टा मात्र पम्प संचालन गरी पानी पूर्ति गरिने र बाँकी १२ लाख ७ हजार लिटर विद्यमान आयोजनाको श्रोतबाट पूर्ति गरिने जानकारी आयोजना कार्यालयका इन्जिनियर बिजय खरेलले बताए । आयोजनाको मूख्य संरचनाहरुमा मूख्य पाइपलाइन, सेडमेन्टेसन ट्यांकी, स्लो स्याण्डफिल्टर, ११ वटानयाँ ट्यांकी, थोक वितरण प्रणाली, उपभोक्ता समिति भवन लगायतका संरचना समेत निर्माणको जानकारी गराए। सम्झौता तथा विस्तृतीकरण कार्यक्रममा उपस्थित निर्माण व्यवासयीका प्रतिनिधि गौतमप्रसाद भुसालले यस आयोजनाको निर्माण अवधि २१ महिनाको तोकिएको र समयभन्दा अगाडि नै सम्पन्न गर्ने प्रतिवद्धता व्यक्त गरेका छन् । विकास निर्माणमा राजनीतिक हस्तक्षेप नहुने र राजनीतिक दलले सहयोग र सहजीकरण गर्ने नेकपाका जिल्ला सचिव वीरबहादुर कार्की नेपाली कांग्रेसका जिल्ला सभापति भुवन प्रसाद श्रेष्ठले प्रतिवद्धता जनाए।"
संरक्षणलाई प्रभावकारी बनाउन समन्वयकारी भूमिकामा निकुञ्ज,"डोल्पा : डोल्पाको शेफोक्सुण्डो राष्ट्रिय निकुञ्जले संरक्षणलाई प्रभावकारी बनाउन सरोकारवाला निकायसँग समन्वयकारी भुमिका बढाएको छ। पछिल्लो समयमा निकुञ्ज संरक्षणलाई प्रभावकारी बनाउन जिल्लास्तरीय सरोकारवाला निकाय,जनप्रतिनिधि र निकुञ्ज क्षेत्रका जनतासँग सहकार्य समन्वय बढाएको हो। निकुञ्जप्रति सबैको अपनत्वभाव पैदा गराउन स्थानीय जनता, जिल्ला स्तरीय सुरक्षा निकायका प्रमुख, स्थानीय सरकारका प्रमुखहरु, डिभिजन वन, नागरिक समाज, सञ्चारकर्मीलगायतका सरोकारवालापक्ष सँग पटकपटक अन्तरक्रिया गर्ने गरिएको निकुञ्जले जानकारी दिएको छ। देशकाअन्य राष्ट्रिय निकुञ्जको तुलनामा वन,वन्यजन्तु र जडिबुटीका हिसाबमा यस निकुञ्ज फरक महत्व बोकेको निकुञ्ज भएकाले संरक्षण गर्ने दायित्व सबैको भएको निकुञ्जको भनाई छ। कार्यक्रममा बोल्दै जिल्ला समन्वय समितिका प्रमुख शेरबहादुर बुढाले प्रदेश र संघीय सरकारबाट आएका राष्ट्रिय निकुञ्ज विभागबाटअनुमति प्राप्त विकास आयोजनाहरु सम्बन्धित मध्यवर्ती र निकुञ्जमार्फत सञ्चालन हुनु पर्ने बताए। त्यसैगरि प्रमुख बुढाले निकुञ्जमा फिर्ता आएको राजश्वको रकमबाट गुणस्तरीय विकास गर्नुपर्ने बताउँदै डोल्पाली जनताको आम्दानीको मुख्य स्रोतको रुपमा रहेको यार्सागुम्बा संकलनमा डोल्पालीको मात्र एकाधिकार हुनुपर्ने धारणा राखे। एकै पटक बिसौं हजार मान्छे यार्सागुम्बा पाटन छिर्दा वन, वन्यजन्तु र पर्यावरण संरक्षणमा चुनौति देखिएको निकुञ्जले जनाएको छ। निकुञ्ज क्षेत्रभित्र विकास निर्माण गर्न राष्ट्रिय निकुञ्ज विभागको अनिवार्य स्वीकृति लिनुपर्ने प्रष्ट रुपमा कानुनमा व्यवस्था भएकाले कानुनको परिपालना गराउनु आफ्नो दायित्व भएको प्रमुख संरक्षण अधिकृत सरोजमणी पौडेलले बताए। कार्यक्रमबीच हिँउचितुवा, ब्वासो लगायतका वन्यजन्तु पीडीत ६३ घर परिवारलाई १९ लाख ५५ हजार राहत रकम बाँडिएको थियो। शेफोक्सुण्डो निकुञ्ज वहुमुल्य जडिबुटी यार्सा गुम्बाको भण्डार, दुर्लव वन्यजन्तु हिँउचितुवाको बासस्थान, नेपालकै गहिरो फोक्सुण्डो ताल, रामसार सूचीमा सूचीकृत लगायतका पक्षबाट फरक महत्व बोकेको निकुञ्ज रुपमा समेत चिनिन्छ।"
विराटनगरको न्युरो अस्पतालमा कोरोना संक्रमितको मृत्यु,"विराटनगर : विराटनगरको न्युरो अस्पतालमा उपचारका क्रममा कोरोना भाइरस संक्रमित एक पुरुषको बिहीबार राति मृत्यु भएको छ। विराटनगर महानगरपालिका१० का ५१ वर्षीय पुरुषको राति ८ बजेतिर मृत्यु भएको अस्पतालका प्रशासकीय अधिकृत सुरेश आचार्यले जानकारी दिए। उनका अनुसार न्युरोकै कोभिड अस्पतालमा संक्रमितको उपचार भइरहेको थियो। मृतकको पीसीआर परीक्षण गर्दा असोज २० गते रिपोर्ट पोजेटिभ आएको थियो। कोरोना पुष्टि भएको तीन दिनपछि श्वासप्रश्वासमा समस्या भएसँगै असोज २३ मा उपचारका लागि अस्पताल भर्ना गरिएका संक्रमितलाई धेरै प्रयास गर्दा पनि बचाउन नसकिएको जानकारी आचार्यले दिए। उपचाररत अवस्थामै स्वास्थ्य बिग्रिएर अवस्था गम्भीर बनेपछि बिहीबार दिउँसो ३ बजेतिर आईसीयूमा भर्ना गरियो, उनले भने, अवस्था थप नाजुक बनेपछि भेन्टिलेटरमा राखेर उपचार गराउन थालेको केही बेरमै मृत्यु भएको हो। उच्च रक्तचापको पुरानै समस्या रहेका मृतकमा कोरोना संक्रमण पनि थपिएको आचार्यले बताए।"
जापानी प्रधानमन्त्री पदाशीन भएपछि पहिलो विदेश भ्रमणमा,टोक्यो : जापानका प्रधानमन्त्री योशिहिदे सुगा प्रधानमन्त्री पदमा आशिन भएपछि पहिलो विदेश भ्रमणका लागि भियतनाम जाने भएका छन् । यही अक्टोबर १८ देखि २१ सम्मका लागि उनले प्रधानमन्त्रीको रुपमा भियतनाम भ्रमण गर्ने भएका हुन् । भियतनामपछि सुगा इन्डोनेसिया पनि पुग्नेछन् । जापानका यसअघिका प्रधानमन्त्री सिन्जो आबेले पनि प्रधानमन्त्री बनेपछि आफ्नो पहिलो विदेश भ्रमणको लागि भियतनाम र इन्डोनेसिया नै गएका थिए । सिन्जो आबे स्वास्थ्य समस्याको कारण देखाउँदै राजीनामा दिएपछि गत महिना सुगा प्रधानमन्त्रीमा चयन भएका थिए । सिन्जो आबेले प्रधानमन्त्रीको एक वर्ष कार्यकाल बाँकी छँदा नै गत अगस्टको अन्तिम साता राजीनामा दिएका थिए ।
बलात्कारविरुद्ध कडा कानून ल्याइने : प्रधानमन्त्री,"काठमाडौं : प्रधानमन्त्री केपी शर्मा ओलीले मुलुकमा हुने जुनसुकै प्रकारका हत्या, हिंसा, अतिवाद र सामाजिक अपराध नियन्त्रणमा सरकार दृढसङ्कल्पित रहेको बताएका छन्। प्रहरी प्रधान कार्यालयमा आज आयोजित ६५औँ प्रहरी दिवस समारोहलाई सम्बोधन गर्दै प्रधानमन्त्री ओलीले त्यस्ता अवाञ्छित क्रियाकलाप विरुद्ध सक्रियता र निर्भिकताका साथ खटिन सुरक्षाकर्मीलाई आग्रह गरे। उनले यस्ता गतिविधितर्फ नागरिक समाज सचेत र सजक रहनु उत्तिकै जरुरी छ,' उनले भने। प्रधानमन्त्री ओलीले एसिड आक्रमणका विरुद्ध नयाँ कानून ल्याएर कडा कदम चाल्ने सरकारले अठोट लिएको जानकारी गराउँदै बलात्कार विरुद्ध पनि त्यस्तै कडा कानून ल्याइने बताए। 'बलात्कारका घटना निन्दनीय र मानवता विरोधी अपराध रहेकाले त्यस्ता गतिविधि नियन्त्रणमा सरकार अझ कडा कानुन ल्याउने तयारीमा छ', प्रधानमन्त्री ओलीले भन्नुभयो, 'बलात्कार जस्ता घटना मिलापत्रका नाममा छोपछाप गर्ने काम सह्य हुन सक्तैन।' उनले यस्ता घटनामा भनसुन र सामाजिक दबाबबाट टाढा रहन नेपाल प्रहरीलाई निर्देश गरे। उनले कानून कार्यान्वयन गर्दै अपराधविहीन समाज निर्माण गर्न र दिगो शान्तिमा योगदान पुर्याउनेतर्फ केन्द्रित हुन प्रहरीलाई आग्रह गरे। प्रधानमन्त्री ओलीले विश्वसामु अदृश्य शत्रुको रुपमा देखा परेको कोभिड१९ महामारीको चुनौती व्याप्त रहेको र नेपालमा गर्न खोज्दाखोज्दै पनि नियन्त्रणमा आउन नसकेको बताए। सङ्क्रमणको विषम अवस्थामा स्वास्थ्यकर्मी र सुरक्षाकर्मीबाट प्रदर्शन भएको कर्तव्य परायणताको उनले खुलेर प्रशंसा गरे। यस्तो अवस्थामा आत्मानुशासन र संयमित रहनुपर्ने कर्तव्य नभुल्न आम समुदायसँग उनले अनुरोध गरे। प्रधानमन्त्री ओलीले भने, 'सङ्क्रमणको महामारीबाट कोही पनि भयभीत हुने होइन, उच्च सतर्कता कायम राख्नुपर्छ, यस्ता घातक रोगले कुनै पनि बेला कसैलाई पनि आक्रमण र नोक्सान गर्नसक्छ भन्ने बारेमा सर्तक रहनुपर्छ।' उनले महामारीको घडीमा सङ्क्रमण फैलिन निरोधात्मक उपाय अवलम्बन गर्नुको विकल्प नभएकोसमेत बताए। उनले जोखिममा रहेर कर्तव्यपालनामा खटिँदा सङ्क्रमित हुन पुगेका सबैको स्वास्थ्यलाभको कामना गरे। मुलुकको समृद्धि, समुन्नती र सुशासनका लागि आन्तरिक सुरक्षा व्यवस्था सुदृढ हुनु जरुरी रहेकोतर्फ प्रधानमन्त्री ओलीले सुरक्षाकर्मीको ध्यानाकर्षण गराए। उनले त्यसैको जगमा बसेर कानूनी शासन, मानवअधिकार र सुशासन तथा विकासका आधार निर्माण हुने उल्लेख गरे। नेपाल प्रहरीलाई मुलुकको आन्तरिक सुरक्षाको मियोको संज्ञा दिँदै प्रधानमन्त्री ओलीले कर्तव्यवोधले मात्रै मुलुकको समृद्धि, कानूनी शासन र सुशासनको पूर्ण अनुभूति गर्न सक्ने विश्वास व्यक्त गरे। उनले अपराधले भौगोलिक सीमाको पर्खाललाई तोडेको, अपराधको सञ्जाल अन्तरदेशीय विस्तार भएको र सञ्जालमा आधारित अपराधले विश्वभर आकार ग्रहण गरिरहेको सन्दर्भमा चनाखो हुन प्रहरीलाई आग्रह गरे। उनले विज्ञान, सूचना र प्रविधिको विकासले एकातर्फ मानिसको जीवनशैलीलाई सहज बनाएको तर अर्काेतर्फ यसको दुरुपयोगले दुखदायी घटना बेहोर्नु परिरहेको बताए। ' यस्तो अवस्थामा पर्याप्त सतर्क हुन सकेनौँ भने कठिनाई थपिन सक्छ, चुनौती नथपिउन् भनेर आज देखा परेको चुनौतीको समय मै उपयुक्त ढङ्गले सामना गर्नुपर्ने हुन्छ', प्रधानमन्त्री ओलीले भने। प्रधानमन्त्री ओलीले प्रविधिमा दक्ष तर सामाजिक र राष्ट्रिय जिम्मेवारीप्रति असंवेदनशिल समूहले स्वार्थ प्रेरित रुपमा फैलाउने अफवाह चुनौतीको रुपमा देखा परेको जिकिर गरे। उनले त्यस्ता गतिविधि विधिसम्मत रुपबाट कसरी निस्तेज गर्न सकिन्छ, त्यसतर्फ ध्यान दिन सम्बद्ध संस्था र व्यक्तिलाई सचेत गराए। भ्रष्टाचार विरुद्ध शून्य सहनशिलताको नीति सरकारको रहेको दोहोर्याउँदै प्रधानमन्त्री ओलीले त्यसलाई पूर्ण कार्यान्वयनमा लैजान प्रहरीको महत्वपूर्ण भूमिका हुने बताए। उनले लोभलाभभन्दा माथि उठेर जनतालाई न्याय दिलाउनतर्फ लाग्न प्रहरीसँग आग्रह गरे। उनले देश र जनतालाई गलत सूचना दिएर गलत बाटोमा लैजाने चेष्टा भइरहेकोतर्फ प्रहरीको ध्यानाकर्षण गराए। प्रहरी माथिको विश्वास कमजोर हुँदा सम्बन्ध कमजोर हुँदै जाने र त्यसले कालान्तरमा शान्ति सुरक्षामा नै असर पुर्याउने भएकाले जनतासँगको सम्बन्ध प्रगाढ बनाउन सुझाव दिए। उनले प्रहरीको संस्थागत हितमा सरकार सदैव साथमा रहेको जानकारी गराए। प्रधानमन्त्री ओलीले राष्ट्रिय एकता, सार्वभौमसत्ता राष्ट्रिय अखण्डताको जगेर्ना गर्दै राष्ट्रभाव अभिवृद्धि गर्ने मुलुकको नीति विरुद्ध दिग्भ्रमित पार्ने कुचेष्टा भइरहेकोतर्फ सचेत हुन आम नागरिकलाई अनुरोध गरे। उक्त समारोहमा गृहमन्त्री रामबहादुर थापाले कोभिड१९ को महामारीका कारण नयाँ सुरक्षा चुनौती थपिएको विषम परिस्थितिमा निर्भिकताका साथ जिम्मेवारी निर्वाह गरेकोमा नेपाल प्रहरीको प्रशंसा गरे। गृहमन्त्री थापाले अपराधको प्रवृत्ति विष्लेषण गरेर रणनीतिक योजनाका साथ अघि बढ्न प्रहरीलाई निर्देशनसमेत दिए। सङ्गठनको सुदृढीकरणमा मन्त्रालयको सकारात्मक सहयोग रहने उनले विश्वास दिलाउनुभयो। प्रहरीको मनोबल उच्च बनाउन निर्देशन दिँदै गृहमन्त्री थापाले समाज र प्रहरी एक अर्काबाट भिन्न हुन नसक्ने भएकाले सोचमा परिवर्तनको खाँचो औँल्याए। उनले सङ्घीय संरचनामा गएपछि अग्रगामी विकास हुनेसमेत विश्वास व्यक्त गरे। उक्त अवसरमा प्रहरी महानिरीक्षक शैलेश थापा क्षेत्रीले प्रहरीले गरेका काम कारवाहीका बारेमा जानकारी गराउँदै एक वर्षमा ४० हजार मुद्दा अनुसन्धान गरेको जानकारी दिनुभयो। उनले पद्धतिको विकास गर्ने चरणमा प्रहरी सङ्गठन रहेकोसमेत बताए। प्रहरी महानिरीक्षक थापाले पछिल्लो समयमा गरिएको एक अनुसन्धानले सरुवा, बढुवा र मिसनमा खटिने प्रहरी चयनको मापदण्ड पारदर्शी गर्नुपर्ने आवश्यकता औँल्याएको बताए। उनले प्रहरीले जागिर छाड्नुपर्ने कारणको बारेमा उक्त अनुसन्धानले केही तथ्यहरु औँल्याएको बताए। समारोहमा प्रधानमन्त्री ओली र गृहमन्त्री थापाले अमर प्रहरी स्मारकमा पुष्प अर्पण गरेका थिए। सोही क्रममा सेवा निवृत्त प्रहरी महानिरीक्षक अच्युतकृष्ण खरेलले अमर प्रहरीका परिवारलाई छात्रवृत्ति प्रदानमा सहयोग पुर्याउने उद्देश्यले रु ११ लाखको अच्युत मीना अक्षयकोष स्थापना गरी प्रहरी महानिरीक्षकलाई नगद हस्तान्तरण गरे। समारोहमा निवृत्त प्रहरी उपरीक्षक तुलाबहादुर केसीलाई लाईफ टाईम अचिभमेन्ट अवार्ड प्रदान गरिएको थियो। रासस"
विकास निर्माणका १५० योजना कार्यान्वयनको चरणमा,"विराटनगर : मोरङको निर्वाचन क्षेत्र नम्बर १ (क) मा विकास निर्माणसम्बन्धी एक सय ५० बढी योजनाको काम भइरहेको छ । कतिपय निर्माण सम्पन्न भइसकेका छन् भने कतिपय निर्माणाधिन अवस्थामा छन् । ती आयोजनाका लागि एक अर्ब २६ करोड २९ लाख रुपैयाँ बढी बजेट कार्यान्वायनको चरणमा रहेको छ । विकास निर्माणका आयोजना सञ्चालनका लागि एक अर्ब २६ करोड २९ लाख ९३ हजार एक सय ७७ रुपैयाँ बराबरको बजेट व्यवस्था गरिएको हो । अधिकतम आयोजनामा यतिधेरै बजेट कार्यान्वयनको चरणमा रहेको यो प्रदेश १ का प्रदेशसभा सदस्य कुलप्रसाद साम्बा (कुशल)को निर्वाचन क्षेत्र हो । प्रदेश सांसद साम्बाले आफ्नो पहलमा बजेट लगेर कार्यान्वायनमा ल्याएको दाबी गरे । योजना र बजेटको शुक्रबार विस्तृत विवरण सार्वजनिक गर्दै आफू निर्वाचित भएपछि प्रदेश सरकारका एक सय ५० वटा भन्दा बढी योजनाका लागि बजेट व्यवस्था गर्न सफल भएको जिकिर उनले गरे । कार्यान्वयनमा आएका तथा हाल निर्माणाधिन रहेका अधिकांश योजना सडक र तटबन्धन निर्माण सम्बन्धीका छन् । साम्बाको क्षेत्रमा मिक्लाजुङ २, ३, ६, ७, ८ र ९ नम्बर वडा र उर्लाबारी नगरपालिकाको सबै वडा गरी १५ वटा वडा पर्दछन् । सांसद साम्बाले आर्थिक वर्ष २०७५०७६ र २०७६०७७ मा ति विकास निर्माणका कार्यक्रम लगेको जानकारी दिए । सार्वजनिक विवरण अनुसार ९८ वटा योजनाहरु सम्पन्न भइसकेका छन् भने अन्य योजनाहरु निर्माणाधिन अवस्थामा छन् । उनका अनुसार विशेष गरी ५८ करोड रुपैयाँ बराबरको किसानचोकटाँडीरमितेरवि सडक बहुवर्षे योजना ४० प्रतिशत सम्पन्न भएको छ । सात करोड २५ लाख बराबरको मिक्लु खोला पुल बहुवर्षे योजना अन्तर्गत ३० प्रतिशत सम्पन्न भएको । एक करोड छ लाख बराबरको मुख्यमन्त्री ग्रामीण सडक अन्तर्गत उर्लाबारीको आइतबारे चोकझारसाँधी खाँम्बेझोडा सडक सात सय मिटर कालोपत्रे सम्पन्न भइसकेको छ । उर्लाबारीआइतबारे चोक नगरपालिका अगाडिबाट दक्षिण जाने चार सय किलोमिटर सडक कालोपत्रे भएको साम्बाले बताए ।"
२५ वर्षपछि पाटन विमानस्थलमा हवाई उडान सुचारु,"बैतडी : २५ वर्षपछि बैतडीको पाटन विमानस्थलबाट हवाई उडान पुनः सुरु भएको छ । धनगढीलाई बेस बनाएर शुक्रबारदेखि हवाई उडान सुरु भएको हो । २०५२ सालदेखि बन्द रहेको सुदूरपश्चिमकै दोस्रो ठूलो विमानस्थलमा अबदेखि नियमित उडान हुने धनगढी विमानस्थलका प्रमुख तेजबहादुर बुढथापाले जानकारी दिए । समिट एयरले हप्ताको एकदिन उडान भर्ने गरी नियमितरुपमा धनगढीबैतडीधनगढी सेवा दिने भएको छ । उनले भने, 'पहिलो दिन धनगढीबाट १८ यात्रु बैतडी र बैतडीबाट ७ यात्रु लिएर धनगढी फर्केको छ ।' पहिलो दिन शुक्रबार हवाई उडान गरिएको भएपनि अबदेखि बैतडीमा हप्तामा एक दिन मंगलबार नियमित उडान हुने समिट एयरका सुदूरपश्चिम म्यानेजर सरोज उप्रेतीले जानकारी दिए । उनले भने,' धनगढीबाट हरेक मंगलबार बिहान १० बजे बैतडीका लागि विमान उड्नेछ ।' धनगढीबाट बैतडीको भाडा ३ हजार ८ सय रुपैयाँ तोकिएको छ । नियमित हवाई उडान भएपनि पाटन विमानस्थलमा टर्मिनल भवन तथा टावर नहुँदा समस्या हुने देखिएको छ । अर्को हप्तादेखि आफ्नै जनशक्ति राखेर काम गरिने समिट एयरका सुदूरपश्चिम म्यानेजर उप्रेतीको भनाइ छ । यसअघि यही असोज १७ गते पाटन विमानस्थलमा परीक्षण उडान गरिएको थियो । परीक्षण उडानसँगै संस्कृति, पर्यटन तथा नागरिक उड्डयनमन्त्री योगेश कुमार भट्टराईसहितको टोलीले विमानस्थलको निरीक्षण गरेको थियो । २०५२ देखि पूर्णरुपमा बन्द रहेको सुदूरपश्चिमकै दोस्रो ठूलो बैतडीको पाटनमा रहेको विमानस्थल पुनः सञ्चालनमा आएपछि यहाँका बासिन्दामा उत्साह थपिएको स्थानीय चमन भण्डारीले बताए । उनले भने, 'लामो समयदेखि बन्द रहेको विमानस्थल सञ्चालनमा आएको छ । यसले यो क्षेत्रका नागरिकमा उत्साह थपेको छ ।' विमानस्थलमा हवाई सेवा सुरु भएसँगै धार्मिक स्थलहरुमा आन्तरिक पर्यटकलाई भित्र्याउन सकिने नेपाल पत्रकार महासंघ बैतडीका पूर्व अध्यक्ष लक्ष्मीदत्त पाण्डेयले बताए । उनले भने, 'बैतडीमा थुप्रै धार्मिक स्थल छन् । यी धार्मिक स्थलहरुमा थुप्रै दर्शनार्थीहरु आउन सक्छन् । हवाई सेवा सूचारु भएपछि आन्तरिक पर्यटक भित्रिने सम्भावना छ ।' ग्याल्वा च्यामलिंगा जगदम्बा जेभीले ११ करोडमा विमानस्थल कालोपत्रको काम गत माघमा सम्पन्न गरेको थियो । पाटनमा विमानस्थलमा ५९० मिटर लम्बाई र २० मिटर चौडाइको धावन मार्ग कालोपत्रे गरिएको थियो भने ७० मिटर लम्बाई र ३० मिटर चौडाईको एप्रोन कालोपत्रे गरिएको हो । पाटनमा २०३२ सालमा विमानस्थल निर्माणको काम सुरु भएर २०३५ सालदेखि हवाई सेवा सुरु भएको थियो । पछि २०५२ सालदेखि विमानस्थल बन्द भएको थियो । त्यतिबेला पहाडी जिल्लामा सडक सञ्जाल पुगेको र यात्रु कम भएको भन्दै विमानस्थल बन्द गरिएको थियो । २०५८ सालमा तत्कालीन विद्रोही माओवादीले विमानस्थलको टावरमा आगो लगाएर ध्वस्त बनाएको थियो ।"
समकालीन अर्थराजनीतिमा डा महतको चिरफार,"पूर्वअर्थमन्त्री तथा नेपाली कांग्रेसका नेता डा रामशरण महतले समकालीन अर्थराजनीतिको चिरफार गर्दै अनुसन्धानमूलक पुस्तक सार्वजनिक गरेका छन्। महतद्वारा लिखित , ,  :     को नेपाली संस्करण समकालीन नेपालको अर्थराजनीतिः परीक्षण, कम्पन र आशा प्रकाशित भएको छ । केही महिनाअघि अनावरण भएको डा महतको उक्त अंग्रेजी पुस्तकलाई नेपालीमा सर्वसाधारणले बुझ्ने भाषामा मकालु प्रकाशन गृहले नेपाली संस्करणलाई बजारमा ल्याएको हो । पत्रकार गजेन्द्र विष्टले उक्त पुस्तकलाई नेपालीमा अनुवाद गरेका हुन्। जम्मा १२ वटा अध्यायमा विभक्त पुस्तकमा समाजवादी दृष्टिकोणको उत्पत्ति, बदलिदो विश्व परिस्थितिमा यसको विकास र आधुनिक विश्वका विभिन्न प्रजातान्त्रिक तथा साम्यवादी मुलुकमा अवलम्वन गरिएका यसका विभिन्न पक्षका बारेमा चर्चा गर्दै विषय प्रवेश गरिएको छ । राज्य निर्देशित केन्द्रीय योजना प्रणाली अथवा अहस्तक्षेपकारी र पूर्णरुपमा स्वतन्त्र बजारमुखी शास्त्रीय आर्थिक नीति दुवै असान्दर्भिक भएको चित्रण गर्दै दुवै दर्शनका दुर्बल पक्षहरुको विस्थापन गरी व्यवहारिकरुपमा कार्यान्वयनयोग्य सकारात्मक पक्षहरु सम्मिलित मिश्रित आर्थिक तथा राजनीतिक शासन प्रणालीलाई नयाँ दर्शनको रुपमा वकालत गरिएको छ । त्यसैगरी पुस्तकमा नेपालको समकालीन अर्थराजनीतिका विविध पक्षहरुको यथार्थता र तथ्यका आधारमा समीक्षा एवं विश्लेषण गर्ने प्रयास गरिएको छ । विगतका विभिन्न राजनीतिक परीक्षण तथा अन्य घट्नाक्रम र कम्पनहरु विशेषगरी माओवादी द्वन्द्व र सन् २०१५ को महाभूकम्पको प्रभाव एवं असरका बारेमा समीक्षात्मक चर्चा गरिएको छ । साथै पुस्तकमा नयाँ संविधानका प्रमुख विशेषता र कार्यान्वयनका चुनौतीहरु समेटिएका छन् । समकालीन नेपालमा जे जति आर्थिक उपलब्धिहरु हासिल भए, त्यसलाई प्रभाव पार्ने मुलुकको अर्थराजीतिका विविध पक्षहरुका बारेमा पनि पुस्तकमा चर्चा गरिएको छ । नेपालको अन्तर्राष्ट्रिय सम्बन्धमा खासगरी दुई ठूला छिमेकी मुलुकहरुसँगको सम्वन्धका विविध पक्षहरुका अतिरिक्त राष्ट्रको आर्थिक विकासमा दुई पक्षीय र बहुपक्षीय संस्थाहरुसँगको साझेदारिताको भूमिका एवं हालका बर्षहरुमा नेपालबाट बढ्दै गएको आप्रवासनबारे चर्चा एवं विश्लेषण गरिएको छ । नेपालको प्रचूर साधन स्रोत एवं तुलनात्मक लाभका क्षेत्रहरुको अधिकतम सदुपयोग गरी उच्च आर्थिक वृद्धि हासिल गर्नुपर्नेमा जोड दिइएको छ । नेपालको कायापलट गर्ने तुलनात्मक लाभका क्षेत्रहरुमध्ये जलशक्तिबाट स्वच्छ उर्जाको वृहत् संभावना, भौगोलिक विविधता, उच्च हिमाली श्रृंखलासहितको पर्यावरणीय पर्यटन, धार्मिक तथा सांस्कृतिक सम्पदा, दुई ठूला छिमेकीको बीचमा रहेको भूभौगोलिक अवस्थिति र नेपालप्रति अन्तर्राष्ट्रिय जगतको सद्भाव एवं सदाशयता आदिलाई उजागर गरिएको छ । आर्थिक एजेण्डामा राज्यको सारा ध्यान केन्द्रित गरी सन् २०२१ भित्रमा नेपाललाई अल्प विकसितबाट विकासोन्मुख मुलुकको रुपमा स्तरोन्नति गर्ने र दिगो विकासका लक्ष्य पूरा गरी सन् २०३० सम्ममा मध्यम आय भएका मुलुकमध्येमा स्थापित गर्नेतर्फ केन्द्रीकृत हुन सुझाव दिइएको छ । यो लक्ष्य हासिल गर्नका लागि मुलुकले नयाँ सुधारका कार्यक्रमहरुलाई तीब्रताका साथ अगाडि बढाउनुपर्ने र कार्यान्वयनका जटिलताहरुको शीघ्र समाधान गर्नुपर्नेमा जोड दिइएको छ । यस अतिरिक्त मुलुकले प्राथमिकताका साथ पूरा गर्नुपर्ने यस सम्बन्धी कार्यहरुका बारेमा पुस्तकमा सुझावसहित प्रस्तुत गरिएको छ । सरकारी स्तरबाट विशेषगरी पुँजी निर्माण र पूर्वाधारको अभाव पूरा गर्ने गरी लगानी बढाउनुपर्ने खाँचो औल्याइएको छ । क्षणिक लोकप्रियता हासिल गर्नका लागि सरकारी साधन स्रोतलाई अनुत्पादक क्षेत्रमा अधिक उपयोग गर्ने प्रवृत्तिलाई निरुत्साहित गर्ने र सार्वजनिक खर्चलाई कार्यकुशल, उत्पादनशील र प्रभावकारी बनाउनुपर्ने, समाजका हरेक अंग प्रत्यांगमा हुने राजनीतिकरण रोक्नुपर्ने, पेशागत दक्षता अनुसारको सेवा दिने परिपाटी र आचरणको विकास गर्नुपर्ने, सुशासन कायम गरी सरकारी सेवाप्रति जनविश्वास पैदा गर्नुपर्ने र तुलनात्मक लाभका क्षेत्रहरुलाई सदुपयोग गरी पुँजीकृत गर्नका लागि सिर्जनशीलता, नवीन आविस्कारक, कार्यनिष्ठ, परिश्रमी एवं इमानदार कार्यसंस्कारको विकास गर्नुपर्नेमा पुस्तकमा विशेष जोड दिइएको छ । पूर्व अर्थ तथा परराष्ट्रमन्त्री डा भेषवहादुर थापाले गहिरो अध्ययन र विश्लेषण गरी तयार पारिएको यो पुस्तकले नेपालको अर्थराजनीतिका बारेमा प्रचूर जानकारी तथा ज्ञान उपलब्ध गराएको बताउँछन्। त्यसैगरी प्रा विपिन अधिकारीले मुलुकले विगतमा गरेका राजनीतिक तथा आर्थिक परिवर्तनहरुका पृष्ठभूमि र आगामी दिनमा अवलम्वन गर्नुपर्ने महत्वपूर्ण समकालीन मुद्दाहरुलाई पुस्तकले ठोस निष्कर्षसहित उजागर गरेको उल्लेख गरेका छन्। प्रा अच्युत वाग्ले महतको पछिल्लो पुस्तकमा नेपालको मुख्यधारको आर्थिक मुद्दा, कार्यान्वयनका व्यवहारिक प्रभावहरुलाई एक अनुभवी राजनीतिक अभ्यासकर्ता र आर्थिक सुधारकको आँखाबाट कलात्मक ढंगले उतारिएको बताउँछन्। उनी भन्छन् 'यस पुस्तकमा विद्यमान आर्थिक विषयवस्तुहरुमाथि विहंगम छलफल तथा नेपालको अर्थतन्त्रलाई दीर्घकालीनरुपमा धान्न सकिने बनाउन आवश्यक पर्ने भावी रणनीति तथा सुधारात्मक पक्षहरुलाई समेत उत्खनन् गरिएको छ ।' डा महतको यसअघिको पुस्तक          '   को नेपाली संस्करण पनि प्रकाशित भइसकेको छ। महतद्वारा लिखित पुस्तक 'समकालीन नेपालको अर्थराजनीतिः परीक्षण, कम्पन र आशा' को भूमिका सार्वजनिक वहसका लागि सान्दर्भिक हुने भएकोले यहाँ प्रस्तुत गरिएको छ। मिश्रित आर्थिक तथा राजनीतिक शासन प्रणाली सन् २०१५ मा संविधान जारी भएपछि वृहत्तर जनाधिकार, विस्तारित समावेशिता, गणतान्त्रिक बहुलवाद एवं गम्भीर ढाँचाको विकेन्द्रित संघीयतासहित नेपाल अग्रगामी परिवर्तनको नयाँ राजनीतिक अभ्यासको चरणमा प्रवेश गरेको छ । संविधानको घोषणासँगै बैधानिकरुपमा विगत दुई सय पचास बर्ष पुरानो राजतन्त्रात्मक एवं एकात्मक राज्य व्यवस्थाबाट पनि नेपाल मुक्त भयो । पछिल्ला दशकहरुका हिंसात्मक द्वन्द्व एवं शक्ति संघर्षका क्रममा मुलुक राजनीतिक अस्थिरता, शासन व्यवस्थाका परिवर्तन र त्यसैभित्र पनि अल्प समयमा सरकार परिवर्तनका थुप्रै परिघट्नाहरुबाट प्रभावित बन्न पुग्यो । सन् १९५१ मा एकतन्त्रीय जहानीयाँ राणाशासनको अन्त्य र प्रजातन्त्र प्राप्तिपश्चात नेपालको बाह्य संसारसँग सम्वन्ध क्रमशः खुला एवं विस्तारित बन्दै गयो । सन् १९६० मा राजाले शासनसत्ता आफ्नो हातमा लिएपछि लोकतान्त्रिक पद्दति रोकियो । तत्पश्चात विभिन्न विरोध र आन्दोलनका घट्नाहरुका क्रमसँगै सन् १९९० को वृहत् जनआन्दोलनको सफलताले नेपालमा संवैधानिक राजतन्त्रसहित बहुदलीय प्रजातान्त्रिक शासन व्यवस्था पुनस्र्थापित भयो । यस परिवर्तित व्यवस्थाप्रति उग्र क्रान्तिकारी विचार बोकेको माओवादी पक्षबाट छोटो समयमा नै हिंसात्मक आक्रमण शुरु भयो भने अर्कोतिर दरबार हत्याकाण्डको घट्नापछि गद्दीमा आसिन नयाँ राजा दक्षिणपन्थी अधिनायकवादतर्फ उन्मूख भए । माओवादी हिंसा तीब्ररुपमा बढ्दै गएपछि मुलुक नराम्ररी प्रभावित बन्न पुग्यो । माओवादीलाई संवैधानिक राजनीतिमा नल्याइकन मुलुकमा स्थायी शान्ति नहुने देखिएकोले उनीहरुलाई मूलधारको राजनीतिमा ल्याउन विभिन्न समयमा शान्ति प्रयासहरु भए । सन् २००२ मा राजाले सत्ता हातमा लिएपछि शुरु भएको जनआन्दोलनको परिणति अन्ततोगत्वा सन् २००६ मा संवैधानिक राजनीतिक दलहरु र माओवादी शक्तिका बीच हस्ताक्षरित बृहत् शान्ति सम्झौता भयो, जसले गर्दा हिंसारत पक्षलाई मूलधारको राजनीतिमा ल्याउन र मुलुकलाई गणतन्त्रात्मक पद्धतिमा लग्न संभव भयो । शान्ति सम्झौताले मूलधारको लोकतान्त्रिक राजनीतिलाई गणतन्त्र, धर्म निरपेक्ष र संघीय ढाँचामा रुपान्तरित गरी नयाँ संविधान घोषणा गर्न सहयोग पुर्यायो । मुलुकमा विगतको राज्यकेन्द्रित आर्थिक नीतिलाई सन् १९९० मा भएको परिवर्तनपछिको उदार प्रजातान्त्रिक मूल्य र मान्यता अन्तर्गत खुला एवं उदारवादी प्रणालीमा रुपान्तरण गरियो । यस नीतिले साम्यवादी लगायत विभिन्न सोच भएका दलहरु सत्तामा रहेको अवस्थामा पनि निरन्तरता प्राप्त गर्यो । नयाँ संविधान अन्तर्गत शासकीय ढाँचामा भएको परिवर्तनका वावजूद यसअघि दूरदर्शिताका साथ अवलम्वन गरिएको आर्थिक नीतिका आधारभूत पक्षहरु कायम नै रहे । यस पुस्तकमा नेपालको समकालीन अर्थराजनीतिका विविध पक्षहरुको यथार्थता र तथ्यका आधारमा समीक्षा एवं विश्लेषण गर्ने प्रयास गरिएको छ । विगतका विभिन्न राजनीतिक परीक्षण तथा अन्य घट्नाक्रम र कम्पनहरु विशेषगरी माओवादी द्वन्द्व र सन् २०१५ को महाभूकम्पको प्रभाव एवं असरका बारेमा समीक्षात्मक चर्चा गरिएको छ । यसैगरी नयाँ संविधानका प्रमुख विशेषता र कार्यान्वयनका चुनौतीहरु समेटिएका छन् । संविधानमा समतामूलक समाज निर्माणलाई योगदान पुर्याउने थुप्रै प्रगतिशील पक्षहरुलाई समावेश गरिएको छ भने प्रचूर विकेन्द्रित अधिकारसहित तीन तहका सरकारहरुको व्यवस्था रहेको संघीय संरचनाको व्यवस्था गरेको छ । यस संविधान कार्यान्वयनको लागि मुख्य आवश्यकता भनेको यसले कानुनी शासन र सुशासनप्रति प्रतिवद्धता, मजबूत आर्थिक सामथ्र्यता एवं कार्यकुशल राज्य संस्था नै हो । समाजवादी लक्ष्यमा पुग्ने एउटा बलियो जग निर्माणको प्रतिवद्धता संविधानको अर्को महत्वपूर्ण विशेषताको रुपमा रहेको छ । यद्धपि यो लक्ष्य हासिलका लागि सैद्धान्तिकरुपमा फरक फरक व्याख्या र मान्यताहरु रहेका छन् । प्रतिस्पर्धात्मक बहुलवादी मूल्य मान्यता अन्तर्गतको राजनीतिक प्रणाली र सामाजिक सुरक्षण तथा व्यक्तिगत सम्पत्तिको संरक्षण लगायतका मौलिक अधिकारको अभूतपूर्व लामो सूचीको सुनिश्चितता गर्दै समाजवादी लक्ष्यमा पुग्ने उद्देश्य राखिएको छ । पुस्तकमा समाजवादी दृष्टिकोणको उत्पत्ति, बदलिदो विश्व परिस्थितिमा यसको विकास र आधुनिक विश्वका विभिन्न प्रजातान्त्रिक तथा साम्यवादी मुलुकमा अवलम्वन गरिएका यसका विभिन्न पक्षका बारेमा चर्चा गर्दै विषय प्रवेश गरिएको छ । सोभियत रुसमा स्टालिनका पालाको जस्तो उत्पादनका साधनहरुमा सार्वजनिक स्वामित्व र राज्य निर्देशित केन्द्रीय योजना प्रणाली अवलम्वनको रुची र सान्दर्भिकता आधुनिक विश्वमा छैन, न त अहस्तक्षेपकारी र पूर्णरुपमा स्वतन्त्र बजारमुखी शास्त्रीय आर्थिक नीति सान्दर्भिक छ । दुवै दर्शनका दुर्बल पक्षहरुको विस्थापन गरी व्यवहारिकरुपमा कार्यमूलक सकारात्मक पक्षहरु सम्मिलित मिश्रित आर्थिक तथा राजनीतिक शासन प्रणाली आजको विश्वमा सर्वाधिक रुचाइएको नयाँ दर्शन हो । साम्यवादी शासन व्यवस्था अंगालेको चीन लगायतका मुलुकहरुले पनि बजारमुखी आर्थिक नीति अवलम्वन गरिरहेको र पुँजीवादी शासन प्रणाली अवलम्वन गरिरहेको मानिने अमेरिकाका डेमोक्रेट पार्टीका नेताहरु बर्नी स्याण्डर्स, एलिजावेथ वारेन आदिले प्रजातान्त्रिक समाजवादी नीतिको वकालत गरिरहेको तथ्यले नै यसको पूष्टि गर्छ । आधुनिक विश्वका बहुसंख्यक मुलुकहरुले आर्थिक समुन्नति र साधन स्रोतको बाँडफाँट एवं व्यवस्थापनमा बजारमुखी नीति अवलम्वन गरिरहेका छन् भने यस व्यवस्था अन्तर्गत आउन सक्ने विकृति एवं विसंगतिको नियन्त्रण गरी गरिब तथा निमुखाहरुको संरक्षण र सामाजिक सुरक्षाको प्रवन्ध गर्न सक्ने सशक्त एवं प्रभावकारी नियमन प्रणालीसहितको बलियो राज्यशक्ति निर्माण गरेका छन् । विश्वमा विकसित भैरहेको र प्रभावी बनिरहेको यस्तो नीतिगत प्रवृत्तिबाट नेपाल अलग रहन सक्दैन । आर्थिक सामाजिक रुपान्तरण नेपालको अपूर्ण एजेण्डाको रुपमा रहेको छ । तथापि प्रतिकूल परिस्थिति, राजनीतिक अस्थिरता र संक्रमण, सामान्य दरको आर्थिक वृद्धिका बीचमा पनि नेपालमा भोकमरीको स्थितिमा सुधार, बाल मृत्युदर, मातृ मृत्युदर तथा गरिबी उल्लेख्य मात्रामा घटेको तथा औसत् आयु बढेको लगायतका सामाजिक क्षेत्रमा भएका प्रगतिहरु अन्तर्राष्ट्रिय जगतबाट समेत प्रशंसित छन् । सन् १९९० को दशकमा प्रारम्भ गरिएको आर्थिक सुधारको जगमा यी उपलब्धिहरु हासिल भएका हुन् । समकालीन नेपालमा जे जति आर्थिक उपलब्धिहरु हासिल भए, त्यसलाई प्रभाव पार्ने मुलुकको अर्थराजीतिका अन्य पक्षहरुका बारेमा पनि पुस्तकमा चर्चा गरिएको छ । नेपालको अन्तर्राष्ट्रिय सम्वन्धमा खासगरी दुई ठूला छिमेकी मुलुकहरुसँगको सम्वन्धका विविध पक्षहरुका अतिरिक्त राष्ट्रको आर्थिक विकासमा दुई पक्षीय र बहुपक्षीय संस्थाहरुसँगको साझेदारिताको भूमिका एवं हालका बर्षहरुमा नेपालबाट बढ्दै गएको आप्रवासनको परिणामस्वरुप गरिबी निवारण एवं अर्थतन्त्रका अन्य पक्षमा विप्रेषण आप्रवाहले ठोस योगदान पुर्याएको छ । विगत बर्षहरुमा नेपालको समष्टिगत अर्थतन्त्रको एक महत्वपूर्ण पक्ष भनेको सार्वजनिक वित्तमा आन्तरिक राजस्वको बढ्दो भूमिका हो, जसका कारण बाह्य सहायताको परिमाण बढ्दै गएपनि कुल सार्वजनिक खर्चमा आन्तरिक राजस्वको हिस्सा उल्लेखनीय रुपमा माथि पुगेको छ र बाह्य सहायतामाथिको निर्भरता घट्दै गएको छ । दक्षिण एसियाका अन्य राष्ट्रहरुको तुलनामा नेपालको कुल गार्हस्थ्य उत्पादनमा आन्तरिक राजस्वको अनुपात उच्च छ । नेपालको प्रचूर साधन स्रोत एवं तुलनात्मक लाभका क्षेत्रहरुको अधिकतम सदुपयोग गरी आर्थिक वृद्धिलाई उच्च बनाउनु नै अहिलेको ठूलो चुनौती हो । नेपालको कायापलट गर्ने तुलनात्मक लाभका क्षेत्रहरुमध्ये जलशक्तिबाट स्वच्छ उर्जाको वृहत् संभावना, भौगोलिक विविधता, उच्च हिमाली श्रृंखलासहितको पर्यावरणीय पर्यटन, धार्मिक तथा सांस्कृतिक सम्पदा, दुई ठूला छिमेकीको बीचमा रहेको भूभौगोलिक अवस्थिति र नेपालप्रति अन्तर्राष्ट्रिय जगतको सद्भाव एवं सदाशयता आदि नै रहेका छन् । तर अर्थतन्त्रलाई सुदृढीकरण र संघीय तथा प्रदेशको प्रशासनलाई सबलीकरण गरी दक्षता बढाएर मात्र जनताको लोकप्रिय चाहना पूरा गर्न र जनतालाई व्यापक अर्थमा आर्थिक सामाजिक न्याय दिलाउन संभव हुन सक्नेछ । त्यसैले सर्वाधिक महत्वपूर्ण र प्राथमिकतामा पर्नुपर्ने हालको प्रमुख विकास एजेण्डा भनेको संयुक्त राष्ट्र संघको त्रैवार्षिक समीक्षापछि सन् २०२१ सम्ममा नेपाललाई अल्प विकसितबाट विकासोन्मुख मुलुकको रुपमा स्तरोन्नति गर्ने र दिगो विकासका लक्ष्य पूरा गरी सन् २०३० सम्ममा मध्यम आय भएका मुलुकमध्येमा स्थापित गर्ने नै हो । यो लक्ष्य हासिल गर्नका लागि मुलुकले नयाँ सुधारका कार्यक्रमहरुलाई तीब्रताका साथ अगाडि बढाउनुपर्ने र कार्यान्वयनका जटिलताहरुको शीघ्र समाधान गर्नुपर्ने हुन्छ । मुलुकले प्राथमिकताका साथ पूरा गर्नुपर्ने यस सम्वन्धी कार्यहरुका बारेमा पुस्तकमा सुझावसहित प्रस्तुत गरिएको छ । सरकारी स्तरबाट विशेषगरी पुँजी निर्माण र पूर्वाधारको अभाव पूरा गर्ने गरी लगानी बढाउनुपर्ने खाँचो छ । क्षणिक लोकप्रियता हासिल गर्नका लागि सरकारी साधन स्रोतलाई अनुत्पादक क्षेत्रमा अधिक उपयोग गर्ने प्रवृत्तिलाई निरुत्साहित गर्ने र सार्वजनिक खर्चलाई कार्यकुशल, उत्पादनशील र प्रभावकारी बनाउनुपर्ने आवश्यकता छ । तटस्थ, चुस्त एवं कार्यकुशल हुनुपर्ने निजामती सेवा लगायत समाजका हरेक अंग प्रत्यांग, संघ संस्थाहरु र समग्र नागरिक जीवन नै अधिक मात्रामा राजनीतिकरणको शिकार भइरहेका छन् र तिनले पेशागत दक्षता अनुसारको सेवा दिने परिपाटी र आचरणको अवस्था अत्यन्त कमजोर भैसकेको छ । यस्तो पृष्ठभूमिमा सुशासन कायम गरी सरकारी सेवाप्रति जनविश्वास प्राप्त गर्नु अर्को महत्वपूर्ण प्राथमिकताको विषय हुनुपर्छ । मुलुकमा तुलनात्मक लाभका क्षेत्रहरुलाई सदुपयोग गरी पुँजीकृत गर्नका लागि सिर्जनशीलता, नवीन आविस्कारक, कार्यनिष्ठ, परिश्रमी एवं इमानदार कार्यसंस्कारको जरुरत पर्छ । तीब्र आर्थिक वृद्धि हासिल गर्ने कयौं मुलुकमा प्रमाणित यही संस्कारको जगमा उच्च उत्पादकत्व सुनिश्चितता र उद्यमशीलताको विकास गरी स्वदेशी तथा विदेशी लगानी प्रवद्र्धन गर्नु अति आवश्यक छ । साधन तथा स्रोतको उपयोगमा अधिकतम कुशलता अपनाउने र उच्च नतिजाका लागि सबै तहमा इमानदारीका साथ कडा मेहनत गर्ने शैलीको सम्मिश्रणबाट पैदा हुने कार्यसंस्कार नेपाललाई पनि उच्च आर्थिक वृद्धिको मार्गमा डोर्याउने मुख्य तत्व हुनेछ । आधुनिक ज्ञान, प्रविधि तथा सीपका साथ स्वदेशी निजी तथा प्रत्यक्ष विदेशी लगानी आकर्षित गरेर मात्र मानव संशाधन तथा बरदानको रुपमा प्राप्त प्राकृतिक स्रोतलाई आधुनिक सम्पत्तिको रुपमा रुपान्तरण गर्न सकिन्छ । यसका लागि लगानीको अनुकूल वातावरण निर्माण, आधुनिक पूर्वाधारको यथेष्ट सुविधा, कार्यकुशल तथा लगानीमैत्री चुस्त सार्वजनिक प्रशासन उत्तिकै आवश्यक छ । पछिल्लो समय नेपालमा अनुशासनपूर्वक काम गर्ने संस्कृतिमा विचलन आएको छ र हरेक क्षेत्रमा राजनीतिकरण हुन थालेको छ । कार्यक्षमता तथा दक्षताले भन्दा कुनै राजनीतिक विचार र दलसँग सामिप्यताका आधारमा जिम्मेवारी प्राप्त गर्ने गलत संस्कृति मौलाउँदै गएको छ । यसले योग्यता, क्षमता र उच्चतम नतिजा दिनेहरु पुरस्कृत हुने प्रणालीलाई स्खलित बनाएको छ । यस पृष्ठभूमिमा फेरि पनि भन्नुपर्ने हुन्छ, मुलुकलाई अगाडि बढाउने महत्वपूर्ण पक्ष उत्पादनका साधनहरुको उत्पादकत्व वृद्धि, कडा मेहनतमुखी कार्यसंस्कार र अनुशासन नै हो । संविधानले व्यवस्था गरेको नयाँ संघीय संरचना नेपालको लागि परीक्षण नभएको, नौलो र निकै चुनौतीपूर्ण व्यवस्था हो। केन्द्रीकृत शासन प्रणालीको अभ्यास गर्दै आएको तुलनात्मक रुपमा सानो मुलुकमा तीन तहका सरकार र प्रशासनिक संरचनाबीच जिम्मेवारी, अधिकार र कार्यक्षेत्रमा पनि अनावश्यक खिचातानीको अवस्था सिर्जना भएको देखिएको छ। नयाँ राजनीतिक संरचनाको प्रसव पीडा मानी यस अवस्थालाई लामो समयसम्म अन्योलपूर्ण ढंगले राखिराख्न उचित हुँदैन । त्यसैले अर्को प्राथमिकता पाउनुपर्ने विषय भनेको तीनै तहका सरकारहरुको अधिकार र जिम्मेवारीका बारेमा यथाशीघ्र स्पष्टता हुनुपर्ने आवश्यकताका साथै संविधानले निर्दिष्ट गरेका उनीहरुका दायित्वहरु पूरा गर्न सक्ने गरी सामथ्र्यवान बनाउन प्रशासनिक तथा संस्थागत कार्यक्षमताको शीघ्र निर्माण नै हो । उपरोक्त संवैधानिक गहन कार्यलाई लोकतान्त्रिक पद्दति अन्तर्गत यथाशक्य चाँडो पूरा गर्न नेतृत्वमा दूरदर्शिता र सुस्पष्ट दृष्टिकोण तथा चुनौतीलाई अवसरमा परिणत गर्नसक्ने साहस, सीप र दक्षता आवश्यक छ।"
कोरोना संक्रमणले भयावह स्थिति सिर्जना भयो : चिकित्सक संघ,"काठमाडौं : कोरोना संक्रमण समुदायमा प्रवेश गरेर भयावहस्थिति सिर्जना भएको भन्दै नेपाल चिकित्सक संघले सरकारको ध्यानाकर्षण गराएको छ । देशभर संक्रमितको संख्या एक लाख २१ हजार ७४५ पुगेको र ६९४ जनाको मृत्यु भइसकेको भन्दै संघले सरकारले अत्यावश्यक औषधि सहज उपलब्ध गराउनुपर्ने माग गरेको छ । संक्रमण समुदायमा प्रवेश गरी भयावह स्थितिको सिर्जन हुन गएकोप्रति नेपाल चिकित्सक संघको गम्भीर ध्यानाकर्षण भएको छ, महासचिव डा बद्री रिजालले सार्वजनिक गरेको विज्ञप्तिमा भनिएको छ । उपत्यकासहित धेरै संक्रमित भएका सहरका अस्पतालमा बेड, आईसीयू तथा भेन्टिलेटर, अक्सिजन र रेम्डिसिभिर लगायत अत्यावश्यक औषधिको अभाव हुँदा संक्रमित भौतारिन बाध्य भएको भन्दै संघले दुःख व्यक्त गरेको छ । यो विषयमा सरकार संवेदनशील हुनुपर्ने र अबिलम्ब प्रभावकारी कदम चाल्नुपर्ने माग संघले गरेको छ । सम्पूर्ण नागरिकको स्वास्थ्य उपचारका लागि उचित वातावरण तयार गर्न एवम् कोभिड१९ को संक्रमणका लागि आवश्यक पर्ने आईसीयू बेडहरु, भेन्टिलेटर, अक्सिजन, रेम्डिसिभिर लगायतका अत्यावश्यक औषधिको सहज उपलब्ध गराउन नेपाल चिकित्क संघ नेपाल सरकारसमक्ष जोडदार माग गर्दछ ।"
८० हजार घुससहित सामुदायिक वन उपभोक्ता समूहका अध्यक्ष पक्राउ,काठमाडौं : सामुदायिक वन उपभोक्ता समूहका अध्यक्ष ८० हजार घुससहित पक्राउ परेका छन्। अख्तियार दुरुपयोग अनुसन्धान आयोग कंचनपुरको टोलीले ८० हजार घुस लिइसकेको अवस्थामा कैलालीको सीताराम सामुदायिक वन उपभोक्ता समूहका अध्यक्ष रामप्रसाद रानालाई पक्राउ गरेको हो। सव डिभिजन वन कार्यालय तारानगर कैलालीले ट्याक्टरका चालकसहित काठ बरामद गरेको मुद्दा मिलाइदिन्छु भनि सोही कार्लायका रेन्जर राम अवतार चौधरीले सेवाग्राहीसँग घुस माग गरेको उजुरी अख्तियारमा परेको थियो। चौधरीलाई घुस दिनका लागि बिचौलियाको भूमिका निर्वाह गर्ने अध्यक्ष रानालाई घुस लिइसकेको अवस्थामा पक्राउ गरेको अख्तियारका प्रवक्ता तारानाथ अधिकारीले जानकारी दिए। कैलालीको धनगढी उपमहानगरपालिका १ को पार्क मोड भन्ने स्थानबाट बिहीबार नियन्त्रणमा लिएको हो। घटनाबारे थप अनुसन्धान भइरहेको अख्तियारले जनाएको छ।
आयुर्वेद स्वास्थ्य केन्द्र चिकित्सकबिहीन,"बैतडी : बैतडीको मेलौलीस्थित जिल्ला आयुर्वेद स्वास्थ्य केन्द्रमा आयुर्वेद चिकित्सक नहुँदा समस्या भएको छ । जिल्लाको एक मात्रै आयुर्वेद स्वास्थ्य केन्द्रमा आयुर्वेद चिकित्सकको दरबन्दी भए पनि विगत तीन वर्षदेखि चिकित्सकबिहीन बनेको केन्द्रका सूचना अधिकारी हिक्मत चन्दले जानकारी दिए । आयुर्वेद चिकित्सक नहुँदा सबै सेवा प्रभावित भएको उनले बताए । आयुर्वेद चिकित्सक नहुँदा विभिन्न सेवा प्रभावित भएका छन्, उनले भने, चिकित्सकले प्रदान गर्ने सेवा अरुले दिन सक्तैनन् । यसले सेवाग्राहीलाई मार परेको छ । केन्द्रले अहिले पनि पञ्चकर्म, पूर्वकर्म सेवा सञ्चालन गरिरहेको भएपनि चिकित्सकको अभावमा ति सेवालाई प्रभावकारी बनाउन नसकिएको चन्दको भनाइ छ । आयुर्वेदिक उपचार पद्दति राम्रो भएपनि चिकित्सकको अभाव रहेको स्थानीय केशवसिंह भाटले बताए । आयुर्वेदिक उपचारका नागरिकको आकर्षण छ, उनले भने, तर चिकित्सक नहुँदा हामीले केन्द्रबाट पाउने सेवा पाइरहेका छैनौं ।"
शक्तिपीठमा दसैंको बेला नित्यपूजा मात्र गर्न गृहको निर्देशन,"काठमाडौं : गृहमन्त्रालयले दसैंको समयमा शक्तिपीठहरुमा भीडभाड नगरी नित्यपूजा मात्र गर्न निर्देशन दिएको छ । सबै जिल्ला प्रशासन कार्यालयलाई परिपत्र गरेर गृहले यस्तो निर्देशन दिएको हो। विश्वव्यापी महामारीको रुपमा फैलिएको कोरोना भाइरस (कोभिड१९) संक्रमणको जोखिम कायमै रहेको भन्दै गृहले ७७ वटै जिल्ला प्रशासन कार्यालयलाई शक्तिपीठमा भीडभाड हुननदिन बिहीबार परिपत्र गरेको गृह मन्त्रालयका प्रवक्ता सहसचिव चन्द्रबहादुर बुढाले जानकारी दिए । शक्तिपीठमा भीडभाड गर्नु भएन, गृह प्रवक्ता बुढाले भने, नृत्यपूजाका लागि शक्तिपीठहरु खुल्छन् । तर, त्यहाँ भीडभाड हुन नदिन सबै जिल्ला प्रशासनलाई परिपत्र गरेका छौँ । यसअघि संस्कृति पर्यटन तथा नागरिक उड्डयन मन्त्रालयले दसैंमा शक्तिपीठ तथा मठमन्दिर खोल्न आग्रह गर्दै सीसीएमसीलाई सिफारिस पठाएको थियो । यो विषयमा मन्त्रिपरिषद्ले कुनै निर्णय नगरेको अवस्थामा गृहमन्त्रालयले नृत्यपूजाका निम्ति मात्र शक्तिपीठ खोल्न परिपत्र गरेको हो ।"
पाकिस्तानमा सुरक्षाकर्मीको गाडी विस्फोट गरिँदा १४ को मृत्यु,इस्लामाबाद : पाकिस्तानको बन्दरगाह राजमार्गमा सुरक्षाकर्मीहरु चढेको गाडी विद्युतीय धरापमा परी १४ सुरक्षाकर्मीको मृत्यु भएको छ । ग्वादर क्षेत्र नजिकै बुजी टपमा स्थानीय समयअनुसार बिहीबार मध्यराति १२ बजे सुरक्षाकर्मीको गाडीमाथि आक्रमण गरिएको थियो । यस क्रममा सोही स्थानमा खटाइएका अन्य कर्मचारीहरु भने सुरक्षित रहेको बताइएको छ । विस्फोटको क्रममा सुरक्षाकर्मीहरु चढेको सवारी साधन पनि नष्ट भएको छ । घटनाका बारेमा प्रधानमन्त्री इमरान खानले दुःख व्यक्त गर्दै मृतकका परिवारजनप्रति सहानुभूति व्यक्त गरेका छन् । तर सुरक्षाकर्मीको गाडीमा कसले र किन विस्फोट गराएको थियो भन्ने बारे यकिन भएको छैन । सरकारले घटनाबारे छानविन गर्ने पनि जनाएको छ ।
कोरोना अपडेट : स्वास्थ्य मन्त्रालयको पत्रकार सम्मेलन (लाइभ),काठमाडौं : स्वास्थ्य तथा जनसंख्या मन्त्रालयले पत्रकार सम्मेलनमार्फत् कोरोना भाइरस (कोभिड१९) को नियमित अपडेट गराउँदै आएको छ। २०७६ चैत ११ गतेदेखि सुरु भएको पत्रकार सम्मेलनलाई मन्त्रालयले निरन्तरता दिएको हो। नियमित पत्रकार सम्मेलनमा मन्त्रालयका प्रवक्ता डा जागेश्वर गौतमले कोरोनाको पछिल्लो अवस्थाबारे जानकारी गराउँदै आएका छन्। मन्त्रालयका अनुसार नेपालमा एक लाख २१ हजार ७४५ जनामा संक्रमण पुष्टि भएको छ । जसमध्ये ८४ हजार ५१८ जनाले कोरोना जितेका छन् । अहिलेसम्म ६९४ जनाले भने कोरोनाकै कारण ज्यान गुमाएका छन् । नेपालमा लकडाउन र निषेधाज्ञा खुकुलो भएपछि सहरी क्षेत्रमा संक्रमण बढ्दै गएको छ ।
"दोलखामा करदाता सेवा कार्यालय, साना व्यवसायी लाभान्वित","दोलखा : सदरमुकाम चरिकोटमै करदाता सेवा कार्यालयले राजश्व संकलनको काम सुरु गरेको छ । यसअघि राजश्वभन्दा यातायात र बसाइ खर्च बढी तिरेर धुलिखेलबाट लिनुपर्ने सबै सेवा शुक्रबारदेखि सदरमुकाम चरिकोटमै सुरु भएको हो । आन्तरिक राजश्व कार्यालय धुलिखेलले शुक्रबारदेखि सदरमुकाम चरिकोटबाट करदाता सेवा सुरु गरेसँगै जिल्लाका साना व्यवसायीहरु लाभान्वित हुन थालेका छन् । प्रमुख जिल्ला अधिकारी रमेशप्रसाद शिवाकोटीले करदाता सेवा कार्यालयलाई नै प्यान नम्बर प्रदान गरी सेवा सुरु गरेका थिए । प्रजिअ शिवाकोटीले करदातालाई रहरले कर तिर्ने वातावरण सिर्जना गर्न कर्मचारीहरुलाई आग्रह गरे । जिल्लाबाट सेवा सुरु भएसँगै साना व्यवसायीलाई धेरै सहज हुने र करदाता संख्या पनि थपिने आनुमान गरिएको करदाता सेवा कार्यालय दोलखाका प्रमुख रामकु्मार श्रेष्ठले बताए । कार्यालय सञ्चालनमा आएसँगै व्यक्तिगत प्यान, व्यवसायिक प्यान र भ्याट दर्ता तथा खारेज, करचुक्ता प्रमाणपत्र प्रदान, कर विवरण, आय विवरण, अन्तःशुल्क विवरण बुझाउने लगायतका सेवा लिन जिल्ला बाहिर जानु नपर्ने प्रमुख श्रेष्ठको भनाइ छ । चालु आर्थिक वर्षको असोज २८ गतेसम्म दोलखा जिल्लामा १० हजार ३ सय ९ वटा प्यान तथा भ्याट दर्तामा रहेको कार्यालयले जनाएको छ । आर्थिक वर्ष २०७६०७७ मा दोलखाबाट प्यान, भ्याट र अन्तशुल्कबापत १५ करोड २७ लाख ७४ हजार ३ सय २ राजश्व संकलन भएको कार्यालय प्रमुख श्रेष्ठले जानकारी दिए । जिल्लामा व्यक्तिगत प्यान २२९४, व्यवसायिक प्यान ६८०८, भ्याट १०१८, सरकारी कार्यालयको प्यान ४४, शैक्षिक प्यान १६, स्वास्थ्य प्यान ८, अन्तशुल्क ५१ वटा गरी कूल १० हजार ३ सय ९ करदाता रहेको कार्यालयको तथ्याङ्क छ ।"
'हुम्लाको सिमा अतिक्रमणको छानबिनका लागि विज्ञ टोली खटाउ',"काठमाडौं : नेपाली कांग्रेसका नेता शेखर कोइरालाले हुम्लाको सिमावर्ती क्षेत्रमा चीनले अतिक्रमण गरेको विषयमा सत्यतथ्य बुझ्न विज्ञहरूको टोली खटाउनुपर्ने बताएका छन्। कोइरालाले शुक्रबार ट्वीटमार्फत भनेका छन्, 'हालै कर्णाली प्रदेशको हुम्ला जिल्लाको चीनसँगको सीमाको स्थलगत अध्ययन गरी फर्किएका पार्टीका साथीहरूवाट नेपालको सीमा अतिक्रमण गरेको जानकारी पाएँ। यो गम्भीर विषय हो। यस सम्बन्धमा तुरुन्त बिज्ञहरुको टोली खटाई सत्य तथ्य सार्वजनिक गर्न सरकारसँग जोडदार माग गर्दछु।' हुम्लाको सीमानामा अनुगमनपछि फर्केको नेपाली कांग्रेसका केन्द्रीय सदस्य जीवनबहादुर शाहीको नेतृत्वमा गएको टोलीले तयार पारेको स्थलगत प्रतिवेदनमा चीनले नेपाली भूभाग अतिक्रमण गरेको निश्कर्ष निकालिएको छ। त्यो प्रतिवेदन पार्टी केन्द्रीय कार्यलयमा बुझाइएको छ। १२ नम्बर सीमा स्तम्भ रहेको लाप्चा नजिकै लोलुङजोङमा चीन सरकारले नेपाली भूमि अतिक्रमण गरी आफ्ना भौतिक संरचना निर्माण गर्नुका साथै उक्त स्थान भन्दा झण्डै २ किलोमिटर टाढा मानसरोवर कैलाश दर्शन गर्ने स्थानलाई समेत आफ्नो भूभाग दाबी गरे पछि विवाद सिर्जना भएको कांग्रेसको प्रतिवेदनमा उल्लेख छ। चीन सरकारले लोलुङजोङमा निर्माण गरेका भौतिक संरचना नेपाली भूभागभित्र छन्, यस अर्थमा चीनबाट नेपाली भूभाग अतिक्रमण भएको पाइयो, प्रतिवेदनमा भनिएको छ। लोलुङजोङमा चीनले ११ वटा पक्की संरचना बनाएको छ। सरकारले भने चीनसँग सीमासम्बन्धी विवाद नरहेको बताउँदै आएको छ। हुम्लाको नाम्खामा चीनले नेपाली भूमी मिचेर ११ भवनहरु निर्माण गरेका खबर बाहिर आउनसाथ सरकारका प्रवक्ता एवं परराष्ट्रमन्त्री प्रदीप ज्ञवालीले त्यसको खण्डन गर्दै चीनले सिमा नमिचेको प्रतिक्रिया दिएका थिए। फिल्डमा खटिएको टोलीबाट रिपोर्ट नआउँदै सरकारले हतारमा प्रतिक्रिया दिएर दुई देशबीचको सीमाजस्तो संवेदनशील मामिलामा अपरिपक्कता प्रदर्शन गरेको भन्दै विज्ञहरूले आलोचना गरेका थिए। चीनका लागि नेपाली राजदूत महेन्द्रबहादुर पाण्डेले नेपालभारत सीमा विषयमा चिनियाँ सरकारी मुखपत्र ग्लोबल टाईम्सलाई दिएको अन्तर्वार्ता विवादमा परेको थियो। नेपालभारत सीमा विवादजस्ता संवेदनशिल विषयमा चिनियाँ सरकारी मुखपत्रलाई विवादित अन्तर्वार्ता दिएर कूटनीतिक अपरिक्कता देखाएको आलोचना भएको थियो। उनले नेपालको चीनसँग कुनै सीमा समस्या नरहेको तर भारतले नेपालको केही भूमि कब्जा गरेको बताएका थिए।"
"'कोही भोकै पर्दैन, भोकले कोही मर्दैन'को व्यावहारिक अभ्यासमा छौं : प्रधानमन्त्री","काठमाडौं : प्रधानमन्त्री केपी शर्मा ओलीले सरकारले नेपालमा गरिबीको कारण कोही भोकै पर्दैन, भोकले कोही मर्दैन भन्ने व्यावहारिक अभ्यास अघि बढाइरहेको बताएका छन्। उनले ४० औँ विश्व खाद्य दिवसको अवसरमा आज दिएको शुभकामना सन्देशमा नागरिकको आधारभूत खाद्य सुरक्षाको प्रत्याभूत गर्ने अभियानलाई सार्थक बनाउन सरकार लागिपरेको बताएका थिए। 'नागरिकको आधारभूत खाद्य सुरक्षाको प्रत्याभूत गर्नु लोक कल्याणकारी राज्यको दायित्व हो। त्यसका लागि हामीले खाद्य सम्बन्धी हकलाई मौलिक हकको रुपमा संवैधानिक व्यवस्था गरेका छौँ,' उनले सन्देशमा भनेका छन्, 'उक्त हकको कार्यान्वयन गर्न खाद्य अधिकार तथा खाद्य सम्प्रभूता सम्बन्धी ऐन, २०७५ समेत जारी गरी हरेक नागरिकको खाद्य अधिकार, खाद्य सुरक्षा र खाद्य सम्प्रभूतालाई कानूनी अधिकारको रुपमा स्थापित गरिएको छ।' प्रधानमन्त्री ओलीले राज्यले लोक कल्याणकारी दायित्व निर्वाह गर्ने कोही भोकै पर्दैन, भोकले कोही मर्दैन अभियानलाई अघि बढाउँदा त्यसलाई सफल बनाउनु आम नागरिकको दायित्व भएको बताए। उनले सन्देशमा भने, 'जनताको खाद्य सुरक्षाको हक स्थापित गर्ने यस प्रयासमाथि अवरोधात्मक प्रचारबाजी भन्दा सहयोगात्मक अभियान अघि बढ्नुपर्दछ भन्ने म ठान्दछु।' प्रधानमन्त्री ओलीले हाम्रो दीगो विकास लक्ष्यमा भोकमरीको अन्त्य गर्ने, खाद्य सुरक्षा तथा पोषणको अवस्था सुधार गर्ने र दीगो कृषि प्रणालीको प्रवद्र्धन गर्ने उल्लेख गरिएको बताउँदै यसबाट निर्देशित रही कृषि विकास रणनीति, शून्य भोकमरी चुनौती एवं बहुक्षेत्रीय पोषण योजना दोस्रो लगायत क्षेत्रगत नीति र योजनाले खाद्य तथा पोषण सुरक्षा हासिल गर्न उपयुक्त रणनीति र कार्यनीतिको प्रभावकारी कार्यान्वयन हुँदै आएको जानकारी दिए। 'चालु १५औँ योजनाले खाद्य असुरक्षा तथा पोषणको जोखिममा रहेका क्षेत्र र समूहको आधारभूत खाद्य उपलब्धताको सुनिश्चितता, कृषि तथा गैरकृषिजन्य उद्यममार्फत् आयआर्जनमा सुधार गरी खाद्य पहुँचमा वृद्धि र खाद्यवस्तुको स्वच्छता अभिवृद्धिमार्फत् खाद्य सम्प्रभूता, दीगो खाद्य तथा पोषण सुरक्षासहितको समाज निर्माण गर्ने सोच लिएको छ', उनले सन्देशमा भने, 'मुलुकलाई समृद्ध र जनतालाई सुखी बनाउने सरकारको सङ्कल्प जनताको खाद्य सुरक्षाको सफलतासँग जोडिएको छ।' उनले १० वर्षमा कृषि उत्पादकत्व दोब्बर गर्न, कृषिको आधुनिकीकरण र व्यावसायीकरणको योजनासहित कृषि पूर्वाधारमा ठूलो लगानीका साथ नेपाल सरकार क्रियाशील रहेको उल्लेख गर्दै बाली लगाउनुपूर्व नै प्रमुख खाद्यान्न बालीको न्यूनतम समर्थन मूल्य तोकी यसको बजारीकरण र कृषकको बचतलाई सुनिश्चित गर्ने नीति अङ्गिकार गरिएको बताए। हाम्रो पहल : दीगो कृषि, पोषिलो आहार भन्ने नेपाली नाराका साथ ४०औँ विश्व खाद्य दिवस मनाउन गइरहेका छौँ उनले सन्देशमा भने, 'यो नाराले खाद्य सुरक्षा तथा खाद्य सम्प्रभूताका लागि कृषि, जैविक विविधताको संरक्षण, संवद्र्धन तथा उपयोग गर्दै उत्पादनको विविधिकरण गर्नुपर्ने, प्राकृतिक स्रोतसाधनको संरक्षण तथा त्यसको न्यायसङ्गत प्रयोग गर्नुपर्ने, खाद्य शृङ्खलामा भएका नोक्सानी कम गर्नुपर्ने, सुरक्षित तथा पोषिलो खानाको उपयोगमा वृद्धि गर्नुपर्ने, कोभिड१९ महामारीको समयमासमेत खाद्य उत्पादन तथा आपूर्तिमा संलग्न समग्र आपूर्ति शृङ्खलाका कर्मशील किसान, श्रमिक तथा उद्यमीप्रति सम्मान तथा संरक्षण, जीविकोपार्जनमा सुधार गर्नुपर्ने विषयलाई उजागर गरेको छ।' प्रधानमन्त्री ओलीले संविधानले कृषि तथा खाद्य सुरक्षा सम्बन्धी विषय सङ्घ, प्रदेश सरकार र स्थानीय तहको अधिकार सूचीमा राखेको उल्लेख गर्दै दीगो कृषि विकास तथा पोषिलो आहारको सुनिश्चतता कायम गर्न तीनै तहका सरकारको तालवद्ध र समन्वयात्मक प्रयास अपरिहार्य रहेको बताए। सरकारले लिएका नीतिको सफल कार्यान्वयनका लागि प्रदेश सरकार र स्थानीय तहहरुलाई हातेमालो गरी अघि बढ्न उनले आह्वान गरे। प्रधानमन्त्री ओलीले कोभिड १९ को विश्वव्यापी महामारीका कारण जनताको स्वास्थ्य तथा राष्ट्रको सामाजिक तथा आर्थिक जीवनमा विषम परिस्थितिको सामना हामीले मात्र नभइ सम्पूर्ण विश्व कोभिड१९ महामारीबाट आक्रान्त बनेको बताए। 'हाम्रोजस्तो सानो अर्थतन्त्र भएको मुलुक तथा यहाँका सीमान्तकृत किसान समुदायमा यसले झन् ठूलो नकारात्मक प्रभाव पारेको छ,'उनले सन्देशमा भने, 'यस महामारीका नकारात्मक असरबाट कृषि क्षेत्रलाई बचाउन र खाद्य सुरक्षा तथा उपलब्धताको सुनिश्चितताका लागि अग्रसर हुन सम्वद्ध निकायलाई म आह्वान गर्दछु। ' रासस"
३० जना कर्मचारीमा संक्रमण भएपछि विद्युत प्राधिकरण बन्द,"विराटनगर : विद्युत प्राधिकरण विराटनगर वितरण केन्द्र शुक्रबारदेखि अनिश्चित कालका लागि बन्द भएको छ। सार्वजनिक सूचना नै जारी गरेर कार्यालयबाट प्रवाह हुँदै आएको सेवासहित प्राधिकरण बन्द गरिएको हो। कर्मचारीमा कोरोना संक्रमण पुष्टि भएपछि कार्यालय बन्द गर्नु परेको केन्द्रका प्रमुख राजीव सिंहले जानकारी दिए। उनका अनुसार बुधबार र बिहीबार ३० कर्मचारीको रिपोर्ट पोजिटिभ आएको छ। सिंहले वितरण केन्द्रको महसुल काउण्टर, प्रशासनिक काम कारबाही र नयाँ ग्राहक वितरण बन्द गरिएको जानकारी दिए। बिहीबारसम्म प्राधिकरणमा महसुल तिर्न जाने र नयाँ मिटर जडान गर्न जाने सेवाग्राहीको भीड लाग्ने गरेको थियो। उनका अनुसार प्रशासन र प्राविधिक दुवै तर्फका कर्मचारीमा संक्रमण देखिएको छ। प्राधिकरणको विराटनगर वितरण केन्द्रमा स्थायी र करार गरेर एक सय ८० कर्मचारी छन्। एक सय कर्मचारीको परीक्षण गर्न बाँकी रहेको प्रमुख सिंहले बताए। संक्रमित कर्मचारी कोरोना मुक्त भएर अवस्था सहज बनेपछि मात्रै कार्यालय सञ्चालन गर्न सकिने उनले बताए। तर विद्युत आपूर्तिमा भने कुनै पनि समस्या आउन नदिइने उनको भनाइ छ। संक्रमित प्राधिकरणका एक प्राविधिकको यसअघि नै मृत्यु भइसकेको छ। विराटनगर महानगरपालिका३ घर भएका ५६ वर्षीय पुरुषको साउन २७ गते उपचारका क्रममा कोशी अस्पताल कोभिड१९ उपचार केन्द्रमा मृत्यु भएको हो। उनी विराटनगरको कोभिड अस्पतालमा ज्यान गुमाउने पहिलो संक्रमित हुन्।"
पूर्वप्रधानमन्त्री खनाल डिस्चार्ज,"काठमाडौं : पूर्वप्रधानमन्त्री झलनाथ खनाल तीन दिनको अस्पताल बसेर डिस्चार्ज भएका छन् । बुधबार दिउँसो अस्पताल भर्ना भएका नेपाल कम्युनिस्ट पार्टी (नेकपा) वरिष्ठ नेता खनाल शुक्रबार दिउँसो डिस्चार्ज भएका हुन् । श्वासप्रश्वास र उच्च रक्तचापको कारणा ह्याम्स अस्पताल, धुम्बारााहीमा भर्ना भएका खनालको स्वास्थ्यमा उल्लेख्य सुधार आएपछि शुक्रबार डिस्चार्ज गरिएको अस्पतालका कार्यकारी निर्देशक डा ज्योतीन्द्र शर्माले जानकारी दिए । अस्पतालमा उपचारको क्रममा उल्लेख्य सुधार आएको हुनाले चिकित्सकको सल्लाह बमोजिम आवश्यक औषधि खानेगरी आज दिउँसो अस्पतालबाट डिस्चार्ज हुनु भएको छ, कार्यकारी निर्देशक शर्माले भने । पूर्वप्रधानमन्त्री खनालको उपचारमा डा अर्जुन कार्की, डा रक्षा पाण्डे, रडा राजु पंगेनीको टोली खटेको थियो । कोरोनाको आशंकामा अस्पतालमा गरिएको पीसीआर जाँचको रिपोर्ट भने नेगेटिभ आएको अस्पतालले जनाएको छ ।"
"भारतको उत्तर प्रदेशमा प्रहरी अधिकृत बसेकै बैठकमा गोली चल्यो, एकको मृत्यु",नयाँदिल्ली : भारतको उत्तर प्रदेशस्थित बलिया जिल्लाको दुर्जनपुर गाउँमा राशन कोटा छनोटका लागि बसेको स्थानीयको बैठकमा गोली चल्दा एक जनाको मृत्यु भएको छ । बैठकमा विवाद भएपछि बैठकमै उपस्थित एक व्यक्तिले गोली प्रहार गरेका थिए । उनको गोली लागी एकजनाको मृत्यु भयो भने अरु ५ जना घाइते छन् । उनीहरुको अवस्था गम्भीर रहेको बताइएको छ । स्थानीय मिडियाका अनुसार उक्त बैठकमा प्रहरी अधिकृत लगायत अन्य स्थानीय सरकारी अधिकारीहरु पनि थिए । प्रहरीका अनुसार गोली प्रहार गर्ने व्यक्ति भागेकाले खोजी कार्य भइरहेको छ । तर राज्य सरकारले त्यहाँ उपस्थित स्थानीय प्रहरीहरुलाई लापरवाही गरेको भन्दै निलम्बन गरेको छ । कोटाबारे विवाद भएपछि दुई समुहमा विभाजित भइ स्थानीयहरुबीच झगडा भएको थियो । बैठकमा गोली चलेपछि भने कोटा प्रकृया नै स्थगित भएको थियो । उत्तर प्रदेशकै हाथरसमा गत महिना सामूहिक बलात्कारपछि हत्या प्रकरणमा प्रहरीले लापरवाही गरेको भन्दै आलोचित बनेपछि थुप्रै प्रहरी अधिकारीहरु निलम्बनमा परेका थिए ।
राजनीतिमा अबको बाटो,"प्रधानमन्त्री तथा दलका प्रमुख नेताहरूसमेत आफ्नै निर्वाचन क्षेत्रमुखी हुँदा विकृति चुलिएका छन्। नेपालजस्तो मुलुकमा प्रत्यक्ष राष्ट्रपतीय प्रणालीभन्दा हरेक दृष्टिकोणले संवैधानिक राष्ट्रपति प्रणाली नै उपयुक्त हुन्छ। संवैधानिक व्यवस्थानुसार संसदीय अभ्यासमा नेपालका प्रधानमन्त्री चयन हुन्छन्। संसदीय पद्धतिभित्र प्रत्यक्ष जनताबाट निर्वाचित प्रधानमन्त्रीको कल्पना हुँदैन। परम्परागत संसदीय प्रणालीको प्रधानमन्त्रीय पद्धति अफापसिद्ध देखिन्छ। प्रधानमन्त्री तथा प्रमुख नेताहरूसमेत आफ्नै निर्वाचन क्षेत्रमुखी हुँदा विकृति चुलिएका छन्। सत्ता, शक्ति र पहुँचका कारण राज्यका साधनस्रोतको दुरुपयोग बढ्दो छ। भूगोल, जनसंख्या र आवश्यकतानुसार राज्यस्रोतको समानुपातिक वितरण छैन। राजनेता र राष्ट्रिय नेताको अभावमा सत्तापक्ष र प्रतिपक्ष पार्टीहरू आन्तरिक संघर्षमा छन्। सत्ता संघर्ष विवादले पार्टीको सरकार वा प्रधानमन्त्रीको नितान्त निजी तजबिजी सरकार बहस सुनिन्छ। पाँच वर्षका लागि जनताको मतादेश पार्टीको वा कुनै एक निर्वाचन क्षेत्रका सांसदबाट प्रधानमन्त्री चयन हुने नेताको विवाद छ। स्पष्ट बहुमत वा झन्डै दुईतिहाइका बहुमतको सरकार पनि काम गर्न असफल हुनुका कारण आफ्नै पार्टीको असहयोग वा गुटगत झगडाले हो भन्ने सुनिन्छ। यी सिकाइले प्रधानमन्त्रीको निर्वाचन प्रत्यक्ष हुनुपर्ने सिद्ध गर्छ। निर्वाचित प्रधानमन्त्री पद्धति : देशव्यापी प्रत्यक्ष निर्वाचन गर्ने वा वैकल्पिक विधिबाट प्रधानमन्त्री चयन उपयुक्त हुन्छ। भूगोल, जनसंख्या, वडा संख्या र स्थानीय तहको वर्गीकरणअनुसार सबै पदाधिकारीको फरकफरक मतभारका आधारमा वडा सदस्यदेखि प्रतिनिधिसभासम्मका जनप्रतिनिधिको मतदानबाट बहुमत प्राप्त गर्ने उम्मेदवार मुलुकको प्रधानमन्त्री निर्वाचित हुने पद्धति वैज्ञानिक हुन्छ। जिल्ला वा निर्वाचन क्षेत्र निर्धारणमा वैज्ञानिकता : संघीयताको सुरक्षा तथा प्रादेशिक र स्थानीय तहको राजनीतिक संरचनालाई निरन्तरता दिन जिल्ला पुनर्गठन आवश्यक हुन्छ। जनसंख्या हिमाली क्षेत्रमा ६० हजारसम्म, पहाडी क्षेत्रमा एक लाख ५० हजारसम्म, पहाडका सहरी क्षेत्र र तराईमधेस क्षेत्रका ग्रामीण क्षेत्रमा दुई लाख ५० हजारसम्म, मधेसतराई क्षेत्रका सहरी क्षेत्र र काठमाडौं उपत्यकाआसपासका क्षेत्रमा चार लाखसम्म र काठमाडौं उपत्यकाका प्राचीन सहरी क्षेत्रमा ६ लाखसम्मको जनसंख्याका लागि एक निर्वाचन क्षेत्र हुने गरी एक जिल्ला सिमांकन गरेर ११५ जिल्लाको पुनर्गठन न्यायपूर्ण हुन्छ। सांसद संख्या तथा प्रतिनिधिसभा चयनविधि : प्रतिनिधिसभाका प्रत्यक्ष निर्वाचित १६५ संख्यालाई ११५ मा सीमित गर्ने। समानुपातिक सांसद ११० लाई ८४ पदमा सीमित गर्ने। संघीय प्रतिनिधि समानुपातिक सांसद चयनमा नेपाललाई एक निर्वाचन क्षेत्र होइन प्रत्येक प्रदेशलाई निर्वाचन क्षेत्र तोकी समावेशी प्रतिनिधित्व गराउन भूगोल तथा जनसंख्याका आधारमा कम्तीमा ८ र अधिकतम १४ जनासम्म समावेशी सिद्धान्तबाट प्रतिनिधि छनोट हुने व्यवस्था हुनुपर्छ। संघीय प्रतिनिधिसभा सांसद २७५ को सट्टा १९९ हुनुपर्छ। प्रादेशिक सांसद संख्या तथा चयनविधि : संघीय प्रतिनिधिसभाको दोब्बर प्रादेशिक सांसद चयन हुने सिद्धान्तमा सात प्रदेशमातहत प्रत्यक्ष निर्वाचनतर्फ ३३० र समानुपातिकतर्फ २२० गरी ५५० सांसद छन्। प्रदेश निर्वाचन क्षेत्रलाई २३० तथा समानुपातिकतर्फ १६८ कायम सात प्रदेश सभामा प्रत्यक्ष तथा समावेशी समानुपातिकतर्फ ३९८ सांसदको प्रतिनिधित्व हुने व्यवस्था मितव्ययी हुन्छ। राष्ट्रिय सभा जनप्रतिनिधि चयनमा परिमार्जन : राष्ट्रियसभामा प्रत्येक प्रदेशबाट कम्तीमा पाँचजना अनिवार्य निर्वाचित हुने विधिबाट ३५ जना छनोट हुनुपर्छ। सबै प्रदेशको जनसंख्या अनुपातमा प्रत्येक २५ वर्षमा हेरफेर गर्न र थपघट गर्न सकिने गरी २१ जना सांसदको चयन प्रदेशहरूका सांसद तथा स्थानीय तहका पदाधिकारीको मतदानबाट उचित हुन्छ। कुनै पनि तहको निर्वाचनमा उम्मेदवार भएको तीन वर्षसम्म राष्ट्रियसभाको निर्वाचनमा उम्मेदवार हुन नपाउने सर्तमा प्रत्येक प्रदेशबाट कम्तीमा पाँच र अधिकतम ११ जनासम्म राष्ट्रियसभाका माननीय सांसद चयन हुनुपर्छ। नेपाल सरकारले मनोनयन गर्ने तीनजना सांसदमा विशुद्ध प्राज्ञ, विषयविज्ञ हुनुु उचित हुन्छ। राष्ट्रिय सभामा ५९ सदस्यीय व्यवस्था वैज्ञानिक छ। संघीय सरकार तथा मन्त्रिमण्डल निर्माणविधि : केन्द्रीय सरकारको मन्त्रिमण्डलमा बढीमा २१ सदस्य हुनुपर्छ। प्रत्यक्ष निर्वाचित प्रधानमन्त्रीय पद्धतिमा आफ्नै छनोटमा गैरराजनीतिक स्वतन्त्र विषयविज्ञहरूको मन्त्रिमण्डल प्रभावकारी हुन सक्छ। संसदीय प्रणालीको प्रधानमन्त्रीले पार्टी निर्णयानुसार सरकार गठन र कार्यादेशमा चल्नुपर्छ। संघीय सांसदहरूबाट प्रत्येक प्रदेशबाट कम्तीमा एक र ठूला प्रदेशबाट कम्तीमा दुईजना पर्ने गरी सात प्रदेशका सत्तासीन दलको प्रदेश पार्टी कमिटीको सिफारिसमा केन्द्रीय पार्टी कमिटीको निर्णयबाट कम्तीमा ११ जना मन्त्री प्रधानमन्त्रीबाट नियुक्त हुने व्यवस्था मिलाइनुपर्छ। केन्द्रीय पार्टी कमिटीको निर्णयबाट ६ जना प्रतिनिधिसभा र राष्ट्रियसभाका सांसदहरूमध्येबाट मन्त्री नियुक्त हुनुपर्छ। प्रधानमन्त्रीले आफ्नो स्वविवेकीय छनोटमा चारजना सांसदबाट नियुक्ति गरेका मन्त्रीसहित २१ सदस्यीय संघीय मन्त्रिमण्डल हुनुपर्छ। प्रदेश सरकार मुख्यमन्त्री : प्रदेश संरचनालाई बलियो बनाउन आवश्यक छ। मुख्यमन्त्रीको पदीय हैसियत संघीय मन्त्रिमण्डलको उपप्रधानमन्त्रीसरहको हुनुपर्छ। सातै प्रदेशमा प्रादेशिक व्यवस्थापिका सभा छुट्टै यथावत् राखिएमा बहुमतप्राप्त पार्टीको केन्द्रीय कमिटीले तय गरेको व्यक्ति मुख्यमन्त्री चयन हुनुपर्छ। मुुख्यमन्त्री हुन केन्द्रीय सांसद वा प्रादेशिक सांसदमध्येबाट उम्मेदवारको उपयुक्तताका आधारमा केन्द्रीय कमिटीले छनोट गर्ने व्यवस्था न्यायोचित हुन्छ। झन्डै दुईतिहाइ बहुमतको सरकार पनि काम गर्न असफल हुनुका कारण आफ्नै पार्टीको असहयोग वा गुटगत झगडाले हो भन्ने स्पष्ट भएको छ। यो सिकाइले प्रधानमन्त्रीको निर्वाचन प्रत्यक्ष हुनुपर्ने सिद्ध गर्छ। प्रदेश मन्त्रिमण्डल : प्रदेशको भूगोल, जनसंख्या र सांसदहरूको संख्याका आधारमा कम्तीमा पाँच र अधिकतम आठ सदस्यीय मात्र प्रदेश सरकार मन्त्रिमण्डल हुनुपर्छ। मन्त्रीहरूको चयन स्वतन्त्र विषयविज्ञबाट गर्ने वा सांसदहरूबाट गर्ने स्पष्ट हुनुपर्छ। मन्त्रिमण्डलको कूल संख्याको ६० प्रतिशत प्रादेशिक संरचनाभित्रका भूगोल, जनसंख्या र समुदायको प्रतिनिधित्व यथाशक्य समेटिने गरी प्रादेशिक पार्टी कमिटीको बहुमत निर्णयका सिफारिसबाट तथा ४० प्रतिशत सदस्य मुख्यमन्त्रीले मन्त्री नियुक्त गर्नुपर्छ। जिल्लाहरूको पुनर्गठन तथा सभापतिको व्यवस्था : मुलुक संघ, प्रदेश र स्थानीय तीन तहको राज्य प्रणाली र संरचनामा छ। तर जिल्ला समन्वय समितिको व्यवस्थामा नौजना जनप्रतिनिधि हुँदा चार तह छ। संघीय तहदेखि स्थानीय तहसम्म जनप्रतिनिधि अति धेरै भए, साधारण खर्च धेरै बढ्यो र विकास खर्च संकुचन भयो। तसर्थ केन्द्रीय प्रतिनिधिसभाका ११५ निर्वाचन क्षेत्रलाई एक जिल्लाको दर्जामा स्तरोन्नति हरेक दृष्टिले उचित हुन्छ। प्रत्येक जिल्ला तहमा अधिकारसम्पन्न पूर्णकालीन एक सभापति जनप्रतिनिधि चाहिन्छ। सभापतिको योग्यता केन्द्रीय वा प्रादेशिक सांसदसरह हुन सक्छ। जिल्लाभित्रका सबै स्थानीय तहका वडा सदस्यदेखि उपप्रमुख र प्रमुखबाट पाँच वर्षका लागि स्वतन्त्र प्रतिस्पर्धी भई निर्वाचित सभापति अर्को स्थानीय तहको चुनाव भई अर्को सभापतिको चुनाव नभएसम्म पदमा बहाल हुने व्यवस्था गर्नुपर्छ। जिल्ला समन्वय समिति तथा परिषद् व्यवस्था : जिल्ला समन्वय समितिमा जिल्लाभित्रका स्थानीय तहका प्रमुख तथा उपप्रमुख पदेन सदस्य हुने तथा कम्तीमा एक चौमासिकमा एकपटक अनिवार्य बैठक बस्नेछ। सबै स्थानीय तहका बीच एकरूपता कायम गर्ने व्यवस्था समितिले गर्नेछ। सभापतिको संयोजकत्वमा जिल्लाभित्रका सबै वडाध्यक्ष, वडा सदस्य र स्थानीय तहका प्रमुख र उपप्रमुख जिल्ला परिषद्को पदेन सदस्य हुनेछन्। वर्षको एकपटक अनिवार्य परिषद् बैठक बस्नेछ। परिषद्को निर्णयबमोजिम जिल्लाका योजनाहरू प्रदेश र केन्द्र सरकारमा प्रस्तुत गरिनेछन्। संघ र प्रदेश सरकारले परिषद्को सिफारिस अनुमोदन गरेपछि योजनाहरू स्थानीय तहमा कार्यान्वयन गरिनेछन्। जिल्लामा समन्वय, सहकारिता र सहअस्तित्वका साथ काम गर्न सबै स्थानीय तहका पदाधिकारी पदेन सदस्यहरू हुने व्यवस्था बढी प्रभावकारी हुने र अनावश्यक साधारण खर्चमा मितव्ययिता हुनेछ। जिल्ला समन्वय समिति तथा परिषद्को कार्य क्षेत्राधिकार : जिल्ला समन्वय समितिले केन्द्र तथा प्रदेश सरकारका कानुनबमोजिमका नीति निर्देशन समन्वय र कार्यान्वयन गर्नेछन्। केन्द्र र प्रदेश कानुनको अधीनमा रही जिल्ला समन्वय समितिहरू ऐन र कानुनबमोजिमका सबै विषयगत क्षेत्रको समन्वय, नियमन र अनुगमन तथा राय सुझावका काम गर्न स्वतन्त्र हुनेछन्। तोकिएको ऐनकानुनका आधारमा दुवै तह, केन्द्र र प्रदेश सरकारप्रति पूर्ण जवाफदेही हुनेछन्। संघीय तहका काममा संघीय सरकार र प्रदेश सरकारका काममा प्रदेश सरकारप्रति ऐनकानुनको परिधिभित्र रही समान जवाफदेही हुने गरी प्रदेश सरकारका मातहतमा ११५ जिल्लामा प्रदेशका सबै मन्त्रालयका एकीकृत कार्यालय व्यवस्थापन गरिने छ। जिल्ला तहमा संघीय निजामती सेवाका तोकिएका पदाधिकारी सदस्यसचिवका रूपमा प्रशासकीय प्रमुख हुनेछन्। तर जिल्ला तहमा सबै प्रादेशिक र स्थानीय सेवाका कर्मचारी नै नेतृत्व तहमा कार्यरत हुनेछन्। निचोड : संघीय व्यवस्थापिकादेखि जिल्ला समन्वय समितिसम्म १,५७७ जनप्रतिनिधिको व्यवस्था छ। तर माथि सुझाइएका बाटोमा राजनीति हिँडेमा जनप्रतिनिधिको संख्या ७७१ मा सीमित गर्न सकिन्छ। संघीय तथा प्रादेशिक मन्त्रीहरू, जिल्ला तहको अनावश्यक बोझ घटाउन सम्भव हुन्छ। सरकार तथा पार्टीका बीचमा हुने सत्ता र शक्ति संघर्षलाई समाप्त गर्न सकिने छ। संघीय तथा प्रादेशिक सरकारका बीचमा उत्पन्न हुने कार्यक्षेत्राधिकारको विवाद निराकरण गर्न सकिने छ। जिल्ला समन्वय समितिको औचित्य सावित हुने छ। सबै जनप्रतिनिधि आआफ्नो जिम्मेवारीप्रति जवाफदेही र संवेदनशील भएर सुशासन कायम गर्न सक्रिय हुने छन्।"
माधुरी वेब सिरिजमा,मुम्बई : फिल्ममा निर्वाह गरेको भूमिकामार्फत करोडौं फ्यान कमाएकी बलिउड अभिनेत्री माधुरी दीक्षित अब डिजिटल प्लेटफर्मतर्फ मोडिएकी छन्। माधुरी करण जौहरको प्रोडक्सन हाउसबाट बन्न लागेको एक वेब सिरिजमार्फत डिजिटल डेब्यु गर्न लागेकी हुन्। यही वर्ष मार्चबाट मुम्बईमा यो सिरिजको सुटिङ सुरु भएको थियो। तर एक हप्ता सुटिङ भएपछि कोरोना माहामारीका कारण रोकिएको थियो। अब यसको बाँकी सुटिङ छिट्टै सुरु हुन लागेको छ। निर्माताले यही महिनाको अन्तिमबाट यसको पुनः सुटिङ सुरु हुने जानकारी दिएका छन्। यस पटक मुम्बईको ठाउँमा नासिकमा सुटिङ गर्न लागिएको उनीहरूले बताएका छन्। १५ दिनको सुटका लागि एउटा बंगला लिइएको छ। प्रोडक्सन टिमले बंगलामा सेट बनाउन सुरु गरेको छ। माधुरी र बाँकी टिम यो महिनाको अन्तिम वा नभेम्बरको सुरुमा नासिक पुग्ने बताइएको छ। करण जौहरले गत वर्ष डिसेम्बरमा आफ्नो वेब सिरिजमा माधुरी दीक्षितले काम गर्ने घोषणा ट्विटर अकाउन्टमार्फत गरेका थिए। करण जौहरको प्रोडक्सन हाउसबाट बन्ने नेटफ्लिक्सको यो वेब सिरिज फेमेली ड्रामा हुनेछ। यसको नाम एक्ट्रेस राखिएको छ।
जडीबुटीमा खेलाँची,"पछिल्लो समय बिरामीको उपचारमा घरायसी उपचार पद्धतिको प्रयोग बढ्दै गएको छ। कोरोना महामारीको संक्रमणले यसको बजारको दायरालाई पनि फराकिलो पारेको छ। हाम्रै घर वरपर उम्रेर त्यत्तिकै सडिरहेका जडीबुटीको सदुपयोग गर्न सकिएमा जीवन शैलीलाई स्वस्थ र सरल पार्न सकिँदो रहेछ भन्ने सन्देश कोरोना महामारीसँगै जनमानसमा फैलिएको छ। चिकित्सा शिक्षाभित्र रहेको यसको बलियो पाटोलाई हिजोआज हरेक परिवारमा प्रयोग हुन थालेको गुर्जोको लहरा एक्लैले पनि प्रमाणित गरिसकेको छ। तर, जडीबुटीको सयौं गुण हुँदाहुँदै पनि आफूखुसी प्रयोगबाट अन्य स्वास्थ्य समस्या देखिएका बिरामी अस्पताल जान थालेका छन्। सही तरिकाले प्रयोग गर्न नजान्ने हो भने स्वास्थ्यमा गम्भीर असर पार्छ भन्नेतर्फ प्रयोगकर्ता सधैं सचेत हुनु आवश्यक छ। नेपालमा ७ हजारभन्दा बढी वनस्पति पाइन्छन्। तीमध्ये १ हजार ५ सयभन्दा बढीमा औषधीय गुण हुन्छ। हरेक प्राणीको जीवन दीर्घायु बनाउन वनस्पतिको महत्त्वपूर्ण योगदान रहेको अध्ययनले पुष्टि गरिसकेको छ। हामीले सामान्य झारपात ठानिरहेका यी वस्तु हाम्रा महासम्पत्ति हुन्। तर, अझै पनि यसको प्रयोग र उपचार प्रणाली पुख्र्यौली पद्धतिमै निर्भर छ। यही कारणले पनि नजान्दा नजान्दै यी जडीबुटीले हाम्रो स्वास्थ्यमा गम्भीर असर पुर्याइरहेको छ। यस्ता बहुगुणी तत्त्व भएकाले अहिले यसको सहरी तथा ग्रामीण भेगमा समेत प्रयोगको दर बढेको छ। आधुनिक र महँगा अस्पतालले समेत बचाउन सकिँदैन भनेर आशा मारिसकेका बिरामीलार्ई घाटे वैद्यले यिनै वस्तुको प्रयोगबाट बचाएको उदाहरण पनि प्रशस्तै सुनिन्छ। आयुर्वेदिकको मुख्य ग्रन्थमध्ये एक चरक संहितामा पनि आयुर्वेदको सिद्धान्त हाम्र्रै हिमालयको काखमा बसेर ऋषिमुनिहरूले प्रतिपादन गरेको उल्लेख छ। विश्वव्यापी रूपमा महामारी बनेको कोरोनाबाट मुक्ति पाउन अहिले नेपाल, भारतलगायत मुलुकमा यिनै परम्परागत जडीबुटीको प्रयोग बढेको पाइन्छ। गाउँघरका पाखा, खेतबारीमा सहज रूपमा पाइने अदुवा, हलेदो, अलैंची, पिप्ला, टिम्मुर, हर्रो, बर्रो, अमला, चिराइतो, गुर्जो, घोडताप्रे, रुदिलो, तितेपातीलाई सयौं औषधीय गुण भएका वनस्पति मानिन्छ। तर, प्रयोग गर्ने तरिका थाहा नपाउँदा कतिपय जडीबुटी त्यत्तिकै खेर गइरहेका छन्। कुनै जडीबुटी आवश्यकताभन्दा बढी प्रयोग भएको पनि पाइन्छ। पर्याप्त चिकत्सकीय सल्लाह र प्रयोग गर्ने विधिको अभावमा यस्तो अवस्था आएको हो। यसबारे पर्याप्त चेतना फैलाउन पनि सकिएको छैन। हावापानी, भौगोलिक अवस्था र प्रयोगकर्ताको शारीरिक क्षमतालाई ध्यान दिएर मात्र यसको प्रयोग गर्नुपर्छ। प्रयोग गर्नुअघि परिमाण, व्यक्तिको प्रवृत्ति र रोगको परिवेशलाई ध्यान दिनुपर्छ। रक्तचाप बढाउने, अंग बिगार्नेजस्ता नकारात्मक प्रभाव पर्नबाट शरीरलाई जोगाउनुपर्छ। खासमा जडीबुटीको प्रयोग होहल्लाका भरमा हुँदै आएको छ। यही भएर प्रयोगबाट प्रमाणित नभएका परम्परागत शास्त्रीय उपचार विधि मात्र रहेको आरोप आयुर्वेदीय चिकित्सा पद्धतिमाथि लाग्ने गरेको छ। वास्तवमा जतातजै पाइने तर महत्त्वपूर्ण वनस्पतीय जडीबुटी चिनाउने विषयमा राम्रो पढाइ भएको पाइँदैन। विद्यालय तहदेखि नै पाठ्यक्रममा समावेश गरेर यसको महत्त्वलाई उजागर गर्नुपर्छ। महत्त्वबारे सर्वसाधारणलाई समेत जानकारी गराउनुपर्छ। मुलुकभित्रै यस्ता औषधि उत्पादन र प्रयोगलाई बढाएर मुलुकलाई औषधिमा आत्मनिर्भर बनाउनेतर्फ योजना बनाउनुपर्छ। यसको सही प्रयोग गर्न सकिए मुलुक र जनताको भाग्य निर्माणमा महत्त्वपूर्ण योगदान दिने निश्चित छ। सन्तुलित रूपमा प्रयोग गर्नुपर्ने, चिकित्सकको सल्लाहबिना प्रयोग गर्दा स्वास्थ्यमा गम्भीर असर पुग्छ। त्यता झन् बढी ख्याल गर्नु जरुरी छ।"
उत्तरी सीमा अतिक्रमणको उद्देश्य,"सार्वभौमसत्ता र क्षेत्रीय अखण्डतामै प्रतिकूल अवस्था सिर्जना हुनगरी आएको सरकारी अभिव्यक्ति दुर्भाग्यपूर्ण छ नेपालको उत्तरतर्फ प्राकृतिक सीमा भएका कारण दक्षिणको तुलनामा सीमासम्बन्धी विवाद कमै हुने गथ्र्यो। तर छिमेकी देश चीनले डोल्पा जिल्लामा पर्ने लिमीको लाप्चाक्षेत्रमा भौतिक संरचना निर्माण गरेर सीमा सुरक्षा बललगायत चिनियाँ सेनासमेत स्थायी रूपमा रहने व्यवस्था गरेको सूचना प्राप्त भएको छ। यो क्षेत्र नेपालको भएकोमा सन्देह रहँदैन। तर यसरी अर्को देशको क्षेत्रमा सैन्य प्रयोजनका लागि चीनले ११ वटा संरचना तयार पार्नु, लामो समयसम्म सीमा क्षेत्रको अनुगमन नहुनु, अतिक्रमण भएको सूचना सम्प्रेषण हुनेबित्तिकै परराष्ट्रमन्त्रीले नेपालको सिमाना नमिचिएको र चीनसँग नेपालको सीमासम्बन्धी समस्या नभएको अभिव्यक्ति दिए। सीमा मिचिएको विषयमा जाहेर गर्ने सहायक प्रमुख जिल्ला अधिकारीलाई २४ घन्टे पुर्जी जारी गर्नु, प्राविधिक टोली नफर्कंदै नेपाली भूभाग मिचिएकोमा कुनै चासो नदिई अतिक्रमित पक्षकै समर्थनमा सरकारी प्रवक्ताको अभिव्यक्ति आउनु, समाचार सम्प्रेषण गर्ने सञ्चारमाध्यममाथि नियन्त्रण गर्ने प्रयास गर्नु सबै घटनाक्रमलाई संयोगकै रूपमा ग्रहण गर्न सक्ने स्थिति छैन। यी घटनाबाट सरकारको नियतमाथि प्रश्न खडा भएको छ। नेपाल र चीनका बीचको सीमा सम्बन्धमा संक्षेपमा प्रस्तुत गर्नु सान्दर्भिक देखिन्छ। यी दुई देशका बीच सन् २००७ मै सयवटा सीमा स्तम्भ राखिसकिएको हो, चीनसँग नेपालको सिमाना १३८९ किमी क्षेत्रमा विस्तार भएको छ। विशेषगरी सिमानाका १०, ११ र १२ नम्बरका स्तम्भका बारेमा समयसमयमा विवाद देखिएको हो। सन् २०१५ मा हराएको ११ नम्बर स्तम्भ खोजी पत्ता लगाउने दुईपक्षीय समझदारी भएको थियो। यही समयमा १२ नम्बर स्तम्भका बारेमा भएको विवाद समाधान भएको थियो। नेपालले आफ्नो सीमा निश्चित गर्न सफल भएको थियो। दुई देशहरूका बीच बोर्डर प्रोटोकलमा हस्ताक्षर भइसकेको छ। भारतसँग जस्तो हस्ताक्षर नै हुन नसकी सिमानाको समस्या समाधान नभएको स्थिति चीनसँग छैन। जंगेपिलर, मध्यमपिलर र सहायक पिलरहरू राखिएका छन्, एक स्तम्भबाट अर्को स्तम्भको दूरी ५० किमिसम्म छ। बेलाबखत सीमा समस्या उत्पन्न भइराखेका छन्। उदाहरणका लागि दोलखा जिल्लाको लामाबगर क्षेत्रमा रहेको ५७ नम्बर पिलरका सम्बन्धमा सन् १९७९ बाट आएको विवाद हालसम्म समाधान हुन सकेको छैन। स्थानीय वासिन्दाका व्यक्तिगत स्वार्थका कारण पनि सीमा क्षेत्र केही अतिक्रमित भएको अवस्था दुवैतिर देखिन्छ। अतिक्रमित क्षेत्रबाट नेपालको लोमाङथाङमा रहेको सीमा प्रशासन कार्यालयको दूरी २२ किमि छ। जहाँ पटकपटक चिनियाँ पक्षका सीमा सुरक्षाबलको आगमन भइराखेको हुन्छ। हाम्रा सुरक्षाकर्मीसँग पनि भेटघाट हुने गरेको जानकारी हुन आएको छ। अहिले ११ वटा संरचना निर्माण भएकोमा १० वटा खाली छन्। यी संरचना सैन्य प्रयोजनमा रहने चिनियाँ पक्षबाट बुझिन आएको छ। सीमा क्षेत्रमा चिनियाँहरूले जीपीएस कोअर्डिनेट राखेकोमा नेपाल पक्षले राखेको छैन। अहिलेको समस्या ११ र १२ नम्बर स्तम्भका बीचमा भएको छ। ११ नम्बर पत्ता नलागेको भन्ने सूचना प्राप्त भएकोमा उक्त स्तम्भ भौगोलिक दृष्टिले आवतजावत गर्न कठिन स्थानमा रहेकोमा पत्ता लागिसकेको जानकारी स्थानीय प्रतिनिधिबाट भएको छ। सम्बन्धित वडाध्यक्षको भनाइअनुसार यो क्षेत्रमा पहिला पनि अतिक्रमण भएकोमा नेपालको विरोध भएपश्चात् चीनले अतिक्रमित भूमि छाडी समस्या समाधान भएको थियो। नेपाल र चीनबीचको सिमाना निर्धारण पानीढलोका आधारमा हुने सम्झौता छ। यस हिसाबले पनि उक्त क्षेत्र नेपालकै देखिन्छ। अतिक्रमित क्षेत्र लामो समयदेखि नेपालतर्फका जनावर चर्न प्रयोग भइराखेको हो। सन् २००५ मा त्यस क्षेत्रमा गोठालाको प्रयोजनका लागि दुईवटा सामान्य कच्ची छाप्रा मात्र थिए। यस क्षेत्रबाट दुई किमि उत्तरतर्फ नेपालको भूमि छ तर चिनियाँ पक्ष अतिक्रमित क्षेत्रबाट एक किलोमिटर दक्षिणतर्फ आफ्नो क्षेत्र दाबी गरिराखेको छ। यसबाट चीन नेपालको भूमि अतिक्रमण गर्न सुनियोजित हिसाबले लागिपरेको प्रस्ट हुन आएको छ। देशलाई दुई शक्तिशाली देशहरूको सैनिक द्वन्द्वस्थलमा परिणत गर्न लागिएको भन्दै भइराखेको आलोचनाबारे आआफ्ना धारणासहित प्रस्तुत भएर नेपाली सीमा रक्षा गर्न सरकार तयार हुनुपर्छ। बेलाबखत सीमा विवाद देखिई आपसी छलफलबाट नेपालले आफ्नो भूभाग फिर्ता गरेको स्थिति छ, सञ्चारमाध्यम, स्थानीय वासिन्दा, स्थानीय प्रतिनिधि, स्थानीय प्रशासन सबैको भनाइ नेपालले लामो समयदेखि उपयोग गरिआएको नेपालकै भूमि भएको दाबी गरिरहँदा चिनियाँ राजदूतले नेपालको प्रमाण भए त्यसमा छलफल गरी विवाद समाधान गर्न आफ्नो देश तयार भएको स्पष्ट अभिव्यक्ति दिँदै गर्दा हाम्रा परराष्ट्रमन्त्री तथा सरकारका प्रवक्तालाई यस समस्याबारेमा अतिक्रमित भूभाग चीनकै भएको अभिव्यक्ति दिन हतारो गर्नुले धेरै प्रकारका आशंका उब्जाएका छन्। आफ्नो भूभाग गुम्ने गरी सरकारका तर्फबाट बोल्ने विषय संवेदनशील हुन्छ। प्राविधिक टोली सम्बन्धित अतिक्रमित भूमिमा गएको छ। मन्त्रालयलाई प्रतिवेदन दिन बाँकी छ। सम्बन्धित मन्त्रालय यस विषयमा मौन छ। सीमासम्बन्धी प्रोटोकलमा हस्ताक्षर भइसकेकाले यो क्षेत्र कसको भूभाग हो ? प्राविधिकले पहिचान गर्न सक्ने अवस्था छ। जीपीएस कोअर्डिनेटबाट सहजै पत्ता लाग्छ। यस अवस्थामा सबै हिसाबले विज्ञका रूपमा हाम्रा मन्त्रीलाई ब्रह्मज्ञान प्राप्त हुन गएको छ, यसलाई जिम्मेवार अभिव्यक्तिका रूपमा ग्रहण गर्न जोकोही राष्ट्रप्रेमी नेपाली तयार छैनन्। चीनले यस्तो रबैया किन अवलम्बन गरिराखेको छ ? यो सुनियोजित देखिँदै छ। चीनले नेपाललाई हालका दिनमा बढी चासो दिइराखेको छ। अतिक्रमित विन्दु सैन्य र सामरिक दृष्टिले महत्वपूर्ण मानेकाले सैन्यदस्ता तैनाथ गर्दै छ, कालापानी, लिम्पियाधुरा सिमाना क्षेत्रमा भारतसँग व्यापारिक विन्दु कायम गर्ने सम्झौता गरेर उक्त क्षेत्रमा पनि पहुँच स्थापित गरेको छ। यसबाट विस्तार सीमा क्षेत्रमा सैन्य हर्कत वृद्धि गर्दै अघि बढ्ने कार्यक्रम चीनको हो। अब केही समयमा अर्को स्थानमा समेत यही समस्या आउन सक्छ। भारतले जस्तै गरी नेपालभित्र क्रमश: सेना प्रवेश गराउने रणनीति चीनको हुन सक्छ। ली उपत्यकालाई चासो दिनुको कारण पहिचान गर्नुपर्ने अवस्था छ। यो सिमानासम्बन्धी समस्यामा सीमित हुने विषय होइन। प्रत्येक दसदस वर्षमा सीमा क्षेत्रको अनुगमन गर्ने र विवादित क्षेत्रमा दुवै पक्ष बसी समाधान निकाल्ने गरी भएको लिखित समझदारीअनुरूप अघि बढ्न नेपालले क्रियाशीलता देखाएन। चौध वर्ष बितिसक्दासमेत अनुगमन जरुरी नदेख्ने नेपाल सरकार र त्यस क्षेत्रमा आफ्नो क्रियाशीलता प्रदर्शन गर्ने चीन भएबाट यसबाट सीमा समस्याभन्दा यी दुवै सरकारहरूको अन्यत्र ध्यान पुगेको देखिन्छ। एमसीसी र बीआरआईको स्वार्थका कारण दुवैको महत्व नेपालमा हुन पुगेको छ। चीनसँगको प्रतिस्पर्धा र अन्य सामरिक रणनीतिका कारण यी दुवै कार्यक्रमले नेपालको भूभागबाट आफ्ना क्रियाकलाप अघि बढाउने सोच बनाएको सन्दर्भलाई यो अतिक्रमणले पुष्टि गरेको छ। विशेष प्रकारको सैनिक गठबन्धनलाई प्रश्रय दिई विश्वभर आफ्नो प्रभाव बढाई चीनको प्रभाव निस्तेज गर्ने अभिप्रायले सञ्चालनमा ल्याइएको एमसीसी जसले नेपाललाई सैनिक गठबन्धनमा समावेश गराउने आशंका भइराखेको छ। आर्थिक पक्ष, सुशासन र सुरक्षाजस्ता तीन महत्वपूर्ण लक्ष हासिल गर्ने उद्देश्यले सञ्चालनमा आएको यो कार्यक्रम भारतीय पक्षलाई आफ्नो साझेदारका रूपमा राखी दक्षिण एसियामा विस्तार गर्दैछ। यसलाई नियन्त्रण गरी आफ्नो प्रभाव विस्तार गर्न सञ्चालित बीआरआई कार्यक्रमले पाकिस्तान र भारतको विवादित क्षेत्र कश्मीर हँुदै अघि बढ्ने कनेक्टिभिटीलक्षित कार्यक्रम भारतले आफ्नो सार्वभौमसत्तामाथिको हस्तक्षेपको संज्ञा दिई रोकेको छ। यसबाट एमसीसी र बीआरआई दुवै एकअर्काका प्रतिद्वन्द्वी कार्यक्रमका रूपमा लिइँदै भारत अमेरिकी गठबन्धनमा देखिई चीनले त्यसलाई निस्तेज गरी आफ्नो प्रभाव विस्तार गर्न तत्पर रहेको देखिन्छ। यस्तो अवस्थामा यी क्षेत्रमा अतिक्रमण हुनुले र सैनिक क्याम्प राखिने भएपछि नेपालको अन्य क्षेत्रतर्फ पनि विस्तार गर्दै ठूलो क्षेत्र अतिक्रमण गर्ने सोच र कार्यक्रम चीनको रहेको देखिन्छ। तथ्यमा प्रवेश नगरी चीनको अतिक्रमणलाई समर्थन गर्दै नेपालको सार्वभौमसत्ता र क्षेत्रीय अखण्डतामा नै प्रतिकूल अवस्था सिर्जना गर्ने गरी आएको सरकारी अभिव्यक्ति देशका लागि दुर्भाग्यपूर्ण छ। भारतले गरेका अतिक्रमणलाई गम्भीरतापूर्वक नलिई आफ्नो क्षेत्र समेटी जारी भएको नेपालको राजनीतिक नक्सालाई कार्यान्वयनमा लैजानुपर्नेमा यो विषयलाई पाठ्यपुस्तकमा समेत राख्न अस्वीकार गर्ने प्रधानमन्त्रीको निर्णय र चीनबाट भएका अतिक्रमणलाई तार्किक निष्कर्षमा पुर्याउन चिनियाँ पक्ष नै तयार हुँदा नेपाल पक्ष तयार भएन। लामो अवधिसम्म सीमा क्षेत्रको अनुगमन नगर्नु, चिनियाँ पक्षले जीपीएस कोअर्डिनेट राख्दा नेपाली पक्षले नराख्नुबाट नेपाल सरकार लामो समयदेखि दुवै देशबाट भएका अतिक्रमण रोक्ने सन्दर्भमा बढी नजरअन्दाज गरिराखेको प्रस्ट हुन आएको छ। लिम्पियाधुरामा नेपाली क्षेत्रमा व्यापारिक नाका बनाउने सम्झौतामा भारतसँग हस्ताक्षर गर्नुअघि नेपालको धारणा र प्रमाण पेस गर्न अवसर दिएको चीनले सधैं नेपालको सार्वभौमसत्ता, एकता र स्वतन्त्रताको सम्मान गर्ने अभिव्यक्ति प्रस्टसाथ पटकपटक राख्दै आएको छ। अतिक्रमित भूभागबारेमा समस्या समाधान गर्न तत्परता देखाउने चीन, चिनियाँ विस्तारवादविरुद्ध सडकमा नाराबाजी गर्दै दबाब सिर्जना गर्न दूतावासमा पुग्ने नेपालका प्रतिपक्ष दललगायत नेपाली जनता, यस विषयलाई थोरै मात्र पनि प्राथमिकतामा नराखी नेपालकै भूभाग मिचिएकोमा सन्तोष प्रकट गर्ने शैलीमा अतिक्रमणकारी देशकै पक्षमा पैरवी गर्ने नेपालका मन्त्री भएपछि देशका लागि योभन्दा ठूलो दुर्भाग्य अरू केही हुन सक्दैन। नेपाल सरकारले उक्त क्षेत्र अतिक्रमण गरी बस्ती बसाउन चीनसँग समझदारी गरेको र अब देशलाई दुई शक्तिशाली देशहरूको सैनिक द्वन्द्वस्थलमा परिणत गर्न लागिपरेको भन्ने सचेत नेपालीका तर्फबाट भइराखेको आलोचनाको सम्बन्धमा आआफ्ना धारणासहित प्रस्तुत भएर नेपाली सीमा रक्षाका लागि सरकार तयार हुनुपर्ने स्थिति र जनअपेक्षा रहेको छ।"
किसानसम्म पुग्दैन अनुदान,"भोजपुर : भोजपुर नगरपालिका ४, सिद्धेश्वर दाँवाका गणेश बिष्टले ४ वर्षअघि १२ लाख रुपैयाँ लगानीमा इलामबाट उन्नत जातको गाई ल्याई व्यावसायिक गाईपालनतर्फ लागे । उक्त गाईफर्मबाट अहिले दैनिक ५० लिटर दूध उत्पादन हुन्छ । सडकको पहुँच नहुँदा उनी मोटरसाइकलबाटै सदरमुकामसम्म पुग्छन् । उनले अझैसम्म गाईपालनका लागि कुनै पनि अनुदान पाएका छैनन् । राज्यबाट प्रदान गरिने अनुदान पनि नपाएको उनी गुनासो गर्छन् । विदेश नगई गाईपालनतिर लागेँ, अनुदानका लागि दौडधुप गरेँ । तर, कुनै पनि अनुदान पाइँएन, उनले गुनासो पोखे, गोठ बनाउने पैसा छैन, वडा कार्यालय पनि धाए तर कुनै सहयोग मिलेन । पैसा नभएपछि बाँस ओछ्याएर गाई राखेको छु, उनले भने । झरी बादल राम्रो नछेल्ने गोठले गाई मर्ने हुन् कि भन्ने चिन्ताले गणेशलाई पिरोलेको छ । व्यावसायिक कृषितर्फ युवाको मोह बढे पनि स्थानीय तह र सरकारी निकायले अनुदान वितरण गर्दा निराशा थपिदिएको छ । पहुँचका आधारमा मात्र सरकारी अनुदान पाइने भएकाले कृषक झन मारमा पर्ने गरेको स्थानीय कृषक एकेन्द्र विष्ट ठम्याई छ । उनी भन्छन्, सरकारी अनुदान पाउन सोर्सफोर्स चाहिने रहेछ, नत्र अनुदान आउला र केही गरौँला भन्नु आकाशको फल आँखा तरी मर जस्तै हुन्छ । लगानी उठाउनै समस्या भइरहेका बेला पनि अनुदान नपाएको गुनासो गर्छन् किसान । बजारीकरण र यातायातको पहुँच नहुँदा किसान झनै मारमा छन् । भोजपुर नगरपालिका ११ आम्तेकस्थित व्यावसायिक तरकारी तथा कृषि फर्म चलाएर बसेका मोहनकुमार श्रेष्ठले स्थानीय तहलाई बारम्बार ताकेता गर्दा पनि सडकको पहुँच नपुगेको बताउँछन् । न अनुदान छ न राम्रो सडक, कृषि उपज बजारसम्म पुर्याउनै गाह्रो छ । स्थानीय तहमा सडकका लागि पहल गर्यौं तर खासै चासो भएन, उनले भने । ज्यालादारीमै मान्छे लगाएर तरकारी बजार पुर्याउने गरेको उनले बताए । स्थानीय तह र अन्य सरकारी निकायबाट सञ्चालन हुने विभिन्न अनुदानका कार्यक्रमबाट पहुँचवालाले मात्र सुविधा पाउने गरेको कृषक बताउँछन् । अनुदानका लागि विभिन्न कागजी प्रक्रियाबारे अनविज्ञ र पहुँच नहुँदा पनि अनुदानबाट बञ्चित हुनुपरेको उनीहरु सुनाउँछन् । भोजपुर नगरपालिका ५, बोखिमका विशाल राई भन्छन्, अनुदानका लागि लामो प्रक्रिया चाहिने रहेछ । हामी जस्तो अनपढलाई विधि पुर्याउँदा पुर्याउँदै अनुदान फुत्केको पत्तै नहुने, अनुदानको नाममा कार्यालयको चक्कर काट्ने मात्रै काम हुन्छ । सरकारी निकायको तर्फबाट युवालाई प्रोत्साहित गर्ने कुनै नीति नबनाएको टेम्केमैयुङ गाउँपालिका गोगनेका शम्भु नेपालको दुखेसो छ । युवापुस्तामा कृषिप्रतिको मोह बढ्नु सकारात्मक भए पनि राज्यले प्रोत्साहन गर्न आवश्यक रहेको उनले बताए । उचित बजारीकरण, उचित मुल्यदर, ढुवानीमा सहुलियत, कर छुट र कच्चापदार्थको आयातमा अनुदान र छुट नहुँदा कृषक हतोत्साही बनेको युवा उद्यमी बताउँछन् ।"
विराटनगरमा कोरोना संक्रमितको मृत्यु,विराटनगर : विराटनगरको नोबेल शिक्षण अस्पतालमा उपचाररत कोरोना भाइरस संक्रमित एक वृद्धको शुक्रबार बिहान मृत्यु भएको छ। विराटनगर महानगरपालिका३ बुद्धचोकका ६५ वर्षीय पुरुषको बिहान ३ बजेतिर मृत्यु भएको अस्पताल प्रबन्ध नारायण दाहालले जानकारी दिए। उनका अनुसार कोशी अस्पतालको प्रयोगशालामा पीसीआर परीक्षण गराउँदा बुधबार वृद्धको रिपोर्ट पोजिटिभ आएको थियो। श्वासप्रश्वासको समस्या बढेपछि बिहीबार साँझ ५ बजे नोबेलको कोभिड अस्पतालको आइसोलेसनमा भर्ना गरिएका वृद्धको उपचारका क्रममा ज्यान गएको दाहालको भनाइ छ। मृतकमा उच्च रक्तचाप सम्बन्धी पुरानै समस्या रहेको जानकारी उनले दिए।
सीमा सुरक्षा : बीओपी स्थापना तीव्र,"काठमाडौं : सरकारले सीमाको सुरक्षा व्यवस्था बलियो बनाउँदै लैजाने उद्देश्यले अब्जरभेजन फोर्स(बीओपी) स्थापनामा तीव्रता दिएको छ। चैतयता मात्रै ५० वटा बीओपी स्थापना गरिएको छ। भारतसँगको सिमानामा ४४ वटा र चीनसँगको सिमानामा ६ वटा बीओपी थपिएको सशस्त्र प्रहरीका प्रवक्ता सशस्त्र प्रहरी नायव महानिरीक्षक राजु अर्यालले जानकारी दिए। हाल देशभर सीमामा १ सय ७२ वटा बीओपी स्थापना भएका छन्। बीओपीको संख्या भारतीय सीमानामा १ सय ६५ र उत्तरी सीमामा ७ पुगेको छ। प्रवक्ता अर्यालका अनुसार सरकारले २ सय २१ बीओपी बनाउने लक्ष्यका साथ द्रुत गति काम गरिरहेको छ। स्रोत साधान र जनशक्ति पुगेमा भारतको बराबर बीओपी स्थापना गर्ने सरकारको योजना छ। ५ सय बीओपी स्थापना गर्ने तयारी गृह मन्त्रालयको छ। २ देखि ३ किलोमिटरको दूरीमा बीओपी राख्ने योजना सरकारको छ। सशस्त्रले १० हजार थप जनशक्तिको माग सरकारसँग गरेको छ। भन्सार र राजस्वबाट कटौती गरेका ४ हजार ६ सय थप जनशक्ति पनि खटाइएको छ। हाल ३७ हजार सशस्त्र प्रहरीको जनशक्ति छ। २०७५ भदौ २५ सम्ममा सिमानामा मात्रै ८७ बीओपी थिए। दुई वर्षको अन्तरालमा सीमामा दोब्बर बीओपी स्थापना भएका छन्। वैशाख ३१ गतेभन्दा पहिला नेपालको पश्चिम सिमानामा एउटै सुरक्षा पोस्ट थिएन। पश्चिम सीमा सुरक्षाबिहीन अवस्थामा थियो। लिम्पियाधुरा, लिपुलेक र कालापानी समेटेको नक्सा प्रकाशनसँगै सरकारले सीमा सुरक्षाका लागि बीओपी थप गर्दै लगेको छ। पश्चिममा कञ्चनपुरदेखि दार्चुलासम्मै सीमा सुरक्षाका लागिबीओपी स्थापना गरिएकोे छ। दार्चुलामा ४ वटा बीओपी र एक गुल्म स्थापना भएका छन्। छाङरुमा रहेको बीओपीलाई स्तरोन्नति गरेर गुल्ममा परिणत गरिएको छ। लाली, दुम्लिङ, जोलजिवी, दत्तुमा बीओपी स्थापना भएका छन्। वैशाखअघि दार्चुलामा एउटा पनि बीओपी थिएन। टिंकर र माथिल्लो वा तल्लो कौवा क्षेत्रमा बीओपी स्थापना गर्ने तयारी भइरहेको दार्चुलाका प्रमुख जिल्ला अधिकारी शरदकुमार पोखरेलले जानकारी दिए। बैतडी र डडेल्धुरामा बीओपी स्थापना भइसकेको छ। चैतमा लकडाउन अघिसम्म पश्चिमी सिमानामा एउटा बीओपी थिएन। पश्चिमका सबै जिल्लाका सिमानामा बीओपी स्थापना भइसकेका छन्। भारतसँगको सिमानामा मात्रै होइन चीनसँगको सिमानामा सुरक्षा पोस्ट बनाउन थालेको छ। वैशाखअघि सिन्धुपालचोकको तातोपानीबाहेक अन्य स्थानमा बीओपी थिएन। ताप्लेजुङको ओलाङचुङगोला, संखुवासभाको किमाथान्का, दोलखाको लामाबगर, रसुवाको टिमुरे, मुस्ताङको नेचुङ र हुम्लाको हिल्सामा पनि बीओपी स्थापना भएका छन्। सीमास्तम्भको निरीक्षण, अनुगमन गर्ने, यसको स्थलगत वस्तुस्थिति केन्द्रमा जाहेर गर्नेलगायत सीमाका सुरक्षाको महत्वपूर्ण जिम्मेवारी बीओपीको रहेको सीमाविद कृष्णराज बीसी बताउँछन्। पूर्वसचिव एवं नापी विभागका पूर्वमहानिर्देशक बीसी बीओपी परिचालनलाई सशक्त बनाउन सके सीमामा आउने समस्या समाधान हुने बताउँछन्। सुरक्षा विज्ञ संख्या थप गरेरमा मात्रै नहुने बताउँछन्। सीमा सुरक्षा फौजको आधुनिकीकरण गर्नु उनीहरूको तर्क छ। चिसो र गर्मीमा बस्न त्यही किसिमको सुविधाको आवश्यक पर्छ। आधुनिक साधान स्रोतसहित सीमा सुरक्षा फौज परिचालन गर्नु पर्ने सुझाव दिन्छन्। विकट र दुर्गम स्थानमा भएकोले उनीहरूको लागि आवश्यक रासनलगायत उपकरण लान ल्याउनका लागि हेलिकप्टरको व्यवस्था हुनु जरुरी छ।"
नेट नहुँदा समस्यै समस्या,"काठमाडौं : सूचनाप्रविधिको अत्याधुनिक युग मानिए पनि नेपालका झन्डै ४० गाउँपालिकाका केन्द्रमै इन्टरनेट र टेलिफोन छैन भन्दा पत्याउन मुस्किल पर्ला। २१औं शताब्दीको अत्याधुनिक युगमा पनि नेट नहुँदा पालिकाहरू बत्तीमुनिको अँध्यारोमा झैं रहनु परेको हो। गाउँको सिंहदरबार मानिएका यति धेरै स्थानीय सरकार इन्टरनेट र टेलिफोनबाटै वञ्चित हुँदा जनप्रतिनिधि, कर्मचारी र नागरिकले दर्जनौं समस्या झेलिरहेका छन्। संघीय शासन व्यवस्था लागू भएको चौथो वर्ष प्रवेश गरिसके पनि स्थानीय सरकारले न्यूनतम सुविधा पाएका छैनन्। खासगरी स्थानीय सरकारका जनप्रतिनिधिले ईगभर्नेन्स र पेपरलेसको अवधारणा अघि सारे पनि तिनका लागि इन्टरनेट र टेलिफोन चुनौती बनेका छन्। करिब ४० स्थानीय सरकारका जनप्रतिनिधिले अनलाइनमार्फत सेवा दिने अभ्याससमेत गर्न नपाएको गाउँपालिका राष्ट्रिय महासंघ नेपालका महासचिव वंशलाल तामाङले बताए। उनले भने, इन्टरनेट र टेलिफोनको पहुँचबाट गाउँपालिकाहरूका प्रशासनिक केन्द्र नै वञ्चित भएका छन्। आजका दिनमा देशभरका करिब ४० गाउँपालिका केन्द्रमा इन्टरनेट र टेलिफोनको पहुँच छैन। महासंघको तथ्यांकअनुसार सुदूरपश्चिमका बझाङ, दार्चुला र बाजुरा, कर्णाली प्रदेशका जाजरकोट र डोल्पा, लुम्बिनी प्रदेशका पूर्वी रुकुम र पश्चिमी रोल्पा, गण्डकी प्रदेशको पश्चिमी बागलुङ र उत्तरी गोरखा, बागमती प्रदेशका दक्षिणी ललितपुर र काभ्रेको डाँडापारि क्षेत्र, प्रदेश १ को माथिल्लो संखुवासभा र उदयपुर तथा खोटाङको सुनकोसी क्षेत्रका गाउँपालिकामा टेलिफोन र इन्टेरनेटको सुविधा नभएको हो। विगतजस्तो संघीय मन्त्रालयहरूमा अहिले हुलाकबाट पत्र पठाउने काम हुँदैन। सबैजसो निर्णय वेबसाइटमा हाल्ने गरिन्छ। संघीय मामिला तथा सामान्य प्रशासन मन्त्रालयले सरदर पाँचवटा पत्र वेबसाइटमा अपलोड गर्छ। तर, त्यो निर्णयको सूचना पालिकाले पाए पाएनन्, मतलब पनि गर्दैन। अपलोड गर्दिएपछि पालिकाले हेरे भन्ने हुन्छ। नेट नभएका पालिकाले महिनौंसम्म नहेरेको पनि हुनसक्छ। सञ्चारमै समस्या छ। संविधानमा संघ, प्रदेश र स्थानीय तीनवटै तहका सरकारको आर्थिक प्रणाली लेखांकन विधिबाट गर्न संघले तोकेबमोजिम हुनेछ भनिएको छ। महालेखा परीक्षकको कार्यालयले सोका लागि सूत्र सफ्टवेयर प्रयोग अनिवार्य गरेको छ। संघ, प्रदेश र स्थानीय गरी ७६१ सरकारकै आआफ्ना सञ्चित कोष हुन्छन्। कोषमा संघ र प्रदेशबाट आउने बजेट र आन्तरिक राजस्व संकलन हुन्छ। विनियोजन ऐनका आधारमा स्थानीय सरकारले खर्च गर्न पाउँछन्। खर्च खातामा सारेर खर्च गर्नुपर्ने प्रावधान छ। अफलाइनमा पनि काम गर्न त सकिन्छ तर महालेखाले मनिटोरिङ गर्न नेटमा नजोडिएसम्म सम्भव छैन, महासंघका वरिष्ठ कार्यक्रम अधिकृत राजेन्द्रप्रसाद प्याकुरेलले भने, अफलाइन काम सकेर नेटमा जोडिन घण्टौं पैदल यात्रा गर्नुपर्ने बाध्यता पनि छ। नेटको अभावमा काम गर्न पाएका छैनन्। कतिपय पालिकाले सूत्र प्रयोग गरेका छैनन्। सोलार सिस्टमबाट केही पालिकाले जेनतेन काम चलाएका छन्। सूत्रबेगर पालिकाहरूको कारोबार अघि नबढ्ने उनको भनाइ छ। दर्जनौं पालिकामा सूत्र प्रयोग गर्ने जनशक्ति पनि नभएको महासंघको तथ्यांक छ। स्थानीय सरकारहरूले ईसेवा दिनुपर्ने विषय थुप्रै छन्। अनलाइनबाटै सिफारिस दिने काम हुन्छ। कतिपय गाउँपालिकाबाट अधिकांश सेवा इन्टरनेटबाटै दिएका छन्। करिब ४० पालिकाले ईसेवा दिन त सकेका छैनन्।"
जोन सेनाले इरानी युवतीसँग विवाह गरे,वासिङटन : विश्वचर्चित रेस्लर तथा डब्लूडब्लूईका च्याम्पियन जोन सेनाले शाए शारियातजादेसँग विवाह गरेका छन् । शाएसँग उनी केही वर्षदेखि प्रेममा थिए । गत फेब्रुअरीमा इंगेजमेन्ट गरेका उनीहरुले यही अक्टोबर १२ मा फ्लोरिडामा विवाह गरेका हुन् । यद्यपि विवाह समारोहबारे विस्तृतमा जानकारी गराइएको छैन । जोनले भने विवाह सम्पन्न भएपछि सामाजिक सञ्जाल मार्फत खुसी व्यक्त गरेका छन् । अभिनेता समेत बनेका ४३ वर्षीय सेना यसअघि २००९ देखि २०१२ सम्म एलिजाबेथ हुबर्देउसँग वैवाहिक सम्बन्धमा थिए । र त्यसपछि ६ वर्षसम्म अर्थात् २०१८ सम्म सेलिब्रिटी निकी बेलासँग सम्बन्धमा थिए । तर निकी बेलासँग उनको परम्परागत वैवाहिक सम्बन्ध रहेन । सेना र निकीले इंगेजमेन्ट भने गरेको र सम्बन्ध बिच्छेद पनि भएको बताइन्छ । अन्तर्राष्ट्रिय मिडियाका अनुसार जोन सेनासँग हालै विवाह गरेकी शारियातजादे इरानी मूलकी क्यानेडियन युवती हुन् । गत अप्रिलमा मात्रै उनले युनिभर्सिटी अफ ब्रिटिश कोलम्बियाबाट इलेक्ट्रिकल एन्ड इलेक्ट्रोनिक्स अन्तर्गत इन्जिनियरिङको डिग्री सर्टिफिकेट लिएकी थिइन् ।
महिलाले चाहेको गर्न देऊ,"म महिलाको मौनताको गर्जन सुन्न सक्छु। थोमस शंकारा तिम्री आमा या श्रीमती एक कप तातो कफी लिएर बरन्डामा फैलिएको बिहानीको सूर्यको किरणमा आफूलाई हराइरहेकी छिन् भने कर्के नजरले हेर्ने र नजरअन्दाज गर्ने नगर। उनलाई आफ्नो तातो कफीसँग रमाउन देऊ। किनकि उनले आफ्ना लागि एक कप कफी लिएर बस्नुअघि घरको सरसफाइ, बिहानको ब्रेकफास्ट, नानीहरूको तयारी, भान्छाको तयारी सबै सकेर बल्ल आफ्नो कफी पिउने समय निकालेकी छन्। ए, यिनलाई पनि फुर्सद मिल्यो, यिनी पनि बरन्डामा ? यिनको अरू काम छैन, घरको कामबाट पनि फुर्सद ? जस्ता जिज्ञासाले तिम्रो मनलाई विचरण गर्न बाध्य बनाउला, तिमी त्यसको चिन्ता नलेऊ। कुन काम कुन समयमा सक्नुपर्छ मौनतामै उनले आफ्नो समयतालिका तय गरेकी हुन्छिन्। उनको समय व्यवस्थापनसँगैको कफी समयलाई तिमीले हस्तक्षेप गर्ने कोसिस नगर, बरू सक्छौ भने प्रशंसा गर, खुसी व्यक्त गर अनि आफ्ना लागि पनि समय निकालेर बाहिरी प्रकृतिसँग रमाउनुपर्छ भन्ने सुझाव देऊ। जब खाना बनाउने समय हुन्छ, के बनाऊँ भनी सोचिरहेकी हुन्छिन् त्यतिबेला के खाना बनाउँछौ, किन ढिला आज, अझैसम्म तयारी गरेको छैन त भनेर सोध्ने र हस्तक्षेप गर्ने नगर। किनकि दिनहुँ के बनाउने, कति बनाउने र कुन समयमा बनाउने बिना हल्लाखल्ला उनले गरेकी हुन्छिन्। तिमीलाई भन्न नै खसखस लाग्छ भने भन्न सक्छौ आज पनि मेरो कार्यालय जाने समय उही नै हो। आज त छुट्टी हामी खाना कति बजे खान्छौं या, तिमीलाई मनपरेको तरकारी बनोस् भन्ने लाग्छ भने तिमीले बनाएको यो तरकारी मलाई साहै्र मीठो लाग्छ। सकभर, परिवारको स्वादअनुसारको बनाउने प्रयास उनले गरेकी हुन्छिन् र तिमीलाई थाहै नदिईकन पनि उनले तिम्रो रोजाइको खाना बनाउने गरेकी हुन्छिन्। तिमीले त्यो प्रेमको महसुस गरेर धन्यवाद दिने गरेका छौ ? तिम्रो खानाका लागि कति समय खर्चेकी छन्, जसले आफ्ना लागि विश्राम गर्ने समय छुट्ट्याउन पाएकी हुन्नन्। जब सपरिवार बाहिर जाने काम पर्छ, उनले आफ्ना लागि तयारी हुन लिएको समयप्रति, ढिला भयो, कति समय लगाएको, यी महिलालाई तयार भएर निस्कन कति समय लाग्ने हो भन्दै कचकच नगर। किनकि तिमीले याद गरेका छैनौ उनी आफू तयार हुनुअगाडि तिम्रो कपडा आइरन गरेर तयार पारेकी थिइन्। बच्चालाई तयार गर्नु, घरमा बुबाआमाका लागि आवश्यक चिजको व्यवस्था अनि घरको गेट बन्द गरेर बाहिर निस्कँदा अवश्य समय लिएकी हुन्, केवल उनको आफ्नो शृंगार र तयारीका लागि मात्र होइन। धन्यवादको सट्टा गुनासो छोड अनि उनका लागि पनि तयार भएर निस्किने समय देऊ, जुन तरिकाले उनले व्यवस्था गरेकी छन्, गर्न देऊ। जब उनी टीभी अगाडि बसेर मस्त सिनेमा हेरिरहेकी देखिन्छिन्, छाडिदेऊ कुनै कथा नबनाऊ। किनकि तिमीले देख्दा उनको पूरै ध्यान सिनेमामा देखिए पनि आधा ध्यान सिनेमामा र आधा ध्यान घरको काम अनि केके गर्नुपर्नेछ त्यो कामको तालिका र घडीले उनको मस्तिष्कमा टिकटिक अलार्म बजाइरहेको हुन्छ। सिनेमा आधा छाडेर उनी भान्छामा खाना तयार गर्न पुग्छिन्। जब उनी तिमीलाई ब्रेकफास्ट तयार गर्नमा थोरै ढिला हुन्छिन्, त्यसका लागि पनि धैर्य गर किनकि उनको आफ्ना लागि बनाएको खाना डढेर छेउमा राखेर तिम्रा लागि राम्रो खाना बनाउन समय खर्चेकी थिइन्। जब उनी एक कप चिया लिएर विनाउद्देश्य झ्यालबाट आकाशतिर चियाइरहेकी हुन्छिन् त्यतिबेला धेरै कुरा नसोच। किनकि घरको सबै काम सकेर उनले आफ्ना लागि समय लिएकी छन्। जीवनभर तिम्रा लागि समय दिएकी छन्। घरको, बच्चाबच्चीको, आमाबाका लागि समय खर्चेकी छन्। आफ्ना लागिभन्दा तिम्रा लागि समयको पछिपछि दौडेकी छन्, जतिबेला आवश्यक पर्छ उनी तिम्रै लागि दौडेकी छन्। अब तिमी उनलाई धेरै दौडाउने कोसिस नगर किनकि उनी तिम्रा लागि तिमीभन्दा धेरै दौडेकी छन्, मानौं कि उनले तिम्रो लागि जीवनको दौड जित्नु छ। एउटा घरमा आमाको भूमिका महत्वपूर्ण रहेजस्तै एक राष्ट्रको प्रगतिमा महिलाको भूमिका सधैं उच्च रहनेछ यदि यसलाई गहिराइबाट सोच्ने सक्यो भने। समाजमा महिलामाथि हुने बलात्कार र यौनजन्य घटना न्यूनीकरण हुन नसके पनि महिला हिंसाको अन्त्य र महिला सशक्तीकरणका आवाज उठाउने क्रम बढी नै रहेका छन्। कतिपय महिलालाई आफ्नो अधिकार के हो र आफ्नो स्वविचार के हो, आफ्नो आवाज कहाँ र किन उठाउने पनि थाहा छैन। उनलाई आफ्नो घरको जिम्मेवारी, बच्चाबच्ची, वृद्घ सदस्यको स्याहारसुसार र परिवारको भविष्यको सपना, कल्पना र चिन्तामा समय बितेको पत्तै हुँदैन। आफ्नै परिवारबाट कानुनका आधारमा अधिकार माग्नुपर्ने ? आफ्नै मान्छेबाट घरेलु हिंसामा पर्नुपर्ने ? आफ्नैसँग धोका पाउनुपर्ने ? आफ्नै मान्छेलाई अदालतमा गएर मुद्दा दिनुपर्ने ? विडम्बना प्रेम के हो र कहाँ यसलाई उपयोग गर्ने ? हाम्रो चेतनाको स्तर कहाँ छ सोचनीय छ। महिलाको सम्मान र सहयोगका लागि पुरुषमा चेतना जाग्नुपर्ने होइन र ? पुरुषले महिलालाई कुन आधारमा कमजोर मान्ने ? आफ्नो आत्मनिर्भरताको खुबी र गुणवत्ता हुँदाहुँदै पनि स्वतन्त्र जन्म लिएर पनि समाजमा महिला स्वतन्त्रताले नकारात्मक अर्थ लिने यो कस्तो संस्कार हो र कसरी विकास भयो होला ? स्वतन्त्रताको अर्थ के हो ? जुन मार्ग र जुन कुरा जीवनमा अपनाउन लायक छ, त्यसको छनोट गर्ने खुबी स्वतन्त्रता हो। आफूलाई आवश्यक र उपयोगी कुरालाई जीवनमा अपनाउन पाउने अवसर स्वतन्त्रता हो। आर्थिक, सामाजिक, राजनीतिक, सांस्कृतिक, शैक्षिक तथा सामाजिक मनोवैज्ञानिक स्तरमा महिलाको भूमिकालाई नजरअन्दाज गरिनु समृद्घिका लागि दुइटा पांग्राले गुड्ने गाडीलाई एउटा पांग्राले गुडाउन प्रयास गर्नुजस्तै हो। जीवनका हरेक आयाम र समाजका हरेक विकासका क्रममा महिलाले यसो गरिनुपर्छ भनेर आदेश दिनुको सट्टा कहाँकहाँ महिलाको भूमिका कस्तो छ र महिला कहाँ छुटेका छन्, त्यसबारेमा ध्यान दिन सके प्रज्ञावान हुनेछ। पुरुषसरह जीवनका सबै दायित्व साझेदारी गर्न सक्षम छन् महिला। मानव अस्तित्व, प्रेम, कर्तव्यपराणयता र जिम्मेवारी बचाइराख्न महिलाको महत्वपूर्ण भूमिका छ। एक सृष्टिकर्ताको रूप दिएर अस्तित्व सृजना गरेका महिलालाई सम्मान गर्दै नेपोलियनले भनेका छन्, मलाई राम्रो आमा देऊ, म तिमीलाई एउटा राम्रो राष्ट्र दिनेछु। एउटा घरमा आमाको भूमिका महत्वपूर्ण रहेजस्तै एक राष्ट्रको प्रगतिमा महिलाको भूमिका सधैं उच्च रहनेछ यदि यसलाई गहिराइबाट सोच्ने सक्यो भने।"
"नर्सिङ होमको बदमासी : कोरोनामुक्त नहुँदै डिस्चार्ज, घर नपुग्दै बिरामीको बाटोमै मृत्यु","विराटनगर : विराटनगरको विराट नर्सिङ होम एवं विराटनगर अस्पतालले रिपोर्ट पोजिटिभ आएपनि डिस्चार्ज दिएका कोरोना संक्रमित एक पुरुषको घर लैजाँदै गर्दा बाटैमा मृत्यु भएको छ । लापरबाहीपूर्ण तरिकाले अस्पतालले डिस्चार्ज दिएका मोरङको रतुवामाई नगरपालिका७ सिजुवाका ४८ वर्षीय पुरुषको बिहीबार साँझ ७ :४० बजेतिर घर नपुर्याइकन बीच बाटैमा मृत्यु भएको हो । परिवारका अनुसार श्वासप्रश्वास र निमोनियाको समस्या देखिएपछि उनलाई उपचारका लागि गत बुधबार अस्पतालमा भर्ना गरिएको थियो । स्वाब संकलन गरेर पीसीआर परीक्षणका लागि पठाइएका उनको बिहीबार बिहानै रिपोर्ट पोजिटिभ आएको रतुवामाई नगरपालिकाका मेयर रविन राईले बताए । उनका अनुसार रिपोर्ट पोजिटिभ आएर कोरोना पुष्टि हुँदाहुँदै उपचार ठीक नहुने भनेर घर लैजानुभन्दै अस्पतालले डिस्चार्ज दिएर पठाएको पाइयो । मृतकको दुवै मृगौलाले काम गर्न छाडेको र मधुमेह तथा दमको पुरानै समस्या रहेको राईले बताए । मेयर राईका अनुसार उपचारका लागि भनेर गम्भीर अवस्थामा भर्ना गरिएका पुरुषलाई आकस्मिक कक्षबाटै अस्पतालको भेन्टिलेटरमा राखेर उपचार थालिएको थियो । तर अवस्था गम्भीर बनेकाले उपचार सम्भव नहुनेभन्दै रिपोर्ट पोजिटिभ आइसकेपछि अस्पतालले डिस्चार्ज दिएर बिरामीलाई जिम्मा लगाएको उनको भनाइ छ । उनका अनुसार ल्याउँदाल्याउँदै बाटोमै मृत्यु भएका पुरुषको शव घर पुर्याएपछि हेर्नका लागि भनेर ठूलो भीड जम्मा भएको थियो । त्यसपछि मात्रै रिपोर्ट पोजिटिभ आएको आफूहरुले थाहा पाएको जानकारी राईले दिए । 'रिपोर्ट पोजिटिभ आएपछि परिवारलाई जिम्मा नलगाइकन अस्पतालमै बिरामी राख्नुपर्ने हो,' उनले भने, 'कोरोना पुष्टि भएका व्यक्तिलाई घर लैजान अनुमति दिनु अस्पतालको चरम लापरवाही र बद्मासी हो ।' उनका अनुसार सिजुवा बजार क्षेत्रका धेरैजना मृतकको शव हेर्न घरमा पुगेका कारण परिवारका सदस्यसहित उनीहरु पनि कोरोनाको जोखिममा परेका छन् । 'कोरोना लागेको मान्छे बाँच्दैन भनेर कसरी अस्पतालले पूर्वानुमान गर्यो भन्ने कुराले हामी नै छक्क परिरहेका छौं, 'मेयर राईले भने, 'बिरामीमा रहेको दीर्घरोगको पाटो अर्को कुरा हो ।' घर पठादिएर बाटोमै मृत्यु भएका संक्रमितबाट अरुमा संक्रमण फैलिन सक्ने सम्भावना भएकाले सिंगो बजार र परिवार नै असुरक्षित हुनुमा अस्पताल जिम्मेवार हुने उनको आक्रोश छ । धेरैजना जोखिममा परेपछि बजार नै सिल गर्नुपर्ने अवस्था आएको उनले बताए । मृतकका एक आफन्तले उपचार ठीक नहुने भन्दै डिस्चार्ज दिएपछि घर ल्याउनै पर्ने बाध्यतामा परेको बताए । 'अस्पतालले कोरोनाले केही हुँदैन लैजानुस् भनेर बिरामी साँझ ६ बजेतिर जिम्मा लगाइदियो, 'उनले भने, 'घर ल्याउँदाल्याउँदै बाटैमा मृत्यु भएपछि हामीनै अलमलमा पर्यौं ।' इलाका प्रहरी कार्यालय सिजुवाका प्रहरी निरीक्षक विष्णु खड्काले मृत्यु भएका संक्रमितको घरलाई सिल गर्दै शव सुरक्षित राखेर व्यवस्थापनका लागि नेपाली सेनालाई जिम्मा लगाउने तयारी भइरहेको बताए । अस्पतालका प्रशासन प्रमुख पदम विनाडीले भने अस्पतालबाट बिरामी लगिसकेपछि कोरोना रिपोर्ट पोजिटिभ आएको बताए । 'पुराना विभिन्न रोग रहेका बिरामीलाई चिन्ताजनक अवस्थामा अस्पतालमा भर्ना गरिएपछि भेन्टिलेटरमा राखेर उपचार थालिएको थियो,' उनले भने, 'उपचार सफल नहुने भएपछि परिवारका सदस्यले लैजान्छौं भनेर जिद्धि गरेपछि डिस्चार्ज दिइएको हो ।' उनका अनुसार मोरङको बूढीगंगामा रहेको विराट शिक्षण अस्पतालको प्रयोगशालामा स्वाबको पीसीआर परीक्षण गरिएको हो । रिपोर्ट नआइकनै उपचार गर्दा पनि नबाँच्ने भए लैजान्छौं भनेका कारण परिवारलाई बिरामी जिम्मा लगाएर पठाएको र पछि रिपोर्ट पोजिटिभ आएपछि जानकारी गराइएको विनाडीको भनाइ छ । 'संक्रमित बिरामीलाई हामी कहाँ घर लैजान दिन्छौं ?' उनले भने, 'उपचारका लागि कोभिड अस्पताल तिर पो लैजान्छौं त ।' मोरङका प्रमुख जिल्ला अधिकारी कोषहरि निरौलाले कोरोना पुष्टि भएका बिरामीलाई अस्पतालले डिस्चार्ज दिएर घर पठाएको जानकारी आफूले पनि पाएको बताए । 'परिवारका सदस्यकै जबरजस्तीका कारण बिरामी पठाइएको हो भन्ने जवाफ अस्पतालले दिएको छ,' उनले भने, 'संक्रमण पुष्टि हुँदाहुँदै अरुलाईसमेत जोखिममा पार्ने गरी बिरामी डिस्चार्ज गरेर घर पठाउनु अस्पतालको लापरवाही हो ।' यस बारेमा थप बुझ्ने काम भइरहेको बताउँदै निरौलाले लापरबाही गर्ने अस्पतालमाथि छानबिन थालिने जानकारी दिए ।"
प्रदेशमा अत्यावश्यक सेवा केन्द्र,"विराटनगर : एकै ठाउँबाट शान्ति सुरक्षा, विपद् व्यवस्थापन तथा स्वास्थ्य सेवा उपलब्ध गराउने उद्देश्यसहित प्रदेश १ सरकारले मुख्यमन्त्री अत्यावश्यक सेवा केन्द्र सञ्चालन गरेको छ। प्रदेशका १४ वटै जिल्लाका स्थानीय तहमा केन्द्र स्थापना गरिएको छ। एकीकृत सेवा उपलब्ध गराउने यो कार्यक्रम निक्कै महत्त्वपूर्ण रहेको प्रदेशको आन्तरिक मामिला तथा कानुन मन्त्रालयका कार्यक्रम संयोजक रवि खनालले बताए। उनका अनुसार कार्यक्रममार्फत पहिलो चरणमा प्रदेशका ११ वटा स्थानीय तहलाई प्रहरी भ्यान र वारुणयन्त्र हस्तान्तरण गरिएको छ। प्रदेशले वारुणयन्त्र ५ करोड ६७ लाख २० हजार रुपैयाँमा र प्रहरी भ्यान ६ करोड २८ लाख २७ हजार ४ सय ६० रुपैयाँमा खरिद गरेको हो। प्रदेशका १४ वटै जिल्लामा केन्द्र स्थापना गरिए पनि तत्काल ११ तहलाई वारुणयन्त्र र प्रहरी भ्यान हस्तान्तरण गरिएको खनालले जानकारी दिए। बिहीबार सुनसरीको कोसी गाउँपालिका, मोरङको कानेपोखरी गाउँपालिका, झापाको कमल गाउँपालिका, इलामको देउमाई नगरपालिकालाई वारुणयन्त्र र प्रहरी भ्यान हस्तान्तरण गरिएको छ। त्यस्तै पाँचथरको फिदिम नगरपालिका, तेह्रथुमको आठराई गाउँपालिका, धनकुटाको धनकुटा नगरपालिका, भोजपुरको हतुवागडी गाउँपालिका, खोटाङको खोटेहाङ गाउँपालिका, ओखलढुंगाको सिद्धिचरण नगरपालिका, उदयपुरको रौतामाई गाउँपालिकालाई पनि यस्ता साधन उपलब्ध गराइएको छ। ताप्लेजुङ, संखुवासभा र सोलुखुम्बुमा भने अर्को चरणमा साधन हस्तान्तरण गर्ने प्रदेशको योजना छ। प्रदेश मुख्यमन्त्री शेरधन राईले स्थानीय तहका प्रमुख तथा प्रतिनिधिलाई बिहीबार विराटनगरमा दमकल र प्रहरी भ्यानको चाबी हस्तान्तरण गरे। एकै थलोबाट जनतालाई सेवा दिने उद्देश्यले प्रदेश सरकारले प्रभावकारी र चाँडो नतिजा दिने कार्यक्रम ल्याएको जानकारी उनले बताए। स्थानीय तहसँगको समन्वय र उच्चतम सहकार्यमा कार्यक्रमबाट जनताले लाभ लिने राईको विश्वास छ। प्रत्येक स्थानीय तहमा केन्द्र व्यवस्थित गर्न प्रदेश सरकारले पाँच लाख रुपैयाँ बजेट उपलब्ध गराएको छ। केन्द्र सञ्चालनका लागि स्थानीय तह प्रमुखको अध्यक्षतामा मुख्यमन्त्री एकीकृत शान्ति, सुरक्षा तथा विपद् व्यवस्थापन समिति रहनेछ। सरकारले उपलब्ध गराएका साधन समितिले आफ्नो पालिकामा रहेका प्रहरी युनिटमार्फत २४सै घण्टा सञ्चालनमा ल्याउने कार्यक्रम संयोजक खनालको भनाइ छ। केन्द्रमा प्रयोग हुने साधनको इन्धन र मर्मत खर्च सम्बन्धित स्थानीय तहले व्यहोर्ने छन्। संघसंस्थाले सञ्चालन गर्दा प्रभावकारी नभएको पाइएपछि सरकारले चेन अफ कमान्डमा रहेर २४ घण्टा सेवा दिने उद्देश्यका साथ कार्यक्रम ल्याइएको आन्तरिक मामिला तथा कानुनमन्त्री हिक्मत कार्कीले बताए। उनका अनुसार सेवा केन्द्रका लागि हस्तान्तरण गरिएका साधन सञ्चालन गर्ने जनशक्तिको व्यवस्थापन भने मन्त्रालयले गर्नेछ। वारुणयन्त्रका फायर मेन, एम्बुलेन्स चालक, प्रहरी भ्यान चालक सबैको व्यवस्था प्रहरी जनशक्ति खटाएर गर्ने कार्कीले बताए। प्रहरी समायोजनपछि जनशक्ति परिचालनमा सजिलो हुने प्रदेश सरकारको अपेक्षा छ। सम्बन्धित प्रहरी युनिट र स्थानीय पालिकाको समन्वयमा पनि जनशक्ति व्यवस्थापन गर्न सकिनेछ, उनले भने, नभए प्रदेश सरकारले गर्छ।"
खाद्य सुरक्षाको हकमाथि अवरोधात्मक प्रचारबाजी नगरौं : प्रधानमन्त्री,"काठमाडौं : प्रधानमन्त्री केपी शर्मा ओलीले जनताको खाद्य सुरक्षाको हक स्थापित गर्ने प्रयासमाथि अवरोधात्मक प्रचारबाजी भन्दा सहयोगात्मक अभियान अघि बढ्नुपर्ने बताएका छन्। राज्यले लोक कल्याणकारी दायित्व निर्वाह गर्ने प्रयास अघि बढाउँदा त्यसलाई सफल बनाउनु आम नागरिकको दायित्व भएको धारणा राखेका छन्। विश्व खाद्य दिवसको अवसरमा शुभकामना दिँदै ओलीले नेपालमा गरिबीको कारण कोही भोकै पर्दैन, भोकले कोही मर्दैन भन्ने व्यवहारिक अभ्यास अघि बढाइरहेको जानकारी दिए। उनले खाद्य सम्बन्धी हकलाई मौलिक हकको कार्यान्वयन गर्न खाद्य अधिकार तथा खाद्य सम्प्रभुता सम्बन्धी ऐन, २०७५ समेत जारी गरी हरेक नागरिकको खाद्य अधिकार, खाद्य सुरक्षा र खाद्य सम्प्रभुतालाई कानूनी अधिकारको रुपमा स्थापित गरिएको उल्लेख गरेका छन्। प्रधानमन्त्री ओलीले दीगो विकास लक्ष्यमा भोकमरीको अन्त्य गर्ने, खाद्य सुरक्षा तथा पोषणको अवस्था सुधार गर्ने तथा दीगो कृषि प्रणालीको प्रवर्द्धन गर्ने उल्लेख गरिएको स्मरण गरेका छन्। मुलुकलाई समृद्ध र जनतालाई सुखी बनाउने सरकारको संकल्प जनताको खाद्य सुरक्षाको सफलतासँग जोडिएको छ। यस अनुरुप १० बर्षमा कृषि उत्पादकत्व दोब्बर गर्न, कृषिको आधुनिकीकरण र व्यावसायीकरणको योजना सहित कृषि पूर्वाधारमा ठूलो लगानीका साथ नेपाल सरकार क्रियाशील रहेको छ। शुभकामना सन्देशमा भनिएको छ,बाली लगाउनुपूर्व नै प्रमुख खाद्यान्न बालीहरुको न्यूनतम समर्थन मूल्य तोकी यसको बजारीकरण र कृषकको वचतलाई सुनिश्चित गर्ने नीति अंगिकार गरिएको छ। संविधानले कृषि तथा खाद्य सुरक्षा सम्वन्धी विषय संघ, प्रदेश सरकार र स्थानीय तहको अधिकार सूचीमा राखेको उल्लेख गर्दै दीगो कृषि विकास तथा पोषिलो आहारको सुनिश्चतता कायम गर्न तीनै तहका सरकारहरुको समन्वयात्मक प्रयास अपरिहार्य ओलीको भनाइ छ। उनले नेपाल सरकारले लिएका नीतिहरुको सफल कार्यान्वयनका लागि प्रदेश सरकारहरु र स्थानीय तहहरुलाई हातेमालो गरी अघि बढ्न आह्वान गरेका छन्। कोभिड १९ को विश्वव्यापी महामारीका कारण जनताको स्वास्थ्य तथा राष्ट्रको सामाजिक तथा आर्थिक जीवनमा विषम परिस्थितिको सामना गरिरहेको उनले स्पष्ट पारेका छन्।हामी मात्र होइन सम्पूर्ण विश्व कोभिड १९ महामारीबाट आक्रान्त छ। हाम्रोजस्तो सानो अर्थतन्त्र भएको मुलुक तथा यहाँका सिमान्तकृत किसान समुदायमा यसले झन् ठूलो नकारात्मक प्रभाव पारेको छ।शुभकामना सन्देशमा भनिएको छ,यस महामारीका नकारात्मक असरबाट कृषि क्षेत्रलाई बचाउन र खाद्य सुरक्षा तथा उपलब्धताको सुनिश्चितताका लागि अग्रसर हुन सम्वद्ध निकायलाई म आह्वान गर्दछु।"
दर्शनाको नेवारी गीत,"काठमाडौं : पाँच दर्जनभन्दा बढी फुटकर गीत गाएर चर्चामा रहेकी गायिका दर्शना महर्जनले नेपाल भाषाको गीत ल्याएकी छन्। पप, आधुनिक सबै खाले भाकाका गीत गाउँदै आएकी भए पनि नेपाल भाषा अर्थात् नेवारी भने दर्शनाको पहिलो गीत हो। जनकवि दुर्गालाल श्रेष्ठको शब्द, मनराजा नकर्मीको संगीत र नरेन्द्र महर्जनको प्रस्तुति रहेको चुली जाल न्हां बोलको गीतको म्युजिक भिडियोका निर्देशक रुसिल अमात्य हुन् भने नेहा तामाङको कोरियोग्राफी रहेको छ। भिडियो गायिकाको आफ्नै युट्युब च्यानलमार्फत सार्वजनिक गरिएको छ। भिडियो:"
अपराधलाई निर्मूल पार्ने सामर्थ्य प्रहरीमा छ : महानिरीक्षक थापा,"काठमाडौं : प्रहरी महानिरीक्षक शैलेश थापा क्षेत्री चुनौतीसँग जुध्ने र अन्याय, अपराधलाई निर्मूल पार्ने सामर्थ्य प्रहरीमा भएको बताएका छन्। विगतका त्यही सौर्य गाथाले भरिपूर्ण संगठन, व्यावसायिक निष्ठावान् सदस्यहरूको समर्पण भावले नेपाल प्रहरीको गरिमा चुलिएको बताउँदै उनले गरिमालाई जोगाउन प्रहरी कर्मचारीले निःस्वार्थ योगदान दिने विश्वास व्यक्त गरेका छन्। ६५ औं प्रहरी दिवसको अवसरमा शुभकामना दिँदै स्वदेश तथा विदेशमा रहेका प्रहरी अधिकृत तथा जवानलाई व्यावसायिक सफलता, पारिवारिक सुख एवं सुखद् भविष्यको कामना गरेका छन्। उनले सेवा निवृत्त अग्रज, अन्य प्रहरी कर्मचारीहरू, प्रहरी परिवार, अमर तथा शहीद प्रहरीका परिवारजनमा समेत शुभकामना व्यक्त गरेका छन्। मातृभूमिका सेवाका खातिर प्राण उत्सर्ग गर्ने वीर तथा अमर प्रहरीको बलिदानको उच्च सम्मान गर्दै उहाँहरूप्रति भावपूर्ण श्रद्धाञ्जली अर्पण गर्दछु।शुभकामना सन्देशमा भनिएको छ, कर्तव्यपालनाको सिलसिलामा शारीरिक एवं मानसिक क्षति बेहोर्नु भएका प्रहरी कर्मचारीहरूको शीघ्र स्वास्थ्य लाभको कामना गर्दछु। उनले कानूनको निष्पक्ष कार्यान्वयन सम्झौता विहीन विषय भएकाले न्याय र सुरक्षाको प्रत्याभूत गर्ने बताएका छन्।गैर व्यावसायिक आचरण व्यवहार र कुनै पनि अपारदर्शी गतिविधि सह्य हुन नसक्ने पक्ष हुन्, यी पक्षहरूको अभावमा मात्र हाम्रा सेवाहरू जनमुखी, पारदर्शी र स्वच्छ हुनेछन्।उनले सन्देशमा भनेका छन्, सोही जगमा प्रहरीले जन विश्वास आर्जन गर्न सक्ने हुँदा यसतर्फ संवेदनशील रहन म सकल दर्जाका प्रहरी कर्मचारीलाई निर्देश गर्दछु। परिवर्तनहरूलाई आत्मसात् गर्दै रूपान्तरणका लागि प्रहरी तत्पर रहने धारणा राखेका छन्।"
बाबुरामलाई प्रधानमन्त्री ओलीको जवाफ : 'गैरजिम्मेवार अभिव्यक्ति दिएर भ्रम नफैलाउनुस् ',"काठमाडौं : प्रधानमन्त्री केपी शर्मा ओलीले पूर्वप्रधानमन्त्री बाबुराम भट्टराईले बुढीगण्डकी परियोजनाका सम्बन्धमा दिएको अभिव्यक्ति गैर जिम्मेवारपूर्ण भएको बताएका छन्। नेपाल प्रहरीको ६५ औँ प्रहरी दिवसमा अवसरमा शुक्रबार आयोजित कार्यक्रममा बोल्दै उनले आफूसहित अन्य पूर्वप्रधानमन्त्रीमाथि लगाएको आरोपमा सत्यता नभएको भन्दै खण्डन गरेका हुन्। नेपाल सरकार भ्रष्टाचारविरुद्ध शून्य सहनशीलताको नीति लिएर अगाडि बढेको उनले बताए। हुन त केही गैरजिम्मेवार तत्वहरु गैरजिम्मेवार तरिकाले बोलेर हिँडेको पनि मैले सुनेको छु। ओलीले भने, एउटा निर्णय नभएको, कसैले नलिएको कार्यआरम्भ नभएको र त्यो हुन्छ हुँदैन, कसले गर्छ, कसरी गर्छ भन्ने टुंगो नभएको आयोजनामा पूर्वप्रधानमन्त्री र वर्तमान प्रधानमन्त्रीले यति अर्ब बाँडेर खाएँ भनेर गैरजिम्मेवार अभिव्यक्ति दिएकोसमेत सुनेको छु। यस्ता गैरजिम्मेवार अभिव्यक्ति निराधार हुन्। नेकपा अध्यक्षसमेत रहेका ओलीले देश र जनतालाई गलत सूचना दिएर, भ्रममा पारेर, गलत बाटोमा लाग्ने कुचेष्टा हर्कत नगर्ने बताए। अभिव्यत्ति एउटा कुरा हो। तर, हामी त्यस्तो गैरजिम्मेवार अनुत्तरदायी हुन सक्दैनौँ। उनले भने,देश र जनतालाई गलत सूचना दिएर, भ्रममा पारेर, भड्काएर, गलत बाटोमा लाने कुचेष्टाहरु, त्यस्ता हर्कत हामी गर्न सक्दैनौं । हामी सत्य, निष्ठा र जिम्मेवारी भावका साथ मात्रै अगाडि बढ्न सक्छौँ। उनले नेपाल सरकारले लिएको शून्य सहनशीलता अपराध विरुद्धको र भ्रष्टाचार विरुद्धको भएको स्पष्ट पारे। उनले भ्रष्टाचार विरुद्धको शून्य सहनशीलता र यसको कार्यान्वयन अनुसन्धानका निकाय, शान्ति सुरक्षाका निकाय, प्रहरीको भूमिका हुने धारणा राखे। गोरखामा पुगेर भट्टराईले बहालवाला प्रधानमन्त्री ओली,पूर्वप्रधानमन्त्रीहरु शेरबहादुर देउवा र पुष्पकमल दाहाल 'प्रचण्ड'ले बूढीगण्डकी जलविद्युत आयोजनाको नौ अर्ब रुपैयाँ भ्रष्टाचार गरेको आरोप लगाएका थिए। यसअगाडि विज्ञप्ति सार्वजनिक गर्दै नेकपा प्रवक्ता नारायणकाजी श्रेष्ठले पार्टी अध्यक्षद्वय केपी ओली र पुष्पकमल दाहाल प्रचण्डले बुढीगण्डकी परियोजनामा अर्बौ रकम घुस लिएको भनी लगाएको आरोपको खण्डन गरेका थिए। उनले यो आरोपलाई आधारहीन, झुठ, कपोकल्पित एवम् दूरासयपूर्ण रहेको बताएका छन्। ओली, प्रचण्ड र देउवाले ९ अर्ब भ्रष्टाचार गरेको प्रमाण दिन तयार छु : बाबुराम बाबुरामसँग कांग्रेसले माग्यो बुढीगण्डकी परियोजनामा अबौं खाएको प्रमाण बुढीगण्डकीमा ओली र प्रचण्डले घुस लिए भन्ने बाबुरामले क्षमा माग्नुपर्छ : नेकपा नारायणकाजीलाई बाबुरामको सुझावसत्ताको तुजुक नदेखाऊ प्रवक्ता श्रेष्ठले त्यस सम्बन्धी प्रमाण भए राज्यको सम्बन्धित आधिकारीक निकायमा पेश गर्न चुनौतीसमेत दिएका छन्। विज्ञप्तिमा यो गैर जिम्मेवार अभिव्यक्ति दिएको भन्दै बाबुरामलाई सार्वजनिक क्षमा याचना गर्न भनिएको थियो। यता नेपाली कांग्रेस प्रवक्ता विश्वप्रकाश शर्माले विज्ञप्ति सार्वजनिक गर्दै भट्टराईले पूर्वप्रधानमन्त्री शेरबहादुर देउवासमेतले अर्बौं कमिसन लिएको भनी दिएको आरोप प्रमाणसहित पुष्टि गर्न चुनौती दिएका थिए।"
मेक्सिकोका पूर्व रक्षामन्त्री अमेरिकामा पक्राउ,लस एन्जलस : मेक्सिकोका पूर्व रक्षामन्त्री साल्भाडोर सीन्फुगोस अमेरिकामा समातिएका छन् । बिहीबार लस एन्जलस विमानस्थलमा उनी पक्राउ परेको मेक्सिकोका विदेशमन्त्रीले बताएका छन् । साल्भाडोर समातिनुको कारण भने खुलाइएको छैन । साथै उनी लस एन्जलसदेखि अन्यत्र जाँदा वा त्यहाँ पुग्दा समातिएको हो केही खुलाइएको छैन । उनले २०१२ देखि २०१८ सम्म इरिक पिया नितोको सरकार रहँदा रक्षामन्त्रीको जिम्मेवारी सम्हालेका थिए । अमेरिकामा २०१९ मा सुरक्षा अधिकारी जेनरो गार्सिया लुना समातिए यता मेक्सिकन पूर्व उच्च पदाधिकारी समातिएको यो पहिलो घटना हो ।
मिसेस नेपालको तयारी,"काठमाडौं : विवाहित महिलाको सौन्दर्य निखार्दै उनीहरूको व्यक्तित्व विकास गर्ने उद्देश्यले ईप्लानेटले नियमित आयोजना गर्दै आएको सौन्दर्य प्रतियोगिता मिसेस नेपाल २०२०को तयारी सुरु भएको छ। आयोजनक ईप्लानेट प्रालिले बुधबार विज्ञाप्ति जारी गर्दै प्रतियोगिताका लागि आवेदन खुला भएको जनाएको हो। ग्रिन आर्टस् नेपालको संयोजन रहने प्रतियोगितामा यो वर्ष कोभिड१९ को महामारीलाई ध्यानमा राखेर अनलाइन तथा अफलाइन दुवै माध्यमबाट आवेदन दिनसक्ने व्यवस्था गरिएको छ। प्रतियोगिताका लागि आवेदन प्राप्त व्यक्तिबाट आन्तरिक छनोटमा परेका उत्कृष्ट प्रतियोगीलाई मात्र मिसेस युनिभर्स२०१९ अनिला श्रेष्ठलगायत विभिन्न व्यक्तिबाट प्रशिक्षण प्रदान गरिने जनाइएको छ। २१ देखि ५५ वर्ष उमेरबीचका विवाहित नेपाली महिलाले प्रतियोगितामा सहभागिता जनाउन पाउनेछन्। गृहिणी जीवन बिताइरहेका महिलालाई सौन्दर्यबाहेक सामाजिक क्रियाकलापदेखि आफ्नो व्यक्तित्व विकास गराउनेसम्म धेरै किसिमका काममा सक्रिय सहभागिता जनाउने अवसर प्रदान गर्न प्रतियोगिता आयोजना गर्न लागिएको आयोजक संस्था ई प्लानेटका अध्यक्ष सन्तोष सापकोटाले जानकारी दिए। प्रतियोगिताको शीर्ष उपाधि विजेताले विभिन्न गिफ्टका साथै सन् २०२१ मा हुने मिसेस युनिभर्समा नेपालको प्रतिनिधित्व गर्ने अवसर प्राप्त गर्नेछन्। यसअघि अनिला श्रेष्ठ, मनीषा डंगोल, पद्मिनी झा, रजनी थापा र मीना घिमिरेले मिसेस युनिभर्समा नेपालको प्रतिनिधित्व गरेका थिए।"
बलिउड चलचित्र 'का पे रनसिंगम' डिशहोमको सिनेमाघर इन्टरनेशनल च्यानलमा हेर्न सकिने,"काठमाडौं : नेपालमै पहिलो पटक बलिउडको चलचित्र पे पर भ्यू मार्फत नेपाली टेलिभिजनमा हेर्न पाउने सुविधा डिश होमले शुरुवात गरेको छ । असोज ३० गते रिलिज हुने चलचित्रका 'का पे रनसिंगम' पे पर भ्यू सुविधामार्फत डिशहोमका ग्राहकहरुले हेर्न पाउनेछन् । तमिल चलचित्रका 'का पे रनसिंगम' सत्य घटनामा आधारीत, सामाजीक चलचित्र हो जसले दक्षिण भारतीय किसानहरुको कथा बोकेको छ । तमिल नायक विजय सेतुपथि अभिनित यो चलचित्र सिनेमा घर इन्टरनेशन च्यानल नं ९९९ मा दैनिक ३ सो बिहान १० बजे दिउँसो ४ बजे र राती १० बजे हेर्न सक्नुहुनेछ । असोज १६ गते रिलिज भएको चलचित्र खालीपीलीर् हेर्न चाहनुहुने दर्शकहरुको लागी विहान ७ बजे दिउँसो १ बजे र बेलुकी ७ बजे हेर्न सक्नुहुनेछ । दैनिक ८ शो संचालन हुने सिनेमाघर इन्टरनेशनल च्यानल नं ९९९ मा अब दैनिक ६ सो मात्र संचालन हुनेछ । चलचित्रका 'का पे रनसिंगम' अथवा 'खालीपीली' हेर्न, आईभिआर नं ९८०११९०९९० मा फोन गरेर दिएको साधारण निर्देशनअनुसार वा डिशहोमको ग्राहक सेवा केन्द्रको फोन नं ०१४२१७६६६ मा फोन गरेर, टोल फ्रि नं १६ ६० ०१ २२००० मा फोन गरेर हेर्न चाहेको चलचित्रको सो समय टाईप गरि साधारण एस एम एस पठाएर र नजिकैको डिशहोम विक्रेताकोमा सम्पर्क गरेर समेत न्युनतम शुल्कमा सिनेमा घर खुलाउन सकिन्छ ।"
अस्पतालबाट तीन दिनमा उठ्यो महिलाको शव,"विराटनगर : ट्यूमरको शल्यक्रियापछि मृत्यु भएकी एक महिलाको शव विराटनगरको नोबेल शिक्षण अस्पतालबाट तीन दिनमा आफन्त र परिवारका सदस्यले दाहसंस्कारका लागि बुझेर लगेका छन् । शल्यक्रियाका क्रममा चिकित्सकले लापरबाही गरेकोभन्दै मंगलबारदेखि अस्पतालमै शव छाडिएको थियो । पाठेघरको ट्यूमरको सोमबार शल्यक्रिया गरिएकी सोलुखुम्बु नोचासल्यान४ की ३५ वर्षीय तारादेवी भट्राईको मृत्यु मंगलबार बिहान भएको थियो । शल्यक्रिया गर्ने चिकित्सकलाई कारबाही हुनुपर्ने, पीडितलाई क्षतिपूर्ति दिइनुपर्ने लगायतका माग राखेर आफन्त र परिवारका सदस्य आन्दोलनमा उत्रिएका थिए । अस्पताल प्रशासन र मृतकका आफन्तबीच बिहीबार भएको वार्तामा अस्पतालले किरिया खर्च वापत मृतकका परिवारलाई पैसा दिने र उपचार वापत लागेको रकम फिर्ता गरिदिने सहमति भयो । किरिया खर्च वापतभन्दै एक लाख १० हजार रुपैयाँ उपलब्ध गराएर अस्पतालले औषधिको ९३ हजार र उपचारमा लागेको एक लाख २३ हजार रुपैयाँ फिर्ता गरिदिएपछि शव उठाइएको परिवारका सदस्यले बताएका छन् । बुधबार भएको वार्तामा परिवारका सदस्य र आफन्तले मृतकका तीन सन्तानको लालनपालन र शिक्षादीक्षाको जिम्मा पनि अस्पतालले नै लिनुपर्ने मागराख्दै शव जिम्मा लिएका थिएनन् । अस्पतालले त्यसलाई भने सम्बोधन गर्न नसकिने जवाफ दिएपछि उनीहरुले नाराबाजी, प्रदर्शन र हुलहुज्जत गरेका थिए । तारादेवीका श्रीमान ओम भट्टराईका अनुसार शल्यक्रियाका लागि श्रीमतीलाई आइतबार अस्पताल भर्ना गरेर पीसीआर परीक्षण गरिएको र रिपोर्ट नेगेटिभ आएपछि सोमबार बिहान ९ बजेतिर शल्यक्रिया भएको जानकारी दिए । पहिलो शल्यक्रियापछि बाहिर निकाल्दा सामान्य अवस्थामा रहेकी श्रीमतीको मृत्यु हुँदा परिवारका सदस्य र आफन्त आक्रोसित बनेको उनले बताए । आइसीयूमा रहेकी श्रीमतीको रगत नरोकिएकाले पुनः अर्को पटक पनि शल्यक्रिया गर्नुपर्नेभन्दै चिकित्सकले बेलुका पुनः अप्रेशन थिएटरतिर लिएर गएको उनको भनाइ छ । दोस्रो शल्यक्रियापछि भेन्टिलेटरमा लैजानुपर्ने भयोभन्दै अचेत अवस्थामा अक्सिजनसहित अप्रेशन थिएटरबाट चिकित्सकले बाहिर निकालेको र भोलिपल्ट मृत्यु भएको जानकारी दिएको उनले बताए । ओमले सामान्य अवस्थाकी श्रीमतीको चिकित्सकको लापरबाहीले दुई पटकसम्म शल्यक्रिया गर्नुपर्दा मृत्यु भएका कारण तत्काल शब नउठाइएको बताए । ट्यूमर निकाल्ने वहानामा चिकित्सकले आन्द्रानै काटिदिएको उनको आरोप छ । शल्यक्रियामा सहभागी स्त्रीरोग विशेषज्ञ प्राडा गेहनाथ बरालले भने मृतक महिलाको पाठेघरमा तेस्रो चरण (स्टेज थ्री) को क्यान्सर भइसकेको बताए । पाठेघरको साइडबाट फैलिएको क्यान्सर पिसाब थैली र आन्द्रासम्म पुगेका कारण ट्यूमरको शल्यक्रिया गरिए पनि बिरामीलाई बचाउन नसकिएको उनको भनाइ छ । शल्यक्रियापछि ट्यूमरभित्र जम्मा भएको तीन लिटर रगत बाहिर गएको जानकारी बरालले दिए । फुट्न सुरु भएर ट्यूमरबाट अलिअलि रसाएर रगत पेटसम्मै आइपुगेको उनको भनाइ छ । प्राडा बरालले शल्यक्रियापछि ट्यूमरमा जम्मा भएको धेरै रगत एकै पटक बाहिर निस्कँदा अवस्था गम्भीर बनेर बिरामीको मृत्यु भएको बताए । बिरामीलाई बचाउनका लागि धेरै मेहनत गर्दै सात पिन्टसम्म रगत चढाइयो,'उनले भने, 'तर पछि शरीरका अंगहरुले काम नै गर्न छाडे ।' ट्यूमर पाठेघरको साइड हुँदै पिसाब थैली र आन्द्रासँग जोडिएका कारण ठूलो मेहनत गरिए पनि शल्यक्रिया गर्दा आन्द्रानै काटिएको कुरा चाहिँ सही नभएको उनले बताए । अस्पताल प्रबन्धक नारायण दाहालले सहमतिपछि मृतकका परिवारका सदस्यले अन्त्येष्टिका लागि शव बुझेर लगेको जानकारी दिए ।"
अव्यवस्थित विकासको प्रतिफल,"मुलुकले राजनीतिक रूपले कहिल्यै निकास, विश्राम र शान्ति पाएन। जनता सम्मिलित सबै आन्दोलन सफल भएकै हुन् तर त्यसलाई सम्हाल्न नेताहरू सधैं असफल रहे, उनीहरूकै किचलोले। त्यही राजनीतिको जगमा बसेर कार्यकर्ता र जनप्रतिनिधिले गाउँस्तरमा गरेका डोजरे विकासले मानव बस्ती विस्थापित मात्र गरेको छैन हाहाकार र कोलाहल मच्चाएको छ। स्थानीय स्तरमा तिनै तहका सरकारबाट विनियोजित बजेटको लगभग ठूलो अंश सडक निर्माणमा खर्चिएको पाइन्छ। अधिकांश स्थानीय नेता कार्यकर्ता वा तिनका आफन्तका आफ्नै डोजर छन्। जथाभावी डोजर चलाइन्छ। एउटै गाउँमा कुनै उपयुक्त ठाउँबाट बाटो लिए पुग्नेमा विभिन्न ठाउबाट काँक्रोका चिरापारे जस्तै जथाभावी डोजरले पेलेको पेल्यै छन् विना रोकटोक। एउटाको घरमा पुगे अर्कोले विरोध गर्छ। अर्कोकोमा पुगे अर्कोले। दिगो विकास, वातावरणीय मूल्यांकन त धेरै परको कुरा भविष्यमा गाडी घुमाउने मोड पुग्ने नपुग्ने कुराको सामान्य हेक्कासमेत नराखी स्थानीय स्तरमा सरकारद्वारा खटाइएका प्राविधिकको नापजाँचविना नै स्थानीय अगुवाको निर्देशनमा डोजर विनालगाव कुदेको छ। गत वर्ष पूर्वबाट कुदाइएको हुन्छ भने यसपाली दक्षिणबाट अनि आगामी वर्ष अर्को दिशातिर। मानौं डोजर पुगेपछि अन्य सबै थोक पुग्नेछ, कुनै चिजको अभाव हुनेछैन भन्ने भ्रम छरिएको छ। पुराना मानिसले निर्माण गरेको वैज्ञानिक बस्तीअनुसार समथर, पानीको सुविधा भएको खोला र नदीको किनार जस्ता ठाउँमा बर्खामा धान र हिउँदमा गहुँबालीको खेती गर्ने र माथितिर सुरक्षित ओभानो, कम उब्जनी हुने र पाखोबारीमा घर निर्माण गरी स्थायी बसोबास तथा मकै, कोदालगायतका खाद्य बाली र पशुपालन गरी जीविकोपार्जन गर्ने चलनको लगभग अन्त भएको छ। विनालगावको डोजरे विकासले सिर्जित भूस्खलनले माथितिरको पाखोबारीको घर भत्किएर तलको खेतबारीमा झरेको छ। बस्ति विस्थापित भएका छन्। खेत पुरिएका छन्। मानवजातिको दर्दनाक उठिबासको यो भन्दा गतिलो प्रमाण अरू के हुन सक्छ। सहरमा खोला नाला थुनेर निर्माण गरेर बनाइने गगनचुम्बी महल तराईतिर पूर्वपश्चिम जोडेर बनाइने अव्यवस्थित सडक र पहाडतिर लगाइने डोजरले लाग्छ विनास पक्का छ। अँझ बर्खा लाग्नु भनेको त मृत्युलाई निम्त्याउनुसरह मानिन थालेको छ। यो तीतो यथार्थका बाबजुद पेस्की विकास निरन्तर चलिरहेको छ। गाउँमा आजकाल नयाँ शब्दको उत्पत्ति भएको छ त्यो हो पेस्की विकास अर्थात यसपलि डोजर लगाएर खनेको बाटोको बिलको भुक्तानी अर्को वर्ष विनियोजित हुने बजेटबाट दिने ससर्त पहिले नै गरिने उधारो विकास। गाउँको विकासका लागि छुट्याइएको रकम सदुपयोग गर्ने वैकल्पिक योजनाको अभावमा अधिकांश रकम विस्थापनमा सहयोग पुग्ने पहिरोजन्य बाटो खन्नेबाहेक अर्को विकल्प छैन भन्छन् स्थानीय प्रतिनिधि। बर्षायाममा मात्र होइन हिउँदमा समेत सुक्खा पहिरोको जोखिम बढेको छ। वर्षेनी तराईमा हजारौं विघाहा जमिन डुबान क्षेत्र र वगरमा परिणत हुँदैछ, लाखौं मान्छे विस्थापित हुन्छन् र हजारौंले ज्यान गुमाउँछन्। त्यसैगरी पहाडमा सयौं गाउँ भूक्षयले सखाप हुन्छन्, हजारौं व्यक्ति विस्थापित भएका छन् र कैंयौंले ज्यान गुमाएका छन्। स्थिति दिन प्रतिदिन भयावहमा हुँदैछ। अव्यवस्थित विकासका सम्भावित परिणामलाई बेलैमा आकलन गरी सुधारात्मक र वैकल्पिक अवसर पहिचान र कार्यान्वनमा जोड दिनु आवश्यक छ। स्थानीय बासिन्दा र जनप्रधिनिधिमा हाम्रो कमजोर धरातलीय अवस्थाको ज्ञानको अभाव, विकासका वैकल्पिक योजनाको खोजी, पहिचान र सुरुआतको चेतना र ज्ञानको अभाव, आर्थिक प्रलोभन, डोजरमुखी व्यवसायी प्रवृत्तिमा हुर्केका पार्टीका कार्यकर्ता र तिनैबाट निर्वाचित जनप्रतिनिधि, योजना निर्माण र छनोटको अदूरदर्शिपन, कमजोर अनुगमन र नियमन प्रर्णालीको संयुक्त संयोजन नै अहिलेको यो विकराल परिस्थितिको उपज हो। यो डरलाग्दो अवस्थालाई थप मानव सिर्जित प्राकृतिक प्रकोपको क्रुरताबाट जोगाउन बेलैमा सचेत नहुने हो भने भावी जोखिमको आकलन गर्न कठिन हुन सक्छ। विकराल परिस्थितिबाट उन्मुक्ति पाउन जथाभावी थप सडकका नाउमा गाउँ भत्काउने कार्यलाई तत्काल अन्त गरिनुपर्छ र खनिसकेका सडकबाट थप क्षति हुनबाट रोक्न ती सडकको स्तरोन्नती गरी कालोपत्र गर्न र सडकको किनारमा वृक्षरोपण गर्न ढिलाइ गर्नु हुँदैन। कमजोर भौगोलिक अवस्थाका बारेमा विज्ञहरूबाट स्थानीय स्तरमा जनचेतना जगाई जथाभावी विनावातावरणीय परीक्षण गरिने विकासले निम्त्याउने सम्भावित विनासको बारेमा सचेत गराउन अवश्यक भएको छ। वातावरणीय र प्राविधिक परीक्षणविना गरिने अव्यवस्थित सडक निर्माण कार्यलाई तत्काल रोक्न संघीय सरकारले हस्तेक्षपकारी भूमिका खेल्नुपर्छ। बजेट विनियोजन गर्दा धरातलीय भूअवस्था र माटोको परीक्षण गराई सुहाउँदा अल्पकालीन, मध्यकालीन र दीर्घकालीन वैकल्पिक परियोजनाको पहिचानलाई प्राथमिकीकरण गरी स्थानीय स्तरमा आय आर्जन र रोजगार सिर्जना गर्नु आवश्यक छ। माटोको प्राविधिक परीक्षण गराई सुहाउँदो बालीको सिफारिस गरी स्थानीय व्यक्तिलाई प्रशिक्षित गराई कृषि पशुपालनतिर प्रेरित गर्नु र कृषिजन्य उद्यमशिलताको विकास र प्रवद्र्धन गर्न आवश्यक छ। नेपाल जस्तो ग्रामीण गाउँको बाहुल्यता र अधिकांश जनता पनि गाउँमै बसोबास गर्ने भएकाले ग्रामीण अर्थशास्त्रका अवधारणा अवलम्बन गरी ग्रामीण गरिबी निवारण गर्न आयमूलक कामको सिर्जना गरी गाउँको विनाकाम त्यत्तिकै बसिरहेको वेरोजगार जनशक्तिलाई परिचालन गरी अव्यवस्थित डोजरे विकासलाइ समेत व्यवस्थित विकासमा परिणत गर्न सकेमामात्र गरिबी निवारण, समानता, समाबेशीकरण, जैविक विविधताको क्षयीकरण न्यूनीकरणलगायतका दिगो विकास लक्ष्य हासिल गर्न सकिन्छ। प्रत्येक गाउँलाई उक्त गाउँको विशेषताका अधारमा विशेष क्षेत्र निर्धारण गरी अनाज उत्पादनलाई प्राथमिकतामा राखी अत्मनिर्भर गाउँ अभियान सञ्चालन गर्नुपर्छ। मुल कुरा आर्थिक हो जबसम्म नागरिकको आर्थिक उपार्जनमा सहभागिता हुँदैन र आर्थिक रूपले सबल हुन सक्दैनन् तबसम्म जतिसुकै राम्रा लक्ष्य निर्धारण गरिए पनि जस्तोसुकै राम्रा नीति नियम निर्माण गरिए पनि त्यसले कुनै सार्थकता पाउनेछैन। अव्यवस्थित विकासका सम्भावित परिणामलाई बेलैमा आकलन गरी सुधारात्मक र वैकल्पिक अवसर पहिचान र कार्यान्वनमा जोड दिने हो भने तीव्र रूपमा बढिरहेको विस्थापन प्रक्रियालाई रोकेर पुनस्र्थापित गर्न सम्भव छ।"
चुनौतीको चाङमा अर्थमन्त्री,"काठमाडौं : २०७२ सालमा संविधान जारी भएपछि भारतीय नाकाबन्दीको दौरान सुशील कोइराला नेतृत्वको सरकार ढल्यो। केपी ओलीको नेतृत्वमा अर्थ मन्त्रालयको जिम्मेवारी विष्णु पौडेलले सम्हाले। विनाशकारी भूकम्प र नाकाबन्दीले मुलुकको अर्थव्यवस्था दशकयताकै थलिएको थियो। त्यो परिस्थितिमा राम्रो छवि बनाएर निस्किए पौडेल। ओलीकै सरकारमा ५ वर्षपछि पौडेलले पुनः अर्थमन्त्रीको जिम्मेवारी सम्हालेका छन्। तर, महामारीले अर्थतन्त्र धराशयी भएको पहिलाझैं चुनौतीपूर्ण कालखण्डमा। कोभिड१९ले दुई दशकयताकै खराब अर्थ व्यवस्था सम्हाल्नुपर्ने जिम्मेवारी पौडेलको काँधमा आइलागेको छ। शैक्षिक योग्यता, आर्थिक क्षेत्रको विज्ञताजस्ता विषयलाई देखाउँदै उतिबेला धेरैले उनीमाथि अर्थ मन्त्रालय हाँक्न नसक्ने आकलन गरेका थिए। परिणाम ठीक उल्टो आयो। भूकम्पपछि ०२ प्रतिशतमा झरेको आर्थिक वृद्धिलाई उनले ७७४ प्रतिशतमा पुर्याएका थिए। पौडेल राजनीतिक समीकरण मिलाउन निकै सिपालु नेताका रूपमा चिनिन्छन्। रूपन्देहीमा तत्कालीन एमाओवादी नेता बाबुराम भट्टराईलाई हराएपछि उनी चर्चामा आएका थिए। नेकपामा महासचिवजस्तो उच्च पदमा रहेका पौडेललाई राजनीतिक सहजीकरणमा खासै समस्या पर्दैन। यसअघि संकटकै समयमा अर्थमन्त्री भइसकेको अनुभवको सिकाइले पनि साथ दिनेछ। चुनौती उत्तिकै पूर्ववर्ती अर्थमन्त्रीहरूले गरेका गल्ती सच्याउनु नै नवनियुक्त अर्थमन्त्रीको चुनौती रहेको पूर्वअर्थमन्त्री डा रामशरण महत बताउँछन्। उनले भने, मितव्ययिताको नारा दिएको सरकारले फजुल खर्च रोक्न सकिरहेको छैन। बजेट खर्च निराशाजनक छ। यसलाई सुधारेर मुलुकको अर्थतन्त्रलाई सही रूपमा पौडेलजीले लैजानुपर्छ। उनका अनुसार जथाभावी भइरहेको प्रशासनिक खर्च कटौतीमा अर्थमन्त्री निर्मम हुनु जरुरी छ। आर्थिक संकटका बेला सार्वजिक खर्च पुनरवलोकन आयोगले दिएका सुझाव अक्षरशः पालना गर्न अर्थमन्त्री हिचकिचाउनु हुँदैन। स्थानीय तहले गर्ने कतिपय काममा संघीय सरकारबाट हस्तक्षेप हुँदा शक्ति सन्तुलनमा असर परेको छ। यसलाई पनि अर्थमन्त्रीले मिलाउन सक्नुपर्छ, डा महतले भने। अहिले औद्योगिक, व्यापारिक र सेवा क्षेत्र पूर्णरूपमा संकटग्रस्त छ। कोरोना संक्रमणको अन्योलले निजी क्षेत्रको मनोबल पूर्णरूपमा कमजोर भएको छ। बन्दाबन्दी र निषेधाज्ञा खुले पनि निजी क्षेत्रको संकटलाई त्राण दिन निकै कठिन छ। लामो समयको आर्थिक क्रियाकलापको संकुचनले बैंकको ब्याजसमेत तिर्न नसक्ने अवस्थामा निजी क्षेत्र छन्। उनीहरूले राहत प्याकेज माग गरेका छन्। निवर्तमान अर्थमन्त्री डा युवराज खतिवडाको अरूको कुरै नसुन्ने प्रवृत्तिले असन्तुष्ट निजी क्षेत्रमा भने पौडेलको आगमनले उत्साह थपेको छ। अर्थमन्त्री पौडेल निजी क्षेत्रप्रति निकै उदार रहेको उद्योग वाणिज्य महासंघका पूर्वअध्यक्ष पशुपति मुरारका बताउँछन्। उनी भन्छन्, यस्तो संकटका बेला अर्थमन्त्री हुनुभएको छ। उहाँसँग धेरै ठूलो अपेक्षा त गर्न सकिएन। तर, पहिला पनि अर्थमन्त्री भइसक्नुभएकाले उहाँको निजी क्षेत्रसँगको व्यवहार राम्रो छ। व्यवसायीको कुरा सुन्नुहुन्छ। कोभिडले कमजोर बन्दै गएको निजी क्षेत्रको मनोबल बढाउनु नवनियुक्त अर्थमन्त्रीको चुनौती रहेको उनको भनाइ छ। उनी भन्छन्, खासगरी सानो पुँजीका साना तथा मझौला उद्योगी व्यवसायी, जो नीतिगत सहजीकरणको माध्यमले पनि उकासिन गाह्रो छ, त्यस्तो समूहलाई तत्काल राहतको प्याकेज ल्याएर उतार्नुपर्ने चुनौती उहाँसामु छ। निजी क्षेत्र उकास्ने जिम्मेवारी एकातिर छँदै छ, राज्यको स्रोत सुक्दै गइरहेको अवस्था छ। आर्थिक गतिविधि नै निष्क्रिय हुँदा सरकारले राजस्व अपेक्षाअनुसार उठाउन सकिरहेको छैन। आन्तरिक स्रोत अपुग भएपछि बाह्य ऋणमा चाप परेको छ। तर, विश्वव्यापी महामारीले विकास साझेदारहरू आफैं संकटमा छन्। चालु वर्षको बजेटमा ७ प्रतिशत हाराहारी आर्थिक वृद्धि पुग्ने अनुमान थियो। तर, एसियाली विकास बैंकले कोभिडको कारण देखाउँदै सन् २०२० मा आर्थिक वृद्धि २३ प्रतिशतमा खुम्चिने चेतावनी दिएको थियो। विश्व बैंकले पनि यो आवमा आर्थिक वृद्धिदर २१ प्रतिशतमा सीमित हुने आकलन गरेको थियो। अहिले नेपालको वैदेशिक व्यापार, रेमिट्यान्स, पर्यटन क्षेत्र पूर्णरूपमा प्रभावित छन्। लामो समयसम्म आन्तरिक तथा बाह्य उडान ठप्प रहँदा पर्यटन क्षेत्र प्रभावित छ। भारतसँग अन्तर्राष्ट्रिय व्यापारमा ६५ प्रतिशत साझेदार हो नेपाल। भारतसँग हाम्रो विनिमय दर स्थिर छ। त्यहाँको ट्रेजरी बिल्समा यहाँको लगानी छ। यसमा अर्थमन्त्रीले संवेदनशीलता देखाउन आवश्यक छ। ओली सरकारको चुनावी घोषणापत्रअनुसार आर्थिक समृद्धिको खाका कोर्नेभन्दा पनि ध्वस्त अर्थतन्त्र जोगाउने दायित्व अहिले बढी छ। सर्वसाधारणलाई चासो नहुने तर अर्थतन्त्रका विषयमा अति संवेदनशील हुनुपर्ने भएकाले राजनीतिक कुशलता मात्रले अर्थ मन्त्रालयको बागडोर सम्हाल्न सजिलो नहुने अर्थविद्हरू बताउँछन्। पौडेलले पहिलोपटक अर्थमन्त्री भएपछि भूकम्प र नाकाबन्दीले थलिएको अर्थतन्त्र तंग्रिन नपाउँदै कर्मचारीको तलब र सामाजिक सुरक्षा भत्ता बढाएका थिए। ओली सरकारले निर्वाचन प्रभाव पार्न बजेट कनिकासरी छरेको आरोप लगाउने पनि निस्किए। योजना आयोगको पूर्वउपाध्यक्ष तथा पूर्वगभर्नर दीपेन्द्रबहादुर क्षत्री राजनीतिक निर्देशन र जनमतको खाडल पुर्ने जिम्मेवारी अर्थमन्त्रीका लागि चुनौतीपूर्ण हुने ठान्छन्। अर्थमन्त्रीले मूलतः प्रशासनिक कर्मचारीलाई विश्वासमा लिएर काम गर्नुपर्ने हुन्छ। त्यस्तै प्रधानमन्त्रीको शतप्रतिशत विश्वास वर्तमान अर्थमन्त्रीलाई छ। तर, अहिलेसम्मको अवस्था हेर्दा अर्थमन्त्रीलाई जनचासो र प्रधानमन्त्रीको निर्देशनमा एकैपटक काम गर्न कठिन देखिन्छ, उनले भने, कोभिडका कारण विश्वव्यापी आर्थिक मन्दीले स्रोत साधन सुक्दै गएका छन्। यद्यपि, तरलताको समस्या छैन। यस्तो अवस्थामा उहाँले निजी क्षेत्र, कर प्रशासन र करदातालाई प्रोत्साहन गर्दै अघि बढ्नु आवश्यक हुन्छ। क्षत्रीका अनुसार अर्थशास्त्रका विज्ञभन्दा पनि अनुभवी अर्थमन्त्रीले काम गर्न सक्छ भन्ने सन्देश दिने अवसर पौडेललाई छ। योजना आयोगका पूर्व उपाध्यक्ष शंकर शर्माले नयाँ अर्थमन्त्रीको प्रमुख जिम्मेवारी भनेकै अर्थतन्त्रलाई व्यवस्थापन गर्नुपर्ने बताए। अहिल्यै आर्थिक वृद्धिदर बढ्ने सम्भावना छैन। कोरोना संक्रमण नियन्त्रणका लागि विभिन्न चरणमा सरकारले गरेको बन्दाबन्दी र निषेधाज्ञामा सबैभन्दा बढी प्रभावित अनौपचारिक क्षेत्रका व्यक्ति छन्। ३० लाखभन्दा अनौपचारिक क्षेत्रमा बेरोजगार छन्। सर्वप्रथम त सरकारले त्यस्ता समुदायलाई उकास्न राहत प्याकेज ल्याउनुपर्छ, शर्माले भने, दोस्रो भनेको स्रोत व्यवस्थापन हो। अहिले सरकारलाई वैदेशिक सहायता आइरहेकै छ। तर, आर्थिक गतिविधि नबढ्दा राजस्व उठ्न सकिरहेको छैन। वैदेशिक ऋण लिएर तलब भत्ता मात्रै खुवाउने, पुँजीगत खर्च नहुने हो भने समस्या आउँछ। उनका अनुसार कोभिडको मौका छोपी पूर्वाधार विकासमा अनियमितता धेरै भइरहेको छ। यसमा अनुगमन हुनुपर्छ। स्थानीय तह र प्रदेशमा संरचनागत आकार बढ्दै गएको छ। यसलाई नियन्त्रण गर्नुपर्ने देखिन्छ। धेरै ठूलो महत्वाकांक्षा राख्नुभन्दा आर्थिक व्यवस्थापन गर्दै अघि बढ्नु नयाँ अर्थमन्त्रीको चुनौती हो, उनले भने।"
सुरक्षा सहयोगमा शक्तिराष्ट्रको होड,"काठमाडौं : चीनले नेपाली सेना, नेपाल प्रहरी र सशस्त्र प्रहरीलाई विभिन्न तालिमका नाममा बर्सेनि आफ्नो मुलुकमा आमन्त्रण गरिरहेको हुन्छ। प्रहरीले चीनकै सहयोगमा डिजिटल रेडियो ट्रङकिङ सिस्टम चलाइरहेको छ। उपत्यकासँगै काभ्रे, कास्की र सिन्धुपाल्चोकका प्रहरीले हाईटेरा सेट चलाइरहेका छन्। उच्च प्रविधिको भनिएको उक्त सेट सञ्चालन र प्रविधि सहयोगमा पनि चीनकै लगानी छ। उक्त प्रविधि जडान गर्न चीनले प्रहरीलाई २ करोड ६० लाख युआन (करिब ४० करोड रुपैयाँ) सहयोग गरेको थियो। चीनले नै ३ अर्ब ६० करोड रुपैयाँ लगानीमा एकेडेमी (केन्द्रीय तालिम केन्द्र) बनाएर सशस्त्र प्रहरीलाई हस्तान्तरण गर्यो। तत्कालीन गृहमन्त्री माधव घिमिरेले नेपालचीनबीच सन् २०१३ जुन २५ मा उक्त सम्झौता गर्न भूमिका निर्वाह गरेका थिए। उसले उक्त सहयोगमार्फत तिब्बती शरणार्थी प्रवेश र सीमामा उनीहरूको प्रदर्शनमा कडाइ गर्न सशस्त्रको भूमिका खोजेको जानकार बताउँछन्। चिनियाँ राजदूत यु होङले एकेडेमी हस्तान्तरणका दिन ०७४ चैत ४ गते नेपालचीन सम्बन्ध थप उचाइमा पुगेको बताएकी थिइन्। त्यस्तै, भारतले पछिल्लो पटक नेपाल प्रहरीको एकेडेमी बनाउने प्रक्रिया थालेको छ। उसले काभ्रेको पनौतीमा एकेडेमी बनाउन पौने ९ अर्ब रुपैयाँ अनुदान दिने सम्झौता गरेको थियो। त्यसको ६ वर्षपछि परामर्शदाता नियुक्त गरिएको छ। भारतले प्रहरी एकेडेमी निर्माणमा एकलौटी ढंगले डीपीआर र परामर्शदाता नियुक्त गरेको छ। त्यो नेपालको हितमा छैन। सकेसम्म यस्ता सहयोग नलिनु नै राम्रो। सरकारको आफ्नै लगानी हुनुपर्छ, पूर्वमहान्यायाधिवक्ता युवराज संग्रौला भन्छन्, सुरक्षाजस्तो संवेदनशील क्षेत्रमा वैदेशिक सहयोग लिँदा सरकारले धेरै सोच्नुपर्छ। जे दिए पनि हचुवाका भरमा लिने सम्झौता गर्नु हुँदैन। चीनको स्वार्थ तिब्बती हिमचिमलाई रोक्नु नै हो। सरकारले नै सुरक्षा निकायलाई सम्पन्न गराउनुपर्छ। भारतले विशेषगरी नेपाल प्रहरीलाई धेरै सहयोग गर्दै आएको छ। संविधानसभाको पहिलो निर्वाचन ०६४ मा ८ सय ४ र संविधानसभाको दोस्रो चुनावमा ४ सय ४३ वटा सवारीसाधन सहयोग गरेको थियो। ती सवारी अझै सडकमा गुड्छन्। चीन र भारतपछि सुरक्षा अंगमा चासो दिनेमा अमेरिका देखिएको छ। उसकै सहयोगमा प्रहरी मुख्यालयभित्र रहेको कमान्ड सेन्टर ७ करोड ३३ लाख रुपैयाँमा बनेको हो। तत्कालीन दक्षिण एसिया तथा मध्य मामिला हेर्ने अमेरिकी सहायक विदेशमन्त्री रबर्ट ब्लेक उक्त सेन्टर उद्घाटन गर्न ०६७ मा नेपाल आएका थिए। अमेरिकी सहयोगमै प्रहरीले पोलिग्राम टेस्ट मेसिन प्रयोगमा ल्याइरहेको छ। झुटो बोलेको पत्ता लगाउने उक्त मेसिन चलाउन तालिम लिन नेपाल प्रहरीले एक जना अधिकृत अमेरिका पठाएको थियो। अन्तर्राष्ट्रिय गैरसरकारी संस्था (आईएनजीओ)ले सुरक्षाजस्तो संवेदनशील अंगमा पनि गैरकानुनी रूपमा सहयोग गरिरहेका छन्। बेलायत अन्तर्राष्ट्रिय सहयोग नियोग (डीएफआईडी)ले लेखापरीक्षण प्रणाली छलेर नेपाल प्रहरीलाई प्राविधिक सहयोग गरिरहेको छ। अर्थ मन्त्रालयका अनुसार डीएफआईडीले प्रहरीका लागि सन् २०१५ जनवरीदेखि हालसम्म ५ अर्ब ६१ करोड २७ लाख रुपैयाँ खर्च गरेको छ। उसले सन् २०२० डिसेम्बरसम्म थप १ अर्ब ७ करोड ६३ लाख रुपैयाँ खर्च गर्नेछ। प्राविधिक सहयोगका नाममा उसले ६ वर्षमा ४५ मिलियन जीबीपी (ग्रेटब्रिटेन पाउन्ड) अर्थात् ६ अर्ब ६८ करोड ९० लाख रुपैयाँ खर्च गर्नेछ। अधिकांश रकम प्रहरीका भवन, शौचालय बनाउनै खर्च भइरहेको छ। पूर्वमहान्यायाधिवक्ता संग्रौला वैदेशिक सहयोग स्वार्थकेन्द्रित हुने बताउँछन्। शक्ति राष्ट्रहरू नेपालमा आर्थिक, सामाजिक, राजनीतिकसँगै सामरिक प्रभाव पार्न खोज्छन्। कुनै पनि मुलुकले सुरक्षा निकायलाई दिने सहयोगमा स्वार्थ लुकेकै हुन्छ। त्यो सूचनाको पहुँच बढाउनै बढी केन्द्रित छ, संग्रौला भन्छन्, मैले २०६८ सालमै सरकारलाई सुझाव दिँदा नेपालका सुरक्षा निकाय प्रधानमन्त्रीको प्रत्यक्ष मातहतमा हुनुपर्छ भनेको थिएँ। तर, अहिलेसम्म भएको छैन। सुरक्षा सल्लाहकारसमेत छैनन्। प्रधानमन्त्रीसँग कुनै पनि देशसँग नबिक्ने सुरक्षा सल्लाहकार हुनुपर्छ। सेनामा पनि होडबाजी नेपाली सेनालाई अमेरिकी र चिनियाँ सहयोग धेरै देखिन्छ। अमेरिकी राजदूतले साढे २ अर्ब रुपैयाँबराबरका दुई स्काई ट्रक २०७६ पुस २ मा नेपाली सेनालाई हस्तान्तरण गरेका थिए। उक्त स्काई ट्रक विपद व्यवस्थापन, आपतकालीन उद्धार तथा राहत सामग्री ओसारपसार गर्न प्रयोग हुने सेनाको दाबी छ। अमेरिकाले पछिल्ला पाँच वर्षमा मात्रै सेनालाई विभिन्न शीर्षकमा ५ अर्बको सहयोग गरेको छ। हवाईजहाज, सञ्चारका साधन, बम निष्क्रिय गर्ने साधन, हेभी र लाइट सवारीसाधन, ढुंगा, हतियार, विस्फोटक पदार्थ, संयुक्त राष्ट्रसंघअन्तर्गत शान्ति स्थापनार्थ चाहिने आर्मोरेट पर्सनल क्यारियर (एपीसी)लगायत सामान सेनाले सहयोग स्वरुप लिँदै आएको छ। उपप्रधानमन्त्री ईश्वर पोखरेलले ०७६ मा चीन भ्रमणमा गएका बेला साढे २ अर्ब रुपैयाँको सैन्य सामग्री सहयोगसम्बन्धी सम्झौतामा हस्ताक्षर गरे। चीनले मात्रै पनि पछिल्लो पाँच वर्षमा नेपाली सेनालाई ११ अर्ब ९८ करोड रुपैयाँबराबरको विभिन्न सामग्री हस्तान्तरण गरेको सैनिक मुख्यालय स्रोतले जनाएको छ। पूर्वगृहसचिव सूर्यप्रसाद सिलवाल सुरक्षा निकायमा वैदेशिक अनुदान आउँदैमा डराउनु नपर्ने बताउँछन्। तर, दातालाई सूचना पहुँचबाट टाढै राख्नुपर्ने सिलवालको धारणा छ। विदेशीले आफ्नो स्वार्थबिना सहयोग गर्दै गर्दैनन्। कतिपय दाताले आफ्नो मुलुकको नाम राख्नकै लागि भए पनि सहयोग गर्दै आएका छन्। आफ्नै एप्रोच लिएर सहयोग गर्न आउनेसम्म छन्, पूर्वसचिव सिलवाल भन्छन्, हाम्रो आन्तरिक सूचना चुहावट हुन सक्ने संवेदनशील स्थानमा दाताले सहयोग गर्छु भन्यो भने त्यो रोक्नुपर्छ। अमेरिकाले मै गृहसचिव भएका बेला त्रिभुवन अन्तर्राष्ट्रिय विमानस्थलमा सूचना प्रविधिसँग सम्बन्धित सफ्टवेयर राखिदिन्छौं भन्यो। केही अधिकारी मलाई भेट्नै आए। मैले हुन्न भनें। त्यो हिम्मत राख्न सक्नुपर्छ। नेपाल प्रहरीका पूर्वडीआईजी हेमन्त मल्ल ठकुरी केही वर्षयता भारत, चीन र अमेरिकाले नेपालको सुरक्षा निकायमा लगानीको खोलो बगाएको बताउँछन्। छिमेकी मुलुकको पहिलो प्राथमिकता सुरक्षामा रहने गरेको मल्लको बुझाइ छ। भारतले जहिल्यै संयुक्त सुरक्षा बैठकमा आतंकवाद र जाली नोट (नक्कली भारु)को विषयमा नेपाल संवेदनशील होस् भन्ने चाहन्छ। भारतका आतंकवादी र जाली नोटका कारोबारी नेपालमा लुकीछिपी बसेको सूचना दिन भारतले गम्भीर ध्यानाकर्षण गराउँदै आएको पनि हो। यी सूचनाको पहिलो पहुँच सुरक्षा निकायसँगै हुने हो, उनी भन्छन्, अर्कोतर्फ भारतले नेपालमा कलेज, विद्यालय, बाटोघाटो, पुल पनि बनाइदिएका छन्। केही सहयोगलाई सकारात्मक पनि लिनुपर्छ। चीनले तिब्बती शरणार्थीको मुद्दालाई उठाइरहेको हुन्छ। चिनियाँ नागरिकले चीनकै आर्थिक वित्तीय क्षेत्रलाई असर गर्ने गरी अपराधीहरू नेपालमा सलबलाउन थालेपछि चीनले वित्तीय अपराध र साइबर क्षेत्रमा समेत विशेष चासो राख्दै आएको छ। उनका अनुसार अमेरिकाले चीनकै गतिविधिका सूचनामा पहुँच राख्न गोप्य रूपमा सुरक्षा निकायलाई प्रभाव पार्न खोज्छ। यसमा सुरक्षा निकाय दुई कुरामा जोगिनुपर्ने देख्छु। पहिलो, विगतमा सरकारको जानकारीबिना पनि विदेशी सहयोग लिएर धेरैले फाइदा लिए। अब त्यसलाई रोक्नुपर्छ। दोस्रो कुरा विदेशीले सुरक्षा एजेन्सीको कुन सेक्टरमा लगानी गर्दा राष्ट्रलाई हानि हुँदैन भनेर सरकारले पहिचान गरिदिनुपर्छ। त्यस्तो गाइडलाइन कसैले दिँदैनन्, उनी भन्छन्, सकेसम्म कुनै पनि प्रविधिमा सहयोग लिँदा नेपालका भित्री कुरामा उनीहरूको पक्कड नहोस् भनेर विचार गर्नुपर्छ। राजनीतिक पहुँच बढाउन पनि विदेशीले सुरक्षा निकायमा सहयोग बढाउने गरेको उनको ठम्याइ छ। सर्त स्वरूपको सहयोग स्वीकार गर्दैनौँ  प्रदीप ज्ञवाली, परराष्ट्रमन्त्री सरकारले राज्यका सुरक्षा निकायको आधुनिकीकरण र क्षमता विकासमा निरन्तर लगानी गर्दै आएको छ। जति पनि आवश्यकताका साधन छन् त्यसलाई सरकारले पूर्ति गर्दै आएको छ। क्षमता विकासका लागि विभिन्न समकक्षी सुरक्षा निकाय र मित्रराष्ट्रसँग अनुभव आदानप्रदान भइरहेका छन्। असल अभ्यास सिक्ने कुरालाई अन्यथा लिन हुँदैन। नेपालमा विशेषगरी दुई सेक्टरमा सहयोग हुँदै आएको छ। एउटा विपद् व्यवस्थापन र अर्को संयुक्त राष्ट्रसंघले दिने शान्ति मिसन। नेपाल विपद् व्यवस्थापनको उच्च जोखिममा छ। फ्रन्टलाइनमा सुरक्षाकर्मी छन्। सेना र सशस्त्र नै अगाडि छ। हामीले विकसित देशको अनुभवबाट सिक्नुपर्छ। नेपाली सेनाको हकमा शान्ति मिसनमा नेपालको राम्रै प्रोफाइल छ। नेपाल पाँचौं उत्कृष्ट स्थानमा छ। त्यसलाई सरकारले सहज ढंगले लिएको छ। कतै नेपालको आन्तरिक सुरक्षामै प्रभाव त पर्दैन भन्ने चासो स्वाभाविक हो। यसतर्फ सरकार सजग छ। राष्ट्रहित अनुकूल मात्रै सहायता स्वीकृत गर्छौं। सर्तस्वरूप प्राप्त सहयोग लिँदैनौँ। अहिले भएको सहयोग निःसर्त हो। अहिलेको अन्तरनिर्भर विश्वमा एक्लै बढ्न सक्दैन। के कुरामा लिने र नलिने प्रस्ट गाइडलाइन सरकारसँग छ।"
परिवर्तित शिक्षा,"विज्ञहरू देशका बहुमूल्य बौद्धिक सम्पत्ति हुन्। विज्ञताका लागि देशले स्रोत र साधनको लगानी गरेको हुन्छ भने व्यक्ति स्वयंको जीवनको अमूल्य समय र परिश्रम लगानी भएको हुन्छ। आफ्नो विज्ञतालाई देशको उन्नयनका लागि उपयोग गर्नु विज्ञको नैतिक र नागरिक जिम्मेवारी हो। हाम्रा विज्ञहरू सदावहार किसिमका छन्। समस्या हल गर्न विज्ञहरूका विचारमा कहिल्यै पनि एकता भएको पाइँदैन। जसले गर्दा समस्याको सहज निकास निस्कन सक्दैन। भ्रम बढेर जान्छ। अन्योलता झन् थपिन्छ। शिक्षाविद्हरू आफैं पक्षप्रतिपक्षका रूपमा प्रस्तुत हुन्छन्। विषयलाई न्यूनतम सहमतिका आधारमा सहजीकरण गर्नुपर्नेमा जटिलता थप्न सफल हुन्छन् विज्ञहरू। समयअनुसार आर्जन गरेका ज्ञान वा विज्ञता परिष्कृत हुनुपर्छ भन्ने जानेका छन् तर हुँदैनन्। आफूलाई गतिशील बनाइराख्न सकेका छैनन्। परिवर्तित समयअनुसार विज्ञता निखार्दै आफूभन्दा माथि उठेर सही सल्लाह र विचार सम्प्रेषण गर्नुपर्छ। अरूका सही विचारको कदर गर्दै वैचारिक एकता निर्माण गर्नुपर्छ। शिक्षाविद्हरू व्यावहारिक र उच्च प्रजातान्त्रिक आचरण भएको हुुनुपर्छ। सरकारी भूमिका सरकार सेवक हो, संरक्षक हो देशका भाषा, धर्म, कला, सांस्कृतिक र बालबालिकाको अनि समग्र नागरिकको। सरकार पथ प्रदर्शक हो सही योजना र निर्णयको। स्रोत र साधनको। सरकार देशको समआदरणीय व्यवस्था हो। सरकारले जनताउपर शासन गर्ने सोच पुरातन प्रवृत्ति हो। निरंकुशताको अवशेष हो। मानवीय विकृति हो। दिग्भ्रमित मनुवाहरूको संगठन हो। सरकार आफ्नै संयन्त्रको घेरामा रुमलिने बन्दी होइन, स्वतन्त्रताको प्रतीक हुनुपर्छ। थुनुवा बन्दीजस्तो सुरक्षा घेरामा मात्र बस्न सक्ने होइन, जनताका घरदैलोमा पुग्न सक्ने हुनुपर्छ। सरकार आलोचना र घृणाको पात्र होइन। प्रशंसनीय, आदरणीय र अनुसरणीय हुन सक्नुपर्छ। परिवर्तित समयको सन्दर्भमा शिक्षामा सरकारको कार्यशैली त्रुटिपूर्ण रह्यो। एकपछि अर्काे गल्ती र गल्ती ढाकछोप गर्न झनै थुप्रै गल्ती गर्दै गयो। रोकिएको छैन। क्रम जारी नै देखिन्छ। परिवर्तन कसैले चाहेर वा नचाहेर राकिने प्रक्रिया होइन। सबैलाई थाहा छ तर सोअनुरूप तयारी नगर्दा अवसरलाई उचित उपयोग गर्न नसकिने हुन्छ। सरोकारवालाको सहभागितामा योजना र निर्णय गर्ने शैलीलाई इमानदारीपूर्वक अभ्यास गर्न सके शिक्षा क्षेत्रका तमाम समस्या सहज किसिमले निराकरण हुन्छन्। संघले प्रदेश, प्रदेशले स्थानीय र स्थानीयले आम अभिभावक र विद्यार्थीलाई शिक्षासँग प्रत्यक्ष रूपमा जोड्नैपर्छ। यसले गर्दा अपनत्वको भावना मजबुत हुन्छ। शिक्षाकर्मीको भूमिका ज्ञान, सीप र रुचिका आधारमा मानिसले जीवनकर्मका रूपमा कुनै न कुनै पेसा अपनाएका हुन्छन्। सबै पेसाका मूलभूत कुरा समान हुन्छन्। जस्तैः सेवा, आयआर्जन, उत्तरदायित्व, जवाफदेहिता, नैतिकता आदि। शिक्षा क्षेत्र अन्यभन्दा बढी संवेदनशील र महत्वपूर्ण भएकाले यस कर्ममा संलग्न व्यक्तित्वहरू बढी सजग, सहज र सरल हुनुपर्छ। शैक्षिक उपलब्धिका लागि शिक्षाकर्मीको भूमिका सबैभन्दा महत्वपूर्ण हुन्छ। शिक्षक सम्पूर्ण रूपमा निरपेक्ष हुनुपर्छ। शिक्षकको प्रभाव व्यक्तिको जीवन शैलीमा पर्नैपर्छ। अधिकांश शिक्षाकर्मीहरूले शिक्षाको मूल मर्म बुझ्न सकेको देखिँदैन। परिवर्तनलाई आत्मसात गर्न सकेको पाइँदैन। अझै दिग्भ्रमित छन्। कोही कमजोर भएर त कोही आवश्यकताभन्दा बढी जानकार भएर। उदाहरणका रूपमा विभिन्न राजनीतिक दलमा संलग्न भई आफ्नो मूल पेसा कर्मलाई नजरअन्दाज गर्नु, सुसंस्कृत समाज निर्माणका लागि असल भूमिका निर्वाह गर्न नसक्नु। तुच्छ आर्थिक फाइदाका लागि गैरशैक्षिक क्षेत्रमा अमूल्य समय खेर फाल्नु। पेसाप्रतिको न्यूनतम उत्तरदायित्व तनमनका साथ निर्वाह गर्न नसकेकाले परिवर्तित अवस्थाको वास्तविक लाभ हुन सकेको छैन। शिक्षाकर्मीले यस क्षेत्रको गरिमा अक्षुण्ण राख्न पेसाको मर्मअनुसार इमानदारीका साथ कर्म गर्नैपर्छ। विद्यार्थीलाई केन्द्रमा राखी शैक्षिक सेवा प्रवाह गर्नुपर्छ। आफूलाई अध्ययनशील र गतिशील बनाई परिवर्तनलाई समाजमा स्थापित गर्न अग्रणी भूमिका निर्वाह गर्नुपर्छ। शिक्षाकर्मीले समाजलाई गतिशील बनाउने अग्रदूतका रूपमा महत्वपूर्ण भूमिका निर्वाह गर्नैपर्छ। अभिभावकको भूमिका शिक्षाको आधारभूत पक्ष अभिभावक हुन्। शिक्षाको प्रारम्भ अभिभावकबाट हुन्छ। अभिभावक केन्द्रीय भूमिकामा हुन्छन्। व्यक्तिले जीवन व्यक्तिले जीवनको आवश्यक ज्ञान, व्यवहार र सीप आफ्ना अभिभावकबाट आर्जन गरेका हुन्छन्। अबोध बालबालिकालाई अभिभावकले विद्यालयका लागि सक्षम विद्यार्थी उपलब्ध गराउँछ। माया, प्रेम, स्नेह, सद्भावजस्ता महत्वपूर्ण मानवीय गुणको अवधारणा अभिभावकको संलग्नतामा विकास भएको हुन्छ। अभिभावकीय शिक्षाको सानोभन्दा सानो कमजोरीले पनि मानिसलाई जीवनभर नकारात्मक असर गर्छ। आफ्ना सन्तानलाई सर्वाधिक उच्च किसिमको लालनपालन गर्ने इच्छा तमाम मातापिताको हुन्छ। सोहीअनुरूप गर्ने गर्छन्। यसै क्रममा जानीजानी वा अन्जानवश हुने गरेका कमीकमजोरीले सिर्जना गरेका समस्या मानिसको सामाजिक जीवनलाई नराम्रोसँग प्रभावित गरेका छन्। अधिकांश अभिभावकले उमेरअनुसारको व्यवहार गर्न नसक्नु, मायाप्रेमका नाममा निरंकुश हुनु, बालबालिकालाई स्वतन्त्र हुन नदिनु, स्वाभाविक मानसिक विकासमा हस्तक्षेप गर्नु, आफ्ना कमीकमजोरीबाट नकारात्मक प्रभाव पार्नु, समयसापेक्ष हुन नदिनु, यथार्थमा परिवर्तन आत्मसात गर्न नदिनुजस्ता क्रियाकलाप शैक्षिक विकासका लागि घातक प्रमाणित भएका छन्। अभिभावकले बालबालिकालाई नैतिकवान्, कर्मठ, निर्भीक, स्वतन्त्र, जागरुक, आत्मविश्वासी र आत्मनिर्भर हुन आरम्भदेखि नै अभ्यस्त बनाउनुपर्छ। अनावश्यक चिन्ता र घमन्डको कुचक्रमा पर्न दिनु हुँदैन। यथार्थ मूल्यांकनमा विश्वास गर्नुपर्छ। अस्वाभाविक अपेक्षाबाट टाढा हुनुपर्छ। माया र मोहका नाममा संवेगात्मक विषपान गराउनुभएन, जुन अहिले व्याप्त छ। अधिक प्राकृतिक जीवनयापनका लागि निरन्तर प्रोत्साहन गर्नुपर्छ। परिवर्तन जीवन र जगत्को सुन्दर पक्ष हो। अँगाल्नुको विकल्प हुँदैन। विद्यार्थीको भूमिका विद्यार्थी विभिन्न उमेर र समूहका भएकाले तिनीहरूका सोच, विचार र आवश्यकता फरकफरक हुन्छन्। विद्यार्थीको स्वाभाविक विकासक्रमलाई शिक्षाले सम्बोधन गर्नुपर्छ। वालिग विद्यार्थीले शिक्षालाई गतिशील र समयसान्दर्भिक बनाउन महत्वपूर्ण भूमिका खेल्न सक्छ। शिक्षाको केन्द्रविन्दु विद्यार्थी भएकाले उनीहरूका इच्छा र अपेक्षालाई मुख्य विषयका रूपमा लिइन्छ। विद्यार्थीका इच्छा र अपेक्षा स्पष्टरूपमा मुखरित हुन सकेको देखिँदैन। एक प्रकारको अन्योल र भ्रमित भएको अवस्था देखिन्छ। पढाइ, लेखाइ आफ्नै ज्ञान, सीप र व्यक्तित्व विकासका लागिभन्दा पारिवारिक जिम्मेवारी अथवा अभिभावकले अह्राएको कामका रूपमा बुझेका छन्। यस किसिमको अवधारणाले सिकाइको परिधिलाई साँघुरो बनाइदिएको छ। फलस्वरूप व्यक्ति, परिवार, समाज र देशको शैक्षिक उद्देश्य प्राप्त हुन सकेको छैन। बालिग विद्यार्थीले सिकाइ व्यक्ति स्वयंका लागि हो भन्ने अवधारणा समयमै अवलम्बन गर्नुपर्छ। पाठ्यक्रमअनुरूपको अध्ययन र सिकाइ जीवनमा सिक्नैपर्ने विषयवस्तुमध्येको एउटा अंश मात्र हो। अन्य महत्वपूर्ण विषयको अध्ययन र सिकाइ पाठ्यक्रमको घेराबाहिर हुन्छ भन्ने हेक्का पनि राख्नैपर्छ। समय, समाज, सहज असहज परिस्थिति, जीवनमा अकस्मात आइपर्ने समस्या, उपयुक्त समाधान, योजना, निर्माण, निर्णय गर्ने शैली, नेतृत्व शैली, संवेग व्यवस्थापन आदिसम्बन्धी यथार्थपरक सिकाइ र सीपको विकास पाठ्यक्रमको घेराबाहिर स्वतन्त्र किसिमले हुन्छ। यी सिकाइ सीपले मात्र व्यक्तिको जीवनले सही दिशानिर्देश पाउँछ। यसर्थ विद्यार्थी गतिशील र जागरुक हुनैपर्छ। गतिशील विद्यार्थीले परिवर्तित शिक्षाको संवाहकका रूपमा महत्वपूर्ण भूमिका निर्वाह गर्नुपर्छ। शिक्षा व्यक्तिको नैसर्गिक अधिकार एवम् संविधानतः मौलिक अधिकार हो। यसलाई मात्र कर्मकाण्डी तथा जसोतसो कर्तव्य निर्वाहका रूपमा लिनु महाभूल हुनेछ। वर्तमान समयको शिक्षामा जरो गाडिएर बसेका समस्याहरू समयले स्वाभाविक रूपमा समाधानतर्फ उन्मुख गराइदिएको छ। पाठ्यक्रम, मूल्यांकन, शिक्षण सिकाइ प्रक्रिया सरकारशिक्षकअभिभावक विद्यार्थी सम्बन्ध आदि सवै परिवर्तन भएका छन्। अतः परिवर्तित समयको परिवर्तित शिक्षाले सृजना गरेका अवसरलाई फराकिलो सोचका साथ सबै सरोकारवाला सहभागिताका आधारमा उपयोग गर्नु, सर्वाधिक श्रेयस्कर हुन्छ। परिवर्तनलाई नजरअन्दाज गरी एक्लाएक्लै तनातान गर्नु बर्बादीलाई निमन्त्रण दिनुसरह हुन्छ। सरकार, शिक्षाकर्मी, अभिभावक र विद्यार्थी सबै एकजुट भई परिवर्तित शिक्षालाई प्रवर्धन गरौं।"
