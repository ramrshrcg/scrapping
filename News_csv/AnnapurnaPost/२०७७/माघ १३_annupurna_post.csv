शीर्षक,विवरण
शिशुले बाँच्न पाउनुपर्छ,"मुलुकमा अझै पनि यस्ता बस्ती छन्, जहाँ बाटोमा हिँड्दै गर्दा बच्चा जन्मिन्छन्। स्वस्थ जन्मे पनि ती बच्चाले उचित स्याहार नपाएर बाटोमै मृत्युवरण गर्न बाध्य हुन्छन्। सग्लो जन्मेका बच्चा पर्याप्त हेरचाहको अभावमा मर्नुपर्ने अवस्था आउनु आधुनिक समाजमा कल्पना पनि गर्न नसकिने घटना हो। तर हिमाली जिल्लाका वस्तीमा यस्ता समस्या सामान्य लाग्छन्। सुरक्षित मातृत्व र शिशुको सुरक्षा तथा हेरचाहका लागि सरकारी तथा गैरसरकारी क्षेत्रबाट करोडौं रुपैंयाँ लगानी भइरहेको छ। तर यी क्षेत्रका महिलाका लागि कुनै पनि कार्यक्रम प्रभावकारी बन्न सकेका छैनन्। अकालमै बच्चाको निधन हुनुमा हिमाली जिल्लामा मुख्यगरी दुइटा समस्याले भूमिका खेलेको देखिन्छ। चिसो मौसममा हिउँ छल्न यहाँका गाउँले हरेक वर्ष दुईतीन दिनसम्म हिँडेर न्यायो गाउँतिर लाग्छन्। परिवारमा रहेका सम्पूर्ण सदस्यको साथमा गोठका भेंडा, च्यांग्रालगायतका पशुसमेत लिएर उनीहरू उच्च भेगबाट तल्लो वस्तीतिर झर्छन्। बीच बाटोमै बास बस्नुपर्दा धेरै महिलाले त्यहीं बच्चा जन्माउँछन्। चिसोबाट ज्यान धान्नसमेत मुस्किल परिरहेको बेलामा त्यतिखेर न नवजात शिशुले उचित स्याहार पाउँछ न त आमाले पर्याप्त पोषण तत्व पाउँछन्। यही समस्याका कारण धेरैजसो शिशु र कहिलेकाहीं आमाकै ज्यान जाने गरेको छ। आफ्नै गाउँमा सुरक्षित घर भइदिएको भए र घरभित्रै बस्न पाउने अवस्था हुने हो भने यी अबोध बच्चाले अनाहकमै ज्यान फाल्नुपर्ने थिएन। यस विषयमा सरोकारवालाको ध्यान गएको पाइँदैन। धेरै बच्चा पाउने चलनका कारण यी क्षेत्रका महिला तथा पुरुषले गर्भाधानका सुरक्षित उपायसमेत अपनाउन सकेका छैनन्। अकालमा ज्यान जानुको अर्को मुख्य समस्या यो पनि हो। विना योजना बच्चा जन्मने हुनाले कुन समयमा बच्चा जन्माउने र कुन मौसममा नजन्माउने भन्नेबारे यहाँका मानिसलाई सोच्ने फुर्सदै हुँदैन। पर्याप्त चेतनाको अभावमा यस्तो अवस्था आएको हो। हरेक वर्ष राज्यको लगानी बढिरहने तर लक्षित समुदायसम्म पुग्न नसक्नु दुःखद हो। पोषणयुक्त, स्वस्थ र सन्तुलित खाना पाएर हुर्कन पाउनु हरेक बालबालिकाको अधिकार हो। उनीहरूको अधिकारको क्षेत्रमा दर्जनौ राष्ट्रिय तथा अन्तर्राष्ट्रय गैरसरकारी संस्थाले पैरवी गरिरहेका छन्। बच्चा हुर्कनै नपाई जन्मेबित्तिकै मर्नुपर्ने अवस्थाले यी संस्थाको कार्यशैलीलाई गिज्याइरहेको छ। यो अवस्थाले बालबालिकाको क्षेत्रमा भएको लगानीको सही सदुपयोग हुन नसकेको प्रष्ट हुन्छ। यो कठिन अवस्थाको अन्त्य नभएसम्म स्वस्थ समाजको कल्पना गर्न सकिँदैन। पहिलो कुरा त सुरक्षित गर्भधान र बच्चा जन्माउन उपयुक्त समयको विषयमा यी क्षेत्रका महिला तथा पुरुषलाई पर्याप्त चेतना दिनु जरुरी छ। विनायोजना बच्चा जन्माउने परिपाटी अन्त्य गर्न यस क्षेत्रमा क्रियाशील संस्थाबाट अभियान सञ्चालन गर्नु पनि त्यत्तिकै जरुरी छ। संस्कारको रूपमा धेरै बच्चा जन्माउने प्रचलनमा सुधार गर्न यी संस्थाको भूमिका प्रभावकारी बनाउनु आवश्यक छ। महत्वपूर्ण पक्ष भनेको सुरक्षित गर्भाधानका लागि पर्याप्त सेवा सुविधासहित गाउँमै स्वास्थ्यचौकी स्थापना गर्न आवश्यक छ। गर्भवती महिलाले नियमित स्वास्थ्य परीक्षण गर्न पाउने सुविधा गाउँमै पुर्याउन जरुरी छ। अस्पताल तथा स्वास्थ्य चौकीमा पर्याप्त उपकरण, जनशक्तिलगायत यो पक्षसँग सम्बन्धित सम्पूर्ण व्यवस्था गरिनुपर्छ। हरेक नागरिकलाई निःशुल्क प्रदान गरिनुपर्ने संविधानप्रदत्त आधारभूत स्वास्थ्य सेवाको अधिकारबाट बञ्चित गरिनुहुन्न। अप्ठ्यारोमा परेका नागरिकको अभिभावकको भूमिका राज्यले वहन गर्नुपर्छ।"
मुग्लिनपोखरा सडक विस्तार : पूर्वी खण्ड चिनियाँलाई,"काठमाडौं : पृथ्वी राजमार्गको मुग्लिनपोखरा सडक विस्तार प्रक्रिया अघि बढेको छ। मुग्लिनपोखरा सडक खण्डअन्तर्गतको आबुखैरेनीजामुन्ने खण्डको निर्माण चाइना कम्युनिकेसन कन्स्ट्रक्सनले पाउने भएको छ। चिनियाँ कम्पनीले ६ अर्ब २१ करोड ३१ लाख १३ लाख रुपैयाँमा मुग्लिनपोखरा सडकअन्तर्गतको पूर्व खण्ड आँबुखैरनीजामुने सडक निर्माणको जिम्मा पाउने भएको हो। सडक विभाग र चिनियाँ कम्पनीबीच सडक निर्माणका लागि सम्झौता हुने क्रममा रहेको मुग्लिनपोखरा सडक आयोजनाको पूर्वी खण्डका प्रमुख नगेन्द्र सुवेदीले जानकारी दिए। पर्फमेन्स ग्यारेन्टी गर्ने म्याद माघ १४ गतेसम्म छ, सुवेदीले भने, पर्फमेन्स ग्यारेन्टीबापतको रकम बैंकमा जम्मा गरिसकेपछि ठेक्का सम्झौता मिति तय गरिनेछ। सडक विभाग आयोजना निर्देशनालय (एडीबी)ले पहिलो चरणमा मुग्लिनपोखरा सडक खण्डअन्तर्गतको आँबुखैरेनीपोखरा खण्ड निर्माण प्रक्रिया अघि बढाउन खोजेको हो। मुग्लिनपोखराको दूरी करिब ९३ किमि छ। जसमा आँबुखैरेनीपोखराको लम्बाइ ८६६ किमि छ। निर्देशनालयले आँबुखैरेनीपोखरा सडकलाई दुई खण्डमा विभाजन गरेको छ। आँबुखैरेनीजामुने (४१४५ किमि) पूर्वी खण्ड र जामुनेपोखरा (४५ किमि) रहेको छ। जामुनेपोखरा खण्ड विस्तारका लागि निर्माण व्यवसायीको आवेदन मूल्यांकनको क्रममा छ। यो खण्डको मूल्यांकन अन्तिम चरणमा पुगेको छ। मुग्लिनआँबुखैरनी खण्ड करिब ७ किमिको विस्तृत परियोजना प्रतिवेदन (डीपीआर) निर्माणकै क्रममा छ। निर्देशनालयले एडीबीको सहुलियत ऋणमा मुग्लिनपोखरा सडकखण्ड विस्तार गर्दै छ। डेढ लेनको ९३ किलोमिटर सडकलाई चार लेनमा विस्तार गरिनेछ। निर्देशनालयले उक्त सडकलाई दुई चरणमा विस्तार गर्दै छ। पहिलो चरणमा आँबुखैरेनीपोखरा र दोस्रो चरणमा मुग्लिनआँबुखैरेनी विस्तार गरिनेछ। मुग्लिनआँबुखैरेनी सडक खण्डको विस्तृत परियोजना प्रतिवेदन (डीपीआर) तयार हुने क्रममा छ। यस खण्डमा ६७ मेगावट क्षमताको मस्र्याङ्दी जलविद्युत् गृह छ। सडक विस्तार गर्दा जलविद्युत् गृहमा क्षति पुग्ने थियो। जलविद्युत् गृहलाई सुरक्षित राख्न निर्देशनालयले मस्र्याङ्दी नदीको अर्को किनारबाट सडक विस्तार गर्ने गरी डीपीआर तयार पारिरहेको छ। रेखांकन परिवर्तन गर्न मन्त्रिपरिषद्ले २०७५ चैतमा स्वीकृति प्रदान गरेको थियो। डीपीआरको जिम्मा कोरियाली परामर्शदाता एमएमएम ग्रुपले प्राप्त गरेको छ। आँबुखैरेनीमुग्लिन खण्डको डीपीआर पनि एमएमएम ग्रुपले पूरा गरेको हो। पोखरामुग्लिन सडकखण्डको भौगोलिक बनावट र जनघनत्वलाई आधार मानेर सडक चौडा निर्धारण गरिने डीपीआरमा उल्लेख छ। घनाबस्ती भएको स्थानमा सडकको चौडाइ ४१ मिटरसम्मको हुनेछ। विस्तारित सडक दुवैतर्फ ७७ मिटरको हुनेछ। एउटा लेन साढे तीन मिटर लामो हुन्छ। मुख्य सडकलाई एकअर्काबाट छुट्ट्याउन तीन मिटरको डिभाइडर निर्माण गरिनेछ। आकस्मिक अवस्थामा सवारी रोक्न साढे दुई मिटरको सोल्डर हुन्छ। सडकको दुवैतर्फ ६६ मिटरको सर्भिस लेन हुन्छ। ढल व्यवस्थापन गर्न दुवैतर्फ दुई मिटर छुट्ट्याइएको हुन्छ। पैदल यात्रुका लागि एकएक मिटरको फुटपाथ हुन्छ। सर्भिस लेन र मुख्य सडक छुट्ट्याउन ०७५ मिटरको पर्खाल बनाइनेछ। खुला ठाउँ र पहाडी बस्ती भएको स्थानमा सडक १८ मिटरसम्मको हुनेछ। यी स्थानमा सर्भिसलेन र ढल निर्माण गर्नु नपर्ने भएकाले सडकको चौडा सानो हुनेगरी डिजाइन गरिएको निर्देशनालयले जनाएको छ।"
"वैदेशिक रोजगारी : कोमामै छन् २५ नेपाली, स्वदेश फर्काउने पहल असफल","काठमाडौं : झापा बिर्तामोडका प्रकाश गुरुङ अर्धचेत अवस्था (कोमा)मा सात वर्षसम्म साउदी अरबमै बस्न बाध्य भए। प्रकाश दैलेख ओभरसिजमार्फत ०६८ मा समी अल मुसराफ रिक्रुमेन्ट कम्पनीमा काम गर्न गएका थिए। त्यहाँ दुई वर्ष काम गरेपछि तलब राम्रो नभएको र लोडअनलोडको काम गर्न समस्या भएको भन्दै भागेर अर्को कम्पनीमा गए। त्यहीबेला बिरामी परेका उनी परिवारसँग सम्पर्कविहीन भएका थिए। उनलाई ०७० कात्तिक ८ मा थदिक जनरल अस्पतालमा भर्ना गरियो। गम्भीर प्रकृतिको म्यानेन्जाइटिस रोगले थलिएका उनी अर्धचेत (कोमा)मा पुगेका हुन्। उनी त्यहाँ गैरकानुन तवरले बसे पनि अस्पतालले भर्ना गरी इमर्जेन्सी सेवा दिएको थियो। कम्पनीले खर्च व्यहोर्न अस्वीकार गरे पनि अस्पतालले उनको उपचार गरेको थियो। परिवारले धेरै खोजी गरेपछि मात्रै आफन्त र साथीभाइले उनको अवस्था थाहा पाएका थिए। उनलाई गैरआवासीय नेपाली संघको सहयोगमा यसपटक दसैंका बेला स्वदेश ल्याइएको छ। उनलाई काठमाडौंबाट गाडीमा असहज भएपछि जहाजमै राखेर घर लगिएको थियो। वर्षौंदेखि अलपत्र अवस्थामा रहेका प्रकाश दसैंकै दिन घर आइपुगेपछि परिवारमा खुसी छाएको भाउजू शान्ति गुरुङले बताइन्। घरमै मसाज गरेर ठीक हुँदै छ, शान्तिले अन्नपूर्ण पोस्ट्सँग भनिन्, समयसमयमा सुविधासम्पन्न अस्पतालमा लैजाने गरेका छौं। डाक्टरको सल्लाहअनुसार घरमै उपचार हुँदा सुधार भइरहेको उनले सुनाइन्। पहिले आँखा बन्द थियो, उनले भनिन्, अहिले खुलेको छ। लठ्ठी टेकेर हिँडडुल गर्नुहुन्छ। प्रकाश विस्तारै हिँड्न सक्ने भए पनि अझै बोल्न सक्ने भएका छैनन्। वैदेशिक रोजगार बोर्डका अनुसार रोजीरोटीकै लागि परदेश पुगेका तीन महिलासहित २५ जना कोमा (अचेत अवस्था)मा विदेशमै छन्। सरकारले कार्यविधि बनाएर त्यस्ता व्यक्तिलाई दुई वर्षदेखि फर्काउन पहल गरे पनि सफलता मिलेको छैन। श्रम, रोजगार तथा सामाजिक सुरक्षा मन्त्रालयले विभिन्न मुलुकमा कोमामा उपचाररत नेपालीलाई स्वदेश ल्याएर सुविधासम्पन्न अस्पतालमा उपचार गराउने निर्णय गरेको थियो। तर, निर्णय कार्यान्वयन गर्न समस्या परेको बोर्डले जनाएको छ। बोर्डका अनुसार कतारमा ९, साउदीमा ५, कुवेत र बहराइनमा ४४, र ओमान, यूएई, जापानमा ११ जना कामदार कोमामा छन्। बोर्डका उपसचिव दीनबन्धु सुवेदीले कार्यस्थलमा दुर्घटनामा परी कोमामा पुग्ने गरेको बताए। त्यस्ता नेपाली फर्काउन गृहकार्य भए पनि प्राविधिक कारणले समस्या भएको उपसचिव सुवेदीको भनाइ छ। औसत दैनिक १ हजार ५ सय नेपाली वैदेशिक रोजगारीमा जान्छन्। कोरोना भाइरस महामारीले केही प्रभावित भए पनि जाने क्रम रोकिएको छैन। तर, धन कमाएर सुखसयलमा जीवन बिताउने सपना साँचेर बिदेसिने नेपालीमध्ये दैनिक तीन जना शव बनेर बाकसमा फर्किन्छन्। कतिपय अंगभंग भएर वैदेशिक रोजगारीको खोट लिएर आउँछन्। वैदेशिक रोजगारीका क्रममा कोही नेपाली अंगभंग तथा मृत्यु भए बोर्डले कोषबाट ७ लाख रुपैयाँ सहायता दिन्छ। तर, गैरकानुनी हैसियतमा रहेका, अवैध बाटोबाट विदेश गएका, श्रम स्वीकृतिको अवधि सकिएकाहरूको हकमा लागू हुँदैन। गैरआवासीय नेपाली संघका उपाध्यक्ष डा बद्री केसीले वैदेशिक रोजगारीमा रहेका कामदार अंगभंग भई काम गर्न बाध्य हुने गरेको बताए। कतिपय कामदार कोमामा छन्, संघको वैदेशिक रोजगार तथा कल्याणकारिणी समितिका संयोजकसमेत रहेका उपाध्यक्ष डा केसीले भने, उनीहरूलाई फर्काउन पहल गर्नुपर्छ। कोरोना महामारीका बेला रोजगार गुमाई अलपत्र परेका नेपालीलाई उद्धार गर्ने, राहत दिने, फर्काउन पहल गर्नेलगायत काम संघले गर्दै आएको केसीले बताए। कुल गार्हस्थ उत्पादनमा वैदेशिक रोजगारीको हिस्सा २५ प्रतिशतभन्दा बढी छ। तर, सरकारले वैदेशिक रोजगारीमा रहेका कामदारको हितका लागि उल्लेखनीय काम गर्न सकेको छैन। कोभिडका बेला रोजगार गुमाई बेखर्ची हुन पुगेका कामदारलाई फर्काउन पहल नगर्दा उनीहरू श्रम गन्तव्य मुलुकमै अलपत्र परेका थिए।"
यसरी स्वागत गरियो 'केटू आरोहणका कीर्तिमानी आरोहीलाई (फोटोफिचर),"काठमाडौं : विश्वकै दोस्रो अग्लो हिमाल केटू हिमालको जाडोयाममा सफल आरोहण गरी नयाँ रेकर्ड बनाएका १० नेपाली आरोही काठमाडौँ आइपुगेका छन् । पर्वतारोहणको क्षेत्रमा विश्वमै दुर्लभ कीर्तिमान कायम गरेका म्याग्दीको अन्नपूर्ण गाउँपालिका३ दानाका निर्मल पुर्जा निम्स सहित १० नेपाली आरोही समूहले उक्त हिमाल आरोहणमा कीर्तिमान कायम गरेका हुन् । उनीहरु पाकिस्तान र चीनको सिमानामा अवस्थित संसारकै दोस्रो अग्लो आठ हजार ६११ मिटर अग्लो केटू हिमालमा जाडोयाममा आरोहण गर्ने विश्वकै पहिलो आरोही बन्न सफल भएका छन् । आरोहणमा पुर्जालाई मिग्मा डेभिड शेर्पा, मिङमा तेन्जिङ शेर्पा, ग्याल्जेन शेर्पा, पेमा चिरी शेर्पा, दावा शेर्पा, किलु शेर्पा, मिङमा जी, दावा तेन्जिङ शेर्पा र सोना शेर्पाको आरोही टोलीले सघाएको थियो । केहीबेरअघि विमानस्थल उत्रिएको आरोही टोलीलाई अहिले र्यालीका साथ ठमेलतर्फ लगिएको सङ्घका महासचिव कुलबहादुर गुरुङले जानकारी दिए। उनका अनुसार ठमेल परिक्रमा गराएर बोर्डको कार्यक्रम सकिएलगत्तै प्रधानमन्त्री केपी शर्मा ओलीले बालुवाटारमा हुने विशेष कार्यक्रममा आरोही टोलीलाई सम्मान गर्ने कार्यक्रम रहेको छ । नेपाली आरोही समूह यही माघ ३ शनिबार राति १ बजे केटूको शिखरमा पुगेको थियो । चुचुरोमा नेपालको राष्ट्रिय गानका साथ नेपाली झण्डा फहराएको तस्वीर सामाजिक सञ्जालमा सार्वजनिक भएको थियो । प्रतिकूल मौसमका कारण आरोहण समय तालिका ढिलाइ भएको थियो । दोस्रो क्याम्पमा आरोहीको त्रिपाल र आरोहणका लागि आवश्यक उपकरण हावाले उडाएपछि आरोहणमा केही चुनौती थपिएको थियो । विभिन्न कठिनाइबीच आरोहीले शिखरयात्रा पार गरी नेपालीको शानलाई विश्वभर पुर्याउन सफल भए । विश्व आरोहणको क्षेत्रमा नेपाली टोलीबाट अर्को नयाँ इतिहास रच्न सफल भएको छ । विश्वकै अग्लो सर्वोच्च शिखर सगरमाथापछि विश्वकै अग्लो केटू आरोहणका लागि निकै अफ्ठेरो हिमाल हो । जाडोयाममा अहिलेसम्म कसैले पनि आरोहण गर्न सकेका थिएनन् । जाडोयाममा माइनस ८० डिग्रीको तापक्रम र १०० माइल प्रतिघण्टाको वायु गतिजस्ता प्रतिकूल अवस्थामा समेत आरोहण रच्ने नेपाली आरोहीको सफलताले विश्वभर चर्चा पाएको छ । विश्वभरका पर्वतारोहीले केटु हिमाललाई किलर हिमालको रूपमा समेत चर्चा गर्ने गरेका छन् । केटू हिमालमा अहिलेसम्म जम्मा ३६७ सफल आरोहण भएका छन् भने आरोहणको प्रयासमा ८६ जनाले ज्यानसमेत गुमाइसकेको जनाइन्छ । निर्मलको यो दोस्रो कीर्तिमान हो । उहाँले सन् २०१९ मा छ महिनाभित्रै विश्वका आठ हजारमाथिका सबै अग्ला १४ हिमालको सफल आरोहण गरेर विश्व कीर्तिमान बनाउनुभएको थियो । बेलायतको रक्षा मन्त्रालयमा माउन्टेन विज्ञको रूपमा कार्यरत रहँदा पुर्जाले ब्रिटिश सेनाको रोजाइमा रहेका विश्वका धेरै हिमालको आरोहण गरिसकेका छन् । पुर्जालाई गत वर्ष राष्ट्रपति विद्यादेवी भण्डारीद्वारा कीर्तिमय राष्ट्रदीप पदकबाट विभूषितको घोषणासमेत गरिएको थियो हिउँदमा विश्वको दोस्रो सर्वोच्च शिखर माउन्ट केटुको सफलतापूर्वक आरोहण गरी विश्वकीर्तिमान बनाएर स्वदेश फर्किएका पर्वतारोहीलाई विमानस्थलमा स्वागत गरिएको छ । पाकिस्तानमा रहेको ८ हजार ६ सय ११ मिटर अग्लो माउन्ट केटुको सफलतापूर्वक आरोहण गर्ने १० जनाको नेपाली टोलीलाई त्रिभुवन अन्तर्ष्ट्रिय विमानस्थलमा मंगलबार बिहान भव्य स्वागत गरिएको हो । कीर्तिमान राख्नेमा निर्मल (निम्सदाइ) पुर्जा, मिङ्मा जी शेर्पा, मिङ्मा डेभिड शेर्पा, मिङ्मा तेन्जी शेर्पा, गेल्जे शेर्पा, दावा तेम्बा शेर्पा, पेमछिरी शेर्पा, किलुपेम्बा शेर्पा, दावा तेन्जिङ शेर्पा र सोना शेर्पा रहेका छन् । यसअघि हिउँदयाममा माउन्ट केटुको आरोहण कसैले पनि गर्न सकेको थिएन । टोलीलाई मोटरसाइकल र्यालीसहित तीनकुने, नयाँ बानेश्वर, माइतीघर, थापाथली, भद्रकाली, सुन्धारा, कान्तिपथ हुँदै ठमेल परिक्रमा गराइने छ। परिक्रमा पश्चात ठमेलको एक होटेलमा कार्यक्रम गरी संस्कृति पर्यटन तथा नागरिक उड्यनमन्त्री भानुभक्त ढकालले स्वागतसहित सम्मान गर्ने कार्यक्रम रहेको बताइएको छ । रासस"
गाउँमा लगालग दृष्टिविहीन,"गोरखा : आर्खेत बजारबाट साढे तीन घण्टा उकालो बाटो छिचोलेर स्वाँरा गाउँ पुगिन्छ। गाउँको सौन्दर्य देखेर जोकोही आगन्तुक छिनमै थकाइ बिर्सिन्छन्। तर, आफ्नो गाउँको सुन्दरता नियाल्न स्थानीय क्षितिज आलेसँग आँखाको दृष्टि छैन। भलिभाँती बयान गरिदिन उनकी पत्नी स्वीकृतिसँग पनि आँखाको दृष्टि छैन। उनीहरूको ३ वर्षकी छोरी छन्। डाक्टरले नाबालिकाको आँखाको ज्योति पनि कम छ भनेका छन्। त्यसैले क्षितिजलाई सुन्दर गाउँ पनि फिक्का लाग्दोरहेछ। यही गाउँका केशर आले दम्पतीका १७ वर्षका छोरा रामकुमार र १४ वर्षकी छोरी प्रतीक्षा दृष्टिविहीन छन्। त्यही भएर केशर दम्पती पनि गाउँको चमकलाई बिरंगी देख्छन्। होमबहादुर आलेका दुई छोरा मनबहादुर र डिलबहादुर अनि छोरी विष्णु दृष्टिविहीन छन्। अर्का स्थानीय सार्की आलेका छोराहरू टीकाराम र छविलाल अनि छोरी झकमाया (खुशी) आँखा देख्दैनन्। आरूघाट गाउँपालिका३ स्वाँरा गाउँमा १३ जना दृष्टिविहीन छन्। १२ जना त आले परिवारका हुन्। एक जना थापा परिवारका छन्। यहाँ १ सय २७ घरधुरी मगर समुदायको बसोबास छ। खै हाम्रो गाउँमा किन यस्तो भयो ? थाहा पाउनै सकिएन, स्थानीय शिक्षक केशर आले भन्छन्, पोहोर हाम्रो गाउँमा आँखा शिविर सञ्चालन भएको थियो। डाक्टरहरूले वंशाणुगत समस्या हो भन्नुभयो। तर, सबैभन्दा जेठा दृष्टिविहीन नै ३६ वर्षका क्षितिज हुन्। त्यसैले डाक्टरले भनेको कुरामा पूरै विश्वास गर्न गाउँलेले सकेका छैनन्। अन्तै गएर सुत्केरीहोमबहादुरले पत्नीलाई पछिल्लो पटक सुत्केरी गराउन माइत पठाए। पछिल्लो सन्तानको आँखा दृष्टियुक्त छ। तीन सन्तान लगालग जन्मजात दृष्टिविहीन जन्मेपछि सार्कीले पनि पत्नीलाई सुत्केरी गराउन काठमाडौं लगे। नभन्दै परिवारका नयाँ सदस्यको आँखा सकुशलै रह्यो। त्यो देखेपछि शंका पैदा भयो र पछिल्लो पटक सुत्केरी गराउन पत्नीलाई माइत पठाएको स्थानीय केशर आले बताउँछन्। मामाघरमा जन्मेकी कान्छी छोरी प्रतिमाको आँखा सकुशल रहेको उनको भनाइ छ। गोरखाको आरूघाट गाउँपालिका ३ स्वाँरा गाउँ। तस्बिर : शिव उप्रेती अर्का शिक्षक क्षितिजले पनि पत्नीलाई सुत्केरी गराउन पोखरा पठाए। दम्पती दृष्टिविहीन भए पनि छोरी भने दृष्टियुक्त जन्मिइन्। अरूले सुन्दा त अन्धविश्वासजस्तो पनि लाग्ला। तर, यहाँ यस्तै भयो, उनी भन्छन्, हामी पनि विश्वास गर्ने कि नगर्ने ? उनका अनुसार सन्तान जन्मजात दृष्टिविहीन हुन थालेपछि कतिपयले सुत्केरी हुनुअघि देवीदेवता भाकल गर्ने गरेका छन्। छोराछोरी जन्मजात दृष्टिविहीन नहोऊन् भनेर कोही मन्दिरमा पूजाआजा गर्छन्, कोही चर्चमा प्रार्थना गर्छन्, उनी भन्छन्, संयोगले हो कि के हो, त्यसरी जन्मेका बच्चा सकुशल छन्। पठनपाठनमा समस्यास्थानीय जलकुमारी माविमा अतिरिक्त सेवासुविधासहितको दृष्टिविहीन विशेष कक्षा सञ्चालन गरिएको छ। सेवासुविधा भने सधँै अपुग हुने गरेको विद्यार्थीको गुनासो छ। न बेलामा ब्रेल आउँछ न त अरू सामग्री नै, विद्यार्थी राजी विश्वकर्मा भन्छिन्, अनि, हाम्रो नाममा कर्मालय फाउन्डेसनबाट आएको मासिक ५ सय रुपैयाँ पनि हेडसरले दिनुभएको छैन। यो कारणले दिन सक्दिनँ भन्नुभएको भए हामी चित्त बुझाउँथ्यौँ। दिन्छु मात्र भन्नुहुन्छ तर दिनुभएको छैन। छात्रावासको वातावरण पनि दृष्टिविहीनमैत्री नभएको विद्यार्थीको गुनासो छ। हाम्रो होस्टेलको आँगनमा सधँै गाउँका मान्छे आउनुहुन्छ। तास खेल्नुहुन्छ। रक्सी खानुहुन्छ। हामीलाई एकदम ठीक लाग्दैन, एक दृष्टिविहीन विद्यार्थी भन्छन्, यहाँ नआउनू भन्न पनि हामीलाई गाह्रो लाग्छ। व्यवस्थापन समिति, हेडसरहरूले यो वातावरण मिलाइदिनुपर्ने हो। विद्यार्थीको गुनासो जायज रहेको प्रधानाध्यापक टेकबहादुर दाहाल स्विकार्छन्। पाँच सय रुपैयाँ पकेट खर्च दिने भन्ने संस्थाको उद्देश्य रहेछ। त्यो रकम नदिने हाम्रो मनस्थिति होइन, उनी भन्छन्, विद्यालयको व्ययभार टार्न त्यतातिर खर्च भइरहेको छ। ठीक छ, अब यो वर्षबाट दिऊँ भन्ने सहमति भएको छ। छात्रावासको वातावरण पनि विद्यार्थीको गुनासोअनुसारकै रहेको उनको स्विकारोक्ति छ।"
ओलीले अपराधको पाप पखाल्न पशुपतिमा बत्ती बाले: भीम रावल,"मुगु : प्रचण्डमाधव समूहका नेता तथा स्थायी कमिटी सदस्य भीम रावलले प्रधानमन्त्री केपी ओलीलाई 'अपराधको पाप पखाल्न' पशुपतिनाथ मन्दिर पुगेको आरोप लगाएका छन् । मुगुको गमगढीस्थित संसद विघटनविरुद्धको आन्दोलमा सम्बोधन गर्ने क्रममा नेता रावलले यस्तो बताएका हुन् । प्रधानमन्त्री ओलीले पशुपतिनाथ मन्दिरमा पुगेर पूजा गरेको सन्दर्भमाथि कटाक्ष गर्दै नेता रावलले यस्तै बताएका थिए । तर उनले पशुपतिमा गएर बत्ती बाल्दैमा पाप नपखालिने जिकिर समेत गरे । उनले भने, 'नागरिक समाज, कानुन व्यवसायीदेखि चौतर्फी बिरोध हुनथालेपछि आफुले गरेको असंवैधानिक कदमको पाप पखाल्न पशुपतिमा बत्ति बाल्न पुगेका छन् । तर यति ठूलो अपराधको बत्ती बालेर अपराध पखालिँदैन ।' पूर्वमन्त्री समेत रहेका रावलले केपी ओलीलाई काम गर्न पार्टीबाट कुनै अवरोध नभएको बरु उल्टै विदेशीहरुसँग झुक्न थालेको पनि आरोप लगाए । यस्तै देश र जनताविरोधी काम गर्न थालेपछि पार्टीले ओलीलाई रोक्न खोजेको उनले स्मरण गरे । 'कोरोनाभाइरस नियन्त्रणमा कुनै चासो देखाएनन् । अहिले जनतालाई कोरना बिरुद्ध खोप चाहिएको छ । त्यसका लागि ५० अर्ब रकम आवश्यक छ । त्यता ध्यान छैन ५०६० अर्ब खर्च गरेर निर्वाचन गर्न खोज्ने निर्णय गुर्न कति उपयुक्त हो ?' रावलले सोधेका थिए ।"
भारतीय दूतावासमा भारतको ७२औं गणतन्त्र दिवस मनाइयो,"काठमाडौं: नेपालस्थित भारतीय राजदूतावासले भारतको ७२औं गणतन्त्र दिवसलाई विभिन्न कार्यक्रम गरी मनाएको छ । यही जनवरी २६ मा भारतको गणतन्त्र दिवसको अवसरमा नेपालका लागि भारतका राजदूत विनय मोहन क्वात्राले झण्डोत्तोलन गरी भारतको राष्ट्रिय झण्डा फहराएका थिए । साथै उनले भारतका राष्ट्रपतिको सन्देश पढेर पनि सुनाए । उक्त दिवसको अवसरमा राजदूतद्वारा वीर नारी, मृतक सैनिकका श्रीमती र मृतक सैनिकका निकटतम नातेदारलाई नेरु ३६८ करोड नगद तथा कम्मल वितरण गरी सम्मान गरियो । दूतावासले नेपालका ५० पुस्तकालय तथा शैक्षिक संस्थाहरुलाई पुस्तक उपहारस्वरुप प्रदान गरेको छ । सोही दिन राजदूतले इंडिया हाउसमा स्वागत समारोहको आयोजना पनि गरे । नेपालका माननीय परराष्ट्रमन्त्री प्रदीप कुमार ज्ञवाली समारोहको मुख्य अतिथिका रुपमा सरिक थिए । समारोहमा नेपालका पूर्वराष्ट्रपति रामवरण यादवले वेबसाइट 'सम्पर्कभारतनेपालडटकम'को उद्घाटन समेत गरे । समारोहमा भारतमा अध्ययन गरेका नेपालका शीर्ष नेता, अधिकारी, पत्रकार तथा चर्चित व्यक्तित्वहरुको उपस्थिति थियो । भारत र नेपालबीचको जनस्तरको सम्बन्धलाई थप सुदृढ बनाउन उनीहरुले पुर्याएको योगदानलाई कदर गर्दै उनीहरुको सम्मान समेत गरिएको दूतावासले जनाएको छ ।"
संसद् पुनर्स्थापनाका लागि कांग्रेसले आन्दोलनलाई सशक्त बनाउने,"काठमाडौं : नेपाली कांग्रेसले विघटित संसद्को पुनर्स्थापनाका लागि आन्दोलनलाई थप सशक्त बनाउने भएको छ। मंगलबार बसेको कांग्रेस केन्द्रिय समितिको बैठकले अहिलेको राजनीतिक संक्रमणको सबैभन्दा उत्तम समाधान संसद पुनर्स्थापना भएको निश्कर्षसहित आन्दोलनलाई सशक्त बनाउने निर्णय गरेको हो। बैठकले आन्दोलनका थप कार्यक्रम पनि कांग्रेसले घोषणा गरेको छ।दिउँसो १ बजे बैठक बोलाइए पनि सभापति शेरबहादुर देउवाको कार्यकक्षमा शीर्ष नेता तथा पदाधिकारीबीच परामर्श भएर आन्दोनलका कार्यक्रम तय भएपछि अपरान्ह चार बजे बैठक सुरु भएको थियो। बैठकले सर्वसम्मत रुपमा आन्दोलनलाई निरन्तरता दिने निर्णय गर्दै कार्यक्रम तय गरेको जानकारी पार्टीका प्रवक्ता विश्वप्रकाश शर्माले दिए। माघ १९ गते कांग्रेसको भातृसंगठनले विरोध प्रदर्शन गर्ने, २४ गते कांग्रेसको शुभेच्छुक संस्थाहरूले प्रदर्शन गर्ने र ३० गते जिल्ला कार्यसमितिहरुको नेतृत्वमा मुलुकभर प्रदर्शन गर्ने गरी आन्दोलनका कार्यक्रम तय भएका छन्। तर राष्ट्रिय स्वरुपको आन्दोलन भने कांग्रेसले अझै तय गरेको छैन। मंगलबारको बैठकमा बोल्ने अधिकांश नेताहरूले अदालतलाई पर्खिनेभन्दा आन्दोलनलाई सशक्त बनाउनुपर्ने धारणा राखेका थिए। अदालतलाई पर्खिने भन्दै सत्ताको लोभमा कांग्रेसले आन्दोलनबाट पछि हटेको र रमिता मात्रै हेरिरहेको भन्दै नागरिकस्तरबाट कांग्रेसको नीति र भूमिकामाथि प्रश्न उठाइएको छ। यसबारेमा पनि बैठकमा छलफल भएको थियो। सरकारको असंवैधानिक तथा अलोकतान्त्रिक कदमविरुद्ध भएको नागरिक प्रदर्शनमा भएको सरकारी दमनको कांग्रेसले बैठकले कडा शब्दमा निन्दा गरेको छ। कांग्रेस प्रवक्ता विश्व प्रकाश शर्माले आन्दोलनमा जाने बारेमा कांग्रेसभित्र केही विवाद नभएको स्पष्ट पार्दै भने, 'आन्दोलनलाई निरन्तरता दिने विषयमा कांग्रेसभित्र विवाद र अलमल छैन। अहिले बाहिर विवाद छ भनेर जसरी प्रचार गरिएको छ, त्यो गलत हो।' यसअघि संसद विघटनविरुद्ध नेपाली कांग्रेसले माघ ३ गते ७५३ वटा पालिकाका ६,७४३ वडामा एकसाथ विरोध प्रदर्शन गरेको थियो। कांग्रेसले पुस १३ गते १ सय ६५ वटै प्रतिनिधिसभा निर्वाचन क्षेत्र र पुस २५ गते ३ सय ३० प्रदेशसभा निर्वाचन क्षेत्रमा विरोध प्रदर्शन गरेको थियो। माघ ८ गते कांग्रेसले ६ हजार ७ सय ४३ वडामा एकसाथ प्रदर्शन गरेको थियो। नयाँ राजनीतिक घटनाक्रमपछि पार्टीभित्रैबाट दुईथरी विचार आएका छन्। एउटा पक्ष पुनर्स्थापनालाई बटमलाइन बनाएर अहिले नै सडक आन्दोलन चर्काउनुपर्ने पक्षमा छ भने अर्को पक्ष अदालतको निर्णय कुर्नुपर्ने पक्षमा देखिन्छ। रामचन्द्र पौडेल पक्ष आन्दोलन चर्काउने पक्षमा भए पनि सभापति शेरबहादुर देउवा आन्दोलन चर्काउने मुडमा छैनन्। अदालतको निर्णय स्वीकार्य हुने र चुनावका लागि पनि कांग्रेस तयार रहेको सभापति देउवालगायतका पार्टीका नेताहरूले बताउँदै आएका छन्। तर पछिल्ला दिनमा पुनर्स्थापनाकै पल्ला भारी भएको छ। संस्थापन पक्षका नेताहरू पनि पुनर्स्थापनाकै पक्षमा खुलेर बोल्न थालेका छन्। चुनावको बाहना देखाएर सत्ता लम्ब्याउने ओलीको डिजाइनमा नफस्न पार्टीभित्रैबाट देउवालाई ठूलो दबाब छ। कोरोना लगायतका कारणले तत्काल चुनाव संभव नभएको र संसद पुनर्स्थापना नभए अस्थिरता र संक्रमणको डरलाग्दो शृखंला सुरु हुने र त्यसको जिम्मेबारी कांग्रेसले पनि लिनुपर्ने बताउँदै पार्टीका युवा नेताहरूले बालुवाटारको ललिपपमा नलोभिन कांग्रेस नेतृत्वलाई सचेत गराउँदै आएका छन्। प्रेस विज्ञप्ति जस्ताको तस्तै नेपाली कांग्रेस केन्द्रीय कार्यसमितिको बैठक सभापति शेरबहादुर देउवाको सभापतित्वमा केन्द्रीय कार्यालय, बीपी स्मृति भवन, बीपी नगर, ललितपुरमा आज बस्यो । बैठकको निर्णय देहाय बमोजिम रहेको छ । समसामयिक प्रस्ताव१ संसद विघटन विरुद्ध माघ १२ गते राजधानीमा समाजको विभिन्न क्षेत्रका नागरिकहरुले गरेको प्रदर्शनमा सरकारले बल प्रयोग गरेको घटनालाई बैठकले गम्भीरतापूर्वक लिएकोछ । असंवैधानिक कदम विरुद्धका प्रदर्शनहरु संविधानले प्रदान गरेको अधिकार हो । शान्तिपूर्ण ढंगले गरिएको प्रदर्शनमा लाठी चार्ज, अश्रुग्याँस तथा पानीको फोहरा प्रहार हुँदा घाइते भएका सबै आन्दोलनकारीको शीघ्र स्वास्थ्यलाभको कामना गर्दै यो बैठक सरकारले गरेको बल प्रयोगको घटनाप्रति निन्दा र भत्र्सना गर्दछ ।२ प्रधानमन्त्री केपी शर्मा ओलीले पछिल्लो समय सार्वजनिक रुपमा व्यक्त गरिरहनु भएका अभिव्यक्तिहरुप्रति यो बैठकको ध्यानाकर्षण भएको छ । संसद विघटनको विरोध गर्नेहरु देश विरोधी हुन् भन्ने उहाँको अभिव्यक्ति अत्यन्तै अनुचित र अलोकतान्त्रिक छ । सम्मानीत सर्वोच्च अदालतमा जारी बहसलाई तमासाको संज्ञा, वरिष्ठ अधिवक्ताको अपमान, आलोचक पत्रकारहरुप्रति अशोभनीय टिप्पणी अनि आफूसँग अहसमत सबैथरी प्रति उहाँको तिक्त टिप्पणीले प्रधानमन्त्री पदको गरिमा राख्न उहाँ असफल भएको यो बैठकको निष्कर्ष छ ।३ संसारको दोस्रो अग्लो हिमाल के टु को सफल आरोहण गर्ने आरोही निर्मल पुर्जा सहित दश नेपाली युवालाई यो बैठक उच्च सम्मान सहित विशेष बधाई ज्ञापन गर्दछ । विरोध प्रदर्शनका थप कार्यक्रमकेपी शर्मा ओली नेतृत्वको नेपाल कम्युनिष्ट पार्टीको सरकारले गरेको प्रतिनिधिसभा विघटनको असंवैधानिक र अलोकतान्त्रिक, सर्वसत्तावाद उन्मुख कदम एवं मुलुकमा व्याप्त भ्रष्टाचार, कोभिड१९ नियन्त्रण र व्यवस्थापनमा सरकारको असफलता र कुशासनको विरुद्ध नेपाली कांग्रेसले २०७७ पुस १३ गते १६५ संघीय निर्वाचन क्षेत्रहरुमा, पुस २५ गते ३३० प्रदेश सभा निर्वाचन क्षेत्रहरुमा, माघ ३ गते ७५३ पालिकाहरुमा र माघ ८ गते ६,७४३ वडाहरुमा विरोध प्रदर्शन र सभा व्यापक सहभागिताका साथ सफलतापूर्वक सम्पन्न भएका छन् । ४ देशव्यापी रूपमा भएका शान्तिपूर्ण प्रदर्शनले नेपाली जनताको भावना अभिब्यक्त गरेकोछ । विरोध प्रदर्शन र विरोध सभाका कार्यक्रमलाई निरन्तरताका क्रममा निम्नानुसारको थप कार्यक्रम घोषणा गरिएको छ  २०७७ माघ १९ गते सोमबारभ्रातृ संस्थाहरुले ७७ वटै जिल्लामा संयुक्त रुपले विरोध प्रदर्शन र विरोध सभाको आयोजना गर्ने । २०७७ माघ २४ गते शनिबार शुभेच्छुक संस्थाहरुले ७७ वटै जिल्लाहरुमा संयुक्त रुपले विरोध प्रदर्शन र विरोध सभाको आयोजना गर्ने । २०७७ फागुन ३ गते सोमबारनेपाली कांग्रेस जिल्ला कार्यसमितिहरुले जिल्ला सदरमुकाममा विरोध प्रदर्शन र सभाको आयोजना गर्ने । केन्द्रबाट तोकिएका कार्यक्रम बाहेक जिल्ला कार्यसमिति लगायत पार्टीका विभिन्न निकाय र भ्रातृ एवं शुभेच्छुक संस्थाहरुले विरोधका कार्यक्रम तय गरी संचालन गर्नेछन् । सांगठनिक निर्णय५ नेपाली कांग्रेस स्थानीय तह संगठन पुनर्संरचनाको अन्तरिम व्यवस्था निर्देशिका २०७६ बमोजिम मुलुकको नयाँ संघीय संरचना अनुरुप पार्टीका स्थानीय सांगठनिक संरचनालाई समायोजन गर्नका लागि नेपाली कांग्रेस केन्द्रीय कार्यसमितिको निर्णय बमोजिम पार्टीको केन्द्रीय निर्वाचन समितिलाई जिम्मेवारी प्रदान गरिएकोमा ७४ जिल्लामा समायोजनको कार्य पूरा गरी केन्द्रीय कार्यसमितिलाई २०७७९३ मा लिखित जानकारी गराएकोमा केन्द्रीय निर्वाचन समितिलाई हार्दिक धन्यवाद प्रकट गर्दै,केन्द्रीय निर्वाचन समितिबाट प्राप्त जानकारी अनुसार समायोजनको कार्य बाँकी रहेका तीन जिल्ला (सप्तरी, बारा र सिन्धुपाल्चोक) तथा समायोजनको कार्य सम्पन्न भएपछि पुनरावलोकनका लागि निवेदन प्राप्त भएका सिरहा, धनुषा, महोत्तरी, रौतहट, सर्लाही, पर्सा, बाँके लगायतका जिल्लाको केही स्थानको पुनरावलोकन उपर समेत निर्णय गरी समायोजन सम्बन्धी वाँकी रहेका सम्पूर्ण कार्य केन्द्रीय निर्वाचन समितिबाट नै यथाशिघ्र सम्पन्न गर्ने ।६ म्याद समाप्त भएका भ्रातृ संघको म्याद थप सम्बन्धमा ःपार्टी आवद्ध भ्रातृ संघहरु नेपाल महिला संघ, नेपाल तरुण दल, नेपाल विद्यार्थी संघ, नेपाल भूतपूर्व सैनिक संघ, नेपाल प्रजातन्त्र सेनानी संघ, नेपाल किसान संघ, नेपाल दलित संघ, नेपाल आदिवासी जनजाती संघ, राष्ट्रिय लोकतान्त्रिक अपांग संघ, नेपाल तामाङ्ग संघ र नेपाल ठाकुर समाजको पदावधि समाप्त भएको मितिले ६ महिनाका लागि थप गर्ने ।७ विदेशस्थित नेपाली जनसम्पर्क समिति सम्बन्धी ः(क) नेपाली जनसम्पर्क समिति कतार, वहराईन, मलेशिया र साउदी अरबबाट पार्टीको विधान र नियमावली बमोजिमको आवश्यक प्रक्रिया पुयाई क्रियाशील सदस्यताको नयाँ र नविकरण तर्फको नामावलीको सूची र सो वापतको सदस्यता शुल्क समेत दाखिला हुन आएकोले उक्त जनसम्पर्क समितिहरुबाट प्राप्त क्रियाशील सदस्यतालाई स्वीकृत गर्ने ।(ख) नेपाली कांग्रेसको नियमावली २०७६ को नियम २१ (१) बमोजिमको प्रक्रिया पुरा गरी यूरोपस्थित माल्टा देशमा बसोबास गरिरहेका लोकतन्त्रवादी नेपालीहरुको सक्रियतामा जनवरी २५, सन् २०२० मा नेपाली जनसम्पर्क तदर्थ समिति गठन गरी आवद्धताका लागि निवेदन सहित आवश्यक कागजात पेश गरेकोले, सोही नियमावलीको नियम २१ (२) बमोजिम नेपाली जनसम्पर्क तदर्थ समिति माल्टालाई पार्टीसंगको आवद्धता प्रदान गर्ने ।(ग) नेपाली कांग्रेसको विधान र नियमावलीको व्यवस्थासंग नबाझिने गरी तयार गरी नेपाली जनसम्पर्क समिति युएईको सम्मेलनबाट संशोधित विधानलाई अनुमोदन गरिदिनका लागि नेपाली जनसम्पर्क समिति युएई बाट प्राप्त विधानलाई नेपाली कांग्रेसको विधान २०१७ (संशोधन सहित) को धारा १४ (३) बमोजिम स्वीकृत गर्ने ।(घ) नेपाली कांग्रेसको नियमावली २०७६ को नियम ७४ (१) बमोजिम नेपाली जनसम्पर्क समिति इजरायलको कार्यकाल १७ जनवरी २०२१ (तदनुसार माघ ४, २०७७) मा समाप्त भएकोमा, ६ महिनाभित्र अधिवेशन सम्पन्न गर्ने गरी कार्यकाल थप गर्ने । शोक प्रस्ताव :नेपाली कांग्रेस केन्द्रीय कार्यसमितिका सदस्य दिलेन्द्रप्रसाद बडूकी ९५ वर्षीया माता कलशादेवी बडूको माघ ४ गते, नेपाली कांग्रेस काठमाडौं जिल्ला कार्यसमितिका पूर्व उपसभापति दयानन्द वैद्यको माघ ८ गते, नेपाली कांग्रेस गुल्मी (हाल रुपन्देही) का पुराना अग्रज व्यक्तित्व ८९ वर्षीय हिमनाथ पोखरेलको पुस १४ गते, नेपाली कांग्रेस पाख्रीबास नगरपालिका कार्यसमिति, धनकुटाका नगर सभापति कोपिन्द्र मानन्धरको पुस २८ गते, रुपन्देही प्रदेशसभा ४(१) का सांसद अष्टभुजा पाठकका पिता श्रीकान्त पाठकको माघ ११ गते, सुनसरी प्रदेश सभा निर्वाचन क्षेत्र नं ३ (२) का सांसद अगमलाल चौधरीकी धर्मपत्नी कलकतिनी देवी चौधरीको पुस २९ गते, महोत्तरी जिल्ला लोहारपट्टी नगरपालिका वडा नं ४ का रामखिलावन माझी (सदा) को गत माघ ८ गते र सिन्धुली जिल्ला तिनपाटन गाउँपालिका वडा नं १ का सक्रिय व्यक्तित्व जनककुमारी घिमिरेको माघ ३ गते, धनुषाको जनकनन्दनी गापा वडा नं २ का वडा सभापति एवं निर्वाचित वडा अध्यक्ष भोगेन्द्र पाठकको माघ ९ गते र शहिदनगर नपा वडा नं २ का क्रियाशील सदस्य राजकिशोर यादवको माघ १० गते, धनुषाको सवैला नगरपालिका वडा नं १३ का नेपाल विद्यार्थी संघका सदस्यहरु सचिन आनन्द सिंहको माघ ९ गते र सुशील कुमार महतोको निधनप्रति कार्यसमितिको यो बैठक गहिरो दुःख व्यक्त गर्दै उहाँहरुप्रति भावपूर्ण श्रद्धाञ्जली अर्पण गर्दछ । नेपालको लोकतान्त्रिक आन्दोलनहरुमा उहाँहरुले पुयाउनु भएको सक्रिय योगदानको स्मरण गर्दै उहाँहरुको आत्माको चिर शान्तिको कामनाका साथ सम्पूर्ण शोक सन्तप्त परिवारजनप्रति यो बैठक समवेदना प्रकट गर्दछ । महामन्त्री पूर्णबहादुर खड्काले प्रस्तुत गर्नु भएका प्रस्तावहरु बैठकबाट सर्वसम्मत् पारित भएकोथियो । आजको बैठकमा नेता रामचन्द्र पौडेल र केन्द्रीय सदस्य नरहरि आचार्यले आफ्नो धारणा राख्नु भएको थियो । कृष्णप्रसाद पौडेलमुख्य सचिव"
केपी ओलीको युग सकियो : माधवकुमार नेपाल,"ताप्लेजुङ : नेपाल कम्युनिष्ट पार्टी दाहालनेपाल समुहका अध्यक्ष माधवकुमार नेपालले केपी ओलीको युग सकिएको बताएका छन्। सर्वोच्च अदालतको फैसला आएपछि ओलीको नामनिसाशा नै हराउने नेपालले दाबी गरे। कसैलाई नटेर्ने, सबैलाई अपमान मात्रै गर्ने, म मात्रै सर्वेसर्वा हुँ भन्ने ओली दुर्भाग्यवश प्रधानमन्त्री बन्न पुगे, पार्टी अध्यक्ष बन्न पुगे, पूर्व प्रधानमन्त्री समेत रहेका नेपालले भने, अझै बालुवाटारमै बस्छु भनिरहेका छन्, अदालतको फैसला नआउञ्जेल बसुन्, त्यसपछि खुरुक्क बालुवाटार जान्छन्, नभए तेह्रथुमको घरमा आएर बसे पनि फरक पर्दैन। केपी ओलीको पछि लाग्नेले जिवनभर पछुताउनुपर्ने नेपा नेपालको भनाइ छ। पूर्वदेखि पश्चिमसम्मकै जनताले ओलीको प्रतिगमनकारी कदमको विरुद्धमा रहेको उनले बताए। पौष ५ गते बालुवाटारमा बसेको स्थायी कमिटिको बैठकले पार्टीको अध्यक्षबाट केपी ओलीलाई हटाउने निर्णय गरेको र पौष ७ गतेको केन्द्रिय कमिटिको बैठकले त्यसलाई अनुमोदन गरेकाले अब उनले अध्यक्षमा दावी गर्ने कुनै ठाउँ नभएको नेपालको भनाइ छ। ओलीलाई साधारण सदस्य समेत नरहने गरी पार्टीबाट निस्कासन गरिएको बताए। ४ सय ४१ केन्द्रीय सदस्यमध्ये ३ सय बढी हामीसँग छन्, केपी ओली एण्ड कम्पनीसँग यो पार्टीमा दावा गर्ने कुनै पनि आधार विद्यमान छैन, नेपालले भने, अब कुनै सानो गुट चलाएर बसे हुन्छ, उनी हाम्रो पार्टीका साधारण सदस्य समेत होइनन्, अध्यक्ष त धेरै टाढाको कुरा हो। जहाँ पार्टी छ निर्वाचन चिन्ह त्यसैको हुने नेपालले बताए। तपाईंहरु नअल्मलिनुस्, जहाँ अध्यक्ष प्रचण्ड र माधवकुमार नेपाल अध्यक्ष भएको नेपाल कम्युनिष्ट पार्टी छ, त्यहाँ सूर्य चिन्ह छ, उनले भने। अधिकांश समय ओलीको आलोचनामा खर्चिएका नेपालले ओलीलाई सानो चोइटो र भष्मासुरको संज्ञा दिए।"
वामदेवको विषयमा सार्वजनिक समाचारप्रति सचिवालयको आपत्ति,"काठमाडौं : नेपाल कम्युनिस्ट पार्टी (नेकपा) उपाध्यक्ष वामदेव गौतमको विषयमा सार्वजनिक समाचारप्रति उनको सचिवालयले आपत्ति जनाएको छ । प्रधानमन्त्री एवम् पार्टी अध्यक्ष केपी ओलीले प्रतिनिधिसभा विघटन गरेपछि विभाजित भएको नेकपामा तटस्थ बसेका नेता गौतमले नबोलेको विषयमा समाचार बनेको भन्दै सचिवालयले आपत्ति जनाएको हो । राष्ट्रिय समाचार समितिको १२ गते प्रकाशित बुलेटिनबाट साभार गरेर विभिन्न अनलाइन न्युज पोर्टलमा १३ गते प्रकाशित समाचारमा जसले अध्यक्ष दिन्छ, त्यही समूहमा जान्छु भन्ने शीर्षक राखिएका छन्, सचिवालयले सार्वजनिक गरेको प्रेस नोटमा भनिएको छ, विगत केही समयदेखि वामदेव गौतमलाई विभिन्न किसिमले अपमान गर्ने, उहाँका विचार, अभियान र विधि पक्षधर कार्यशैलीमाथि भ्रम सिर्जना गराउने कामहरु योजनावद्ध रुपमा हुँदै आएका छन् । राससमा प्रकाशित उक्त समाचार त्यही क्रमको निरन्तरता हो । विश्वमणि सुवेदीले सार्वजनिक गरेको विज्ञप्तिमा समाचारमा आएजस्तो कुरा गौतमले नबताएको उल्लेख गरिएको छ । सोमबार पत्रकारसँग भैंसेपाटीमा भेटवार्ता भएको तर समाचारमा उल्लेख भएजस्तो भनाइ व्यक्त नगरेको सुवेदीले उल्लेख गरेका छन् । सोमबार केही पत्रकार साथीहरु उहाँलाई भेट्न भैंसेपाटीस्थित हाम्रो सचिवालयमा आउनुभएको थियो । ती साथीहरु पत्रकारमात्र नभई पार्टी र संगठनमा समेत आवद्ध भएका नाताले अनौपचारिक रुपमा भेट गर्न आउनुभएको हो । उहाँहरुसँग पार्टी एकता अभियान, विभाजनले निम्त्याएका असर लगायतका विषयमा अनौपचारिक कुरा भएको हो । तर, जसरी समाचारमा आएजस्तो जसले अध्यक्ष दिन्छ, त्यही समूहमा जान्छु भन्ने कुरा उहाँबाट व्यक्त भएको छैन, प्रेस विज्ञप्तिमा थप भनिएको छ । प्रतिनिधिसभा विघटनपछि नेकपा विभाजित भए पनि गौतम कुनै समूहमा सहभागी भएका छैनन् । एउटा समूहको नेतृत्व केपी ओलीले गरेका छन् भने अर्को समूहको नेतृत्व पुष्पकमल दाहाल प्रचण्ड र माधवकुमार नेपालले गरेका छन् । गौतमले भने पार्टी एकता राष्ट्रिय अभियान घोषणा गरेर अगाडि बढ्ने तयारी गरेका छन् । सोही अनुसार बुधबार उनले राष्ट्रिय अभियानको घोषणा गर्दैछन् ।"
"सानेपामा कांग्रेस केन्द्रीय समिति बैठक, आन्दोलनका नयाँ रणनीतिबारे छलफल हुने","काठमाडौं : नेपाली कांग्रेसको केन्द्रीय समिति बैठक बस्दैछ। संसद् विघटन गर्ने प्रधानमन्त्री केपी ओलीको कदमको विरोध गर्दै आएको कांग्रेसले आन्दोलनको समीक्षा तथा नयाँ रणनीतिबारे छलफल गर्न मंगलबार दिउँसो १ बजे बैठक बोलाएको हो। केन्द्रीय समितिको बैठकअघि वरिष्ठ नेता रामचन्द्र पौडेलसहितका नेताहरू महामन्त्री शशांक कोइरालाको निवासमा सोमबार भेला भएका थिए। संसद् विघटन गर्ने प्रधानमन्त्री केपी ओलीको कदमविरुद्ध ठोस् निर्णय लिन सभापति शेरबहादुर देउवाले अलमल गरेकोले उनलाई दबाब दिन संस्थापन इतरका नेताहरू जम्मा भएका थिए। ओली पुस ५ गते संसद विघटन गरेपछि पुस ७ गतेदेखि कांग्रेसको बैठक बस्दै आए पनि अहिलेसम्म ठोस् निर्णय केही गरेको छैन। आन्दोलनलाई निरन्तरता दिँदै अदालतको निर्णय कांग्रेसले पर्खेको छ। यसबीचमा पटकपटक बैठक बोलाए पनि स्थगित हुँदै आएको छ। कांग्रेसले संसद विघटन असंवैधानिक र अलोकतान्त्रिक कदम भन्दै आए पनि पुनर्स्थापनाका पक्षमा संस्थागत निर्णय अहिलेसम्म भएको छैन। कांग्रेस 'पर्ख र हेर' को रणनीतिबाट अघि बढेको देखिन्छ। नयाँ राजनीतिक घटनाक्रमपछि पार्टीभित्रैबाट दुईथरी विचार आएका छन्। एउटा पक्ष पुनर्स्थापनालाई बटमलाइन बनाएर अहिले नै सडक आन्दोलन चर्काउनुपर्ने पक्षमा छ भने अर्को पक्ष अदालतको निर्णय कुर्नुपर्ने पक्षमा देखिन्छ। रामचन्द्र पौडेल पक्ष आन्दोलन चर्काउने पक्षमा भए पनि सभापति शेरबहादुर देउवा आन्दोलन चर्काउने मुडमा छैनन्। अदालतको निर्णय स्वीकार्य हुने र चुनावका लागि पनि कांग्रेस तयार रहेको सभापति देउवालगायतका पार्टीका नेताहरूले बताउँदै आएका छन्। संसद विघटनविरुद्ध नेपाली कांग्रेसले माघ ३ गते शनिबार देशभर नै प्रदर्शन गरेको थियो। ७५३ वटा पालिकाका ६,७४३ वडामा एकसाथ विरोध प्रदर्शन भएको छ । प्रदर्शनसँगै आयोजित सभालाई विभिन्न नेताहरुले सम्बोधन गरेका थिए। यसअघि कांग्रेसले पुस १३ गते १ सय ६५ वटै प्रतिनिधिसभा निर्वाचन क्षेत्र र पुस २५ गते ३ सय ३० प्रदेशसभा निर्वाचन क्षेत्रमा विरोध प्रदर्शन गरेको थियो। पछिल्ला दिनमा अदालतभित्र र बाहिर पनि पुनर्स्थापनाको पक्षमा माहोल बलियो बन्दै गएको कांग्रेसको आन्तरिक विश्लेषण छ। यसका पछाडि केही खास कारण छन्। अदालतमा भइरहेको बहस सुनुवाइ र त्यसमा इजलासबाट ओइरिएका प्रश्न एवं प्रतिक्रिया, सरकारी पक्षले विघटनको निर्णयलाई वैधानिकता दिन गरेका विवादित (किर्ते) कामहरू, अदालतलाई प्रभावित गर्ने गरी प्रधानमन्त्रीबाट आइरहेका उत्तेजक अभिव्यक्ति, नागरिकस्तरमा भइरहेको विघटनको विरोध, विघटनको विपक्षमा बौद्धिक तथा पेसागत समुदायबाट भइरहेको खबरदारीलगायतका कारणले पुनर्स्थापनाको पक्षमा माहोल बलियो बन्दै गएको हो। नेकपाका दुवै पक्षले कांग्रेससँग सहकार्यको प्रस्ताव राखेका छन्। पटकपटक सम्वाद पनि भइसकेको छ। सभापति शेरबहादुर देउवासहितको टिम ओली पक्षसँग अलि बढी निकट देखिएको छ र पटकपटक भेटवार्ता पनि भएको छ। त्यसैगरी प्रचण्ड र माधव नेपाल पक्ष भने वरिष्ठ नेता रामचन्द्र पौडेलसहितको असन्तुष्ट समूहसँग सामिप्य र संवाद बढाएको छ। पुस ५ मा संसद विघटन हुनुअघि पनि दुवै पक्षले कांग्रेसलाई सहकार्यका लागि अफर गरेका थिए। चुनावकै पक्षमा सकारात्मक देखिएका र मौन बसेका देउवा पनि पछिल्ला दिनमा पुनर्स्थापनाको पक्षमा अलि खुल्न थालेका छन्। चुनावको बाहना देखाएर सत्ता लम्ब्याउने ओलीको डिजाइनमा नफस्न पार्टीभित्रैबाट देउवालाई ठूलो दबाब छ। कोरोना लगायतका कारणले तत्काल चुनाव संभव नभएको र संसद पुनर्स्थापना नभए अस्थिरता र संक्रमणको डरलाग्दो शृखंला सुरु हुने र त्यसको जिम्मेबारी कांग्रेसले पनि लिनुपर्ने बताउँदै पार्टीका युवा नेताहरूले बालुवाटारको ललिपपमा नलोभिन कांग्रेस नेतृत्वलाई सचेत गराउँदै आएका छन्।"
नागरिक समाजको प्रदर्शनमा भएको सरकारी दमनप्रति कांग्रेस नेता खाणको आपत्ति,"काठमाडौं : नेपाली कांग्रेसका नेता बालकृष्ण खाणले नागरिक समाजको शान्तिपूर्ण प्रदर्शनमा प्रहरी प्रशासनले गरेको बल प्रयोगप्रति आपत्ति जनाएका छन् । सोमबार बालुवाटार नजिकै बृहत नागरिक आन्दोलनको शान्तिपूर्ण प्रदर्शनमा प्रहरीले बल प्रयोग गर्दै धरपकड गरेको थियो । विघटित प्रतिनिधिसभामा कांग्रेसकातर्फबाट प्रमुख सचेतक रहेका नेता खाणले सरकारको असंवैधानिक कदमविरुद्ध जारी शान्तिपूर्ण प्रदर्शनमा बल प्रयोग नगर्नसमेत सरकारको ध्यानाकर्षण गराएका छन् । 'सरकारको असंवैधानिक र अलोकतान्त्रिक कदमको विरूद्धमा नागरिक समाजले गरेको विरोध कार्यक्रममा सरकारको बर्बर दमन र प्रहार निन्दनीय छ, नेता खाणले भने, नागरिक समाजलाई सम्मान प्रकट गर्दै सरकारलाई दमन रोक्न ध्यानाकर्षण गराउछु। उनले प्रधानमन्त्री केपी शर्मा ओलीको निरंकुशतातर्फको कदम नेपाली जनताले स्वीकार नगर्नेसमेत बताए । प्रधानमन्त्री ओलीले पार्टीभित्रको आन्तरिक विवादलाई देखाएर पुस ५ गते प्रतिनिधिसभा विघटन गरेका थिए । कांग्रेसले प्रधानमन्त्रीको कदमको विरोध गर्दै सडक आन्दोलन गर्दै आएको छ । साथै अन्य राजनीतिक दल र नागरिक समाज पनि निरन्तर आन्दोलित छ । प्रतिनिधिसभा विघटनविरुद्ध सर्वोच्च अदालतको संवैधानिक इजलासमा सुनुवाइ जारी छ ।"
राष्ट्रपति र प्रधानमन्त्रीद्वारा भारतीय गणतन्त्र दिवसको शुभकामना,"काठमाडौं : भारतको गणतन्त्र दिवसको अवसरमा राष्ट्रपति विद्यादेवी भण्डारी र प्रधानमन्त्री केपी शर्मा ओलीले हार्दिक शुभकामना व्यक्त गरेका छन्। राष्ट्रपति भण्डारीले आफ्ना भारतीय समकक्षी रामनाथ कोविन्द र प्रधानमन्त्री ओलीले आफ्ना समकक्षी नरेन्द्र मोदीलाई मंगलबार बेग्लाबेग्लै शुभकामना सन्देश पठाउँदै शुभकामना एवं बधाइ ज्ञापन गरेका हुन्। सन्देशमा राष्ट्रपति भण्डारीले भारतका राष्ट्रपतिको व्यक्तिगत सुख सुस्वास्थ्यका साथै भारतका जनताको शान्ति र प्रगतिको कामना गरेका छन्। उनले शताब्दीऔँ पुरानो बहुआयामिक नेपालभारत सम्बन्ध आगामी दिनमा अझ सुदृढ हुने विश्वास सन्देशमा व्यक्त गरेका छन्। त्यसैगरी प्रधानमन्त्री ओलीले प्रधानमन्त्री मोदीलाई पठाएको सन्देशमा भारतका जनताको निरन्तर शान्ति, प्रगति र समृद्धिको कामना गरेका छन्। मैत्री, समानता, सहयोग र पारस्परिक सम्मानमा आधारित बहुआयामिक एवं सुमधुर सम्बन्धको स्मरण गर्दै प्रधानमन्त्री ओलीले विज्ञान, प्रविधि, चिकित्सा र आर्थिक विकासमा भारतले गरेको चमत्कारपूर्ण योगदानको प्रशंसा गरेका छन्। उनले कोभिड१९ विरुद्धको १० लाख मात्रा खोप नेपाललाई अनुदानस्वरुप उपलब्ध गराएकामा हार्दिक कृतज्ञता ज्ञापन गरेका छन्।"
प्रतिनिधिसभा विघटनविरुद्ध प्रचण्डनेपाल पक्षको सिटी जुलुस,"काठमाडौं : प्रतिनिधिसभा विघटनविरुद्ध तेस्रो चरणको आन्दोलन घोषणा गरेको नेपाल कम्युनिस्ट पार्टी (नेकपा) प्रचण्ड नेपाल पक्षले मंगलबार सिटी जुलुस गर्दैछ। संघर्ष समितिको अगुवाईमा हुने जुलुसमा दिउँसो तीन बजेदेखि लैनचौरबाट सुरु हुने जुलुस असन, इन्द्रोचकहुँदै बसन्तपुर पुगेर कोणसभामा परिणत हुनेछ। भोली अर्थात् माघ १४ गतेदेखि २१ गतेसम्म संविधानसभा सदस्य, संघीय तथा प्रदेश सांसदले माइतीघरमा धर्ना दिने कार्यक्रम छ। यसअघि पत्रकार सम्मेलन गरी माघ १३ देखि २८ गतेसम्म आन्दोलनका कार्यक्रम सार्वजनिक गरेको थियो। घोषित कार्यक्रमअनुसार १३ गते सिटी जुलुस, १४ गतेदेखि २१ गतेसम्म माइतीघर मण्डलामा धर्ना, १६ गते जुलुससहित सहिदलाई श्रद्धाञ्ली दिने, २२ गते काठमाडौंमा युवा र्याली , २६ गते मशाल जुलुस र २८ गते काठमाडौंमा वृहत विरोध प्रदर्शनलगायत छन् । यसैगरी तेस्रो चरणको संघर्षका कार्यक्रमअन्तर्गत प्रचण्डनेपाल पक्षले माघ १५ मा बुटवलमा, माघ १६ मा विराटनगरमा, १७ मा धनगढीमा विरोध प्रदर्शन तथा सभा गर्ने भएको छ । यसअघि सो पक्षले संसद विघटनविरुद्ध काठमाडौंमा वृहत शक्ति प्रदर्शन गरेको थियो। पुस ५ गते प्रधानमन्त्री केपी ओलीले संसद विघटन गरेपछि नेकपा दुई समूहमा विभाजित भएको छ। एक समूहको नेतृत्व प्रचण्डनेपालले लिएका छन् भने अर्को समूहको प्रधानमन्त्री केपी ओलीले लिएका छन्। संसद विघटनविरुद्ध मुद्दाको सर्वोच्च अदालतको संवैधानिक इजलासमा बहस जारी छ।"
घातक प्रवृत्तिविरुद्ध शक्तिका साथ लड्ने प्रेरणा कुँवरबाट प्राप्त होस् : प्रचण्ड,"चितवन : नेपाल कम्युनिस्ट पार्टी (नेकपा) प्रचण्ड नेपाल पक्षका अध्यक्ष पुष्पकमल दाहाल 'प्रचण्ड'ले प्रतिनिधिसभा विघटनविरुद्ध अझै शक्तिका साथ लड्ने बताएका छन् । पुराना वामपन्थी नेता खम्बासिंह कुँवरलाई यहाँ श्रद्धाञ्जलि अर्पण गर्दै उनले लोकतान्त्रिक आन्दोलनको घातक प्रवृत्तिविरुद्ध अझ शक्तिका साथ लड्ने प्रेरणा कुँवरबाट प्राप्त हुने विश्वास व्यक्त गरे। पार्टी एकताका निम्ति उनीजस्ता अभिभावकको ठूलो प्रेरणा आफूहरुलाई प्राप्त भएको जनाउँदै उनले भने, 'अहिले जो दुर्घटना जस्तो स्थिति देखापरेको छ, यो स्थितिको सामना गर्नका लागि पनि उहाँको हिजोको शिक्षा, योगदान, त्याग, तपस्या सधैं प्रेरणाका रुपमा आन्दोलनमा रहिरहन्छन् ।' अहिले नेपालका कम्युनिस्ट र राजनीतिक आन्दोलनमा ऐतिहासिक मोड आएको जनाउँदै उनले गम्भीर धक्का जस्तो लागेका बेलामा कुँवरको निधनमा भएको शोकलाई शक्तिलाई बदल्ने प्रतिबद्धता व्यक्त गरे। दाहालले विसं २०३३ मा गोरखाको आरुघाटमा आफू शिक्षक भएका बेला कुँवरसँग चौथो महाधिवेशन (चौम) पार्टीको सदस्यता लिएका थिए। सदस्यता लिएपछि निरन्तर आफूलाई अघि बढाउनमा उनको ठूलो योगदान रहेको जनाउँदै पूर्वप्रधानमन्त्री दाहालले भने, 'कम्युनिस्ट आन्दोलनका अभिभावकका रुपमा र आफ्नै अभिभावकका रुपमा मेरो जीवनमा उहाँको योगदानका कारणले म अहिले यो ठाउँमा आइपुगेको हुँ।' यसअघि अध्यक्ष दाहाल र माधवकुमार नेपालद्वारा संयुक्त रुपमा जारी गरिएको शोक वक्तव्य वाचन गरिएको थियो । अध्यक्ष दाहाल कुँवरको पार्थिव शरीरमा माल्यार्पणपछि भरतपुरबाट शव बोकेर देवघाटतर्फ प्रस्थान गरेका थिए। अध्यक्ष दाहाल गृह जिल्ला आउँदा सधैंजसो कुँवरलाई भेट्ने गर्थे। कुँवरको आजै देवघाटमा अन्त्येष्टि गरिंदै छ ।विसं १९८४ वैशाख १० गते लमजुङको तत्कालीन थानसिंह बाङ्ग्रे गाविस वडा नम्बर ७ मा जन्मिएका कुँवरको मंगलबार बिहान भरतपुर अस्पतालमा उपचारका क्रममा निधन भएको हो । रासस"
प्रतिगमनको पक्षमा लाग्न मेरो विवेकले दिएन : योगेश भट्टराई,"ताप्लेजुङ : पूर्व पर्यटनमन्त्री योगेश भट्टराईले संविधानमाथि कु गरेकोले प्रधानमन्त्री केपी शर्मा ओलीको पक्षमा लाग्न नसकेको बताएका छन्। नेपाल कम्युनिष्ट पार्टी नेकपा प्रचण्डमाधव पक्षले मंगलबार ताप्लेजुङमा आयोजना गरेको विरोधसभामा बोल्दै भट्टराईले यस्तो बताएका हुन्। केपी ओलीले २०७४ सालको निर्वाचनामा ताप्लेजुङ आएर भोट माग्नुभएकै हो, तर अहिले उहाँले प्रतिनिधिसभा विघटन गरेर संविधान विरोधी कदम चाल्नुभयो, मुलुकलाई अस्थिरतातर्फ धकेल्ने काम गर्नुभयो, भट्टराईले भने, त्यसैले प्रतिगमनको पक्षमा लाग्न मेरो विवेकले दिएन। उनले प्रतिनिधिसभा पुर्नस्थापना भएरै छाड्ने दाबी गरे।"
हरेक प्रतिगामी शासक र तानाशाह आफ्नो अन्तिम समयमा बरबराउने गर्छन् : रामचन्द्र पौडेल,"काठमाडौं : प्रमुख प्रतिपक्षी नेपाली कांग्रेसका वरिष्ठ नेता रामचन्द्र पौडेलले प्रधानमन्त्री केपी ओलीका अभिव्यक्ति र नागरिक आन्दोलनमाथि बालुवाटारमा भएको प्रहरी दमनलाई सरकार निर्लज्ज रुपमा प्रस्तुत भएको आरोप लगाएका छन्। नेता पौडेलले प्रधानमन्त्री ओलीलाई इंगित गर्दै प्रतिगामी शासक र तानाशाह आफ्नो अन्तिम समय आएपछि बरबराउने गरेको टिप्पणी समेत गरेका छन्। नेता पौडेलले मंगलबार ट्वीटमा लेखेका छन्,' प्रधानमन्त्री केपी ओलीका अभिव्यक्ती र सरकारले नागरिकमाथि गर्ने व्यवहार हेर्दा सरकार निर्लज्ज रुपमा प्रस्तुत भएको छ । हरेक प्रतिगामी शासक र तानाशाह आफ्नो अन्तिम समयमा यसैगरी बरबराउने गर्दछन्, जसरी अहिले प्रधानमन्त्री केपी ओली आफ्नो विरोधीलाई अपमानित गर्न तम्सनुभएको छ ।' सोमबार संसद विघटनविरुद्ध बालुवाटार नजिकै बृहत नागरिक आन्दोलनको शान्तिपूर्ण प्रदर्शनमा प्रहरीले बल प्रयोग गर्दै धरपकड गरेको थियो । प्रधानमन्त्री ओलीले पार्टीभित्रको आन्तरिक विवादलाई देखाएर पुस ५ गते प्रतिनिधिसभा विघटन गरेका थिए । कांग्रेसले प्रधानमन्त्रीको कदमको विरोध गर्दै सडक आन्दोलन गर्दै आएको छ । साथै अन्य राजनीतिक दल र नागरिक समाज पनि निरन्तर आन्दोलित छ । प्रतिनिधिसभा विघटनविरुद्ध सर्वोच्च अदालतको संवैधानिक इजलासमा सुनुवाइ जारी छ ।"
ओलीले पञ्चर्याली गर्न लागेको माधव नेपालको आरोप,"फिदिम : नेपाल कम्युनिस्ट पार्टी (नेकपा) प्रचण्डनेपाल पक्षका अध्यक्ष तथा पूर्व प्रधानमन्त्री माधवकुमार नेपालले केपी ओली गुटले काठमाडौंमा पञ्चर्याली गर्ने तयारी गरिरहेको बताएका छन् । आफ्नो गुटको नेकपा पाँचथरले आयोजना गरेको बृहत कार्यकर्ता प्रशिक्षण कार्यक्रमलाई सम्बोधन गर्न फिदिम आएका नेपालले केपी गुटले काठमाडौंमा माघ २३ गते गर्न लागेको प्रदर्शनलाई पञ्चर्यालीको संज्ञा दिएका हुन् । पञ्चायतकालमा पञ्चेले राज्यको स्रोत दोहन गर्दै आफ्नो पक्षमा जनमास देखाउने प्रयत्न गर्थे, नेपालले भने, ओली अहिले त्यही बाटोमा छन् । सरकारी ढुकुटिको दुरुपयोग गरेर २३ गते पञ्चर्याली गर्ने धाँक दिइरहेका छन् । आफूहरुको विरोध प्रदर्शनमा जनताको बढ्दो सहभागिता देखेर आत्तिएका ओलीले पञ्चर्यालीको तयारी गरेको आरोप छ । तर, जनताले साथ नदिएपछि पञ्चर्यालीको कुनै अर्थ नहुने उनले बताए । फिदिमको सिटीहलमा सयौँको संख्यामा जम्मा भएका कार्यकर्तालाई सम्बोधन गर्दै नेपालले आफू हिम्मत र आँट भएका इमान्दार कार्यकर्तालाई संगठित गर्न देश दौडाहामा निस्किएको बताए । अब आँटिला कार्यकर्ताले आन्दोलनको ज्वारभाटा सिर्जना गर्नेछन्, नेपालले भने, ओलीको प्रतिगामी कदमविरुद्ध देशभक्त नागरिकहरु आन्दोलित बनेका छन् । आन्दोलनबाटै प्रतिनिधिसभा पुनस्थापना हुनेछ । देश संविधानबाट र पार्टी विधानबाट चल्ने कुरा उल्लेख गर्दै नेपालले केपी ओलीले संविधान र विधान कुच्चिएर अघि बढेकाले देश अस्थिरतातर्फ गएको उनको ठम्याई थियो । वामदेवलाई बालुवा पिसेर तल झार्ने चेष्ट नगर्न सुझाव सम्बोधनको क्रममा नेपालले वामदेव गौतमको एकता अभियानलाई बालुवा पिसेर तेल निकाल्ने कुचेष्टाको संज्ञा दिएका छन् । वामदेवजीले एकता अभियानको घोषणा गर्नुभएको छ, नेपालले भने यो अभियान अहिले असान्दर्भिक भइसक्यो । बालुवा पिसेर तेल झार्ने कुचेष्टा नगर्न म आग्रह गर्दछु ।, पूर्व एमाले र माओवादी एकता भएर नेकपाको निर्माण भएको उल्लेख गर्दै उनले पूर्वएमाले र माओवादीको नारा नलाउन आग्रह गरे । अब भूमिगत नामपनि त्याग्नुपर्छ, नेपालले भने भूमिगत नामले विभाजनको मार्ग कोर्नसक्ने भएकाले नागरिकतामा भएको नामबाट सबै नेता कार्यकर्ताको पहिचान बनाउनुपर्छ । पूर्व माओवादीका नेताप्रति लक्षित गर्दै नेपालले भूमिगत नाम त्याग्न आग्रह गरेका हुन् । चुनाब चिह्न र पार्टीको नामको प्रसंग उल्लेख गर्दै नेपालले जता नेकपा हुन्छ त्यतै सूर्य चिह्न हुने बताए । हामीसँग केन्द्रीय समितिका बहुमत सदस्य हुनुहुन्छ, नेपालले भने, अब सूर्य चिह्न र संस्थापन को हो भन्ने विषयमा अलमलिराख्नु आवश्यक छैन । हामी नै नेकपा हो । हामीले नै पाउछौँ सूर्य चिह्न । सम्बोधनको अधिकांश समय केपी ओलीको आलोचनामा खर्चिएका नेपालले ओलीलाई भष्माशुरको संज्ञा दिए । केपी ओली संघीयता, गणतन्त्र र संविधान समाप्त पार्ने भष्माशुर हुन् नेपालले भने, उनले चुनाव पनि गराउँदैनन् र देशमा शान्ति स्थापना पनि गर्दैनन् । कार्यक्रमलाई पूर्वगृहमन्त्री जनार्दन शर्मा, एक नम्बर प्रदेशका पूर्वआर्थिक मामिला तथा योजनामन्त्री इन्द्र ओङ्बो लगायतले सम्बोधन गरेका थिए ।"
कारबाही गरें भनेर हुन्छ ? : ओली,"दाङ : प्रधानमन्त्री केपी शर्मा ओलीले निर्वाचन हारेकाहरूले आफूलाई कारबाहीको नाटक गरेको बताएका छन्। मैले राजनीति सिकाएकाहरूले मलाई नै पार्टी अध्यक्ष र साधारण सदस्यसमेत नरहने गरी कारबाही गरे रे, देउखुरीमा सोमबार आफू नेतृत्वको नेकपाले गरेको बृहत् जनसभालाई सम्बोधन गर्दै प्रधानमन्त्री ओलीले भने, पार्टीको बैठकमा नआउने २४ जनाले रेस्टुरेन्टमा बसेर कारबाही गरें भनेर कारबाही हुन्छ ? यति मात्रै हैन उहाँहरू त केपी ओली यो पृथ्वीमै नरहोस् भन्ने पनि कामना गरिरहनुभएको छ। ओलीले अहिलेसम्म पार्टी एकजुट रहेको भन्दै गल्ती महसुस गरेर आए स्वागत गरिने बताए। अहिले पनि उहाँहरूको पद यथावत् र सुरक्षित छ, उनले भने। उनले राजनीतिक अस्थिरता ल्याउने र देशलाई बन्दी बनाउने तत्त्वहरूलाई ठेगान लगाउन निर्वाचन घोषणा गरिएको बताए। त्यस्ता तत्त्वलाई निर्वाचनबाट परास्त गरिने उनको भनाइ थियो। उनले निर्वाचन कुनै पनि अवस्थामा हुने उल्लेख गर्दै खराब तत्त्वलाई उम्कन नदिने र निर्वाचनबाट ठेगान लगाइने बताए। उनले खराब तत्त्वलाई थिचारेर देशभक्तहरूको थलो मात्रै संसद्लाई बनाइने बताए। निर्वाचन भनेकै दिन र समयमा हुन्छ, उनले भने, सबै जना निर्वाचनमा केन्द्रित रहौँ। उनले संविधानअनुसार नै प्रतिनिधिसभा विघटन गरिएको दोहोर्याए। विकास र समृद्धिको गतिमा देश अगाडि बढेको उल्लेख गर्दै उनले अर्को वर्ष विकासोन्मुख देशबाट नेपाल विकसित देशमा रूपान्तर हुने बताए।"
नेताहरूको गिर्दो चरित्र,"अमाध्यमिक शिक्षाका लागि काठमाडौं आएदेखि कम्युनिस्ट आचरण र चरित्रलाई नजिकबाट नियाल्ने मौका मिल्यो। अध्ययनको सिलसिलामा जुन परिवारसँग बसोवास गर्ने अवसर जुटेको थियो, त्यो भूमिगत कम्युनिस्ट नेताहरूको सुरक्षित सेल्टर थियो। तत्कालीन ठूला नेताहरू भेष बदलीबदली साँझबिहान हावाको झोक्कासरि त्यहाँ आउँथे, एकदुई दिनसम्म ढोका थुनेर गोप्य बैठकभेलाछलफल गर्दथे र सकिएपछि उसैगरी अलप हुने गर्दथे। ०४६ सालको आन्दोलनताका नेताहरूको आवतजावत र गोप्य छलफल निकै बाक्लिएको थियो। कोठाभित्रको गतिविधिबारे केही भेउ पाइन्नथ्यो, न त त्यसबारेमा चासो राख्नु नै जायज ठहरिन्थ्यो। तर आवातजावतको बढ्दो माहोलले धेरै नेतालाई चिन्ने अवसर भने मिलेको थियो। विशेषतः चिया, पानी, खाजा, खानाको समयमा नेताहरू सम्मानजनक भाषासहितको बातचित र भलाकुसारीमा स्वयं ओर्लन्थे। राजनीतिक चेतना शून्यप्रायः भएको त्यसबेला कम्युनिस्ट नेताका आचरण र व्यवहारले खुबै आकर्षित गरेको थियो। शिष्ट बोली, हार्दिक व्यवहार, जति सानालाई पनि कमरेड र तपाईं कै सम्बोधन। नमस्कारको साटो हात मिलाएरै अभिवादन साटिने परिपाटी। महिलालाई अति नै इज्जत। सादा जीवनशैली। भेलाबैठकबाहेकका समयमा घरेलु काममा सघाउने तत्परता। जे पाकेको छ खुसीसाथ मीठो मानेर खाइदिने बानी। आफ्ना जुठा भाँडा आफैं माझ्ने अग्रसरता आदिका कारण यी नेताका हातमा सत्ता पुग्यो भने देशले उच्चस्तरीय प्रगति र सभ्यताको काँचुली कति छिटै फेथ्र्यो होला ! यही कल्पना मनमा आइरहन्थ्यो, त्यससँगै उनीहरूले खेपेको भूमिगत सकसप्रति करुणा जागेर आउँथ्यो। जनआन्दोलन २०४६ को सफलतापश्चात् भने देखाभेटको क्रम टुंगियो, न त उनीहरूको अवस्थालाई लिएर चिन्तित हुनुपर्ने अवस्था नै बाँकी रह्यो। दिन दुगुना रात चौगुना व्यक्तिगत प्रगतिको म्याराथुनमा कोही नेता पछि नपरेको थाहा पाउन भेटघाटको जरुरत पनि थिएन। २०४६ यता सत्तारोहणमा कम्युनिस्टहरूले पनि सहभागिता जनाउने अवसर पाउँदै आए तर जनताको जीवनस्तरमा कम्युनिस्ट घोषणाअनुसारको प्रतिफल देखिन सकेन। मिलिजुली सरकार गठन र विघटनको चक्रकै कारण आफ्नो सिद्धान्तअनुसारको परिवर्तन ल्याउन नसकेको नेताका तर्क तत्कालीन राजनीतिक परिदृश्यको कसीमा अनुपयुक्त पनि थिएन। तसर्थ गत निर्वाचनमा सुविधाजनक बहुमत दिएर नागरिकले कम्युनिस्टलाई पाँचबर्से एकलौटी शासनको बागडोर थमाए। ठूला दुई कम्युनिस्ट पार्टीको एकीकरणपश्चात् लगभग दुईतिहाइकै बलियो सरकार बन्यो तर सात दशकदेखि जनतालाई देखाउँदै आएको कम्युनिस्टको रंगीन सपना कति फिका र सतही रहेछ अहिले सबैसामु छरपष्ट छ। इतिहासकै सबैभन्दा अनुकूल राजनीतिक अवस्थामा जनादेशअनुसार पाँच वर्ष सरकार चलाउन नसक्नु कम्युनिस्टहरूको ठूलो अक्षमता हो। यसबाहेक कम्युनिस्टमा हुनुपर्ने गुण र चरित्रबाट समेत नेताहरू च्युत भइरहेको उनीहरूकै व्यवहारले प्रस्तुत गरिरहेको छ। प्रतिनिधिसभा विघटनको घोषणापछि विभाजित नेकपाका शीर्षनेताहरू सार्वजनिक रूपमै एकअर्काप्रति यति तल्लो स्तरको शव्दवाण प्रहार गरिरहेका छन् कि तिनैमाथि ठूलो भरोसा गरेका जनताले उनीहरूकै घृणित अभिव्यक्तिका विरुद्ध कान थुनेर बस्नुपर्ने स्थिति विद्यमान छ। हरेक दिन श्रव्यदृश्य तथा छापामाध्यम नेताका स्तरहीन गालीगलौजले भरिने गरेका छन्। देशको कार्यकारी प्रमुख यस मामिलामा अग्रपंक्तिमा देखिन्छन् भने उनको प्रतिवादमा उत्रिने अर्का पक्षीय नेताहरूले पनि बोलीमा संयमता अपनाएको देखिन्न। उखान, टुक्कासहित हँसीमजाक र हल्काफुल्का भाषा प्रयोगमा प्रधानमन्त्रीले सुरुदेखि नै आफ्नो छुट्टै पहिचान बनाएकै थिए, हिजोआज ती शब्द निकृष्टतामा समेत ओर्लिरहेका छन्। उनका अभिव्यक्ति सामाजिक सञ्जालका बहुआयामभित्र जोक र ठट्टाको ट्रोलमिम बनेर फैलिरहेका छन्। जनताका हितमा जिम्मेवार हुनुपर्ने सरकार प्रमुख निःशुल्क मनोरञ्जनको पात्र बनिरहेका मात्र छैनन्, स्ट्यान्डिङ कमेडियन का रूपमा समेत चिनिन थालेका छन्। आफूइतरका नेताहरूका लागि मात्र हैन; आफ्नो कदमको विरुद्धमा रहेका पत्रकार, बुद्धिजीवी, नागरिक समाज, कानुन व्यवसायी तथा न्यायाधीशमाथि समेत चोटिलो शब्दवाण प्रहार गरिरहेका छन्। अरू त अरू नौ दशक कटिसकेका देशकै सबैभन्दा पाका वरिष्ठ अधिवक्ताको मानमर्दन गर्नसमेत उनी पछि परेनन् जसका विरुद्ध बारका पूर्वअध्यक्षहरू विज्ञप्तिमार्फत भत्र्सनामै ओर्लन बाध्य भए। प्रधानमन्त्रीले गरेको मानहानि मुद्दा अदालत पुगेको छ। देशका कार्यकारी प्रमुखबाट जेजस्ता भाषा प्रयोग भइरहेका छन्, त्यसले समग्र्र जनस्तरलाई नै लज्जित बनाइरहेको छ। अर्का पक्षीय नेताहरू पनि उनकै लय पछ्याउँदै बोल्न अभ्यस्त भइसकेका छन्। उक्त समूहको प्रदर्शनमा राष्ट्रपतिविरुद्ध प्रयोग भएका शब्द र आक्षेप उस्तै क्षोभपूर्ण रहे। दुवै पक्षका स्तरहीन जुहारी र अशिष्ट गालीगलौजले कम्युनिस्टभित्र हुनुपर्ने चरित्रको उपहास गरिरहेको छ। कम्युनिस्टका आधारभूत विशेषता र चरित्रलाई दुवै पक्षीय नेताहरू र तीसँग आबद्ध कार्यकर्ताले आत्मसात गरेका छैनन्। कम्युनिस्ट सिद्धान्तअनुरूप अंगीकार गर्नुपर्ने राजनीतिक दर्शन, जीवनपद्धति, आचरण, व्यवहारबाट उनीहरू धेरै पहिलादेखि नै टाढिइसके। त्यसैले नेपालका कम्युनिस्टहरू खासमा कम्युनिस्ट नभएर वामपन्थी मात्र हुन्। अधिकांश राजनीतिक विश्लेषकको यस निष्कर्षलाई कम्युनिस्ट नेताहरूले आफ्नै व्यवहारद्वारा पुष्टि गर्दै आएका छन्। व्यक्तिगत सम्पत्ति र कम्युनिस्ट चरित्र दुई परस्पर विरोधी धार हुन् भन्ने तथ्य सामान्य राजनीतिक चेत भएको जोसुकैले जान्ने कुरा हो तर २०४६ यता कम्युनिस्ट नेताहरूमा असीमित धनसम्पत्तिको मालिक बनेर विलासी जीवन बाँच्ने जुन प्रतिस्पर्धा चल्यो, सैद्धान्तिक विचलन त्यहींबाट सुरु भइसकेको थियो। सामन्ती र बुर्जुवा वर्ग, जो कम्युनिस्टको वर्गशत्रु का रूपमा घोषित छन्; उनीहरूको भन्दा भड्किलो जीवनशैली अपनाउन कुनै कम्युनिस्ट नेतालाई असहज लागेन।"
बाबुमाथि छोरी हत्याको आरोप,"सन्धिखर्क : शितगंगा नगरपालिकाका एक बाबुमाथि छोरीको हत्या गरेको आरोप लागेको छ । शितगंगा२, झिर्रामा स्थानीय २४ वर्षीय सन्तोष घिमिरेले आफ्नै दुई वर्षीय छोरी सृष्टि घिमिरेको रसीले घाँटी थिंचेर हत्या गरेको आरोप लागेको हो । जिल्ला प्रहरी कार्यालयका सूचना अधिकारी रामनारायण गुप्ताका अनुसार घरमा बावुछोरी मात्र भएको अवस्थामा प्लास्टिकको डोरीले घाँटी थिंचिएको पाइएको छ । ईलाका प्रहरी कार्यालय ठाडाको टोलीले हत्यारालाई नियन्त्रणमा लिएको र थप अनुसन्धान भइरहेको उनको भनाइ छ । विगत केही समयदेखि श्रीमानसँगको विवादले श्रीमती माइतमा बस्दै आएकी थिइन् । बावुसंग बसेकी छोरीको हत्या भएपछि प्रहरीले अनुसन्धान सुरु गरेको छ ।"
चार पूर्व प्रधानन्यायाधीशविरुद्ध सर्वोच्चमा अवहेलना मुद्दा,"काठमाडौं : सर्वोच्च अदालतमा चारजना पूर्व प्रधानन्यायाधीशविरुद्ध अवहेलना मुद्दा दर्ता भएको छ । प्रतिनिधिसभा विघटन असंवैधानिक भन्दै विज्ञप्ति सार्वजनिक गर्ने चार पूर्वप्रधानन्यायाधीश अनुपराज शर्मा, मीनबहादुर रायमाझी, कल्याण श्रेष्ठ र सुशीला कार्कीविरद्ध अधिवक्ता अधिवक्ता लोचन भट्टराईले अवहेलना सम्बन्धी रिट दायर गरेका हुन् । प्रतिनिधिसभा विघटन सम्बन्धी मुद्दा सर्वोच्च अदालतमा विचाराधिन रहेको अवस्थामा पूर्वप्रधानन्यायाधीशले प्रतिनिधिसभा विघटनलाई असंवैधानिक भनेर अदालतको अवहेलना गरेको दाबी निवेदनमा गरिएको छ । प्रधानमन्त्री ओलीविरुद्ध सर्वोच्च अदालतमा अवहेलना मुद्दा पुस २४ गते सर्वोच्च अदालतका चार पूर्वप्रधानन्यायाधीशले प्रतिनिधिसभा विघटनलाई असंवैधानिक भन्दै विज्ञप्ति सार्वजनिक गरेका थिए । संयुक्त विज्ञप्ति सार्वजनिक गर्दै संविधानको धारा ७६ प्रतिनिधिसभा विघटनमा आकर्षित नहुने दाबी उनीहरुले गरेका थिए । नेपालको संविधान २०७२ को धारा ७६ मा मन्त्रिपरिषद् गठन गर्ने सिलसिलामा वा सो प्रयोजनका लागि बाहेकको कुनै अवस्थामा पनि प्रतिनिधिसभा विघटन गर्ने अधिकार एवम् व्यवस्था नगरिएको अवस्थामा पनि आकर्षित नहुने धारा ग्रहण गरी प्रतिनिधिसभा विघटन गरिएको पाइन्छ, संयुक्त विज्ञप्तिमा भनिएको थियो । त्यसैगरी अधिवक्ता राजाराम घिमिरेले पूर्वसभामुख दमनाथ ढुंगानाविरुद्ध अवहेलना मुद्दा दायर गरेका छन्। अदालतको अवहेलनामा दोसी ठहर भएमा एक वर्ष कैद सजाय वा १० हजार रुपैयाँ जरिवाना वा दुवै सजाय हुने कानुनी व्यवस्था छ । यस्तो थियो विज्ञप्ति"
प्रधानमन्त्री ओलीविरुद्ध सर्वोच्च अदालतमा अवहेलना मुद्दा,"काठमाडौं : प्रधानमन्त्री केपी ओलीविरुद्ध मंगलबार सर्वोच्च अदालतमा अवहेलनासम्बन्धी मुद्दा दर्ता भएका छन् । अधिवक्ता कञ्चनकृष्ण न्यौपानले र वरिष्ठ अधिवक्ता कुमार शर्मा आचार्यले मंगलबार अवहेलनासम्बन्धी छुट्टाछुट्टै रिट दर्ता गरेका हुन् । वरिष्ठ अधिवक्ता कृष्णप्रसाद भण्डारीले संसद् विघटनविरुद्धको मुद्दामा बहस गर्न जाँदा प्रधानमन्त्री ओलीले गरेको टिप्पणीप्रति रिटमा आपत्ति जनाइएको छ । माघ ९ गते काठमाडौंको बबरमहलस्थिगत कार्की ब्याङ्केटको कार्यक्रमलाई सम्बोधन गर्दै प्रधानमन्त्री ओलीले बाजे वकिललाई सर्वोच्च लगेर तमासा देखाएको टिप्पणी गरेका थिए । उक्त टिप्पणीप्रति आपत्ति जनाउँदै अधिवक्ताद्वयले मंगलबार रिट दायर गरेका हुन् । अधिवक्ता न्यौपानेले वरिष्ठ अधिवक्ता र अधिवक्तालाई अमर्यादित भाषामा गाली गरेकाले अपहेलना मुद्दा दर्ता गरेको जानकारी दिए । प्रधानमन्त्रीले संसद विघटन मुद्दाको बहसमा सहभागी वरिष्ठ अधिवक्ताज्यू तथा अधिवक्तालाई अमर्यादित भाषामा गाली गरेकाले अपहेलना मुद्दा दर्ता भयो, उनले भने ।"
कालिकोटमा बालविवाहविरुद्ध प्रहरीको अभियान,"कालिकोट : जिल्लाप्रहरी कार्यालय कालिकोटले बालविवाहविरुद्ध सचेतनामुलक अभियान संचालन गरेको छ। जिल्लामा उमेर नपुगी हुने विवाह गर्ने प्रवृति धेरै भएकाले यसलाई न्यूनीकरण गर्न प्रहरीले सचेतनामुलक अभियान संचालन गरेको हो। प्रहरीले जिल्लामा प्रहरी निरीक्षक, सहायक प्रहरी निरीक्षकहरुको नेतृत्वमा विभिन्न विद्यालयमा प्रहरीको टोली खटाइ, बालविवाह, छाउपडी प्रथा, छुवाछुत जस्ता सामाजिक विकृतिका विषयमा सचेतना जोगाउन थालिएको जिल्ला प्रहरी कार्यालयका सूचना अधिकारी भुपेन्द्र शाहीले बताए। उनका अनुसार जिल्लाका ९ वटै पालिकाका माध्यामिक विद्यालयमा अध्यायनरत विद्यार्थीलाई प्रहरीको टोलीले बालविवाह गर्दा आउने शारीरिक, मानसिक समस्या, स्वास्थ्यमा पर्ने असर, प्रगतिमा हुने अवरोध, कानुनी रुपमा भोग्नुपर्ने सजाय र उमेर पुगेपछि हुने विहबाट हुने फाइदाका विषयमा जानकारी गर्ने गरिएको छ। विद्यालय तहमा अध्यायनरत बालबालिकाहरुले नै बालविवा गर्ने गरेको भन्दै प्रहरीले बालविवाह कम गर्न विद्यार्थीलाई नै सचेत बनाउने अभियान थालेको जिल्ला प्रहरी प्रमुख डिएसपी चक्रबहादुर शाहाले बताए। उनका अनुसार स्थानीय तह, नागरिक समाज, गैरसरकारी निकाय सबैको सक्रियतामा बालविवाहको समस्या घटाउन सम्भव छ। जिल्ला प्रहरी कार्यालय कालिकोटले समुदाय प्रहरी साझेदारी कार्यक्रम अन्तरगत जिल्लाव्यापी सामाजिक विकृति विरुद्ध नागरिकलाई सचेत बनाउने कार्यक्रमहरु संचालन गरिरहेको छ। डिएसपी शाहाले भने, हामीले बालविवाह, बहुविवाह, लागु औषधदुव्र्यशन, अन्तरगत बालविवाह न्यूनीकरण, छाउपडी प्रथा, जातीयविभेद जस्ता सामाजिक विकृतिहरुका विरुद्धमा गाँउगाँउमा प्रहरी परिचालन गरेका छौँ। पहिलो चरण नागरिकलाई यस सम्बन्धी सचेतना जोगाइ यस्ता विकृतिहरु भएमा प्रहरीलाई सूचना दिन आग्रह गरेका छौँ। अब कारबाहीमा पनि थप कडाइका साथ लाग्छौँ। मुलुकी संहितामा भएको व्यवस्थाअनुसार बालविवाह गर्ने गराउनेलाई ३ वर्षसम्म कैद र ३० हजारसम्म जरीवाना हुने कानुनी व्यवस्था छ।"
शान्तिपूर्ण प्रदर्शनमा प्रहरीले दमन गरेको भन्दै महासंघको आपत्ति,"काठमाडौं : नागरिक अभियान्ताले गरेको शान्तिपूर्ण प्रदर्शनमा प्रहरीले दमन गरेको भन्दै नेपाल पत्रकार महासंघले आपत्ति जनाएको छ । सोमबार राजधानीमा नागरिक तहबाट भएको शान्तिपूर्ण आन्दोलनमा सहभागीमाथि प्रहरीले निर्मम लाठी र पानीको फोहोरा प्रहार गरेको भन्दै महासंघले आपत्ति जनाएको हो । मंगलबार महासंघका महासचिव रमेश विष्टले विज्ञप्ति सार्वजनिक गर्दै दमनप्रति आपत्ति जनाएका हुन् । शान्तिपूर्ण र स्वतन्त्र रूपमा प्रदर्शनमा उत्रिएका मानव अधिकारवादी र नागरिक अभियन्तामाथि भएको प्रहरीको यो दमन अभिव्यक्ति स्वतन्त्रताविरोधी कार्य हो । प्रहरीको यो बर्बर दमनले नागरिकको हकअधिकारमाथिसमेत गम्भीर आघात पुगेको महासंघको ठहर छ, विज्ञप्तिमा भनिएको छ, महासंघ सरकारको यो अभिव्यक्ति स्वतन्त्रताविरोधी कार्यको कडा शब्दमा भत्र्सना गर्दछ । बालुवाटार प्रदर्शनमा प्रहरी धरपकड (तस्बिरसहित) महासंघले आन्दोलनमा सहभागी लेखक तथा वरिष्ठ पत्रकार नायारण वाग्ले, मानव अधिकारकर्मी कृष्ण पहाडीलगायतमाथि प्रहरीले बर्बर आक्रमण गरेको भन्दै आपत्ति जनाएको हो । महासंघले संविधानले सुनिश्चित गरेको नागरिकको हकअधिकारको रक्षा गर्न, विधिको शासन र कानुनीराजको सम्मान गर्न महासंघ सरकारको गम्भीर ध्यानाकर्षण गराएको छ । सरकारलाई यस्ता दमनकारी कार्य पुनः नदोहोर्याउनसमेत महासंघले चेतावनी दिएको छ ।"
खराब मौसमका कारण विराटनगरमा उडान अवरुद्ध,"विराटनगर : मंगलबार बिहानदेखि नै विराटनगर विमानस्थल खुल्न सकेन। हवाईजहाज उडान र अवतरणका लागि चाहिने भिजिबिलिटी नभएकाले हवाईसेवा अवरुद्ध भएको हो। विराटनगर विमानस्थलका प्रमुख उत्सव खरेलका अनुसार उडानका लागि आई एस आर फ्लाइटका लागि भिजिबिलिटी १६ सय मिटर आवश्यक पर्छ। मंगलबार भिजिबिलिटी ८ सय मिटर मात्र छ, उनले भने, मौसममा आएको परिवर्तनका कारण यस वर्ष पहिलो पटक विमानस्थल नखुलेको हो। अरु दिन दिउँसो १२ बजेसम्म उडान र अवतरणका लागि भिजिबिलिटी पुग्ने गरेको उनले बताए।"
जनप्रतिनिधिको सुविधा मोह: मोटरसाइकल फिर्ता लिएर यातायात खर्च दिँदै रामग्राम नगरपालिका,"परासी : पश्चिम नवलपरासीको रामग्राम नगरपालिकाले वडाअध्यक्षहरुलाई उपलब्ध गराइएको मोटरसाइकल फिर्ता लिएर यातायात वापतको रकम भुक्तानी गर्न थालेको छ । जिल्लाका केही स्थानीय तहले भने कानुनी झन्झट आउनसक्ने भन्दै मोटरसाइकल फिर्ता लिन मानेका छैनन् । केही स्थानीय तहहरुले वडाध्यक्षले फिर्ता गरे पनि त्यसवापतको रकम भुक्तानी गरेका छैनन् । यातायात खर्च वापत मासिक १२ हजार रुपैयाँ पाउने भएपछि अहिले सबैजसो स्थानीय तहका वडाअध्यक्षहरुले प्रयोग गर्दैआएको मोटरसाइकल फिर्ता गर्न थालेका हुन् । जनप्रतिनिधिहरुको सुविधाअन्तरगत रामग्राम नगरपालिकाले सुरु वर्षदेखि नै वडाध्यक्षहरुलाई मोटरसाइकल उपलब्ध गराएको थियो । नगरपालिकामा १८ वडा छन् । जसमध्ये वडा नं ४ का वडाअध्यक्षले पहिलेदेखि नै मोटरसाइकल लिएका छैनन् । केही वडामा पुराना मोटरसाईकल रहेकाले नगरपालिकाले १५ जना वडाध्यक्षका लागि स्पेलेण्डर मोटरसाइल खरिद गरेर दिइएको प्रमुख प्रशासकीय अधिकृत राजेश पन्थीले जानकारी दिए । खरिद गरेर दिएका मध्ये तीन जनाले अहिले पनि मोटरसाइकलकै सुविधा लिएका छन् । बाँकी सबै वडाध्यक्षले मोटरसाइकल फिर्ता गरेर त्यसवापतको मासिक १२ हजार रुपैयाँ नगरपालिकाले भुक्तानी गरेको छ । नगरपालिकाले सुविधा नलिने जनप्रतिनिधिहरुलाई यातायातवापत रकम उपलब्ध गराउने निर्णय गरेकाले उक्त रकम दिइएको प्रशासकीय अधिकृत पन्थीले बताए । उनीहरुले साउनदेखि नै सो वापतको रकम बुझ्दै आएका छन् । वडाध्यक्षहरुले यातायातबाहेक मासिक २० हजार रुपैयाँ अन्य सेवा सुविधावापत रकम पाउने गरेका छन् । लुम्बिनी प्रदेश सरकारको स्थानीय तहका पदाधिकारी तथा सदस्यहरुले पाउने सुविधा सम्बन्धी कानुनमा संशोधन र एकीकरण गर्न बनेको विधेयक २०७६ मा यातायात सुविधा उपलब्ध नगराइएका जनप्रतिनिधिले मात्र सो वापत रकम पाउने उल्लेख छ । विधेयकमा कुनै सदस्यले यातायात सुविधा वापत कुनै सवारी साधन पाएको भए यातायात सुविधा वापतको रकम पाउने छैनन् भनेर स्पष्ट उल्लेख गरिएको छ । 'एक पटक सुविधा दिइ सकिएको छ । फेरि सुविधा नलिएको भनेर फिर्ता गर्न नैतिकताले नमिल्ने र त्यसरी रकम पनि दिन नमिल्ने,' एक पालिकाका प्रमुख प्रशासकीय अधिकृतले भने । सवारीसाधन उपलब्ध गराइएकाले वडाध्यक्षहरुलाई त्यसवापतको रकम नदिइएको पाल्हीनन्दन गाउँपालिकाका प्रमुख प्रशासकीय अधिकृत श्री प्रसाद गौतम्ले बताए ।हामी कहाँ पनि वडाध्यक्षहरुले मोटरसाइकल फिर्ता गरेर रकम दिन माग गरेका थिए । तर सवारी साधन उपलब्ध गराइसकेकाले रकम दिन नमिल्ने भन्दै भुक्तानी दिइएको छैन , गौतमले भने । सुनवल नगरपालिकाका प्रमुख प्रशासकीय अधिकृत शिशिर पौडेलले मोटरसाइकल फिर्ता गर्न आए पनि फिर्ता नलिइ सोही सुविधा प्रयोग गर्न भनिएको बताए । सरावल गाउँपालिकाका प्रमुख प्रशासकीय अधिकृत बुद्ध प्रकाश पौडेल र प्रतापपुर गाउँपालिकाका प्रमुख प्रशासकीय अधिकृत भेषराज खनालले केही वडाध्यक्षले फिर्ता गरे पनि उनीहरुलाई रकम भुक्तानी नगरिएको बताए । कानुनी झन्झटले रकम दिन नसकिएको उनीहरुले बताए । बर्दघाट नगरपालिकाले भने वडाध्यक्षहरुलाई मोटरसाइकल नै दिइएको छैन । एक पटक मोटरसाइकल खरिद गरेर दिइएका स्थानीय तहहरुले फेरि फिर्ता लिएर रकम भुक्तानी गर्दा थप व्ययभार पर्न गएको छ ।"
शीतलहर सकस : घुर बालेर जोगिने प्रयास,"विराटनगर : मोरङको बुढीगंगा गाउँपालिका३ का फेकनी ऋषिदेवको घरका सबै जना मुटु नै कमाउने ठन्डीबाट जोगिन दिनभरि घुर बालेर जीउ तताउँछन्। यतिबेला पूर्वी तराईमा शीतलहर चलेको छ। त्यसमाथि उनको झुप्रो नहरको डिलमा छ। ५५ वर्षीया फेकनीसहित परिवारका ७ जना बिहान ४ बजे नै घुर बालेर बेलुकीसम्मै तापेर बस्छन्। शीतलहरको कठ्यांग्रिने चिसोबाट बच्न न्याना लुगाहरू नभएकाले आफ्नो परिवार घुरकै तातोले मात्र बाँचेको उनी बताउँछिन्। नहर आसपासको ऐलानी जग्गामा बसेका करिब डेढ सय घरका सुकुम्बासी ऋषिदेवहरूको शीतलहर सुरु भएयताको नियमित दिनचर्या बनेको छ घुर ताप्नु। कोरोनाकै कारण छोराहरू यस वर्ष भारतमा काम गर्न जान नपाएकाले जाडोबाट जोगिन चाहिने कपडाको अभाव भएको गुनासो उनले गरिन्। छोराहरू कसैले पनि कमाइ गर्न नसकेकाले नहरको डिलमा घुर बालेर जाडो काट्न बाध्य भएको उनको भनाइ छ। त्यही घुर बाल्न चाहिने पराल र भुस पनि उनीहरूसँग छैन। उनका अनुसार पराल र भुस पनि साहुसँग मागेर ल्याउनु परेको छ। जल तथा मौसम विज्ञान विभागका अनुसार मंगलबार विराटनगरको न्यूनतम तापक्रम १२ दशमलव ४ डिग्री सेल्सियस छ। गएको बिहीबार विराटनगरको न्यूनतम तापक्रम ९ दशमलव ८ डिग्री सेल्सियसमा झरेको थियो। शीतलहर सुरू हुनासाथ विराटनगरको तापक्रम झर्न थालेको विभागले जानकारी दिएको छ। 'ससाना नातिनी छन्, घुर नबाले कठ्यांग्रिएरै मर्छन्,' उनले भनिन्, 'खै कसैले हेर्छ र हामीलाई ? कसैले हाम्रो पीरमर्का सुन्दैन।' उनकै छेऊमा बसेका ५० बर्से हरिनारायण ऋषिदेवले भने, 'दुईतीन परिवार मिलेर घुरमा बसेरै दिन कटाउने गरेका छौं। काम पनि छैन, खान त रिन नै लिनुपर्ने अवस्थामा कहाँ जाने र के गर्ने अन्योलमा छौं हामी।' वडा नम्बर ४ का ६८ वर्षका शान्ति चौधरीले गरिबको दुःख कसैले नहेर्ने गुनासो गरे। 'न्यानो लुगा मात्र दिए पनि हुन्थ्यो,' उनले भने, 'काम गरेर पेट फाल्न नै धौ धौ भएकाले जीउ ढाक्ने ताता लुगा कसरी किन्ने ?' लखन्तरी चौधरीले पराल जोगाएर राखेकाले चिसोबाट जोगिएको सुनाइन्। मालिक र साहूलाई जति गुहारे पनि लुगा किन्न पैसा नदिएको बताउँदै उनले भनिन्, 'आगो बाल्न पराल दिनसमेत आलटाल गर्छन्। कम्तीमा दाउराको व्यवस्था मिलाइदिए चिसोबाट जोगिन्थ्यौं।' केही दिनदेखिको हुस्सु र स्याँठले जनजीवन औधी प्रभावित भएको छ । यसबाट सुकुम्बासीलगायत विपन्न वर्ग सबैभन्दा बढी प्रभावित भएका छन् । विराटनगरका विपन्न परिवार जाडो बढेसँगै समस्यामा परेका छन् । जीउ ढाक्ने न्याना कपडा नहुँदा अधिकांश शिशु, बालबालिका र वृद्धवृद्धा शीतलहरको बढी मारमा छन् । शीतलहरले बालबच्चा र वृद्धवृद्धालाई सबैभन्दा धेरै गाह्रो भएको विराटनगर रामपुरकी सरु पहरीले बताइन्। छिमेकीसँगै पराल बालेर तापिरहेकी उनले भनिन्, जाडोले धेरै समस्या भएको छ। न्याना कपडा नहुँदा जाडो कसरी कटाउने पिरलो भएको छ। उनका अनुसार मुसहर बस्तीका बालबालिकामा सबैभन्दा बढी असर परेको छ । 'आङ तताउने कपडा नहुँदा मुसहर बस्तीका अधिकांशलाई जाडो छल्न कठिन भएको छ,' उनले भनिन्, 'राज्यले राहतको व्यवस्था मिलाउनुपर्ने हो। तर अहिलेसम्म सरकारको ध्यान विपन्नलाई राहत दिनेतर्फ गएको छैन। कतिपयले प्लास्टिकजस्ता कुरा बालेर रात कटाउने गरेका छन्। कतिपयले परालको ओछ्यान बनाएर अनि छेऊमा परालै बालेर ज्यानै जोखिममा पारेर रात कटाइरहेका छन्। ठन्डीले जीवनयापन कष्टकर भइरहेकाले बिहानबेलुकाको छाक कसरी टार्ने भनेर पिरोलिने गरेको उनीहरूले सुनाए। चुनावमा भोट माग्दा 'यो गर्दिन्छौं, त्यो गर्दिन्छौं' भनेर अनेक बाचा गर्ने नेताले यस्तो समस्याका बेलामा समेत केही थाहै नपाएजस्तो गरेको गुनासो सुकुम्बासी र पिछडिएका समुदायले गरेका छन्। तराईमा घुर शीतलहरबाट जोगिने उपाय मात्र नभएर तराईमा घुर आपसमा सूचना आदानप्रदान गर्नेसँगै बुढाबुढीका अनुभव बाँड्ने थलोसमेत रहेको छ। युवा पुस्ता शीतलहरबाट जोगिन घुर ताप्छन्। घुरको सुरुवात मंसिर शुक्लपक्षमा गरिने लवानदेखि नै गर्ने धार्मिक मान्यता छ। कार्तिक संक्रान्तिमा अविवाहित महिला (नवोदा कन्या)ले गाईको गोबरको चिपडी, घेरा (झिँगा)को फुलसहित आँगनमा गरिने पूजापश्चात् कुलदेवता समक्ष गरिने 'अगनी पूजा' कै दिनदेखि गोठ र दलान (पुरुष बस्ने बैठकी) मा समेत 'घुर' बाल्ने ठाउँमा खाल्टो खनिन्छ । लवानमा आगोमा चढाएपछि नयाँ अन्न ग्रहण गर्ने चलन मधेसमा छ। लवानको दिन गरिने अग्नी पूजाले रोग नलाग्ने र घरमा लक्ष्मीको बास हुने जनविश्वास रहेको पन्डित महेन्द्रनारायण ठाकुरले बताए । लवानको बेलुकापखदेखि नै दलानमा गुँइठा, परारको 'घुर' बालेर ताप्ने चलन छ। घुर ताप्नाले वातरस, साइटिका र नसासम्बन्धी रोग नलाग्ने आयुर्वेदमा वर्णन छ। परापूर्वकालमा लुगा (वस्त्र)को कमी रहेकाले घुरले शीतलहरबाट जोगाउने माध्यम समेत बनेको हो। मधेसमा मंसिर पूर्णिमादेखि घरमा चिसो पस्ने भनाइ रहेकाले घरमा गुँइठाको घुर लगाउने गरिन्छ। मिथिलाका विद्धानहरुले घुरमा नै कर्मकाण्ड, वेद, दशकर्म, ढाक वचन लगायतका शिक्षा दिने गरेको बताइन्छ। घरका मूलीहरुले परिवारका सबैलाई घुर वरिपरि बसाएर खेतीपाती र घरेलु जानकारीका साथै ओखतीमुलोसम्बन्धी चर्चा परिचर्चा गर्थे । मधेसी समाजका अगुवा (जमिन्दारमुखिया) ले स्थानीय सूचना संकलन गरेर गाउँ समाजमा अर्को दिनका लागि काम पनि घुरमा बसेरै तय गर्थे। घुरमा स्थानीय सबै बुद्धिजीवि, कामदार, गुमस्ता (कम्तिया) भद्रभलादमी बोलाए दिनभरिका कामकाजको समीक्षा र अर्को दिनका काम तथा तय गरिन्थ्यो। घुरमा अगुवाले चिया, बिडी, कंकड, गाँजाको व्यवस्था गरेर गफगाफसँगै हँसीमजाक गर्दै कुराकानी गर्दै आफ्नो स्वार्थ पूरा गर्ने थलोको रुपमा उपयोग गर्ने गरेका थिए। तर यो सबै चलन नयाँ पुस्ता आधुनिक हुँदै जाँदा हराउन थालेको छ। यसैगरि चैतमा पनि घुरको महत्व छ। चैतमा घुर तापे वर्षदिनसम्म वातरोग नलाग्ने जनविश्वास छ। मिथिला संस्कृतिमा जाडोमा मानिस र गाईवस्तुको सुरक्षार्थ घुर लगाउने गरिन्छ। मधेसमा जीविकोपार्जन गर्ने उपाय कृषि भएकाले जताततै घुर बालेको देख्न सकिन्छ। किसानको घुर गोठमा हुने र फोहोरजन्य वस्तु नारपुआर, निंहेश, (परालको विभिन्न रुप) गोबरगुँइठा, सुकेका पात, घरायसी फोहोर बटुलेर घुर जलाउने गरिन्छ । यसले गाईवस्तुलाई समेत जाडोमा न्यानो हुन्छ। खरानी सहित अन्य सडेगलेका फोहोर खेतमा हाल्दा प्राकृतिक मलको काम गर्ने घुर उपयोगी मानिन्छ। घुरको धुवाँले कीरा फट्यांग्रा, मच्छरलगायतको प्रभाव न्यून हुने भएकाले पनि प्रायः घरमा घुर लगाउने गरिन्छ। मिथिलामा तिलासक्रान्तिमा मकर स्नान गरेपछि बालेको घुरले जीउ तताउने प्रचलन छ । कहीँकहीँ वर्षौं तपस्यारत कुनै ऋषिको मनोकांक्षा पूरा नभएपछि उनले अग्निलाई साक्षीँ राखेर (घुर बालेर) तपस्या गर्दा मनोरथ पूरा भएको कथा समेत सुन्न पाइन्छ। रामपुरा पलाष्टीकजन्य वस्तुमा घुर ताप्दै स्थानीयहरु । तस्बिर : जितेन्द्र नारायण ठाकुर"
इन्जिनियरविरुद्ध मुद्दा,"काठमाडौं : राष्ट्रिय पुनर्निर्माण प्राधिकरण जिल्ला आयोजना कार्यान्वयन इकाई, (शिक्षा) तनहुँका सवइन्जिनियर सुरेन्द्र अधिकारी घुस मुद्दा दायर भएको छ। अख्तियार दुरुपयोग अनुसन्धान आयोगले अधिकारीलाई सेवाग्राहीबाट १ लाख ५० हजार रुपैयाँअतिरिक्त रकम लिइसकेको अवस्थामा नियन्त्रणमा लिएको थियो । घुस रकम लिएको पुष्टि हुन भएपछि भ्रष्टाचार निवारण ऐन बमोजिम सजायको मागदाबीसहित विशेष अदालतमा आरोपपत्र दायर गरिएको छ।"
उपत्यकाको ट्राफिक व्यवस्थापनमा स्काउटका 'स्वयंसेवक',"काठमाडौं : काठमाडौँ उपत्यकाको ट्राफिक व्यवस्थापन सहज बनाउन नेपाल स्काउटका स्वयंसेवक परिचालन गरिने भएको छ । काठमाडौँको बढी भीडभाड हुने स्थानमा यातायातका साधन सहजरुपमा सञ्चालन गर्ने लक्ष्यसहित स्काउटका विद्यार्थीहरु स्वयंसेवकका रुपमा परिचालन गर्न लागिएको महानगरीय ट्राफिक प्रहरी महाशाखाले जनाएको छ । काठमाडौँमा आज उक्त कार्यक्रमको उद्घाटनका क्रममा नेपाल स्काउटका प्रमुख आयुक्त लोकबहादुर अम्गाईंले काठमाडौँका विभिन्न १५ स्थानमा १३० भन्दा बढी स्वयंसेवक परिचालन हुने जानकारी दिएका छन्। 'हामी बर्दीमा रहेका स्वयंसेवक हौँ, कोभिड१९ पश्चात् र पहिले पनि धेरै जिल्लामा नेपाल स्काउटले जनचेतनामूलक कार्यक्रम गरेको छ,' अम्गाईंले भने, 'काठमाडौँ उपत्यकामा पनि ट्राफिक प्रहरीसँग सहकार्य गरेर सेवा दिन पाउँदा खुशी छौँ ।' उनले नेपाल स्काउटले सिकेको सीपलाई भरपुर उपयोग गरी आम नागरिक र यातायातकर्मीलाई सन्देश प्रवाह गर्न नचुक्ने प्रतिबद्धता जनाए । उक्त समारोहमा महानगरीय ट्राफिक प्रहरी महाशाखाका प्रमुख जनक भट्टराईले सडक प्रयोगकर्ताहरु एक मिनेट मात्रै सवारी सञ्चालनमा सहज भयो भने पनि राहत महसुस गर्ने भन्दै स्काउटका स्वयंसेवकले त्यो वातावरण तयार पार्ने विश्वास व्यक्त गरे। 'नेपालका सडक जोखिमपूर्ण छ, कतिबेला गाडी आइपुग्ने हो पत्तै हुन्न, ट्राफिक व्यवस्थापन थप जोखिमपूर्ण काम हो,' प्रहरी वरिष्ठ उपरीक्षक भट्टराईले भने, 'स्काउटसँगको सहकार्यबाट नागरिकले थप राहत पाउने आशा छ ।' उनले जेब्राक्रसिङमा भएको दुर्घटनामा मानिसको ज्यान गएको विगतको घटना स्मरण गर्दै उपत्यकाको चक्रथपभित्रको अति भीड हुने त्यस्ता क्षेत्रमा स्वयंसेवक परिचालन हुने जानकारी दिए। यसअघि पनि ट्राफिक प्रहरीले विभिन्न संस्था तथा विद्यालयका विद्यार्थीलाई ट्राफिक स्वयंसेवकका रुपमा परिचालन गर्दै आएको थियो । उक्त अभियान प्रभावकारी भए पनि सीमित समय सञ्चालन भएर रोकिएको थियो । यसपालि पनि उक्त अभियान आजदेखि शुरु भएको र स्काउटका स्वयंसेवक एक हप्ता परिचालन हुनेछन् । महाशाखाका प्रहरी उपरीक्षक श्यामकृष्ण अधिकारीका अनुसार स्काउटका स्वयंसेवकपछि अर्को हप्ता अन्य संस्थाबाट आएका स्वयंसेवक परिचालन गरी कार्यक्रमलाई निरन्तरता दिने बताए। पछिल्लो समयमा ट्राफिक व्यवस्थापनमा महानगरीय ट्राफिक प्रहरी महाशाखाको सक्रियता कमजोर भएको सर्वसाधारणको गुनासो आइरहेको सन्दर्भमा स्वयंसेवक परिचालनले प्रभावकारी हुने विश्वास लिइएको छ । तर उपत्यकामा दैनिकजसो नै सडकमा प्रदर्शन, धर्ना, विरोधलगायत कार्यक्रमका कारण ट्राफिक व्यवस्थापन प्रभावित हुँदै आएको छ । रासस"
नारायण वाग्लेको प्रश्न : मैले बोल्दै नबोलेको कुरामा दुष्प्रचार गर्ने को हो ?,"काठमाडौं : वरिष्ठ पत्रकार तथा लेखक नारायण वाग्लेले बोल्दै नबोलेको विषयमा दुष्प्रचार गरिएको भन्दै त्यसमा आपत्ति जनाएका छन्। प्रतिनिधिसभा विघटनको विरोधमा नागरिक समाजले आयोजना गरेको आन्दोलनमा सहभागी हुँदै आएका वाग्लेले नागरिक आन्दोलनको आकर्षण घटाउन यस्तो दुष्प्रचार गर्ने चालबाट सचेत हुन आग्रह गरेका छन् । वाग्लेले 'धर्म निरपेक्षताका लागि मन्दिर भत्काउनुपर्छ र पूजापाठ बन्द गर्नुपर्छ' भनेको भन्दै वाग्लेको नामबाट एउटा गलत सन्देश सामाजिक संजालमा प्रचार गरिएपछि उनले यसबारे स्पस्ट पारेका हुन्। उनले मंगलबार ट्वीट गर्दै भनेका छन्, 'मैले भन्दै नभनेको कुरा राखेर यसरी दुष्प्रचार गर्ने को हो? किन? नागरिक आन्दोलनलाई विकर्षित गर्न सुरू भएको यो चालबाट सावधान रहनु होला है! बालुवाटारमा सोमबार आयोजित नागरिक प्रदर्शनपछिको सभालाई सम्बोधन गर्ने क्रममा उनले प्रधानमन्त्री केपी ओली मठमन्दिरमा गएको विषयमा टिप्पणी गरेका थिए। संविधानमा रहेको धर्मनिरपेक्षतालाई प्रधानमन्त्री ओलीले ख्याल गर्नुपर्ने वाग्लेको भनाइ थियो। बालुवाटारको प्रदर्शनमा वाग्लेलगायतका नागरिक अभियन्तामाथि प्रहरीले लाठी र पानी फोहोर प्रहार गरेर दमन गरेको थियो। विरोधसभामा वाग्लेले तेस्रो जनआन्दोलन सुरु भएको उद्घोष गरेका थिए। त्यहाँ वाग्लेले गरेको सम्बोधनलाई मूल धारका मिडिया र सामाजिक संजालमा समेत महत्वका साथ संप्रेषित गरिएको छ।"
ट्याक्टरबाट लडेर बालकको मृत्यु,उदयपुर : उदयपुर कटारी नगरपालिका४ मरुवा खोलामा ट्याक्टरबाट खसेर मंगलबार साँझ एक बालकको ज्यान गएको छ । मरुवा खोलामा ढुंगा लोड गरी सिम्लेतर्फ जाँदै गरेको स १ त ६८२२ नम्बरको ट्याक्टरबाट खसेर सोही ठाउँका मेनु तामाङका ५ वर्षीय छोरा अमिर तामाङको ज्यान गएको हो । ट्याक्टरबाट लडेर गम्भीर घाइते भएका बालकलाई कटारी अस्पतालमा सामान्य उपचारपछि विराटनगर लैजानेक्रममा बाटोमा नै ज्यान गएको जिल्ला प्रहरी कार्यालयका डिएसपी वेदप्रसाद गौतमले जानकारी दिए । ट्याक्टरको पछिल्लो भागमा रहेका बालक ट्याक्टरबाट झर्दा पछाडिको टायरमा ठोक्किएर गम्भीर घाइते भएपछि उपचारका लागि बाहिर रेफर गरिएको थियो । प्रहरीले ट्याक्टर र चालक जीवन राईलाई नियन्त्रणमा लिएर अनुसन्धान सुरु गरेको छ ।
