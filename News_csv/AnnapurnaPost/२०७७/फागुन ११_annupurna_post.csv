शीर्षक,विवरण
आफ्नैबाट असुरक्षा,"बलात्कारको पछिल्ला शृंखला हेर्दा समाजमा छोरीचेली जोगाउन जति मुस्किल परेको छ, केही खराब पात्रका कारण पुरुषलाई पनि नाकमुखै देखाएर हिँड्न लाज मान्नुपर्ने अवस्था आएको छ। यस्ता कार्यमा आफन्त र चिनजानकै व्यक्ति संलग्न हुने गरेको डरलाग्दो अवस्था तथ्यांकले उजागर गरेको छ। यो अत्यासलाग्दो अवस्थाले नेपाली समाजमा खराब आचरण र चरित्रहिनताले सीमा नाघिसकेको स्पष्ट पारेको छ। जति कडा कानुनी प्रावधान बनाइए पनि नियन्त्रणभन्दा बाहिर रहेकाले बलात्कार र हत्याजस्ता जघन्य अपराध रोक्न चेतनामूलक अभियानको अभाव रहेको स्पष्ट हुन्छ। शिक्षासँगै नैतिकता सिकाउन नसक्दाको परिणाम मानेर यस्ता घटना न्यूनीकरण गर्न सरकारी, गैरसरकारी संस्था र निजी क्षेत्रले समेत हातेमालो गर्नुपर्छ। मौका मिलेमा जस्तोसुकै वर्ग र समुदायका मानिस पनि बलात्कार र हत्यामा उत्रने गरेको पछिल्ला अध्ययनहरूबाट स्पष्ट भइसकेको छ। समाजमा शिक्षित, बौद्धिक तथा अगुवा र आफन्तका साथै रगतको नाता भएका व्यक्तिसमेत यौन अपराधमा संलग्न हुने गरेका छन्। समाजमा छोरीचेलीको संरक्षक मानिने, बुबा, दाइ, भाइ, मामा, छोरा, ससुरासमेत यौन अपराधमा उत्रने गरेका छन्। वास्तवमा जसले संरक्षण दिनुपर्ने हो सोही व्यक्ति चेलीको अस्मिता लुट्न उत्रनु लज्जास्पद हो। सबैभन्दा विश्वास गरिएका व्यक्ति नै यस्ता कुकृत्यमा संलग्न हुन थालेपछि हरेक परिवारका लागि आफ्ना छोरी, बुहारी, बहिनी, भान्जीलगायतको सुरक्षामा चुनौती थपिएको छ। कानुनले जस्तोसुकै कडा सजायको व्यवस्था गरे पनि घटना रोक्न नसकिएकाले हरेकले आफ्नो सुरक्षा आफैं गर्नु मुख्य उपाय हो। तुलनात्मक अध्ययन गर्दा राजनीतिक अस्थिरता रहेको तथा गरिबी र पछौटेपनले गाँजेको समाजमा यस्ता घटना बढी हुने गरेको पाइन्छ। चेतना स्तरको कमी, बलात्कारसम्बन्धी कानुन फितलो हुनु र बनेका कानुन लागू नहुनुले पनि यस्ता घटना बढेका छन्। दोषी किटानी भइसक्दा पनि शक्तिको दुरुपयोग गर्दै कानुनी कारबाहीबाट उम्कने प्रवृत्ति बढ्नुले यस्ता घटनालाई प्रश्रय दिइरहेको छ। बलात्कारी र यस्ता कार्यमा उक्साउनेलाई समेत कानुनले कडा कारबाहीको व्यवस्था गरेको छ। विद्यमान कानुनी संरचनामा परिमार्जन गरेर पछिल्लो पटक सरकारले बलात्कारको घटनामा दोषी ठहरिएकालाई उन्मुक्ति दिन उक्साउने र सहयोग गर्ने व्यक्तिलाई समेत कारबाहीको व्यवस्था गरेको छ। तर एक ठाउँको बलात्कारको घटना सेलाउन नपाउँदै अर्को ठाउँमा उस्तै प्रकृतिको घटना भइरहेको छ। जति कडा कानुनी प्रावधान ल्याइए पनि घटनामा कमी नआउनुले नागरिकमा नैतिक शिक्षाको अभाव रहेको स्पष्ट हुन्छ। कहिलेकाहीँ रिस र आवेगलाई नियन्त्रण गर्न नसक्दा पनि यस्ता घटना भएका छन्। कतिपय घटनामा सुरुमा पीडित र पीडकबीच भावनात्मक सम्बन्ध विकास हुने, त्यसपछि खटपट बढ्ने र अन्तिममा बलात्कार भएको पनि देखिन्छ। अपरिचित व्यक्तिसँगको सम्बन्धबाट टाढा रहनु पनि यसबाट बच्ने एउटा उपाय हो। हाम्रो घरपरिवार र विद्यालयमा सुरक्षित कसरी हुने भन्ने सिकाइ हुँदैन। सकेसम्म यस्ता घटनामा प्रतिवाद गर्ने महिलाको आवाज नै दबाउन खोजिन्छ। एउटा महिला बलात्कृत भइन् र उनले आवाज उठाइन् भने उनलाई नै गलत मान्ने प्रवृत्ति छ। पीडितलाई न्याय पाइन्छ, घटना सार्वजनिक गरेकै कारण समाजले छि छि र दुरदुर गर्दैन र गरेको अवस्थामा राज्यबाट संरक्षण हुन्छ भन्ने विश्वस्त गराउन सक्नुपर्छ। पीडक खुलेर हिँड्ने तर पीडित लुकेर बस्नुपर्ने अवस्थाको अन्त्य गरिनुपर्छ। खासगरी विद्यालय तहदेखि यौनशिक्षाको विषयवस्तुलाई समेट्नुपर्छ।"
उद्योग आंशिक सञ्चालन,"काठमाडौं : कोभिड१९ महामारीबाट थलिएका उद्योग पुरानो लयमा फर्किएका छैनन्। कतिपय उद्योग कोभिडपछि सञ्चालनमा आउनै नसकेको अध्ययनले देखाएको छ। उद्योगव्यवसायको सञ्चालन क्षमता घट्नुका साथै उत्पादनमा कमी आएको छ। कोभिड१९ ले उद्योग क्षेत्रमा पारेको प्रभाव बारेमा उद्योग, वाणिज्य तथा आपूर्ति मन्त्रालयले अध्ययन गराइएको थियो। प्रतिवेदनअनुसार कात्तिकदेखि मंसिरसम्मको अवधिमा ८९१९ प्रतिशत उद्योग पूर्ण क्षमतामा सञ्चालन हुन सकेनन्। १०८१ प्रतिशत उद्योग पूर्ण रूपमा बन्द भएका छन्। बन्द भएका उद्योगमध्ये लघु तथा घरेलु उद्योगको हिस्सा ७५ प्रतिशत छ। मंसिरपछि उद्योगको सञ्चालन अवस्थाबारेमा अध्ययन प्रतिवेदन आएको छैन। अध्ययनमा सहभागी उद्योगमध्ये ५४ प्रतिशत उद्योगको उत्पादन क्षमता ५० प्रतिशतसम्म घटेको छ। यसैगरी ३२४३ प्रतिशत उद्योगहरूको ७५ प्रतिशतसम्म उत्पादन घटेको छ। अध्ययनमा सहभागीमध्ये २३५२ प्रतिशत लघु घरेलु उद्योगको उत्पादन क्षमता ७५ प्रतिशतले घटेको पाइएको छ। नेपाल राष्ट्र बैंकले अध्ययन गरी तयार पारेको प्रतिवेदनअनुसार घरेलु उद्योगतर्फ ६३७०, लघु उद्यमतर्फ ६१८१, साना (१५ करोडसम्म स्थिर पुँजी भएको) ६३६९, मझौला(१५ देखि ५० करोडसम्म स्थिर पुँजी भएको) ४४४४ र ठूलो उद्योगतर्फ (५० करोडभन्दा बढी स्थिर पुँजी भएको) ४८२८ प्रतिशत उद्योग सञ्चालन हुन सकेको छैन। औसत ६१ प्रतिशत उद्योग सञ्चालन हुन नसकेको निचोड निकालिएको छ। घरेलुतर्फ २७४, लघुतर्फ ५९०, सानातर्फ ७६४, मझौलातर्फ ५६५ र ठूलो उद्योगतर्फ ६९० प्रतिशत उद्योग मात्रै पूर्ण रूपमा सञ्चालनमा आएको राष्ट्र बैंकको प्रतिवेदनमा छ। कोभिड१९ का कारण उद्योग क्षेत्रले भोग्नुपरेका समस्या उजागर गरी कोभिड१९ बाट प्रभावित उद्योगको पुनरुत्थान प्रवद्र्धनमा सघाउ पुयाउने उद्देश्यले अध्ययन गरिएको मन्त्रालयका प्रवक्ता डा नारायण रेग्मीले जानकारी दिए। कोभिडपछि उद्योगीले श्रमिक परिचालनमा समस्या झेलेका छन्। कच्चा पदार्थ आपूर्तिमा कठिनाइ हुनुका साथै उत्पादनको बजारीकरणमा समेत उद्योगीले समस्या झेलेका छन्। कोभिड१९ र यसबाट बच्न सरकारले गरेको लकडाउनका कारण उद्योगीले उत्पादन तथा बिक्रीवितरण गर्न नपाएपछि आम्दानीसमेत घटेको छ। कोभिड१९ महामारीका कारण सबै प्रकारका उद्योग प्रभावित भएका छन्। उद्योगीले सञ्चालन पुँजीको अभाव झेलिरहेका छन्। कोभिडको असर थेग्न नसकी अधिकांश उद्योगले भारीमात्रामा श्रमिक कटौती गरेका छन्। अध्ययनमा सहभागी उद्योगमध्ये १६२२ प्रतिशतमात्रै नाफामा रहेको अध्ययनले देखाएको छ। नाफामा रहेका त्यस्ता उद्योगमध्ये ६६६७ प्रतिशत ठूला उद्योग हुन्। अध्ययनले देखाएअनुसार धेरै रोजगारी गुमाउनेमा लघु उद्योगमा कार्यरत कर्मचारी छन्। त्यसपछि साना, मझौला र ठूला उद्योगमा रोजगारी गुमेको अध्ययनले देखाएको छ। रोजगारी गुमाउनेमा महिलाभन्दा पुरुष धेरै छन्। मन्त्रालयले कोभिडले उद्योग क्षेत्रमा पारेको असरबारे गत कात्तिक १७ गतेदेखि मंसिर १६ गतेसम्म अध्ययन गरेको थियो। मन्त्रालयले सिमेन्ट, जलविद्युत्, हस्तकला, तयारी पोसाक, गरगहना, तामा पित्तलका भाँडा, रङरोगन, पेयपदार्थ परामर्शलगायत वस्तु तथा सेवा उत्पादन गर्ने ३७ उद्योगको अध्ययन गरेको थियो। मन्त्रालयले लघुउद्यम तथा घरेलु उद्योग १७ वटा, साना उद्योग ८ वटा, मझौला उद्योग ४ वटा र ठूला उद्योग ८ वटाको अध्ययन गरी प्रतिवेदन तयार पारिएको मन्त्रालयले जनाएको छ। अध्ययनका क्रममा उद्योगी तथा व्यवसायीले ब्याजदरमा विशेष छुट दिनपुपर्ने, सहुलियत दरमा ऋण पाउनपुर्ने, करमा विशेष छुट दिनुका साथै उत्पादनको आधारमा विद्युत्को डिमान्ड शुल्क निर्धारण गरिनुपर्ने सझुाव दिएका छन्। त्यस्तै, मूल्य अभिवृद्वि कर फिर्ता दिनुपर्ने, पुनर्कर्जा उपलब्ध गराउनुपर्ने, घरभाडामा छुट दिनुपर्ने सुझाएका छन्। उद्योगी तथा व्यवसायीले अध्ययनका क्रममा कम्तीमा पनि दुई वर्ष श्रमिकको ज्याला बढ्न नहुने माग राखेका छन्।"
प्रतिनिधिसभा पुनर्स्थापना : १३ दिनभित्र संसद् बैठक बोलाउन सर्वोच्चको आदेश,काठमाडौँ : सर्वोच्च अदालतले प्रतिनिधिसभा विघटनको निर्णयलाई बदर गर्दै १३ दिनभित्र संसद् बैठक बोलाउन आदेश दिएको छ । मंगलबार साँझ संसद् विघटनको मुद्दामा सर्वोच्च अन्तिम फैसला सुनाउँदै संसद् विघटनको निर्णय बदर गरेको हो । प्रतिनिधिसभा विघटनविरुद्ध परेको रिटको फैसला सुनाउँदै प्रधानन्यायाधीश चोलेन्द्र शम्शेर जबराले संविधानले प्रधानमन्त्रीलाई प्रतिनिधिसभा विघटनको अधिकार नदिएको प्रष्ट पारे । उनले संविधानको धारा ७६ को उपधारा ७ बमोजिम प्रतिनिधिसभा विघटन नहुने भन्दै त्यसलाई बदर गरिएको निर्णय सुनाएका हुन् । सर्वोच्चले प्रतिनिधिसभा विघटनको निर्णय बदर गर्दै संसद बैठक १३ दिनभित्र बोलाउन आदेशसमेत दिएको छ ।
फर्किएन खोलाको जग्गा,"काठमाडौं : अनामनगरमा धोबीखोलाको पाँच रोपनी सार्वजनिक जग्गा अझै व्यक्तिको नाममा रहेको पाइएको छ। अख्तियार दुरुपयोग अनुसन्धान आयोगले १२ वर्षअघि सरकारको नाममा कायम गर्न भने पनि उक्त निर्देशनअनुरूप काम नभएको हो। सामाजिक विकास समाज अनामनगरका महासचिव रक्षबहादुर रैका मगरले अख्तियारको निर्णय कार्यान्वयन गर्न सर्वोच्च अदालतले दिएको आदेश मालपोत कार्यालयले बेवास्ता गरेको बताए। मालपोतले त्यो जग्गा व्यक्तिबाट सरकारको नाममा कायम गर्न तत्काल पहल गर्नुपर्ने मगरको माग छ। सरकारले सार्वजनिक जग्गा सरकारकै नाममा कायम गर्न भन्दै बोर्ड राखे पनि व्यावहारिक रूपमा कार्यान्वयन हुन नसकेको हो। व्यक्तिका नाममा कायम भएका जग्गा सरकारको नाममा ल्याउन ०६५ मंसिर १५ गते मालपोत कार्यालय डिल्लीबजारलाई निर्देशन दिने निर्णय गरिएको थियो। कुनकुन कित्ता नेपालको सरकारका नाममा कायम भइसकेको छ, सो को विवरण र सरकारको नाम कायम गर्न बाँकी रहेको जग्गा कानुनी व्यवस्थाअनुसार नेपाल सरकारको नाममा कायम गर्नतर्फ कारबाही गरी सो को जानकारी १ महिनाभित्र आयोगमा उपलब्ध गराउन निर्देशन दिई मिसिल तामेलीमा राख्ने, अख्तियारको निर्णयमा भनिएकोे थियो। अख्तियारको निर्देशनपछि मालपोतले स्रेस्ता खारेजी प्रक्रिया अगाडि बढाउनेबित्तिकै भूमाफियाले सर्वोच्चमा मुद्दा दायर गरेका थिए। त्यस बेला अन्तरिम आदेश जारी भएर केही समय प्रक्रिया रोकिएको थियो। पछि सर्वोच्चले रिट खारेज गरेको थियो। सर्वोच्चले रिट खारेज गरे पनि मालपोतले त्यो सरकारको नाम कायम गर्न ढिलासुस्ती गरिरहेको छ ।धोबीखोलाको जग्गा भूमाफियाको मिलेमतोमा व्यक्तिको जग्गामा घुसेको, घुसाएको र हक कायम गराएको देखिएको छ। कतिपय जग्गा एक व्यक्तिबाट अर्को व्यक्तिलाई बेचबिखनसमेत भइसकेका छन्। करोडौं मूल्य पर्ने उक्त जग्गा नापी र मालपोतका कर्मचारीको मिलेमतोमा हालसाविकको समयमा अतिक्रमण गरेर व्यक्तिको नाममा कायम गरिएको देखिएको छ। साविक धोबीखोलाको २ आना २ पैसा २ दाम जग्गा पूर्वप्रधानन्यायाधीश रामप्रसाद श्रेष्ठको नाममा दर्ता छ। त्यस्तै ४ आना हरिप्रसाद जोशी, ६ आना अग्निप्रसाद पौडेल, ८ आना टेकबहादुर पौडेलको नाममा देखिएको छ। त्यस्तै, २ आना मोहन महर्जन, १ पैसा शान्ता दाहाल, १ आना सविता श्रेष्ठ, १ पैसा ३ दाम बालकृष्ण कोइरालाका नाममा दर्ता गरिएको छ। धोबीखोलाको सरकारी जग्गा २० जनाभन्दा बढी व्यक्तिको नाममा दर्ता गरिएको हो। दशनारायण महर्जनको नाममा दर्ता भएको जग्गा वन्दना भट्टराईलाई बेचविखन गरिसकेको पाइएको छ। अक्सिडेन्टल पब्लिक स्कुलले पनि खोलाको जग्गा अतिक्रमण गरेको छ। साविकको काठमाडौं बानेश्वर महादेवस्थान वार्ड नं ५ को कित्ता नम्बर १४३ साविकदेखि नै धोबीखोला र सोले चर्चेको सार्वजनिक नेपाल सरकारको जग्गा २०२२ सालको फिल्डबुक उतार, साविक नक्साबाट देखिएको अख्तियारको निर्णयमा उल्लेख छ। २०५९ वैशाख १५ र जेठ १७ को टिप्पणी निर्णयले २३ रोपनी धोबीखोला जनिएको त्यो जग्गामध्ये अधिकारसम्पन्न बागमती ढल आयोजनाको १ रोपनी ६ आना जग्गा कित्ताकाट गरी पशुपति सदावर्त गुठी जग्गाधनी र मोही चन्द्रबहादुर थापालाई सट्टा भर्ना गरिएको थियो। तर, त्यसमध्ये १४ आना ३ पैसा मात्रै धोबीखोलाको नाममा छ। बाँकी जग्गा अतिक्रमण भइसकेको छ। धोबीखोलाकै ३ रोपनी १२ आना जग्गा सरकारकै निर्णयबमोजिम मालपोत डिल्लीबजारले एउटा प्रतिष्ठानलाई भोगाधिकारको लागि दिएको देखिएको छ। सार्वजनिक सरकारी जग्गा जो जसको नाममा जुनसुकै तरिकाबाट दर्ता वा भोग कायम भएको भए पनि त्यस्तो जग्गा जहिले सुकै पनि नेपालको सरकारको नाम कायम हुन सक्ने व्यवस्था मालपोत ऐन २०३४ को दफा २४(२)ले व्यवस्था गरेको छ।"
मेलम्चीमा आस पलायो,"हेलम्बु : मेलम्ची खानेपानी आयोजनाले दोस्रो पटक सुरुङ परीक्षण थालेको छ। आयोजनाको मुहान सिन्धुपाल्चोकको हेलम्बु अम्बाथानस्थित अस्थायी बाँधबाट सोमबार सुरुङ परीक्षण सुरु गरिएको हो। सुरुङ परीक्षणलाई दुई महिना छुट्याइएको छ भने प्रशोधन केन्द्र परीक्षणलाई थप दुई महिना। त्यसपछि मेलम्चीको पानी संघीय राजधानीमा वितरण सुरु गर्न सकिने आयोजनाले जनाएको छ। आयोजनाका कार्यकारी निर्देशक तिरेशप्रसाद खत्रीले एकपटक पानी सुन्दरीजल पुगेपछि पुनः सुरुङमा पानी बन्द गरी परीक्षण गरेपछि मात्र नियमित रूपमा पानी सुन्दरीजल पुर्याएर राजधानीमा वितरण सम्भव हुने जानकारी दिए। मेलम्चीको पानी सोमबार २ सय ७० मिटर तल रहेको २१ नम्बर अडिट गेटसम्म आइपुगेको छ। आयोजनाका अनुसार सुरुङको प्रत्येक अडिटमा भएको गेटमा परीक्षण गर्दै पानी सुन्दरीजल पुर्याइनेछ। अम्बाथान, ग्याल्थुम, सिन्धु अडिटमा परीक्षण हुँदै पानी सुन्दरीजल पुर्याउन १६ दिन लाग्नेछ। परीक्षणका क्रममा प्रतिसेकेन्ड २ सय ६० लिटरका दरले पानी सुरुङमा पथान्तर गरिएको छ। खानेपानीमन्त्री मणिचन्द्र थापा, युवा तथा खेलकुदमन्त्री दावा तामाङ र सहरी विकास राज्यमन्त्री रामवीर मानन्धरले कन्ट्रोल रुममा रहेको स्विच अन गरी पानी सुरुङतर्फ पठाएका हुन्।करिब दुई दशकअघि सुरु भएको आयोजनाको म्याद पटकपटक सार्दै अस्थायी बाँध बनाएर पानी सुन्दरीजल पुर्याउन लागिएको हो। यसअघि असार २१ गते पहिलो पटक सुरुङ परीक्षण गरिएको थियो। त्यसको नौ दिनमा असार ३० गते १७ नम्बर गेटको ढोका फुटेर आयोजनाका कर्मचारीको मृत्यु भएको थियो। उक्त दुर्घटनापछि प्राविधिक रूपमा अध्ययन गरी पूर्णरूपमा मर्मत गरेर सुरुङ परीक्षण गरिएको आयोजनाले जनाएको छ। आयोजनाको काम सन् २०१३ सेप्टेम्बरमा सक्ने गरी २००९ सेप्टेम्बरमा सुरुङ निर्माणको जिम्मा चिनियाँ कम्पनीलाई दिइएको थियो। उक्त कम्पनीले ठेक्का तोडेपछि इटालियन कम्पनीलाई दिइएको थियो। उसले पनि अन्तिम समयमा सम्झौता तोडेपछि पुनः ठेक्का गरी चिनियाँ कम्पनी सिनो हाइड्रोले सुरुङको फिनिसिङ सकेपछि आयोजना सम्पन्न गर्ने लक्ष्य लिइएको थियो। त्यसको सात वर्षपछि मेलम्चीको पानी काठमाडौं पुर्याउने तयारी भएको हो। अम्बाथानबाट २६ किमि सुरुङ निर्माण गरी पहिलो चरणमा दैनिक १७ करोड लिटर पानी सुन्दरीजल पुर्याउन लागिएको छ। पहिलो चरणको आयोजना सम्पन्न भएपछि याङ्ग्री र लार्केबाट दैनिक १७१७ करोड लिटर पानी थप गर्ने लक्ष्य छ। एसियाली विकास बैंकको ३ सय १७ मिलियन डलर ऋण सहयोगमा आयोजना निर्माण गरिएको हो। पहिलो चरणमा दैनिक १७ करोड लिटर पानीका लागि सुन्दरीजलमा प्रशोधन केन्द्र निर्माण भएको छ। मन्त्री थापाले मेलम्ची आयोजनाको सफलतासँग सिंगो मुलुकको भविष्य जोडिएको बताए। मेलम्ची आयोजना देशको सफलतासँग जोडिएकाले यसको असफलतालाई सरकारको असफलतासँग हेर्ने गरिएको मन्त्री थापाको भनाइ थियो। अर्का मन्त्री तामाङले आयोजना सम्पन्न हुन लागेसँगै लेबी र स्थानीय सप्लायर्सको दिन बाँकी भुक्तानीको सम्बन्धमा छिटो निर्णयमा पुग्न आयोजनालाई निर्देशन दिएका थिए।"
"प्रतिनिधिसभा विघटनको निर्णय सर्वोच्चबाट बदर, संसद पुनर्स्थापित","काठमाडौँ: संसद् विघटनको मुद्दामा सर्वोच्च अदालतले अन्तिम फैसला सुनाएको छ। सर्वोच्च अदालतले संसद विघटनको निर्णयलाई बदर गर्दै संसद पुनर्स्थापना गरेको छ। बहस सुनुवाइ सकिएपछि मंगलबार सर्वोच्चको संवैधानिक इजालसले यस्तो फैसाला सुनाएको हो। संवैधानिक इजलासमा प्रधानन्यायाधीश चोलेन्द्रशम्शेर जबरा तथा न्यायाधीश विश्वम्भरप्रसाद श्रेष्ठ, अनिलकुमार सिन्हा, सपना मल्ल र तेजबहादुर केसी सहभागी थिए। प्रधानमन्त्रीको सिफारिसमा राष्ट्रपतिले गत पुस ५ गते प्रतिनिधिसभा विघटन गरेको निर्णयविरुद्ध राष्ट्रपति एवं प्रधानमन्त्री तथा मन्त्रिपरिषद्को कार्यालय, सभामुखलगायतलाई विपक्षी बनाई विघटित प्रतिनिधिसभाका सदस्य देवप्रसाद गुरुङ, कृष्णभक्त पोखरेल, शशि श्रेष्ठ र रामकुमारी झाँक्रीका तर्फबाट अधिवक्ता प्रवेश केसीले निवेदन दायर गर्नुभएको थियो । यही माघ ४ देखि संवैधानिक इजलासमै विषयकेन्द्रित बहस शुरु गरिएको हो । रिट निवेदकका तर्फबाट बहस सकिएपछि माघ १९ देखि विपक्षीबाट बहस सुरु भएको हो। १३ रिट निवेदकका तर्फबाट ६८ जनाले बहस गरेका थिए। गत फागुन ७ गते एमिकस क्युरीबाट बहस गर्ने क्रम सकिएपछि यसलाई मंगलबार 'हेर्दाहेर्दै'मा पेसी तोकिएको थियो।पाँच जना एमिकस क्युरीमध्ये एकजना बाहेक चारजनाले प्रधानमन्त्रीको कदम संविधानविरोधी भएकाले विघटनको निर्णय बदर हुनुपर्ने सुझाव दिएका थिए। उनीहरूले पार्टी झगडाको सिकार सिंगो संसदलाई बनाउन नमिल्ने जिकिर गरेका थिए। रिट निवेदनमा निवर्तमान सांसदले प्रधानमन्त्रीको सिफारिसमा राष्ट्रपतिले प्रतिनिधिसभा विघटन गर्ने गरी गरेको निर्णयबाट प्रतिनिधिसभाको पाँच वर्षसम्म प्रतिनिधित्व गर्न पाउने हकबाट वञ्चित भएको जनाउँदै सो निर्णय बदर गर्न माग गरिएको छ । त्यस्तै वरिष्ठ अधिवक्ता दिनेश त्रिपाठी तथा अधिवक्ता शालिकराम सापकोटा, ज्ञानेन्द्रराज आरण, समृत खरेल, कञ्चनकृष्ण न्यौपाने, भण्डारी, दीपक राई, अमिता गौतम, लोकेन्द्रबहादुर ओली, कमलबहादुर खत्री, मनिराम उपाध्याय, तुलसी सिंखडा र अच्युतप्रसाद खरेलले निवेदन दायर गरेका थिए। कानून व्यवसायीले दायर गरेको रिट निवेदनमा प्रधानमन्त्रीले गरेको सिफारिस र सो सिफारिसका आधारमा राष्ट्रपतिद्वारा प्रतिनिधिसभा विघटनसम्बन्धी सम्पूर्ण कामकारबाही तथा सो सिफारिसका आधारमा भएगरेका सम्पूर्ण कार्य नेपालको संविधानको धारा, १३३ को उपधारा, २ र ३ बमोजिम उत्प्रेषणका आदेशबाट बदर गरी प्रतिनिधिसभाले गर्नुपर्ने काम सम्पन्न गर्न उपयुक्त आदेश गर्न माग गरिएको छ । पुस ५ गते प्रधानमन्त्री केपी ओलीले संसद विघटन गरे पछि मुलुकमा एक प्रकारको 'राजनीतिक भ्याकुम' थियो। अब अदालतको फैसालापछि राजनीतिक अन्योल सकिएको छ।"
"कांग्रेसले भन्यो : संविधानको रक्षा गर्यो, अदालतलाई लाखलाख सलाम","काठमाडौँ: संसद विघटनलाई खारेज गरेर सर्वोच्च अदालतले संविधानको रक्षा गरेको नेपाली कांग्रेसले प्रतिक्रिया दिएको छ । कांग्रेस वरिष्ठ नेता रामचन्द्र पौडेलले प्रतिनिधिसभा पुनर्स्थापना गर्ने सर्वोच्चको फैसलाले मुलुकलाई ठूलो दुर्घटनाबाट बचाएको बताएका छन् ।मधेस यात्रामा रहेका पौडेलले सिराहाबाट भनेका छन्, मैले त भन्दै आएको हुँ, सत्यभन्दा माथि शासक हुन सक्दैन । संसद् पुनर्स्थापना गर्ने सर्वोच्चको फैसला स्वागतयोग्य छ । सर्वोच्चको फैसलाले सत्यको जित भएको छ । र, यसले मुलुकलाई ठूलो दुर्घटनाबाट बचाएको छ। सर्वोच्चलाई धन्यवाद । नेपाली कांग्रेसका नेता डा शेखर कोइरालाले सर्वोच्च अदालतको ऐतिहासिक फैसलाले संविधानको रक्षा गरेको बताएका छन् । प्रतिनिधिसभा पुनःस्थापित भएको फैसला आएसँगै नेता कोइरालाले सर्वोच्चको फैसलाले संविधानको रक्षा गरेको बताएका हुन् । सर्वोच्चको फैसलासँगै देश राजनीतक स्थिरतातर्फ लागेकोसमेत उनले बताएका छन् । अदालत दबाबमा नपर्दा आम जनसमूदायमा न्यायलयप्रति गर्व रहेकोसमेत उनले बताएका छन् ।नेता कोइरालाले भनेका छन्, आजको सर्वोच्च अदालतको ऐतिहासिक फैसलाले संविधानको रक्षा गरेको छ । साथै देश राजनीतिक स्थिरता तर्फ लागेको छ । अदालत दबाबमा नपर्दा आम जनसमुदायमा न्यायलय प्रति गर्व भएको छ । कांग्रेसका प्रवक्ता विश्व प्रकास शर्माले सर्वोच्चको फैसलापछि प्रतिक्रिया दिँदै भनेका छन्, 'न्याय मुर्तिहरुलाई लाख लाख सलाम ! संसद विघटन असंवैधानिक ठहर गर्दै सिंगो देश आन्दोलनमा थियो । फैसलाले विघटनसंगै अधिनायक आकांक्षालाई समेत बदर गरेको छ । संविधान रक्षा गर्दै जनताको जीत भएको छ ।' कांग्रेसका युवा नेता गगन थापाले संविधान विरुद्ध षडयन्त्र र सेटिङको शासन गर्ने प्रधानमन्त्रीको दुस्साहसलाई खारेज गर्दै सर्वोच्च अदालतले संविधानको रक्षा गरेको प्रतिक्रिया दिएका छन्। उनले भनेका छन्, 'अदालतले विना भय र दवाव,विवेकसम्मत रुपमा संविधानको पक्षमा दृढतापूर्वक आफुलाई उभ्याउदै न्यायालयप्रतिको जनविश्वासलाई थप उच्च बनाएको छ।'"
घोषणाको २५ वर्षपछि शिलान्यास,"शिवराज भट्टमहादेव अवस्थी दैजी : प्रधानमन्त्री केपी शर्मा ओलीले सोमबार दैजीछेला औद्योगिक क्षेत्रको शिलान्यास गरेका छन्। सरकारले कञ्चनपुरको वेदकोट नगरपालिकामा औद्योगिक क्षेत्र स्थापना गर्ने घोषणा (२०५२ सालमा) गरेको २५ वर्षपछि काम अघि बढेको हो। निर्माण प्रक्रिया भने स्थानीय तह निर्वाचनपछि अघि बढाइएको थियो। ९ अर्ब लागतमा निर्माण हुने औद्योगिक क्षेत्रमा साना, मझौला र ठूला उत्पादनमुखी गरी १ सय २२ भन्दा बढी उद्योग स्थापना हुनेछन्। सरकारले खानेपानी, बिजुली सहुलियत दरमा उपलब्ध गराउनेछ। उत्पादनमूलक उद्योगबाट पाँच वर्षसम्म जग्गाको भाडा लिइनेछैन। प्रधानमन्त्री ओलीले औद्योगिक क्षेत्र बनेपछि स्थानीयले रोजगारी पाउने, प्रविधिको विकास र हस्तान्तरण हुँदै जाने बताए। यहाँको आर्थिक विकासका लागि औद्योगिक क्षेत्र महŒवपूर्ण रहेको प्रधानमन्त्रीको भनाइ थियो। जिल्ला वन कार्यालयले औद्योगिक क्षेत्रका लागि ०६६ सालमा जग्गा उपलब्ध गराउने निर्णय गरेको थियो। त्यसपछि जनचेतना सामुदायिक वन र वेदकोट सामुदायिक वनको ९ सय बिघा दिने निर्णय भएको थियो। मन्त्रिपरिषद्ले पनि चारकिल्लाभित्र औद्योगिक क्षेत्र स्थापना गर्ने निर्णय गरिसकेको छ। डीपीआर र र्ईआईएको कामसमेत सम्पन्न भइसकेको छ। तर, फिल्डमा आई भेरिफाई गरेर मात्रै औद्योगिक क्षेत्र व्यवस्थापन लिमिटेडका नाममा भोगाधिकारका लागि जाने भएकाले सो काम हुन सकेको छैन। सरकारले ९ सय बिघामा औद्योगिक क्षेत्र बनाउने घोषणा गरे पनि ३ सय ४९ बिघाको मात्रै डीपीआर तयार गरी काम अघि बढाइएको छ। औद्योगिक क्षेत्रको शिलान्यासपछि स्थानीय बासिन्दामा आशा पलाएको छ। स्थानीय रामलाल चौधरीले अब घरमै रोजगारी पाउने आस पलाएको बताए। यहाँ उद्योग सञ्चालनमा आएपछि घरमै रोजगारी पाइन्छ भन्ने ठूलो आशा छ, उनले भने, यहाँका मुक्तकमैयाका बालबच्चा स्कुल पढ्न नसकेर रोजगारीका लागि विदेश गएका छन्। यहाँ उद्योग स्थापना भए त साँझबिहान काम गरेर पनि स्कुल जान्थे। अर्का स्थानीय प्रेम चौधरीले उद्योग स्थापना भएपछि दिनभरि चिया पसलमा त्यत्तिकै बस्नुभन्दा केही काम गर्न सकिने बताए। यसले हामीलाई धेरै फाइदा हुन्छ। यहाँका जनताले घरमै रोजगारी पाउँछन्, उनले भने। उनले सरकारले छिटो काम सम्पन्न गनुपर्ने बताए। पुनःस्थापना भयो भने देशमा तमासा हुन्छप्रधानमन्त्री ओलीले प्रतिनिधिसभा पुनःस्थापना भयो भने देशमा तमासा मात्रै हुने बताए। संसद् पुनःस्थापना भयो भने प्रधानमन्त्रीको खोजी हुनेछ, पार्टीको खोजी हुनेछ, समीकरण बन्नेछन्, त्यसमा भागबण्डका कुरा आउनेछन्, सांसद किनबेचको काम हुनेछ, कञ्चनपुरको वेदकोट नगरपालिका२ दैजी (छेला)मा औद्योगिक क्षेत्र शिलान्यासपछि आयोजित कार्यक्रममा प्रधानमत्री ओलीले भने, त्यसले अहिले भइरहेको विकास निर्माण अवरुद्ध हुनेछ। त्यसले देशमा तमासा मात्र हुनेछ। प्रधानमन्त्री ओलीले सर्वोच्चको फैसला जस्तोसुकै आए पनि आफू विचलित नहुने बताए। विराटनगरमा आफूले भनेको कुरा बंग्याएर बाहिर आएको ओलीको भनाइ थियो। मैले विराटनगरमा सर्वोच्चको फैसला जस्तोसुकै आए पनि हाम्रो विकासको आन्दोलन, अग्रगमनको आन्दोलन भने सदा जारी रहने भनेको थिएँ, ओलीले भने, आन्दोलन भनेको नारा र जुसुस मात्रै होइन, देशको समग्र विकास र समृद्धिको अभियान पनि अग्रगमनको आन्दोलन हो। तर, मेरो भनाइलाई सडकमै आन्दोलन गर्छु भन्ने ढंगले बाहिर ल्याइयो। उनले सरकार विकास र समृद्धिप्रति केन्द्रित रहेको बताए। पछिल्ला दुई वर्षमा नेपालले विकासमा चमत्कार गरेको उनको दाबी थियो। विश्व बैंकले नेपाललाई विकासमा पछिल्लो समयको इमर्जिङ स्टार भनेर सम्बोधन गरेको छ। इतिहासमै हाम्रो नेतृत्वको सरकारले विकासमा फड्को मारेको छ, उनले भने, इमर्जिङ स्टार भनेको उदाउँदो तारा हो, यो हामीले भनेको होइन विश्व बैंकले भनेको हो। उनले आफूले ५० हजारको सिड मनी दिएर सुदूरपश्चिम विश्वविद्यालयको आन्दोलनमा स्थापना गराएको बताए। विश्वविद्यालयका लागि आन्दोलन चलिरहेको थियो, मैले ५० हजारको सिड मनी मञ्चमै दिएर, आन्दोलनमा सहभागी भएको होइन, अहिले विश्वविद्यालय बनेको छ, उनले भने, त्यहाँ पढाइ सुरु भइसकेको छ। उनले गेटामा बनिरहेको मेडिकल कलेजलाई स्वास्थ्य विश्वविद्यालयका रूपमा अगाडि बढाउने बताए। गेटामा ६ सय शड्ढयाको अस्पतालसहितको कलेज भवन निर्माण अन्तिम चरणमा छ। अर्को वर्षबाट एमबीबीएसको पढाइ हुन्छ, उनले भने, त्यसलाई हामीले शिक्षा मन्त्रालयसँग छलफल गरेर स्वास्थ्य विश्वविद्यालयका रूपमा अगाडि बढाउने तयारी गरिरहेका छौं। उनले महाकालीमा चार लेनको पुल निर्माण अन्तिम चरणमा रहेको बताए। यस्तै, सेती र महाकाली करिडोरले चीनसँगको सीमानाका जोड्ने, चुरेको फेदी भएर बनिरहेको मदन भण्डारी राजमार्गको काम तीव्र गतिमा अघि बढिरहेको उनको भनाइ थियो। दक्षिणदेखि पूर्वपश्चिम राजमार्ग जोड्ने मार्ग ४ र ६ लेन बनिरहेको उनले बताए। उनले पश्चिम सेती परियोजनालाई सरकारले राष्ट्रिय गौरवको योजनाका रूपमा अगाडि बढाएर त्यहाँको बिजुली दैजी (छेला)जस्ता औद्योगिक क्षेत्रमा लगाइने बताए। हामीले पश्चिम सेतीलाई राष्ट्रिय गौरवको योजनाका रूपमा अघि बढाउने तयारी गरेका छौं, त्यसमा तपाईंहरू ढुक्क हुनुस्, उनले भने। उनले देशमा विद्युतीकरण नभएका स्थानमा तुरुन्त विद्युतीकरण गर्न कार्यक्रमबाटै प्राधिकरणलाई आह्वान गरे। देशको ९० प्रतिशत भूभागमा बिजुली पुगेको छ, यदि बिजुली नपुगेको कुनै स्थान छन् भने म प्राधिकरणलाई यहीँबाट आह्वान गर्छु कि तुरुन्त ती स्थानमा विद्युतीकरण गरियोस्, उनले भने। शिविरको हिसाब खोज्नुपर्छउद्योग, वाणिज्य तथा आपूर्तिमन्त्री लेखराज भट्टले माओवादी लडाकु समायोजनका बेलाको भ्रष्टाचार लुकाइएको बताएका छन्। अमिक शेरचनको नेतृत्वमा गठित समितिको प्रतिवेदन लुकाइएको मन्त्री भट्टको भनाइ छ। अहिले सडकमा उफ्रिनेहरूले क्यान्टोनमेन्टमा कति भ्रष्टाचार गरे त्यसको हिसाबकिताब खोज्ने बेला आएको छ, मन्त्री भट्टले भने, त्यति बेला त्यसको खोजीका लागि अमिक शेरचनको नेतृत्वमा समिति पनि बन्यो। त्यो समितिले प्रतिवेदन पनि बुझायो। तर, त्यो प्रतिवेदन रद्दीको टोकरीमा फालियो वा कतै लुकाइयो, थाहा छैन। मन्त्री भट्टले सशस्त्र द्वन्द्वमा सहादत प्राप्त गरेका, घाइते अपांग भएका र पुनःस्थापना भएका लडाकुका लागि केही पनि नगर्नेहरू अहिले बढी क्रान्तिकारी देखिएको बताए। जनयुद्धमा सहादत गरेका, घाइते अंगभंग भएका र पुनःस्थापनापछि असहज जीवन बिताइरहेकाहरूको अवस्था के छ ?, प्रतिप्रश्न गरे, अहिलेका क्रान्तिकारी हुँ भन्नेहरूलाई थाहा छ ? उनले पार्टी एकढिक्का रहेकाले वैशाख १७ र २७ गते हुने निर्वाचनमा जान तयारीमा लाग्न सुदूरपश्चिमवासीलाई आग्रह गरे। पार्टी एक छ, अब निर्वाचनको माहोल आइरहेको छ, उनले भने, अब सबै जना निर्वाचनमा लागौं। उनले दैजी (छेला) क्षेत्रमा औद्योगिक क्षेत्र स्थापना गर्ने आफ्नो सपना पूरा भएको बताए। सुदूरपश्चिमबाट विकासको युग सुरु भएको उनको भनाइ थियो। सुदूरपश्चिमबाट विकासको युग सुरु भयो। सुक्खा बन्दरगाहदेखि दैजीसम्म औद्योगिक करिडोर बन्छ। यसले सुदूरपश्चिम मात्रै होइन देशको अर्थतन्त्रमा टेवा पुयाउँछ, उनले भने। उनले अर्थ मन्त्रालयले दैजी छेला क्षेत्रको औद्योगिक क्षेत्रका लागि ९ अर्बको बजेट सहमति पनि दिइसकेको सुनाए। अबको पाँच वर्षमा निर्माण सकिने उनको भनाइ थियो। कार्यक्रममा वन तथा वातावरणमन्त्री प्रेम आले मगर, संघीय मामिला तथा सामान्य प्रशासनमन्त्री गणेशसिंह ठगुन्ना, श्रम, रोजगार तथा सुरक्षामन्त्री गौरीशंकर चौधरी, विघटित प्रतिनिधिसभाका सदस्य नरबहादुर धामीलगायतले सम्बोधन गरेका थिए। औद्योगिक क्षेत्र व्यवस्थापन लिमिटेडका अध्यक्ष नन्दकिशोर बस्नेतको अध्यक्षतामा शिलान्यास कार्यक्रम सम्पन्न भएको थियो। शिविरको भ्रष्टाचार खोज्नुपर्छउद्योग, वाणिज्य तथा आपूर्तिमन्त्री लेखराज भट्टले माओवादी लडाकु समायोजनका बेलाको भ्रष्टाचार लुकाइएको बताएका छन्। अमिक शेरचनको नेतृत्वमा गठित समितिको प्रतिवेदन लुकाइएको मन्त्री भट्टको भनाइ छ। अहिले सडकमा उफ्रिनेहरूले क्यान्टोनमेन्टमा कति भ्रष्टाचार गरे त्यसको हिसाबकिताब खोज्ने बेला आएको छ, मन्त्री भट्टले भने, त्यति बेला त्यसको खोजीका लागि अमिक शेरचनको नेतृत्वमा समिति पनि बन्यो। त्यो समितिले प्रतिवेदन पनि बुझायो। तर, त्यो प्रतिवेदन रद्दीको टोकरीमा फालियो वा कतै लुकाइयो, थाहा छैन। मन्त्री भट्टले सशस्त्र द्वन्द्वमा सहादत प्राप्त गरेका, घाइते अपांग भएका र पुनःस्थापना भएका लडाकुका लागि केही पनि नगर्नेहरू अहिले बढी क्रान्तिकारी देखिएको बताए। जनयुद्धमा सहादत गरेका, घाइते अंगभंग भएका र पुनःस्थापनापछि असहज जीवन बिताइरहेकाहरूको अवस्था के छ ?, प्रतिप्रश्न गरे, अहिलेका क्रान्तिकारी हुँ भन्नेहरूलाई थाहा छ ? उनले पार्टी एकढिक्का रहेकाले वैशाख १७ र २७ गते हुने निर्वाचनमा जान तयारीमा लाग्न सुदूरपश्चिमवासीलाई आग्रह गरे। पार्टी एक छ, अब निर्वाचनको माहोल आइरहेको छ, उनले भने, अब सबै जना निर्वाचनमा लागौं। उनले दैजी (छेला) क्षेत्रमा औद्योगिक क्षेत्र स्थापना गर्ने आफ्नो सपना पूरा भएको बताए। सुदूरपश्चिमबाट विकासको युग सुरु भएको उनको भनाइ थियो। सुदूरपश्चिमबाट विकासको युग सुरु भयो। सुक्खा बन्दरगाहदेखि दैजीसम्म औद्योगिक करिडोर बन्छ। यसले सुदूरपश्चिम मात्रै होइन देशको अर्थतन्त्रमा टेवा पुयाउँछ, उनले भने। उनले अर्थ मन्त्रालयले दैजी छेला क्षेत्रको औद्योगिक क्षेत्रका लागि ९ अर्बको बजेट सहमति पनि दिइसकेको सुनाए। अबको पाँच वर्षमा निर्माण सकिने उनको भनाइ थियो। कार्यक्रममा वन तथा वातावरणमन्त्री प्रेम आले मगर, संघीय मामिला तथा सामान्य प्रशासनमन्त्री गणेशसिंह ठगुन्ना, श्रम, रोजगार तथा सुरक्षामन्त्री गौरीशंकर चौधरी, विघटित प्रतिनिधिसभाका सदस्य नरबहादुर धामीलगायतले सम्बोधन गरेका थिए। औद्योगिक क्षेत्र व्यवस्थापन लिमिटेडका अध्यक्ष नन्दकिशोर बस्नेतको अध्यक्षतामा शिलान्यास कार्यक्रम सम्पन्न भएको थियो।"
डाक्टरीमा सकियो कागजी युग,"काठमाडौं : नेपाल मेडिकल काउन्सिलले डाक्टर दर्ता प्रमाणपत्र (लाइसेन्स) परीक्षा डिजिटलमा लिन थालेको छ। कागजमा परीक्षा लिने पद्धति फेर्दैे झन्डै दुई दशकपछि कम्प्युटरमा आधारित परीक्षा लिन थालिएको हो। यो व्यवस्थाले स्नातक तहसरहको एमबीबीएस, बीडीएस र स्नातकोत्तर तहको विशेषज्ञ चिकित्सकलाई लाइसेन्स परीक्षामा सहज भएको छ। यस परीक्षामा कुनै प्रश्नको उत्तर लेख्न छुट्ने पो हो कि भन्ने चिन्ता लिनुपर्दैन। कुनै प्रश्नको उत्तर लेख्न बाँकी रहे कम्प्युटरले सचेत गराउँछ। उत्तर लेखेको केही बेरपछि पुनः सच्याउन पनि सकिन्छ। पहिलेको कागजी परीक्षामा उत्तर भर्दा धेरै त्रुटि हुने सम्भावना हुन्थ्यो। एकपटक लगाएको उत्तर चिह्न सच्याउन मिल्दैनथ्यो। अब उत्तरमा पुनः फेरबदल गर्न मिल्छ। दुई ठाउँमा उत्तर लेख्न मिल्दैन। दुई ठाउँमा उत्तर लेख्न खोजे कम्प्युटरले मान्दैन, काउन्सिलका रजिस्ट्रार डा कृष्णप्रसाद अधिकारीले अन्नपूर्ण पोस्ट्सँग भने, फोटो, नाम र कतिवटा उत्तर भयो। कतिवटा बाँकी छन्। बुझाउनअघि नै कम्प्युटरले सचेत गराउँछ। तीन महिनाअघिको विशेषज्ञ परीक्षादेखि पुरानो शैली फेरियो। कोरोना भाइरसको संक्रमण तीव्र भएसँगै लकडाउनका कारण दर्ता प्रमाणपत्र र विशेषज्ञ चिकित्सकको परीक्षा केही महिना स्थगन भएको थियो। अब कम्प्युटरमा आधारित रहेर परीक्षा लिनुपर्ने सोच आयो, काउन्सिलकी प्रशासकीय अधिकृत अनिता लामाले भनिन्, तीन महिनाअघि लिइएको विशेषज्ञ परीक्षामा पहिलो पटक ट्रायलका रूपमा प्रयोग गरियो। परीक्षा हलमा प्रवेश गर्नुपूर्व बायोमेट्रिक हाजिरी गर्नुपर्छ। परीक्षार्थीले तोकिएको स्थानमा बसी नाम र पासवर्ड कम्प्युटरमा प्रविष्टि गर्नुपर्छ। त्यसपछि मात्र निर्देशिकासहित प्रश्नपत्र देखिनेछन्। कम्प्युटर मनिटरमा परीक्षार्थीको फोटो, रोल नम्बर, परीक्षाको समय, उत्तर दिएको संख्या र उत्तर बाँकी संख्या निरन्तर देखिनेछ। स्नातक तहको परीक्षामा हरेक प्रश्नका चारवटा वैकल्पिक उत्तर हुन्छन्। त्यसमध्ये उपयुक्त एक उत्तरमा चिह्न लगाउनुपर्छ। कुनै एक उत्तरमा चिह्न लगाएको शंका लागे उत्तर परिवर्तन गर्न पाइन्छ, रजिस्ट्रार डा अधिकारीले भने, एकपटक लेखिसकेको उत्तरलाई पुनः संशोधन गर्न सकिन्छ। नमिलेको उत्तरको नकारात्मक अंक हुनेछैन। कुनै प्रश्नको उत्तर दिन छुटेको रहेछ भने पनि त्यसको जानकारी कम्प्युटरको मनिटरमा देखिनेछ। छुटेका प्रश्नको उत्तर पुनः दिन पाइनेछ। आफूलाई चित्त बुझेपछि मात्र अन्ततः उत्तर प्रविष्ट (सब्मिट) गर्न सकिनेछ। कुनै कारणवश कम्प्युटर बन्द भए वा काम नगरे अर्को कम्प्युटरको व्यवस्था गरिनेछ। प्राविधिक कारणले ह्रास हुन गएको समय थपिने काउन्सिलले जनाएको छ। कुन प्रश्नपत्र परीक्षार्थीले कति खेर चिह्न लगायो र कुन प्रश्नमा कति नम्बर आएको छ भन्ने तत्कालै हेर्न सकिन्छ, डा अधिकारीले भने । सबै परीक्षा सकिएपछि मात्र नतिजा प्रकाशन गरिने काउन्सिलले जनाएको छ। काउन्सिलका अध्यक्ष प्राडा भगवान कोइरालाले कम्प्युटरमा आधारित परीक्षाले न्यूनतम आवश्यकीय सीपको परीक्षण गर्न सहज भएको बताए। उत्तरपुस्तिका सैद्धान्तिक ज्ञानलाई जाँचबुझ गर्न सकिन्थ्यो। अब डाक्टर दर्ता परीक्षा डिजिटलमा प्रवेश गरेको छ, अध्यक्ष डा कोइरालाले भने, यसले परीक्षालाई व्यवस्थित बनाउन, त्रुटिरहित गराउन, शीघ्र नतिजा निकाल्न सहज भएको छ। सीप परीक्षण गर्न मद्दत पुगेको छ। ललितपुर पुल्चोकस्थित इन्जिनियरिङ अध्ययन संस्थानमा आइतबार सुरु एमबीबीएसको दर्ता परीक्षामा १ हजार १ सय ७४ जना सहभागी छन्। बीडीएसतर्फ २ सय १० जना सहभागी भएको काउन्सिलले जनाएको छ। बीडीएसको दर्ता प्रमाणपत्र परीक्षा अन्तिम दिन मंगलबार हुँदै छ।"
"'सर्वोच्चको फैसलाले समस्या हल गर्दैन, बरु झन् अस्थिरता बढाउँछ'","काठमाडौँ: संसद विघटन गर्ने प्रधानमन्त्री केपी ओलीको निर्णयलाई सर्वोच्च अदालतले बदर गरिदिँदा उक्त फैसलाको चौतर्फी स्वागत भइरहेको छ । यससँगै विभिन्न राजनीतिक दल र नेताहरुले प्रधानमन्त्रीको राजीनामा माग गर्न थालिसकेका छन् । प्रधानमन्त्री ओली निकट राजनीतिज्ञ तथा सल्लाहकारहरुले भने ओलीको राजीनामा नआउने ठोकुवा गरेका छन् । प्रेस सल्लाहकार सूर्य थापाले सर्वोच्चको फैसला आउना साथ अदालतको फैसला मान्नुपर्ने तर उक्त फैसला विवादास्पद भएको टिप्पणी गरेका थिए । साथै उनले यसले राजनीतिक समस्या हल नगर्ने बरु झन् अस्थिरता बढ्ने चेतावनी दिए । थापाले प्रतिक्रिया दिएका छन्, 'सर्वोच्च अदालतले गरेको फैसला विवादास्पद छ, तर मान्नुपर्छ । र, कार्यान्वयन गर्नुपर्छ । यसका दुष्प्रभावहरू भविष्यमा देखिँदै जाने निश्चित छ । यसबाट राजनीतिक समस्याहरूको कुनै हल हुने अवस्था पनि छैन । बरू अस्थिरता अझै बढ्ने छ । सत्ताको खेल बढ्नेछ । प्रधानमन्त्रीले प्रतिनिधिसभाको सामना गरेर नै फैसला कार्यान्वयन गर्नुहुन्छ । तत्काल राजीनामा दिनुहुने छैन ।' ओलीका राजनीतिक सल्लाहकार विष्णु रिमालले पनि यस्तै प्रतिक्रिया दिएका छन् । उनले पनि सर्वोच्चको फैसला सबैले मान्नुपर्ने भए पनि संसद पुनर्स्थापनाले राजनीतिक समस्या हल नगर्ने जिकिर गरे । रिमालले ट्वीटर मार्फत प्रतिक्रिया दिएका छन्, 'प्रतिनिधि सभा बिघटन सम्बन्धी मुद्दाका सन्दर्भमा सम्मानित सर्वोच्च अदालतको फैसला सबैले मान्नु पर्छ । यद्यपि यस फैसलाले जारी राजनीतिक समस्या भने हल गर्दैन ।' प्रधानमन्त्री ओलीका परराष्ट्र मामिला सल्लाहकार राजन भट्टराईले पनि यस्तै प्रतिक्रिया दिएका छन् । 'सम्मानित अदालतको फैसला मान्नुपर्छ । तर यसले मुलुकको जटिल राजनीतिलाई निकास भने दिँदैन' नेता भट्टराईले भनेका छन् ।सर्वोच्चको फैसलाले अहिले जारी राजनीतिक समस्या समाधान गर्न नसक्ने उनीहरुले दावी गरेका हुन् । यसअघि नै प्रधानमन्त्री ओलीले संसद पुनर्स्थापना भए पनि नभए पनि आफ्नो राजनीति नसकिने जिकिर गरेका थिए । विघटित नेकपाकै अन्य नेताहरुले भने प्रधानमन्त्रीको राजीनामा माग गर्न थालिसकेका छन् ।"
हामी परिस्थितिको सूक्ष्म अध्ययन गरिराखेको छौँ : नेपाली सेना,"काठमाडौं : नेपाली सेनाले सर्वोच्च अदालतबाट विघटित प्रतिनिधिसभा पुनःस्थापनाको निर्णयसँगै उत्पन्न हुन सक्ने सुरक्षा चुनौती र परिस्थितिको सूक्ष्म अध्ययन र आँकलन गरिरहेको जनाएको छ । आफ्नो संवैधानिक दायित्व र भूमिकाबारे पूर्णरुपमा जानकार रहेको जनाउँदै सेनाले प्राप्त जिम्मेवारी र भूमिका निर्वाह गर्न सङ्गठन प्रतिबद्ध रहेको स्पष्ट गरेको छ । विकसित अवस्थाबाट कुनै सुरक्षा परिस्थिति उत्पन्न हुन सक्छन् कि भनी आँकलन गर्ने, अनुगमन गर्ने, अन्य निकायसँग सूचना आदानप्रदान गर्ने विगतदेखि नै भइरहेको जनाउँदै उनले भने, त्यो अहिले पनि गरिरहेकै छौँ, सङ्क्रमणको अवस्थामा सुरक्षाको अवस्थाका लागि विचार गरेर अरुलाई पनि थप सजग गराउने र फौज सजग रहने हुन्छ नै । नेपाली सेनाको मुख्य सरोकारको विषय भनेको उत्पन्न हुन सक्ने सुरक्षा परिस्थिति नै भएको बताउँदै प्रवक्ता पौडेलले भने, यस विषयमा अन्य सुरक्षा निकायसँग समन्वय र सम्पर्कमा रही रहन्छौँ । उनले देशमा शान्ति सुरक्षा कायम गर्नेबारे सेनाले अरु सुरक्षा निकाय र स्थानीय प्रशासनलाई सहयोग गर्नुपर्ने अवस्था आइपरेको खण्डमा के कस्तो सहयोग गर्ने भन्ने विषयमा पूर्वतयारीको अवस्थामा रहेको जानकारी दिए । रासस"
देउवा र प्रचण्डबीच टेलिफोनमा बधाई साटासाट,काठमाडौं : संसद पुनर्स्थापना गर्ने सर्वोच्च अदालतको फैसलापछि नेपाली कांग्रेसका सभापति शेरबहादुर देउवा र पुष्पकमल दाहाल प्रचण्डले बधाई साटासाट गरेका छन् । प्रचण्डले कांग्रेस सभापति देउवालाई टेलिफोन गरेको देउवानिक स्रोतले जानकारी दिएको छ । प्रधानमन्त्री केपी शर्मा ओलीले संसद विघटन गरेपछि कांग्रेस र नेकपा प्रचण्ड नेपाल समूह विरोधमा सडक आन्दोलनमा उत्रिएका थिए । स्रोतका अनुसार दुई नेताबीच बधाई साटासाट मात्र भएको र सत्ता सहकार्यका बारेमा कुनै कुराकानी नभएको जनाइएको छ। बुधबार बिहान शीर्ष नेतासहितको कांग्रेस पदाधिकारी बैठक बस्ने तयारी छ । पदाधिकारी बैठकपछि केन्द्रीय समिति बैठक बस्ने र पार्टीको आगामी रणनीतिबारे निर्णय गर्ने कांग्रेस प्रवक्ता विश्वप्रकाश शर्माले जानकारी दिए ।
सर्वोच्चको फैसलाले राजनीतिक समस्या हल गर्दैन : विष्णु रिमाल,"काठमाडौं : प्रधानमन्त्री केपी ओलीका प्रमुख राजनीतिक सल्लाहकार विष्णु रिमालले सर्वोच्च अदालतको प्रतिनिधिसभा पुनस्र्थापना गर्ने फैसलाले राजनीतिक समस्या हल नगर्ने बताएका छन् । पुस ५ गते प्रधानमन्त्री केपी अोलीले विघटन गरेको प्रतिनिधिसभा विघटनको निर्णयलाई मंगलबार सर्वोच्च अदालतले उल्टाएपछि प्रतिक्रिया दिँदै रिमालले यस्तो बताएका हुन् । रिमालले सर्वोच्च अदालतको फैसलालाई सबैले मान्नुपर्ने प्रष्ट पारेका छन् । प्रतिनिधि सभा विघटन सम्बन्धी मुद्दाका सन्दर्भमा सम्मानित सर्वोच्च अदालतको फैसला सबैले मान्नु पर्छ, रिमालले सामाजिक सञ्जालमा लेखेका छन्, यद्यपि यस फैसलाले जारी राजनीतिक समस्या भने हल गर्दैन ।"
प्रधानमन्त्री ओलीले मनाए ७० औं जन्मदिन,काठमाडौं : प्रधानमन्त्री केपी ओलीले ७० औं जन्मदिन मनाएका छन् । मंगलबार प्रधानमन्त्रीको सरकारी निवास बालुवाटारमा परिवारका सदस्यका साथमा ओलीले जन्मदिन मनाएका हुन् । प्रधानमन्त्री ओलीले पिता मोहनप्रसाद ओलीका साथमा जनमदिन मनाएका हुन् । प्रधानमन्त्रीको निजी सचिवालयका अनुसार जन्मदिनको अवसरमा बालुवाटारमा सामान्य कार्यक्रम भएको हो । २००८ साल फागुन ११ गते तेह्रथुममा जन्मिएका ओलीको परिवार झापा बसाइँ सरेको हो । ओलीको घर भक्तपुर बालकोट भए पनि उनका पिता झापामा बस्दै आएका छन् । गतवर्ष ओलीले आफ्नै जन्मघरमा पुगेर जन्मदिन मनाएका थिए । प्रधानमन्त्री ओलीले ७० औं जन्मदिन नेवारी परम्परा अनुसार मनाएका हुन् । अण्डा र माछालगायत सगुन दिने गरिन्छ ।
अदालतको फैसलाले संविधानको जित भएको छ : सभामुख सापकोटा,"काठमाडौं : प्रतिनिधिसभाका सभामुख अग्निप्रसाद सापकोटाले प्रतिनिधिसभा पुनस्र्थापना गर्ने सर्वोच्च अदालतको फैसलाले संविधानको जित भएको बताएका छन् । सर्वोच्च अदालतले मंगलबार प्रतिनिधिसभा पुनस्र्थापनाको आदेश दिए लगत्तै प्रतिक्रिया दिँदै सभामुख सापकोटाले यस्तो बताएका हुन् । सर्वोच्चको फैसलाले समस्त जनता र संविधानको जित भएको छ, सभामुख सापकोटाले भने, आजको फैसलाले नयाँ आयाम खडा गरेको छ । लोकतन्त्रको विकास र सुदृढिकरणमा बल पुगेको छ । सभामुख सापकोटाले सर्वोच्चको निर्णयको प्रारम्भिक अध्ययन गरेको र यसले राज्यका तीन अंकको भूमिकाबारे प्रष्ट पारेको उल्लेख गरेका छन् । प्रधानमन्त्री केपी ओलीले पुस ५ गते चालेको कदमले आफूलाई मार्माहत पारेको र सर्वोच्चको फैसलाले संविधानको रक्षाका लागि भूमिका खेलेको उनको भनाइ छ ।"
केपीजी अब आँखा खोल्नुहोस् : माधवकुमार नेपाल,"चितवन : नेपाल कम्युनिस्ट पार्टी (नेकपा) अध्यक्ष माधवकुमार नेपालले प्रधानमन्त्री केपी ओलीलाई भ्रमबाट मुक्त भएर आँखा खोल्न सुझाव दिएका छन् । प्रतिनिधिसभा विघटनको निर्णयलाई सर्वोच्च अदालतले बदर गरेको खुशीयालीमा चितवनमा आयोजित पत्रकार सम्मेलनमा बोल्दै नेता नेपालले यस्तो बताएका हुन् । प्रतिनिधिसभा विघटन गलत भएको कुरा सर्वोच्च अदालतको फैसलाबाट पुष्टि भएपछि उनले ओलीलाई अब भ्रमबाट मुक्त हुन सुझाव दिएका हुन् । केपीजी अब आँखा खोल्नुहोस्, भ्रमबाट मुक्त हुनुहोस्, उनले भने । अब देश उज्यालोमा फर्किएको र सत्यको जित भएको उनको भनाइ छ । उनले प्रतिनिधिसभा विघटनविरुद्ध संघर्षमा रहेका नेपाली जनतालाई अभिवादन गर्दै सर्वोच्च अदलतका न्यायाधीशलाई धन्यवाद दिए । हामी उज्यालोमा फर्किएका छौँ । सत्यको जित भयो । न्यायको जित भयो । नेपाली जनताको जित भयो । बहादुर नेपाली जनतालाई हार्दिकहार्दिक क्रान्तिकारी लालसलाम भन्छु, नेता नेपालले भने, सर्वोच्च अदालतका सम्माननीय प्रधानन्यायाधीश, उनको बेन्चमा रहेका चारैजना न्यायाधीश र अधिवक्तालाई धन्यवाद । संविधानको सर्वोच्चतालाई अदालतले जोगाएको भन्दै यसका लागि साथ दिने राजनीतिक दल, नागरिक समाजलाईसमेत नेपालले धन्यवाद दिए ।"
निर्मलकुमार विश्वकर्मा दक्षिण अफ्रिकाको राजदूत नियुक्त,"काठमाडौं : नेपाल सरकारले दक्षिण अफ्रिकाका लागि नेपाली राजदूतमा डा निर्मलकुमार विश्वकर्मालाई नियुक्त गरेको छ । मंगलबार बिहान बसेको मन्त्रिपरिषद् बैठकको सिफारिसमा राष्ट्रपति विद्यादेवी भण्डारीले विश्वकर्मालाई राजदूत नियुक्त गरेकी हुन् । राष्ट्रपति कार्यालयका प्रवक्ता जगन्नाथ पन्तले विज्ञप्ति सार्वजनिक गर्दै विश्वकर्मालाई मंगलबार दक्षिण अफ्रिकाका लागि राजदूत नियुक्त गरिएको जानकारी गराएका हुन् । मन्त्रिपरिषदको सिफारिसमा संविधानको धारा २८२ बमोजिम राष्ट्रपति भण्डारीले राजदूत नियुक्त गरेकी हुन् । आज मिति २०७७ फागुन ११ गते मंगलबारका दिन सम्माननीय राष्ट्रपति विद्यादेवी भण्डारीले नेपाल सरकार, मन्त्रिपरिषद्को सिफारिसमा नेपालको संविधानको धारा २८२ बमोजिम डा निर्मलकुमार विश्वकर्मालाई दक्षिण अफ्रिकाका लागि नेपालको आवासीय राजदूत नियुक्त गर्नुभएको छ, विज्ञप्तिमा भनिएको छ ।"
प्रतिनिधिसभा पुनर्स्थापना गर्ने सर्वोच्चको फैसला (पूर्णपाठ),"काठमाडौँ: संसद् विघटनको मुद्दामा सर्वोच्च अदालतले अन्तिम फैसला सुनाएको छ। सर्वोच्च अदालतले संसद विघटनको निर्णयलाई बदर गर्दै संसद पुनर्स्थापना गरेको छ। बहस सुनुवाइ सकिएपछि मंगलबार सर्वोच्चको संवैधानिक इजालसले यस्तो फैसाला सुनाएको हो। संवैधानिक इजलासमा प्रधानन्यायाधीश चोलेन्द्रशम्शेर जबरा तथा न्यायाधीश विश्वम्भरप्रसाद श्रेष्ठ, अनिलकुमार सिन्हा, सपना मल्ल र तेजबहादुर केसी सहभागी थिए। प्रधानन्यायाधीश चोलेन्द्रशम्शेर जबराले मंगलबार बेलुका फैसला सुनाएका हुन्। यो फैसलाको पुनरावलोकन नहुने व्यवस्था छ। प्रधानमन्त्रीको सिफारिसमा राष्ट्रपतिले गत पुस ५ गते प्रतिनिधिसभा विघटन गरेको निर्णयविरुद्ध राष्ट्रपति एवं प्रधानमन्त्री तथा मन्त्रिपरिषद्को कार्यालय, सभामुखलगायतलाई विपक्षी बनाई विघटित प्रतिनिधिसभाका सदस्य देवप्रसाद गुरुङ, कृष्णभक्त पोखरेल, शशि श्रेष्ठ र रामकुमारी झाँक्रीका तर्फबाट अधिवक्ता प्रवेश केसीले निवेदन दायर गर्नुभएको थियो । यही माघ ४ देखि संवैधानिक इजलासमै विषयकेन्द्रित बहस शुरु गरिएको हो । रिट निवेदकका तर्फबाट बहस सकिएपछि माघ १९ देखि विपक्षीबाट बहस सुरु भएको हो। १३ रिट निवेदकका तर्फबाट ६८ जनाले बहस गरेका थिए। गत फागुन ७ गते एमिकस क्युरीबाट बहस गर्ने क्रम सकिएपछि यसलाई मंगलबार 'हेर्दाहेर्दै'मा पेसी तोकिएको थियो।पाँच जना एमिकस क्युरीमध्ये एकजना बाहेक चारजनाले प्रधानमन्त्रीको कदम संविधानविरोधी भएकाले विघटनको निर्णय बदर हुनुपर्ने सुझाव दिएका थिए। उनीहरूले पार्टी झगडाको सिकार सिंगो संसदलाई बनाउन नमिल्ने जिकिर गरेका थिए। रिट निवेदनमा निवर्तमान सांसदले प्रधानमन्त्रीको सिफारिसमा राष्ट्रपतिले प्रतिनिधिसभा विघटन गर्ने गरी गरेको निर्णयबाट प्रतिनिधिसभाको पाँच वर्षसम्म प्रतिनिधित्व गर्न पाउने हकबाट वञ्चित भएको जनाउँदै सो निर्णय बदर गर्न माग गरिएको छ । त्यस्तै वरिष्ठ अधिवक्ता दिनेश त्रिपाठी तथा अधिवक्ता शालिकराम सापकोटा, ज्ञानेन्द्रराज आरण, समृत खरेल, कञ्चनकृष्ण न्यौपाने, भण्डारी, दीपक राई, अमिता गौतम, लोकेन्द्रबहादुर ओली, कमलबहादुर खत्री, मनिराम उपाध्याय, तुलसी सिंखडा र अच्युतप्रसाद खरेलले निवेदन दायर गरेका थिए। कानून व्यवसायीले दायर गरेको रिट निवेदनमा प्रधानमन्त्रीले गरेको सिफारिस र सो सिफारिसका आधारमा राष्ट्रपतिद्वारा प्रतिनिधिसभा विघटनसम्बन्धी सम्पूर्ण कामकारबाही तथा सो सिफारिसका आधारमा भएगरेका सम्पूर्ण कार्य नेपालको संविधानको धारा, १३३ को उपधारा, २ र ३ बमोजिम उत्प्रेषणका आदेशबाट बदर गरी प्रतिनिधिसभाले गर्नुपर्ने काम सम्पन्न गर्न उपयुक्त आदेश गर्न माग गरिएको छ । पुस ५ गते प्रधानमन्त्री केपी ओलीले संसद विघटन गरे पछि मुलुकमा एक प्रकारको 'राजनीतिक भ्याकुम' थियो। अब अदालतको फैसालापछि राजनीतिक अन्योल सकिएको छ। फैसलाको पूर्ण पाठ"
तानाशाह बन्ने ओलीको प्रयास विफल : रवीन्द्र मिश्र,"काठमाडौं : विवेकशील साझा पार्टीका संयोजक रवीन्द्र मिश्रले प्रतिनिधिसभा पुनस्र्थापना भएसँग्ै प्रधानमन्त्री केपी ओलीको तानाशाह बन्ने प्रयास विफल भएको बताएका छन् । प्रतिनिधिसभा पुनस्र्थापना भएपछि प्रतिक्रिया दिँदै मिश्रले यस्तो बताएका हुन् । जे हुनु पर्थ्यो, त्यो भयो। सर्वोच्चको आजको फैसलाले दूरगामी ऐतिहासिक महत्व राख्नेछ, उनले भनेका छन्, लोकतन्त्र र संविधानवादको चीरहरण गरेर लोकतान्त्रिक माध्यमबाटै तानाशाह बन्ने ओलीको प्रयास विफल भएको छ। मिश्रले नेपाली राजनीतिमा ओली प्रवृत्ति समाप्त नभएको बताए । सँगै उनले ओलीको विकल्प देउवा, प्रचण्ड हुन नसक्ने बताएका छन् ।"
जनताको जितमा सडकमा दिपावली (फोटो फिचर),काठमाडौं : सर्वोच्च अदालतले प्रतिनिधिसभा विघटनको निार्णय बदर गरेसँगै सडकमा खुसीयाली मनाउन थालिएको छ । मंगलबार साँझ सर्वौच्च अदालतले प्रधानमन्त्री केपी ओलीले पुस ५ गते गरेको प्रतिनिधिसभा विघटको निर्णय बदर गरे लगत्तै सडकमा खुसीयाली मनाइएको हो । मंगलबार साँझ विवेकशील साझा पार्टीको आयोजनामा माइतीघर मण्डलामा दीप प्रज्वलन गरिएको छ । तस्बिर : सुनिता डंगोल
संसद् पुनस्र्थापनाको खुसीमा चितवनमा प्रचण्डनेपालको पत्रकार सम्मेलन (लाइभ),चितवन : प्रतिनिधिसभा विघटनको निर्णय सर्वोच्च अदालतले बदर गरेको खुशीयालीमा नेकपा अध्यक्ष पुष्पकमल दाहाल प्रचण्ड र माधवकुमार नेपालले पत्रकार सम्मेलन गरेका छन् । दुवै नेताले यसलाई जनताको जित भनेका छन् ।
स्थायित्वका लागि मध्यावधि निर्वाचन आवश्यक : थापा,"काठमाडौं : राष्ट्रिय प्रजातन्त्र पार्टी (राप्रपा) अध्यक्ष कमल थापाले राजनीतिक स्थिरता र स्थायित्वका लागि मध्यावधि निर्वाचन आवश्यक रहेको बताए । हटौँडा उपमहानगरपालिका१३ पदमपोखरीमा आयोजित कार्यकर्ता भेलामा उनले सर्वोच्च अदालतबाट आउने फैसलालाई सत्तारूढ दल, नेपाली कांग्रेस र अन्य दलहरूले सर्वमान्यरुपमा स्वीकार गर्नुपर्ने बताए । उनले स्वाधीनता, सबल तथा समुन्नत नेपाल निर्माणको सपना पूरा गर्न अब सबै राजनीतिक दल उदार एवम् नयाँ ढङ्गले अघि बढ्नुपर्ने र निषेधकोे राजनीति परित्याग गरी पूर्व राजादेखि विप्लवसम्म अट्नसक्ने संसदीय व्यवस्था आवश्यक रहेको बताए । राष्ष्ट्रमा गणतन्त्र, धर्म निरपेक्षता र सङ्घीयता विदेशीको कार्यसूची भएको विचार राख्दै सो विषयमा नेपालीहरूले आत्मसमीक्षा गर्नुपर्ने बेला आएको बताए । उनले अपवित्र गठबन्धन बनाएर सरकार बनाउन कांग्रेसलाई जनताको म्यान्डेट नभएको बताए । कार्यक्रममा राप्रपाका केन्द्रीय सदस्यद्वय मधु अधिकारी र राजाराम बर्तौलाले नेपाली जनताको गरिबी उन्मूलन गर्ने विकासको पूर्वाधारलाई आत्मनिर्भर बनाउने अभियानलाई गतिशील तुल्याउनका लागि प्रदेश सरकारको भूमिका सकारात्मक हुनुपर्ने सुझाव दिए ।"
लड्डु खाएर प्रचण्ड र नेपालले मनाए खुशीयाली,काठमाडौं : प्रतिनिधिसभा पुनस्र्थापनाको खुसीयालीमा एकले अर्कोलाई लड्डु खुवाएर नेकपा अध्यक्ष पुष्पकमल दाहाल प्रचण्ड र माधवकुमार नेपालले खुशी साटेका छन् । पुस ५ गते प्रधानमन्त्री केपी ओलीले विघटन गरेको प्रतिनिधिसभालाई मंगलबार सर्वोच्च अदालतले पुनस्र्थापना गरेपछि प्रचण्ड र नेपालले खुशीयाली मनाएका हुन् । चितवनमा रहेका प्रचण्ड र नेपालले सबैलाई खुशीयाली मनाउन अपीलसमेत गरेका छन् । प्रतिनिधिसभा पुनस्र्थापना गर्दै सर्वोच्चले १३ दिनभित्र संसद बैठक बोलाउनसमेत आदेश जारी गरेको छ । प्रधानमन्त्री ओलीले प्रतिनिधिसभा विघटन गरेपछि नेकपा दुई समूहमा विभाजित भएको थियो । सत्तापक्षको नेतृत्व ओलीले गरेका थिए भने प्रतिनिधिसभा पुनस्र्थापना हुनुपर्ने माग राख्दै प्रचण्ड र नेपालले नेतृत्व गरेको समूह सडक संघर्षमा थियो ।
"पुनर्स्थापनापछि के हुन्छ ? राजीनामा नदिए ओलीविरुद्ध अविश्वास, राष्ट्रपतिविरुद्ध महाअभियोग","काठमाडौँ: सर्वोच्च अदालतले संसद विघटनको निर्णय बदर गरिदिएसँगै राजनीतिक घटनाक्रम कसरी अघि बढ्ला भन्ने आम चासो छ । अदालतले प्रधानमन्त्री केपी ओलीको गलत कदमलाई सच्याएपछि राजनीति अब नियमित 'लिक'मा अघि बढ्ने अपेक्षा गरिएको छ। मंगलबार साँझ नै सर्वोच्च अदालतको संवैधानिक इजालासले अबको १३ दिनभित्र प्रतिनिधिसभा बैठक बोलाउन आदेश दिइसकेको छ । अब बस्ने संसदको पहिलो बैठकमा ओलीको राजनीतिक कदमविरुद्ध प्रस्ताव प्रस्तुत हुनेछ। त्यसअघि नै उनले नैतिकताका आधारमा राजीनामा नदिएमा उनीविरुद्ध अविस्वासको प्रस्ताव पेश हुनेछ। त्यो बहुमतले स्वभाविक रुपमा पारित हुनेछ। संसद विघटन गर्नुअघि नै ओलीविरुद्ध संसदमा अविस्वासको प्रस्ताव दर्ता भइसकेको थियो । आफूले अघि बढाएको राजनीतिक कदमलाई सर्वोच्च न्यायालयले असंवैधानिक र गलत भन्दै बदर गरिदिएपछि प्रधानमन्त्रीलाई पदमा बसिरहने नैतिक आधार समाप्त भएको कानुनविवद्हरूले बताएका छन्। संवैधानिक कानुनका ज्ञाता डा भीमार्जुन आचार्य अब ओलीले राजीनामा दिनु सबैभन्दा उपयुक्त हुने बताउँछन्। उनी भन्छन्, 'ओलीले राजीनामा दिएर नयाँ राजनीतिक सरकार गठनका लागि मार्ग प्रशस्त गर्नुपर्छ।' प्रधानमन्त्री ओलीले मंगलबार आयोजित कार्यक्रममा संसद विघटनको निर्णय बदर भए पनि आफ्नो राजनीति नसकिने प्रतिक्रिया दिएका थिए। अदालतको फैसलासँगै ओली सरकारको वैधता पनि सकिएकोले अब ओली अविश्वासको प्रस्ताव सामना गर्नेभन्दा राजीनामाको बाटोमा जानसक्ने स्रोतले बताएको छ। आन्तरिक कलहको सनकमा ओलीले अघि बढाएको राजनीतिक कदमलाई सदर गरेर मुलुकलाई संक्रमणतर्फ धकेल्ने डिजाइनमा राष्ट्रपतिविरुद्ध पनि संलग्न भएकोले उनीविरुद्ध संसदबाट उपयुक्त कदम चाल्ने तयारी भएको छ। नेकपाका नेता सुरेन्द्र पाण्डेले यसबारेमा थप छलफल र परामर्श गरेर उपयुक्त कदम चालिने प्रतिक्रिया दिएका छन्। पार्टीको आन्तरिक विवाद व्यवस्थापन गर्न नसकेको झोंकमा संसद् विघटन गर्ने प्रधानमन्त्री केपी ओलीको कदम निजी आवेग र अहंकारबाट निर्देशित थियो। नयाँ संविधानपछि 'लिक' मा हिड्न खोजिरहेको मुलुकलाई ओलीको उक्त कदमले फेरि द्वन्द्व र अस्थिरतातिर धके लिनेल्ने प्रयास गरेको थियो। यो गलत कदम सच्चाएर गुम्न लागेको आफ्नो गरिमा र छविलाई पुनरस्थापित गर्ने अवसर अब राष्ट्रपतिलाई थियो ।तर उनले यसलाई आंखा चिम्लेर सदर गरिदिइन् । अब के हुन्छ ? प्रतिनिधिसभा विघटन गरेका प्रधानमन्त्रीले यही प्रतिनिधिसभा ब्युँतिँदा तुरुन्तै राजीनामा दिनुपर्ने कानुनविदहरु बताउँछन् । उनले राजीनामा दिए भने अर्को प्रधानमन्त्री छान्न प्रक्रिया सुरु हुनेछ । ओलीको पार्टी नेकपा नै अग्रसर भएर संसदीय दलको बैठक डाक्ने र ओलीलाई दलको नेताबाट हटाउने प्रक्रियाको सुरुवात गर्न सक्छ। अहिलेकै अवस्थामा कानुनतः नेकपा विभाजित हुन मिल्दैन। किनभने दल विभाजनका लागि पार्टीको केन्द्रीय कमिटी र संसदीय दलमा ४० प्रतिशत सांसद हुनैपर्ने प्रावधान छ। ओलीले कठिन पर्यो भने अध्यादेशमार्फत त्यसलाई संशोधन गर्ने विकल्प खुलै राखेका छन्। अहिले ओलीसँग संसदीय दलमा करिब ४६ प्रतिशत सांसद छन् । तर केन्द्रीय कमिटीमा उनको पक्षमा ४० प्रतिशत संख्या छैन।गत पुस ५ मा ओलीविरुद्ध अविश्वास प्रस्तावमा हस्ताक्षर गरेका सांसदको संख्यालाई आधार मान्ने हो भने ९० जना दाहालनेपालतिर छन् । १ सय ७३ जनामा वामदेव गौतमतिर रहेका दुई सांसद वाहेक ओलीसँग ८१ सांसद रहन्छन्। ८१ जना सांसद ओलीलाई फेरि नेकपाको संसदीय दलको नेता बनाउन पर्याप्त छैनन्। त्यसैले उनी संसदीय दलमा फेरि प्रतिस्पर्धा गरे पनि पराजित हुने अवस्था छ। नेकपाको संसदीय दलभित्रको यो खेलको टुंगो लागेपछि अविस्वास प्रस्ताव पेश हुन्छ । त्यो अवस्थामा नेकपा (दाहालनेपाल) समूह, कांग्रेस र जसपाको संयुक्त सरकार बन्न सक्ने सम्भावना देखिन्छ । नेकपाको यो समूहमा ९० सांसदको हिसाब सहित कांग्रेसका ६३ र जसपाका ३४ सांसद गरी १ सय ८७ जना पुग्छन् । उक्त संख्या दुई तिहाइ बहुमतको सरकार बन्न पर्याप्त संख्या हो। विभाजित नेकपा र जसपा मात्रै मिल्दा १२४ संख्या हुने भएकाले आगामी सरकार निर्माणमा कांग्रेसको भूमिका महत्वपूर्ण र निर्णायक देखिन्छ ।प्रधानमन्त्री बन्न १ सय ३६ सांसदको समर्थन आवश्यक पर्छ।"
नेपाली जनताको जित भयो : प्रचण्ड,"काठमाडौं : नेपाल कम्युनिस्ट पार्टी (नेकपा) अध्यक्ष पुष्पकमल दाहाल प्रचण्डले प्रतिनिधिसभा पुनस्र्थापना हुँदा नेपाली जनताको जित भएको बताएका छन् । सर्वोच्चले प्रतिनिधिसभा पुनस्र्थापना गर्ने निर्णय सुनाए लगत्तै छोटो प्रतिक्रिया दिँदै प्रचण्डले जनताको जित भएको बताएका हुन् । यो निर्णयले संविधानवाद, नेपाली जनता, गणतन्त्र र लोकतन्त्रको जित भएको प्रचण्डले सुनाए । अदालतको फैसलाले नेपाली जनताको जित भएको छ, प्रचण्डले भने, यो निर्णयले संविधानवाद, नेपाली जनता, गणतन्त्र र लोकतन्त्रको जित भएको छ । पुस ५ गते प्रधानमन्त्री केपी ओलीले प्रतिनिधिसभा विघटन गरेको विरोधमा सर्वोच्चमा दायर रिटमाथि सुनुवाइ गर्दै सार्वोच्चले पनुस्र्थापनाको निर्णय सुनाएको हो ।"
सर्वोच्चले भष्मासुरको बध गरेको खबर सुन्दा रोगै हरायो : बाबुराम,"काठमाडौं : पूर्वप्रधानमन्त्री बाबुराम भट्टराईले सर्वोच्च अदालतले पुनस्र्थापना गरेर नेपाली भष्मासुरको बध गरेर लोकतन्त्रको रक्षा गरेको प्रतिक्रिया दिएका छन् । दिल्लीमा उपचार गराइरहेका बाबुरामले प्रतिनिधिसभा पुनस्र्थापनापछि खुशी व्यक्त गर्दै यस्तो बताएका हुन् । उनले यो खबर सुन्दा रोगै हराए झैँ भएको प्रतिक्रियासमेत दिएक छन् । उनले अस्पतामा स्वास्थ्य परीक्षणको प्रतिवेदन पर्खदै गर्दा मन सर्वोच्च अदालतको फैसला तिर भएको भन्दै यस्तो बताएका हुन् । कस्तो सुखद संयोग ! अस्पतालमा आफ्नो स्वास्थ्य परीक्षणको प्रतिवेदन पर्खदैगर्दा मनचाहिं देशभित्र सर्वोच्चको फैसलातिर थियो, बाबुरामले ट्वीटरमा लेखेका छन्, हिन्दू मिथकको भष्मासुरलाई बिष्णुले मोहिनी रूप धारण गरेर वध गरे झैं सर्वोच्च अदालतले नेपाली भष्मासुरको वध गरेर लोकतन्त्रको रक्षा गरेको खबर सुन्दा रोगै हराए झैं भो !"
प्रजातान्त्रिक मूल्य मान्यता जोगाउन चुनौती : कमल थापा,"काठमाडौं : राष्ट्रिय प्रजातन्त्र पार्टी (राप्रपा) अध्यक्ष कमल थापाले प्रजातान्त्रिक मूल्य मान्यता जोगाउन चुनौती रहेको बताएका छन् । प्रतिनिधि सभाको विघटन सम्बन्धी सर्वोच्च अदालतले बदर गर्ने निर्णय बारे सामाजिक सञ्जालमा लेख्छन्, प्रतिनिधिसभा विघटन सम्बन्धि सर्वोच्च अदालतको फैसलाबारे तर्क वितर्क गर्न सकिन्छ। तर, संविधानले संविधानको व्याख्या गर्ने अधिकार सर्वोच्च अदालतलाई दिएकोले सर्वोच्चको फैसला सबैले स्विकार गर्नुपर्छ, उनले भने, यद्यपि मुलुकमा विद्यमान भ्रष्टाचार, कुशासन र सर्वसत्तावाद अन्त्य गर्न ताजा जनादेश उपयुक्त हो । विघटन सम्बन्धी विवाद तत्कालका लागि अन्त भएको छ । तर, प्रतिनिधिसभा पुनर्स्थापनासंगै सांसद किनबेच, अपवित्र गठबन्धन एवं अस्थिरता र अराजकताको नयाँ श्रृंखला शुरूहुने संभावना बढेको छ, उनले भनेका छन्, यो फैसलाले प्रजातान्त्रिक मूल्य मान्यता कसरी जोगाउने नयाँ चुनौती खडा भएको छ ।"
प्रतिनिधिसभा पुनर्स्थापनाको फैसला स्वागतयोग्य : सभापति देउवा,"काठमाडौं : नेपाली कांग्रेसका सभापति शेरबहादुर देउवाले प्रतिनिधिसभा विघटनको विषयबारे सर्वोच्च अदालतमा परेको मुद्दामा मंगलबार अदालतबाट भएको फैसलाको स्वागत गरेका छन् । कांग्रेसले अदालतमा विचाराधीन मुद्दामा आफ्नो पक्षमा फैसला गराउन कसैले पनि दबाब दिन नहुने र सर्वोच्च अदालतले गर्ने फैसलालाई सम्मान गर्ने कुरा सार्वजनिक गर्दै आएकोसमेत सभापति देउवाले स्पष्ट पारे । गत पुस ५ गते प्रधानमन्त्री केपी शर्मा ओली नेतृत्वको नेपाल कम्युनिस्ट पार्टी (नेकपा)को सरकारले प्रतिनिधिसभा विघटन गरेको घटनालाई कांग्रेसले तत्काल नै असंवैधानिक, अलोकतान्त्रिक, अधिनायकवादी र सर्वसत्तावादी कदम भनी निर्णय गरेको उनले विज्ञप्तिमार्फत् जानकारी दिए ।"
ओलीलाई प्रचण्डको सुझाव अलिकति नैतिकता भए तत्काल राजीनामा दिनुहोस्,"चितवन : नेपाल कम्युनिस्ट पार्टी (नेकपा) अध्यक्ष पुष्पकमल दाहाल प्रचण्डले प्रधानमन्त्री केपी ओलीलाई नैतिकता भए तत्काल राजीनामा दिन सुझाव दिएका छन् । सर्वोच्च अदालतले प्रतिनिधिसभा पुनस्र्थापनाको निर्णय गरेको खुशीयालीमा चितवनमा आयोजित पत्रकार सम्मेलनमा बोल्दै प्रचण्डले यस्तो सुझाव दिएका हुन् । उनले अलिकति लाज, घिन र नैतिकता भए तत्काल राजीनामा दिन ओलीलाई सुझाएका हुन् । केपीजी तपाईंसँग अझै पनि लाज, घिन र नैतिकता भए अहिल्यै राजीनामा दिनुहोस्, प्रचण्डले भने सर्वोच्चको प्रतिनिधिसभा पुनस्र्थापना गर्ने निर्णयले नेपाली जनताको विजयी भएको बताए । उनले यो विजयका लागि नेपाली बौद्धिक, न्यायाधिक समुदायसँगै संविधानविद र कानुनविदलाई धन्यवाद दिए। उनले पार्टी अध्यक्षको हैसियतमा सबै पार्टी पंक्तिलाई देशभर खुशीयाली मनाउन अपीलसमेत गरेका छन् । प्रतिनिधिसभा विघटन गलत भएको कुरा सर्वोच्च अदालतको फैसलाबाट पुष्टि भएपछि उनले ओलीलाई अब भ्रमबाट मुक्त हुन सुझाव दिएका हुन् । केपीजी अब आँखा खोल्नुहोस्, भ्रमबाट मुक्त हुनुहोस्, उनले भने । अब देश उज्यालोमा फर्किएको र सत्यको जित भएको उनको भनाइ छ । उनले प्रतिनिधिसभा विघटनविरुद्ध संघर्षमा रहेका नेपाली जनतालाई अभिवादन गर्दै सर्वोच्च अदलतका न्यायाधीशलाई धन्यवाद दिए । हामी उज्यालोमा फर्किएका छौँ । सत्यको जित भयो । न्यायको जित भयो । नेपाली जनताको जित भयो । बहादुर नेपाली जनतालाई हार्दिकहार्दिक क्रान्तिकारी लालसलाम भन्छु, नेता नेपालले भने, सर्वोच्च अदालतका सम्माननीय प्रधानन्यायाधीश, उनको बेन्चमा रहेका चारैजना न्यायाधीश र अधिवक्तालाई धन्यवाद । संविधानको सर्वोच्चतालाई अदालतले जोगाएको भन्दै यसका लागि साथ दिने राजनीतिक दल, नागरिक समाजलाईसमेत नेपालले धन्यवाद दिए ।"
संविधानको मर्म र भावनाअनुसार फैसला आउने प्रचण्डको विश्वास,"काठमाडौं : नेपाल कम्युनिस्ट पार्टी (नेकपा) अध्यक्ष पुष्पकमल दाहाल प्रचण्डले छिट्टै सर्वोच्च अदालतबाट संविधानको मर्म र भावनाअनुसार फैसला आउने विश्वास व्यक्त गरेका छन्। अखिल नेपाल ट्रेड युनियन महासङ्घ (अन्टुफ)ले मंगलबार पेरिसडाँडामा आयोजना गरेको २० औँ मजदूर बलिदान दिवस तथा अभिनन्दन कार्यक्रममा उनले जनयुद्ध र जनआन्दोलनको बलमा संविधानसभाबाट घोषणा भएको संविधानअनुसार गठन भएको सर्वोच्च अदालतलबाट प्रतिनिधिसभा पुनःस्थापना हुने जिकिर गरे। प्रतिनिधिसभा विघटन गरिएपछि उक्त विषय सर्वोच्च अदालतबाट निरुपण हुने क्रममा रहेको छ। प्रतिनिधिसभा विघटनको पक्ष र विपक्षमा बहस सकिएपछि हेर्दाहेर्दैमा राखिएको छ। केहीदिन भित्रै फैसला आउने अपेक्षा गरिएको छ। नयाँ संविधानअनुसार बनेका निकायले संविधानको मर्म र भावनाअनुसार काम गर्नेछन्, उनले भने। संविधान गतिशील र जीवित दस्तावेज भएको उल्लेख गर्दै उनले जनताको पक्षमा जहिले पनि संविधान संशोधन गर्न सकिने बताए। दोस्रो पटक आफू प्रधानमन्त्री हुँदा जनतालाई अधिकार दिनुपर्छ भनेर संविधान संशोधन गर्न प्रस्ताव लगेको स्मरण गर्दै उनले राष्ट्रिय आवश्यकताअनुसार संविधान संशोधन गर्न सकिने प्रष्ट पारे। नेकपाको मजदूर फ्रयाक्सन इन्चार्ज जयपुरी घर्तीले मुलुकको परिवर्तनमा श्रमिक वर्गको भूमिका महत्वपूर्ण रहेपनि त्यसपछि बनेका सरकारले मजदूरका हक अधिकार सम्बोधन गर्न नसकेको गुनासो गरे। जनयुद्ध, जनआन्दोलनमा मजदूरको भूमिका अतुलनीय रह्यो, तर आज तिनै मजदूर बिनापारिश्रमिक कामबाट निष्कासित हुनु परेको छ, उनले भने। कार्यक्रममा शहीद तथा बेपत्ता परिवारलाई सम्मान गरिएको थियो। रासस"
लोकतन्त्रवादीले न्यायालयको फैसला मान्नुपर्छ : उपप्रम पोखरेल,"चितवन : उपप्रधानमन्त्री ईश्वर पोखरेलले लोकतन्त्रवादीले न्यायालयको फैसला मान्नुपर्ने बताएका छन्। प्रेस सङ्गठन चितवनले मंगलबार आयोजना गरेको पत्रकार सम्मेलनमा उनले न्यायालयको फैसला आफूहरुले मान्ने स्पष्ट गरे। 'न्यायालयले जे फैसला गर्छ त्यसलाई हामी मान्दैनौँ भनेर कसले भन्छ र', उनले भने, 'न्यायपालिकाले गर्ने फैसलाप्रति विमति जनाउने कुन लोकतन्त्रवादी हुन्छ ?' शक्ति पृथकीकरणको सिद्धान्तलाई आफूहरुले विश्वास गर्ने जनाउँदै उनले न्यायपालिकाको निर्णयलाई सबैले शिरोधार्य गर्नुपर्छ भने। राजनीतिक स्थायित्व, आर्थिक विकास र समृद्धिका लागि दुई वामपन्थी दलबीच एकता गरिए पनि सङ्कट आएका कारण दिगो हुन नसकेको नेपाल कम्युनिष्ट पार्टी (नेकपा) सचिवालय सदस्य पोखरेलले बताए। उनले भने, 'राजनीतिक स्थिरताका लागि ताजा जनादेशमा जानुपर्ने अवस्था आएर विघटनको निर्णय भएको हो', उनले प्रश्न गरे, 'ताजा जनादेशमा जाने कुरा असंवैधानिक र अलोकतान्त्रिक कसरी हुन सक्छ?' निर्वाचन तोकिएकै समयमा हुने जनाउँदै उनले यसलाई हुन नदिनका लागि कुनै खालका कोशिश नगर्न सबैलाई अनुरोध गरे। यो राजनीतिक अवसर भएकाले सबै सहभागी हुनुपर्ने उनको भनाइ थियो। उनले भने, 'यो निर्वाचन ताजा जनादेशका लागि हो। यो सबैको हितमा हुन्छ।' उनले निर्वाचन आयोग, सुरक्षा निकायलगायत सबैले निर्वाचन तयारी गरिरहेको जानकारी पनि दिए।"
किन बोलाइयो सुरक्षा परिषद्को आकस्मिक बैठक ?,"काठमाडौं : प्रधानमन्त्री केपी ओलीले राष्ट्रिय सुरक्षा परिषद्को बैठक बोलाएका छन्। सुरक्षाको समग्र वस्तुस्थितिबारे समीक्षा गर्न बोलाइएको नियमित बैठक भएको बताइएको छ। कुनै विशेष एजेन्डा नभएको स्रोत बताउँछ। यसअघि सुरक्षा परिषद्को बैठक कात्तिक ५ मा प्रधानमन्त्रीनिवास बालुवाटारमा बसेको थियो। सुरक्षा परिषद्को प्रमुखमा प्रधानमन्त्री रहने व्यवस्था छ। प्रधानमन्त्री अध्यक्ष रहने राष्ट्रिय सुरक्षा परिषदमा सदस्यमा रक्षामन्त्री, गृहमन्त्री, परराष्ट्रमन्त्री, अर्थमन्त्री, मुख्यसचिव र प्रधानसेनापति रहने व्यवस्था छ। परिषद्को सदस्यसचिव भने रक्षाका सचिव हुन्छन्। अन्य सुरक्षा निकायका प्रमुखहरूलाई बैठकमा आमन्त्रितका रुपमा बोलाउने चलन छ। २०७७ माघ २५ गते राष्ट्रिय सुरक्षा परिषद्को आयोजनामा जंगीअड्डामा भएको 'नेपालको अन्तर्राष्ट्रिय सीमा सुरक्षा तथा व्यवस्थापनमा सम्बद्ध निकायहरुबीच समन्वयका क्षेत्रहरु' बिषयक दुईदिने सेमिनारका निश्कर्ष एवं सुझावबारे छलफल गर्न बैठक बोलाइएको हो। संसद विघटनको मुद्दामा सर्वोच्च अदालतले फैसला सुनाउने तयारी भइरहेका बेला बोलाइएको यो बैठकलाई अर्थपूर्ण रुपमा हेरिएको छ। सोमबार मात्र प्रधानसेनापति पूर्णचन्द्र थापा सर्वोच्च अदालत पुगेर प्रधानन्यायाधीश चोलेन्द्र समशेर जबरासँग भेटवार्ता थिए। नेपाली सेनाका प्रवक्ता सहायकरथी सन्तोषबल्लभ पौडेलले सेनापति सर्वोच्च अदालत पुगेर सर्वोच्चले भोग चलन गरेको सेनाको स्वामित्वको नौ रोपनी जग्गा प्राप्ति र हस्तानान्तरणका विषयमा छलफल गरेको जानकारी दिएका थिए। तर निकै संवेदनशील घडीमा भएको यो आकस्मिक भलाकुसारी जग्गा मामिलामा मात्रै सिमित नभएको आशंका गरिएको छ। पुस ५ गते प्रधानमन्त्री केपी ओलीले गरेको संसद विघटनको मुद्दामा सर्वोच्चले यसै साता फैसला सुनाउँदैछ।"
संसद् विघटनको मुद्दा 'हेर्दाहेर्दै' मा : कहिले आउँला त फैसला ?,"काठमाडौ : बहस सुनुवाइ सकिएको संसद् विघटनको मुद्दालाई सर्वोच्च अदालतले मंगलबारदेखि 'हेर्दाहेर्दै'मा राखेको छ। सोमबार सम्म दुवैपक्षलाई बहस नोट बुझाउने भनेको थियो। बहस नोटको अध्यनपछि फैसला सुनाउने तयारीमा अदालत छ। गत फागुन ७ गते एमिकस क्युरीबाट बहस गर्ने क्रम सकिएपछि यसलाई 'हेर्दाहेर्दै'मा पेसी तोकिएको हो। अब जुनसुकै दिन पनि फैसाला आउने संभावना छ। ढिलोमा आगामी शुक्रबारसम्म फैसाला सुनाउने तयारी छ। पाँच जना एमिकस क्युरीमध्ये एकजना बाहेक चारजनाले प्रधानमन्त्रीको कदम संविधानविरोधी भएकाले विघटनको निर्णय बदर हुनुपर्ने सुझाव दिएका थिए। उनीहरूले पार्टी झगडाको सिकार सिंगो संसदलाई बनाउन नमिल्ने जिकिर गरेका थिए। यतिबेला सिंगो मुलुकले अदालतको फैसला कुरिरहेको छ। पुस ५ गते प्रधानमन्त्री केपी ओलीले संसद विघटन गरे पछि मुलुकमा एक प्रकारको 'राजनीतिक भ्याकुम' छ। यसलाई अन्त्य गर्न अदालतको फैसला आवश्यक छ। अदालतमा बहस लम्बिँदै जादा बाहिर सडकमा पक्ष र विपक्षमा प्रदर्शनले तीव्रता पाउँदै गएकोले पनि अदालत छिटै फैसाला सुनाउने तयारीमा छ। अदालतले निर्णय सुनाएपछि अन्योलपूर्ण राजनीतिले एउटा लिक समाउने आसा गरिएको छ। यही माघ ४ देखि संवैधानिक इजलासमै विषयकेन्द्रित बहस शुरु गरिएको हो । रिट निवेदकका तर्फबाट बहस सकिएपछि माघ १९ देखि विपक्षीबाट बहस सुरु भएको हो। १३ रिट निवेदकका तर्फबाट ६८ जनाले बहस गरेका थिए। प्रधानन्यायाधीश चोलेन्द्रशम्शेर जबरा तथा न्यायाधीश विश्वम्भरप्रसाद श्रेष्ठ, अनिलकुमार सिन्हा, सपना मल्ल र तेजबहादुर केसीको संवैधानिक इजलासमा सुनुवाइ भइरहेको छ। प्रधानमन्त्रीको सिफारिसमा राष्ट्रपतिले गत पुस ५ गते प्रतिनिधिसभा विघटन गरेको निर्णयविरुद्ध राष्ट्रपति एवं प्रधानमन्त्री तथा मन्त्रिपरिषद्को कार्यालय, सभामुखलगायतलाई विपक्षी बनाई विघटित प्रतिनिधिसभाका सदस्य देवप्रसाद गुरुङ, कृष्णभक्त पोखरेल, शशि श्रेष्ठ र रामकुमारी झाँक्रीका तर्फबाट अधिवक्ता प्रवेश केसीले निवेदन दायर गर्नुभएको थियो । रिट निवेदनमा निवर्तमान सांसदले प्रधानमन्त्रीको सिफारिसमा राष्ट्रपतिले प्रतिनिधिसभा विघटन गर्ने गरी गरेको निर्णयबाट प्रतिनिधिसभाको पाँच वर्षसम्म प्रतिनिधित्व गर्न पाउने हकबाट वञ्चित भएको जनाउँदै सो निर्णय बदर गर्न माग गरिएको छ । त्यस्तै वरिष्ठ अधिवक्ता दिनेश त्रिपाठी तथा अधिवक्ता शालिकराम सापकोटा, ज्ञानेन्द्रराज आरण, समृत खरेल, कञ्चनकृष्ण न्यौपाने, भण्डारी, दीपक राई, अमिता गौतम, लोकेन्द्रबहादुर ओली, कमलबहादुर खत्री, मनिराम उपाध्याय, तुलसी सिंखडा र अच्युतप्रसाद खरेलले निवेदन दायर गरेका थिए। कानून व्यवसायीले दायर गरेको रिट निवेदनमा प्रधानमन्त्रीले गरेको सिफारिस र सो सिफारिसका आधारमा राष्ट्रपतिद्वारा प्रतिनिधिसभा विघटनसम्बन्धी सम्पूर्ण कामकारबाही तथा सो सिफारिसका आधारमा भएगरेका सम्पूर्ण कार्य नेपालको संविधानको धारा, १३३ को उपधारा, २ र ३ बमोजिम उत्प्रेषणका आदेशबाट बदर गरी प्रतिनिधिसभाले गर्नुपर्ने काम सम्पन्न गर्न उपयुक्त आदेश गर्न माग गरिएको छ ।"
दुर्घटनाका घाइतेको उद्धारमा प्रदेश प्रमुख,"रौतहट : प्रदेश २ का प्रमुख डाराजेश झा अहिराज एक कार्यक्रममा सहभागी हुन मंगलबार बिहान जनकपुरबाट बाराको जितपुर जादै थिए । जितपुर जाने क्रममा चन्द्रपुर निजगढ सडकखण्डको जंगलमो मोटरसाइकल दुर्घटना हुँदा चारजना घाइते छटपटाइरहेका थिए । ना ५६ प ७३६५ र बिआर ३० जे ९३९७ नम्बरका मोटरसाइकल दुर्घटनामा परेका हुन् । घाइतेको चन्द्रनिगाहपुरमा भइरहको छ । नागरिकको सुरक्षा मेरो पहिलो जिम्मेवारी हो, प्रदेश प्रमुख झाले भने, अन्य कार्यक्रम भन्दा पनि नागरिकको ज्यान बचाउने कार्य महत्वपूर्ण हुन्छ । झा केही दिन अघि मात्रै प्रदेश प्रमुखमा नियुक्त भएका हुन ।"
सुरक्षा परिषदको बैठकपछि मन्त्रिपरिषद् बैठक,"काठमाडौं : प्रधानमन्त्री केपी शर्मा ओलीले मंगलबार मन्त्रिपरिषद् बैठक बोलाएका छन्। राष्ट्रिय सुरक्षा परिषद्को बैठकपछि प्रधानमन्त्री निवासमा बालुवाटारमा मन्त्रिपरिषद् बस्दैछ। स्रोतका अनुसार मंगलबारको मन्त्रिपरिषद् बैठकमा विप्लव नेतृत्वको नेकपामाथि सरकारले लगाएको प्रतिबन्ध फुकुवा र वार्ता सम्बन्धमा छलफल हुने बताइएको छ। शनिबार विज्ञप्ति सार्वजनिक गर्दै नेत्रविक्रम चन्द विप्लव समूहले सरकारसँग वार्ता गर्न सकारात्मक रहेको जनाएका थिए। विप्लवले सहज रुपमा गतिविधि र कार्यक्रम गर्ने वातावरण बने सरकारसँग वार्ता हुने बताएका हुन्। यसअघि मंगलबार बिहान बसेको सुरक्षा परिषद्को बैठकमा मुलुकको पछिल्लो राजनीतिक घटनाक्रम र सुरक्षा अवस्थाबारे छलफल भएको थियो। संसद् विवघटनको मुद्दामा सर्वोच्च अदालतले फैसाला सुनाउने तयारी गरिरहेका बेला बोलाइएको सुरक्षा परिषद्को आकस्मिक बैठक र लगत्तै राखिएको मन्त्रिपरिषदलाई अर्थपूर्ण रुपमा हेरिएको छ। सरकारले विप्लवको यो कदमलाई सकारात्मक भनेको छ। उहाँहरू (विप्लव)ले जुन वक्तव्य पछिल्लो पटक सार्वजनिक गर्नुभएको छ, त्यो सकारात्मक छ। उहाँहरू शान्तिपूर्ण धारमा आउन खोज्नु हुँदा सरकारले त्यसलाई आवश्यक वातावरण बनाउँछ, परराष्ट्रमन्त्री प्रदीप ज्ञवालीले अन्नपूर्ण पोस्ट्सँग भने, त्यसमा इमानदारीपूर्वक प्रक्रिया अगाडि बढोस् भन्ने सरकारको चाहना छ। सरकारले पनि त्यसको प्रतिक्रिया छिट्टै दिन्छ। आवश्यक कुरा हामी छिट्टै मिलाउँछौँ। सम्भवतः आज बस्ने मन्त्रिपरिषद् बैठकले विप्लवको वक्तव्यलाई सम्बोधन गरी प्रतिबन्ध फुकुवा र औपचारिक पत्रका विषयमा निर्णय लिने तयारीमा सरकार जुटेको छ। सरकारले प्रतिबन्ध फुकुवा गरे वार्ताका लागि सकारात्मक रहेको सन्देश विप्लवले विज्ञप्तिमार्फत् दिएका हुन्। हाम्रो क्रान्ति राष्ट्र, समाज, अग्रगामी रुपान्तरण एवम् जनसमुदायको हित र अधिकारका लागि गरिएको सचेत पहल हो, शनिबार विप्लवले सार्वजनिक गरेको विज्ञप्तिमा भनिएको छ, यसको प्रक्रियामा आम जनसमुदायमा सहज गतिविधि र कार्यक्रम गर्ने वातावरण बन्ने अवस्थामा हाम्रो पार्टी सरकारसँग संवाद र वार्ताको लागि सकारात्मक रहेको विषय सबैमा जानकारी गराउँदछौँ। सरकारले ०७५ फागुन २८ गते विप्लवका गतिविधि हिंसात्मक देखिएको भन्दै उनी नेतृत्वको पार्टीमाथि प्रतिबन्ध लगाउने निर्णय गरेको थियो। त्यसयता दुवै पक्षले एकअर्कालाई गलाउने गर्दै वार्तामा ल्याउन अनेक अनौपचारिक प्रयास जारी राख्दै आएका थिए। सरकारले ८ भदौ ०७६ मा पूर्वमन्त्री सोमप्रसाद पाण्डेको नेतृत्वमा वार्ता टोली गठन गरेको थियो। पाण्डेले त्यही बेला विप्लव पक्षका गुणराज लोहनी, अनिल शर्मा, चिरन पुनलगायत नेतासँग छलफल गरेका थिए। पछिल्लो चरण सत्तारुढ पार्टी नै विभाजित हुन पुगेको अवस्थामा विप्लवलाई वार्तामा ल्याउने, सार्थक वार्ता भए त्यसको राजनीतिक लाभ उठाउने निष्कर्षमा सरकार पुगेको थियो। यस्तै, प्रतिबन्ध फुकुवा गरी विचार मिल्ने वाम पार्टीसँग रणनीतिक मोर्चादेखि पार्टी एकतासम्म गरेर अगाडि जाने वातावरण बनाउन वार्ता अनिवार्य देखिएको थियो।"
निर्वाचन आयोगले अघि बढायो निर्वाचन सामग्री खरिद प्रक्रिया,"काठमाडौं : निर्वाचन आयोगले आगामी निर्वाचनमा मतदान केन्द्रमा प्रयोग हुने विभिन्न सामग्री खरीदका लागि बोलपत्र आह्वान गरेको छ। अधिक सङ्ख्यामा बोलपत्रदाताको सहभागिता र स्वच्छ, स्वस्थ प्रतिस्पर्धा होस् भन्ने हेतुले खरीद गर्नुपर्ने निर्वाचन सामग्री ११ समूहमा समूहीकृत गरी बोलपत्र आह्वान गरिएको छ। सरकारले प्रतिनिधिसभाको निर्वाचन पहिलो चरणमा आगामी वैशाख १७ गते र दोस्रो चरणको वैशाख २७ गते हुने गरी गत पुस ५ गते नै घोषणा गरेको थियो। यद्यपि निर्वाचनका विषयमा सर्वाेच्च अदालतमा परेको मुद्दा भने किनारा लाग्न अझै बाँकी छ। आयोगले ती सामग्री खरीद गर्न आज सात दिनको सूचना प्रकाशन गरेको छ। सार्वजनिक खरीद ऐन तथा नियमावलीअनुसार खरीद प्रक्रिया अवलम्बन गर्दा घोषित मितिमा निर्वाचन सम्पन्न गर्नका लागि आवश्यक निर्वाचन सामग्री व्यवस्थापन गर्न असम्भवप्रायः भएको जनाउँदै आयोग ऐन, २०७३ बमोजिम छिटो माध्यमबाट निर्वाचन सामग्री खरीद गर्न बोलपत्र आह्वान गरिएको आयोगका प्रवक्ता राजकुमार श्रेष्ठले जानकारी दिए। तीन आर्थिक वर्षको औसत कारोवारको न्यूनतम अङ्कलाई आधार मानेर ती समाग्री खरीदका लागि रु १४ करोड चार लाख मूल्यबराबरको सामग्री खरीदका लागि बोलपत्र आह्वान गरिएको सूचनामा जनाइएको छ। तोकिएको निर्वाचन सम्पन्न गर्न अर्जुनदृष्टिका साथ अघि बढेको आयोगले पछिल्लो समय निर्वाचन तयारीको प्रारम्भिक कार्यलाई तीव्र तुल्याएको छ। रासस"
मैले राजीनामा दिने सोच पनि बनाएको छैन : महान्यायाधिवक्ता खरेल,"काठमाडौं : महान्यायाधीवक्ता अग्निप्रसाद खरेलले आफूले पदबाट राजीनामा नदिएको बताएका छन् । केही अनलाइनमा महान्यायाधिवक्ता खरेलले राजीनामा दिएको भन्दै सार्वजनिक समाचारप्रति गम्भीर ध्यानाकर्षण भएको भन्दै खरेलले राजीनामा नदिएको प्रष्ट पारेका हुन् । महान्यायाधिवक्ता कार्यालयका प्रवक्तामार्फत् विज्ञप्ति सार्वजनिक गर्दै खरेलले राजीनामा नदिएको प्रष्ट पारेका हुन् । खरेलले राजीनामा नदिएको र दिने सोचसमेत नबनाएको दाबी विज्ञप्तिमा गरिएको छ । विज्ञप्तिमा यस्ता झुट समाचारको भ्रममा नपर्न अनुरोध गरिएको छ। आज मिति २०७७ फागुन ११ गते विभिन्न अनलाइन सञ्चार माध्यमहरुमा महान्यायाधिवक्ता अग्निप्रसाद खरेलले आफ्नो पदबाट राजीनामा दिनुभएको भनी प्रकाशित समाचारप्रति यस कार्यालयको गम्भीर ध्यानाकर्षण भएको छ, विज्ञप्तिमा भनिएको छ, महान्यायाधिवक्ता अग्निप्रसाद खरेलले आफ्नो पदबाट राजीनामा दिने सोच नबनाउनु भएको, राजीनामा दिनुपर्ने कुनै परिस्थिति पनि नरहेको र उहाँले नियमित रुपमा यस कार्यलयमा उपस्थित भएरै कामकाज गरिरहनु भएको हुँदा यस्ता झुटा समाचारको भ्रममा नपर्न सबैमा जानकारीका लागि अनुरोध गर्दछौँ ।"
सुनको जलहरी लगाउने निर्णयविरुद्ध सर्वोच्चमा रिट,"काठमाडौं : सर्वोच्च अदालतमा पशुपतिनाथ मन्दिरमा सुनको जलहरी राख्ने सरकारको निर्णयविरुद्ध छुट्टाछुट्टै दुई रिट निवेदन दर्ता गरिएको छ। बागमती प्रदेशसभा सदस्य नरोत्तम वैद्य र अधिवक्ता निकिता ढुङ्गानाले प्रधानमन्त्री तथा मन्त्रिपरिषद्को कार्यालय, संस्कृति, पर्यटन तथा नागरिक उड्डयन मन्त्रालय, पशुपति क्षेत्र विकास कोष तथा कोषको सञ्चालक परिषद् र गुठी संस्थान केन्द्रीय कार्यालयलाई विपक्षी बनाई उक्त रिट निवेदन दायर गरेका हुन्। नेपालको संविधान, कानूनको मर्म र भावनाविपरीत सरकारले सुनको जलहरी राख्ने काम गरेको र अनन्तकालदेखि स्थापित व्यवस्था तथा परम्परा बिथोल्ने काम गरेको विज्ञप्तिमा उल्लेख छ। नेपालको संविधानविपरीत कार्य तत्काल प्रतिषेध गरी निर्णय बदर गर्न माग गरिएको छ। मन्त्रिपरिषद्को बैठकले पशुपतिनाथको मन्दिरमा सुनको जलहरी राख्ने निर्णय गरेको थियो। पशुपतिमा १४१ किलो सुनको जलहरी !"
फेब्रुअरी आयोडिनको महिना : विद्यालयमा सचेतना कार्यक्रम,"अछाम : शुक्रबार दिन। सिउडी माविको प्राङ्गगणमा विद्यार्थी जम्मा थिए। विद्यार्थीको भीडमा कोहि शिक्षक, कोहि जनप्रतिनिधि थिए। बीचमा बस्नलाई पाल ओछ्याईएको थियो। विद्यालयमा भीड देखेर विद्यार्थीहरु काने खुसी गर्दे थिए। माइकबाट आवाज आयो। भाईबहिनीहरु पालमा बसिदिनु होला अब कार्यक्रम सुरु हुन्छ। सबै पालमा बसेर फेरि कानेखुसी गर्न थाले। माइकबाट फेरि आवाज आयो। भाइबहिनी, तिमीहरूलाई आयोडिन भनेको के हो थाहा छ ? कसैको मुखबाट जवाफ आएन। कानेखुसी गर्न थाले। भाइबहिनीहरू आयोडिन भनेको एक प्रकारको सूक्ष्म पोषण तत्व हो जुन नुनमा मात्र पाइन्छ। सबैले बुझिराख्नु होला है त, हातमा माइक्रोफोन समातेर अगाडि उभिएका एक व्यक्तिले भने। विद्यालयको प्राङ्गण भरी जम्मा भएका विद्यार्थीले एकै स्वरमा हुन्छ सर भने। आज म तिमीहरूलाई आयोडिन भनेको के हो, यो कहाँ पाइन्छ, यो किन आवश्यक छ? भन्ने बारेमा जानकारी दिन यहाँ आएको हुँ, ध्यान दिएर सुन्नुहोला है त, ती अगाडि उभिएका व्यक्तिले भने। दिउँसोको करिब २ बजेको थियो। बिदा हुने समयमा घर फर्किन थालेका विद्यार्थीहरुलाई विद्यालयको प्राङ्गणमा जम्मा गराइएको थियो। फ्रेबअरी महिना आयोडिनको महिनाको रुपमा मनाउने अभियान अन्र्तगत अछामको चौरपाटी गाउँपालिकाको सिउडी माविमा आयोडिन नुनको सचेतनाबारे कार्यक्रमको आयोजना भएको थियो। विद्यार्थीलाई आयोडिन नुनको बारेमा जानकारी गराउन साल्ट ट्रेडिङ कर्पोरेसन लिमिटेडका नायब महाप्रबन्धक केशवप्रसाद पाण्ड सिउडी मावि पुगेका थिए। मानिसलाई नभई नहुने नुनमा सरकारले नै आयोडिन मिसाएर पठाएकोले साल्ट ट्रेडिङ कर्पोरेसन लिमिटेडले उत्पादन गरेको दुई बालबालिकाको चिह्न अंकित धुलो नुनमात्रै प्रयोग गर्न पाण्डेले विद्यार्थीलाई सुझाव दिए। करिब तीन सय विद्यार्थी सामु उनले आयोडिनको कमीले गलगाँड हुने, मानसिक तथा बौद्धिक क्षमतामा कमी आउने, लाटो लठेब्रोपन र बालबालिकाको मृत्युसमेत हुने भएकाले मानिसले आयोडिनयुक्त नुन खानु अति नै आवश्यक रहेको उनले विद्यार्थीलाई जानकारी दिए। आमाले आयोडिन नखाएमा पेटमा रहेको गर्भ तुहिन पनि सक्ने हुनाले गर्भवती आमा र बालबालिकाको लागि आयोडिन नभई नहुने तत्व हो भन्ने कुरा परिवारमा पनि गएर अरूलाई बुझाउनुपर्नेमा पाण्डेले जोड दिए। पाण्डेले विद्यार्थीलाई आयोडिन नुनको प्रयोग गर्ने तरिका, प्रयोग गर्दा हुने फाइदा र यसलाई उड्न नदिने तरिकाको बारेमा पनि सम्झाए। मानिसलाई जस्तै गाईभैंसीलाई पनि आयोडिनको आवश्यकता हुने भएकाले खुवाउँदा धेरै फाइदा हुने उनले बताए। अछाममा आयोडिन नुन प्रयोग गर्नेको संख्या बढेको छ। साल्ट टेड्रिङ्ग कर्पोरेशन लिमिटेड अछामका अनुसार जिल्लामा गत वर्ष १० हजार क्वीटल नुन ढुवानी भएकोमा यो वर्ष १२ हजार क्वीन्टल नुन ढुवानी गरिएको छ। ढिके नुनको प्रयोग गर्दै आइरहेका ग्रामीण भेगका स्थानीयले समेत पछिल्लो समय आयोडिन नुन प्रयोग गर्न थालेका छन्। सरकारी अनुदानको आयोडिन नुन सहजै पाउन थालेपछि यसको प्रयोग गर्नेको संख्या बढेको हो। जिल्लाको चौरपाटी गाउँपालिका ढिके नुन प्रतिबन्ध गर्ने सुदुरपश्चिम प्रदेशको पहिलो पालिका रहेको छ। गत वर्षदेखि पालिकाकाले ढिके नुन प्रतिबन्ध गर्ने निर्णय गरेको हो। पालिकाका नागरिकको स्वास्थलाई ध्यानमा राखेर ढिके नुन प्रतिबन्ध गरेको गाउँपालिका अध्यक्ष हर्क साउदले बताए। उनले भने, ढिके नुन बन्द गर्दा केहि व्यापारीले निकै विरोध गरे, तर हामीले कार्यान्वयन गरेका छौँ,यसको तत्कालै परिणाम नदेखिएला तर भविष्यमा यो निर्णयले यहाँका नागरिकको स्वास्थका महत्वपुर्ण भुमिका खेलेको देखिने छ। स्थानीय तहसँगको सहकार्यमा साल्ट टेड्रिङ्गले नुन उपलब्ध गराइरहेको साल्ट टेड्रिङ्ग कर्पोरेशन लिमिटेडका नायब महाप्रबन्धक केशबप्रसाद पाण्डेले बताए। सुदूरपश्चिम प्रदेश भरी ३३ वटा बिक्री केन्द्रमार्फत नुन उपलब्ध गराउने गरेको उनले बताए। अछाममा ७ वटा बिक्री केन्द्रबाट बिक्री हुने गरेको छ। सरकारले फेब्रअरी महिनालाई आयोडिनको महिनाको रुपमा मनाउने गरेको छ। मुलुकभरिका गर्भवती, आमाशिशु तथा बालबालिकाको सुरक्षा, शारीरिक तथा मानसिक बृद्धिविकासका लागि फ्रेब्रअरीलाई आयोडिन प्रबर्धन महिना मनाउन सुरु गरिएको हो। विश्वभरि फ्रेबुअरीलाई आयोडिनको कमीले हुने समस्याबारे सचेतना महिनाका रूपमा मनाइँदैछ। यो वर्ष नेपालले पनि फ्रेबुअरीलाई नुन थोरै खाऔं तर सही मात्रामा खाऔं, सही मात्रामा बालबालिका चिन्ह भएको पाकेटको नुन मात्र खाऔं भन्ने नाराका साथ आयोडिन सचेतना महिनाका रूपमा मनाउँदैछ।"
कर्णाली प्रदेशको मुख्यमन्त्री कार्यालय अगाडि बादी समुदायको रात्रिकालीन धर्ना,"कर्णाली : कर्णाली प्रदेश सरकारको मुख्यमन्त्री तथा मन्त्रिपरिषद् कार्यालय अगाडि दैलेखका बादी समुदायले रात्रिकालीन धर्ना दिएका छन्। प्रदेश सरकारसँग व्यवस्थित बसोबासको माग गर्दै उनीहरु सोमबार बेलुकी ७:०० बजेदेखि आज रातभरि मुख्यमन्त्री कार्यालय अगाडि धर्ना बसेका हुन्। आइतबार दैलेखबाट पैदल हिँडेर सोमबार बेलुकी सुर्खेत पुगेका उनीहरु राति मुख्यमन्त्री कार्यालय अगाडिको खुला चौरमा धर्नामा बसेको जिल्ला प्रहरी कार्यालय सुर्खेतका सूचना अधिकारी एवं प्रहरी नायब उपरीक्षक रामप्रसाद घर्तीले जानकारी दिए। 'करिब ८०९० को सङ्ख्यामा रहेका उनीहरु खुला चौरमा बसेकाले प्रहरीले सुरक्षा दिएको छ', उनले भने, 'उनीहरुले गाँस, बास र कपासको माग गर्न प्रदेश सरकारसँग आएको बताएका छन्।' दुल्लु नगरपालिका१ दैलेखका हिक्मत बादीले भारी बोक्दै र माछा मार्दै चलाइएको जीविका गाह्रो हुँदै गएको र जमीन पनि नभएकाले तिनको व्यवस्थाका लागि सरकारसँग माग गर्न आएको बताए। उनले भने, 'हामीलाई नदी किनारामा बालुवा निकाल्न बन्देज लगाइयो। जीवन चलाउन कठिन भयो। कोरोना महामारीले झन् ठूलो सङ्कट बनाउँदा अन्ततः शरीर नै बेच्नुपर्ने बाध्यता आइलागेका कारण हामीलाई गाँस, बास मिलाइदेओस् भनी प्रदेश सरकारको शरणमा आएका छौँ।' माग पूरा नभएसम्म जिल्ला नफर्कने बादीले स्पष्ट पारे। उनीहरुले प्रदेश सरकारसँग सुरक्षित आवास र खेतीपाती गर्ने जमीनको माग गर्ने बताएका छन्। उनीहरुका साथमा साना बालबालिकासँगै वृद्धवृद्धासमेत रहेका छन् । दैलेखमा ११२ घरधुरीमा ४०२ जनसङ्ख्या बादी समुदायको रहेको बताइएको छ।"
नारायणहिटी दरबार : श्रीसदनमा अवलोकनकर्ताको भीड,"काठमाडौं : नारायणहिटी दरबार सङ्ग्रहालयस्थित पूर्वराजा वीरेन्द्र र पूर्वरानी ऐश्वर्यको निवास रहेको श्रीसदनमा अवलोकनकर्ताको भीड बढ्न थालेको छ। गत मङ्सिर ६ गते उद्घाटन गरी ७ गतेदेखि सर्वसाधारणका लागि खुला गरिएको श्रीसदनमा पूर्वराजा वीरेन्द्र र पूर्वरानी ऐश्वर्यको कक्षसहित पूर्वअधिराजकुमारी श्रुति र पूर्वअधिराजकुमार निराजनले बाल्यकालमा प्रयोग गरेका कक्ष छन्। यी कक्ष हेर्न अवलोकनकर्ताको भिड लाग्ने गरेको नारायणहिटी दरबार सङ्ग्रहालय विकास समिति तथा गणतन्त्र स्मारक व्यवस्थापन समितिका सूचना अधिकारी बुद्धिबहादुर गुरुङले जानकारी दिए। श्रीसदन खुलेपछि मङ्सिर, पुस र माघमा प्रत्येक महिना १३ हजारभन्दा बढी अवलोकनकर्ता प्रवेश गरेका छन्। विसं २०२३ मा तत्कालीन युवराज वीरेन्द्रका लागि श्रीसदन निर्माण गरिएको थियो। पूर्वराजा वीरेन्द्रले लामो समयसम्म निजी निवासका रूपमा प्रयोग गरेकाले अवलोकनकर्ताको रुचि बढेको हो। नारायणहिटी दरबारलाई सङ्ग्रहालय घोषणा गरिएको करिब १३ वर्षपछि श्रीसदन खुला गरिएको हो। दरबारलाई २०६५ साल असार १ गते राष्ट्र प्रमुखको जिम्मेवारीसमेत वहन गर्नुभएका तत्कालीन प्रधानमन्त्री गिरिजाप्रसाद कोइरालाले सङ्ग्रहालयका रूपमा उद्घाटन गरेका थिए। सङ्ग्रहालय उद्घाटनको साढे आठ महिनापछि विसं २०६५ फागुन १५ गते तत्कालीन प्रधानमन्त्री पुष्पकमल दाहाल प्रचण्डले सर्वसाधारणका लागि प्रदर्शन खुला गरेका थिए। सङ्ग्रहालय प्रवेशका लागि नेपालीसँग रु २००, नेपाली विद्यार्थीका लागि रु ५०, सार्क मुलुक र चीनका नागरिकका लागि रु ५०० तथा अन्य विदेशी नागरिकका लागि रु एक हजार शुल्क लिने गरिएको छ। दरबार क्षेत्रमा रहेको नारायण मन्दिर धारा (हिटी) को नामबाट यहाँको नाम नारायणहिटी राखिएको हो। नारायणहिटीमा दरबार बनेपछि राजा पृथ्वी वीरविक्रम शाहको पालामा यहाँबाट राजकाज शुरु भएको हो। सुरेन्द्र वीरविक्रम शाहको पालासम्म हनुमानढोका दरबारबाट नै शासन सञ्चालन भएको थियो। विसं २०७६ देखि सङ्ग्रहालय विकास समितिमार्फत् सञ्चालन भइरहेको छ। समितिको गठन आदेश गत वर्ष जारी भएको सूचना अधिकारी गुरुङले जानकारी दिनुभयो। गठन आदेशानुसार समितिको अध्यक्ष संस्कृति, पर्यटन तथा नागरिक उड्डयन मन्त्रालयको सचिव हुने व्यवस्था छ। समितिका सदस्यमा गृह र अर्थ मन्त्रालयका सहसचिव, विकास समितिका कार्यकारी निर्देशक र प्रशासन प्रमुख सदस्य रहने व्यवस्था गरिएको छ। समितिअन्तर्गत हाल १५० भन्दा बढी कर्मचारी कार्यरत छन्।"
प्रहरीलाई छलेर हतकडीसहित दुई थुनुवा अदालतबाटै फरार,"विराटनगर : लागुऔषध मुद्दामा म्याद थप गर्न लगिएका दुई जना थुनुवा प्रहरीलाई छलेर जिल्ला अदालत मोरङ परिसरबाटै हतकडीसहित फरार भएका छन्। प्रहरी नियन्त्रणमा रहेका मोरङको कटहरी कटहरी गाउँपालिका४ का ३७ वर्षीय मुराज भनिने मनराज शेख र झापाको बिर्तामोड नगरपालिका५ का २० वर्षीय प्रकाश चौधरी म्याद थप गर्न लिएर गएको प्रहरी टोलीलाई झुक्याएर भागेका हुन्। सोमबार दिउँसो ३:३० बजेतिरै उनीहरु फरार भएपनि जिल्ला प्रहरी कार्यालय मोरङमा भने घटनाका बारेमा साँझ ६ बजेतिर मात्रै जानकारी गराइएको थियो। सुरुमा सबैतिर खोजी गर्दा पनि फेला नपरेपछि घटनाको जानकारी गराएको बताइएको छ। शेखलाई लागुऔषध नियन्त्रण ब्युरो विराटनगरको टोलीले आइतबार पक्राउ गरेर कारबाहीका लागि जिल्ला प्रहरी कार्यालय मोरङको जिम्मा लगाएको थियो। कटहरीबाट पक्राउ परेका उनको साथबाट आठ ग्राम लागुऔषध ब्राउन सुगर (खैरो हेरोइन) बरामद भएको थियो। अन्तर्राष्ट्रिय बजारमा महँगो र उच्च गुणस्तरमध्येको मानिने लागुऔषध ब्राउन सुगर किनबेच गर्दा तौल लिन प्रयोग गरिने मेसिन पनि प्रहरीले नियन्त्रणमा लिएको थियो। प्रहरीकाअनुसार लागुऔषधका कारोबारी रहेका शेख ब्राउन सुगर बिक्री गर्न जाँदै गरेका बेला पक्राउ परेका हुन्। त्यस्तै चौधरी विराटनगरको बरगाछीबाट लागुऔषधसहित आइतबार पक्राउ परेका हुन्। उनको साथबाट लुपिजेसिक, डाइजेल्याब, एभिल, फेनारगनसमेतका लागुऔषध प्रहरीले नियन्त्रणमा लिएको छ। दुवै जनाविरुद्ध लागुऔषध ऐन अन्तर्गतको मुद्दामा अनुसन्धान अघि बढाउन प्रहरीले म्याद थप गर्न उनीहरुलाई सोमबार एउटै हतकडी लगाएर अदालत उपस्थित गराएको हो। मोरङ प्रहरीका प्रवक्ता डीएसपी मानबहादुर राईका अनुसार अदालतले पाँचपाँच दिनको म्याद थप गरेर अनुसन्धानका लागि अनुमति दिइसकेपछि फर्काएर प्रहरी कार्यालय ल्याउने तयारी हुँदै गर्दा झुक्याएर दुवै जना फरार भएका हुन्। म्याद थप भएपछि भोक लागेकाले चियानास्ता गर्ने प्रस्ताव उनीहरुले राखेसँगै हतकडी खोलेर अदालत परिसरमै रहेको क्यान्टिनमा पुर्याइयो। खाजा खाइरहेका उनीहरु केही बेरमा हेर्दा त्यहीँबाट फरार भइसकेका रहेछन्, प्रहरी स्रोतले भन्यो, दुई जनामध्ये एक जनालाई खुला छाडिएको थियो। एक जना भने हातमा झुन्डिएको हतकडी नै लिएर फरार बनेका छन्। थुनुवालाई क्यान्टिनमा खाजा खाने व्यवस्था गरेको प्रहरीले निगरानी नगर्दा उनीहरुले भाग्ने मौका पाएको बताइएको छ। गम्भीर र जघन्य प्रकृतिको अपराधमा संलग्न थुनुवा फरार हुनु र उनीहरुमाथि प्रत्यक्ष निगरानी नबढाइनुलाई प्रहरीको लापरबाहीका रुपमा लिइएको छ। खाजा खानुअघि उनीहरुले प्रहरीको मोबाइल मागेर केही व्यक्तिहरुलाई फोन पनि गरेको खुलेको छ। आफन्त र परिवारका सदस्यलाई फोन गर्ने भनेपछि म्याद थप गर्न लिएर गएका प्रहरीले मोबाइल उपलब्ध गराएर फोन गर्ने व्यवस्था मिलाइदिएको स्रोतले बतायो। फोनमार्फत सम्पर्कमा रहेकालाई बोलाएपछि ति व्यक्तिकै साथ लागेर उनीहरु फरार भएको हुनसक्ने आशंका गरिएको छ। अदालतमा सोमबार ११ जना थुनुवा लगिएकोमा अरु नौ जनालाई भने म्याद थप गरेर जिल्ला प्रहरी कार्यालय फर्काइसकिएको थियो। सबै प्रक्रिया पूरा गर्न समय लागेका कारण फरार भएका दुई जनालाई भने अदालतमै राखेर ढिला गरी म्याद थप गरिएको प्रहरी स्रोतले बतायो। गम्भीर लापरबाहीका कारण घटना भएको पाइएपछि घटनास्थल मुचुल्का उठाएर थुनुवा फरार प्रकरणको अनुसन्धान थालिएको जानकारी डीएसपी राईले दिए। उनका अनुसार म्याद थप गर्न लिएर गएका र लापरबाही गरेको देखिएका केही प्रहरीलाई नियन्त्रणमा लिएर उनीहरुमाथि सोधपुछ र छानबिन गर्ने काम भइरहेको छ। विशेष समिति नै बनाएर घटनाको छानबिन एवं अनुसन्धान अघि बढाइएको छ, राईले भने, सबैतिर नाका सिल गरेर फरार भएकाहरुको खोजी पनि तीव्र पारिएको छ। भागेको १८ घण्टाभन्दा बढी समय भइसके पनि उनीहरु पक्राउ परेका छैनन्। डीएसपी राईका अनुसार दुवै जना कतातिर र कसरी भागे भन्ने यकिन हुन सकिरहेको छैन। भागेकाहरुले गरेको फोनको कल डिटेल्स पनि अध्ययन भइरहेको प्रहरीको भनाइ छ। जिल्ला अदालत मोरङ।"
वर्षा र हिमपातको सम्भावना,"काठमाडौं : पश्चिमी वायुको आंशिक प्रभावले देशका अधिकांश भूभागमा आंशिकदेखि सामान्य बदली रही केही स्थानमा हल्का वर्षा र हिमपात हुने भएको छ । प्रदेश नं १, गण्डकी र सुदूरपश्चिम प्रदेशका पहाडी भूभागका एक दुई स्थानमा हल्का वर्षा तथा उच्च पहाडी तथा हिमाली भूभागमा हल्का हिमपातको सम्भावना रहेको मौसमविद् शान्ति कँडेलले जानकारी दिए। 'उक्त प्रणालीको प्रभाव भोलि ९बुधबार० बेलुकासम्म रहने छ । ठूलो पानी पर्ने सम्भावना भने रहेको छैन', उनले भने। हाल देशका केही पहाडी भूभागमा आंशिक बदली रही अन्य भूभागमा मौसम सामान्यतया सफा रहेको छ । मौसम पूर्वानुमान महाशाखाको पछिल्लो विवरणअनुसार आज काठमाडौँ उपत्यकाको न्यूनतम तापक्रम ७ दशमलव शून्य डिग्री र अधिकतम तापक्रम २४ दशमलव ४ डिग्री सेल्सियस छ । आज सबैभन्दा कम जुम्लाको न्यूनतम तापक्रम १ दशमलव शून्य डिग्री सेल्सियस छ ।"
रानिमहललाई हेरिटेज होटल बनाउने प्रस्तावको सर्वत्र विरोध,"पाल्पा : नेपाल पर्यटन बोर्डले पाल्पाको रानीमहललाई हेरिटेज होटेल बनाउने प्रस्ताव सार्वजनिक गरेपछि जिल्लाभित्र र बाहिर सर्वत्र विरोध भएको छ। सामाजिक सञ्जालदेखि सार्वजनिक स्थानहरुका पर्यटन बोर्ड कसैको दवावमा परेर ऐतिहासिक पुरातातिव्क, धार्मिक तथा पर्यटकीय सार्वजनिक स्थल प्रेमको प्रतिक रानीमहल कुनै व्यक्ति वा समुहको फाइदाको लागि यस्तो प्रस्ताव ल्याएको भन्दै विरोध जनाएका छन्। जनप्रतिनिधीदेखि सर्वसाधारण, राजनितिक दलका जिल्ला नेताहरु समेत विरोधमा उत्रिएका छन्। पर्यटन बोर्डले केन्द्रमा विरोध हुँदा हुँदै पनि आम जनमासको धारणा बुझ्न रानीमहललाई हेरिटेज होटेल बनाउने प्रस्ताव सार्वजनिक गरेपछि जताततै विरोध भएको हो। पर्यटन क्षेत्रमा विविधीकरण खोज्ने निहुमा, भारतीय पर्यटकहरु प्रशस्त भित्र्याउने बहानामा बोर्डका प्रमुख कायर्कारी अधिकृत सीईओ डा धनन्जय रेग्मीले रानीमहल दरवारमा हेरिटेज होटल मार्फत नवजोडीको लागि हनिमुन गन्तव्य बनाउने प्रस्ताव ल्याएका थिए । बोर्डले ३० करोड रुपैयाँमा होटल सहित कालीगण्डकीमा पर्यटकीय संरचना निर्माण गर्ने प्रस्ताव सारेपछी होटल एसोसियसन अफ नेपाल (हान)ले रानीमहल दरवारभित्र होटल संचालन गर्नु नहुने भन्दै विरोध जनाएको छ। रानीमहल दरवार राणा खड्ग शमशरेरले रानी तेजकुमारीको सम्झनामा ५ वर्ष लगाएर निर्माण गरेका थिए। उनले विस १९४९ देखि निर्माण सुरु गरी १९५४ मा पुरा गरेका थिए। कालीगण्डकीको जगबाट उठाइ २४ रोपनी क्षेत्रफलमा फैलिएको रानीमहलमा २४ वटा कोठा, २ वटा पोखरी, मन्दिर बगैँचा र पाटी, घोडातबेला सहिताका संरचनाहरू रहेका छन्। नेपाली कांग्रेस पाल्पाका सभापति एवं प्रदेश सांसद वीरबहादुर रानाले रानीमहल दरवारमा कुनै पनि हालतमा होटल राख्न नहुने बताए। उनले सामान्य कुरामा समेत ध्यान नदिइ पर्यटन बोर्डबाट यस्तो प्रस्ताव आउनु लाजमर्दो भएको बताए। नेकपाका जिल्ला अध्यक्ष नारायण आचार्यले रानीामहल दरवारलाई होटलको रुपमा प्रयोग गर्दा सानो पक्षलाई फाइदा भए पनि समग्र जनताको हितमा नहुने बताए। ऐतिहासिक पुरातात्विक महत्वको रानीमहल विकास तथा प्रयोगको बारेमा स्थानीयसँग छलफल गरेर मात्र टुङ्गोमा पुग्नु पर्ने जिल्ला अध्यक्ष आचार्यको भनाइ थियो। पुरातत्व विभागले रानीमहल दरवारलाई स्थानीय स्तरमा संरक्षण गर्न १० वर्षको लागि तानसेन नगरपालिकालाई जिम्मेवारी दिएको छ। विगत २ वर्षदेखि तानसेन नगरपालिकाले रानीमहल दरवारको रेखदेख गर्दै आएको छ। तानसेन नगरपालिकाले रानीमहल दरवारभित्रै परिसरलाई खुला संग्रहालयको रुपमा विकास गर्ने र पेरिफेरी क्षेत्रको २ सय रोपनी क्षेत्रफलमा, होटल, रेष्टुरा कफी सप, धार्मिक तथा पर्यटकीय गविविधि संचालनको लागि पब्लिक पार्टनरसिपको लागि ३ महिने सार्वजनिक प्रस्ताव आह्वान गरिएको नगर प्रमुख अशोककुमार शाहीले बताए। दरवार भित्रै होटल संचालन गर्ने पक्षमा आफू र सिंगो जनतासमेत नरहेको पर्यटनबोर्डले आफ्नो अवधारणा मात्र सार्वजनिक गर्नाले रानीमहल कस्तो बनाउने बहसको विषय भएको नगर प्रमुख शाहीले बताए। संस्कृतिविद् राजेन्द्रगोपाल सिंहले रानीमहल होटल संचालन गर्दा पुरातत्व, ऐतिहासिकता, अपनत्व सबै हराउने भएकोले यस्ता संरचनामा पर्यटनबोर्ड सोच्नु गलत भएको बताए। पर्यटनबोर्डले पाल्पाली जनताको भावना माथि व्यापार गर्न खोजेको, व्यापारको नाममा रानीहलको एतिहासिकता नै नष्ट गर्न खोजेको संस्कृतिविद् सिंहले बताए। रानीमहल दरवार आफैँमा पर्यटकीय स्थल भएकोले यसलाई संग्रहालयको रुपमा विकास गर्नुपर्ने तानसेनका शिक्षाविद् बुद्धिप्रसाद शर्माले बताए। ऐतिहासिक, धार्मिक, पुरातात्विक, पर्यटकीय महत्वको रानीमहललाई होटल खोलेर व्यापार गर्नु भनेको इतिहासलाई समाप्त पार्नु भएको र भावी पुस्ताले धिर्कार्ने शिक्षाविद शर्माको भनाइ थियो। रानीमहलको मुल दरवार क्षेत्रलाई छाडेर अन्य क्षेत्रमा होटल व्यवसाय तथा अन्य पर्यटकीय गतिविधि संचालन गर्न सकिने शर्माले बताए।"
प्रतिनिधिसभा विघटनविरुद्ध राजधानीमा प्रदर्शन,काठमाडौं : प्रतिनिधिसभा विघटनविरुद्ध मंगलबार राजधानीमा प्रदर्शन भएको छ । काठमाडौँको रत्नपार्कमा आदिवासी जनजाति महासंघले प्रदर्शन गरेको हो । नेपाल कम्युनिस्ट पार्टी (नेकपा) प्रचण्डनेपाल समूह निकट आदिवासी जनजाति महासंघ नेपालले प्रतिनिधिसभा पुनस्र्थापना हुनुपर्ने माग गर्दै प्रदर्शन गरेको हो । महासंघले आयोजना गरेको विरोध प्रदर्शन रत्नपार्कदेखि वसन्तपुरसम्म पुगेर कोणसभामा परिणत भएको थियो । सभालाई नेकपा नेता एवम् आदिवासी जनजाति अगुवाले सम्बोधन गरे । तस्बिर : उमा बिष्ट
ओछ्यानबाटै दम्पत्ति बेपत्ता : रगतको छिटाले घटना शंकास्पद,"बर्दिबास : राती घरमा सुतेका एक वृद्ध दम्पतिलाई महोत्तरीको पिपरामा अज्ञात समूहले आक्रम गरेर बेपत्ता बनाएका छन्। पिपरा गाउँपालिका५ सहोडवाका ६५ वर्षीय मुसाफिर झा र उनकी श्रीमती ६० वर्षीया गीता देवी झा सुतेको ओछ्यानबाटै हराइरहेका प्रदेश प्रहरी कार्यालय जनकपुरधामका डीआइजी धिरजप्रताप सिंहले जानकारी दिए। दुवै जना सुतेको ठाउँ नजिकै रगतको छिटा देखिएकोले उनको हत्या गरेर शव बाहिर लगेर फालेको हुन सक्ने गाउँले आशंका गरेका छन्।कसैले अपहरण गरेर बेपत्ता बनाएको हुन सक्ने हाम्रो शंका छ, डीआईजी सिंहले भने, उनको आगनमा रगतको छिटा देखिएको छ। त्यसले घटनालाई झन् शंकास्पद बनाएको छ। घटनाको चौतर्फी अनुसन्धन भइरहेको उनले जनाए। ईलाका प्रहरी कार्यालय ढल्केबर धनुषबाट तालिम प्राप्त कुकुर सहितको प्रहरी टोली परिचालन गरिएको छ। झा दम्पतिलाई कसले, किन बेपत्ता बनायो ? भन्ने कुरा नखुलेको प्रहरीले जनाएको छ। वृद्ध दम्पति सुतेको घरलाई प्रहरी टोलीले घेराबन्दी गरेर अनुसन्धान थालेको छ। घटनाको अनुसन्धानका क्रममा दुईजनालाई नियन्त्रणमा लिएको जिल्ला प्रहरी कार्यालय महोत्तरीका डीएसपी प्रकाश विष्टले जानकारी दिए । दम्पतिलाई आक्रमण गरी बेपत्ता पारिएको भन्दै स्थानीयले जलेश्वरजनकपुर टायर बाल्दै सडक अवरुद्ध गरेका छन्। घटनाको सत्यतथ्य छानबिन गरी दोषीलाई कारबाही गर्नुपर्ने उनीहरुको माग छ। सोमबार राति खाना खाएर मोसाफिर र गीतादेवी आफ्नै घरमा सुतेका थिए। अबेर बिहानसम्म सुतेर नउठेपछि उनकी बुहारी उषा देवी कोठभित्र खोजी गर्न पसेकी थिइन्। सासुससुरालाई राती खाना खुवाएर उनी आफ्नो कोठामा छोराछोरीलाई लिएर सुत्न गएकी थिइन्। वृद्ध दम्पति नभेटिएपछि उनले खोजविनका लागि बिहानै गाउँलेसँगै प्रहरीलाई खबर गरेकी थिइन्। अदालतमा विचाराधीन रहेको मोहीसम्बन्धी एउटा जग्गा विवादमा यी दम्पति साक्षी बसिरहेका व्यक्ति हुन्। उक्त जग्गावालासँग केही दिन पहिले झा दम्पतिको विवादसमेत भएको स्थानीयले बताए।"
श्रेष्ठ आयलमा आगलागी,"संखुवासभा : चैनपुरमा रहेको श्रेष्ठ आयल सप्लायर्समा आगजनी हुँदा पूर्णरुपमा जलेर नष्ट भएको छ। चैनपुर७ मा रहेको सप्लायर्समा मंगलबार बिहान आकस्मिक रुपमा आगजनी हुँदा त्यहाँ कार्यरत कर्मचारी सबिन श्रेष्ठसमेत घाइते भएका छन्। उनको स्थानीय स्वास्थ्य संस्थामा उपचार भइरहेको छ। अहिले आगो नियन्त्रणका लागि चैनपुरस्थित सम्पूर्ण सुरक्षाकर्मीहरु परिचालन गरिएको छ। यसैगरी सप्लायर्ससँग जोडिएको राउत कम्प्लेक्सको बिल्डिङसमेत आगजनीबाट क्षति भएको छ। कम्प्लेक्ससँगै जोडिएको रेडियो अरुण, टच हेल्पिङ ह्यान्ड पोलिक्लिनिक, शुभ होटेललगायत बिल्डिङमा समेत आगजनीबाट सामान्य क्षति भएको छ। आगलागीका कारण खुल्न सकेको छैन। रासस"
चक्रपथ दोस्रो खण्ड विस्तार : निर्माणस्थल खाली गर्ने काम सकिंदै,"काठमाडौं : कलङ्कीधोबीखोला सडक विस्तारका लागि निर्माणस्थल खाली गर्ने काम दुई प्रतिशत बाँकी रहेको छ। चीन सरकारको सहयोगमा विस्तार गरिने सो सडकमा पर्ने महाराजगञ्ज क्षेत्रमा पर्ने केही घरका कारण निर्माणस्थल पूरै खाली भइनसकेको हो। ती घरको मुआब्जाका विषयमा छलफल भइरहेको काठमाडौं चक्रपथ सुधार योजनाले जनाएको छ। योजनाले जिल्ला प्रशासन कार्यालय र काठमाडौं महानगरपालिकालगायतका निकायसँग छलफल गरिरहेको योजनाका प्रमुख अर्जुन सुवालले जानकारी दिए। उनका अनुसार त्यहाँ रहेका घरमध्ये सात घरको शहरी विकास तथा भवन निर्माण विभागबाट क्षतिपूर्तिको मूल्याङ्कन प्राप्त भएको छ। उनले भने, 'मूल्याङ्कन भइसकेको घरको प्रक्रिया अघि बढाइनेछ।' तीमध्ये १२ घरको घरधनीसँग सम्पर्क हुन नसकेको बताइएको छ। वडा कार्यालयले ती घरधनीसँग सम्पर्क गर्न खोजे पनि नसकेको उनको भनाइ छ। वडाध्यक्षले सम्पर्क गर्दा कतिपय व्यक्ति विदेशमा रहेकाले पनि सम्पर्क हुन नसकेको हो। घरहरु चीन सरकारले निर्माण गर्ने आठ लेनभित्रै भएकाले निर्माण अघि बढाउन समस्या हुने उनले जानकारी दिए। ती घरहरुमा नक्सा लिएर मूल्याङ्कन गर्ने कि भन्ने छलफल भएको छ। कतिपय घर नक्साभन्दा फरक हुनसक्ने भएकाले त्यहीँ जाँदा मात्रै सही कुरा आउने उनले बताए। उनले भने, 'घरधनीले पछि विवाद निकाल्न सक्ने सम्भावना छ।' जम्मा ११ दशमलव छ किमी लम्बाइको सडकमध्ये २४४ मिटरमा निर्माणस्थल खाली गराउन नसकिएको योजनाले जनाएको छ। अरू कतिपय संरचना हटाइरहेको भए पनि त्यसले चिनियाँ टोलीलाई निर्माण अघि बढाउन बाधा नपुग्ने प्रमुख सुवालले बताए। सो सडकमा विद्युत् प्राधिकरणले तार जमीनमुनि राख्ने काम गरिरहेकामा त्यो मुख्य सडकबाहेकको सहायक सडकमा पर्छ। प्राधिकरणले तार सार्ने काम गत वर्षबाटै सुरुआत गरेको थियो। बाँकी स्थानमा पनि ठेक्का सम्झौता भइसकेको छ। उनले भने, 'मुख्य लेनमा काम भइरहँदा पनि सहायक लेनको काम गर्न सकिन्छ।' चक्रपथ विस्तारका लागि अहिले यस सडकखण्डमा रूख काट्ने, विद्युत्का पोल सार्ने, खानेपानीका पाइप सार्नेलगायत आवश्यक तयारीका काम गत वर्ष सुरु भएको थियो। सडक पहिले खाली गराएपछि विस्तृत परियोजना प्रतिवेदन (डिपिआर) गरेर निर्माणको काम सुरु हुने सडक विभागले जनाएको छ। यसअघि कोटेश्वरकलङ्की सडक निर्माणका क्रममा विभिन्न अवरोध आएकाले यस सडकको निर्माण सुरु पहिले नै सबै अवरोध हटाएर निर्माण सुरु गरिएको हो। अहिले उक्त सडकको अधिकार क्षेत्रमा रहेका रूख काटिएको छ भने झण्डै ४०० पोल सार्ने काम सकिएको छ। उनका अनुसार विद्युत् प्राधिकरणले पोल त्यहाँबाट सारिरहेको छ। काठमाडौं उपत्यका खानेपानी लिमिटेडमार्फत खानेपानीका पाइप सार्ने काम भइरहेको छ। सडकको अधिकार क्षेत्रमा घरसँगै अस्थायी टहरालगायत संरचना हटाउनु पहिलो चरणको विस्तारमा जस्तै यो चरणमा पनि समस्या हुनसक्ने देखिएको योजनाले जनाएको छ। स्वयम्भू, ठूलोभर्याङ, महाराजगञ्ज चोकलगायत स्थानमा सडक छेउमा संरचना हटाउनुपर्ने देखिएको छ। कोटेश्वरकलङ्की सडक निर्माण गरेसँगै चीन सरकारले चक्रपथको दोस्रो खण्डका रुपमा कलङ्कीमहाराजगञ्ज सडक विस्तारमा चासो देखाएको थियो। भूकम्प पहिले नै कोटेश्वरकलङ्की सडक विस्तारको काम सुरु भए पनि भूकम्प र त्यसपछि नाकाबन्दीका कारण समयमै निर्माण सम्पन्न हुन सकेको थिएन। सडकमा रहेका खानेपानीका पाइप, ढल, विद्युत्का पोल र रूख समयमै हटाउन नसकिएकाले पनि काममा बाधा पुगेको थियो। सडकमा दुई अन्डर पास, प्रत्येक किलोमिटरमा आकाशे पुल र मुख्य लेनमा बीचमा डिभाइडर हुने गरी सडक विभागले प्रस्ताव गरेको छ। सडक निर्माणस्थल खाली गरेर विभागले हस्तान्तरण गरेपछि मात्रै चिनियाँ टोलीले निर्माण सुरु गर्ने बताइएको छ। पहिलो चरणको विस्तार सडकमा रहेको कमीकमजोरी हुन नदिने गरी डिजाइन गरिएको सडक विभागले जनाएको छ। आठ लेनको सडकमा कोटेश्वरकलङ्की सडकमा जस्तै मुख्य चार लेन र सहायक चार लेन गरेर जम्मा आठ लेन नै रहनेछ। पहिलो चरणमा मुख्य सडकमा दायाँबायाँ सडकलाई सडक चिह्नले मात्रै छुट्याइएकामा यस सडकमा डिभाइडर राखिने भएको छ। पहिलो चरणमा डिभाइडर नहुँदा दुर्घटना भएका गुनासो आएकाले यस खण्डमा राख्न लागिएको हो।"
कुहिँदै अखेटोपहार,"चितवन : चितवन राष्ट्रिय निकुञ्जको कसरामा भण्डारण गरिएका अखेटोपहार कुहिन थालेका छन्। प्राकृतिक कारणले मरेका र तस्करीबाट बरामद जीवजन्तुका अखेटोपहार कसरामा राखिएको छ। तर, दुर्लभ तथा लोपोन्मुख जीवजन्तुका अखेटोपहार व्यवस्थापनमा समस्या देखिएको छ। अखेटोपहार लामो समय जोगाएर राख्ने प्रविधि नहुँदा भण्डारणमा समस्या भएको छ, निकुञ्जका सूचना अधिकारी लोकेन्द्र अधिकारीले भने, संकलन गर्दाको अवस्थाबाट घट्दै जाने हुनाले जोगाएर राख्न नसकेको आरोप भण्डार शाखाका कर्मचारीमा छ। जलाएर नष्ट गर्नुपर्ने भएकाले भण्डारणस्थलमा औषधिको प्रयोग गरिँदैन। औषधि प्रयोग नगरिँदा सडेर दुगन्ध फैलिन सुरु गरेको छ। एक किलोको गैंडाको खाग सडेर नाम मात्रको भएको छ। बाघको छाला कुहिएको छ। अन्य वन्जन्तुको अंग पनि त्यस्तै छन्, निकुञ्जका प्रमुख संरक्षण अधिकृत अणनाथ बरालले भने। यस्ता वस्तु सबै राम्रै अवस्थामा छन् भन्ने अवस्था नभएकाले छिट्टै व्यवस्थापन गर्न उचित हुने बरालको भनाइ छ। देशभरबाट अखेटोपहार संकलन गरी कसरामा भण्डारण गरिन्छ। कसरामा २०७४ यताका अखेटोपहार छन्। सबैभन्दा बढी गैंडाका खाग छन्। गैंडाका खुर, बाघ, चितुवाका छाला, हात्तीका दाह्रा, मृग प्रजातिका छाला र सिङ छन्। तस्करले अखेटोपहारलाई बहुमूल्य भन्दै अवैध व्यापार गर्छन्। संरक्षणकर्मी भने यस्ता वस्तु मूल्यहीन रहेको बताउँछन्। वन्यजन्तुको चोरी सिकारी र अवैध व्यापारलाई निरुत्साहित गर्न यस्ता वस्तु नष्ट गरिन्छ। अखेटोपहार नष्ट गर्दा मुचुल्का गरी रेकर्ड राख्ने गरिन्छ। निकुञ्जका नायबसुब्बा सुमनकुमार गिरीले अखेटोपहार सूचीकरण गरेर राख्ने गरिएको बताए। यस्ता वस्तु जलाउन कार्यविधि छ। मन्त्रिपरिषद्को निर्णयपछि मात्रै जलाउन पाइन्छ। केन्द्रीयस्तरको टोलीले यसको व्यवस्थापन गर्छ। कार्यविधिअनुसार हरेक पाँच वर्षमा नष्ट गर्ने प्रावधान छ। निकुञ्ज प्रमुख बरालले स्थानीयस्तरको समिति बनाएर व्यवस्थापन गर्नुपर्ने बताए। लामो समय राख्दा दुर्गन्धित हुने समस्या देखियो, उनले भने, अखेटोपहार प्राप्त हुनासाथ तत्काल नष्ट गर्ने कि स्थानीयस्तरको टोली बनाएर छोटो समयमा नष्ट गर्ने कार्यविधि बनाउनुपर्ने देखिन्छ। संरक्षित क्षेत्र र वन कार्यालयमा विविध कारणले संकलन भएका विभिन्न प्रजातिका वन्यजन्तुका अंग यसअघि २०७४ जेठमा जलाएर नष्ट गरिएको थियो। त्यसबेला ४८ प्रजातिका वन्यजन्तुका ४ हजार १२ थान अंगप्रत्यंग जलाइएको थियो। जलेपछिको अस्तुलाई चितवन राष्ट्रिय निकुञ्ज कार्यालय परिसरमा गाडेर अखेटोपहार व्यवस्थापन स्मारक बनाइएको छ। पहिलो पटक २०५४ चैत ९ गते अखेटोपहार जलाएर नष्ट गरिएको थियो।"
शिक्षक हत्या आरोपी विप्लवका जिल्ला इन्चार्ज थुनामा,"विराटनगर : शिक्षक हत्या आरोपी नेत्रविक्रम चन्द विप्लव समूहका मोरङ इन्चार्ज ३२ वर्षीय डिबी सिलवाल भनिने धनबहादुर विकलाई जिल्ला अदालत मोरङले पूर्पक्षका लागि थुनामा राख्न आदेश दिएको छ। मोरङको मिक्लाजुङ गाउँपालिका१ का शिक्षक राजेन्द्रकुमार श्रेष्ठको हत्या आरोपमा न्यायाधीश कपिलमणि गौतमको इजलासले सोमबार साँझ उनलाई थुनामा राख्न आदेश दिएको हो। आदेशपछि संखुवासभाको मादी नगरपालिका४ ओखरबोटे घर भएका विक कारागार चलान भएको अदालतका सूचना अधिकारी राजेन्द्रप्रसाद धमलाले जानकारी दिए। पछि ठहरे बमोजिम हुने गरी तत्काल प्राप्त प्रमाणका आधारमा निज प्रतिवादी दोषी छैनन् भन्नसक्ने अवस्था नभएकाले थुनामा राखेर घटनाको बाँकी अनुसन्धान अघि बढाउनू, आदेशमा भनिएको छ। शिक्षक श्रेष्ठको अपहरणपछि हत्या गरिएको घटनामा पक्राउ गरेर उनीविरुद्ध प्रहरीले अपहरण तथा कर्तव्य ज्यान मुद्दामा म्याद थप गरेर अनुसन्धान गरिरहेको थियो। अनुसन्धान सकेर प्रहरीले मिसिल बुझाएपछि पक्राउ परेका विक र फरार रहेका समूहका महासचिव चन्दसहित ३५ जनालाई प्रतिवादी बनाएर जिल्ला सरकारी वकिल कार्यालयले अभियोगपत्र तयार पार्दै अघिल्लो आइतबार अदालतमा अपहरण तथा कर्तव्य ज्यान मुद्दा दर्ता गरेको थियो। घटनामा ४२ जनाको संलग्नता रहेको अनुसन्धानबाट खुलेको थियो। तिमध्ये ३५ जनालाई प्रतिवादी बनाइएको भए पनि वतन नुखलेको भन्दै सात जनाकाविरुद्ध भने मुद्दा दर्ता गरिएको थिएन। वतन नखुलेका सात जनाको हकमा सरकारी वकिल कार्यालयले अदालतमा पूरक अभियोग लैजाने तयारी गरेको सहायक जिल्ला न्यायाधीवक्ता मुकुन्द रेग्मीले जानकारी दिए। व्यापारीसँग चन्दा लिन जाँदै गर्दा प्रहरीले माघ ७ गते मोरङको बूढीगंगाबाट हतियारसहित उनलाई पक्राउ गरेको थियो। को २४ प ४००५ नम्बरको मोटरसाइकलमा सवार रहेका उनको साथबाट एउटा सेमी अटोमेटिक पेस्तोल, तीन राउण्ड गोली, म्यागजिन, विभिन्न मोबाइलहरु, सिमकार्ड, सवारी चालक अनुमति पत्र (लाइसेन्स) बरामद भएको मोरङ प्रहरीका प्रवक्ता डीएसपी मानबहादुर राईले बताए। त्यसपछि उनीविरुद्ध प्रहरीले हातहतियार खरखजना, अपहरण र कर्तव्य ज्यान मुद्दा चलाएको थियो। हाततियार खरखरजना मुद्दामा न्यायाधीश दुर्गा खड्काको इजलासले यसअघि नै उनलाई थुनामा राख्न आदेश दिइसकेको छ। हातहतियार खरखजना मुद्दामा कारागार चलान भइसकेका उनलाई अपहरण तथा कर्तव्य ज्यान मुद्दामा पनि थुनामा राख्न अदालतले आदेश दिएको सूचना अधिकारी धमलाले जानकारी दिए। हातहतियार खरखरजना मुद्दामा विक एक्लैलाई प्रतिवादी बनाइएको थियो। तर अपहरण तथा कर्तव्य ज्यान मुद्दा भने विकसहित प्रतिबन्धित नेत्रविक्रमचन्द विप्लव नेतृत्वको नेपाल कम्युनिष्ट पार्टी (नेकपा) विप्लव समूहका महासचिव चन्दा, पार्टीका प्रवक्ता खड्गबहादुर विश्वकर्मा प्रकाण्डसमेत गरेर ३५ जनाविरुद्ध दर्ता भएको थियो। विप्लव समूहले सुराकीको आरोप लगाउँदै घरबाटै नियन्त्रणमा लिएर अपहरणपछि शिक्षक श्रेष्ठको गत मंसिर २३ गते हत्या गरेको हो। मिक्लाजुङ गाउँपालिका १ स्थित सरस्वती आधारभूत विद्यालयका प्रधानाध्यापक ५३ वर्षीय श्रेष्ठको घाँटी रेटेर विभत्स तरिकाले हत्या गरिएकोको अवस्थामा शव भेटिएको थियो। घटना भएकै दिन विप्लव समूहका मेचीकोसी ब्यूरो इन्चार्ज प्रतापले विज्ञप्ति जारी गरेर हत्याको जिम्मा लिएका थिए। शिक्षक हत्यामा संलग्न भएको आरोपमा मोरङ केराबारी गाउँपालिका ६ का ४५ वर्षीय प्रताप भनिने थमनसिंह राईलाई पनि मुद्दामा प्रतिवादी बनाइएको छ। मुद्दाका अभियुक्तमध्ये विकमात्रै पक्राउ परेका हुन्। हत्याको जिम्मा लिने प्रतापसहित विप्लव समूहका महासचिव चन्द, प्रवक्ता विश्वकर्मा लगायत ३४ जना अझैसम्म फरार छन्। प्रहरीले घटनाको अनुसन्धान सकेर मिसिल बुझाएपछि सरकारी वकिल कार्यालयले हत्या घटनामा पक्राउ परेका एक र फरार रहेका ३४ सहित ३५ जनालाई अभियुक्त बनाएर अदालतमा मुद्दा दर्ता गरेको हो।"
