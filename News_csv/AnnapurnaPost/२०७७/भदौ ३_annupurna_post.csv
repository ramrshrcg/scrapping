शीर्षक,विवरण
एपीवान टेलिभिजनमा भुषण दाहालको दोस्रो कार्यक्रम प्रचण्डसँग (भिडियो),काठमाडौं : अघिल्लो बुधबारबाट एपीवान एचडी टेलिभिजनमा पत्रकार भुषण दाहालको नयाँ कार्यक्रम सुरु भएको छ । एपीवान टेलिभिजनमा भुषण दाहालको पहिलो कार्यक्रम प्रधानमन्त्रीसँग (भिडियो) कार्यक्रमको पहिलो श्रीङ्खलामा प्रधानमन्त्री केपी ओलीसँगको विशेष अन्तरवार्ता गरेका दाहालले दोस्रो कार्यक्रममा प्रचण्डसँग विशेष कुराकानी गरेका छन् । एपीवान टेलिभिजनको यो फरक र फराकिलो कार्यक्रम     मा पत्रकार दाहालले प्रचण्डसँग गरेको कुराकानी :
सिरहामा थपिए २४ कोरोना संक्रमित,"सिरहा : सिरहामा बुधबार २४ जना कोरोना भाइरस(कोभिड१९)का संक्रमित थपिएका छन्। जसमा प्रहरी निरीक्षक, प्रहरी जवान र सर्वसधारण रहेका छन्। जिल्ला स्वास्थ्य कार्यालय सिरहाका अनुसार, इलाका प्रहरी कार्यालय गोलबजारका प्रमुख प्रहरी निरीक्षक जनक पुरी र सोही प्रहरी कार्यालयमा कार्यरत दशजना प्रहरी तथा गोलबजारका चारजना सर्वसाधारणमा कोरोना सक्रमण भएको देखिएको छ। उनीहरुको पीसीआर रिर्पोट पोजेटिभ आएको छ। चार सक्रमित भने कन्ट्रयाक्ट टेसिङ्गका आधारमा फेला परेका हुन्। यसअघि पनि मगंलबार इलाका प्रहरी कार्यालय मिर्चैयाका प्रमुख प्रहरी नायव उपरीक्षक सन्तुलाल जयसवाल पनि सक्रमित भएका छन्। यसैगरी, सिरहा नगरपालिका१६ स्थित सीमा प्रहरी चौकीमा कार्यरत एक जना प्रहरीसहित ५ जना पुरुष र ४ जना महिला छन्। गोलबजार नगरपालिका १४ र नरहा गाउँपालिकाको क्वारेन्टाइनमा रहेका एकजनाको पीसीआर रिर्पोट पोजेटिभ देखिएको छ। योसँगै सिरहामा ८७ जना सक्रिय सक्रमितहरु देखिएका छन् जसमध्ये ८० जना समुदायबाटै आएका छन्।"
आगामी एक हप्तामा पाँच हजार क्षमताको आइसोलेसन कक्ष,"काठमाडौं : सङ्घ, प्रदेश र काठमाडौँ उपत्यका स्थानीय तहको सहकार्यमा आगामी एक हप्ताभित्र पाँच हजार क्षमताको आइसोलेसन कक्ष निर्माण गरिने भएको छ। काठमाडौं महानगरपालिकाका प्रमुख विद्यासुन्दर शाक्यले बुधबार अपिल जारी गर्दै पछिल्लो समय काठमाडौँ उपत्यकामा कोरोना भाइरसको सङ्क्रमण बढिरहेको भन्दै त्यसको व्यवस्थापनका लागि आइसोलेसन निर्माण गर्ने तयारी गरेको जानकारी दिए। अपिलमार्फत नागरिकलाई अनुरोध गर्दै प्रमुख शाक्यले नागरिककै साथ र सहयोहको कारण यस अघि गरिएको लकडान पूर्ण रुपमा सफल भएको भन्दै अबको समय थप जटील बन्दै गएकाले भीडभाड नगरी पुनः सहयोग गर्न पनि आग्रह गरे। भीडभाडबाट नै कोररोना भाइरसको सङ्क्रणम बढ्ने हुनाले अत्यावश्यक कामका लागि मात्रै बाहिर निस्कन पनि अपिल गरिएको छ।"
स्याङ्जामा ड्युटीबाट फर्केर क्वारेन्टाइनमा बसेका १६ सशस्त्र प्रहरीलाई कोरोना संक्रमण,पोखरा : स्याङ्जामा ड्युटी गरी फर्केर क्वारेन्टाइनमा बसेका १६ सशस्त्र प्रहरीमा कोरोना संक्रमण देखिएको छ। स्याङ्जा जिल्लामा ड्युटीमा खटिएका प्रहरीमा कोरोना संक्रमण देखिएपछि प्रदेश प्रहरी गण पोखरामा कार्यरत सशस्त्र प्रहरीको टोली ड्युटी गर्न स्याङजा गएका थिए। स्याङ्जाबाट फर्केर मालेपाटनस्थित कृषि तालिम केन्द्रको क्वारेन्टाइनमा बसेका उनीहरुको स्वाब परीक्षण गर्दा बुधबार कोरोना संक्रमण देखिएको पोखरा महानगरपालिकाका वरिष्ठ स्वास्थ्य अधिकृत हरिलाल आचार्यले जानकारी दिए। २५ जना प्रहरी ड्युटीका लागि स्याङ्जा गएर पोखरा फर्केकामा १६ जनालाई कोरोना संक्रमण देखिएको हो। बागलुङका ८ जनामा पनि बुधबार कोरोना संक्रमण पुष्टि भएको छ। योसहित गण्डकी प्रदेशमा कोरोना संक्रमितको संख्या १८ सय १२ पुगेको छ। ती मध्ये १५ सय ६९ जना निको भएर घर फर्केका छन्। ७ जनाको मृत्यु भएको छ।
स्वाब दिएकाबाटै समुदायमा फैलियो कोरोना !,"भक्तपुर : राजधानीको एक निजी अस्पतालमा कार्यरत भक्तपुर जिल्लावासी एक जनालाई कोरोना भाइरस संक्रमण पुष्टि भयो। संक्रमण पुष्टि भएपछि जब स्वास्थ्य कार्यालयबाट उनको कन्ट्याक्ट ट्रेसिङको काम गरियो तब कार्यालयका कर्मचारी नै अचम्भित भए। उनी भक्तपुरबाट सार्वजनिक गाडीबाट अस्पताल पुग्ने रहेछ। फेरि अस्पताल पुग्न नै दुई गाडी फेर्नुपर्ने। जसले गर्दा अस्पताल जाँदा दुई गाडी र घर फर्कँदा थप दुई गाडी। अब स्वास्थ्यका कर्मचारी पर्यो फसाद। उनले दैनिक चढ्ने ती चारवटा गाडी कसरी पत्ता लगाउने ? गाडी पत्तै लागे पनि त्यसमा सवार यात्रुलाई कहाँ र कसरी खोज्ने ? त्यसमाथि ती कर्मचारी कोरोना भाइरस परीक्षणको लागि स्वाब दिँदा पनि होम क्वारेन्टाइनमा बसेनन्। आइसोलेसनमा पनि बसेनन्। स्वास्थ्यका कर्मचारीले स्वाब दिएपछि किन क्वारेन्टाइन वा आइसोलेसनमा नबसेको भनेर सोध्दा उनले अस्पतालले बिदा नै नदिएको जवाफ दिएको स्वास्थ्य कार्यालय भक्तपुरका प्रमुख कृष्ण मिजारले जानकारी दिए। अस्पतालमा काम गर्ने कर्मचारीकै अवस्था यस्तो छ भने अरु सामान्य नागरिकको कस्तो होला ?, उनले भने, अस्पतालले नै स्वाब दिएका व्यक्तिलाई काममा लगाइरहन्छ भने अन्यत्रबाट कस्तो अपेक्षा गर्ने ? उनले यस्तै हेलचेक्र्याईले समुदायमा कोरोना भाइरस संक्रमण फैलिएको दाबी गरे। उनका अनुसार कोरोना परीक्षणका लागि स्वाब दिएका अनिवार्य रुपमा क्वारेन्टाइन वा आइसोलेसनमा बस्नुपर्छ तर उनीहरु रिपोर्ट आउँदासमेत यताउता घुमफिर गरिरहेको पाइएको प्रमुख मिजार बताउँछन्। यसले गर्दा कन्ट्याक्ट ट्रेसिङ गर्न असहज स्थिति उत्पन्न भइरहेको उनको भनाइ थियो। स्वाब दिएकाहरु क्वारेन्टाइन वा आइसोलेसनमा नबस्दा समुदायमा कोरोना भाइरस संक्रमण फैलिइरहेको हो, प्रमुख मिजारले भने, त्यसैले स्वाब दिएकाहरु रिपोर्ट नआएसम्म क्वारेन्टाइन वा आइसोलेसनमा बस्नुपर्छ। उनका अनुसार रिपोर्ट नेगेटिभ आए सामान्य जीवनयापन गर्न पाइन्छ र पोजिटिभ आए उपचारको लागि लगिनेछ र समुदायमा कोरोना भाइरस फैलिन पाउँदैन। अहिले स्वाब लिएकाहरु नै यताउति हिँडिरहेका छन्, उनले भने, वास्तवमा स्वाब दिएकाहरु कहींकतै जानुहुँदैन। स्वास्थ्य कार्यालयका कर्मचारीहरुका अनुसार कोरोना परीक्षणको रिपोर्ट आउन ढिलाइ हुँदा पनि संक्रमण बढिरहेको छ। रिपोर्ट आउन जति ढिलो हुन्छ, त्यत्ति नै बढी संक्रमितको सम्पर्कमा आउँछन्। सामान्यतया रिपोर्ट १२ घन्टामा आउने बताइन्छ तर भक्तपुरमा रिपोर्ट आउनै दुईतीन दिन लाग्ने गरेको कार्यालयले जनाएको छ। रिपोर्ट आएर मन्त्रालयले संक्रमण पुष्टि गरे पनि संक्रमितको विवरण आउनसमेत ढिलाइ हुँदा कन्ट्याक्ट ट्रेसिङमा समेत समस्या हुँदै आएको छ। आधा दर्जन सम्पर्कविहीन भक्तपुरका आधा दर्जन संक्रमित सम्पर्कविहीन रहेका छन्। स्वास्थ्य मन्त्रालयले कोरोना भाइरस संक्रमण पुष्टि गरेकै आधा दर्जन भक्तपुरका संक्रमितहरु सम्पर्क बाहिर रहेको प्रमुख मिजार बताउँछन्। संक्रमण पुष्टि भएको चारपाँच दिन हुँदा पनि उनीहरुलाई सम्पर्क गर्न नसकिएको उनले जानकारी दिए। जसले समुदायमा थप संक्रमण बढाउने चिन्ता बढेको प्रमुख मिजार सुनाउँछन्। कसैले गलत सम्पर्क नम्बर दिएका छन्, प्रमुख मिजारले थपे, कसैले हामीले सम्पर्क गर्दा पनि रेस्पोन्स नै गरेका छैनन्। बुधबार आठजना थपिए यसैबीच बुधबार भक्तपुरमा आठजना संक्रमित थपिएका छन्। जसअनुसार भक्तपुर नपाका पाँच, सूर्यविनायक नपाका दुई र मध्यपुर थिमि नपाका एक जना छन्। यससँगै भक्तपुरमा संक्रमितको संख्या एकसय ८० पुगेको स्वास्थ्य कार्यालयले जनाएको छ। बुधबारसम्ममा भक्तपुरका ६४ जना कोरोना भाइरसलाई जितेर घर फर्केका छन्। बुधबार नै भक्तपुरकी एक संक्रमित महिलाको मृत्यु भएको छ। सूर्यविनायक नपा १ निवासी ६१ वर्षीया वृद्धाको उपचारको क्रममा पाटन अस्पतालमा उनको मृत्यु भएको हो।"
"कालिकोटको खुरखोलामा पहिरो, चार जना बेपत्ता","कालिकोट : जिल्लाको नरहरीनाथ गाउँपालिका५ रुप्साको लेकाली क्षेत्र खुरखोलामा बाढीसँगै पहिरो जाँदा चार जना बेपत्ता भएका छन्। नरहरीनाथ गाँउपालिका वडा नं ५ का वडा अध्यक्ष गगनबहादुर फडेरा सिर्जनले गएराती रुप्साको खुखोलामा गएको बाढी र पहिरोमा परी चार जना स्थानीय बेपत्ता भएको जानकारी दिए। उनका अनुसार बेपत्ता हुनेमा नरहरीनाथ गाउँपालिका५ का ५९ वर्षीय चन्द्र सहकारी, २९ वर्षीया पम्फा सहकारी, २९ वर्षीया झिमु सहकारी र ९ वर्षीय बालक रमित सहकारी रहेका छन्। वडा अध्यक्ष फडेराका अनुसार खुरखोलामा करीव ७८ घरहरु थिए। दुई घर पुरै बाढी पहिरोले बगाएको छ। अरु घरमा कति मानिस थिए भन्ने बिषयमा एकिन भएको छैन। खुरखोलामा अहिले पनि नदी जस्तै बाढी बगिरहेको छ। चारैतिर बाढी र पहिरोले घरेको बीचमा बचेको टापुमा तीन जना स्थानीयले उद्धारका लागि गुहार मागिरहेका र आफुसहित स्थानीयको टोली घटनास्थल जाँदै गरेको उनले बताए। जिल्ला प्रहरी कार्यालय कालिकोटका प्रमुख डिएसपी श्यामबाबु ओलीयाले रुप्साको खुरखोलामा बाढी र पहिरोले केही मानिस बगेको खबर प्राप्त भएपछि बुधबार बिहान प्रहरी चौकी कुमालगाउँबाट प्रहरीको टोली खटाएको जानकारी दिए। उनका अनुसार प्रहरीको टोली घटना स्थल पुगेको छैन। घटना स्थलमा प्रहरी पुगेपछि घटनाको विस्तृत विवरण आउने उनको भनाइ छ। कुमालगाँउबाट रुप्सा पुग्नै प्रहरीलाई दुई घण्टा समय लाग्ने र रुप्साबाट खुरखोला जान थप एक घण्टा समय लाग्ने स्थानीयले बतताए। घटनाको वास्तविकता आए जिल्लाबाट थप सुरक्षा टोली खटाउन परे पनि तत्काल खटाइने वडा अध्यक्षले बताए।"
कोरोना अपडेट : स्वास्थ्य मन्त्रालयको पत्रकार सम्मेलन (लाइभ),काठमाडौं : स्वास्थ्य तथा जनसंख्या मन्त्रालयले पत्रकार सम्मेलनमार्फत् कोरोना भाइरस (कोभिड१९) को नियमित अपडेट गराउँदै आएको छ। लकडाउन सुरु भएको २०७६ चैत ११ गतेदेखि सुरु भएको पत्रकार सम्मेलनलाई मन्त्रालयले निरन्तरता दिएको हो। नियमित पत्रकार सम्मेलनमा मन्त्रालयका प्रवक्ता डा जागेश्वर गौतमले कोरोनाको पछिल्लो अवस्थाबारे जानकारी गराउँदै आएका छन्।आइतबारसम्म नेपालमा कोरोना संक्रमितको संख्या २८ हजार ९३८ पुगेको छ। १७ हजार ७ सय जना निको भएका छन् भने १२० जनाले कोरोनाकै कारण ज्यान गुमाइसकेका छन्। लाइभ
थप ६८१ जनामा कोरोना भाइरस पुष्टि : संक्रमितको संख्या २८ हजार ९३८ पुग्यो,"काठमाडौं : पछिल्लो २४ घण्टामा ६८१जनामा कोरोना भाइरस (कोभिड१९) संक्रमण पुष्टि भएको छ। संक्रमित हुनेमा २१६ महिला र ४६५ पुरुष हुन्। योसहित संक्रमितको संख्या २८ हजार ९ सय ३८ पुगेको स्वास्थ्य मन्त्रालयका प्रवक्ता डा जागेश्वर गौतमले जानकारी दिए। बुधबारसम्म सक्रिय संक्रमितको संख्या ११ हजार ११८ पुगेको छ। मन्त्रालयका अनुसार संस्थागत आइसोलेसनमा ७ हजार ९ सय ८७ जनाको उपचार भइरहेको छ भने होम आइसोलेसनमा ३ हजार १ सय ३३ जना रहेका छन्। पछिल्लो २४ घण्टामा १२० जना कोरोना जितेर डिस्चार्ज भएका छन्। योसँगै कुल डिस्चार्ज हुनेको संख्या १७ हजार ७ सय पुगेको छ। नेपालमा कोरोनाबाट १२० जनाको मृत्यु भएको छ। नेपालमा कोरोनाबाट १२० जनाको मृत्यु भएको छ। यस्तै हालसम्म १३१ जना कोरोना भाइरस (कोभिड१९) संक्रमितको आइसीयूमा उपचार भइरहेको छ। विभिन्न प्रदेशका १३१ जना संक्रमितको आइसीयूमा उपचार भइरहेको स्वास्थ्य तथा जनसंख्या मन्त्रालयले जनाएको छ।यस्तै ६ जना संक्रमितको भेन्टिलेटरमा उपचार भइरहेको मन्त्रालयका प्रवक्ता डा जागेश्वर गौतमले जानकारी दिए।उनीहरु सबै बागमती प्रदेशका हुन्। प्रदेश १ मा १० जना, प्रदेश २ मा ४६ जना, बागमतीमा ५७ जना, गण्डकी प्रदेशमा ६ जना र प्रदेश ५ मा १२ जना गरी १३१ जनाको आएसीयूमा उपचार भइरहेको मन्त्रालयले जनाएको छ। यस्तै मन्त्रालयका अनुसार मोरङ, पर्सा, रौतहट, महोत्तरी र काठमाडौंमा ५ सय बढी कोरोनाका बिरामी रहेका छन्। मनाङ, मुस्ताङ, डोल्पा र हुम्ला कोरोनामुक्त भएका छन्।"
महोत्तरीमा 'दूर्लभ' मूर्ति भेट्ने नेपाली भारतीय सुरक्षाकर्मीको नियन्त्रणमा,"महोत्तरी : महोत्तरीको मनरा सिसवा नगरपालिका९ बथनाहास्थित नेपालभारत सिमामा दूर्लभ मूर्ति भेटिएको छ। माछा मार्न गएका स्थानीय २२ वर्षीया बलिंदर सदाले नेपाल भारतको सिमास्थित बुद्धको जस्तो देखिने दूलर्भ मूर्ति फेला पारेका हुन्। मूर्ति भगवान बुद्ध स्वरुपमा देखिएको छ। भारतीय क्षेत्र सशराम गाउँको नहर नजिकै मूर्तिफेला पारे पनि सदाले मूर्ति आफ्नो घरमा ल्याएका थिए। सदाले मूर्ति घरमा ल्याएको हल्लापछि भारतीय एसएसबीले नेपाली भूमिमा प्रवेश गरेर सोधपुछका लागि भन्दै उनलाई नियन्त्रणमा लिएको छ। पारिवारिक श्रोतका अनुसार माछा समात्न खोज्दा दूर्लभ मूर्ति सदाको हातमा परेको स्थानीय सत्येन्द्र यादवले बताए। मूर्तिको लम्बाई लगभग डेढ फिट लामो तथा १५ किलो वजन बराबरको भएको नेकपा युवा नेता सत्येन्द्र यादवले बताए। भारतीय सुरक्षाकर्मीले पोशाकसहित नेपाली भूमिमा प्रवेश गरेर नेपालीलाई नियन्त्रणमा लिनु आपत्तिजनक छ, उनले भने। यता स्थानीय प्रहरी चौकी र सशस्त्र प्रहरीको प्रमुख एसएसबीको क्याम्पमा सदालाई समातेको विषयमा सोधखोज गर्न पुग्दा मूर्ति फिर्ता पाए सदालाई छोड़ने भारतीय एसएसबीले बताएका छन्। महोत्तरीका प्रमुख जिल्ला अधिकारी कृष्णबहादुर कटुवालले सदालाई छोडाउन काउन्टर पार्ट छलफल चलिरहेको बताए। उनले मूर्तिको प्रमाण पुग्ने देशसँग मूर्ति हुने भएपनि हाललाई मूर्ति अनुसन्धानको लागि आफ्नै देशमा रहने बताए। भारतीय एसएसबीसँग हाम्रो कुरा हुँदैछ, उनले भने, उनीहरुले मूर्तिको सम्बन्धमा सोधपुछका लागि लगेको स्वीकार गरेका छन्। उनको छिटो रिहाइको पहल गर्दैछौँ।"
सीसीएमसीको बैठक बालुवाटारमा : प्रधानमन्त्रीसमेत सहभागी,"काठमाडौं : कोरोना नियन्त्रण, रोकथाम तथा उपचारको विषयमा थप कदमको विषयमा छलफल गर्न कोभिड१९ क्राइसिस म्यानेजमेन्ट सेन्ट (सीसीएमसी)को बैठक प्रधानमन्त्री निवास बालुवाटारमा सुरु भएको छ। प्रधानमन्त्रीका प्रेस सल्लाहकार सूर्य थापाका अनुसार बैठकमा कोरोना भाइरस (कोभिड१९) रोकथाम र नियन्त्रणका लागि भावी कदम र व्यवस्थापन मिलाउने विषयमा छलफल भइरहेको छ। छलफलमा प्रधानमन्त्री केपी ओलीसमेत सहभागी छन्। काठमाडौं उपत्यकामा संक्रमण बढ्दै गएपछि तीनै जिल्लाका प्रमुख जिल्ला अधिकारी (सीडीओ)को सुझावमा बुधबार राति १२ बजेबाट उपत्यकामा निषेधाज्ञा जारी गरिएको छ। नेपालमा पछिल्लो २४ घण्टामा ६८१ जनामा संक्रमण पुष्टि भएको छ। जसमध्ये १५९ जना उपत्यकाका मात्र रहेका छन्। नेपालमा कोरोना संक्रमणबाट मृत्यु हुनेको संख्या १२० पुगेको छ।"
प्रहरी कर्मचारीको कोरोना बीमा : संक्रमितलाई सुविधा दिइने,काठमाडौं : कोरोना भाइरस (कोभिड़१९) प्रतिकार्य र व्यवस्थापनका लागि अग्रपंतिमा रहने सबै प्रहरी अधिकारीको एक लाख रुपैयाँ बराबरको कोरोना बीमा भएको छ। प्रहरी प्रधान कार्यालयले बुधबार विज्ञप्ति सार्वजनिक गर्दै भदौ १२ गतेदेखि लागू हुने गरी बीमा भएको जानकारी दिएको छ। कामको सिलसिलामा प्रहरी कर्मचारीमा भाइरसको संक्रमणको खतरा बढ्दै गएपछि उनीहरुको बीमा गरिएको हो। प्रहरी प्रधान कार्यालयले प्रहरी कर्मचारीको लाख रुपैयाँको कोरोना बीमा राष्ट्रिय बिमा कम्पनीमा गराएको छ। बीमा कम्पनीको नीति अनुरूप बीमा गराइएको १५ दिनपछि मात्र बीमा लेख जारी हुने हुँदा भदौ १२ गतेदेखि कोरोना बीमा लागू हुनेछ। बीमा नीति लागू हुनु अघि संक्रमित भएका प्रहरी कर्मचारीको सेवा सुविधा सम्बन्धमा नेपाल सरकारको निर्णय बमोजिम गरिने र प्रहरी प्रधान कार्यालयले जनाएको छ। प्रहरी प्रवक्ता एसएसपी कुबेर कडायतका अनुसार कोरोनाका कारण सिर्जना भएको परिस्थितिमा कार्यरत सबै प्रहरी कर्मचारीप्रति प्रहरी प्रधान कार्यालय जवाफदेही र संवेदनशील रहेको स्मरण गराउँदै गर्दै बीमा गरिएको हो। संकट बढ्दै गएकाले अझ बढी संयमता र उच्च सतर्कताका साथ काम गर्न उनले प्रहरी कर्मचारीलाई अनुरोध गरेका छन्।
पत्रकार महासंघको कार्यकाल ६ महिना थप,"काठमाडौं : नेपाल पत्रकार महासंघ केन्द्र, प्रदेश र जिल्ला शाखाको कार्यकाल ६ महिना थप भएको छ । नेपाल पत्रकार महासंघको राष्ट्रिय भेलाले महासंघको विधान अनुसार कार्यकाल ६ महिना थप गर्ने निर्णय गरेको हो । जुममार्फत् सम्पन्न भेलाले यस्तो निर्णय गरेको महासंघका महासचिव रमेश विष्टले जानकारी दिए । नेपाल पत्रकार महासंघको केन्द्रीय समितिको ३ वर्षे कार्यकाल भाद्र ५ गते समाप्त हुन लागेको सन्दर्भमा कोरोना महाव्याधीको जोखिममा तत्काल महाधिवेशन सम्पन्न गर्न असम्भव देखिएकाले महासंघको विधान बमोजिम केन्द्र, प्रदेश र जिल्ला शाखाहरुको कार्यकाल ६ महिना थप गर्ने निर्णय भएको छ, भेलापछि विष्टले जानरी गरेको विज्ञप्तिमा भनिएको छ । योसँगै भेलामा केन्द्रीय समितिको तर्फबाट अध्यक्ष गोविन्द आचार्यले गरेका केही प्रस्ताव परिमार्जनसहित पारित भएका छन् । थप निर्णय जस्ताको तस्तै प्रेस विज्ञप्ति बागमती प्रदेशको राजधानी हेटौडामा तय भएको नेपाल पत्रकार महासंघको राष्ट्रिय भेला कोरोना महामारीका कारण भौतिक रुपमा सम्भव नभएको सन्दर्भमा प्रविधि (जुम वेविनार) को माध्यमबाट आयोजना भई २०७७ भाद्र ३ गते सम्पन्न भयो । भेलाले केन्द्रीय समितिको तर्फबाट अध्यक्ष गोविन्द आचार्यबाट प्रस्तावित निम्न प्रस्तावहरु छलफलपछि परिमार्जनसहित सर्वसम्मत रुपमा पारित गयो । १ महाधिवेशन तथा निर्वाचन क) नेपाल पत्रकार महासंघको केन्द्रीय समितिको ३ वर्षे कार्यकाल भाद्र ५ गते समाप्त हुन लागेको सन्दर्भमा कोरोना महाव्याधीको जोखिममा तत्काल महाधिवेशन सम्पन्न गर्न असम्भव देखिएकाले महासंघको विधान बमोजिम केन्द्र, प्रदेश र जिल्ला शाखाहरुको कार्यकाल ६ महिना थप गर्ने । ख) कोरोना संक्रमणको त्रास र श्रमजीवी पत्रकारहरुको आर्थिक अवस्थाबारे भेलामा प्राप्त रायका आधारमा महासंघको सदस्यता नवीकरण र नयाँ सदस्यता प्राप्तिको म्याद २०७७ भाद्र मसान्तसम्म थप गरी शाखाहरुले सो अवधिभित्रै सदस्यताको सिफारिस प्रदेश समितिसमक्ष पेश गरिसक्ने र प्रदेश समितिले असोज मसान्तसम्म केन्द्रीय समितिसमक्ष पेश गरी केन्द्रमा अभिलेख राख्ने । ग) मंसिर महिनाभित्र जिल्ला, प्रतिष्ठान र एसोसिएट शाखाको, पुस महिनाभित्रमा प्रदेश समितिहरुको र माघ ४ र ५ गते केन्द्रीय साधारणसभा सम्पन्न गर्ने । घ) २०७७ फागनु ३ गते केन्द्र, प्रदेश र शाखाको निर्वाचन सम्पन्न गर्ने । ङ) कदंकदाचित कोरोना महाव्याधीका कारण उल्लेखित कार्यतालिका कार्यान्वयनमा जटिलता उत्पन्न भएको खण्डमा सम्पूर्ण कार्यतालिका पुनरावलोकन गर्ने अख्तियार केन्द्रीय समितिलाई प्रदान गर्ने निर्णय भयो । च) कोरोना महाव्याधीका कारण सञ्चार क्षेत्र र महासंघका सदस्यहरुले झेल्नु परको आर्थिक अभावलाई दृष्टिगत गरी २०७७ सालको सदस्यता शुल्क छुट दिई यसलाई केन्द्रीय साधारणसभाबाट अनुमोदन गरी छुटका हकमा विधानको व्यवस्था हेरफेर गर्न केन्द्रीय साधारणसभामा प्रस्ताव लान भेलाले सहमति प्रदान गर्यो । २ कोरोना महाव्याधीका कारण आर्थिक अभाव झेलिरहेका सञ्चारमाध्यम र श्रमजीवी पत्रकारका लागि उचित राहतका लागि संघीय, प्रदेश र स्थानीय सरकारहरुसँग भेलाले जोडदार माग गरेको छ । र, विज्ञापनसम्बन्धी ऐन तथा श्रमजीवी पत्रकार ऐनको कडाइपूर्वक कार्यान्वयनको माग गर्दछ । ३ कोरोना महामारीको लाभ लिँदै सञ्चारमाध्यमहरुले श्रमजीवी पत्रकारलाई निष्कासन गर्ने, दबाबपूर्ण विदामा राख्ने, तलवभत्ता कटौती गर्ने, अनुचित सरुवा गर्ने र नियमित पारिश्रमिक नदिने सिलसिला कायम रहेकोप्रति खेद व्यक्त गर्दै भेलाले श्रमजीवी पत्रकारको पुसमा केन्द्र, प्रदेश र शाखाहरुमार्फत सशक्त दबाबमूलक अभियान सञ्चालन गर्ने र कानूनी संघर्षलाई निरन्तरता दिने प्रतिवद्धता भेलाले जनाएको छ । ४ केन्द्र, प्रदेश र स्थानीय तहबाट सञ्चारसम्बन्धी नीति र कानुन तय गर्दा प्रेस स्वतन्त्रतामा अंकुश नलगाउन तथा पत्रकार महासंघसहित सरोकार पक्षसँग छलफल गरी सहमति कायम गर्न आग्रह गर्दछ । ५ अग्रभागमा रहेर सञ्चारकर्ममा रहेकै कारण सञ्चारकर्मीहरु कोरोना संक्रमणबाट पीडित भएकोप्रति चिन्ता व्यक्त गर्दै उहाँहरुको उचित उपचारको प्रवन्ध मिलाउन सरकारसँग जोडदार माग गर्दै यो भेला कर्म क्षेत्रमा खटिने श्रमजीवी पत्रकारहरुलाई सम्भव भएसम्म घरबाटै काम गर्न वा कार्यालय वा फिल्डमा खटिदा प्रर्याप्त स्वास्थ्य सावधानी अपनाउन आहृवान गर्दछ । राष्ट्रिय भेलाद्वारा पारित समसामयिक प्रस्तावहरु : विश्वव्यापी महामारीको रुपमा फैलिएको कोभिड१९ नेपालमा पनि तीब्ररुपले बढिरहेको छ । यो संकटपूर्ण अवस्थामा आमनागरिको स्वास्थ्य सुरक्षा चुनौतीपूर्ण बन्दै गएकोले आमनागरिकलाई यो महामारीबाट सुरक्षित राख्न प्रभावकारी र उचित कदम चाल्न यो भेला सरकारसँग माग गर्दछ । साथै, संक्रमित पत्रकाहरुको शीघ्र स्वास्थ्यलाभको कामना गर्दछ । कोभिड१९ को संक्रमण तीव्र रुपले बढिरहेको यो अवस्थामा अग्रभागमा रहेर पेशागत कर्म निर्वाह गरिरहेका पत्रकारहरुको पनि संक्रमित हुने क्रम पनि बढिरहेको छ । यो अवस्थामा बढ्दो स्वास्थ्य सुरक्षाको जोखिमलाई मोलेर अग्रभागमा काम गर्ने सबै पत्रकारहरुको पीसीआर परीक्षण र संक्रमितहरुको उचित उपचारको व्यवस्था मिलाउन यो भेला माग गर्दछ । यो भेलाले कानुनको मस्यौदा तयार गर्दा संघ, प्रदेश र स्थानीय तहसहित तीनवटै सरकारलाई लोकतन्त्र, नागरिक अधिकार, अभिव्यक्ति स्वतन्त्रता तथा पूर्ण प्रेस स्वतन्त्रताको संवैधानिक सुनिश्चिततालाई ध्यानमा राख्न माग गर्दछ । संघीय संसदमा विचाराधीन मिडिया काउन्सिल, सूचना प्रविधि तथा सार्वजनिक प्रसारणसम्बन्धी विधेयकहरुमा संसदमार्फत सुधारको माग गर्दछ । त्यस्तै, विभिन्न प्रदेशमा बनाइएका मिडिया सम्बन्धी विधेयकहरुमा सम्बन्धित प्रदेशसभाबाट प्रेस स्वतन्त्रताको सम्मान हुनेगरी सुधारको अपेक्षा गर्दछ । ड्ड विभिन्न सञ्चारमाध्यमले कोभिड१९ को कारण देखाउँदै यतिखेर पत्रकारलाई निष्काशन गर्ने, पारिश्रमिक उपलब्ध नगराउने, बिदामा बस्न बाध्य बनाउने, पारिश्रमिकलगायत सुविधा कटौती गरी काम गर्न नसक्ने वातावरण बनाउने क्रम बढिरहेकाले यो भेला यस्तो कार्य बन्द गरी तत्काल पारिश्रमिकलगायतका सबै सुविधा उपलब्ध गराई पत्रकारको पेशागत अधिकार सम्मान गर्न माग गर्दछ । कोरोना महामारीबीच अग्रभागमा रहेर पेशागत कर्म निर्वाह गरिरहेका पत्रकारलाई कानुनबमोजिम तलव, भत्ता र अन्य सुविधा दिलाउने बाध्यकारी व्यवस्था मिलाउनु साथै कोभिड१९ का कारण उत्पन्न परिस्थितिबाट आर्थिक रुपमा संकटमा परेका सञ्चारमाध्यमलाई उचित राहत प्रदान गर्न नेपाल सरकारसँग माग गर्दछ । र, कोभिडको नाममा जागिर गुमाउन बाध्य बनाइएका पत्रकारलाईसमेत लेखनवृत्तिलगायत वैकल्पिक कार्यक्रममार्फत राहत दिन पनि माग गर्दछ । कोभिड१९ को संक्रमणबाट उत्पन्न परिस्थितिका कारण कतिपय पत्रकारहका सूचना तथा प्रसारण विभागबाट जारी प्रेस पास नवीकरण गर्न समस्या परेको, विभागले समेत नवीकरण बन्द गरेको कारण यो अवस्था पत्रकार पेशागत कर्म निर्वाह सहजताका लागि विभागको पुरानो कार्ड, आवद्ध सञ्चामाध्यमको कार्ड वा महासंघबाट जारी प्रेस कार्डलाई मान्यता दिन आग्रह गर्दछ । साथै, कोभिड१९ कै कारण विभिन्न जिल्लाबाट आवतजावतमा समस्या परेकोले मिडिया हाउसको नवीकरणको काममा समस्या परेकोले नवीकरणको अवधि कम्तिमा भदौ महिनाभर थप गर्न माग गर्दछ । ड्ड कोरोना संक्रमणको प्रभावले कम लगानीका साना मिडियाहरु धरासायी हुँदै गएकाले त्यसलाई जोगाउन मिडियाको वर्गीकरण तथा प्रदान गरिने सुविधामा थप सहुलियत दिन र समानुपातिक विज्ञापनको नीति कार्यान्वयनमा ल्याउन माग गर्दछ ।"
कास्कीमा निषेधाज्ञा : सुनसान पोखरा,"पोखरा : कास्की जिल्लामा कोरोना भाइरस (कोभिड१९) संक्रमण बढेपछि मंगलबार राति १२ बजेदेखि भएको निषेधाज्ञा भएपछि पोखरा सुनसान भएको छ। पोखरामा मुख्य बजार महेन्द्रपुल, पृथ्वीचोक, सिर्जनाचोक, लेकसाइड लगायतका सबै बजार र सडक सुनसान भएका हुन्। जिल्ला प्रशासन कार्यालय कास्कीले खाद्यन्न सामग्री, तरकारी, माछामासु, दूध दहीको पसल खोल्न समय तोकेको छ। बिहान ५ बजेदेखि ८ बजेसम्म र साँझ ५ बजेदेखि ७ बजेसम्म सेवा खोल्न पाइने छ। निषेधाज्ञाको पहिलो दिन सवारी साधन ठप्प रहे। बजार बन्द छन्। खुलेका पसलमा पनि ग्राहक निकै कम पुगेका छन्। मंगलबारदेखि नै लकडाउन हुने हल्लाले सोमबार तिजका लागि आवश्यक सामग्री किन्नेको बजारमा भिड लागेको थियो। बिना काममा निस्कनेको संख्या निकै कम रहेको र बिना काममा हिँड्नेलाई सुरक्षाकर्मीले सम्झाएर फर्काएका थिए। निषेधाज्ञाको पहिलो दिन पोखरेली घरमै बसेर साथ दिएको र यसरी नै साथ दिने विश्वा जिल्ला प्रहरी कार्यालय कास्कीका प्रवक्ता एवं प्रहरी नायब उपरीक्षक सुवास हमालले बताए। पोखरा महानगरपालिकाले निषेधाज्ञा पालना गर्न माइकिङ गरेको छ। जिल्ला प्रहरी कायालय कास्की, वडा प्रहरी कर्यालयहरुले पनि आआप्नो कार्य क्षेत्रमा निषेधाज्ञा पालना गर्न अनुरोध गर्दै माइकिङ गरेका छन्। लकडाउन खुले संगै बाहिरी जिल्लाबाट पोखरा आउने क्रम बढ्यो। यसले पोखरामा पनि संक्रमणको दर बढ्दै गयो। संक्रमण नियन्त्रण गर्न निषेधाज्ञा लगाउनु गरेको पोखरा महानगरपालिकाले बताएको छ। यस अघि कोरोना संक्रमण नियन्त्रण गर्न सरकारले चैत ११ गते देखि साउन पहिलो हप्ता सम्म लकडाउन लगाएको थियो। पोखरामा आइतबार २२ जनामा, शनिबार १२ जनामा कोरोना पुष्टि भएको थियो। सोमबार १५ जना, मंगलबार ६ जनामा कोरोना संक्रमण भेटिएको थियो। बुधबार पोखरामा ४ जनामा कोरोना देखिएको छ। पोखरामा कोरोनाबाट हालसम्म दुई जनाको मृत्यु भएको छ। २ सय ४९ संक्रमित हुँदा निको हुनेको संख्या १ सय ५९ रहेको छ। कोरोनाका संक्रिय बिरामी ८८ जना रहेका छन्।"
"बझाङको बुंगलमा पहिरो: दुई बालकको मृत्यु , चार जना घाइते","बझाङ : बझाङको बुङ्गल नगरपालिका ५ मिडीमा गए राती पहिरोमा परी दुई जना बालकको मृत्यु भएको छ भने चार जना घाइते भएका छन्। पहिरोमा बेपत्ता बालकहरुको बिहान लाश भेटाएको थियो। मृत्यु हुनेमा बुंगल नगरपालिका ५ मिडीका प्रताप ताम्राकारका १२ वर्षीय छोरा सचिन ताम्राकार र छिमेकी गाँउका ६ वर्षका सुदीप ओखेडा रहेका प्रहरीले बताएको छ। यसै गरी पहिरोमा ४० वर्षीया पिपला ताम्राकार, १८ वर्षीया सुनिता ताम्राकार र १२ वर्षीया सन्तोषी ताम्राकार र १६ वर्षका अनिल ताम्राकार घाइते भएका छन्। उनीहरु एकै परिवारका मानिस हुन्। पहिरोबाट उद्धार गरिएका घाइतेको स्थानीय खिरातडी स्वास्थ्य चौकीमा उपचार भइरहेको प्रहरीले बताएको छ। उनीहरुको अवस्था सामान्य रहेको छ। गाउँ माथिबाट राती ११ बजेतिर एक्कासी पहिरो झरेपछि सुतिरहेका गाँउलेको भागाभाग भएको थियो। पहिरोले मिडीका गाँउका अन्य पाँच परिवार विस्थापित भएका छन्।"
२४ घन्टामा उपत्यकामा थपिए १५९ जना कोरोना संक्रमित,"काठमाडौं : पछिल्लो २४ घण्टामा काठमाडौं उपत्यकामा थप १५९ जनामा कोरोना भाइरस (कोभिड१९) संक्रमण पुष्टि भएको छ। विभिन्न प्रयोगशालमा गरिएको परीक्षणमा उपत्यकामा थप १५९ जनामा कोरोना पुष्टि भएको स्वास्थ्य तथा जनसंख्या मन्त्रालयका प्रवक्ता डा जागेश्वर गौतमले जानकारी दिए।मंगलबार मात्रै १६८ जनामा कोरोना संक्रमण पुष्टि भएको थियो। काठमाडौंका १३४ जना, भक्तपुरका ८ जना र ललितपुरका १७ जनामा कोरोना भाइरस संक्रमण पुष्टि भएको मन्त्रालयका प्रवक्ता डागौतमले जानकारी दिए। पछिल्लो २४ घण्टामा ६८१ जनामा कोरोना भाइरस (कोभिड१९) संक्रमण पुष्टि भएको छ। योसहित संक्रमितको संख्या २८ हजार ९ सय ३८ पुगेको स्वास्थ्य मन्त्रालयका प्रवक्ता डा गौतमले जानकारी दिए। यस्तै मन्त्रालयका अनुसार बुधबारसम्म सक्रिय संक्रमितको संख्या ११ हजार ११८ पुगेको छ। मन्त्रालयका अनुसार संस्थागत आइसोलेसनमा ७ हजार ९ सय ८७ जनाको उपचार भइरहेको छ भने होम आइसोलेसनमा ३ हजार १ सय ३३ जना रहेका छन्। पछिल्लो २४ घण्टामा १२० जना कोरोना जितेर डिस्चार्ज भएका छन्। योसँगै कुल डिस्चार्ज हुनेको संख्या १७ हजार ७ सय पुगेको छ। नेपालमा कोरोनाबाट १२० जनाको मृत्यु भएको छ। यस्तै हालसम्म १३१ जना कोरोना भाइरस (कोभिड१९) संक्रमितको आइसीयूमा उपचार भइरहेको छ। विभिन्न प्रदेशका १३१ जना संक्रमितको आइसीयूमा उपचार भइरहेको स्वास्थ्य तथा जनसंख्या मन्त्रालयले जनाएको छ।यस्तै ६ जना संक्रमितको भेन्टिलेटरमा उपचार भइरहेको मन्त्रालयका प्रवक्ता डा जागेश्वर गौतमले जानकारी दिए।उनीहरु सबै बागमती प्रदेशका हुन्। प्रदेश १ मा १० जना, प्रदेश २ मा ४६ जना, बागमतीमा ५७ जना, गण्डकी प्रदेशमा ६ जना र प्रदेश ५ मा १२ जना गरी १३१ जनाको आएसीयूमा उपचार भइरहेको मन्त्रालयले जनाएको छ। यस्तै मन्त्रालयका अनुसार मोरङ, पर्सा, रौतहट, महोत्तरी र काठमाडौंमा ५ सय बढी कोरोनाका बिरामी रहेका छन्। मनाङ, मुस्ताङ, डोल्पा र हुम्ला कोरोनामुक्त भएका छन्।"
मायामा फसाएर बलात्कार गरी बेचबिखन,"काठमाडौं : एक बालिकालाई दलालले प्रेम जालमा फसाएर बलात्कार गरी बेचबिखन गरेको खुल्न आएको छ । सत्र वर्षीया बालिकालाई विवाह गर्ने भनी प्रलोभन देखाई प्रेम जालमा फसाई बलात्कार गरेर बेचबिखन गरेको प्रहरीको मानव बेचबिखन अनुसन्धान ब्युरोले जनाएको छ । उक्त मुद्दामा प्रहरीले नुवाकोट जिल्ला तादी गाउँपालिका३ खरानीटार स्थायी घर भई हाल काठमाडौँको तारकेश्वर नगरपालिका२ बस्ने अर्पण भनिने राजु तामाङलाई पक्राउ गरेको छ । शुरुमा प्रलोभनमा पारेर बालिकालाई काठमाडौँको गोङ्गबुस्थित फेसबुक गेष्ट हाउसमा लगी पटकपटक जबर्जस्ती करणी गरेको खुल्न आएको ब्युरोका प्रहरी उपरीक्षक प्रभुप्रसाद ढकालले जानकारी दिए । त्यति गरेर मात्रै उनले चित्त बुझाएनन्, आफ्नो साथीमार्फत ट्याक्सी चढाई चितवन हुँदै काँकडभिट्टाबाट सीमा कटाए । उनका सहयोगी भारतको एक नचिनेको पुरुषलाई बालिका जिम्मा लगाएर फर्किएका थिए । भारतीय व्यक्तिले निज बालिकालाई अश्लिल भिडियो देखाई मानसिक यातना दिने गरेको र रकम तिरेर किनेको भन्दै त्रासमा राखेर चरम यातना दिएको खुलेको छ । उनले बेलाबेलामा शारीरिक र मानसिक यातना दिँदै रोजगारी लगाइदिने बहानामा भारतका विभिन्न ठाउँमा लग्ने गरेको पीडित बालिकाले बताएकी छिन् । त्यही सिलसिलामा बालिका पीडकको आँखा छलेर भाग्न सफल भई अपरिचित नेपालीको सम्पर्कमा पुगेको र ती नेपालीमार्फत कैलालीस्थित प्रहरीको सम्पर्कमा पुगेकी थिइन् । एक संस्थाको संरक्षण केन्द्रमा राखी मनोपरामर्श सेवा प्रदान गरेपश्चात् बालिकालाई आफन्तको जिम्मा लगाइएको प्रहरीले जनाएको छ । एक वर्षअघि उक्त घटना भएको थियो । त्यसपछि उनी फरार हुँदै आएका थिए । उनका सहयोगी भने फरार छन् । उनको खोजी जारी रहेको जनाइएको छ । अभियुक्त तामाङविरुद्ध साउन २९ मा नै ब्युरोमा कारवाही गरी पाउँ भनी जाहेरी परेको थियो । तामाङलाई ब्युरोको टोलीले यही भदौ १ गते पक्राउ गरी काठमाडाँै जिल्ला अदालतबाट सात दिनको म्याद थप गरी अनुसन्धान भइरहेको ब्युरोले बुधबार विज्ञप्तिमार्फत जनाएको छ ।"
मुस्ताङकी नयाँ सिडिओ होम क्वारेन्टाइनमा,जोमसोम : ३८ औं प्रमुख जिल्ला अधिकारीको कार्यभारसहित मुस्ताङ आएकी प्रजिअ हिरादेवी पौडेल सोमबारदेखि आफ्नै प्रजिअ क्वाटरको होमक्वारेन्टाईनमा बसेकी छन्। यसअघि राष्ट्रिय परिचयपत्र तथा पञ्जिकरण विभागको निर्देशकको पदमा रहेकी उनी प्रमुख जिल्ला अधिकारीको रुपमा आईतबार मुस्ताङ आएकी हुन्। उनी मुस्ताङ आएलगत्तै प्रजिअ निवासको क्वाटरमा सुरक्षित होम क्वारेन्टाईनमा बसेको अन्नपूर्णलाई जानकारी दिईन्। नयाँ प्रजिअ पौडेल मुस्ताङ आउँदा बिभिन्न कार्यालयमा कार्यरत कर्मचारीले सामाजिक दुरी कायम गरी नयाँ प्रजिअलाई अनौपचारिक रुपमा स्वागत गरे। यस लगत्तै उनी सरकारले कोरोना रोकथाम तथा नियन्त्रणका लागि लागु भएको नियमकानुनलाई आत्मसाथ गर्दै एकान्तबास बसेको प्रजिअ पौडेलले जानकारी दिईन् । पछिल्लो समय कोरोना भाईरसको अवस्था दिनप्रतिदिन भयावह भईरहेको र आफु पनि संक्रमित जिल्लाबाट ग्रिन जोन मुस्ताङमा आएकाले यस जिल्लालाई ग्रिन जोन कायम राख्न होसियारी र सर्तकता अपनाएको प्रजिअ पौडेलले बताईन्। तपाई कति दिन होम क्वारेन्टाईनमा बस्नु हुन्छ भन्ने प्रश्नमा प्रजिअ पौडेलले आफु कम्तिमा एक साता एकान्तबास बस्ने जानकारी दिईन। प्रजिअ पौडेलले मुस्ताङलाई कोरोना मुक्त राख्न साविकका योजनाहरुलाई कायम राख्दै सीमा नाकालाई थप कडाई गर्ने जनाईन्। यसका लागि म्याग्दी प्रशासनसँग सहकार्य भईंरहेको प्रजिअ पौडेलको भनाई छ। दोश्रो महिला प्रजिअको रुपमा हिरादेवी पौडेल मुस्ताङमा हाजिर भएकी हुन्। यसअघि मुस्ताङका लागि पहिलो महिला प्रजिअको रुपमा उषा नेपालले प्रजिअको कार्यभार सम्हालेकी थिईन्।
संक्रमितको सम्पर्कमा रहेका वडाध्यक्षसहित ८ जनाको कोरोना पुष्टि,"बागलुङ : कोरोना संक्रमण पुष्टि भएकाको सम्पर्कमा रहेका ७ जना सहित जिल्लामा बुधबार थप ८ जनामा कोरोना संक्रमण पुष्टि भएको छ। यसै साता बागलुङ नगरपालिका२ मा होटल व्यवसायी महिला र वडा नम्बर ३ कि कुखुरा पालन गर्ने महिलामा कोरोना संक्रमण पुष्टि भएको थियो। पोखरामा गरिएको स्वाब परीक्षणमा संक्रमितको सँगको सम्पर्कमा रहेकाहरुको कन्ट्याक्ट ट्रेसिङ गर्ने क्रममा बागलुङ नगरपालिकाका ६ जनामा कोरोना संक्रमण पुष्टि भएको बागलुङ नगरपालिका स्वास्थ्य शाखाका प्रमुख रामप्रसाद खनालले बताए। संक्रमितको सम्पर्कमा आएका १४ जनाको स्वाब परीक्षणको लागि पठाइएकोमा बागलुङ नगरपालिका३ का संक्रमित महिलाका छोरा सहित २ जना पुरुष र ३ जना महिलाको रिपोर्ट पोजिटिभ आएको हो। संक्रमित महिलाका ८ वर्षीय छोरा, १३ वर्षीय एक जना किशोर, २२ वर्षीय एक जना पुरुष, १६ वर्षीय एक जना किशोरी र २१ र ३५ वर्षीय दुई जना महिलालाई संक्रमण पुष्टि भएको खनालले बताए। यसैगरी, बडिगाड गाउँपालिका६ का कोरोना संक्रमित वडा अध्यक्षको सम्पर्कमा आएकाको कन्ट्याक्ट ट्रेसिङबाट स्वाब परीक्षण गर्ने क्रममा अर्का एक जना वार्ड अध्यक्षमा पनि कोरोना संक्रमण पुष्टि भएको छ। जैमिनी नगरपालिकाका १ जनामा पनि संक्रमण पुष्टि भएको स्वास्थ्य कार्यालय बागलुङका प्रमुख सुरज गुरौले जानकारी दिए। समुदाय स्तरमा संक्रमण देखा पर्न थालेको र कन्ट्याक्ट ट्रेसिङमा ठुलो संख्या पाइएकाले जोखिम अझ बढेको उनले बताए। पछिल्ला जिल्लामा कोरोना समुदाय स्तरमा संक्रमण बढ्दै गएपछि बागलुङ नगर क्षेत्रमा एक साताका लागि मंगलबार राति १२ बजेदेखि निषेधाज्ञा जारी गरिएको छ। अहिलेसम्म जिल्लामा २ सय ७९ जनामा कोरोना संक्रमण पुष्टि भएको छ। जस मध्ये २ सय ४१ जना निको भइसकेका छन्।"
वीरगन्जमा कोरोनाले थप एकको मृत्यु : मृतकको संख्या ३१ पुग्यो,"वीरगन्ज : वीरगन्जमा बुधबार कोरोना संक्रमणले थप एकजनाको मृत्यु भएको छ। वीरगन्ज महानगरपालिका ५ रेशमकोठीकी ४० वर्षीया महिलाको बुधबार ४ बजेर १५ मिनेट जाँदा मृत्यु भएको हो। गण्डक बहुअरीस्थित वीरगन्ज हेल्थ अस्थायी कोभिड अस्पतालमा उपचारका क्रममा उनको मृत्यु भएको जिल्ला स्वास्थ्य कार्यालय पर्साका प्रशासकीय अधिकृत विनय श्रीवास्तवले जानकारी दिए। मधुमेहकी रोगी ती महिलामा निमोनियाको पनि समस्या भएपछि चार दिन पहिले अली अर्थो ट्रमा सेन्टरमा भर्ना गरिएको थियो। अली अर्थो ट्रमा सेन्टरमै उपचारका क्रममा भदौ २ गते उनको स्वाब संकलन गरिएको थियो। उनको पीसीआर रिर्पोट पोजिटिभ आएको थियो। कोरोना पुष्टि भएपछि ती महिलालाई मङगलबार राति ११ बजे वीरगन्ज हेल्थ अस्थायी कोभिड अस्पतालमा लगेर भर्ना गरिएको थियो। स्वास्थ्य अवस्था बिग्रदै गएपछि उनलाई बुधबार बिहान ११ बजे भेन्टिलेटरमा राखिएको थियो। यसअघि मङगलबार पनि वीरगन्जमा कोरोना संक्रमणका कारण दुई पुरुषको मृत्यु भएको थियो। वीरगन्ज४ विर्ताका ८४ वर्षीय पुरुषको गण्डकस्थित अस्थायी कोभिड अस्पतालमा उपचारका क्रममा मङगलबार राति साढे १० बजे मृत्यु भएको थियो। वीरगन्ज १५ भिस्वाका ५७ वर्षीय पुरुषको भने नारायणी अस्पतालमा उपचारका क्रममा मङगलबार दिउँसो ३ बजे मृत्यु भएको थियो। बुधबार अपरान्ह संक्रमित १ महिलाको मृत्यु भएसँगै वीरगन्जमा कोरोनाका कारण मृत्यु हुनेको संख्या ३१ पुगेको छ। साउनमा मात्रै २८ जनाको मृत्यु भएको छ । वीरगन्जमा अहिलेसम्म कोरोनाका कारण मृत्यु भएका ३१ मध्ये पर्साका २३, बाराका ५ र रौतहटका २ जना हुन्। जेठ ३१ गते वीरगन्जको घण्टाघरमा मृत भेटिएका एक संक्रमित युवकको भने पहिचान खुल्न सकेको छैन।"
विदेशी लगानी आकर्षित गर्न नीतिगत सुधार गरिंदै,"काठमाडौं : सरकारले विदेशी लगानी आकर्षित गर्न नीतिगत सुधार गर्ने भएको छ। बजार र उत्पादित वस्तुको लागत घटाउने गरी विदेशी लगानी नीतिमा लचिलो हुने सरकारको तयारी छ। अर्थ मन्त्रालयका सहसचिव श्रीकृष्ण नेपालले ऋण सहायताभन्दा विदेशी लगानी आकर्षित गरी विकास निर्माणका काम गरिने बताए। पब्लिक प्राइभेट पाटरनरसिप अन्तरगत नीति क्षेत्रको सहभागिता गराउने सरकारको रणनीति भएको उनको भनाइ छ। अब सरकारले ऋण लिएर विकास निर्माण गर्ने होइन, उनले भने,बिजनेस मोडेलमा विकास निर्माण गर्ने योजना छ। सरकारले पछिल्लो केही वर्षयता विदेशी लगानी आकर्षित गर्न नीतिगत सुधार गर्दै आएको छ। तर अझै पर्याप्त सुधार हुन नसक्दा विदेशी लगानी आकर्षित हुन सकेको छैन। एसियास्तरमा नेपाल विदेशी लगानीको प्राथिमकतामा पर्न सकेको छैन। विदेशी लगानी बढी ल्याउने देशमा भियतनाम र भारत पर्छन्। विगत दुई वर्षदेखि लगानीसम्बन्धी दर्जनौं नीति सुधार र परिमार्जन गर्दै विदेशी लगानी आकर्षित गर्दै आएको छ। लगानीसम्बन्धी अझै कानुन संशोधनको प्रक्रियामा सरकार छ। सरकारले विदेशी लगानी आकर्षित गर्न नीतिमा सहज र व्यवहारिक कठिनाइ हटाउन लागेको सहसचिव नेपालले बताए। निजी क्षेत्रको सहभागिता बढाएर मात्रै विकास निर्माण दूर्तगतिमा अघि बढ्ने र दिगो हुने भएकाले ऋण र सहायता भन्दा निजी क्षेत्रको सहभागिता खोज्नेमा प्राथमिकता दिने उनले बताए। जग्गा, वन, स्थानीय विवाद र कच्चा पदार्थ समस्याका कारण विदेशी लगानी अपेक्षाकृत आउन सकेको छैन। सरकारले कुल बजेटको २२ प्रतिशत विकास सहायतामा खर्च गर्छ। सरकारले पछिल्लो समयमा अनुदान घटाउँदै र ऋण बढाउँदै लगेको छ। सहसचिव नेपालले सरकारको आन्तरिक आम्दानी बढ्नुका साथै ऋण तिर्ने क्षमता पनि बढ्दै गएको बताए। प्रोजेक्ट नै व्यवस्थापन गरेर लगानी भित्र्याउने सरकारको रणनीति छ। आर्थिक पत्रकार समाज(सेजन)ले आयोजना गरेको भर्चुअल अन्तरक्रिया कार्यक्रममा बोल्दै नेपालले प्रोजेक्ट व्यवस्थापन गरेर विदेशी लगानी भित्राउन लागेको बताए। गत आर्थिक वर्षसम्म सार्वजनिक ऋण १३ खर्ब ४६ अर्ब रुपैयाँ पुगेको छ। त्यसमध्ये ६ खर्ब १३ आन्तरिक ऋण र ७ खर्ब ३३ अर्बको वैदेशिक ऋण रहेको अर्थ मन्त्रालयको अन्तर्राष्ट्रिय आर्थिक सहायता समन्वय महाशाखा प्रमुखसमेत रहेका नेपालले बताए। कुल ग्राहस्थ उत्पादनको ३० प्रतिशत ऋण पुगेको छ। ऋण कति लिने भन्नेमा निश्चित मापदण्ड नभए पनि ऋणको सही उपयोग गर्ने गरी अघि बढ्न आवश्यक भएको उनको भनाइ छ। कतिपय विकास सहायता कार्यान्वयनमा समस्या देखिएपनि सुधार गर्न सकिने संभावना रहेको बताए। खर्चको प्राथमिकीकरण गरेर जाने, आर्थिक पुनरूत्थानमा सहयोग पुर्याउने आयोजनमा जोड दिने हो,उनले भने, आर्थिक सुधार, रोजगारी र दीगोपन सुनिश्चित सहितको विकास सहायता परिचालन गरेर अघि बढ्ने नीति छ। सरकारले गत वर्ष ८३ अर्ब बराबरको दायित्व भुक्तानी गरेको थियो। सो रकम राजस्वको ११ प्रतिशत र प्रत्यक्ष वैदेशिक लगानीको ३० प्रतिशत हो। कोभिड १९ को कारण दुई पक्षीय सहायता परिचालनमा पुनः प्राथमिकीकरण हुन थालेको बताए।"
काठमाडौंका एकसहित ६ जनाको कोरोनाबाट मृत्यु : मृतकको संख्या १२० पुग्यो,"काठमाडौं : पछिल्लो २४ घण्टामा कोरोना भाइरस (कोभिड१९) संक्रमणबाट थप ६ जनाको मृत्यु भएको छ। योसँगै मृतकको संख्या १२० पुगेको स्वास्थ्य मन्त्रालयले जनाएको छ । काठमाडौं र बर्दियाका एकएक गरी दुई पुरुष र मोरङ, भक्तपुर, चितवन र सुनसरीका ४ महिलासहित कुल ६ जनाको कोरोनाबाट मृत्यु भएको मन्त्रालयले पुष्टि गरेको छ। यस्तै मन्त्रालयका अनुसार पछिल्लो २४ घण्टामा ६८१ जनामा कोरोना भाइरस (कोभिड१९) संक्रमण पुष्टि भएको छ। संक्रमित हुनेमा २१६ महिला र ४६५ पुरुष हुन्। योसहित संक्रमितको संख्या २८ हजार ९ सय ३८ पुगेको हो। मन्त्रालयका अनुसार बुधबारसम्म सक्रिय संक्रमितको संख्या ११ हजार ११८ पुगेको छ। मन्त्रालयका अनुसार संस्थागत आइसोलेसनमा ७ हजार ९ सय ८७ जना रहेका छन्। यस्तै होम आइसोलेसनमा ३ हजार १ सय ३३ जना छन्।पछिल्लो २४ घण्टामा १२० जना कोरोना जितेर डिस्चार्ज भएका छन्। योसँगै कुल डिस्चार्ज हुनेको संख्या १७ हजार ७ सय पुगेको छ। यस्तै हालसम्म १३१ जना कोरोना भाइरस (कोभिड१९) संक्रमितको आइसीयूमा उपचार भइरहेको छ। विभिन्न प्रदेशका १३१ जना संक्रमितको आइसीयूमा उपचार भइरहेको स्वास्थ्य तथा जनसंख्या मन्त्रालयले जनाएको छ।यस्तै ६ जना संक्रमितको भेन्टिलेटरमा उपचार भइरहेको मन्त्रालयका प्रवक्ता डा जागेश्वर गौतमले जानकारी दिए।उनीहरु सबै बागमती प्रदेशका हुन्। प्रदेश १ मा १० जना, प्रदेश २ मा ४६ जना, बागमतीमा ५७ जना, गण्डकी प्रदेशमा ६ जना र प्रदेश ५ मा १२ जना गरी १३१ जनाको आएसीयूमा उपचार भइरहेको मन्त्रालयले जनाएको छ। यस्तै मन्त्रालयका अनुसार मोरङ, पर्सा, रौतहट, महोत्तरी र काठमाडौंमा ५ सय बढी कोरोनाका बिरामी रहेका छन्। मनाङ, मुस्ताङ, डोल्पा र हुम्ला कोरोनामुक्त भएका छन्।"
मर्निङ वाक निस्किए पनि कारवाही,"काठमाडौं : काठमाडौँ उपत्यकामा तपाईँ बिहिबारदेखि मर्निङ वाक या अरु कुनै अत्यावश्यक नभएको काममा निस्कँदै हुनुहुन्छ ? एकै छिन त हो, त्यहीँ पर पुगेर आईहाल्छु नि भन्ने सोचमा निस्कने सोच बनाउनुभएको छ ? यदी त्यसो गर्नुभयो भने तपाईँ कारवाहीमा पर्न सक्नुहुन्छ। रातिदेखि लागु हुने निषेधाज्ञाको आदेशानुसार यसपाली भने प्रहरीले अत्यावश्यकबाहेकका गतिविधिमा खुबै कडाई गर्ने छ। काठमाडौँका प्रमुख जिल्ला अधिकारी जनकराज दाहालले भने 'मर्निङ वा इभिनिङ वाक जान्छु भन्ने सोचेर ननिस्किनुहोस्, सङ्क्रामक रोग ऐन २०२० अनुसार कारवाही हुन्छ।' उक्त ऐनमा आदेशलाई अपहेलना गर्ने व्यक्ति उपर एक महिनासम्म कैद वा रु १०० सम्म जरिवाना वा दुवै सजाय हुने व्यवस्था छ। त्यस्तै यो ऐनअन्तर्गत अधिकृत व्यक्तिलाई काममा बाधा पुर्याउनेलाई छ महिनासम्म कैद वा रु ६०० सम्म जरिवाना वा दुवै सजाय हुने व्यवस्था छ। कोभिड१९ को सङ्क्रमण फैलिँदै गएकाले यसअघि बनदाबन्दीमा अपनाइएको सहजीकरणसमेत यसपाली हुने छैन। कुनै सवारी पाससमेत जारी गरिने छैन। त्यसैले बन्दाबन्दी भन्दा बुधबार राति १२:०० बजेदेखि लागु हुने निषेधाज्ञाको आदेश थप कडा हुनेछ। यसअघि उपत्यकामा कुनै दिन पनि बढी जोखिम भएको थिएन। यसपटक दैनिक एकसय भन्दाबढी सङ्क्रमित देखिन थालेको र अस्पतालमा श्ययाको समेत अभाव हुन थालेपछि उपत्यकामा महामारीको अवस्था रहेकाले कडाइ गर्नुपर्ने अवस्था आएको नेपाल प्रहरीले जनाएको छ। प्रहरीका केन्द्रीय प्रवक्ता प्रहरी वरिष्ठ उपरीक्षक कुबेर कडायतले प्रशासनको निर्णयअनुसार महानगरीय प्रहरी कार्यालयमार्फत आवश्यक ड्युटी खटाउनेदेखि तयारीका सबै व्यवस्थापन गरिएको जानकारी दिए। आदेश पालनामा कुनै कसर बाँकी नराख्ने उनले बताए। उपत्यकाका तीन जिल्लाका प्रजिअको मंगलबारको बैठकले आज रातिदेखि लागू हुने गरी अत्यावश्यकबाहेकका सबै गतिविधिमा निषेधको आदेश जारी गरेको छ। राति १२ः०० बजेदेखि अत्यावश्यकबाहेकका गतिविधि गर्न पाइने छैन। उक्त आदेश यही भदौ १० गतेसम्म लागू हुनेछ। सङ्क्रामक रोग ऐन २०२० को दफा २ तथा स्थानीय प्रशासन ऐन २०२८ को दफा ६ (३) बमोजिम काठमाडौँ उपत्यकामा लागु हुने गरी उक्त निर्णय गरिएको हो। अनावश्यकरुपमा मानिस घरबाट निस्किए कारवाही हुनेछ। सार्वजनिक तथा नीजि सवारीसाधनसमेत निस्कन पाउने छैनन्। यसपाली खाद्यान्न, औषधीजन्यबाहेकका ढुवानीसमेत रोकेको प्रजिअ दाहालले बताए। अत्यावश्यक सेवा तथा वस्तुबाहेकका अन्य सबै प्रकारका व्यापार, व्यवसाय सञ्चालनमा रोक लगाइएको छ। अत्यावश्यक सामग्रीलगायतका मालबाहक ढुवानीका सवारीसाधन, स्वास्थ्यकर्मी तथा सुरक्षा निकायले प्रयोग गर्ने सवारी मात्रै सञ्चालन हुने छन्। काठमाडौँ उपत्यकाभित्र सवारी प्रवेशमा पनि निषेध गरिएको छ। जिल्लाभित्रका सबै प्रकारका निजी तथा सार्वजनिक यात्रुबाहक सवारीसाधनसमेत सञ्चालन गर्न पाइने छैन। कोभिड १९ को सङ्क्रमण जोखिम नियन्त्रण तथा त्यसको रोकथाम, उपचार तथा व्यवस्थापनसम्बन्धी कार्यमा खटिने व्यक्तिले आधिकारीक परिचयपत्रको आधारमा आवतजावत गर्नुपर्ने छ। अत्यावश्यक सेवा भनी नतोकिएका तर नियमित सेवा प्रदान गर्नुपर्ने अन्य कार्यालयमा आउन र जानुपर्ने राष्ट्रसेवक कर्मचारीका हकमा सम्बन्धित कार्यालय वा निकायले न्यूनतम कर्मचारी संख्या निर्धारण गरी कार्यालयले जारी गरेको फोटोसहितको परिचयपत्रको आधारमा विहान ९:०० देखि १०:३० बजेसम्म र बेलुका ३:०० देखि ५:३० बजेसम्म आवागमन गर्न पाउने व्यवस्था गरिएको ललितपुरका प्रमुख जिल्ला अधिकारी नारायणप्रसाद भट्टले बताए। त्यसबाहेकका अन्य सवारीसाधन सञ्चालन गर्न पाइने छैन। सवारीसाधन सञ्चालनका लागि पूर्व अनुमति आवश्यक नपर्ने भनि तोकिएका अत्यावश्यक वस्तु वा सेवाअन्तरगत पर्ने औषधी, खाद्यवस्तु, इन्धन, खाना पकाउने ग्यास, तरकारी, फलफूल, दुध, विद्युत, दूरसञ्चार, सूचना तथा सञ्चार, भन्सार, क्वारेन्टिन, आईसोलेसन, फोहरमैला व्यवस्थापन, अस्पताल जानेआउने विरामी, मृत्यु संस्कारका लागि अनिवार्य रुपमा सहभागी हुनुपर्ने कामका लागि प्रयोग गर्ने सवारी साधन भने सञ्चालन गर्न पाइने छ। पत्रकारका लागि के व्यवस्था छ भन्ने जिज्ञासामा सकेसम्म न्यून सङ्ख्या हुने गरी आफ्नो परिचयपत्रका आधारमा सहजीकरण गरिने काठमाडौँका प्रजिअ दाहालले बताए। अत्यावश्यक उपभोग्य वस्तु वा सेवाको आपूर्तिमा कृत्रिम अभाव सिर्जना गर्ने। मुल्यवृद्धि गर्ने, जम्माखोरी गर्ने वा लुकाउने वा सहज आपूर्तिमा अबरोध गर्नेहरु उपर कडा कारवाही गरिने छ। आदेश उल्लंघन गरे कडा कारवाही हुने चेतावनी दिइएको छ। रासस"
काउन्सिलका कार्यवाहक अध्यक्ष श्रेष्ठलाई काममा बाधा नपुर्याउन सर्वोच्चको आदेश,"काठमाडौं : सर्वोच्च अदालतले प्रेस काउन्सिल नेपालका कार्यवाहक अध्यक्ष किशोर श्रेष्ठलाई काममा बाधा नपुर्याउन अन्तरिम आदेश दिएको छ। सरकारले श्रेष्ठलाई कार्यवाहक अध्यक्षबाट हटाएर सोमबार मात्र दुर्गा भण्डारीलाई कार्यवाहक अध्यक्ष नियुक्त गरेको थियो। सरकारको नियुक्ति काउन्सिलको ऐनविपरीत नियमावलीमा एक बुँदा थपेर भएको भन्दै सर्वोच्चमा रिट दायर भएको थियो। काउन्सिलका तर्फबाट सदस्य चेतनाथ धमलाले ऐन बाझिने गरी सरकारले नियमावली संशोधन गरेको भन्दै रिट दायर गरेका थिए। उक्त रिटमाथि बुधबार सुनुवाइ गर्दै न्यायाधीश ईश्वरप्रसाद खतिवडाले कार्यवाहक अध्यक्ष श्रेष्ठलाई हटाउने कार्य नगर्नु नगराउनु हुन अन्तरिम आदेश दिएका हुन्। साउन २६ गते नियमावली संशोधन गर्दै सरकारले भण्डारीलाई काउन्सिल सदस्य नियुक्त गरेर कार्यवाहक अध्यक्षको जिम्मेवारी दिएको थियो। ऐनमा काउन्सिलका सदस्यले नै कार्यवाहक अध्यक्ष तोक्ने विषयमा भएको अधिकार खोसेर सरकारले नियुक्त गर्ने बुँदा थपेपछि सरकारको यो नियुक्ति विवादास्पद बनेको थियो। सर्वोच्चको आदेशपछि काउन्सिलका अध्यक्ष श्रेष्ठले अदालतले आफूलाई काम गर्ने बाटो खुला गरिदिएको बताए। प्रेस काउन्सिलको स्वायत्तता जोगियो। सरकारद्वारा जारी पूर्वाग्रहपूर्ण र ऐनविरोधी नियमावलीमा सर्वोच्च अदालतबाट रोक, सर्वोच्चको अन्तरिम आदेशपछि श्रेष्ठले फेसबुकमा लेखेका छन्, हाल कार्यरत कार्यवाहक अध्यक्षलाई काममा बाधा नपुर्याउन आदेश।"
"प्रदेश १ मा १२३ संक्रमित थपिए, दुई जना डिस्चार्ज","विराटनगर : प्रदेश १ मा बुधबार एक सय २३ जना कोरोना भाइरसका नयाँ संक्रमित थपिएका छन्। नयाँ संक्रमितमा ३३ महिला र ९० जना पुरुष छन्। एकै दिन यति धेरै संख्यामा संक्रमित थपिंदा उपचार सफल भएर कोरोना जितेर डिस्चार्ज हुनेको संख्या भने दुई मात्रै रहेको छ। प्रदेश १ मा बुधबार डिस्चार्ज भएका दुई जना मेची अञ्चल अस्पताल धाइजन आइसोलेसनमा उपचाररत संक्रमित हुन्। दुवै जना झापाका हुन्। नयाँ थपिएका संक्रमितमा मोरङका ६७, सुनसरीका ३७, झापाका १६, पाँचथरका एक र दुई जना भारतीय नागरिक रहेको सामाजिक विकास मन्त्रालयले जनाएको छ। मोरङमा थपिएका संक्रमितमध्ये प्रदेश राजधानी विराटनगरका मात्रै ५२ जना छन्। जसमा ३२ पुरुष र २० महिला रहेका छन्। मोरङमा थपिएकामध्ये रंगेलीका पाँच महिला, चार पुरुष, बूढीगंगाका एक महिला, एक पुरुष, कटहरीकी एक महिला, धनपालथान, कानेपोखरी र मिक्लाजुङका एकएक पुरुष रहेका छन्। मन्त्रालयकाअनुसार सुनसरीको हरिनगरमा १२ पुरुष, एक महिला, दुहवीमा आठ पुरुष, तीन महिला, बर्जुमा चार पुरुष एक महिला, इटहरीमा चार पुरुष, धरान र रामधुनीमा दुईदुई पुरुष, झापाको दमकमा आठ, भद्रपुरमा तीन, विर्तामोड, कचनकवल र कमल गाउँपालिकामा दुईदुई पुरुषको रिपोर्ट पाजिटिभ आएको छ। झापाका दुई र पाँचथरका एक पुरुषको स्थानीय तह नखुलेको मन्त्रालयले जनाएको छ। संक्रमण पुष्टि भएकामा दुई जना भारतीय छन्। जसमा एक महिला र एक पुरुष रहेको मन्त्रालयको भनाइ छ। प्रदेश १ मा हालसम्म कोरोना संक्रमितको संख्या दुई हजार तीन सय ५५ पुगेको छ। यो प्रदेशबाट उपचारपछि निको भएर हालसम्म एक हजार एक सय ३५ जना डिस्चार्ज भएका छन्। प्रदेश १ मा बुधबार एक हजार नौ सय ४१ जनाको स्वाब संकलन गरेर पीसीआर परीक्षण गरिएको थियो। हालसम्म ७२ हजार ४६ जनाको पीसीआर परीक्षण भइसकेको मन्त्रालयले जनाएको छ।"
निषेधको समयमा सञ्चार गृहका सवारी साधन चलाउने सम्बन्धी यस्तो छ सूचना,"काठमाडौं : सरकारले काठमाडौं उपत्यकामा बुधबार मध्यरातबाट एकसातासम्म निषेधाज्ञा गरेको छ। काठमाडौं, भक्तपुर र ललितपुरका प्रमुख जिल्ला अधिकारी (सीडीओ)को सिफारिसमा सरकारले एक साताका लागि निषेधाज्ञा गरेको हो। विश्वव्यापी महामारीको रुपमा फैलिएको कोरोना भाइरस (कोभिड१९) संक्रमण रोकथामका लागि निषेधाज्ञा गरिएको हो। जिल्ला प्रशासनले निषेधाज्ञा गरेको समयमा सञ्चार माध्यमले विशेष पास लिएर सवारी साधन सञ्चालन गर्न मात्र पाउनेछन्। सञ्चार तथा सूचना प्रविधि मन्त्रालय सूचना तथा प्रसारण विभागले सूचना सार्वजनिक गर्दै सञ्चार माध्यमका सवारी पासको विषयमा जानकारी गराएको हो। विभागका अनुसार यसअघि लकडाउनको अवधिका लागि जारी भउको सवारी पास सञ्चार माध्यमका सवारी साधनले प्रयोग गर्न पाउनेछन्। त्यसैगरी सवारी साधन प्रयोग गर्दा प्रयोगकर्ताले फोटोसहितको परिचय अनिवार्य रुपमा लगाउनु पर्नेछ। सँगै सवारी पास सञ्चार गृहले अत्यावश्यक काममा मात्र प्रयोग गर्नुपर्ने छ। विभागले परिस्थितिलाई ख्याल गर्नै न्युनतम सवारी साधनमात्र प्रयोग गर्न आग्रहसमेत गरेको छ।"
ट्रम्पको पार्टीका नेताहरुको समर्थन डेमोक्रेटिक उम्मेदवार बाइडेनलाई,वासिंटन : अमेरिकामा डेमोक्र्याट पार्टीले जो बाइडेनलाई औपचारिक रुपमा राष्ट्रपतिको उम्मेदवार घोषणा गरेको छ । सोमबार सुरु पार्टीको चार दिने मनोनयन अधिवेशनका क्रममा दोस्रो दिन बाइडेनलाई औपचारिक रुपमा उम्मेदवार अनुमोदन गरेको हो । यससँगै ७७ वर्षीय बाइडेन आगामी नोभेम्बरको पहिलो साता हुने राष्ट्रपतीय निर्वाचनमा वर्तमान राष्ट्रपति डोनल्ड ट्रम्पसँग प्रतिष्पर्धा गर्नेछन् । जारी भर्चुअल अधिवेशनको क्रममा बाइडेनको पक्षमा डेमोक्रेटिक पार्टी वाहेक अन्य राजनीतिज्ञ र विशिष्ठ व्यक्तित्वबाट पनि बाइडेनलाई समर्थन प्राप्त भएको छ । विभिन्न नेता तथा नागरिक अगुवाहरुले उनलाई शुभकामना शुभकामना दिएका छन् । रिपब्लिकन नेताहरुबाट पनि समर्थन : बाइडेनको पक्षमा रिपब्लिकन पार्टीका नेताहरुले समेत शुभकामना व्यक्त गरेका छन् । अर्थात् ट्रम्पको पार्टीका केही प्रभावशाली र शीर्ष नेताहरुले नै बाइडेनलाई समर्थन दिएका छन् । पूर्व राष्ट्रपति बिल क्लिन्टन र विदेशमन्त्री जोन केरी तथा रिपब्लीकन पार्टीबाट पूर्व विदेशमन्त्री कोलिन पावेलले पनि बाइडेनको जितका लागि शुभकामना दिएका छन् । साथै पूर्व राष्ट्रपति जिम्मी कार्टरले समेत बाइडेनलाई शुभकामना दिए । बीबीसीका अनुसार ओहायो राज्यका गभर्नर जोन कासिचले सोमवार डेमोक्र्याटिक उम्मेदवार बाइडेनलाई सघाउने घोषणा गरेका छन्। तर ट्रम्पले आफ्नो समर्थन नगर्ने रिपब्लिकन नेताहरूको कडा आलोचना गरेका छन् । रिपब्लिकन पार्टीका नेताहरुसँगै पूर्व सेनाप्रमुख पावलले बाइडनको प्रशंसा गर्दै उनलाई सघाउने बताए । तर पावलले ट्रम्पलाई झुट नेताको रुपमा चित्रित गर्दै उनको कडा आलोचना गरेका थिए । बाइडेनले आफ्नो उपराष्ट्रपति पदका लागि कमला डी ह्यारिसलाई उम्मेदवार बनाएका छन् ।
राष्ट्रिय झण्डा जलाएको अभियोगमा ९ जना पक्राउ,"काठमाडौं : म्युजिक भिडियोमा नेपालको राष्ट्रिय झण्डा जलाएको अभियोगमा ९ जना पक्राउ परेका छन्। केन्द्रीय अनुसन्धान ब्युरो (सीआईबी) र महानगरीय अपराध अनुसन्धान महाशाखाको टोलीले गायक ग्याल्जोम दोर्जे तामाङ्गसहित भिडियोमा अभिनय गर्ने व्यक्तिलाई पक्राउ गरेको हो। नेपाल प्रहरीका अनुसार राष्ट्रिय झण्डा जलाउने घटनाका मुख्य अभियुक्त तामाङ्गसहित पक्राउ गरिएका ९ जनालाई कानुन बमोजिम कारबाही गरिने छ। दुई दिनअघि देशद्रोही शीर्षकमा मंगोल हप अफिसियल युट्युब च्यानलबाट राष्ट्रिय झण्डा जलाइएको भिडियो अपलोड भएको थियो। भिडियो सार्वजनिक भएलगत्तै यसको तीव्र विरोध हुँदै आएको थियो। अहिले पनि सामाजिक संजालमा भिडियो तथा तस्बिर भाइरल भएका छन्। गीतको सुटिङ भिडियोमा मकवानपुर जिल्लाको बाग्मती गाउँपालिकास्थित विष्णु आधारभूत विद्यालयको प्रांगणमा भएको देखिएको छ। मुलुकी अपराध संहिता ऐन २०७४,को १५१ को दफा १ र २ अनुसार नेपालको राष्ट्रिय झण्डा जलाउने र च्यात्नेलाई तीन वर्षसम्म कैद वा ३० हजारसम्म जरिवाना वा दुवै हुने उल्लेख छ।"
डेमोक्र्याट पार्टीबाट अमेरिकी राष्ट्रपतिका लागि बाइडेन अनुमोदित,"अमेरिकी डेमोक्र्याट पार्टीले जो बाइडेनलाई राष्ट्रपतिको उम्मेदवारका रुपमा औपचारिक अनुमोदन गरेको छ । पार्टीको चार दिने अधिवेशनका क्रममा दोस्रो दिन बाइडेनलाई औपचारिक रुपमा उम्मेदवार घोषणा गरेको हो । डेमोक्र्याटिक पार्टीले कोरोना भाइरसको महामारीका कारण ठूलो सभा गर्नुको साटो यसपटक भर्चुअल विधिबाट अधिवेशन चलाइरहेको छ । पार्टीका निर्वाचित प्रतिनिधिहरुले भर्चुअल विधिबाटै ७७ वर्षीय बाइडेनलाई अनुमोदन गरेका हुन् । अमेरिकामा आगामी नोभेम्बरमा राष्ट्रपतिको निर्वाचन हुँदैछ । मिल्वाकीको सम्मेलन केन्द्रलाई अधिवेशन स्थल तोकिए पनि स्वास्थ्य चुनौतीलाई ध्यान दिई सबैजसो प्रबुद्ध व्यक्ति, शुभेच्छुक एवं पूर्व राष्ट्रपतिहरुले भर्चुअल विधिबाटै सम्बोधन गरिरहेका छन् । यी सम्बोधनहरु कुनै प्रत्यक्ष रुपमा गरिएका छन् भने कुनै रेकर्ड गरेर प्रशारण गरिएका छन् । बाइडेनको पक्षमा शुभकामना व्यक्त गर्नेहरुमा डेमोक्र्याट र रिपब्लीकन दुबै पार्टीका शीर्ष नेताहरु पनि रहेका छन् । पूर्व राष्ट्रपति बिल क्लिन्टन र विदेश मन्त्री जोन केरी तथा रिपब्लीकन पार्टीबाट पूर्व विदेश मन्त्री कोलिन पावेलले पनि विजयका लागि शुभकामना दिएका छन् । हाल ९५ वर्ष पुगेका पूर्व राष्ट्रपति जिम्मी कार्टर समेत भर्चुअल प्लेटफर्ममा देखा परेका छन् । कतिपय वक्ताहरुले राष्ट्रपति डोनल्ड ट्रम्प र उनका नीतिहरुको कटु आलोचना गरेका छन् । राष्ट्रपति ट्रम्पका कारण विश्वभर अमेरिकाको छवि धुमिल भएको उनीहरुको आरोप छ । पूर्व विदेश मन्त्री केरीले भने, 'डोनल्ड ट्रम्प राष्ट्रपति हुँदा अमेरिकाको अर्थतन्त्र सकारात्मक दिशातर्फ उन्मूख रहेको र विश्व नै तुलनात्मक रुपमा शान्त थियो । तर अहिले यो सबै दिवालीया भइसक्यो ।' पूर्व राष्ट्रपति बिल क्लिन्टनले ओभल अफिस अहिले अराजक स्थितिमा छ, र यसले कमान्ड केन्द्रका रुपमा काम गर्न सकेको छैन भने । भर्चुअल अधिवेशनमा जर्जियाका सांसद स्टासी अब्राम्स र न्यूयोर्ककी सांसद अलेक्जान्ड्रिय ओकासियोकोर्टेज समेतका केही युवा डेमोक्र्याटलाई पनि सम्बोधन गर्न दिइएको छ । रिपब्लीकन पार्टीका तर्फबाट विदेश मन्त्री रहिसकेका कोलिन पावेलले बाइडेनलाई समर्थन गरे । उनी एरिजोनका पूर्व सिनेटर स्वजोन मक्केनकी पत्नी सिन्डी मक्केनका साथ देखा परेका थिए । आधा दर्जनभन्दा बढी रिपब्लीकन नेताहरुले बाइडेनलाई समर्थन गर्दै सम्बोधन गरेका थिए ।"
वीरगन्जमा कोरोनाले थप २ जनाको मृत्यु,"वीरगन्ज : वीरगन्जमा कोरोना संक्रमणका कारण थप २ जनाको मृत्यु भएको छ। वीरगन्ज महानगरपालिका वडा नम्बर ४ वीर्ताका ८४ वर्षीय पुरुष र वीरगन्ज १५ भिस्वाका ५७ वर्षीय पुरुषको कोरोना संक्रमणका कारण मृत्यु भएको हो। वीर्ताका ८४ वर्षीय पुरुषको गण्डक स्थित अस्थायी कोभिड अस्पतालमा उपचारका क्रममा मङगलबार राति साढे १० बजे मृत्यु भएको कोभिड अस्पतालका कोर्डिनेटर डाक्टर उदयनारायण सिंहले जानकारी दिए। निमोनियाले ग्रस्त ८४ वर्षीय ती बृद्धलाई साउन २७ गते गण्डक स्थित कोभिड अस्पतालमा उपचारका लागि भर्ना गरिएको थियो। उपचारकै क्रममा उनको स्वाब संकलन गरी पीसीआर जाँच गर्दा उनमा कोरोना संक्रमण पुष्टि भएको थियो। यस्तै वीरगन्ज १५ भिस्वाका ५७ वर्षीय पुरुषको भने नारायणी अस्पतालमा उपचारका क्रममा मङगलबार अपरान्ह साढे ३ बजे मृत्यु भएको हो। उपचारका क्रममा मङगलबार अपरान्ह साढे ३ बजे मृत्यु भएपछि उनको स्वाब संकलन गरी नारायणी अस्पतालकै प्रयोगशालामा परीक्षणका लागि पठाइएको थियो। नारायणी अस्पालको प्रयोगशालामा जिन एक्सपर्ट विधिबाट पीसीआर जाँच गर्दा नतिजा पोजिटिभ आएको जिल्ला प्रशासन कार्यालय पर्साका अधिकृत विनय श्रीवास्तवले जानकारी दिए। नारायणी अस्पतालका वरिष्ठ डाक्टर निरज सिंहका अनुसार भवानी अस्पतालमा उपचार गराइरहेका ती पुरुषको स्वास्थ्य अवस्था जटिल बन्दै गएपछि थप उपचारका लागि वीरगन्जको नेशनल मेडिकल कलेजमा लगिएको थियो। मेडिकल कलेजले भर्ना नलिएपछि पुनः भवानी हस्पिटलमा फर्काएर उपचारपछि मङगलबार अपरान्ह नारायणी अस्पतालमा लगेर भर्ना गरिएको थियो। नारायणी अस्पतालमा पुर्याएको केही बेरमै उनको मृत्यु भएको थियो। योसँगै वीरगन्जमा कोरोनाका कारण मृत्यु हुनेको संख्या ३० पुगेको छ। साउनमा मात्रै २६ जनाको मृत्यु भएको हो। वीरगन्जमा अहिलेसम्म कोरोनाका कारण मृत्यु भएका २८ मध्ये पर्साका २२, बाराका ५ र रौतहटका २ जना रहेका छन्। जेठ ३१ गते वीरगन्जको घण्टाघरमा बेवारिसे मृत भेटिएका एक संक्रमित युवकको भने हालसम्म पहिचान खुल्न सकेको छैन।"
६३ हेक्टरमा लगाएको बाली नष्ट,"बेनी : पहिरोले म्याग्दीको मालिका गाउँपालिकामा ६३ हेक्टर जमिनमा लगाएको बाली नष्ट गरेको छ। पहिरो र बाढीले उर्बर खेतियोग्य जमिनलाई बगरमा परिणत गरेको छ। गाउँपालिकाको कृषि शाखाले असार महिनायता पहिरो, बाढी र कटानका कारण खेतीबाली र जग्गा जमिनमा पुगेको क्षतिको विवरण संकलन गरेको छ। एक हजार २५९ रोपनी अथवा करिब ६३ हेक्टर जग्गासहित बाली पनि पूर्ण रुपमा क्षति पुगेको कृषि शाखाका प्राबिधिक कबिता पौडेलले जानकारी दिइन्। संकलित क्षतिको विवरण गाउँपालिकामार्फत कृषि ज्ञान केन्द्रको कार्यालयमा पठाएका छौ, उनले भनिन् सात वटै वडामा पुगेर जनप्रतिनिधिसँग समन्वय गरेर विवरण संकलन गरेका हौँ। उनका अनुसार बिम र देविस्थान पहिरोबाट बढी प्रभावित भएका छन्। ४०७ रोपनीमा लगाएको मकै, ३१५ रोपनीमा लगाएको कोदो, १०७ रोपनीमा लगाएको धान, ३१५ रोपनीमा लगाएको फलफूल, ११२ रोपनी दलहन र ३ रोपनीमा लगाएको आलु नष्ट भएको छ। विपद्मा परेका कृषकहरुलाई राहत उपलब्ध गराउन गाउँगाउँमा पुगेर तथ्याङ्क संकलन गरिएको कृषि प्राविधिक प्रमिला पौडेलले बताइन्। प्राप्त क्षतिको विवरण जिल्ला विपद् व्यवस्थापन समितिको बैठकले अनुमोदन गरेर राहतका लागि संघीय र प्रदेश सरकारमा सिफारिस गरिने कृषि ज्ञान केन्द्रका प्रमुख गोविन्दराज कोइरालाले बताए। सबै स्थानीय तहका कृषि शाखामार्फत पहिरो र सलह किराले कृषि क्षेत्रमा पुर्याएको क्षतिको विवरण संकलन भइरहेको उनले बताए। गत वर्षको असोज कात्तिक महिनामा असिनाले क्षति पुर्याएका बेनी नगरपालिका र मंगला गाउँपालिकाका कृषकहरुलाई हालै एक करोड रुपैयाँभन्दा बढी राहत वितरण गरिएको थियो।"
"लेनदेनमा मुछिए इटहरीका डीएसपी, छानविन सुरु","इटहरी : इलाका प्रहरी कार्यालय इटहरीका प्रमुखसहित तीन प्रहरीमाथि छानविन सुरु भएको छ। विभिन्न मुद्धामा लेनदेनको आरोप लागेपछि जिल्ला प्रहरी कार्यालय सुनसरीले छानविन सुरु गरेको हो। छानविनमा प्रदेश प्रहरी कार्यालयले निगरानी गरिरहेको छ। डिएसपी धर्मराज भण्डारी, प्रहरी निरीक्षक मानप्रसाद श्रेष्ठ र महिला सेलकी प्रमुख सई कृष्ण अधिकारीमाथि छानविन भइरहेको सुनसरी प्रहरीले जनाएको छ। जिल्ला प्रहरी प्रमुख कमल थापाकाअनुसार यसअघि नै उनीहरुलाई लिखित स्पष्टीकरण सोधिसकिएको छ। डीएसपीविरुद्ध सञ्चारमाध्यममा विभिन्न समाचारहरु आएपछि छानविन गरिएको थापाले बताए। उनका अनुसार संघबाटसमेत अलग्गै छानविन भइरहेको छ। प्रदेश प्रहरीले भने जिल्ला प्रहरीले बनाएको समितिलाई निगरानी गरिरहेको प्रहरी कार्यालय विराटनगरका प्रवक्ता दीपक पोख्रेलले जानकारी दिएका छन्। इटहरी २० मा रहेको एप्पल ट्रि मन्टेश्वरीकी महिला कर्मचारीमाथि बलात्कार प्रयासको आरोप लागेका मन्टेश्वरी सञ्चालक सन्तोष कटवालसँग पैसा लिएर घटना सामसुम पार्न खोजेको आरोप उनीहरुलाई लागेको छ। मुद्दा दर्ता गर्न ढिलाइ गरेपछि महिला अधिकारकर्मीहरुले दबाब दिएका थिए। इटहरी प्रहरीले पाँच लाख नगद लिएको र पछि मुद्दा दर्ता गरेपछि उक्त रकम फिर्ता गरेको आरोप छ। यस्तै औषधी व्यवसायी अतित गुरागाईँलेसमेत स्यानेटाइजरको बिक्रिमा आफूलाई फँसाउन खोजिएको र एक करोड रुपैयाँ मागेको सञ्चारमाध्यममार्फत् आरोप लगाएका छन्।"
गोरु काटेको आरोपमा ४ युवा पक्राउ,"स्याङजा : स्याङ्जामा जिउँदो गोरु काटेको आरोपमा ४ युवा पक्राउ परेका छन्। अर्जुनचौपारी गाउँपालिका ४ दमै चौतारास्थित खाली बाँझो जग्गामा गोरु काटेको आरोपमा उनीहरुलाई पक्राउ गरीएको प्रहरी जनाएको छ। दमै चौताराका २८ वर्षे दिपक नेपाली, २६ का शिव नेपाली, २३ का खेम परियार र ३४ का प्रेम नेपाली पक्राउ परेको प्रहरी उपरीक्षक राजेन्द्र अधिकारीले जानकारी दिए। जिल्ला अदालतले मंगलबार २५ दिनको म्याद थपेर थप अनुसन्धान अघि बढाइएको प्रहरीको भनाई छ। साउन मसान्तका दिन जिउदो गोरु काटेको भन्ने गोप्य सुचनाका आधारमा उनीहरुलाई सोमबार पक्राउ गरेको प्रहरीले जनाएको छ।"
अर्घाखाँचीमा लकडाउन,"सन्धिखर्क : बुधबार बिहान ६ बजेदेखि १ हप्ताका लागि अर्घाखाँची जिल्लामा लकडाउन गरिएको छ। कोराना संक्रमण बढ्दो रूपमा देखिएपछि जिल्ला प्रशासन कार्यालय अर्घाखाँचीको संयोजनमा भएको सर्वपक्षीय बैठकले १ हप्ता लकडाउन गर्ने निर्णय गरेको प्रमुख जिल्ला अधिकारी विजयराज पौडेलले बताए। उनले भने,अत्यावश्यकबाहेक अन्य सवारीसाधन पूर्ण रुपमा बन्द हुनेछन्। चाडपर्वका समयमा व्यक्तिको आवतजावत बढी हुने भएकाले लकडाउन गर्ने निर्णय गरिएको उनले बताए। जिल्लामा हाल ३ जना कोरोना संक्रमित रहेका छन्। संक्रमित हुनेमा भुमिकास्थान नगरपालिकाका दुई पुरुष र शितगंगा नगरपालिकाका १ पुरुष रहेका छन्। उनीहरु हाल स्थानीयतहले निर्माण गरेको क्वारेन्टाइनमा बसेका सहायक प्रमुख जिल्ला अधिकारी विनोद खनालले बताए। जिल्लामा रहेका ३ सय ३० जना संक्रमितमध्ये ३ जनाको मृत्यु भएको सहायक प्रमुख जिल्ला अधिकारी विक्रम थापाले जानकारी दिए। निको भएर डिस्चार्ज हुनेको संख्या ३ सय २४ रहेको छ। जिल्ला बाहिर तथा भारतबाट आएका १ सय ६१ जना विभिन्न क्वारेन्टाइनमा बसेका छन्।"
एक महिनासम्म मदन भण्डारी राजमार्गको पहिरो हटेन,"गुल्मी : मदन भण्डारी राजमार्गको तम्घाससिमलटारीपुर्कोटदह सडकखण्डअन्तर्गत द्धानेटा नजिकै गएको पहिरो एक महिना वितिसक्दा समेत हटाइएको छैन् । सडक अवरुद्ध भएको लामो समय हुँदा पनि यसतर्फ सम्बन्धित निकायले चासो देखाएका छैनन् । सडक अवरुद्ध हुँदा मदाने गाउँपालिका, धुर्कोट गाउँपालिकासहित छिमेकी जिल्ला अर्घाखाँची र प्यूठान पुग्ने यात्रुहरुले हैरानी खेपेका छन् । महिनादिनदेखि यातायातका साधन संचालन हुन सकेका छैनन् । 'पहिरो गएको यतिका दिन भइसक्यो, 'सिमलटारीका स्थानीय डम्बरबहादुर जिसीले भने, 'सरोकारवाला निकायले चासो दिनुपर्ने हो, तर गैरजिम्मेवार जवाफ दिएर बसेका छन् ।' पुर्कोटदहदेखि तम्घास पुग्नका लागि उक्त सडक धेरैका लागि सजिलो बनेको थियो । मदन भण्डारी राजमार्ग अन्तर्गत निर्माणधिन अवस्थामा रहेकाले यस क्षेत्रका स्थनीय उत्साहित भएका थिए । तर, महिनौदिनसम्म पहिरो हटाएर सडक सूचारु नगर्दा स्थानीय निराश बनेका छन् । मदन भण्डारी राजमार्ग, परियोजना कार्यालय तम्घासका प्रमुख इञ्जिनियर सुनित केसीले हाललाई सडक निर्माण र अवरुद्ध सडक सूचारु गर्नका लागि मन्त्रालयबाट अख्तियारी नआएको प्रतिक्रिया दिए । 'चालु आवमा अहिलेसम्म तम्घाससिमलटारीपुर्कोटदह खण्डका लागि काम गर्ने अख्तियारी आएको छैन्, 'उनले भने, 'मन्त्रालयले केही नभन्दा काम गर्न अन्यौलता छाएको छ ।' उनले स्थानीय तहसँग सम्वन्य गरेर अवरुद्ध सडक सूचारु गर्न पहल गर्ने समेत बताए ।पाँचछ पटकसम्म रोकिएको सडक खोल्दा समेत पटक पटक अवरुद्ध भइरहँदा समस्या परेको धुर्कोट गाउँपालिका अध्यक्ष भुपाल पोखरेलले बताए ।'सडक खोल्ने दायित्व हामीलाई छैन्, 'उनले भने, 'जसले कार्यान्वयन गरेको छ, उसैले खोल्नुपर्छ । तर हामी नैतिकताका आधारमा सडक सुचारु गर्न पहल गरेका छौं।' पानी रोकिने वित्तिकै सडक सूचारु गर्ने उनले बताए । पहिरो गएको स्थान द्धानेटामा सडकमुनिबाटै पर्खाल उठाउनुपर्ने अवस्था रहेको स्थानीयले बताए । मदन भण्डारी राजमार्गको ट्रयाक कुन क्षेत्रबाट जाने भन्ने अन्यौलता हुँदा यस सडकले गति लिन सकेको छैन् । तम्घासदेखि सिमलटारीसम्म सडक कालोपत्रे सम्पन्न भएको छ । सिमलटारीदेखि सौतामारेसम्म सडक फराकिलो गर्ने काम भइरहेपनि हाललाई रोकिएको छ । चालु आर्थिक वर्षमा सिमलटारीदेखि सौतामारेसम्म २८ किलोमिटर सडक कालोपत्रे गर्नका लागि रातो कितावमा परेपनि यसको कार्यान्वयनका लागि कुनै जानकारी नआएको आयोजना कार्यालय तम्घासले बताएको छ । यस क्षेत्रकै गौरवको रुपमा हेरिएको उक्त आयोजना वर्षदिनदेखि अन्यौल हुँदा स्थानीय निराश बनेका छन् ।"
अष्ट्रेलियाले कोरोनाको खोप नि:शुल्क दिने,"अष्ट्रेलियाले छिटै तयार हुने आशा गरिएको कोरोना भाइरस विरुद्धको खोप आफ्ना नागरिकका लागि नि:शुल्क दिने जनाएको छ । त्यो खोप औषधि कम्पनी आस्ट्राजेनेका र अक्सफोर्ड विश्वविद्यालयले विकास गरिरहेका छन् र अहिले परीक्षणको क्रममा छ । प्रधानमन्त्री स्कट मरिसनले परीक्षण सफल भएमा आस्ट्राजेनेकासँगको सम्झौताले हरेक अस्ट्रेलियालीका निम्ति खोप सुरक्षित हुने बताए । उनका अनुसार अढाई करोड जनसंख्यालाई नि:शुल्क खोप उपलब्ध गराउन सक्ने गरी उक्त कदम उठाइएको छ । प्रधानमन्त्री मरिसनले भने, 'यो खोपको परीक्षण सफल भयो भने त्यसको उत्पादन र आपूर्ति गरेर अढाई करोड अस्ट्रेलियालीका निम्ति निस्शुल्क गर्नेछौँ।' तर सबै जनसंख्यामा खोप पुर्याउन लाग्ने खर्चको अनुमान अझै निश्चित भइसकेको छैन । कोरोना भाइरसबाट अष्ट्रेलियामा ज्यान गुमाउनेको संख्या करिब साढे चार सयमा अडिएको छ । यो महिनाको सुरुमा भिक्टोरिया राज्यले कोरोनाभाइरसको संक्रमण फेरि देखिएपछि लकडाउनका कडा प्रतिबन्धहरू लागु गर्दै राज्यस्तरीय विपद्को घोषणा गरेको थियो । अष्ट्रेलियामा अझैँ पनि ७,००० सक्रिय संक्रमित छन्। जसले त्यहाँ खराब अवस्था आउने चिन्ता जीवित राखेको छ। अक्सफोर्ड र आस्ट्रजेनेका खोप परीक्षणमा पुगेका पाँच महत्त्वपूर्ण प्रयासमध्ये एक हो । जसलाई विश्वभरिका देशहरूले आफ्ना नागरिकको निम्ति सुरक्षित राख्न चाहिरहेका छन् ।"
६ वर्षदेखि बाढी पीडितको त्रिपालमा बास,"सुर्खेत : विस्थापित शिविरमा रात काट्न थालेको ६ वर्ष भयो। सुर्खेतको बराहताल गाउँपालिकास्थित गिरीघाट शिविरमा बस्दै आएकी उनको हालत फेरिएको छैन्। भेरीको भेलसँगै बगेका आफन्तको यादले झस्काउँछ। यही पीडाले थलिएकी छन् पार्वती कामी। पुनस्रथापना नहुँदा जंगलको बिचमा टाँगिएका त्रिपालमुनी बस्न बाध्य छन् उनी। २०७१ साउनमा भेरी नदीमा आएको बाढीले उनको घरबारी बग्यो। पुस्तौदेखिको बस्दै आएको थातथलो गुम्यो। घर, खेत, आठ वर्षीया नातिनी, ७० वर्षीया सासुआमा र भान्जा पनि बाढीसँगै बगे। पार्वतीले भने जेनतेन रातभर रुखमा चढेर ज्यान जोगाइन्। तर बाढीमा बग्दाबग्दै बाँचेकी पार्वतीलाई अहिले पनि मृत्युसँग संघर्ष गर्दै बाँच्नु परेको छ। कारण अहिले उनलाई कसरी पेट भर्ने भन्ने चिन्ताले सताउँछ। ६ वर्षदेखि ओत लाग्ने गतिलो घर पाएकी छैनन्। गिट्टी कुटेको पैसाले आधा पेटमै चित्त बुझाउनुपर्ने बाध्यता छ। त्यहीदिन सहबहादुर खड्काले पनि सबै गुमाए। बाढीले घरखेत बगायो। खड्का पनि ६ वर्षदेखि गिरीघाटमा रहेको विस्थापित शिविरमा कष्टकर जीवन बिताइरहेका छन्। सोही ठाउँकी विष्णु विकको पीडा पनि कम छैन। बाढीपछि अरुले राज्यबाट राहत पाए। तर विष्णुले भने जग्गाको लालपुर्जा नहुँदा राहत नै पाउन सकेकी छैनन्। ६ वर्षअघि बाढीले घरखेत बगाएपछि विस्थापित भएका सुर्खेतका बाढी पीडित एक हजार ४५ परिवारको अवस्था दर्दनाक छ। अहिले स्थानीय, प्रदेश र केन्द्र गरी तीन तहका सरकार छन्। तर बाढीपीडिको पीडाले सरकार र जनप्रतिनिधिलाई कहिल्यै पोल्दैन। चुनावमा जनप्रतिनिधिले विस्थापितलाई घर बनाइदिने बाचा धेरै गरे। तर जनप्रतिनिधिले गरेका बाचा हालसम्म पूरा भएका छैनन्। जनप्रतिनिधि र तीनै तहका सरकार जिम्मेवार नहुँदा कोही जंगलमा त कोही सडक छेउमा झुप्रो बनाएर बस्दै आएका छन्। सुर्खेतमा बाढीमा परी एकसय ३४ जनाको मृत्यु भएको थियो। जसमध्ये ९६ जनाको लाससमेत भेटिएन। बाढीका कारण विस्थापित भएकाहरु अहिले पनि खुला आकाशमुनी रात विताउन बाध्य छन्। सरकारले ठोस योजना बनाउन नसक्दा उनीहरुको पुनसर््थापना हुन सकेको छैन। पछिल्लो समय प्रदेश सरकार गठन भएपछि विस्थापितहरुले पुनसर््थापना हुने आश गरेका थिए। तर जग्गा उपलब्ध नहुँदा यो अभियान सफल हुन नसकेको सरकारको भनाइ छ। अर्कोतर्फ सरकारका तर्फबाट किस्तामा दिइने राहत रकमले जग्गा नआउने भन्दै पीडितले सो रकम अन्यत्रै खर्चने गरेका छन्। यसले पनि उनीहरुको पुनसर््थापना हुन नसकेको हो। बाढीबाट विस्थापित भएको ६ वर्ष वितिसक्दा पनि चारसय ७४ परिवारको अझै पुनसर््थापनाको टुङ्गो लाग्न सकेको छैन। विस्थापित एकहजार ४५ मध्ये चारसय ७४ परिवारको पुनसर््थापनाको टुङ्गो लाग्न नसकेको हो। पुनसर््थापनका लागि जग्गा र जग्गाको लालपुर्जा नभएका कारण उनीहरुको पुनस्र्थापनाको विषय टुङ्गो लाग्न नसकेको हो। बाढीका कारण घरबारविहीन बनेका एकहजार ४५ परिवार मध्ये पाँचसय ७१ परिवारको पुनस्र्थापनाको प्रक्रिया अगाडि बढेको बताइएको छ। विस्थापितको पुनसर््थापनका लागि गत आर्थिक वर्षमा पाँच करोड रुपैयाँ खर्च भएको आन्तरिक मामिला तथा कानुन मन्त्रालयका सूचना अधिकारी कृष्णबहादुर रोकायाले जानकारी दिए।"
राष्ट्रकवि घिमिरेको अन्तिम विदाइ,काठमाडौं : मंगलबार साँझ निधन भएका राष्ट्रकवि माधव घिमिरेलाई अन्तिम विदाइ गरिएको छ । केहीबेरअघि मात्रै घिमिरेको पशुपति आर्यघाटमा राष्ट्रिय सम्मानकासाथ अन्त्येष्टि गरिएको छ। राष्ट्रकवि घिमिरेका छोराहरू राजीव र इन्डिवरले ११ बजेर ४८ मिनेट जाँदा उनको पार्थिव शरीरुमा दागवत्ती दिए । घिमिरेकी कान्छी श्रीमती महाकाली पनि अन्त्येष्टिमा सहभागी भएकी थिइन् । घिमिरेलाई अन्तिम विदाइ गर्नका लागि संस्कृति पर्यटन तथा नागरिक उड्यन मन्त्री योगेश भट्टराई आर्यघाट पुगेका थिए । दागवत्ती दिनुअघि राष्ट्रिय सम्मानका लागि नेपाली सेनाको टुकडीले सलामी अपर्ण गरेको थियो । राष्ट्रकवि घिमिरे र नेपाली कविता सम्झनामा साहित्यका युग पुरुष माधव घिमिरे
कर्णाली नदीको तटबन्ध भत्कियो : राजापुर उच्च जोखिममा,"बाँके : कर्णाली नदी व्यवस्थापन आयोजनाअन्तर्गत निर्माण भएको तटबन्ध दुई वर्ष नबित्दै नदीले भत्काएको छ । दुई सय मिटर लामो तटबन्ध भत्काएपछि बर्दियाको राजापुर नगरपालिकालगायत आसपासका दर्जनौं गाउँ बाढी र कटानको उच्च जोखिममा परेका छन् । राजापुरमा बाढी र कटान रोक्न आर्थिक वर्ष २०७२०७३ मा करिब ८ सय मिटर लामो तटबन्ध रु ६ करोड ८६ लाख ४० हजारको लागतमा निर्माण भएको थियो । तीमध्ये २ सय मिटरभन्दा बढी तटबन्ध नदीले भत्काएको छ । सरकारको प्राथमिकतामा परेको कर्णाली आयोजनाको काम गुणस्तरहीन भएकाले दुई वर्षमै भत्किएको स्थानीयवासीको गुनासो छ । तटबन्ध बगाएपछि यस क्षेत्रका खेतीयोग्य जमिन कर्णाली नदीले कटान गरिरहेको स्थानीयवासीले बताएका छन् । तटबन्ध बगाएको ठाउँबाट करिब तीन सय मिटर परसम्म कटान भइरहेको बताइएको छ । कटान रोकिएन भने सिङ्गो राजापुर बजार उच्च जोखिममा पर्ने देखिएको छ । कर्णाली नदीको बाढीले २०७० सालमा बर्दियाको राजापुर क्षेत्र डुबानमा परेको थियो । त्यसपछि २०७१ सालमा कर्णाली नदी व्यवस्थापन आयोजना स्थापना गरी नदी नियन्त्रणको काम भइरहेको छ । नदी कटान रोक्ने प्रयास भइरहेको आयोजनाले जनाएको छ । आव ०७१०७२ मा पाँच वर्षभित्रमा करिब ७३ किमी तटबन्ध गर्ने लक्ष्यका साथ आयोजनाले काम शुरु गरेको थियो । हालसम्म करिब १७ किमी तटबन्धको काम सम्पन्न भएको छ । केही दिनदेखि भइरहेको वर्षाका कारण कर्णाली नदीमा पानीको बहाव उच्च भएपछि तीव्र रुपमा कटान भइरहेको छ । कटानका कारण नदीको बाढी बस्तीमा पस्ने डरले स्थानीयवासी रातभर जागराम बस्दै आएका छन् । अहिले नेपाली सेना, सशस्त्र प्रहरी, नेपाल प्रहरी र स्थानीय बासिन्दा अस्थायी रुपमा तटबन्ध बनाउन व्यस्त छन् । आयोजना र निर्माण कम्पनीकै कारण राजापुर कटान र बाढीको उच्च जोखिममा रहेको स्थानीय जनप्रतिनिधिको आरोप छ ।"
४७७ स्वाब परीक्षण गर्दा ७ जनामा कोरोना पोजिटिभ,"डडेल्धुरा : पछिल्लो २४ घण्टामा डडेल्धुरा प्रयोगशालामा परीक्षण गरिएका स्वाब नमुनामध्ये ७ जनाको कोरोना रिपोर्ट पोजिटिभ आएको छ। कूल ४ सय ७७ जनाको स्वाब परीक्षण गरिएकोमा ७ जनाको रिपोर्ट पोजिटिभ र ४ सय ७० जनाको रिपोर्ट नेगेटिभ आएको अस्पतालका ल्याब इन्चार्ज इश्वरी भुषालले जानकारी दिए। उनका अनुसार अछामको मेल्लेख गाउँपालिकाका ३ जना, डोटीको सायल गाउँपालिकाका २ जना र डोटीकै दिपायल सिलगढी नगरपालिकाका २ जनामा कोरोना पुष्टि भएको हो।"
गुणराजको हत्यामा संलग्न पाँच जना पक्राउ,"धरान : सुनसरी भोक्रहा नर्सिङ गाँउपालिकाका २२ वर्षीय गुणराज यादवको हत्यामा संलग्न पाँच जना अभियुक्त पक्राउ परेका छन्। गुणराजको हत्या गरी फरारर रहेका उनीहरुलाई प्रहरीको विषेश टोली परिचालन गरी जिल्लाका विभिन्न स्थानबाट पक्राउ गरेको सुनसरीका प्रहरी प्रमुख एसपी कमल थापाले जानकारी दिए। गत साउन २९ गते भोक्राहा नर्सिङ गाँउपालिका वडा नम्बर ७ का गुणराज यादवको हत्या भएको थियो। प्रहरीले साउन ३१ गते हत्या गरी बोरामा फालेको अवस्थामा गुणराजको शव सुनसरी खोलाबाट बरामत गरेको थियो। घटनापश्चात प्रहरीले तत्काल अनुसन्धान अगाडि बढाइ विशेष सुराकीको आधारमा अभियुक्तलाई पक्राउ गर्न प्रहरी सफल भएको एसपी थापाले बताए। गुणराजको हत्यामा संलग्न स्थनीय दिनेश महतो, पप्पु राम, शिवकुमार मेहता, दिपककुमार यादव र प्रदिप रामलाई पक्राउ गरी घटनाको अनुसन्धान थालिएको एसपी थापाले बताए। पक्राउ परेका पाँचै जनाले गत साउन २९ गते मादक पदार्थ सेवन गरी सामान्य विवाद हुँदा बाँसको भाटा र ढुङगाले हानेर गुणराजको हत्या गरेको प्रहरी अनुसन्धानले देखाएको एसपी थापाले बताए।"
निर्वाचन आयोगमा नेकपा एमाले पार्टी दर्ता,काठमाडौं : निर्वाचन आयोगले नेकपा एमाले नयाँ पार्टी दर्ता गरेको छ। नवगठित नेकपा एमालेको अध्यक्षमा सन्ध्या तिवारी र महासचिव मनिषकुमार उपाध्याय रहेका छन्। निवेदन परेको करिब दुई महिनापछि आयोगले नेकपा एमाले दल दर्ता गरेको हो। पार्टीले आफ्नो छापमा डाँडामा उदाउँदो सूर्य राखेको छ। गत १२ असारमा दल दर्ताका लागि आवेदन परेको थियो। नेकपा एमाले नेपालको एक सय ३२ औं पार्टी बनेको छ।
डिजाइन अनुसार लोगो तयार नभएपछि फिर्ता,काठमाडौं : संघीय संसदका कर्मचारीका लागि बनाइएको लोगो डिजाइनअनुसार तयार नभएपछि घरेलु तथा साना उद्योग कार्यालयलाई फिर्ता गरिएको छ। घरेलु तथा साना उद्योगबाट प्राप्त भएका व्याच पिनहरुमा संचरनागत र साजसज्जामा त्रुटि देखिएकाले सोको सुधार र परिमार्जनका लागि मंगलबार उद्योगलाई फिर्ता गरिदिएको संघीय संसद सचिवालयका प्रवक्ता डारोजनाथ पाण्डेले जानकारी दिए। केही दिनअघि कानुनमन्त्री डा शिवमाया तुम्बाहाङ्फेले नयाँ लोगोमा देखिएका त्रुटिबारे संसद् सचिवालयका अधिकारीहरूको ध्यानाकर्षण गराएकी थिइन् । सचिवालयले ३५० थान लोगो बनाउन गत असार २१ गते घरेलु कार्यालयलाई जिम्मा दिएको थियो। सचिवालयका अनुसार २ लाल सुनको जलपमा १ तोला चाँदीको लेप लगाई ५ हजार ५ सय २७ रुपैयाँमा प्रत्येक लोगो निर्माण भएको हो । साढे तीन सयवटा लोगो बनाउन झन्डै २० लाख रुपैयाँ खर्च भएको सचिवालयले जनाएको छ। सांसदको छातीमा त्रुटिपूर्ण लोगो सो कार्यालयले नेपालको अद्यावधिक नक्सालगायत विषयमा परिमार्जन गरी लोगो उपलब्ध गराउने प्रतिवद्धता जनाएको छ। टेकवीर मुखियाले यसको डिजाइन गरेका हुन् । करिब डेढ महिना लगाएर कलाकारहरूले हातैले कुदेर नयाँ लोगो बनाएका हुन् । मुखियाले यसअघि संसद्ले प्रयोग गर्दै आएका लोगोको पनि डिजाइन गरेका थिए ।
"दैलेखका ठाउँठाउँमा पहिरो, दुईको मृत्यु, एक बेपत्ता, ७ घर बगे","दैलेख : अबिरल वर्षासँगै दैलेखका विभिन्न ठाउँमा पहिरो गएको छ । मंगलबार राती गएको पहिरोमा परी दुईजनाको मृत्यु भएको छ भने एकजना बेपत्ता छन् । दैलेखको पश्चिममा पर्ने ठाटीकाँध गाउँपालिका४ गैरागाउँमा गएको पहिरोले ७ वटा घर बगाएको वडाध्यक्ष रमेशबहादुर सीजापतीले जानकारी दिए । पहिरोमा परी एक जनाको मृत्यु भएको छ भने एकजना बेपत्ता छन् । यस्तै ६ जना घाइते भएको वडाध्यक्ष सीजापतीले बताए । 'राती २ बजेतिर पहिरो गएको खबर पायौं, 'वडाध्यक्ष सीजापतीले भने, 'तत्काल पहिरो गएको स्थानमा गएर धेरैको ज्यान जोगायौं।' पहिरोमा परी मृत्यु हुनेमा ठाटीकाँध गाउँपालिका४ गैरागाउँका १२ वर्षीय जनक कठायत रहेको दैलेखका सहायक प्रमुख जिल्ला अधिकारी इन्द्रबहादुर क्षेत्रीले बताए । मृतक बालकका बुबा ४२ वर्षीय टिकाराम कठायत र आमा धनसरा कठायत घाइते छन् । यस्तै १७ वर्षीया बेल कठायत, १५ वर्षीय शम्शेर कठायत, गम्ब नेपाली र ३४ वर्षीय महेन्द्र शाही घाइते छन् । बेपत्ता हुनेमा स्थानीय दानबहादुर कठायतका छोरा ११ वर्षीय लोकेश कठायत रहेको सहायक प्रमुख जिल्ला अधिकारी क्षेत्रीले बताए । उनको खोजी कार्य भइरहेको छ । घाइतेमध्ये ४ जनाको अवस्था गम्भीर रहेको सहायक प्रमुख जिल्ला अधिकारी क्षेत्रीले बताए । उनीहरुको थप उपचारका लागि हेलिकोप्टरमार्फत उद्धार गर्न गृह मन्त्रालयसँग पत्राचार गरिसकेको क्षेत्रीले बताए । यस्तै मंगलबार राती गएको पहिरोमा पुरिएर भगवतीमाई गाउँपालिका५ का ६७ वर्षीय बलबहादुर रावलको मृत्यु भएको बताईएको सहायक प्रमुख जिल्ला अधिकारी क्षेत्रीले बताए । पहिरोमा पुरिएर उनको मृत्यु भएको हो । उनको परिवारका अन्य सदस्य भने सकुशल रहेको बताइएको छ । पहिरोले घरसमेत भत्किएको छ ।"
धरानमा कोरोनाले एक महिलाको मृत्यु,धरान : कोभिड१९ को संक्रमणका कारण धरान उपमहानगरपालिका वडा नम्बर १५ की एक महिलाको मृत्यु भएको छ। गत साउन २४ गते बीपी कोइराला स्वास्थय विज्ञान प्रतिष्ठानको कोभिड अस्पतालमा भर्ना भएकी ७१ वर्षीया महिलाको उपचारका क्रममा बुधबार बिहान ११:३० बजे निधन भएको हो। दम र मुटुको बिरामी भएकी उक्त महिलामा साउन २३ गते पीसीआर परीक्षण गर्दा कोरोना पोजिटिभ देखिएको बीपी प्रतिष्ठानका डा निदेश सापकोटाले बताए। उनले मृतकको शव व्यवस्थापनका लागि पहल भैरहेको बताएका छन्। मृतक महिला कोरोना संक्रमित भएपछि बुहारी र नातिसँगै प्रतिष्ठान भर्ना भएकी थिइन्। धरानमा पछिल्लो समय कोरोना संक्रमितको संख्या दिन प्रतिदिन बढि रहेको छ। संक्रमितको संख्या वृद्धि भएपछि धरान उपमहानगरपालिकाले भदौ १० गतेसम्म लकडाउन थपेको छ।
सिरहामा जुवा खेल्ने १२ जना पक्राउ,"सिरहा : मंगलबार साँझ सिरहा प्रहरीले धनगढीमाई नगरपालिका १३ भाल्टारबाट १२ जनालाई जुवा खेलिरहेको अवस्थामा पक्राउ गरेका छन्। प्रहरीले उनीहरुले नाम सार्वजनिक गरेको छैन्। जिल्ला प्रहरी कार्यालय सिरहाका प्रवक्ता तथा डिएसपी विनोद घिमिरेका अनुसार स्थानीय मदन बहादुर राईको झुपडी घरमा जुवा खेलिरहेको सुचना प्रहरीले पाएको थियो। सोही आधारमा इलाका प्रहरी कार्यालय लहान र गोलबजारको संयुक्त प्रहरी टोलीले उनीहरुलाई पक्राउ गरेको डिएसपी घिमिरेले जानकारी गराए। उनका अनुसार जुवा खेल्नेहरुसँग कौडा १६ पीस, नेपाली रुपैयाँ ३ लाख ६३ हजार ६४०, भारतीय रुपैयाँ ४ हजार ८१०, हस्ताक्षर गरी राखिएको ४ लाख ४८ हजार ३७३ रुपैयाँको चेक बरामद भएको छ। उनीहरुले प्रयोग गरीरहेको १४ थान मोबाइलसहित इप्रका लहानमा राखि थप अनुसन्धान भइरहेको सिरहा प्रहरी प्रवक्ता डिएसपी घिमिरेले बताए।"
थन्कियो नौ हजार स्वाब,"राजविराज : प्रदेश २ मा कोरोना परीक्षणको प्रयोगशाला थप नहुँदा ९ हजार बढीको स्वाबको पीसीआर रिपोर्ट आउन सकेको छैन। पीसीआर मेसिन र जनशक्ति अभावमा परीक्षण हुन नसकेर दैनिक स्वाब थन्किने सामाजिक विकास मन्त्रालयको तथ्यांकले पुष्टि गरेको छ। मन्त्रालयले प्रदेशभरि ९ हजार १ सय ८९ स्वाबको परीक्षण हुन बाँकी रहेको जनाएको छ। असार मसान्तमा प्रदेशभरि १ हजार ५ सय ६२ स्वाब परीक्षण गर्न बाँकी रहेकोमा भदौ १ मा एकै जिल्लामा त्योभन्दा बढी स्वाबको परीक्षण हुन बाँकी रहेको देखिन्छ। सबैभन्दा बढी सर्लाहीमा २ हजार ९६, सप्तरीमा एक हजार ३ सय ६६, महोत्तारीमा १ हजार ३ सय २१, रौतहटमा १ हजार ३ सय पर्सामा १ हजार १ सय २५, धनुषामा ८ सय ४८, सिराहामा ५ सय ८१ र बारामा ५ सय ५२ स्वाबको पीसीआर परीक्षण हुनु बाँकी रहेको सम्बन्धित स्वास्थ्य कार्यालयले जनाएको छ। असार मसान्तमा सर्लाहीमा दुई सय, सप्तरीमा १ सय २९, महोत्तारीमा १ सय ५६, रौतहटमा २ सय ५२, पर्सामा ७५, धनुषामा ७२, सिराहामा ६ सय १३ र बारामा ६५ गरी १ हजार ५ सय ६२ स्वाबको परीक्षण हुन बाँकी रहेको थियो। एक महिनाअघि दैनिक चार सयदेखि पाँच सयको संख्यामा स्वाब संकलन भइरहेको थियो भने अहिले साढे एक हजारको हाराहारीमा स्वाब संकलन भइरहेको छ। परीक्षणका लागि स्वाब बढे पनि प्रयोगशाला र जनशक्ति भने थपिएको छैन। साउन महिनामा मात्रै प्रदेश २ मा ३० हजार बढी स्वाब संकलन भएको छ। साउन मसान्तसम्म ७९ हजार ६ सय ७१ स्वाब संकलन भएकोमा भदौ १ गते १ हजार ६ सय ४५ स्वाब थप संकलन भई जम्मा ८१ हजार ३ सय १६ स्वाब संकलन भएको छ। असार मसान्तसम्म जम्मा ४९ हजार स्वाब संकलन भएको थियो। सामाजिक विकास मन्त्रालयका सचिव डा रामप्रसाद घिमिरेले दैनिक संकलन हुने संख्याभन्दा परीक्षण हुने संख्या आधा पनि नभएकोले स्वाबको रिपोर्ट आउन पर्खिनुपर्ने बताए। तीनवटा रियल टाइम पीसीआर प्रयोगशाला रहेको जनकपुर, राजविराज र वीरगन्जमा प्रदेश २ सरकारले परीक्षण गर्ने मेसिन थप गर्ने निर्णय सार्वजनिक गरेको साढे एक महिना नाघेको छ। कोरोना परीक्षणको दायरा बढाउन गरिएको सो निर्णय कार्यान्वयन भएको छैन। अन्य जिल्लामा प्रयोगशाला स्थापना गर्नुपर्ने माग पनि पूरा भएको छैन। सातै प्रदेशको तुलनामा भदौ १ सम्म प्रदेश २ मा मात्रै संक्रमितको संख्या ७ हजार ७ सय ९५ पुगेको छ भने सक्रिय संक्रमितको संख्या ४ हजार नाघेको छ। पछिल्लो समय धनुषाको धनौजी गापा३ का ६५ वर्षीय ज्येष्ठ नागरिक र रौतहटको गौर नपा २ का ३२ वर्षीय पुरुषको मृत्यु भएपछि मृत्यु हुनेको संख्या ४७ पुगेको छ। समुदायमा नयाँ संक्रमितहरू फेला परेपछि ट्र्याकिङ र ट्रेसिङ गर्दै पीसीआर परीक्षणमा तीव्रता दिनु परेकोले स्वाब संकलन बढी भएको स्वास्थ्य कार्यालय सप्तरीका निमित्ता प्रमुख दुनियाँलाल यादवले बताए। उनका अनुसार गजेन्द्रनारायण सिंह अस्पताल, राजविराजमा रहेको सप्तरीका १ हजार ३ सय ६६ स्वाबको रिपोर्ट आउन बाँकी छ। पीसीआर परीक्षणको रिपोर्टमा हप्ता दिनसम्म ढिलाइ हुँदा क्वारेन्टाइनमा बसेकाहरू र स्वाब दिएकाहरू थप तनावमा पर्ने गरेको र जोखिमसमेत बढेको स्वास्थ्य कार्यालय, सिरहाका निमित्ता प्रमुख कृष्णदेव यादव बताउँछन्। पीसीआर मेसिन किन्ने प्रक्रिया पूरा भएर चेकसमेत काटिसकेको सूचनाअसार १५ गते नै आयो तर मेसिन नआउँदा संकट भएको उनले बताए।"
ढल्यो काव्यिक धरहरा,"राष्ट्रकवि माधव घिमिरे नेपाली साहित्यका सर्वोच्च धरोहर हुन्। एक सय वर्षको अवधि पूरा गर्नासाथ उनी मानवीय रूपबाट माथि उठेर ऋषि रूपमा परिणत भइसकेका थिए। युगीन भोगाइलाई हेर्दा चन्द्रशमशेरकालीन राणाशासनको जर्जर अवस्थाबाट जीवनयात्रा सुरु गरेर प्रजातन्त्र, पञ्चायत, पुनः प्रजातन्त्र, जनयुद्ध, राजतन्त्र, लोकतन्त्र र गणतन्त्रसम्मका राजनीतिक परिवर्तनहरूलाई प्रत्यक्षरूपमा देख्ने, भोग्ने र कवि आँखाले नियाल्ने सौभाग्य राष्ट्रकविलाई प्राप्त हुनु नै उनको सार्थक जीवनको उदाहरण हो। उनको भौतिक अवसानसँग नेपाली कविताको एउटा सर्वोच्च धरहरा ढलेको छ तर यो मृत्युलाई सार्थक र सफल मृत्युका रूपमा लिनुपर्छ। जन्मसँगै प्राप्त युगीन दायित्वलाई सफलतापूर्वक सम्पन्न गर्नु उनको जीवनको सार्थकताको एउटा उदाहरण हो भने साहित्यकारहरूको मात्र नभएर देशका सर्वोच्च शासक वर्गदेखि सर्वसाधारणसम्मका सम्पूर्ण नेपाली जनताको अपार माया, श्रद्धा र सम्मान प्राप्त गरेर बिदा हुनु अर्को उदाहरण हो। त्यसैले राष्ट्रकवि घिमिरे जीवित अवस्थामा पनि श्रद्धेय थिए र निधनपछि पनि युगौंयुगसम्म श्रद्धेय नै रहने छन्। आज राष्ट्रकविको भौतिक अवसान भएको छ तर उनको नेपाली भाषा साहित्यप्रतिको योगदान भने जहिल्यै अमर रहनेमा दुई मत छैन। यसका साक्ष्य उनका दर्जनौँ अमर कृतिहरू हुन्। नेपाली लोकजीवनभित्र खुसुक्क छिरेर तिनको यथार्थ विम्बलाई टपक्क टिप्न सक्ने नेपाली कवि तथा गीतकारको खोजी गर्ने हो भने घिमिरे अग्रपङ्क्तिमा देखा पर्दछन्। उनका सयौं गीतहरूमा राष्ट्र, राष्ट्रियता, राष्ट्रिय प्रकृति, संस्कृति र जीवनपद्धतिको सिङ्गो झलक देख्न पाइन्छ भने सयौं फुटकर कविताहरूमा नेपाली लोकजीवनको प्रतिविम्बन र विश्व मानवताको उद्घोष पाइन्छ। आजसम्म गाइएका नेपाली राष्ट्रिय गीतहरूको खोजी गर्ने हो भने राष्ट्रकविका सिर्जनाहरू नै अग्रपङ्क्तिमा देखा पर्दछन्, प्रणयमूलक आधुनिक गीत तथा मानवीय संवेगजन्य युगीन गीतहरूको खोजी गर्ने हो भने पनि घिमिरे नै अगाडि देखा पर्दछन्। यसरी नै आजसम्म पढिएका फुटकर कविताहरूको मूल्याङ्कन गर्ने हो भने पनि घिमिरेका कविताहरू नै अधिकांश पाठकहरूका सम्झनामा छन्। यो हुनुको कारण घिमिरेका गीत र कवितामा रहेको भाषिक सरलता, भावगत गम्भीरता, युगीन यथार्थ र जनभावनाको प्रतिनिधित्व हो। घिमिरेका कवितामा आएका युगीन महत्व राख्ने जीवन्त सूक्तिहरू नै उनको सर्वोच्च कवित्वका नमुना हुन्। नेपाली हामी रहौंला कहाँ नेपालै नरहे, आएर कैल्यै ऋतु सिद्धिँदैन, लाएर माया मुटु रित्तिँदैन, ढुङ्गाको काप फोरेर पनि उम्रन्छ पिपल, सिर्जना शक्ति संसारमा कैल्यै हुँदैन विफल, धर्तीमा असहायलाई उभिने सानो कहाँ ठाउँ छ, आफैंमा परिपूर्णलाई दुनियाँ संसार क्यै हैन रे, पारिन्छ सत्ता जब खण्ड खण्ड, रहन्छ के राष्ट्र त्यहाँ अखण्ड जस्ता हजारौं सूक्तिहरूका कारण कवि घिमिरे नेपालीहरूका माझमा जहिल्यै जीवित रहिरहने छन्। शास्त्रीय छन्दका कुशल कालिगढ घिमिरेले संस्कृतका छन्दहरूलाई नेपाली भाषा सुहाउँदो तरिकाले प्रस्तुत गरे। परम्परित जटिलताबाट छन्दलाई मुक्त गरेर सर्वसाधारण पाठकले पनि सजिलै बुझ्न सक्ने र एकपटक सुन्नासाथ कण्ठ गर्न सक्ने अवस्था सिर्जना गर्ने कुरामा कवि घिमिरेको अतुलनीय योगदान रहेको छ। सरल नेपाली भाषामा सूक्तिपूर्ण छन्द कविता सिर्जनाका लागि घिमिरेमा वरदान नै प्राप्त भएको देखिन्छ, जसले गर्दा सामान्य पाठकहरूले पनि कविताको रसस्वादन गर्नबाट वञ्चित हुनु परेन। कविको नामै थाहा नपाएकाहरूले पनि उनका अनेकौं कविताका पङ्क्तिहरू सन्दर्भअनुकूल प्रस्तुत गरिरहेको पाइन्छ। यही नै उनको युगीन सिर्जनात्मकताको शक्ति हो। राष्ट्रकवि जस्तो युगजयी प्रतिभालाई गुमाउनुपर्दा नेपाली माटो साँच्चै शोकाकुल छ तापनि सृष्टिचक्रको नियमलाई बुझ्ने र सार्थक जीवनतथा सार्थक मृत्युको परिभाषाभित्र समेटिएर हेर्ने हो भने राष्ट्रकविज्यूको जीवन र निधन दुवैप्रति युगले गर्व गर्न लायक ठाउँ छ। घिमिरेका भन्डै एकदर्जन खण्डकाव्य र गीति नाटक पनि एउटा युगका प्रतिनिधिमूलक स्वर हुन्। गौरी मा समेटिएको मानवीय संवेदनाको चूडान्त प्रयोग, राजेश्वरी मा प्रकट भएको विश्व मानवताको गर्विलो उद्घोष, राष्ट्रनिर्माता मा व्यक्त भएको गौरवशाली इतिहासको महिमा गान, धर्तीमाता मा प्रकट भएको देशभक्तिको हार्दिक उपस्थिति, पापिनी आमा मा प्रयोग भएको सामाजिक क्रान्तिचेत आदिलाई हेर्ने हो भने कवि घिमिरेको अमर कवित्व र कालजयी सिर्जनात्मकताका गतिला प्रमाणहरू फेला पर्दछन्। यसका साथै मालती मङ्गले गीतिनाटकमा पाइने वर्गीय यथार्थ र मानवीय मूल्यको उद्घाटन र अश्वत्थामा गीति नाटकमा पाइने पौराणिक मिथकप्रतिको युगानुकूल कविदृष्टि, विश्व शान्ति र मानवताको सर्वोच्च स्वर आदिलाई हेर्दा कवि घिमिरेमा राष्ट्रिय तथा अन्तर्राष्ट्रिय परिवेशको बोधका साथै पूर्वीय आदर्शको गहिरो ज्ञान देखापर्दछ। चारु चर्चा कृतिमा अभिव्यक्त साहित्य, समाज, जीवन र विश्वचेतनासँग सम्बन्धित चिन्तनपरक दृष्टिकोणहरूबाट उनको कवित्व चेत मात्र होइन, दार्शनिक चेतना र चिन्तनको उचाइको पनि ज्ञान लिन सकिन्छ। यौटै सानो सरल कृतिमा पूर्ण संसार देऊ भन्ने कवि घिमिरेको कवित्वले व्यापकतालाई भन्दा सूत्रात्मक र सङ्क्षिप्त तर पूर्ण सिर्जनालाई महत्व दिएको देखिन्छ। त्यसैले उनका कविताहरू पनि भावगम्भीर छन् र खण्डकाव्यहरू पनि एउटा कृतिमा संसार अटाउने क्षमता राख्ने खालका नै छन्। यही चिन्तनका कारण उनको काव्ययात्रा फुटकर कविता, गीत र खण्डकाव्यसम्म मात्र पूर्ण सफलताका साथ देखापर्यो। विसं २००० सालमा नै गोविन्द महाकाव्यको थालनी गरे पनि त्यसले एक सयवर्षे जीवनकालमा पनि पूर्णता पाउन सकेन। पछिल्लो दशकमा ऋतम्भरा महाकाव्यको लेखनले अन्तिम अवस्थासम्मको यात्रा गरे पनि पूर्णता र प्रकाशनको दिन भने कवि स्वयंले देख्न पाएनन्। यस पङ्क्तिकारसँगको छ महिना अगाडिको भेटमा ऋतम्भरा महाकाव्यको अन्तिम सर्ग लेख्न र केही परिमार्जन गर्न मात्र बाँकी रहेको जानकारी कविबाट प्राप्त भए पनि त्यसलाई पुस्तकाकार रूपमा प्रकाशन गर्ने कविको धोको भने अधुरै रह्यो। तर, नेपाल प्रज्ञाप्रतिष्ठानका कुलपतिसम्म भएर गौरवशाली भूमिका निर्वाह गरिसकेका राष्ट्रकवि घिमिरेको ऋतम्भरा महाकाव्य मात्र होइन, उनका पाण्डुलिपिका रूपमा रहेका सम्पूर्ण कृतिहरूको प्रकाशनको अभिभारा अब नेपाल प्रज्ञाप्रतिष्ठानले लिनुपर्ने देखिन्छ। राष्ट्रकवि माधवप्रसाद घिमिरेको निधन ऋतम्भरा महाकाव्य छाडेर गयो राष्ट्रकवि घिमिरेको चोला ऋतम्भरा परिष्कार गर्दागर्दै बिदा भए राष्ट्रकवि घिमिरे राष्ट्रकवि घिमिरे र नेपाली कविता ढल्यो साहित्यको एक युग एकजना राष्ट्रिय प्रतिभाको जन्मका लागि देशले कयौँ वर्षसम्म पर्खनुपर्छ। पाएको प्रतिभालाई जीवित अवस्थामा सम्मान दिन सकेन भने र निधनपछि पनि छाडेर गएका प्राज्ञिक सम्पत्तिहरूको संरक्षण गर्न सकेन भने त्योभन्दा ठूलो दुर्भाग्य अरू केही हुन सक्दैन। अन्य स्रष्टाहरूका तुलनामा राष्ट्रकवि घिमिरे निकै भाग्यमानी स्रष्टा हुन्। जीवनकालमा नै उनले सरकारी तहबाट, स्थानीय तहबाट र सर्वसाधारण जनताबाट जति पुरस्कार, पदक, सम्मान र अभिनन्दनहरू प्राप्त गरे त्यति सम्मान गर्ने स्रष्टाहरू नेपाली साहित्यको इतिहासमा नै पाइँदैनन्। यो पनि मानव जीवनको सार्थकताका लागि एउटा गतिलो प्रमाण हो। त्यसैले आज राष्ट्रकवि जस्तो युगजयी प्रतिभालाई गुमाउनुपर्दा नेपाली माटो साँच्चै शोकाकुल छ तापनि सृष्टिचक्रको नियमलाई बुझ्ने र सार्थक जीवन तथा सार्थक मृत्युको परिभाषाभित्र समेटिएर हेर्ने हो भने राष्ट्रकविज्यूको जीवन र निधन दुवैप्रति युगले गर्व गर्न लायक ठाउँ छ। अन्त्यमा, नेपाली कविताको एउटा सर्वोच्च धरहरा ढलेको दिन उहाँका कृतिहरूमा व्यक्त विचार र भावको अनुसरण गर्न, राष्ट्र, राष्ट्रियता, राष्ट्रिय अखण्डता, आत्मगौरव, स्वाभिमान र विश्व मानवताका लागि समर्पित हुन र आजीवन नेपाली माटो, नेपाली मुटु र नेपाली मनहरूमा वास गर्न सक्ने सत्प्रेरणा प्राप्त होस् भन्ने कामनाका साथ उनकै कवितांशबाट राष्ट्रकविप्रति भावपूर्ण श्रद्धाञ्जली व्यक्त गर्दछु क्यै कामनौलो नगरी नजाऊँ अकालमै हे म मरी नजाऊँ आयुष्य देऊ र भविष्य देऊ मभित्र जीवन्त मनुष्य देऊ"
"चट्याङ लागेर बालकको मृत्यु, पाँच जना घाइते",जाजरकोट : जाजरकोटमा चट्याङ लागेर एक बालकको मृत्यु भएको छ । जिल्लाको छेडागाड नगरपालिका१३ चैतेटाकुराका वीरबहादुर नेपालीका तीन वर्षीय छोरा सुमन विकको मंगलबार राति परेको चट्याङ लागेर मृत्यु भएको हो। चट्याङले घरमुली वीरबहादुर सहित परिवारका पाँच जना घाईते भएको स्थानिय शिक्षक विर्खबहादुर वलीले बताए। चट्याङले वीरबहादुरका खसी र बाख्रा पनि मरेका छन् ।
पाटन दरबारमा बाँदरको वितन्डा,"ललितपुर। १६ औं शताब्दीमा बनेका मठमन्दिरहरूको छाना भत्काउन थालेपछि पाटन दरबार क्षेत्रमा बाँदर व्यवस्थापन जटिल बनेको छ। लकडाउनको बेला मानवीय गतिविधि कम भइरहेका बेला बाँदर आतंक बढेको हो। मानिसको चहलपहल कम भइरहँदा बाँदरले हरेक दिन दुःख दिन थालेको दरबार हेरचाह, सम्पदा संरक्षण तथा पाटन संग्रहालय प्रमुख सन्दीप खनालले बताए। बाँदर व्यवस्थापन गर्न सरोकारवाला विभाग, मन्त्रालय, महानगरपालिका र चिडियाखानामा समेत खबर पुगेको छ। तर, कुनै पनि निकायबाट समाधानको विकल्प आएको छैन। बाँदरलाई एक ठाउँबाट अर्को ठाउँमा व्यवस्थापन गर्न मन्त्रिपरिषद्ले निर्णय गर्नुपर्ने प्रावधान रहेकाले सम्पदा जोगाउन सकस भएको खनाल बताउँछन्। लकडाउनमा बाँदरले भत्काएका सम्पदा तीन पटक मर्मत गरिएको छ। खनालले भने, सम्बन्धित निकायले तत्काल केही गरिदिए हुन्थ्यो, बाँदरले दुःख दिँदा संग्रहालयको खर्च बढेको छ। लकडाउनको समयमा बाँदरले तलेजु मन्दिर, मूलचोकका मन्दिरका धुरी भत्काउनुका साथै आसपासका दर्जनौं सवारीसाधनमा क्षति पुर्याएका छन्। तलेजु र मूलचोकका मन्दिर राजा श्रीनिवास मल्लका पालामा बनेका हुन्। बाँदरले उप्काएको झिँगटीले लागेर एक जना स्थानीय घाइते भएपछि उनलाई उपचारसमेत गराइएको खनालले सुनाए। उनका अनुसार डेढ वर्ष अघिसम्म पाटन दरबार क्षेत्रमा करिब २० वटा मात्रै बाँदर थिए। अहिले एक सयभन्दा बढी छन्। कोरोनाको कारण सार्वजनिकस्थल सुनसान बन्न थालेपछि बाँदरको उपद्रो बढेको खनालको ठहर छ। बाँदरको संख्या बढिरहँदा पाटन दरबार घुम्न आउने पर्यटक र स्थानीयमा सुुरक्षाको जोखिम बढेको छ। बाँदरले वर्षौं पुराना सम्पदामा क्षति पुर्याउँदा कोरोना संक्रमणका बेला मर्मत गर्ने कामदार जुटाउन समस्या भएको छ। वर्षाले पनि मर्र्मतसम्भार गर्न समस्या भएको खनालले बताए। सम्पदा र अन्य क्षतिबाट जोगाउन बाँदरलाई सुरक्षित स्थानमा स्थानान्तरण गर्न ललितपुर महानगरले वन मन्त्रालयलाई पटकपटक आग्रह गरेको छ। तर, कुनै जवाफ नआएको बताउँदै महानगरका एक अधिकारीले भने, तत्काल समाधान खोजिएन भने बाँदरले पटकपटक दुःख दिइरहन्छ, ठूलै दुर्घटना निम्त्याउने निश्चित छ।"
पितृसत्ताभित्रका निरीह बाबु,"एकाबिहानै नाम्लो भिरेर निस्केको ऊ झम्के साँझमा लखतरान हुँदै छिँडीको अँध्यारो कोठामा फर्कन्छ। उसका पदचाप सुनेर केटाकेटी झुम्मिन्छन्। थोत्रा गम्छाको पोको फुकाएर उसले तिनका हातमा केही थमाइदिन्छ अनि मायाले कपाल मुसार्दै गालामा म्वाइँ खान्छ। खानेकुरा पाएर केटाकेटी रमाउँदै खान थाल्छन्। ऊ भने नजिकैको बिछ्यौनामा थचक्क बसेर घटघटी पानी पिउन थाल्छ। किनभने दिउँसो उसले पेटभरि खाएको थिएन। त्यो खानेकुरा केटाकेटीका लागि भनेर पोको पारेर राखेको थियो। खोकिलामा जतनले राखेका केही नोट झिकेर पत्नीका हातमा थमाइदिएर उसले एउटा सन्तोषको सास लिन्छ यही सोचेर कि आजको मेरो दायित्व पूरा भयो। बाटोमा प्रायः भेटिने त्यो भरिया दाइ भारी बोक्दै पसिनाले नुहाइरहेको हुन्छ। उसका शरीरबाट निस्केका पसिना र मयलको गन्धमा मैले कहिल्यै पनि पितृसत्ताको गन्ध अनुभूत गर्न सकेकी छैन। एकजना परिचित व्यक्ति मैले जानेदेखि नै झिसमिसे बिहानीसँगै घरबाट निस्कन्छन् अनि लगभग आधा रातमा फर्कन्छन्। उनलाई काठमाडौंको हुस्सु र तुसारोमयी बिहानीको जाडोको चिन्ता हुँदैन। हिउँदबर्खा, घामपानी केहीको पर्वाह नगरी उनी आफ्नो दैनिकीमा लाग्छन्। उनको त्यही श्रम र लगनले परिवार सम्पन्न बनेको छ। कसैले उनलाई अब पनि कति दुःख गर्नुहुन्छ ? यसो आराम पनि गर्ने गर्नुस् न भन्दा उनी भन्ने गर्छन्, सन्तानको भविष्यका लागि केही त गर्नैपर्यो नि। उनीहरूको पढाइ पूरा होस् अनि। परिवारमा निर्णयको सम्पूर्ण अधिकार पत्नीमा निहित छ। छोराछोरी आमाकै निर्णयलाई सर्वोपरि ठान्छन्। टोलछिमेक, समुदायसमाज सबैतिर उनी नै सहभागी हुन्छिन्। परिवार उनकै निर्देशअनुसार चलेको छ। छोराछोरी त्यही बाटोमा लागेका छन् जस्तो उनी चाहन्छिन्। परिवारभित्र तथा समाजमा ती पुरुषको उपस्थितिमा मैले पितृसत्तात्मक अस्तित्व पाउन सक्दिनँ। त्यसैले मलाई आपूले पढेको मेरी मुरेको पुस्तक द ल अफ द फादर अर्थात् बाबुको कानुनमा उल्लिखित विचार पुराना लाग्न थाल्छन्। नारीवादी सैद्धान्तिक अध्ययनका क्रममा परम्परागत रूपमा पितृसत्ताले बाबुलाई महिला तथा बालबालिकामाथिको सबैजसो अधिकार प्रदान गरेर नाता सम्बन्धभित्र निर्माता र मालिकका रूपमा अधिकार प्रदान गरिएको हुन्छआदिम तथा वर्ततमानको सभ्य युग पुरुषहरूकै युग हो भन्ने केट मिलेटका विचार, पितृसत्ता नै नारी उत्पीडनको मूल कारण हो भन्ने सुलामिथ फायरस्टोन, एन्ड्रिया दोर्किन, मेरी डेली आदिका विचार पढेकी म हिजोआज आफ्नो परिवेशमा पितृसत्ताभित्रका बाबुहरूको उपस्थितिलाई नियालिरहेकी छु। तर विडम्बना ! मेरो खोजीले सर्वशक्तिमान, दमनकारी र उत्पीडक बाबुको सट्टा कमजोर तथा निरीह बाबुको उपस्थिति पाइरहेको छ। यहाँ पितृसत्ताभित्रका बाबुहरू कतिसम्म निरीह छन् भने दुःख परेका बेला पीडा बगाउँदै रुन पनि सक्दैनन् ! आफैंले स्थापित गरेका मूल्यहरूले उसलाई पुरुष भएर पनि रुन हुन्छ ? भन्दै खबरदारी गरेको हुन्छ। आफ्ना समस्या कसैसँग बाँड्न सक्दैनन्। लोग्नेमान्छे भएर पनि कस्तो कमजोर ? भन्ने आलोचनादेखि डराउँछन्। त्यसैले उनीहरू भित्रभित्रै कुण्ठित भएर बरु मदिराको सहारा लिन पुग्छन्। पितृसत्तात्मक मूल्यहरूले उसलाई पारिवारिक भूमिकाबाट सधैं पृथक् राख्दै आएको हुँदा ऊ आफ्नै घरमा पनि पाहुनाजस्तो भएको हुन्छ। दैनिक जीवनयापनका हरेक कुरामा ऊ पत्नी वा अन्य महिला सदस्यमा निर्भर हुन्छ। केवल अर्थोपार्जनका यन्त्रका रूपमा रहेको पुरुष पारिवारिक भूमिकामा अक्षम हुनाले नै निरीह बनेको हुन्छ। विवाहित पुरुष एकातिर आमाबाबु अर्कातिर जहानबच्चा ! दुई पक्षबीच समन्वय गर्न नसकी सदा तनावग्रस्त देखिन्छ। पत्नीको असामयिक मृत्युमा त उसको अवस्था झनै दयनीय देखिन्छ। पितृसत्ताका मानकहरूभित्र उसले कहिल्यै घरायसी काममा सरिक हुनुपरेन। अविवाहित अवस्थामा आमा वा दिदीबहिनीले ओछ्यानमै चिया पुर्याइदिए र बिहेपश्चात् पत्नीले। एकल भएपछि कसले गर्ने ? अझ ससाना बालबच्चा रहेछन् भने कसरी हुर्काउने ? यतातिर उसलाई सोच्नै परेको थिएन। त्यसैले उसले दोस्रो बिहे गर्न ढिलो गर्दैन अनि त महिलावृत्तबाट आलोचनाको सिकार भइरहन्छ। पहिलेका सन्तान अनि पछिल्लो पत्नीका सन्तानबीचको तादात्म्य उसका लागि झनै कठिन बन्न जान्छ। पितृसत्तात्मक मूल्यबाट पीडित ऊ पुनः सौताने मूल्यको थप मारमा पर्न जान्छ। मातृत्व र प्रजनन क्षमता नदिएर प्रकृतिले नै ठगेको पुरुष धैर्य, सहनशीलता, संयम आदि गुणबाट पनि वञ्चित छ। ऊ सहन सक्दैन। आवेग थाम्न पनि सक्दैन र त बेलाबेलामा मानवीय तथा सामाजिक नियमबन्धन उल्लंघनसमेत गर्न पुग्छ। यस्तो अवस्थामा उसको पितृसत्ताले उसलाई निर्दोष सावित गर्न भने सक्दैन। आमाका नामबाट नागरिकता तथा सन्तानको पहिचानको मुद्दा उठेको बेला पितृसत्ताभित्रको बाबु किन विचलित नहोस् ! छोराको नामबाट वंश चल्ने र बाबुका नामबाट नागरिकता दिने प्रावधान मात्र नरहने हो भने परिवारमा उसको हैसियत के होला ? सन्तानको पहिचानको एकाधिकार आमामा मात्र सीमित भइदिने हो भने पितृसत्ताभित्रको निरीह बाबुले बाबु को पहिचान पाउला र ? त्यसैले त अहिले सम्भावित पहिचानविहीनताको आशंकाले त्रसित भइरहेको छ पितृसत्ताभित्रको बाबु। आपूले मरिमेटेर कमाएको सम्पत्ति पनि ऊ स्वयंका नाममा राख्न सक्दैन। दाजुभाइमा बाँड्नुपर्ला भनेर लुकाउन सबै श्रीमतीका नाममा गरिदिन्छ। कानुनी रूपमा सम्पत्तिविहीन भएपछि श्रीमतीले बेइमानी गर्ली या आपूमाथि प्रभुत्व कायम गर्ली भन्दै हरपल त्रसित भइरहेको हुन्छ पितृसत्ताभित्रको पुरुष। सम्पत्तिका हकमा सामान्य पुरुषको त के कुरा, समाज रूपान्तरण तथा देशको विकास गर्न भनी राजनीतिमा लागेर सांसद वा मन्त्री भएको पुरुष त सारा सम्पत्ति श्रीमतीको दाइजोमा लेखाएर आपू सुकुम्बासी बनेको देखिन्छ ! घरपरिवार कसरी चलाउने, सन्तानलाई कस्तो शिक्षा र संस्कार दिने, छरछिमेकमा कस्तो सम्बन्ध बनाउने, सामाजिक प्रतिष्ठा कसरी कायम राख्ने आदिबारे पितृसत्ताभित्रको पुरुषलाई कुनै सरोकार हुँदैन। त्यो सबै उसकी पत्नीमा निर्भर हुन्छ। उसको दायित्व त केवल आर्थिक उपार्जन नै हुन्छ। एउटा परिवार पनि पाल्न नसक्ने नामर्द को उपमा पाइएला कि भन्ने डरले ऊ सधैं लखेटिइरहेको हुन्छ। यही लखेटाइका कारण होला, मैले कतिपय यस्ता पुरुष देखेकी छु जो जीवनभर अति दुःख गर्छन्, मीठो खाँदैनन्, राम्रो लगाउँदैनन् र सम्पत्ति जोडन थाल्छन्। जब थातबासको व्यवस्था गर्छन्, उनीहरूको जीवनलीला पनि समाप्त हुन्छ किनभने उनीहरू समाजले आपूलाई नामर्द भन्ला, परिवारले नालायक सम्झला भनेर आफ्ना निजी समस्यामा ध्यान दिँदैनन्। स्वास्थ्यको ख्याल गर्दैनन्। अझ रोगसमेत लुकाएर अहोरात्र काममा खटिन्छन् तैपनि परिवार तथा समाजमा जताततै मातृमहिमागान हुन्छ र पितृमहिमा ओझेलमा पर्छ। सन्तानको माया र सहानुभूति पनि सबै आमातिर पोखिएको हुन्छ। बाबु प्रायः छायाँमै पर्ने गर्छ। बाबुको महिमा लेखिएका काव्यकृति खोज्ने हो भने औंलामा गन्न सकिने मात्र देखिएलान्। खाडी मुलुकमा पसिना बगाउँदै रेमिट्यान्सले आफ्नो परिवारको खुसी किनिरहेको पुरुषको तातो निश्वासमा कतै पनि पितृसत्ताको गन्ध पाउन सकिँदैन। पितृसत्ता आफैंमा निन्दनीय छ किनभने यो सामन्तवादी युगको उपज हो। वर्तमानको पुँजीवादी युगमा न सामन्तवादको जगमा उभिएको पितृसत्ता टिकिरहन सक्छ न त मातृसत्ता नै स्थापित हुन सक्छ ! अहिलेको प्रतिस्पर्धात्मक अर्थव्यवस्थाअन्तर्गत जीवनयापनका लागि पुरुषले मात्र श्रम बेचेर पुग्दैन, महिला पनि श्रमबजारमा सरिक हुनुपर्ने अवस्था रहेको छ। आजको शिक्षित र चेतनशील समाजमा महिलाले सैन्य क्षेत्रदेखि सम्पूर्ण क्षेत्रमा आफ्नो उपस्थिति जनाउनाका साथै उसको आर्थिक स्वामित्व पनि स्थापित भएको अवस्थामा ऊ पिता, पति, पुत्रजस्ता कुनै पनि नाताका पुरुषको अधीनस्थ हुन आवश्यक पर्दैन। अतः पितृसत्ताको अस्तित्व स्वतः समाप्त हुँदै गरेको देखिन्छ। समग्रमा भन्ने हो भने पितृसत्ता विघटनउन्मुख रहेको देखिन्छ। त्यसैले त पितृसत्तात्मक दमनउत्पीडन केवल शिक्षा र चेतनाविहीन तथा आर्थिक रूपले अक्षम महिलाले मात्र खेपिरहेको देखिन्छ। अहिले भनिने पितृसत्ताभित्र महिला जति पीडित देखिन्छन्, पुरुष पनि त्योभन्दा कम पीडित छैनन्, फरक यत्ति हो, महिलाले आफ्ना पीडा देखाउन सक्छन् र पुरुषले लुकाउन खोज्छन्। पुरुषलाई केवल पितृसत्ताका नायक र दासताको प्रतीक ठान्नेहरूले एकपल्ट आपूलाई सोही पुरुषको स्थानमा उभ्याएर हेर्नुका साथै परिवारभित्र आपूले निर्वाह गरेको भूमिका पनि केलाउन आवश्यक छ। पितृसत्तालाई आफ्ना कमजोरी लुकाउने नाराका रूपमा उपयोग गरिनु पनि न्यायसंगत देखिँदैन। आफ्नै सत्ताभित्रका मूल्यहरूले थिचिएर निरीह अवस्थामा रहेको पुरुषले यदाकदा पाउने प्रेम र सम्मानलाई दासता ठान्नेहरू स्वयं दास मनोवृत्तिले प्रेरित देखन्छन्। हाम्रो समाज घरभित्र बिहे गरेपछि पाल्न पनि सक्नुपर्छ भन्दै पतिको आर्जनमा निर्भर हुने बाहिर भने पितृसत्ताका नाममा पुरुषको अस्तित्व नै स्वीकार गर्न नचाहने द्वैध मान्यतामा अल्झिरहेको त छैन ? त्यसैले समाजमा क्रान्तिकारी भाषणको होडबाजीभन्दा परिवर्तित सामाजिक परिवेश र संरचनालाई आत्मसात गर्दै त्यसलाई परिवारभित्र कसरी संस्थागत गर्दै जाने भन्नेमा बहस गर्नु जरुरी देखिन्छ। मानवीय कमजोरी सबैमा हुन्छन् पुरुष होस् वा महिला। अतः व्यक्तिविशेषका कमजोरीका आधारमा समग्र पुरुष वा महिलालाई दोषी मान्नु उपयुक्त हुँदैन किनकि, परिवार होस् वा समाज महिलापुरुष दुवैको समान सहभागिताबाट मात्र पूर्ण हुन सक्छ। त्यसैले अबको समानताको खोजी कुनै सत्ताका नामले भन्दा सत्ताविहीन समाजको परिकल्पनाका आधारमा गरिनुपर्ने देखिन्छ। पितृसत्तालाई गाली गरेर आत्मरति लिनेहरूले एकपटक सोच्नैपर्ने हुन्छ कि पितृसत्ताभित्रको बाबु कति निरीह छ ? किनकि, मैले त खाडी मुलुकमा पसिना बगाउँदै रेमिट्यान्सले आफ्नो परिवारको खुसी किनिरहेको पुरुषको तातो निश्वासमा कतै पनि पितृसत्ताको गन्ध पाउन सकेकी छैन। बरु कफिनमा फर्केर आएको उसको निर्जीव शरीर अनि शून्य सपनाभित्र असंख्य निरीहता सल्बलाइरहेको देखिरहेकी छु। त्यसैले आजका दिनमा म नमन गर्दछु परिवारप्रति उत्तरदायी समस्त बाबुहरूलाई !"
सिर्जनात्मक काममा कलाकार,"काठमाडौं : लकडाउन खुकुलो हुँदै गएपछि कलाकार उत्साहित थिए । तर साउन अन्तिम साताबाट लकडाउन पुनः लम्बिएपछि कलाकारहरू किंकर्तव्यविमूढ भएका छन् । हलमा फिल्म चल्ने अवस्था छैन । न त सुटिङ गर्ने अवस्था नै छ । कला क्षेत्रमा काम नभएपछि द्वन्द्व निर्देशक किरण दाहाल फुटपाथमा तरकारी बेच्न थालेको समाचार आयो । जीवन जिउन पेसा परिवर्तनसमेत गर्नुपर्ने जटिल परिस्थितिमा जो कोही पुगेका छन् । नायिका केकी अधिकारी भने आफ्नै रुचिको काममा व्यस्त छिन् । टोलाउँदै बसेर काम छैन । कलाकार मात्रै होइन, सबैले आआफ्नो क्षेत्रमा वैकल्पिक रूपमा के कस्तो काम गर्न सकिन्छ, थालिहाल्नुपर्छ, केकी भन्छिन्, आफ्नो क्षमताले के काम गर्न सकिन्छ, त्यो गर्नुपर्छ । केकीले लकडाउनकै अवधिमा देवी घर्तीको स्वर, प्रकाश सपूतको निर्देशनमा बनेको बदला बरिलै गीतको भिडियोमा अभिनय गरिन् । यो गीत अहिले ट्रेन्डिङमा छ । उनले एपीवान टेलिभिजनमा आईएमई गाईजात्रा २०७७ कार्यक्रम चलाइन् । कमेडी च्याम्पियन सिजन२को अडिसन यही भदौ १५ बाट सुरु हुँदैछ । एक निर्माताका रूपमा उनी हाल कमेडी च्याम्पियन सिजन२लाई थप कसरी राम्रो बनाउन सकिन्छ भन्ने गृहकार्यमा छिन् । भन्छिन्, लकडाउनको अवधिमा पनि म खाली बसेकी छैन । सिर्जनात्मक काम गरिरहेकी छु । काम नगरे खाली दिमाग सैतानको घर हुन्छ । निर्देशनमा समेत हात हालेका गायक प्रकाश सपूत लकडाउनको लामो समय गाउँमै बसे । वर्षौंपछि मकै गोडे, धान रोपे । कुनै भिडियोमा काम लाग्ला कि भनेर आफू काम गरेकै भिडियो फुटेज पनि बनाए । आफ्नो कन्सेप्टको बदला बरिलै गीत हिट भएपछि उनी सन्तुष्ट छन् । धेरैलाई यो दुईचार दिनमै सकिएको काम होला भन्ने लागे पनि यसमा वर्ष दिनको गृहकार्य परेको उनले जनाए । बदला बरिलै गीतको भिडियो सम्पादन गर्दा बजार केही खुकुलो थियो । अहिले फेरि पुरानै अवस्थामा लकडाउन पुगेको छ । गीतसमेत रेकर्ड गर्ने अवस्था रहेन, सपूत भन्छन्, त्यसैले हाल फुर्सदको समयमा नयाँ भिडियो कन्सेप्ट तथा शब्द रचनामा रुमल्लिएको छु । नायिका अब गायिका सुटिङको दौडधुप कम भएपछि नायिका नीता ढुंगाना गायिका भएकी छन् । उनले श्री गणेश भजन केही दिनअगाडि आफ्नो स्वरमा रेकर्ड गराएकोमा सेट लगाएर यो गीतको भिडियोको सुटिङ सकाएकी छन् । सुटिङको दृश्य रातिको थियो तर सामाजिक दूरी कायम गर्दै प्रशासनबाट दिउँसो मात्रै खिच्ने अनुमति दिइयो । भन्छिन्, धन्न, लकडाउनमा पनि तीन दिनपहिले सुटिङ सकियो । सम्पादनको काम भइरहेको छ । सुटिङमा रोक लगाउने सरकारको काम नाजायज नभएको र स्वास्थ्य नै पहिलो प्राथमिकता रहेको उनले बताइन् । नायिका ढुंगाना लकडाउनमा कमाइ नभएपछि खर्च घटाउन सबैसँग आग्रह गर्छिन् । भन्छिन्, घाँटी हेरी हाड निलौं । सामान्य जीवन बिताऔं, तडकभडक नगरौं । उनले केही समयपहिले लकडाउनकै विषयमा छोटो डकुमेन्ट्री बनाएकी थिइन् । छोटो डकुमेन्ट्री घर, कम्पाउन्ड तथा घर छेउमा खिच्न सकिन्छ । पुनः अरू छोटो डकुमेन्ट्री बनाउने कन्सेप्ट आएको उनले सुनाइन् । भन्छिन्, युट्युबरहरूले हाम्रो गतिविधि बेचेर आम्दानी गरिरहेका छन् । हामी पनि युट्युबमा रचनात्मक कोसेली दिन सक्छौं । यसबाट भलै पैसा नकमाइएला तर दर्शकको सम्पर्कमा त रहन्छौं नि । घरभित्रै बसेर सिर्जनात्मक कामबाहेक अरू उपाय नभएको बताउने कलाकार दीपकराज गिरी फिल्म छक्कापञ्जा४को कथा पटकथा लेखनमा व्यस्त छन् । भन्छन्, कोरोनाले धेरैलाई पूर्ण रूपले बेरोजगार बनाएको छ । तर अहिले स्वास्थ्य नै पहिलो प्राथमिकता हो । पेडा खाने कि पिण्ड आआफ्नो रोजाइ । योजना नबनाए, सपना नबनाए काम लथालिंग हुन्छ । त्यसैले दीपकले सपना देख्न छाडेका छैनन् । भन्छन्, संसारभरिका मान्छे पैसा टिप्न दौडिरहेका थिए । मान्छेलाई सधैं हतार थियो । ईश्वरलाई यो मञ्जुर भएन । त्यसैले उनले कोरोना बनाएर जीवनको आत्मसमीक्षा गर्न भनेका छन् । आत्मसमीक्षा गरौं । सिर्जनात्मक बनौं । यसलाई पैसा पर्दैन ।"
"बाजुरामा बाढी पहिरोमा परेर दुई जनाको मत्यु, दुई घाइते",बाजुरा : बाजुरामा मंगलबार राति भिषण वर्षा भएसँगै आएको बाढी र पहिरोमा परी २ जनाको मृत्यु भएको छ भने दुई जना घाइते भएका छन्। बुढीनन्दा नगरपालिका६ को दैया खोलामा आएको बाढीले राति घट्टमा पिठो पिध्न गएकी ७५ वर्षीया धिनु लुहार र खप्तड छेडेदह गाउँपालिका ५ डोगडीको बनकाँडामा घर माथिबाट पहिरो आउँदा ३ वर्षिया बालिका समिका बुढाको मत्यु भएको जिल्ला प्रहरी कार्यालयका प्रहरी निरीक्षक लोकेन्द्र ठगुन्नाले जानकारी दिए। उनकी ६० वर्षिया आमा नन्दा देबी बुढा र ५ वर्षिया छोरी बिनिता बुढा गम्भीर घाइते भएको प्रहरी निरीक्षक ठगुन्नाले बताए। मध्यराति सुतिरहेको समयमा पहिरो आउँदा घर पूर्ण रुपमा क्षति भएको छ। घाइतेको डोगडी स्वास्थ्य चौकीमा उपचार भइरहेको छ। थप उपचारको लागि अछामको बयालपाटा अस्पतालमा लिने तयारी भइरहेको छ। राति आएको बर्षाले सयौँ रोपनी जमिन बगरमा परिणत गरेको छ। त्रिबेणी नगरपालिकास्थित मालागाड खोलामा आएको बाढीले १२ घट्ट एउटा गाडी हिड्ने काठको पुलसहित सयौँ बिगाह जमिन बगरमा परिणत भएको प्रहरी निरीक्षक ठगुन्नाले बताए। घटनास्थलतिर प्रहरी परिचालन गरिएको छ। कहाँ कति क्षति भयो प्रहरी पुगेपछि रिर्पोटका आधारमा एकीन हुने उनले बताए। रातिको समय बुढिनन्दा नगरपालिका ३ नुरीको आसपासका खोला नजिक पहिरो बगेपछि थुनिदै खोला बढ्दै बाढीले आएको हुन सक्ने बुढिनन्दा नगरपालिका ३ का वडाअध्यक्ष राम बहादुरा बोहराले बताए।
कार्यान्वयन हुँदै राहतमुखी पुनर्कर्जा,"काठमाडौं : नेपाल राष्ट्र बैंकले मौद्रिक नीतिमार्फत घोषणा गरेको राहत प्याकेजको कार्यान्वयन अघि बढाएको छ। केन्द्रीय बैंकले साना तथा मझौला उद्यम व्यवसायलाई कोरोना महामारीका कारण सृजित समस्याबाट वित्तीय चपेटामा पर्न नदिन राहत कार्यक्रम घोषणा गरेको थियो। पुनर्कर्जा सुविधामार्फत दिइने यस्तो राहत कार्यक्रमले ऋणीलाई ५ प्रतिशतमात्रै ब्याज तिर्नसक्ने बाटो खोलिदिनेछ। राष्ट्र बैंकले समस्यामा परेका ऋणीको आवश्यकता अनुसार पुनर्कर्जा माग गर्न सबै बैंकलाई आग्रह गरेको छ। पुनर्कर्जा पाउन योग्य मानिएका ऋणीले अब आफूले ऋण लिएको बैंकमा निवेदन दिनु पर्नेछ। त्यही निवेदनको आधारमा बैंकहरूले राष्ट्र बैंकसँग पुनर्कर्जा माग गर्न पाउनेछन्। केन्द्रीय बैंकले आगामी असोज १४ भित्र एकमुष्ट पुनर्कर्जा माग गर्न बैंकलाई सोमबार निर्देशन दिएको छ। तर, कुनै पनि बैंकले आफ्नो प्राथमिक पुँजी (सेयर पुँजी र जगेडा कोष)को एक चौथाइभन्दा धेरै पुनर्कर्जा माग गर्न भने पाउने छैनन्। कर्जा भुक्तानी अवधि कम्तीमा एक वर्ष बाँकी नै भएका ऋणमा मात्र पुनर्कर्जा सुविधा पाइनेछ। धेरै बैंकबाट ऋण लिएका ऋणीले कुनै एउटा बैंकमार्फत मात्रै पुनर्कर्जा माग गर्न पाउनेछन्। बैंकहरूले पनि कुल रकमको ७० प्रतिशत लघु, घरेलु तथा साना उद्यम पुनर्कर्जाअन्तर्गत हुने गरी माग गर्नु पर्नेछ। बैंकहरूले आवेदनका लागि कर्जा छनोट गर्दा प्रत्येक शाखाबाट कम्तीमा ५ जना ऋणीलाई समेट्नुपर्ने हुन्छ। यस्ता प्रावधानले बैंकहरूलाई मिलेमतोमा ठूला लगानीकर्तालाई मात्रै पुनर्कर्जा सुविधा दिनसक्ने जोखिम केही हदसम्म घटाउन सघाउ पुग्ने अपेक्षा राष्ट्र बैंकका अधिकारीको छ। यस्तो पुनर्कर्जामा पर्यटन क्षेत्रलाई बढी प्राथमिकता दिइएको छ। राष्ट्र बैंकले केही दिनअघि सार्वजनिक गरेको कोरोनाका कारण अर्थतन्त्रमा परेको प्रभावसम्बन्धी एक अध्ययनले पनि पर्यटन क्षेत्र सर्वाधिक प्रभावित भएको उल्लेख गरेको थियो। पर्यटन क्षेत्रमा ट्रेकिङ, ट्राभल एजेन्सी, पर्वतारोहण, र्याफ्टिङ, क्याम्पिङ, टुर अपरेटर, हिलिङ सेन्टर, क्यासिनो, मसाज स्पा, होटल, पर्यटक आवास, मोटेल, पार्टी प्यालेस, ग्रामीण पर्यटन, होमस्टे, रिसोर्ट तथा रेष्टुराँ, पर्यावरणीय पर्यटन, वन्यजन्तु आरक्षलाई समेत समेटिएको छ। स्किइङ, ग्लाइडिङ, वाटर र्याफ्टिङ, हट एयर बेलुनिङ, क्यानोइङ, प्यारासेलिङ, घोडचढी, हात्तीचढी, बन्जी जम्पिङ, हिमाल आरोहरण र अवलोकनलगायत साहसिक पर्यटन व्यवसायीले पनि पुनर्कर्जा प्राप्त गर्न सक्ने छन्। गल्फ कोर्स, पोलो, पोनी टेकिङ, पदयात्रा, माउन्टेन फ्लाइट सञ्चालन, केबलकार तथा हवाई एवं पर्यटकीय यातायातका साथै पार्क, रिक्रिएसन व्यवसाय, चलचित्र उत्पादन, वितरण र सिनेमा हलजस्ता मनोरञ्जन क्षेत्रमा पनि पुनर्कर्जा दिने भनिएको छ। रोजगारी गुमेका वा बाध्यात्मक विदामा बसेमा कामदारले लिएको ऋणमा पनि पुनर्कर्जा प्राप्त हुनेछ। तरकारी, फलफूल, पुष्प, माछा मासु, दाना, दूध तथा दुग्धजन्य उत्पादन, कुखुरा उत्पादन तथा विक्री र अण्डाजस्ता सडेर जाने व्यवसायका लागि लिएको ऋणमा पनि पुनर्कर्जा उपलब्ध हुनेछ। पशुपन्छी, मौरी तथा मत्स्यपालन व्यवसाय पनि अत्यधिक प्रभावितको सूचीमा नै समेटिएका छन्। राष्ट्र बैंकले तयारी पोशाक, हस्तकला तथा सीपमूलक व्यवसाय र वैदेशिक रोजगार सेवाप्रदायक एवं शैक्षिक परामर्श सेवाप्रदायकलाई पनि कोरोनाका कारण अतिप्रभावित व्यवसायमा समेटेको छ। प्लास्टिक, फलामस्टिल, टायर, छाला, धातुका उत्पादन, घरायसी उपकरण, निजी शैक्षिक संस्था, यात्रुवाहक सवारीसाधन, ब्युटी पार्लर, सैलुन, कस्मेटिक सर्जरी, कानुनी, लेखा, इन्जिनियरिङलगायत परामर्श सेवा, सबै किसिमका स्वास्थ्य संस्था, वन तथा खनिजजन्य उद्योग, निर्माण, सञ्चार र टिकाउ सामग्री तथा सामाजिक सेवाका व्यवसायलाई पनि मध्यम प्रभावित व्यवसायको रूपमा पुनर्कर्जा सुविधा दिने राष्ट्र बैंकले बताएको छ।"
मोतीराम भट्टको १५४औँ जन्मजयन्ती,"काठमाडौं : राष्ट्रिय विभूति युवाकवि मोतीराम भट्टको १५४औँ जन्मजयन्ती हो । यस वर्ष कोरोना भाइरसको संक्रमणका कारण औपचारिक कार्यक्रम भने आयोजना गरिएको छैन । विसं १९२३ भाद्र कृष्णऔँसी अर्थात् कुशेऔँसीका दिन जन्मेर विसं १९५३ कुशेऔँसीकै दिन उनको निधन भएको थियो । तीस वर्षको उमेरमा परलोक भएका मोतीराम भट्टले नेपाली साहित्यको श्रीवृद्धिका लागि गहन योगदान पुर्याएका थिए। नेपाली साहित्यको शृङ्गार रसलाई योगदान दिएका युवाकवि भट्टले आदिकवि भानुभक्तको जीवनी पहिलोपटक प्रकाशनमा ल्याएका थिए। नेपालमा छापाखाना भित्र्याउनेमा समेत भट्टकै योगदान छ। युवाकवि भट्टले आदिकवि भानुभक्तले रचना गरेका रामायण विसं १९४१ मा छापेर सार्वजनिक गरेका थिए। भानुभक्तलाई चर्चामा ल्याउने काम भट्टले नै गरेका थिए । भट्टका भानुभक्तको जीवन चरित्र, प्रियदर्शिका नाटक, पिकदूत खण्डकाव्यलगायत कृति चर्चित छन् । शृङ्गारिक धाराका गजलकार भट्टले नेपाल र वनारसमा पनि मोती मण्डली बनाएर पद्मनाभ, काशीनाथ, चेतनाथ, तेजविलासलगायतलाई पनि साहित्यमा अघि बढाएको नेपाली साहित्यका उपप्राध्यापक ज्ञाननिष्ठ ज्ञवालीले बताए। नेपाली कविताको माध्यमिककालका केन्द्रीय प्रतिभा भट्टले लेखेका गजल व्यङ्ग्यात्मक शैलीका समेत हुन्थे । जता हेर्यो त्यतै मेरो नजर्मा राम प्यारा छन्, पाकेको फल छाडी जानु परदेश कुन शास्त्रको धर्म हो यी उनका गजलका नमूना हुन् ।"
सम्झनामा साहित्यका युग पुरुष माधव घिमिरे,"नेपाली साहित्यका युगपुरुषमध्ये माधव घिमिरेको नाम अग्रस्थानमा आउँछ। उनी दीर्घसाधनाले मात्र होइन बहुमुखी साधना र सेवा समर्पणका आधारमा पनि नेपाली साहित्यका आदरणीय प्रतिभा हुन्। कवि पुस्ताका हिसाबले म नाप्त (नाति) पुस्ताको कवि हुँ। उनलाई सम्झने र उनीबाट अभिप्रेरित बन्ने आधार अनेकौँ छन्। अनेकौँ आधारमध्ये केही झल्याक झुलुक विषय यो लेखमा समेटेको छु। माधव घिमिरेलाई सानैमा पढेँ र चिनेँ। लेखनाथ र भानुभक्तलाई पढेजसरी नै उनलाई पढेँ। त्यो पढाई पढाइका लागि वा कक्षा चढ्नका लागि पढाइ मात्र थिएन। हाम्रा हुर्काई बढाइ र सोचाइसँग एकाकार हुने सामथ्र्यको चिनाइ थियो। ताराबाजी लैलै कवितामा ताली बजाउँदै पढ्यौँ। भँगेरा र भँगेरी कवितामा आफैँ भँगेरा र भँगेरी जस्तै बनेर पढ्यौँ र चिन्यौँ। आज सम्झन्छु, घिमिरेका राष्ट्रियगीत गाउँदै र नाच्तै विद्यालय उमेरलाई रमाइलो बनाइयो। उनका गीत नभएको भए विद्यालयमा शिक्षा दिवस रमाइलो हुँदैन थियो। विद्यालय उत्सव वास्तवमै उत्सव बन्दैनथ्यो। उनका गीत बजेपछि र हामी नाचेपछि बल्ल उत्सवहरू उत्सव हुन्थे। कार्यक्रमहरू कार्यक्रम बन्थे। राजा रानीका जन्म दिन हुन् वा अरू उत्सव सबै उनैका गीतका रन्कोले भरिएका हुन्थे। जब उनका गीत बज्थे तव केही कार्यक्रम भएको आभास मिल्थ्यो। त्यो बाल्यकालमा थाहा नपाइकनै माधव घिमिरे मानसपटलमा छाएछन् र विशाल व्यक्तित्व बनेर बसेछन्। एक विराट प्रतिभालाई त्यो पनि हतारमा एउटै संस्मरणमा लेखिसकिँदैन। यतिबेला घिमिरेप्रति हार्दिक श्रद्धाञ्जली। नेपाली साहित्य मात्र होइन समग्र कलासंस्कृतिका बौद्धिक सम्पदा घिमिरेलाई हार्दिक विदायी। मावि तहमा प्रवेश गरेसँगै वैशाख कवितामा भाका हालियो। कक्षामा सरले भाका हाल्न लाउँदा स्वर निकाल्न सक्ने छात्र भएका नाताले मलाई त्यो कविता आउँदो हुन समय लागेन। पहाडको कुनाको मान्छे म। पुस्तकालय विहीन विद्यालय। पुस्तक पसल नभएको ठाउँ। सन्दर्भ सामग्रीविहीन शिक्षक। घिमिरेका कृतिका नाम सुन्दैमा सबै पढिहाल्न पाइँदैन थियो। नौ कक्षा पढ्दै गर्दा मावलीघर जाने मौका पर्योत। मेरा मावली भर्खर पाँचथरबाट बसाईँ सरेर मोरङ झरेका थिए। त्यहाँ पाएको दक्षिणाबाट विर्तामोड बजारको कुनै पुस्तक पसलमा केही साहित्यिक किताब र अङग्रेजी भाषा सिक्ने स्पिकिङ कोर्सको किताब किनेको सम्झन्छु। ती किताबमध्ये एउटा गौरी र अर्को राजेश्वरी थिए। ती किताब गाइबाख्रा चराउँदा, घाँस दाउरा गर्दा गाएर हिँड्दा हिँड्दै किताबका पङ्क्ति पङ्क्ति मुखाग्र हुन्थ्यो। छन्दका कविता पढ्दा पढ्दै म छन्द कवि पनि बनिसकेको थिएँ। मलाई छन्दकविता सिर्जनामा अभिप्रेरित गर्ने मूल सामग्री तत्कालीन पाठ्यक्रममा समेटिएको चरीको विलाप कविता (लेखनाथ पौड्यालको तरुण तपसीको अंश) भए पनि बढी सम्प्रेष्य सामग्री गौरी र राजेश्वरी थिए। राजेश्वरीसँगै पापिनीआमा पनि थियो। पछि सिर्जना भएको मेरो हजुरबा काव्यमा गौरीको प्रभाव निकै व्यापक छ। त्यसमा राजेश्वरीको प्रभाव पनि मिसिएको छ। त्यस बेला गाउँमा हुलाक सुविधा थियो। मैले घिमिरेलाई उनका दुई कृति पढेर एउटा पाठक पात्र पनि पठाएको थिएँ। मलाई लागेको थियो उनको खुसीको जवाफ मेरा भारतमा बस्ने काका र बडीबाको जस्तै गरी चिठीमै आउँछ तर आएन। उनको जवाफ नआएपछि फेरि फेरि चिठी लेख्ने कुरा पनि भएन । श्यामप्रसाद शर्मा जस्तै कागजपत्र सुरक्षित राख्ने गरेका भए घिमिरेका पुराना कागजपत्रमा मेरो चिठी पनि हुन सक्छ। त्यो भावनात्मक पत्र थियो। त्यो पाठक प्रतिक्रिया मेरो प्रारम्भिक समालोचना चेतनाको प्रतिक्रिया थियो। मेरो कामना छ घिमिरेका चिठी पत्रमा त्यो पनि भेटियोस्। क्याम्पस तहमा पुग्नासाथ नवयुवक कविता पढेर उत्साह बटुलियो। त्यस कविताका पठनमा मेरो युवा उमेरमा यति उत्साह मिलेको थियो कि मानूँ त्यो कविता घिमिरेले मेरै लागि लेखिदिएका हुन्। त्यसैबेला राष्ट्रनिर्माता र धर्तीमाता पढेर देशभक्तिको भावना साँचियो। ती रचनाले युवा मनमा पारेको देशभक्ति भावना ढुङ्गाको अक्षर बनेर रहिरह्यो। त्यसै बेला पापिनीआमा र मालती मङ्गले पढ्दै उत्साही बनियो। राजेश्वरी दोहोर्याइयो। हिमालपारि, अश्वत्थामा र अरू गीतिनाटक र कवितामा पढियो। स्नातकोत्तर तहमा राष्ट्रिय झण्डा, कालीगण्डकी, दुलही हिमाल कञ्चनजङ्घा र परन्तु यौटै मूर्तिमा विराट् जस्ता कविता पढियो। यी कविताको गहिराई हामीले दैवज्ञराज न्यौपानेसँग पढेका थियौँ। जब उच्च शिक्षाको एउटा देउरालीमा पुगेर पढाउन थालियो उही माधव घिमिरे पढाउन थालियो। कक्षापिच्छे जस्तो उनका गीत र कविता पढ्नुपथ्र्यो। मानूँ उनीबाहेक अरू लेखकै छैनन् जस्तो। स्नातकोत्तर तहको अध्ययन सकिएलगत्तै महाविद्यालयमा पढाउन थालेँ। त्यसबेला उनै पुराना गीत र कविता पढाउनु पर्ने पाठका रूपमा दोहोरिएर आउन थाले। जब माधव घिमिरे पढाउने पाठ आउँथ्यो तब किताबै हेर्नु नपर्ने। प्रवीणता प्रमाणपत्र र दश जोड दुईमा अनिवार्यतर्फ यही हो मेरो मिथिला र विशेष नेपालीतर्फ नवयुवक कविता पढाउनु पथ्र्यो। आफूले पढेकै कविता पढाउनुको मजा नै बेग्लै। नवयुवक कविताका अंशले आज पनि मलाई उत्तिकै उत्साही बनाउँछन् : तिम्रा लामा सबल भुज छन् शैल बोक्लान्समान छाती तिम्रो दृढतर छ त्यो बज्र रोक्ला समान तिम्रै कन्धाउपर युगको भार राखीदिऊँ कि ! मागी तिम्रै हृदय म पनि वैँसमा फर्किऊँ कि। यी अंश पढ्दा लाग्छ अहिले नै केही गर्न लागिहालूँ। युवा उमेरका विद्यार्थीका लागि यस किसिमका रचना छनोट र पठन पाठन आफैमा स्वागतयोग्य विषय थियो। तत्काल स्नातक तहमा लागू भएको नयाँ पाठ्यक्रम (२०६५) मा यात्री कविता पढाउनु पथ्र्यो। त्यो कविता पनि नवयुवक जस्तै यात्रीका विम्बमा जीवन उत्साह प्रदान गर्ने कविता नै हो। मैले मित्र भरतकुमार साउदसँग मिलेर यस पाठ्यक्रमअनुसार स्नातक अनिवार्य नेपाली पाठ्यपुस्तक लेखन पनि गरेँ। त्यहाँ घिमिरेका विषयमा केही अभिव्यक्ति छ। स्तानक तहको अनिवार्य नेपाली शिक्षाशास्त्र संकायमा पनि पठनपाठन गर्ने गरी एकीकृत भएर आएपछि तिम्रो र हाम्रो मन एक होओस् कविता पढाउनु पर्यो । यो मानवतावादी कविता उत्तिकै उत्कृष्ट छ। यस विषयमा पनि मैले लेखिसकेको छु। शिक्षाशास्त्र संकायको तीन वर्षे स्नातकमा घिमिरेको घामपानी पढाउनु पर्थ्र्यो। उनका कविता जुन पढे पनि उस्तै दमदार लाग्थे। पहिला उच्च माविका कक्षामा र प्रविणता प्रमाणपत्रमा एकै किसिमको पाठ्यक्रम पढाइन्थ्यो। अहिलेको पाठ्यक्रममा नेपालै नरहे गीत पढाउनुपर्छ। यस गीतका अंश पढाउँदा पढाउँदै आउँदो भएका छन्। प्रत्येक नेपालीका मनमा राष्ट्रियताका विषयमा चिन्ता बढ्नासाथ नेरालै नरहे गीतका अंश आइहाल्छन्। नातिकाजीको स्वर र संगीतमा रेडियो नेपालबाट सुन्दासुन्दा गरेको गीत पढाउन पाउनु अर्को गर्वको विषय थियो। यो गीत राष्ट्रगानकै रूपमा नेपाली जनमानसमा चर्चित छ : नेपाली हामी रहौँला कहाँ नेपालै नरहे उचाइ हाम्रो चुलिन्छ कहाँ हिमालै नरहे  मेरो अध्यापनको जीवनशैली पानी जस्तै बग्यो। एमए र एमएड तहको दोहोरो योग्यता हुँदा मैले नछिरेका कक्षा रहेनन्। एउटा क्याम्पसामा मानविकीतर्फको प्राध्यापक भएर पसियो अर्को क्याम्पसमा शिक्षाशास्त्रतर्फको । दश जोड दुईका कक्षाहरूमा आइकम, आइई, नर्सिङ, सीटी इ भीटीसम्म सबै कक्षामा पढाउन पुगियो। अहिले स्नातकतह र स्नातकोत्तर तहमा अध्यापनलाई केन्द्रित गर्दै लगे पनि घिमिरेलाई नपढाई कुनै कविता काव्यको र अनिवार्य विषयको पाठ्यक्रम पूर्ण हुँदैन। शिक्षा शास्त्र संकाय चार वर्षे भएपछि बीएडतर्फ घिमिरेको मानिस जस्तो अमर मैले देखिन क्यैपनि कविता पढाउनु पर्योभ। त्यसै पाठ्यक्रममा राजेश्वरी खण्डकाव्य पढाउनु पर्यो । जुन काव्य स्कुलको छात्र छँदै रुचिले पढियो र स्नातकोत्तर तह (एमए) मा कोर्समै पढिसकिएको थियो। एक समय उनै घिमिरेको पापीनीआमा स्नातक तहको विशेष नेपालीमा पढिएको थियो। दृष्टान्त अलङ्कारको अंशका रूपमा त्यस काव्यको एक अंश घोकेको थिएँ : भोलिको शिशु मुस्कुराउँछ आजको पीर्तिमा वैशाखी फूल सपना देख्छ चैतको धर्तीमा। यो काव्यांशमा म आफ्नै आत्मकथा लुकेजस्तो मान्थेँ। हरेक दुःखमा भोलिको सुख पढाइपछिको सुख, जागिरे जीवनपछिको सुखको कल्पना गर्थें। लाग्थ्यो म वैशाखको कल्पनामा सपना देख्ने चैते फूल हुँ। आजसम्म मेरो यो सपना यथावतै छ। घिमिरे कविताकाव्यतर्फ मात्र होइन स्नातक तहमा गीत पढाउन थालेसँगै उनको जय जय हे नेपाल गीत पाठ्यक्रममा समेटियो। यस गीतका अंश आउँदो नभएका नेपाली कमै होलान्। स्नातक र स्नातकोत्तर तहमा पढाउनु पर्ने नेपाली नाटकको इतिहासमा गीतिनाटककारका रूपमा उनको जति बलियो सामथ्र्य अरूको छँदै छैन। स्नातक तहको पाठ्यक्रममा र स्नातकोत्तर तहको पाठ्यक्रममा उनलाई नपढाइ कविता काव्यको मात्र होइन नाट्यविधाको पाठ्यक्रम पनि अपूर्ण बन्छ। बारम्बार घिमिरे पठनपाठनका यात्रामा ठोकिइरहे। उनलाई बिर्सने कुरै भएन। म समय क्रममा विद्यालय तहको पाठ्यपुस्तक लेखक बनेँ। आधुनिक नेपाली माला शीर्षकको पाठ्यपुस्तकमा प्रवेशिका अ, आ, इ र कक्षा १५ भित्र कसैको पनि रचना नदोहोर्याउने योजनाअनुसार लेखन आरम्भ गरिएको थियो। कक्षाको पाठ्यक्रमअनुसारका कविता खोज्न बडो दुःख भयो। एकदेखि पाँच कक्षासम्ममा घिमिरेका दुई वटा कविता परे। सियो खोई सियो र सानी दनी दुई कविता समेट्नै पर्योष। त्यो कुनै आग्रह पूर्वाग्रहले समेटिएको थिएन। पाठ्यक्रमको माग र आवश्यकताले समेटिएको थियो। हाम्रो लेखनकै शृङ्खलाको कक्षा ६ मा उनको पर्ख हे साथी शीर्षकको कविता समेटेको सम्झन्छु। मेरो नेतृत्वमा लेखेका पाठ्यपुस्तकमा १ देखि सात कक्षासम्ममा एक जना स्रष्टा देवकोटाबाहेक अरू लेखकका रचना दोहोर्याइएको छैन। तर घिमिरेलाई नदोहोर्याऊँ भन्दा भन्दै पनि नतेहेर्याई भएन। उसरी समेट्नु पर्नाको कारण अरू केही नभई उनकै सम्प्रेष्य सामथ्र्य हो। पाठ्य पुस्तक लेखनको त्यस शृङ्खलामा छ कक्षाको पाठ्यपुस्तकमा उनको परिचयलाई सारमा यसरी रमेटिएको छ : माधवप्रसाद घिमिरे (१९७६, लम्जुङ) नेपाली साहित्यका विशिष्ठ प्रतिभा हुन्। उनी छन्दोबद्ध कविता, काव्य र गीतिनाट सिर्जनाका क्षेत्रमा अद्वितीय प्रतिभा हुन्। उनका तोते बोली, बाला लहरी, विजुले र विजुला जस्ता बालकविता कृति प्रकाशित छन्। चैतवैशाख उनको उत्कृष्ट छन्दोबद्ध कवितासङ्ग्रह हो। कोमल एवम् लयात्मक भाषामा श्रुतिमधुर एवम् प्रतीकात्मक कविता लेख्ने घिमिरे लेखनाथ पौडेलको परिष्कारवादी धारा र लक्ष्मीप्रसाद देवकोटाको स्वच्छन्दतावादी भावधारागत प्रवृत्तिलाई सन्तुलित ढङ्गले अगाडि बढाउने कविका रूपमा चिनिन्छन्। त्यसैले उनलाई पौड्याल र देवकोटाका उत्तराधिकारी कवि, स्वच्छन्दतावादी कवि र परिष्कारवादी कवि भनिन्छ। उनलाई राष्ट्रकविको उपाधि प्राप्त छ। उनका गीतिकवितामध्ये पर्ख हे साथी उत्कृष्ट रचना हो। (पृ २) यो तहगत चिनारीको एउटा प्रक्रिया थियो। केही कविले वा समालोचकले घिमिरेका कविताको आलोचना गरेको सुन्दा हाँसो उठ्छ। उनका विषयमा कसैले आलोचना वा होची अर्गेली गरेको सुन्दा र लेखेको पढ्दा दिक्क लाग्छ। ती मान्छेले उनको अश्वत्थामा जस्तो उच्च कृति उनका कविता काव्य र गीतिकाव्यको उचाई नचिन्नेहरूको अल्पज्ञानको आलाप जस्तो लाग्छ। उनको लय, विम्ब अलङ्कार सामथ्र्य उनको पुस्ताका, अघिल्लो पुस्ताका र आजका पुस्तामा पनि कमै पाइन्छ। उनी शास्त्रीय लयमा बगून् कि लोकलयमा उनी नेपाली कविताका अविराम कोइली हुन्। उनले यो कोकिल काव्यगीत नौ दशकदेखि गाइरहेका छन्। घिमिरेलाई पहिलो पटक मैले काठमाडौँको नेपाल प्रज्ञाप्रतिष्ठानमै विजय मल्लको अन्तिम विदाइका बेला देखेको हुँ। त्यस बेला परैबाट देख्दा पनि आदरले मेरो शिर झुकेको थियो। पछि आकलझुकल भेटबाहेक उनको ८५ औँ जन्मोत्सवको भव्य समारोहमा काठमाडौँको प्रज्ञा भवनमा तत्कालीन प्रधानमन्त्री सूर्यबहादुर थापाले गरेको सम्मान सम्झन्छु। त्यस कार्यक्रममा उनका विषयमा विशेष अभिनन्दन ग्रन्थ विमोचन भएको थियो। कृष्णचन्द्रसिंह प्रधान उनको परिचय दिइरहेका थिए। हेमराज ज्ञवाली कार्यक्रम चलाइरहेका थिए। कमलदीक्षित, मोदनाथ प्रश्रित, वासुदेव त्रिपाठी आदि स्रष्टा आआफ्ना भूमिका निर्वाह गरिरहेका थिए। त्यही समारोहमा पोखराका कवि माधव वियोगीले छन्दशिरोमणि महाकाव्य लोकार्पण गरेका थिए। मैले आदरले झुकेर विद्यार्थी जीवनको खर्च बचाएर ती कृतिहरू किनेर फर्किएको थिएँ। काठमाडौँ प्रवेशसँगै दैवज्ञराज न्यौपाने गुरुका बाटाबाट म भानुप्रतिष्ठानसँग जोडिन पुगेँ। भानु प्रतिष्ठानले हरेक भानुजयन्तीमा रथारोहणसहित विशिष्ट प्रतिभाको सम्मान गर्ने परम्परा बसाएको छ। यसको सदस्य भएका हैसियतले प्रतिष्ठानका तर्फबाट गरेको रथारोहण समारोह सम्झन्छु। यस प्रतिष्ठानका प्राय कार्यक्रमका प्रमुखअतिथि घिमिरेलाई सम्झन्छु। गतवर्षमात्र भानु प्रतिष्ठानका तर्फबाट गरेको विशेष रथारोहणसहित उनकै उचाइको फ्रेममा दिएको अन्तराष्ट्रियस्तरको सम्मान सम्झन्छु। त्यो सम्मानलाई घिमिरेले अफ्नो बैठक कोठामा सजाएर राखेका छन्। हामीले भानु प्रतिष्ठानकातर्फबाट घिमिरेलाई त्यो सम्मान विभिन्न राष्ट्रिय एवम् अन्तराष्ट्रिय संघसंस्थाको प्रतिनिधित्वसमेत गराएर अर्पण गरेका थियौँ। त्यो सम्मानपत्र तयार पार्न निकै समय खर्चिएका थियौँ। त्यस सम्मान पत्रको भाषा घिमिरेका समग्र योगदानको मूल्याङ्कन गर्ने गरी तयार पारिएको छ र उनले पनि त्यसलाई मन पराएर सबैले देख्ने ठाउँमा राखेका छन्। भानु प्रतिष्ठानले गर्ने विशेष कविगोष्ठीमा प्रायः घिमिरे प्रमुख अतिथिका रूपमा उपस्थित हुन्थे। त्यहाँ मैले वाचन गरेका कविता सुनेर घिमिरेले दिएको ढाडस मेरो शास्त्रीय कविता सिर्जन सामथ्र्यमा ऊर्जा बनेर रहेको सम्झन्छु। मैले घिमिरे प्रमुख अतिथि भएका धेरै कार्यक्रमको उद्घोषण गरेँ। घिमिरे सम्मानित भएका थुप्रै ठाउँमा घिमिरेबारे बोलेँ र उनलाई अर्पण गर्ने सम्मान पत्रको खेस्रा पनि गरेँ। सम्मान पत्र पढे पनि। भानु प्रतिष्ठानमा मात्र होइन बानेश्वर सर्जक समाजकातर्फबाट घिमिरे प्रमुख अतिथिका रूपमा धेरैपटक डाकिए। एकपटक घिमिरेका कविता वाचन गर्ने कार्यक्रम पनि भयो। यी कार्यक्रममा मेरो सक्रिय सहभागीता रहेको सम्झन्छु। एकपटक घिमिरेले उनका कविता वाचन गरिरहँदा पङ्क्ति नदोहोर्याई अगाडि बढ्न साल्लाह दिएका थिए। गीतमा जस्तो पङ्क्ति दोहोर्याउँदा कविताको भाव सम्प्रेषणमा अवरोध हुन्छ भन्ने उनको मत थियो। बार एसोसिएसनको हलमा शीत्तल कादम्बिनीको गजल विमोचनमा उनै प्रमुख अतिथि थिए। त्यहाँ मैले एउटा जगल पढेको थिएँ। केदार न्यौपानेका तीनवटा कविता कृति विमोचन गर्दा घिमिरे नै प्रमुख अथिति थिए। त्यहाँ मैले कविता पढेँ। सीताराम अधिकारीको काव्य विमोचनमा घिमिरे नै प्रमुख अतिथि थिए। त्यहाँ पनि म एउटा कविता पढ्दै थिएँ। दैवज्ञराज न्यौपानेको सम्झनाको धरातलबाट काव्यकृति विमोचनमा घिमिरे नै प्रमुख अतिथि थिए। त्यहाँ मैले पुस्तक समीक्षा प्रसतुत गरेको थिएँ। न्यौपानेकै अर्को कृति घामले ढोका खोल्योको विमोचनमा पनि घिमिरे नै प्रमुख अतिथि थिए। त्यहाँ पनि मैले पुस्तक समीक्षा गरेको थिएँ। न्यौपानेका यी दुवै किताबमा मेरो भूमिका पनि छ। दैवज्ञराज न्यौपानेको उपचारार्थ खर्च जुटाउने उद्देश्यले गठन गरिएको अभिनन्दन समारोह समितिका अध्यक्ष त्रिपाठी र घिमिरे सल्लाहकार थिए। तत्कालीन राष्ट्रपति रामवरण यादवसँगै विशेष अतिथिका रूपमा तत्कालीन संस्कृतिमन्त्री मिनेन्द्र रिजाल र घिमिरेकै उपस्थिति थियो। जहाँ मैले आयोजक समितिको सचिवका हैसियतले स्वागत मन्तव्य राखेको थिएँ। त्रिपाठीका पछिल्ला कविताकृति विमोचन प्रायः घिमिरेबाटै भए। त्यहाँ म कहिले कविता वाचकका रूपमा र कहिले उद्घोषकका रूपमा उभिएको हुन्थेँ। घिमिरेको प्रभावले होला उनी उपस्थित हुने कार्यक्रममा श्रद्धाबस पुगिरहन्थेँ । घिमिरेकी सुपुत्री ज्योति घिमिरेको सिडी विमोचन समारोहमा पुगेको थिएँ। महेश्वर शर्माको अभिनन्दन हुँदा म उद्घोषण गरिरहेको थिएँ। जहाँ घिमिरे नै प्रमुख अतिथि थिए। केदार शर्मा ढाकालको अभिनन्दनग्रन्थ लोकार्पण घिमिरेकै हातबाट भयो त्यहाँ पनि म उद्घोषककै भूमिकामा थिएँ। यसरी बारम्बार प्रमुख अतिथि र उद्घोषकका रूपमा भेटिँदा भेटिँदै उनले एक पटक भनेको सम्झन्छु शुभेच्छु उद्घोषक कि कवि ? मैले मुस्कुराएर मौन बस्नुबाहेक केही जवाफ निकालिनँ। मैले घिमिरेको त्यस जिज्ञासालाई कतै कविता लेख्न छाड्ने हो कि भन्ने चिन्ताका रूपमा बुझेँ। त्यही जिज्ञासाका कारण पनि अति आवश्यक ठाउँमा बाहेक उद्घोषण गर्न पनि छाड्दै गएँ। जीवनमा थोरै मात्र खास अवसर आउँछन्। मैले वासुदेव त्रिपाठी, राजेन्द्र सुवेदी, जीवेन्द्रदेव गिरी, ब्रतराज आचार्य, , कृष्णप्रसाद घिमिरे, केदार न्यौपानेको अध्यक्षतामा बनेका विभिन्न समितिमा सचिव भएर काम गरेँ। संयोजले एक पटक घिमिरेको अध्यक्षतामा बनेको समितिमा सचिव भएर उनीसँग काम गर्ने मौका मिल्यो। त्यो पनि आदिकवि भानुभक्त आचार्यका नाममा बनेको समितिमा। भानुभक्त आचार्यको द्विषतवार्षिकी मनाउने क्रममा भानुप्रतिष्ठान र संस्कृति मन्त्रालायले छुट्टाछुट्टै दुईवटा सतवार्षिकी आयोजक समिति गठन गरेका थिए। तीमध्ये भानु प्रतिष्ठानद्वारा गठित मूल आयोजक समितिका अध्यक्ष घिमिरे थिए। उनका अध्यक्षतामा बनेको त्यस समितिमा म सचिव थिएँ। मैले यसलाई भानुभक्तदेखि घिमिरे र शुभेच्छुसम्मका साधकको शृङ्खलाको संयोग मानेको थिएँ । घिमिरेको उमेर र अन्य विभिन्न कारणले हामीले त्यस समितिका तर्फबाट अपेक्षित सबै कार्यक्रम गर्न नसके पनि देशभरि विभिन्न ठाउँमा उपसमिति गठन गर्नेदेखि लिएर केही प्रकाशन र केही ठोस काम भने गरेका थियौँ। धेरै व्यक्तित्वहरूलाई समेटेर बनाइएको त्यस समितिका कार्यक्रमको समापन राष्ट्रपति भवनमा देशविदेशका सयौँ स्रष्टाका बिच निकै भव्यताका साथ भएको थियो। जहाँ देश विदेशका भानुभक्तसँग सम्बन्धित काम गर्ने दर्जनौँ प्रतिभाहरू सम्मानित भएका थिए। भानु द्विशतवार्षिकीकै सन्दर्भमा म सचिव रहेको बानेश्वर सर्जक समाजको पहलमा र बानेश्वर बहुमुखी क्याम्पसका पदाधिकारीका सदासयले बष्यानेश्वर क्याम्पस परिसरमा भानुभक्त आचार्यको प्रतिमा प्रतिस्थापन भयो। त्यसको शिलान्यास र उद्घाटन दुवै घिमिरेका हातबाट त्यही समितिका अध्यक्षका नाताले भएको थियो। म शिलान्यास र उद्घाटन दुवै कार्यक्रममा स्वागत मन्तव्य राख्ने पात्रका रूपमा उभिएको थिएँ। काठमाडौँ आएको साल विविध कारणले म घर गइनँ। त्यस दशैमा घिमिरेकै घरमा फलफूल बोकेर दशैँको टीका लगाउन गएको सम्झन्छु। त्यस आसपासमै समय मिलाएर लिएको लामो अन्तर्वार्ता सम्झन्छु। त्यो अन्तर्वार्तामा धेरै कुरा समेटिएका छन्। मैले २०६९ सालमा मेरो माटो शीर्षकको कवितासङ्ग्रह तयार पारेको थिएँ। त्यस संग्रहका लागि भूमिका लेखकका रूपमा माधव घिमिरे, वासुदेव त्रिपाठी र भानुभक्त पोखरेललाई छानेको थिएँ। घिमिरे र पोखरेलका अभिव्यक्ति समयमा आए। त्रिपाठी सरले भूमिका टुङ्गिँदै टुङगिएन। मैले पनि कहिलेसम्ममा टुङगिँदो रहेछ त भनेर त्यो संग्रह प्रकाशन नगरी पछिल्ला अरू संग्रहहरू प्रकाशन गरेँ। त्यसो गर्दा त्यस कृतिका लागि प्राप्त घिमिरेका आशीर्वचन अझै सार्वजनिक हुन पाएका छैनन्। समय क्रममा घिमिरेको आशीर्वचन बाहिर आउने नै छ। विश्वविद्यालय क्याम्पस कीर्तिपुरको छात्र छँदा घिमिरेसँग जोडिएर अनेक कार्यक्रम भए एमएको छात्र छँदा पनि र एमएडको छात्र हुँदा पनि। त्यसबेला मैले काम गरेका प्राय संस्थामा कुनै न कुनै अवसरमा घिमिरेलाई प्रमुख अतिथिका रूपमा निम्ता गरेको सम्झन्छु। त्यसैबेला हामीले लक्ष्मीप्रसाद देवकोटाको प्रतिमा त्रिवि परिसरमा राख्ने निर्णय गरेका थियौँ। त्यस कामका लागि पनि घिमिरेसँग धेरैपटक भेट भयो। उहाँको सल्लाह सुझाव हामीले शिरोपर गरेरै त्यस कामलाई पूर्णता दिएका थियौँ। त्यो प्रतिमाको अनावरण घिमिरेकै हातबाट गर्ने भन्ने योजना पनि थियो तर कुन्नि के कारणले हो त्यसो हुन सकेन। हामी चेलाचपेटा मिलेर वासुदेव त्रिपाठीको सत्तरी वर्ष मनाउने निर्णय गर्यौँ। त्यस योजनासँगै त्रिपाठीका नाममा एउटा ग्रन्थ पनि निकाल्यौँ। त्यसको सम्पादक प्रा राजेनद्र सुवेदी र सहसम्पादक म छौँ। त्यसको विमोचन राष्ट्रपति भवनमा भएको थियो। त्यहाँ घिमिरे विशेष अथिति र म उद्घोषकका रूपमा सहभागी बनेका थियौँ। उनी जहाँ भेटिए पनि आजभोलि के गर्दै भनेर छोटो प्रश्न गरिहाल्थे। उद्घोषणका क्रममा, भाषणका क्रममा वा वाचनका क्रममा उनलाई लागेको प्रतिक्रिया दिइहाल्थे। घिमिरेसँग जोडिएका केही सुखद् र संस्मरणहरू अझ ताजा ताजा बनेर आइरहेका छन्। धेरै वर्ष पहिला २०५५ तिर महेन्द्र रत्न बहुमुखी क्याम्पस, इलामको छात्रछँदा म छन्द जागरण अभियानको अभियन्ताका रूपमा सक्रिय थिएँ। त्यसताका मेरो र बालकृष्ण लामिछानेको हस्ताक्षर रहेको चिठी घिमिरेका नाममा रजिष्टर गरेका थियौँ। घिमिरेको हस्ताक्षरमा एउटा एक श्लोकको नयाँ कविता प्राप्त गरेर त्यस कृतिमा प्रकाशन गरिएको छ। त्यो कविताको शीर्षक थियो हिमचुली एक राम्रो र कविता थियो : छाया राम्रो वन चहुरमा मेघमा कान्ति राम्रो डुल्दा छाया छवि जगत नै डुल्छ झैँ भ्रान्ति राम्रो लागी वर्ष ऋतु भरखरै दृष्य प्रत्येक राम्रो छोप्नै बाँकी अझ जलदले हिम्चुली एक राम्रो। (पृ २) यो कविता पाउनु र आफ्नो कृतिमा छाप्न पाउनुलाई हामीले गौरबका रूपमा लिएका थियौँ। मेची पद्यमालामा छन्दका विषयमा छन्द कविताका निम्ति हो तर कविता छन्दका निम्ति होइन शीर्षकको उनीसँगको अन्तर्वार्ता छापिएको छ। मेची पद्यमाला हामी दुई जनाका उत्साह र लगानीमा छापिएको थियो। त्यस बेला काठमाडौँमा फोन गर्न ज्यादै महँगो पथ्र्यो। हामीसँग फोन गरिरहने पैसा पनि हुँदैन थियो। इमेल इन्टरनेटको पहुँच हुने कुरै भएन। त्यस बेला काठमाडौँ आइपुगेर घिमिरेलाई भेट्ने कुरा अहिले अर्कै महादेश पुग्नु जस्तै थियो। त्यतिबेला हामीले चिनेका झापाका कवि देवी नेपाललाई पत्राचार गरी घिमिरेको अन्तर्वार्ता मागेका थियौँ। त्यस कृतिमा माधव घिमिरे र केही प्रतिनिधि कविका कविता समेट्ने हाम्रो मन थियो। दैवज्ञराज न्यौपाने, कञ्चन पुडासैनी, वासुदेव त्रिपाठी आदिले चिठी पाएर पनि नपठाएको कुरा पछि भेटमा थाहा भयो तर घिमिरेको कविता उपलब्ध भएर समेटिएको छ। त्यो हामी नाति कविका लागि हजुरबा कविको आशीर्वाद थियो। सदाशय थियो। उत्साहमाथि उत्साह थियो। पछि काठमाडौँ आएर कृति दिन र भेट्न घिमिरेका घरै पुगेँ। उनले यो कविता आफ्नो चैतवैशाख संकलनमा छुटेको बताए। अब घिमिरेको अर्को सङ्ग्रह आउँदा पहिलो पटक छापिएको कृतिका रूपमा मेची पद्यमालाको नाम उल्लेख हुने कुराले अलिकति मात्रै खुसी बनाएको थिएन। मान्छेलाई खुसी हुन ठुल्ठुला कुरा के नै पो चाहिने रहेछ र ? त्यो पत्राचार हुँदै रचना प्राप्तीको समय २०५७ तिरको हो। मेची पद्यमालाको प्रकाशन साल भने २०५९ हो। हामीले २०५८ मै कृति तयार पारे पनि नयाँ वर्ष प्रकाशन साल राखौँ भन्दा २०५९ भएको थियो। घिमिरेलाई सम्झने प्रसड्गहरू अरू धेरै छन्। मेरो हजुरबा शोककाव्य निस्कनासाथ घिमिरेलाई लामो पत्र पनि लेखेर रजिष्टर गरी हुलाकबाट पठाएको थिएँ। पछि काठमाडौँ आएपछि झोलामा बोकेरै लिएर गएर बाचन गरेर पनि सुनाएको थिएँ। त्यस काव्यमा केही मात्रामा गौरीको प्रभाव रहेको छ। उनले पनि सुनेर हो रहेछ भनेका थिए। घिमिरेलाई आफ्नो कृति दिनु मेरा हजुरबा हजुरआमालाई पशुपतिमा भेटी चढाउनु जस्तै थियो मलाई। कहिलेकाही मिठा संयोग मिल्छन्। मैले घिमिरेका हातबाट २०७२ सालमा राष्ट्रिय युवावर्ष मोती पुरस्कार प्राप्त गरेँ। त्यस पुरस्कार छनोट समितिले मलाई छानेर मेरो व्यक्तित्व विकासमा ठूलो गुन लगाएको सम्झन्छु। मैले घिमिरेसँग पुरस्कार थापेका मञ्चमा बोल्ने क्रममा नेपालमा दिइने पुरस्कारमध्ये सबैभन्दा विशिष्ट साहित्यिक व्यक्तित्वका हातबाट पाएको विशिष्ट स्रष्टाका नाममा स्थापित विशिष्ट पुरस्कारका रूपमा चर्चा गरेको थिएँ। त्यस बेला भावुकताबस भनेको थिएँ, अब भविष्यमा मैले कुनै पुरस्कार नपाए पनि यही एउटा पुरस्कारले मलाई नेपाली साहित्यको सेवामा अभिप्रेरित गरिहने छ। मैले त्यस पुरस्कारलाई नेपाली साहित्यको विशेष पुरस्कारका रूपमा चिनाएको थिएँ। त्यहाँ बोलेकै पनि थिएँ, मदन पुरस्कार एउटा कृतिलाई दिइने पुरस्कार हो तर यो पुरस्कार समग्र व्यक्तित्वका मूल्यलाई दिइने पुरस्कार हो। कसैले मदन पुरस्कार पाउँदा एउटा कृतिमा पाउँछ यो पुरस्कार पाउँदा समग्र योगदानमा पाउँछ। त्यस बेला यो मेरालागि मोतीरामलाई भारतेन्दुले दिएको पुरस्कारले जगाएको अभिप्रेरणा आज मलाई घमिरेका हातबाट पाएको उनै मोतीरामका नामको पुरस्कारले दिएको पनि बताएको थिएँ। घिमिरेले पछि बोल्ने क्रममा मैले बोलेका कुरालाई जोडेर आशीर्वाद दिएका थिए। उनले भनेका थिए म शुभेच्छुलाई धेरै अघिदेखि चिन्दछु। यस वर्ष सही युवा प्रतिभा पुरस्कारका लागि छनोट भएको छ। मैले घिमिरेका हातबाट त्यो पुरस्कार पाएको अर्को वर्ष घिमिरे र म उपराष्ट्रपतिका हातबाट एउटै मञ्चमा सम्मानित र पुरस्कृत भयौँ। डा हर्षबहादुर बुडामगर स्मृति प्रतिष्ठानका तर्फबाट हामी उपराष्ट्रपतिका हातबाट पुरस्कृत र सम्मानित भएका थियौँ। त्यस मञ्चमा सत्यमोहन जोशी, वासुदेव त्रिपाठी जस्ता अग्रज पनि सम्मानित एवम् पुरस्कृत हुनुभएको सम्झन्छु। घिमिरेसँग उभिएर उपराट्रपतिका हातबाट पुरस्कृत भएर तस्बिर खिच्न पाउनुलाई मैले विशेष अवसरका रूपमा लिएको थिएँ। घिमिरेका हातबाट मैले अर्को एउटासम्मान पनि पाएको छु। त्यो सम्मान हामी आरोहण महाकाव्यका सहकर्मीहरूले पाएका थियौँ। त्यो सम्मान पत्रको हस्ताक्षरलाई पनि मैले मेरा जीवनको ठुलो आशीर्वादका रूपमा लिएको छु। त्यो सममान हामीले रेडियन्ट इन्फोटेक नेपालका तर्फबाट प्राप्त गरेका थियौँ। सम्मान प्राप्त गरेको मिति २०७४ पुस १ गते थियो। जाडो मौसम भए पनि उनी उत्साहसाथ कार्यक्रममा पूर्ण समय दिएर सहभागी भएका थिए। माधव घिमिरे नेपाली साहित्य जगतका यशस्वीपुरुष हुन्। उनी र म देवकोटाको द्विशतवार्षिकीका विद्यालय, महाविद्यालय र संघसंस्थाका कार्यक्रममा पनि धेरै ठाउँमा सँगसँगै पुगेका थियौँ। म भर्खर काठमाडौँमा मञ्च पाउन थालेको युवक थिएँ। लाई घिमिरे भएको मञ्च चढ्नु नै गौरवको विषय हुन्थ्यो। अहिले पनि माधव घिमिरेका घरमा हुने कार्यक्रममा फाट्ट फुट्ट पुगिरहेको हुन्छु। गत वर्ष मात्र रिलायन्स इन्टरनेसनल स्कुलले घिमिरेलाई विशेष सम्मान गर्यो । त्यस सम्मानपत्रको ड्राफ्ट गर्ने र उनलाई सम्मान गर्ने कार्यक्रममा उनकै घरमा गएर बोल्ने मौका मिलेको थियो। दुधेअनाथ हुँदै कलिलो उमेरमै विवाह भई ससुराल घरमै बस्नु पर्ने अवस्थादेखि, शिक्षा आर्जनका आफ्नै आरोह अवरोह पार गरेर बनारसबाट शास्त्री पहिलो खण्ड उत्तीर्ण गरेपछि विसं १९९८ सालमा भाषानुवाद परिषद्बाट मासिक २५ रुपैयाँ तलबमा लेखक पदमा जागिर खाएको जीवन यात्राको घटना आज पढ्दा कथा पढेजस्तै लाग्छ। घिमिरेका घरमा एक पटक त्रिपाठी गुरुसँग पुग्ने अवसर मिल्यो। त्यस दिन त्रिपाठी गुरुको अनुरोधमा हामी त्यहाँ पुगेका थियौँ। बाटामा किन जाँदैछौँ भन्ने आंशिक कुरा पनि भयो। त्यस यात्राको उद्देश्य थियो घिमिरेका समग्र कृतिको केही ठेलीमा ग्रन्थन गर्ने योजना बनेको थियो। त्रिपाठी सरका सम्पादनमा घिमिरे ग्रन्थित हुने विषयको चर्चा सुनेर मलाई खुसी लागेको। मेरो शुभेच्छा छ त्यो कार्य चाँडै सम्पन्न होस्। त्रिपाठी सरले घिमिरे केन्द्रित समीक्षाहरूको छुट्टै फायल बनाएर राखेको पनि मलाई याद छ। म पनि घिमिरेका विषयमा केही काम गर्न इच्छुक थिएँ। एक पटक घिमिरे सय वर्ष लाग्नु छ महिनाअघि गुरु राजेन्द्र सुवेदीसँग एउटा प्रस्ताव पनि राखेको थिएँ। त्यो योजना सफल भएको भए नेपाली साहित्यमा केही नयाँ हुने थियो। गुरु र मेरो दुवैको व्यस्तताले त्यो काम गर्न सकिएन। अब त्यस्तो काम अरू कसैका नाममा होला अहिले योजनाकै गर्भमा रहोस्। राष्ट्रकवि घिमिरे र मेरो जीवनको वयगत सम्बन्ध पितामह र नातीकै अन्तर रहे पनि मेरो साहित्यिक अभिरुचिले उनलाई नजिकबाट देखिरहन भेटिरहन र सहकार्य गरिरहन पाएँ। यो मेरा लागि विशेष अवसर र सुयोग पनि हो। मैले उनका विषयमा धेरै ठाउँमा बोल्ने अवसर पाएँ र उनका अभिनन्दन पात्रका कतिपय ड्राफ्ट पनि गरेँ। ती सम्मान अभिनन्दन पात्रका लेखन वा ड्राफ्टमा कतै मेरा हस्ताक्षर रहे होला कतै रहेनन् होला तर घिमिरेलाई आदर गर्न पाइरहेँ। मैले केही ठाउँमा घिमिरेका बारे मेरा आधिकारिक धारणा पनि राखेको छु। त्यसरी धारणा राख्ने क्रममा घिमिरे सय वर्ष लागेका वर्ष भानु साहित्यिक मासिकको सम्पादकीय लेखेको थिएँ। त्यस सम्पादकीयमा मैले बुझेसम्म घिमिरेको मूल्याङ्कन पनि गरेको रहेछु। त्यस सम्पादकीयको पूर्ण पाठ यस्तो थियो : राष्ट्रकवि माधवप्रसाद घिमिरे यही असोज छ गतेदेखि शताब्दी शुभजन्मोत्सव वर्ष महोत्सव मनाउन सफल भए। शताब्दीअघि लमजुङको पुस्तुनमा पिता गौरीशङ्कर र माता द्रौपदीदेवीका पवित्र कोखबाट जन्मिई आमाका तर्फबाट दुधेअनाथ बनेका र बाबाका मायाबाट पनि बेलैमा बञ्चित बनेका यी प्रतिभाले समय क्रममा आम मानिसका जस्तै जीवन सङ्घर्षका घुम्ती र कुइनेटा पार गर्दै आफ्नो राष्ट्रिय व्यक्तित्व निर्माण गर्न सके। गीत, कविता, काव्य र गीतिनाटक रचनामा समानान्तर रेखामा अगाडि बढ्दै नेपाल प्रज्ञाप्रतिष्ठानको कुलपति र राष्ट्रकवि बन्ने सौभाग्य घिमिरेलाई जीवनका उत्तराद्र्धमा मिल्यो। निरन्तर कविता आराधना र साधनाले उनलाई दीर्घ साधक र दीर्घजीवी स्रष्टा पनि बनायो । सर्वप्रथमतः घिमिरेप्रति सयौँ वर्ष महोत्सवको हार्दिक शुभकामना। संस्कृत काव्यशास्त्रीय लयका वर्णमात्रिक छन्दशिल्पी एवम् लोकलयका अनेक लयसापेक्ष गीतिकविता सिर्जना गर्ने घिमिरेले गीत र कविताबाटै चर्चित काव्य र नाटक रचना गरेका छन्। विसं १९९२ मा १४ वर्षको उमेरमा ज्ञानपुष्प शीर्षकको कविता गोरखापत्र पत्रिकामा प्रकाशन गरी सार्वजनिक काव्ययात्रा आरम्भ गरेका घिमिरे आज पनि ऋतम्भरा शीर्षकको महाकाव्य रचना गरिरहेका छन्। ९९ वर्षको आयुभर प्रायः हरेक दिन साहित्यिक कार्यक्रममा सहभागिता जनाउँदै सक्रिय जीवन व्यतित गरेका यी काव्य शताव्दी पुरुष अहिले केही कम भए पनि सार्वजनिक समारोहमा पनि पुग्ने गरेका छन्। उनलाई देख्दा लाग्छ सिर्जनाले व्यक्तिलाई अमर सिर्जन सामथ्र्यमा मात्र होइन जैविक रूपमै पनि बनाउने रहेछ। माधव घिमिरे भौतिक रूपमा हाम्रा सामु जसरी जीवित छन् त्यसरी नै कृतिहरूमा जीवित छन्। उनका गौरी, राजेशवरी, राष्ट्रनिर्माता, इन्द्रकुमारी बोराको पर्दा र राहुल यशोधरा जस्ता काव्यहरू साहित्यिक जगत्मा मात्र होइन साक्षर नेपालीका मनमनमा कण्ठस्थ बनेर रहेका छन्। उनका शकुन्तला, मालतीमङ्गले, विषकन्या, हिमालवारि हिमालपारि, अश्वत्थामा, देउकी र बालकुमारी जस्ता गीति एवम् काव्यनाट्य कृतिहरू नेपाली साहित्यका नाट्य परम्परामा त्यत्तिकै जीवन्त बनेर रहेका छन्। चैतवैशाख उनको प्रतिनिधिमूलक वितासङ्ग्रह हो भने उषाचरित्र, नवमञ्जरी, चारूचर्चा आदि कविता र गीतका साथै घामपानी, सुनपङ्खी चरी, बिजुला र बिजुलीलगायत बालकविताका थुप्रै कृति आआफ्ना मूल्य सामथ्र्यसाथ प्रकाशित छन् । दुर्गा सप्तशती, नागानन्द, मनचिन्ते मुरली आदि उनका अनुवाद र आख्यान कृतिहरू पनि जीवन्त छन्। उनको यो बहुमुखी सिर्जन सामथ्र्य उच्च परिष्कार सामथ्र्यका साथ सार्वजनिक भएको देखिन्छ। घिमिरेका सिर्जना जति गहन र परिष्कृत छन् उनको जीवन पनि कम सङ्घर्षबाट यति परिष्कृत र आदरणीय बनेको होइन। दुधेअनाथ हुँदै कलिलो उमेरमै विवाह भई ससुराल घरमै बस्नु पर्ने अवस्थादेखि, शिक्षा आर्जनका आफ्नै आरोह अवरोह पार गरेर बनारसबाट शास्त्री पहिलो खण्ड उत्तीर्ण गरेपछि विसं १९९८ सालमा भाषानुवाद परिषद्बाट मासिक २५ रुपैयाँ तलबमा लेखक पदमा जागिर खाएको जीवन यात्राको घटना आज पढ्दा कथा पढेजस्तै लाग्छ। २००१ सालमा आफ्नो पहिलो रचना प्रकाशन भएको पत्रिका गोरखापत्र दैनिकमा मासिक ४० रुपियाँ तलबमा सहायक सम्पादक रही काम गरेको प्रसङ्ग पनि त्यही कथाको अर्को प्रकरण बनेर स्मरणीय बन्छ। २०१० सालमा लक्ष्मीप्रसाद देवकोटाको अध्यक्षतामा गठन भएको काव्य प्रतिष्ठानमा चार वर्षसम्म सदस्य रहेर देवकोटाको लामो सङ्गतमा रहेका घिमिरेले लेखनाथको परिष्कार चेत र देवकोटाको स्वच्छन्द सिर्जन सामथ्र्यलाई आफूमा प्रवाहित गर्दे आजको सिर्जन शिखर आरोहण गरे। नेपाली हामी रहुला कहाँ नेपालै नरहे, यो नेपाली शिर उचाली, गाउँछ गीत नेपाली जस्ता कालजयी गीत रचनामार्फत नेपालीलाई राष्ट्रियताको मालामा उन्न सफल घिमिरेको कविता यात्रा आधुनिक नेपाली कवितालाई कलात्मक रूपमा उचाई प्रदान गर्दै निरन्तर आफैसँग आफैँ नै प्रतिष्पर्धी रह्यो। उनी महाकाव्य रचना नगरी नै नेपाली महाकवि बनेका छन् भरतीय रवीन्द्रजस्तै। उनी विराट प्रतिभा हुन् संस्कृत काव्य परम्पराका कोकिल कवि कालिदास जस्तै। घिमिरे नेपाली कवि लेखकहरूमध्ये सर्वाधिक सम्मान र पुरस्कार पाउने कवि पनि हुन्। युवावस्थादेखि नै योग्यताअनुसार प्रतियोगितामा जितेर सम्मान पुरस्कार पाउँदै आएका घिमिरेलाई जीवनका पछिल्ला प्रहरमा राष्ट्रिय गरिमापूर्ण पुरस्कार प्राप्त छन्। उनी प्रज्ञाप्रतिष्ठानको आजीवन सदस्यका साथै राष्ट्रकविका रूपमा सर्वमान्य छन्। उनको समग्र योगदानको मूल्याङ्कन गर्दै २०७२ सालमा त्रिभुवन विश्वविद्यालयले महाविद्यावारिधि उपाधिबाट विभूषित गर्योन। उनका रचनामा रहेको राष्ट्रियतालाई बोध गरी २०७४ सालमा नेपाली सेनाले मानार्थ सहायक रथिको उपाधि प्रदान गर्यो । उनका विषयमा विद्यावारिधि शोधको सङ्ख्या पनि झन्डै दर्जन पुगिसकेको छ। एउटै स्रष्टामा यतिविधि फरकफरक सम्मान नेपाली साहित्यका इतिहासमा अपूर्व घटना हो। घिमिरेलाई नेपालमा महाकवि लक्ष्मीप्रसाद देवकोटापछिका सर्वाधिक लोकप्रिय स्रष्टा मानिन्छ। उनी लेखनाथ पौडेलले आरम्भ गरेको परिष्कारवादी र देवकोटाका प्रयासबाट विकसित स्वच्छन्दतावादी भावधारालाई समानान्तर उचाइमा अगाडि बढाउँदै आएका विशिष्ठ सामथ्र्यसम्पन्न कवि हुन्। कवि घिमिरेका राष्ट्रिय भाव एवम् मिलन विछोडजन्य मानवीय भावका गीत र कविताहरू आम नेपाली जनजिब्रोमा झुण्डिएका छन्। उनको योगदान पत्रकारिता, साहित्यिक पत्रकारिता र यस क्षेत्रको भानु साहित्यिक पत्रिकाका विकासमा पनि रहेको छ। उनी यस पत्रिकाका पूर्वसल्लाहकार हुन्। त्यसो त उनले इन्द्रेणी (२०१४) र कविता (२०२२) जस्ता पत्रिका सम्पादनका माध्यमबाट पनि साहित्यिक पत्रकारिताका क्षेत्रमा योगदान पुर्याइसकेका थिए। ती अनुभवसमेतका आधारमा भानु साहित्यिक मासिकको सल्लाहकारका रूपमा यस पत्रिकाको विकासमा टेवा पुर्याउने घिमिरेप्रति भानु साहित्यिक मासिक परिवार शताबदी जन्मोत्सवको शुभकामना व्यक्त गर्दछ। यस सम्पादकीयकै विचार मेरा घिमिरेप्रतिका विचार पनि हुन्। आज म संयोगले नेपाल प्रज्ञाप्रतिष्ठानबाट प्रकाशन हुने कुनै समय उनले सम्पादन गरेको कविता पत्रिकाको कार्यकारी सम्पादकको जिम्मेवारी निर्वाह गरिरहेको छु। एउटै व्यक्तिका विषयमा एउटै विचार पुनरावृत्ति भन्दा त्यही विचारलाई उद्धृत् गरेको मात्र हुँ। आज नरेन्द्रराज प्रसाईँ र इन्दिरा प्रसाईँका सम्पादनमा घिमिरेका विषयमा निस्किएको ग्रन्थमा मेरो घिमिरे विषयमा लेखिएको निकै लामो संस्मरण छापिएको छ। उनका विषयमा लेख्ने विषयहरू अनेक छन्। परम श्रद्धेय कविवरर माधव घिमिरेको मृत्युको खबरले स्तब्ध बनाएको छ। उनको निधनले नेपाली साहित्य जगत्मा अपूरणीय क्षति भएको छ। एक विराट प्रतिभालाई त्यो पनि हतारमा एउटै संस्मरणमा लेखिसकिँदैन। यतिबेला घिमिरेप्रति हार्दिक श्रद्धाञ्जली। नेपाली साहित्य मात्र होइन समग्र कलासंस्कृतिका बौद्धिक सम्पदा घिमिरेलाई हार्दिक विदायी।"
पर्सामा १०८ जनामा कोरोना पुष्टि,"वीरगन्ज : पर्सामा मंगलबार राति थप १ सय ८ जनामा कोरोना संक्रमण पुष्टि भएको छ। वीरगन्जस्थित नारायणी अस्पतालको प्रयोगशालामा मंगलबार राति गरिएको परीक्षणमा पर्साका १ सय ८ जनामा संक्रमण पुष्टि भएको जिल्ला स्वास्थ्य कार्यालय पर्साका स्वास्थ्य निरीक्षक जयमोद ठाकुरले जानकारी दिए। मंगलबार रातिको परीक्षणमा पर्साको बहुदरमाइ नगरपालिकामा मात्रै थप ९० जनामा संक्रमण पुष्टि भएको छ। बहुदरमाइ नगरपालिका५ मा मात्रै ६५ जना, वडा नम्बर २ मा २० जना, वडा नम्बर ३ मा ३ जना र त्यहिकै स्वास्थ्य चौकीका एक जना स्वास्थ्यकर्मीमा संक्रमण भेटिएको हो। यस्तै वीरगन्जस्थित नारायणी बयोधा अस्पतालका ६ जना कर्मचारीमा पनि संक्रमण पुष्टि भएको छ। पर्साकै जीराभवानी गाँउपालिका २ र ३ का ४ जना, छिपहरमाइ गाँउपालिका  ५ का १ जनामा पनि संक्रमण पुष्टि भएको स्वास्थ्य निरीक्षक ठाकुरले जानकारी दिए। वीरगन्ज महानगरपालिका१६ नगवाका २ जना, वडा नम्बर ५, १० , १२ र २५ का ११ जना तथा वीरगन्जस्थित भारतीय महावाणिज्य दूतावासका ४४ वर्षीय १ जना पुरुषमा पनि संक्रमण भेटिएको हो। पर्सामा संक्रमितको संख्या १५ सय नाघ्यो मंगलबार राति थप १ सय ८ जनामा संक्रमण पुष्टि भएसँगै पर्सा जिल्लामा संक्रमितको संख्या १ हजार ५ सय ८२ पुगेको छ। तीमध्ये वीरगन्ज बस्ने २० जना भारतीय नागरिक , १०२ जना स्वास्थ्यकर्मी , ४६ जना अस्पतालका कर्मचारी ,७३ जना सुरक्षाकर्मी , ६ जना पत्रकार र ८९ जना कैदी थुनुवा हुन्। पर्सामा साउन यता मात्रै १ हजार ४ सय २५ जनामा संक्रमण पुष्टि भएको हो। जिल्ला प्रशासन कार्यालय पर्साका अनुसार , भदौ २ गते साँझ सम्म ३ सय २३ जना संक्रमित निको भइ घर फर्किसकेका छन्।"
पहिरोले घर पुरिँदा ४ जना घाइते,"बैतडी : पहिरोले घर पुरिँदा ४ जना घाइते भएका छन् । सुर्नया गाउँपालिका ५ मड गाउँका बीरबहादुर मडैको घरमाथि पहिरो खस्दा एकै परिवारका चारजना घाइते भएका हुन् । बुधबार बिहान ६ बजेतिर घरभन्दा करीब २० मिटरमाथिबाट पहिरो खस्दा बीरबहादुर मडै, उनकी श्रीमती सुन्दरी मडै तथा छोरीहरु सरस्वती मडै र पार्वती मडै घाइते भएको रौलेश्वर प्रहरी चौकीका इन्चार्ज प्रहरी सहायक निरीक्षक धनसिंह धामीले जानकारी दिए । घरभित्र पुरिएका चारजनालाई उद्दार गरी उपचारका लागि डडेल्धुरा पठाइएको उनले बताए । घाइतेको टाउको,छाती लगायतका शरीरका विभिन्न ठाउँमा चोटपटक लागेको छ । वर्षातका कारण गाडी समेत नचलेकाले घाइतेलाई स्थानीयले स्ट्रेचरमा बोकेर अस्पताल पुर्याएका थिए। पहिरोले घर पूर्णरुपमा क्षतिग्रस्त भएको प्रहरी सहायक निरीक्षक धामीले जानकारी दिए । घर भत्किएपछि १० लाख बढीको क्षति भएको प्रारम्भिक अनुमान गरिएको प्रहरीले जनाएको छ । यस्तै सोही ठाउँका दिनेश मडै र रामबहादुर मडैको घर पनि पहिरोको जोखिममा छन्। उनीहरुलाई सुरक्षित स्थानमा सारिएको छ । घरभित्रका सबै सामानसहित दिनेश मडैको परिवारलाई अजुर्न मडै र रामबहादुर मडैको परिवारलाई मीनबहादुर मडैको घरमा स्थानान्तरण गरिएको प्रहरी सहायक निरीक्षक धामीले बताए । उनले भने, 'जोखिममा रहेका दुई घरपरिवारलाई सुरक्षित स्थानमा स्थानान्तरण गरिएको छ।' यस्तै सुर्नया गाउँपालिका ४ चाडी द्वालकाठाका अजी महरा र धौलसिंह महराको घर पनि पहिरोको जोखिममा परेको छ । घर तलतिर पहिरो खस्दा घरमात्रै बाँकी रहेको आँगन पहिरोले भत्काएकाले घर पनि पहिरोको जोखिममा परेको स्थानीय गणेशबहादुर महराले जानकारी दिए । पहिरोले प्रसूति सेवा केन्द्रको भवन पुर्यो बैतडीको सुर्नया गाउँपालिका ४ स्थित शान्तिपुर प्रसूति सेवा केन्द्रको भवन पहिरोले पुरेको छ । लगातारको वर्षासँगै मंगलबार राती खसेको पहिरोले प्रसुति सेवा केन्द्रको भवन पूर्णरुपमा क्षतिग्रस्त भएको स्थानीय हरिसिंह महराले जानकारी दिए । पहिरोले दुई कोठे भवन पूर्णरुपमा क्षतिग्रस्त भएको उनले बताए ।पहिरोले सम्पूर्ण सामग्री नष्ट भएको स्थानीय मन्ती महराले जानकारी दिइन्। सोही प्रसूति सेवा केन्द्रको नयाँ बनेको भवन पनि पहिरोको जोखिममा परेको छ । गत वर्ष निर्माण गरिएको सो भवन संचालनमा नआउँदै पहिरोको जोखिममा परेको हो । नयाँ भवनको तलतिरबाट पहिरो खस्न थालेकाले सो भवन पनि पहिरोको जोखिममा परेको महराले जानकारी दिइन् । पहिरोका कारण प्रसूती सेवा केन्द्रभित्र रहेका सबै उपकरण, औषधि र अन्य स्वास्थ्य सामग्री नष्ट भएको प्रसूति सेवा केन्द्रका अनमी रेखा चन्दले जानकारी दिइन् ।उनले भनिन्, 'प्रसूति सेवा केन्द्रभित्र रहेका सबै उपकरण, औषधि र अन्य सामग्री पहिरोले पुरेको छ ।'"
बोल्न नसक्ने महिलामाथि सामूहिक बलात्कार,"महोत्तरी : महोत्तरीमा बोल्न नसक्ने एक महिलामाथि सामूहिक बलात्कार भएको छ । गत श्रावण १० गते राति ९ बजे महोत्तरी रामगोपालपुर नगरपालिका५ कञ्चनपुरकी ३५ वर्षीया महिला सामूहिक बलात्कारको शिकार भएकी हुन् । बलात्कारको घटना मिलाउन शक्ति र पैसाको चलखेल भएको स्थानीउले बताएका छन् । घटना मिलाउने प्रयासमा दलका स्थानीयदेखि केन्द्रीय नेतासमेत लागेको स्थानीयको आरोप छ। घरबाट शौच गर्न निस्किएकी महिलालाई मुखमा रुमाल बाँधेर घरनजिकैको उखु बारीमा लगेर दुई युवाले बलात्कार गरेको स्थानीयले बताएका छन् । सोही क्रममा महिला चिच्याएपछि दुवै युवक भागेका थिए । घटनास्थलबाट स्थानीयको सहयोगमा मोबाइल र कपडा बरामद गरेको प्रहरीले जनाएको छ। पीडित पक्षले प्रहरीमा दिएको किटानी जाहेरीअनुसार महोत्तरीको औरही नगरपालिका९ भवानीपुरका २६ वर्षिय जितु मण्डल र सोही उमेरका खुर्के मुखियाले जबरजस्ती गरेका थिए । पीडित पक्षले ११ गते नै प्रहरीमा किटानी जाहेरी दिएका थिए । घटनास्थलबाट आरोपितको कपडा र मोबाइल बरामद भएपनि जाहेरी दिएको झण्डै महिनासम्म पीडकलाई प्रहरीले नियन्त्रणमा लिएको छैन । बलात्कृत महिला तीन सन्तानकी आमा हुन् । पीडितको पक्षमा बोलिदिने कोही नभएकाले न्यायका लागि ढिलाइ भइरहेकोस्थानीय राजनारायण मण्डलले गुनासो गरे। आर्थिक रुपमा हामी निकै कमजोर छौं, परिवारले दैनिक मजदुरी नगरे मुखमा माड लाग्दैन, मण्डलले भने, राजनीतिक दल पैसाको आडमा घटनालाई ढाकछोप गर्न खाजिँदै छ । इलाका प्रहरी कार्यालय रामगोपालपुरका प्रहरी निरीक्षक कैलाश भट्टराईले घटनाको फरार आरोपीको खोजबिन भइरहेको बताए । घटना मिलाउनमा ६ लाख रुपैयाँको बार्गेनिङ भइरहेको अडियोसमेत सार्वजनिक भएको छ । रामगोपालपुर वडा नम्बर ५ का वडा अध्यक्ष जितेन्द्र चौधरीले नै घटना मिलाउन सक्रीय रहेको स्थानीयको आरोप छ । अडियोको संवादमा फरार युवकहरु भारत भागेको भनिएको छ । समाजलाई नै कलंकित बनाएको बलात्कार जस्तो जघन्य अपराधको घटना मिलाउन जनप्रतिनिधि दलका नेताहरु समेत लागि पर्नु समाजिक अपराधको भएको आरेक धनुषाकी संयोजक रोजलिङ्ग बच्छार बताउछिन् । मुलुकी अपराध संहितामा जबर्जस्ती कारणीलाई जघन्य अपराधमा राखी २० वर्षसम्म कैद सजाय हुने कानुनी व्यवस्था छ ।"
"दैलेखका ठाउँठाउँमा पहिरो, दुईको मृत्यु, एक बेपत्ता, ७ घर बगे","दैलेख : अबिरल वर्षासँगै दैलेखका विभिन्न ठाउँमा पहिरो गएको छ । मंगलबार राती गएको पहिरोमा परी दुईजनाको मृत्यु भएको छ भने एकजना बेपत्ता छन् । दैलेखको पश्चिममा पर्ने ठाटीकाँध गाउँपालिका४ गैरागाउँमा गएको पहिरोले ७ वटा घर बगाएको वडाध्यक्ष रमेशबहादुर सीजापतीले जानकारी दिए । पहिरोमा परी एक जनाको मृत्यु भएको छ भने एकजना बेपत्ता छन् । यस्तै ६ जना घाइते भएको वडाध्यक्ष सीजापतीले बताए । 'राती २ बजेतिर पहिरो गएको खबर पायौं, 'वडाध्यक्ष सीजापतीले भने, 'तत्काल पहिरो गएको स्थानमा गएर धेरैको ज्यान जोगायौं।' पहिरोमा परी मृत्यु हुनेमा ठाटीकाँध गाउँपालिका४ गैरागाउँका १२ वर्षीय जनक कठायत रहेको दैलेखका सहायक प्रमुख जिल्ला अधिकारी इन्द्रबहादुर क्षेत्रीले बताए । मृतक बालकका बुबा ४२ वर्षीय टिकाराम कठायत र आमा धनसरा कठायत घाइते छन् । यस्तै १७ वर्षीया बेल कठायत, १५ वर्षीय शम्शेर कठायत, गम्ब नेपाली र ३४ वर्षीय महेन्द्र शाही घाइते छन् । बेपत्ता हुनेमा स्थानीय दानबहादुर कठायतका छोरा ११ वर्षीय लोकेश कठायत रहेको सहायक प्रमुख जिल्ला अधिकारी क्षेत्रीले बताए । उनको खोजी कार्य भइरहेको छ । घाइतेमध्ये ४ जनाको अवस्था गम्भीर रहेको सहायक प्रमुख जिल्ला अधिकारी क्षेत्रीले बताए । उनीहरुको थप उपचारका लागि हेलिकोप्टरमार्फत उद्धार गर्न गृह मन्त्रालयसँग पत्राचार गरिसकेको क्षेत्रीले बताए । यस्तै मंगलबार राती गएको पहिरोमा पुरिएर भगवतीमाई गाउँपालिका५ का ६७ वर्षीय बलबहादुर रावलको मृत्यु भएको बताईएको सहायक प्रमुख जिल्ला अधिकारी क्षेत्रीले बताए । पहिरोमा पुरिएर उनको मृत्यु भएको हो । उनको परिवारका अन्य सदस्य भने सकुशल रहेको बताइएको छ । पहिरोले घरसमेत भत्किएको छ ।"
कांग्रेसमा विमलेन्द्रको हाँक,"शेरबहादुर देउवाबाहेक नेपाली कांग्रेसबाट प्रधानमन्त्री भएका सबै व्यक्ति तराईमधेसबाट जितेका हुन् भन्ने नेतृत्वले ख्याल गर्नुपर्छ नेपाली कांग्रेसको सात दशकभन्दा बढीको इतिहासमा पहिलोपटक तराईमधेस मूलका कुनै व्यक्तिले सभापति पदका लागि दाबेदारी प्रस्तुत गरेका छन्। योभन्दा पहिले केही नेता त्यसको छेउपुच्छरसम्म पुगे पनि हिम्मत भने गर्न सकेका थिएनन्। बरु प्रवासमा रहेकै बेला एकपटक बीपीले तत्कालीन महामन्त्री परशुनारायण चौधरीतर्फ इंगित गर्दै आफ्नो उत्तराधिकारी हुन सक्ने संकेत गर्नुभएको कुरा बोलीचालीका भाषामा सुनिएको हो। यसबीचमा कोशी, गण्डकी र कर्णालीमा खर्बौं क्युसेक्स पानी बगिसकेको छ। नेपाली कांग्रेसले २०१५ सालबाहेक पनि तीनपटक बहुमतको सरकार र कैयन्पटक मिश्रित सरकारको नेतृत्व गरिसकेका छन्। कृष्णप्रसाद भट्टराई, गिरिजाप्रसाद कोइराला, सुशील कोइराला र शेरबहादुर देउवा पार्टी सभापति भइसकेका छन्। दर्जनौं पदाधिकारी निर्वाचित भएका छन्। मनोनयनमा परेका छन्। तर सात दशकको कांग्रेसको इतिहासलाई केलाएर अध्ययन गर्ने हो भने महामन्त्रीहरू परशुनारायण चौधरी, महेन्द्र नारायण निधि, डा रामवरण यादव र कोषाध्यक्षहरू महन्थ ठाकुर, चित्रलेखा यादव तथा सीतादेवी यादव गरी ६ जनाबाहेक पदाधिकारीमा मधेसी निर्वाचित भएको अतीत छैन। अहिलेका उपसभापति विमलेन्द्र निधि जसले सभापतिको हाँक दिएका छन्। एकताका मनोनीत महामन्त्री भएका हुन् तर अर्कोपटक महामन्त्री पदका लागि चुनाव लड्दा पराजित भएका थिए। अहिले पनि उनी मनोनीत उपसभापति हुन्। तर आजसम्म कुनै पनि मधेसी नेपाली यति माथिसम्म कांग्रेसमा पुगेको देखिन्न। कम्युनिस्ट पार्टीमा त त्यसको छेउपुच्छर भेटिन्न। मधेससँग कांग्रेसका लिगेसी नेपालको भौगोलिक अवस्थाले यसको भूराजनीतिलाई प्रभावित पार्दै आएको तथ्य जगजाहेर छ। कतिपय सन्धिसम्झौता र करिब दुई हजार किमि टाँसिएको नेपालसँगको खुला सिमानाका कारण वर्षौंवर्ष नेपालीले भारतलाई विदेश नै बुझेनन्। भारतमा शैक्षिक, सामाजिक र राजनीतिक जागरण प्रारम्भ भइसकेकाले सत्ताधारी राणादेखि हुनेखाने नेपालीको आकर्षण भारतबाहेक अन्यत्र कही थिएन। त्यसैले नेपाली कांग्रेस होस् वा नेपाल कम्युनिस्ट पार्टी सबैको स्थापनास्थल भारत नै बन्यो। अझ मधेसीको त हजारौं वर्षदेखि घनीभूत रूपमा सामाजिक, आर्थिक तथा सांस्कृतिक सम्बन्ध स्थापित भएकाले भावनात्मक एकताको बेजोड नमुना बन्न गएको तथ्यलाई इन्कार गर्न सकिन्न, जसलाई रोटीबेटीको सम्बन्धका रूपमा परिभाषित गरिएको छ। यस्तो स्थितिमा कुनै प्रजातान्त्रिक पार्टीको उदय हुन्छ भने उसको झन्डामुनि गोलबन्द हुनु मधेसीलाई स्वाभाविक लाग्यो। कांग्रेससँगको मधेसीको लिगेसी यस्तै परिस्थितिको उपज हो। त्यसैले होला २००७ सालको सशस्त्र क्रान्तिपश्चात् गठन भएको मन्त्रिमण्डलमा भद्रकाली मि श्र पहिलो मधेसीका रूपमा मन्त्री हुन पुगे। तत्पश्चात् एक से एक योग्य, सक्षम तथा परिपक्व मधेसी नेपाली कांग्रेसको जरोमा मलजल गरेर आजको अवस्थामा पुर्याएको हो। सयौं वर्षसम्म नेपाल एकात्मक केन्द्रीकृत राजतन्त्रात्मक शासन प्रणालीको अधीनमा रहेकाले त्यसलाई आर्थिक रूपले सबलता प्रदान गर्नमा सबैभन्दा ठूलो भूमिका तराईमधेसले खेलेको निर्विवाद सत्य हो। हजारौंहजार बिघा जमिनका मालिक यहाँका ठूलाठूला सामन्त प्रजातन्त्रको प्रार्दुभावपश्चात् अधिकांश नेपाली कांग्रेसको छातामुनि गोलबन्द भएका थिए। सयौं वर्षसम्म तराईमधेसमाथि आफ्नो हैकम जमाएका ती सामन्त कांग्रेसको सदस्यता लिएपछि स्वाभाविक रूपमा नेपाली कांग्रेसको जरो बलियो भएको थियो, जो कुनै न कुनै रूपमा अद्यावधि कायम छ। २०१५ सालको निर्वाचनमा कांग्रेसले प्राप्त गरेको दुईतिहाइको बहुमतलाई संश्लेषण गर्ने हो भने अधिकांश तिनै सामन्तले जितेको तथ्य फेला पार्न सकिन्छ। उदाहरणका रूपमा तत्कालीन सप्तरीबाट जितेका दाजुभाइ सूर्यनाथदास यादव तथा देवनाथदास यादवभन्दा ग्रेजुवेट बुन्नीलाल सिंह र जामुनप्रसाद यादव (चित्रलेखाको बुवा) धेरै योग्य र सक्षम थिए तर हजारौं बिघाका मालिक दास दाजुभाइ नै नेपाली कांग्रेसको टिकटबाट चुनाव जिते। त्यसैले तराईमधेसमा तत्कालीन कम्युनिस्टहरूले जतिसुकै आन्दोलन गरे पनि भूमिमाथि सामन्तहरूको स्वामित्व रहुञ्जेल नेपाली कांग्रेसको जरो हल्लाउन सकेनन्। फलस्वरूप उसले २०१५ सालमा दुईतिहाइ, २०४८, २०५६ तथा २०७० सालमा बहुमत हासिल गरेको तथ्यांकले के पुष्टि गर्छ भने उसले प्राप्त गरेको बहुमतमा तराईमधेसको हिस्सा सरदर ५० प्रतिशत हुन आउँछ। तथ्यांकका कसीमा कांग्रेस २०१५ सालको आमनिर्वाचनमा प्रतिनिधिसभाको १०९ मध्ये ७४ सिट जितेर दुईतिहाइ ल्याएका नेपाली कांग्रेसको टक्कर प्रतिगमनकारी राणाहरूको सहयोगमा गठन गरिएका नेपाल राष्ट्रवादी गोर्खा परिषद्सँग थियो। संसद्मा प्रतिपक्षीको भूमिकामा रहेका नेपाल राष्ट्रवादी गोर्खा परिषद्ले मुस्किलले तराईमा कुनै सिट जितेका थिए। चार ठाउँमा मात्र जितेका कम्युनिस्ट पार्टी तराईमा एक सिटमा सीमित भएका थिए। कहाँसम्म भने तराईवासीको हकहितका लागि गठित नेपाल तराई कांग्रेसको एकजना पनि उम्मेदवारलाई नजिताई मधेसीले नेपाली कांग्रेसलाई मतदान गरेको इतिहास साक्षी छ। २०४८ सालको आमनिर्वाचनमा प्रतिनिधिसभाको २०५ सिटमध्ये ११० सिट कांग्रेसले जितेका थिए। यसमध्ये ५१ वटा सिट तराईमधेसबाट प्राप्त भएको थियो। उदेकलाग्दो कुरा के छ भने तराईमधेसमा जहाँ गैरमधेसीको बाहुल्य थियो, त्यहाँ कांग्रेस पराजित भएको थियो। झापाबाट कांग्रेसका सबै प्रत्याशी पराजित भए। तर तराईमधेसको केन्द्र जनकपुर र त्यसवरिपरिका जिल्लालाई नेपाली कांग्रेसले खर्लप्पै खायो। धनुषा, महोत्तरी, सर्लाहीलगायत जिल्लामा एउटा पनि सिट कुनै अन्य पार्टीले जित्न सकेका थिएनन्। सिरहामा पनि चारमध्ये तीन कांग्रेसकै झोलामा पर्यो। यस्तै अवस्था २०५६ सालमा देखियो। तराईमधेसबाट नेपाली कांग्रेसले ५३ वटा सिट जिते। प्रतिनिधिसभाको कुल २०५ मध्ये ५३ सिट तराईमधेसबाट जितेपछि नेपाली कांग्रेसले सहजरूपमा बहुमत हासिल गर्यो। तर २०६४ को मधेस विद्रोहपश्चात् पहिलो संविधानसभामा मधेसकेन्द्रित दलहरूको उदयले तराईमा नेपाली कांग्रेसको ग्राफ स्वाटै घट्यो। कांग्रेसको कन्तविजोग भयो। तर तिनै मधेसवादी दलहरू जब टुक्राटुक्रामा विभाजित भएर चुनाव लडे। २०७० सालको दोस्रो संविधानसभामा नेपाली कांग्रेसले बहुमत हासिल गर्यो। मधेस विद्रोहको राप र तापमा पराजित भएका सुशील कोइराला यसपाली मधेसी पार्टीहरूको फुटबाट फाइदा उठाए र चुनाव जिते। फेरि जब २०७५ सालको आमनिर्वाचनमा मधेसकेन्द्रित दलहरूको गठबन्धन भयो, नेपाली कांग्रेसको दुर्दशा हेर्नलायक थियो र अद्यावधि छ। तराईमधेस जहाँ नेपाली कांग्रेसको वर्चस्व हुने गथ्र्याे, एउटा उम्मेदवारलाई जिताउन उसलाई हम्मेहम्मे पर्यो। मधेसले जिताएका प्रधानमन्त्री नेपाली कांग्रेसका तात्कालीन अध्यक्ष तथा सन्तनेता कृष्णप्रसाद भट्टराईलाई बारम्बार काठमाडौंको मतदाताले अस्वीकृत गरेपछि ओत लाग्न उनी तराईमधेस झरे। पर्साले उनलाई भारी बहुमतले जिताएपछि फेरि उनी प्रधानमन्त्री भए। यसरी तराईमधेसबाट जितेर प्रधानमन्त्री भएका केपी भट्टराई कांग्रेसका एक्ला पात्र होइनन्। सबै कोइराला बन्धुहरू पनि तराईमधेसबाटै जितेर बारम्बार प्रधानमन्त्री भएका हुन्। झन्डै प्रधानमन्त्री बनेका महेन्द्रनारायण निधिलाई मुलुकको कार्यकारी प्रमुख बन्न नदिएर सिंगो देशलाई मध्यावधिमा धकेल्नु गिरिजाप्रसाद कोइरालाको कति दुस्साहसपूर्ण निर्णय थियो भन्ने कुरा कांग्रेसले भोगिसकेको तथ्यलाई शेरबहादुरले बिर्सनु हुँदैन। मधेसीले त अर्को जुनीमा पनि बिर्संदैन। मोरङ र सुनसरीबाट बीपी कोइराला तथा गिरिजाप्रसाद कोइराला तथा बाँकेबाट सुशील कोइराला चुनाव जितेर देशको प्रमुख कार्यकारी पद पड्काएका हुन्। यसरी शेरबहादुर देउवाबाहेक नेपाली कांग्रेसबाट प्रधानमन्त्री भएका सबै व्यक्ति तराईमधेसबाट जितेका हुन्। देउवाको पनि एकपटक मनमा आशंका उब्जेपछि उनी डडेलधुरा र कञ्चनपुरबाट चुनाव लडे। तर जब दुइटै ठाउँबाट जिते, उनले पछि तराईमधेसबाट राजीनामा गरे। आगामी यात्रा तराईमधेसको भोट बैंकलाई सत्ता, शक्ति र भक्तिका बलमा प्रयोग गर्दै आएका नेपाली कांग्रेसको आगामी यात्रा त्यति सहज देखिन्न भन्ने कुरा पछिल्लो निर्वाचनले पनि पुष्टि गरिसकेको छ। खासगरी तराईमधेसमा मधेसकेन्द्रित दलहरू जसरी एउटै छातामुनि गोलबन्द हुन थालेका छन्, त्यसले कम्युनिस्टभन्दा बढी कांग्रेसको भोट बैंकलाई असर पार्ने हुन्। अर्कातिर कम्युनिस्ट पनि कम्युनिस्टजस्तो नरहेको र चुनावका हकमा त कांग्रेसकै दज्र्यानी चिन्ह लगाएर मनी र मसलको राजनीति अपनाएकाले कांग्रेसले आफ्नो रणनीति बदल्नुपर्ने देखिन्छ। कांग्रेसको वर्तमान दयनीय अवस्थाले त झन् टड्कारो रूपमा त्यसलाई महसुस गर्नुपर्ने हो। विजय गच्छेदार फर्किंदैमा तराईमधेसले कोल्टे फेर्ने होइन। यसका लागि भारतमा जसरी छैटौं नम्बरमा रहेका नरेन्द्र दामोदरदास मोदीलाई भारतीय जनता पार्टीले अगाडि सारे ठीक त्यसरी नै कांग्रेसले सार्नुपर्ने देखिन्छ। सुखद पक्ष के हो भने यसका लागि उसभित्र भरोसामन्द दोस्रो पुस्ता तयार छ। पहिचान्न सक्ने क्षमताको मात्र आवश्यकता छ। दोस्रो पुस्तामा नाम सारिएका कोइराला बन्धुहरूको एउटा लर्को देखिन्छ भने संस्थापन पक्षबाट शेरबहादुरलाई उछिन्दै विमलेन्द्र निधिले हिम्मत गरेका छन्। नाम सारिएका कोइराला बन्धुसँग वंशाणु लिगेसीबाहेक त्यस्तो क्षमता र दक्षता देखिन्न। दोस्रो पुस्ताका दुई नम्बरका खेलाडी हुन् तिनीहरू जसले आफ्नो जीवनका अधिकांश ऊर्जा चिकित्सक पेसामा खर्चेका हुन्। यस अर्थमा बाल्यकालदेखि सम्पूर्ण जीवन पार्टीमा समर्पण गरेका विमलेन्द्र निधिसँग वंशाणुगत लिगेसीसँगै योग्यता, क्षमता र दक्षता पनि कोइराला बन्धुभन्दा श्रेष्ठकर देखिन्छ। तराईमधेसको सेन्टिमेन्टलाई तान्न सक्ने क्षमता पनि छ। र, सबैभन्दा ठूलो कुरा के हो भने पहिचानका लागि संघर्षरत समुदायमा पर्ने उनी मधेसी हुन्, जो आजसम्म नेपाली कांग्रेसको सर्वोच्च पदमा पुगेका छैनन्। त्यसैले आफ्नो असफलतालाई आत्मसात गर्दै शेरबहादुर देउवाले गिरिजाप्रसाद कोइरालाले अपुतालीमा नै सही जसरी राष्ट्रपतिमा डा रामवरण यादवको नाम प्रस्ताव गरे, ठीक त्यसरी नै विमलेन्द्र निधिलाई सभापति पदका लागि उम्मेदवारको घोषणा गर्नुपर्छ। अन्त्यमा, एकपटक मात्र प्रधानमन्त्री भएका र आफ्नो माउ पार्टीको अध्यक्षसमेत हुन नपाएका डा बाबुराम भट्टराईले खुलेआम रूपमा मधेसी, आदिवासी जनजाति, दलित तथा महिलालाई प्रधानमन्त्री बनाउनुपर्ने आफ्फ्नो जीवनको मूलभूत उद्देश्य रहेको भन्दै हिँडेका छन् भने शेरबहादुरजस्तो महारथी जसले चारचारपटक प्रधानमन्त्री जस्ता पद पड्काएका र एकपटक पार्टी सभापतिसमेत भइसकेका व्यक्तिले आफ्नो सुखदुःखको माजिएका राजनीतिक खेलाडी साथीको नाम किन प्रस्तावित नगर्ने भन्ने प्रश्न अहिले तराईमधेसमा चर्चापरिर्चाको विषय बनेका छन्। झन्डै प्रधानमन्त्री बनेका महेन्द्रनारायण निधिलाई मुलुकको कार्यकारी प्रमुख बन्न नदिएर सिंगो देशलाई मध्यावधिमा धकेल्नु गिरिजाप्रसाद कोइरालाको कति दुस्साहसपूर्ण निर्णय थियो भन्ने कुरा कांग्रेसले भोगिसकेको तथ्यलाई शेरबहादुरले बिर्सनु हुँदैन। मधेसीले त अर्को जुनीमा पनि बिर्संदैन।"
"कैलाशखोलाले बगाएका १७ जनामध्ये, ६ को शव भेटियो","अछाम : अछामको रामारोशन गाउँपालिकाका कैलाशखोलाले बगाएका १७ जना मध्ये ६ जनाको शव भेटिएको छ भेटिएको छ । गए रातिको अबिरल वर्षासँगै आएको बाढीले रामारोशन गाउँपालिका५ सैनिबजारबाट बगाएका १७ जना मध्ये ६ जनाको शव कैलाशका विभिन्न स्थानमा भेटिएको हो। ४ जनाको बान्नीगढी जयगढ गाउँपालिका६ दर्नामा पर्ने कोसेडा क्षेत्रमा भेटिएको स्थानीय देवेन्द्र थापाले जानकारी दिए। यस्तै २ जनाको मंगलसेन नगरपालिका३ मा पर्ने लमतणा र सेरीमा भेटिएको त्यहाँ खटिएका स्थानीय प्रकाश कुवरले बताए । जनप्रतिनिधि, प्रहरी, स्थानीयको टोली उद्धारका लागि सैनिबजारमा गइसकेको रामारोशन गाउपालिकाका अध्यक्ष झंकर बहादुर साउदले जानकारी दिए। सदमुकामबाट पैदलमा करिब ७ घण्टा लाग्ने भएकाले चाडै उद्धारमा कठिनाइ भए पनि पहल भइरहेको अछामका प्रमुख जिल्ला अधिकारी गोकर्ण प्रसाद उपाध्यायले बताए। हेलिकप्टर मार्फत उद्धारका लागि केन्द्रसँग समन्वय भरहेको प्रमुख जिल्ला अधिकारी उपाध्यायले जानकारी दिए।"
"मालीमा सैनिक कू, राष्ट्रपतिले दिए राजिनामा","बमाको : राजनीतिक संकटका बीच मालीमा सैनिक कू भएको छ। अन्तर्राष्ट्रिय सञ्चार माध्यमका अनुसार त्यस लगत्तै बुधबार बिहान राष्ट्रपति इब्राहिम बुबाकर केइटाले राजिनामा दिएका छन्। राष्ट्रपति बुबाकरले राष्ट्रिय टेलिभिजन मार्फत् आफू रक्तपात होस् भन्ने पक्षमा नभएको भन्दै राजिनामा दिएको बताएका हुन्। सेनाले केही भागमा हस्तक्षेप आवश्यक थियो भन्ने निर्णय गरेका छन्, उनले भने, म रक्तपात होस् भन्ने चाहन्नँ। त्यसैले अहिलेदेखि नै मेरो पद त्यागेको छु। तैपनि अहिलेसम्म मुलुक आधिकारिक रूपमा सैनिक अधिनमा रहेको स्पष्ट भइसकेको छैन। सेनाले कसरी कब्जा गर्यो ? नाटकीय ढङ्गमा सेनाले मालीको सत्ता कब्जा गरेको हो। मंगलबार बिहान सेनाको एक क्याम्पमा गोली चलेको थियो। लगत्तै राजधानी बमाकोको सडकमा सेनाका ट्याङ्क र गाडीहरू देखा परेका थिए। त्यसपछि सेनाले राष्ट्रपति र प्रधानमन्त्रीलाई पक्राउ गरेको थियो। त्यस्तै थुप्रै मन्त्री तथा सेनाका उच्च अधिकारीहरू पनि समातिएका थिए। सैनिक कू हुनुको कारण एक महिना दिनअघिदेखि सेनामा जिहादी चरमपन्थीसँग चल्दै आएको संघर्ष र आफ्नो तलब सुविधालाई लिएर असन्तुष्टि रहेको देखा परेको थियो। राष्ट्रपति बुबाकरको शासनकालमा भ्रष्ट्राचार र साम्प्रदायिक हिंसा बढेको भन्दै उनको राजिनामा माग हुँदै आएको थियो। महिना दिनयता प्रदर्शनहरू समेत भइरहेका थिए। त्यसै बखत सेनाका जुनियर अधिकारीहरूले विद्रोह गरेका हुन्।"
एसईईको मापन !,"कोभिडका कारण स्थगित माध्यमिक शिक्षा परीक्षा (एसईई) लाई विद्यालयले नै मूल्यांकन गरेर सम्पन्न गर्नुपर्ने धेरैको राय थियो। नानीबाबुलाई परीक्षाको मिति आउँदै छ भनेर मानसिक तनावमा राखिरहनुभन्दा आन्तरिक मूल्यांकनको आधार उपयुक्त विधि हुने तर्क गरियो। बौद्धिक वर्गबाट पनि यस्तै सुझाव आयो। अन्ततः भयो पनि त्यस्तै। स्कुलले मूल्यांकन गरेर अंक दिन पाउने र त्यो अंकलाई राष्ट्रिय परीक्षा बोर्डले प्रमाणीकरण गरेपछि मात्रै आधिकारिकता पाउने बाटो मन्त्रिपरिषद्ले खोलिदियो। सोही मापदण्डका आधारमा नतिजा प्रमाणीकरण गरेर बोर्डले सार्वजनिक गरेपछि विविध टीकाटिप्पणी हुन थालेको छ। विद्यार्थीको नतिजालाई लिएर सामाजिक सञ्जालमै घोचपेच हुन थालेको छ। कसैले कोरोना ब्याच भनेका छन्, कतिले आफ्ना नानीबाबुको प्राप्तांकलाई सामाजिक सञ्जालमा राखेका अभिभावकप्रति समेत व्यंग्य गरिरहेका छन्। यो भनेको विद्यार्थीमाथिको आक्रमण हो। व्यंग्यवाण प्रहार गर्नुअघि हरेकले एकपटक सोच्नुपर्छ आफ्ना नानीबाबु पनि यही ब्याचका विद्यार्थी भएका भए के हुन्थ्यो होला ? भविष्यका कर्णधार यी नानीबाबुको के दोष थियो र परीक्षा नदिई उत्तीर्ण हुनुमा ? फेरि उनीहरूले एसईईअघि तीनपटकसम्म स्कुलमा परीक्षा दिइसकेका थिए। त्यही परीक्षालाई आधार मानेर पछिल्लोपटक मूल्यांकन गरिएको हो भन्ने यथार्थ मनन गर्नुपर्छ। आफ्नै शिक्षकले दिएको नतिजाभन्दा यथार्थपरक अरू कुनै पनि हुँदैन। विद्यार्थीलाई हीनताबोध हुने गरी नकारात्मक टिप्पणी गरिनु दुर्भाग्य हो। परीक्षार्थीहरू पूर्ण तयार भएर परीक्षा केन्द्रमा पुग्नै लागेका थिए। अघिल्लो दिन मात्रै सरकारले परीक्षा स्थगितको निर्णय गरेपछि उनीहरू तनावमा परे। यसमा उनीहरूको के गल्ती थियो र ? यस हिसाबले भन्ने हो भने विगतमा फलामे ढोका भनेर चित्रित गरिएको यो परीक्षा अब कहिले होला, कसरी होला भन्ने चिन्ताले विगतका वर्षका तुलनामा यस वर्षका परीक्षार्थीले बढी मानसिक तनाव बेहोर्नुपरेको थियो। आफैं परीक्षा दिएर उत्तीर्ण हुन्छु भन्ने हिम्मत बोकेका विद्यार्थीलाई परीक्षाबाट वञ्चित गरियो र उनीहरूले ल्याउँछु भनेजत्ति अंक ल्याउन पाएनन् कि भन्ने पक्षबाट हामी किन विश्लेषण गर्न सक्दैनौं ? अर्को कुरा, यसै वर्षदेखि लागू हुने गरी सरकारले कक्षा १ देखि १२ सम्मै एकलपथीय पाठ्यक्रम तयार पारेको छ। कक्षा १ देखि १२ सम्म विद्यालय शिक्षा हो भन्ने कानुनी व्यवस्था यसपटकदेखि कार्यान्वयनमा आएको छ। यसर्थ एसईईलाई विगतजस्तो हाइटेक परीक्षा मान्नुपर्ने अवस्था रहेन। विगतमा एसईईजस्तो महŒवपूर्ण र चर्चा कमाउने परीक्षा अब १२ कक्षाको अन्त्यमा लिइने परीक्षा बनेको छ। तसर्थ अहिले एसईईको नतिजालाई लिएर भएका सकारात्मक तथा नकारात्मक दुवै टिप्पणी अर्थहीन छन्। नानीबाबुलाई हौसला बढाउन बधाई तथा सफल भविष्यको कामना गर्नु अन्यथा होइन, तर परीक्षा नै नदिई उत्तीर्ण भएका वा अन्य कुनै नकारात्मक विशेषण दिएर गिराउन खोज्नु शोभनीय होइन। सम्बन्धित स्कुललाई मूल्यांकनको अधिकार दिएपछि नतिजामा केही तलमाथि हुनु स्वाभाविक हो। तर विद्यार्थीले बोक्नै नसक्ने गरी अंक दिनुचाहिँ धान्न नसक्ने भारी बोकाउनुसरह हो। यो गलत काम हो। यस्ता विषयमा बहस चलाउन सकिन्छ। अहिले देखिएका समस्या आउने दिनहरूमा कसरी सुधार्न सकिन्छ भन्ने सकारात्मक विषयमा छलफल गर्न सकिन्छ। कुनै स्कुलले यस्तो गरेका छन् भने कक्षा ११ वा १२ को नतिजाबाट विद्यार्थीको सक्कली रूप देखिने नै छ। यसपटक कुल चार लाख ८२ हजारले परीक्षा फाराम भरेकोमा चार लाख ७२ हजारको नतिजा मात्रै विद्यालयले बोर्डमा पठाएका थिए। १० हजार विद्यार्थीलाई किन मूल्यांकनबाट बाहिर पारियो भन्ने विषयमा कसैले चासो देखिएको छैन। यसतर्फ ध्यान जानु जरुरी छ। तर निर्दोष विद्यार्थीलाई विविध लाञ्छना लगाउने प्रवृत्ति भने सबैले त्याग्नुपर्छ। कलिला विद्यार्थीलाई गिराउने होइन, हौसला बढाउनुपर्छ। नचाहिँदो विशेषण बोकाएर उनीहरूलाई जिन्दगीभर शिर निहुर्याएर हिँड्नुपर्ने अवस्थामा पुर्याउनु हुँदैन। नतिजाका आधारमा होच्याउने काम बन्द गर्नुपर्छ। एसईईको नतिजा सार्वजनिक"
तनहुँका तीन प्रहरीमा कोरोना संक्रमण,"दमौली : जिल्ला प्रहरी कार्यालयका तीन प्रहरीमा कोरोना संक्रमण देखिएको छ । केही दिनअघि एक महिला प्रहरीमा संक्रमण देखिएकोमा अहिले अर्का एक प्रहरीमा पनि संक्रमण देखिएको पुष्टि भएको हो। यसअघि २७ जना प्रहरीको नमूना पोखरा क्षयरोग केन्द्र प्रयोगशाला पठाएकोमा चारजनाको नमूना फेरि पठाइएको थियो । सोही नमूना परीक्षणमा एकजना प्रहरीमा संक्रमण भेटिएको व्यास नगरपालिकाका स्वास्थ्य प्रमुख प्रमोद सोतीले जानकारी दिए । सासूबाट संक्रमित भएको आशंका गरिएकी प्रहरीको संक्रमणपछि २७ जनाको नमूनामा अर्की महिला प्रहरीमा संक्रमण देखिएको थियो । तीन दिनअघि आएको नतिजा अर्की २३ वर्षीया महिलामा पनि संक्रमण भेटिएको थियो । बुधबारको नतिजासँगै कार्यालयका तीन प्रहरीमा संक्रमण भेटिएको छ । ती दुवै प्रहरी क्वारेन्टाइनमा बसेकाले थप जोखिम नबढ्ने आशंका प्रहरीको छ। 'उनीहरू नमूना लिएदेखि नै बेग्लै बसेका थिए, ' प्रहरी उपरीक्षक अरुण पौडेलले भने,'अब असिसोलेसन पठाउँछौं।'"
धरानमा कोरोना संक्रमित महिलाको मृत्यु,धरान : वीपी कोइराला स्वास्थ विज्ञान प्रतिष्ठान धरानमा उपचारका क्रममा मोरङको बुढिगंगा गाँउपालिका २ की ६७ वर्षीय कोरोना संक्रमित महिलाको मृत्यु भएको छ। विराटनगरको विराट मेडिकल कलेजबाट रेफर भएर प्रतिष्ठान भर्ना भएकी उनको गएराति निधन भएको हो। मृत्यु भएकी महिला मंगलबार बिहान २ बजे वीपी प्रतिष्ठानकामा भर्ना भएको प्रवक्ता डा निदेश सापकोटाले जानकारी दिए। अत्याधिक ज्वरो र खोकी लाग्नका साथै श्वास प्रस्वासमा समेत गम्भीर समस्या भएका कारण उनको मृत्यु भएको डा सापकोटाले बताए। मृतक महिला विगत लामो समयदेखि मुटु समस्याको दीर्घ रोगी भएको डा सापकोटाले बताए। मृतकको शव व्यवस्थापनका लागि आवश्यक पहल भइरहेको प्रवक्ता सापकोटाले जानकारी दिए।
ढल्यो साहित्यको एक युग,"काठमाडौं : फूलको थुँगा बहेर गयो गंगाको पानीमा कहिले भेट होला हे दाजै यो जिन्दगानीमा। नातिकाजीको संगीतमा तारादेवीले गाएको गीत झैं गीतकार माधवप्रसाद घिमिरेसँग अब भेट नहुने भएको छ। पाँच दिनेदेखि स्वास्थ्यमा समस्या बढ्दै गएपछि राष्ट्रकवि घिमिरेको मंगलबार साँझ ५ बजेर ५५ मिनेटमा निधन भएको छ। लमजुङको पुस्तुन गाउँमा १९७६ असोज ७ गते जन्मिएका उनको १०१ वर्षको उमेरमा निधन भएको हो। मानार्थ रथि सम्मान दिएको नेपाली सेनाले काठमाडौं लैनचौरस्थित अलकाबस्ती निवासमा सुरक्षा दिएको छ भने बुधबार राष्ट्रिय सम्मानसहित सलामी अर्पण गर्ने भएको छ। छोरी डा किरण रेग्मीले उमेरकै कारण हुने श्वासप्रश्वास समस्याले बुबाको निधन भएको बताइन्। उनका अनुसार राष्ट्रकविको बोल्दाबोल्दै जस्तो निधन भएको थियो। करिब ३० वटा कृतिका धनी राष्ट्रकविले अन्तिम समयमा महाकाव्य ऋतम्भरा लेखिरहेका थिए। उनको यो महाकाव्य प्रकाशन गर्ने धोको अधुरो भएको छ। मलाई चित्त बुझेको छैन, केही सर्ग मिलाउँछु भन्नुहुन्थ्यो, लेखेर सक्नुभएको थियो, ज्वाइँ प्राध्यापक डा हेमांगराज अधिकारीले अन्नपूर्णसँग भने, कम्तिमा सय वर्ष नाघे पनि आफ्नो सपना पूरा गर्न भ्याउनुभयो। नेपाली साहित्यलाई ठूलो उपहार दिएर जानुभयो। उनका गौरी, पापिनी आमा, राजराजेश्वरी, राष्ट्रनिर्मार्ता, धरती माता आदि खण्डकाव्य र मालतीमंगले जस्ता गीतिनाटक चर्चित छन्। नेपाली हामी रहौंला कहाँ नेपालै नरहे, आएर कैल्यै ऋतु सिद्धिँदैन, लाएर माया मुटु रित्तिँदैन, ढुंगाको काप फोरेर पनि उम्रन्छ पिपल, सिर्जनाशक्ति संसारमा कैल्यै हुँदैन विफल राष्ट्रकविका दर्जनौं कालजयी गीत र कविता जनमानसमा लोकप्रिय छन्। सुनपंखी चरीलगायत बालसाहित्यका चारवटा पुस्तक छन्। राष्ट्रकवि घिमिरेका पत्नी महाकाली, ६ छोरी र २ छोरा ६ छन्। ८४ वर्षीय महाकाली बुधबार ८५ वर्ष टेक्दै छिन्। पश्चिम किल्ला काँगडा पूर्वमा टिष्टा पुगेथ्यौं, कुन शक्तिका सामूमा कहिल्यै हामी झुकेथ्यौं। राष्ट्रिय स्वाभिमानमा शब्दमार्फत कहिल्यै नझुक्ने राष्ट्रकविको राष्ट्रिय प्रेमको बखान सबैजसो समालोचकले गरिरहेकै हुन्छन्। बिलो लिए झैं शरमा उनेर, यो राज्य बाँड्ने चिज हैन हेर। थुतिन्छ पत्ता जब खात खात, सिद्धिन्छ शोभा अनि फूलबाट। देशप्रेममा डुबेका उनका यस्तै गीतबारे प्राध्यापक डा माधवप्रसाद पोखरेल भन्छन्, गाउँछ गीत नेपाली, ज्योतिको पंख उचाली बोलको गीतले राष्ट्रियताको सर्वोच्च बहस गरेको छ। एउटा सिर्जना गर्न कति समय लाग्छ भनेर सोधेको जवाफमा राष्ट्रकविले पोखरेललाई भनेका थिए, कुनै कविता लेख्न १० वर्षसम्म लागेको थियो। पोखरेलका अनुसार, यो गीतमा नेपाली चरोले ज्योतिको पंख उचाली गीत गाउँछ भन्नुमा गहिरो कल्पना छ। लोकसामग्री समेटेर चिन्तन र आफ्नै आँखाबाट दृष्टि लगाएर लेख्ने बानीले हरेक सिर्जना पृथक भएको उनको भनाइ छ। उनका अनुसार, राष्ट्रकविको नेपाली साहित्यको क्षेत्र कविता भएको तर आफ्नो गीत आफ्नै बाँसुरी नामको आत्मकथा र मालतीमंगलेमा काव्यात्मकता र कवित्वसँगै ठूलो शक्ति छ। प्राध्यापक डा गोविन्दराज भट्टराईले महाकवि लक्ष्मीप्रसाद देवकोटा, युगकवि सिद्धिचरण श्रेष्ठ र राष्ट्रकवि माधवप्रसाद घिमिरे नेपाली साहित्यका तीन तारा भनिएको बताए। उनले भने, आधुनिक नेपाली कविताका एक सुदृढ स्तम्भ, लोकगीति र शास्त्रीय छन्दलाई नेपालीमा स्थापित गर्ने उहाँ सुललीत भाकाका परिष्कृत कवि हुनुहुन्छ। उनले पनि राष्ट्रकविका अनेक अतुलनीय योगदानमध्ये एक राष्ट्रिय चेतना भएको तर्क गरे। आफूले कक्षा २ देखि अर्थात् ५० वर्षदेखि राष्ट्रकविका सिर्जना पढ्दै आएको र करोडौं नेपालीका जातीय ढुकढुकीका रुपमा बस्न सफल साहित्यकार भएको उनको भनाइ छ। उनी भन्छन्, अहिले सीमा विवाद पनि हटकेक भएकै विषय हो, राष्ट्रकविले लेखेको नेपाली हामी रहँुला कहाँ नेपालै नरहे बोलको गीत चल्यो पनि, चलिरहने छ र मैले बारम्बार गुन्गुनाउने पनि यही गीत हो। प्राध्यापक डा अभि सुवेदीले राष्ट्रकवि घिमिरे महाकवि देवकोटा र बालकृष्ण समका समकालीन रहेको अर्थमा शास्त्रीय कालबाट स्वतन्त्र भएको लेखन र चिन्तनको युगका एक महत्वपूर्ण कवि भएको बताए। उनका कवितामा यो देशको भूमि, उत्तुंग हिमाल, बेंसी, नदी र वनउपवन, पूल र पाखा अनि पखेराको सुन्दर चित्रण हुन्छ, उनले अन्नपूर्णसँग भने, घिमिरेले मानव करुणा, दुःख, आल्हाद र उमंगले भरिएका कविता लेखेका छन्। अत्यन्त सफल बाल कविता र गीतका लेखक पनि हुन्। अत्यन्त राम्रा गीतका लेखक उनले अनेकौं किसिमले लयवद्ध भएर नेपालका प्रसिद्ध गायक गायिकाहरूलाई स्रोत दिएका छन्। नेपाल प्रज्ञा प्रतिष्ठानका कूलपति गंगाप्रसाद उप्रेतीले राष्ट्रकवि २०४६ सालमा कुलपति भएको र त्यसबेला उहाँले नेपाली साहित्यका लागि अतुलनीय योगदान पुर्याएको स्मरण गरे। उहाँको निधनले नेपाल राष्ट्रकै लागि अपूरणीय क्षति पुगेको बताउँदै साहित्यकारले अबका दिनमा उहाँका आदर्श अनुशरण गर्नुपर्ने उप्रेतीले बताए। प्राज्ञ माया ठकुरीले राष्ट्रकविको मृत्युले नेपाली साहित्यको अभिभावक गुमाएको बताइन्। उनले भनिन्, खुलस्त भएर बोल्ने, सबैलाई आफ्नो बनाउन सक्ने र अभिमानको अंश पनि नपाल्ने उहाँको बानी थियो। संभवत नेपाल राष्ट्रले अब अर्को राष्ट्रकवि जन्माउनण् नसक्ला। यो निधन त युगकै निधन हो। समालोचक डा रामप्रसाद ज्ञवालीले राष्ट्रकविको शरीरमात्र अन्त्य भएको तर कृतिमार्फत सधैं जीवन्त रहने बताए। नेपाली छन्द कवितालाई महाकवि देवकोटापछि जनमानसमा पुर्याउने कवि घिमिरे भएको बताए। उनले भने, छन्दमा वर्तमान समयका सर्वोच्च कवि हुनुहुन्छ उहाँ। स्वच्छन्दता र परिष्कारवादका नेपाली संश्लेषक उहाँले नेपाली, हिन्दी, संस्कृति र नेपाली प्रकृतिका साथै नेपाली परम्परित जीवन पद्दतिलाई कवितामा जीवन दिने र प्रभावकारी अभिव्यक्ति दिने काम गर्नुभयो। उनका अनुसार, राणाकालदेखि पञ्चायतहुँदै संघीय गणतन्त्रसम्मका पाँच युग बाँचेको र प्रत्येक युगमा केन्द्रीय प्रतिभाका रुपमा नाम लेखाउने कवि राष्ट्रकवि नै हुन्। सकारात्मक सोच, स्वस्थ जीवन, अनवरत सिर्जनशीलता, स्वच्छन्दतावादी मानवतावाद र दीर्घ जीवनजस्ता विशेषता सबैले अंगीकार गर्नुपर्ने उनको भनाइ छ। जिन्दगी रहेसम्म जिन्दगी छर्नुपर्छ, मरिन्छ मर्नु नै पर्छ नमरी मर्नुपर्छ। युगले जन्मने मान्छे युगभित्रै बिलाउँछन्, युग जन्माउने मान्छे युगौं सम्मान पाउँछन्, उनले राष्ट्रकविका नाममा लेखेका छन्। काव्यमा उहाँको आफ्नै शैली  सत्यमोहन जोशी,संस्कृतिविद् उमेरले उहाँ (राष्ट्रकवि माधवप्रसाद घिमिरे) मभन्दा ६ महिना जेठो हुनुहुन्थ्यो। उहाँ १०१ वर्षमा स्वर्गवास हुनुभयो। मैले १०१ टेकें। मृत्यु प्रकृतिको आउनेजाने नियमित प्रक्रिया हो। उहाँ जानुभयो। म मृत्यु पर्खेर बसिरहेको छु। म १९९८१९९९ सालतिर त्रिचन्द्र कलेजमा आट्र्सको विद्यार्थी भएर गएको थिएँ। उहाँ त्यसबेला भाषा अनुवादकका रूपमा काम गर्नुहुन्थ्यो। त्रिचन्द्रको साइन्स ब्लकको नयाँ भवनमा भाषा अनुवाद परिषद् थियो। त्यसका हाकिम पुष्करशमशेर जबरा हुनुहुन्थ्यो। उहाँअन्तर्गत लक्ष्मीप्रसाद देवकोटा, माधवप्रसाद घिमिरे र बद्रीनाथ भट्टराई मुख्य अनुवाद हस्तीका रूपमा काम गर्नुहुन्थ्यो। म फुर्सदिलो थिएँ। विद्यार्थीका रूपमा कविता तथा साहित्यिक रचना लेख्थें। उहाँलाई देखाउँथें। उहाँ लेख्नलाई अझै प्रेरणा दिनुहुन्थ्यो। मैले लेखेका कविताहरू हेरिदिनुहुन्थ्यो।म पछि कामको सिलसिलामा लमजुङ गएँ। उहाँको घर पनि उतै रहेछ। मैले उहाँको ठाउँमा काम गरेको थाहा पाएर झन् खुसी हुनुभयो। उहाँकै जन्मथलोमा काम गरेपछि म उहाँको प्यारो भएँ। उहाँसँग अझै धेरै हेलमेल बढ्यो। मेरो रुचिको विषय लोकसाहित्य थियो। उहाँले मेरो रुचिमा अझै हौसला बढाइदिनुहुन्थ्यो। उहाँ २०२६ सालमा नेपाल प्रज्ञा प्रतिष्ठान (तत्कालीन नेपाल राजकीय प्रज्ञा प्रतिष्ठान) मा प्राज्ञ नियुक्त हुनुभयो। मैले त्यो बेला सहप्राज्ञ भएर सँगैसँगै काम गर्ने अवसर पाएँ। उहाँ मभन्दा एक तह माथि हुनुहुन्थ्यो। काम गर्दा एकदम मिलनसार, सहयोगी हुनुहुन्थ्यो। प्रज्ञामा मेरो कार्यकाल सकिएपछि म त्यहाँबाट छुटें। उहाँ उपकुलपति हुँदै कुलपति बन्नुभयो। त्यहाँबाट छुटेपछि मैले नेपाली चाडबाड किताब निकालें। नेपाली संस्कृतिबारे लेखिएको किताबबारे गजबको भूमिका लेखिदिनुभयो। त्यसपछि हाम्रो सम्बन्ध निरन्तर सुमधुर रहिरह्यो। नेपाली काव्यकृतिमा उहाँको आफ्नै शैली छ। आफ्नै परम्परा छ। उहाँको लेखाइ सरल हुन्छ। तर, नयाँ कुरा दिनुहुन्छ। त्यसैले उहाँका कृतिहरू उत्कृष्ट भएका हुन्। व्यक्तिगत रूपमा ज्यादै मिलनसार, सामाजिक व्यवहार, चालचलन एकदमै राम्रो थियो। सधैं हँसिलो देखिने। कसैको चित्त नदुखाउने उहाँको बानी थियो। अरूसँग नरिसाउने। प्रेरणाको स्रोत हुनुहुन्थ्यो। उहाँ जो कोहीलाई अध्ययन, लेखनमा उत्प्रेरित गर्नुहुन्थ्यो। (अन्नपूर्णकर्मी नितु घलेले गरेको कुराकानी ) नेपाली साहित्य टुहुरो भयो बैरागी काइँला पूर्वकुलपति, नेपाल प्रज्ञाप्रतिष्ठान नेपाली साहित्य जगत्मा कवि माधवप्रसाद घिमिरेले पुर्याउनुभएको योगदानको कदर गर्दै राष्ट्रले उहाँलाई राष्ट्रकविको उपाधि प्रदान गर्यो। उहाँलाई राष्ट्रकविको पद औपचारिक रूपमा राज्यले दिएको मात्र होइन, सबै साहित्यकार र साहित्यप्रेमीले पनि उहाँलाई राष्ट्रकविका रूपमा स्विकारेका छन्। मर्यादित स्थानमा राख्दै आएका छन्। उहाँको देहावसानले राष्ट्रकै लागि एउटा अपूरणीय क्षति पुगेको छ। यसलाई पुर्न बहुतै गाह्रो पर्छ। नेपाली साहित्यको क्षेत्रमा पनि ठूलो क्षति पुगेको छ। एकप्रकार नेपाली साहित्य टुहुरो भएको छ। नेपाली साहित्य, नेपाली समाज, नेपाल राष्ट्र र राज्यले उहाँलाई सम्मान गरेकै हो। जीवनकालमा यति ठूलो सम्मान न महाकविले पाए न त कवि शिरोमणिले। उहाँ (घिमिरे) बडो भाग्यमानी। सबै सम्मान जीवनकालमा पाउनुभयो। जीवनकालमा यत्रो सम्मान भोग गर्न पाउने भाग्य हत्तपत्त कसैको हुँदैन। उहाँले सरल भाषामा अत्यन्तै गम्भीर र मर्मस्पर्शी कविता लेख्नुभयो। जुनसुकै छन्दमा पनि उहाँका कविता निकै मार्मिक छन्। तर, उहाँबारे एउटा नखुलेको पाटो रहेछ। उहाँका बारेमा अबका दिनमा सूक्ष्म अध्ययन गर्नेले त्यो लेख्लान्। एकेडेमी (नेपाल प्रज्ञाप्रतिष्ठान)बाट प्रकाशित पुस्तकहरूमा राष्ट्रकवि घिमिरेले लेखेका भूमिकाहरू देख्दा उहाँको अध्ययनको गहिराइ, चिन्तनमनन् र दर्शनमा जो उच्च पहुँच देखिन्छ त्यसमा छलफल हुन अझै बाँकी छ। तर, कविताको क्षेत्रमा थोरै लेखेर पनि उहाँले जुन अपार लोकप्रियता कमाउनुभयो, त्यो हत्तपत्त कसैले पाउँदैन। बरु यसो भन्दा पनि हुन्छ कि माधवप्रसाद घिमिरेले नेपाली कवितालाई लोकप्रिय बनाउन ठूलो योगदान दिनुभयो। मेरो उहाँसँग पहिलो भेट २०२० सालमा भएको हो। म त्यति बेला पहिलो पटक काठमाडौं आएको थिएँ। एकडेढ महिना बसाइमा उहाँसँग भेट गर्ने अवसर जुर्यो। बडो रमाइलो स्वभावको हुनुहुन्थ्यो। बडो फर्सैलो लाग्यो। उहाँ छन्दमा बडो मजाले लेख्ने मान्छे, हामी गद्य कवितामा। र, पनि उहाँले हामीलाई प्रोत्साहन नै दिनुभयो। लेखनमा उत्साह र प्रेरणा दिनुभएको मलाई अझै सम्झना छ। उहाँसँग भेटघाट र चिनजान भएको पनि झन्डै ५७ वर्ष भइसकेछ। त्यसअघि मैले उहाँले नै सम्पादन गर्नुभएको इन्द्रेणी पत्रिकामा उहाँका केही कविता पढेको थिएँ। ती कविता पढेपछि मलाई उहाँसँग भेट्ने लोभ जागेको थियो। त्यसअघि गौरी किताब देखेको मात्रै थिएँ। हामीभन्दा उमेरले पाका समालोचक दाजुहरूले गौरीका बारेमा कुरा गरेको सुनेको थिएँ। त्यो शोककाव्य यति मर्मस्पर्शी रहेछ, धेरै पछि पढ्दा उहाँप्रति असीम श्रद्धा मात्र होइन, एउटा आत्मीयताको भाव जागेर आएको थियो। उहाँसँग साक्षात् भेट हुँदा त झन् खुसीको सीमै रहेन। चाहे छन्दमा लेखून् या झ्याउरे भाखामा, उहाँका कवितामा सरलताभित्र जुन गम्भीरता छ त्यसले मलाई मात्र होइन उहाँका असंख्य पाठकलाई तानेको छ। उहाँले पछिल्लो समय एउटा काव्य लेख्नुभयो, त्यो हो अश्वत्थामा। काव्य सानो छ। तर, अत्यन्तै गहन छ। त्यसमा आधारचाहिँ महाभारतको एउटा पात्रलाई बनाइएको छ। तर, स्थिति र परिस्थितिचाहिँ समकालीन विश्वको युद्ध, यसको विभीषिका र दुस्परिणाम छ। सम्पूर्ण जातिले सम्हार गर्न सक्ने एउटा अवस्थाको कारक तत्व मानिस पनि हुन सक्ने रहेछ। यो देख्दा एउटा ऋषितुल्य दार्शनिक पनि मैले उहाँमा भेटें। तापनि, सबैभन्दा ठूलो कुरा उहाँको सरलता नै हो। पानीजस्तो सरलता। खुलुलु बग्ने। सबैले मन पराएको। अनि, सबैले आदर्श मानेको। सबैले माया गरेको। त्यही रूपमा म पनि उहाँलाई स्मरण गर्छु। उहाँका कृतिहरूमध्ये मलाई असाध्यै मन परेका गौरी र अश्वत्थामा हुन्। प्रेम कुन हदसम्म कोमल र गहिरो हुन्छ भन्ने गौरीबाटै सिकिँदो रहेछ। एउटा प्रेमीले प्रेमिकासँगको वियोगमा पर्दा मनमा परेको वेदना र त्यो वेदनाले जन्म दिएको एउटा दार्शनिक चिन्तनका कुराहरू गौरीमा मैले पाएँ। ती कुराले सबैलाई बडो विह्वल बनाउँछ। म २०३९ सालमा एकपटक काठमाडौं आएको थिएँ। तर, त्यति बेला मैले उहाँका नाटक हेर्न पाइनँ। अलिक पछि देखाइएको थियो क्यारे ! स्टेजमा चाहिँ मैले मालतीमंगले पनि हेर्न पाइनँ। राष्ट्रकवि घिमिरेले २०४६ सालको जनआन्दोलनलाई मध्यनजर गर्दै कुलपतिबाट राजीनामा दिनुभयो। त्यति बेला उहाँलगायत १० जनाले राजीनामा दिएजस्तो लाग्छ। त्यसपछिको पुनर्गठनमा ईश्वर बराल उपकुलपति हुँदा म पनि सदस्य भएको थिएँ। उहाँ कुलपति भएका बेला पनि भेट त भएको थियो होला तर त्यति नजिकको कुराकानी भएको थिएन। म एकेडेमीमा कुलपति भइसकेपछि पनि नेपालका मास्टरपिस कृति एवं काव्यलाई नयाँ संस्करणमा ल्याउने भन्ने योजना बनाइएको थियो। यसलाई कार्यान्वयनमा ल्याउन नीति पनि बनिसकेको थियो। तर, ठूलो कुरा त अर्थको अभाव न हो। त्यसले चाहेर पनि धेरै गर्न सकिएन। मैले चाहेर पनि गर्न नसकेको एउटै कुरा छ। त्यसमा म अरू कसैलाई दोष दिन्नँ। कोसिस गरेर पनि गर्न नसकेकोमा म आफैंलाई दुःखी ठान्छु। एकेडेमीले पृथ्वी पुरस्कार उहाँहरूकै पालामा स्थापना गरेजस्तो लाग्छ। त्यो चाहिँ पूर्वकुलपति भइसकेकाहरूलाई दिने चलन रहेछ। त्यो पुरस्कारको लायक व्यक्ति उहाँ नै हुनुहुन्थ्यो। त्यसमा म सदस्य हुँदादेखि नै उहाँको नाम चर्चामा ल्याइएको थियो। मैले पनि कुरा उठाएँ। तर, २०४६ सालको जनआन्दोलनपछिको राजनीतिक वातावरणले साहित्यिक शुद्धतालाई नै फोहोरी बनाइदियो। जीवनमा पश्चात्तापभन्दा पनि विस्मात् लाग्ने कुरा एउटा यही छ। कविजी बितेर जानुभयो। उहाँलाई कुनै पुरस्कारको आवश्यकता त थिएन। त्योभन्दा बढी सम्मान त उहाँले आमपाठकबाट मात्र होइन, आमजनताबाट नै पाइसक्नुभएको छ। त्योभन्दा अरू ठूलो पुरस्कार उहाँलाई कुनै चाहिएको पनि होइन। एउटा औपचारिक रूपमा गर्न सकेको भए राम्रो हुन्थ्यो। उहाँले धेरै लामो समय एकेडेमीमा बिताउनुभयो। भनौं जीवन नै त्यहाँ गुजार्नुभयो भन्दा पनि हुन्छ। एकेडेमीले चाहेर पनि उहाँलाई सम्मान गर्न सकेन। यसका लागि बडो पश्चात्ताप छ। म एकेडेमीमा कुलपति भएर गइन्जेल त पुरस्कारको कुरै हराइसकेको थियो। २०४६ सालको आन्दोलनपछि त सबै पुरस्कार हराए। त्यसपछि पृथ्वी पुरस्कार कसैले पाएनन् होला। २०६२०६३ को आन्दोलनपछि बल्ल पुरस्कारको नाम खोतल्न थालियो। आन्दोलनकारीहरू सबै असन्तुष्ट रहेकाले दरबारका नाममा रहेका सबै प्रकारका पुरस्कार नै वितरण नगर्ने भन्दै एकेडेमीमा दबाब आएपछि ती सबै स्थगित भए। धेरै पछि त्रिभुवन पुरस्कार, महेन्द्र पुरस्कार र ईश्वरी राज्यलक्ष्मी पुरस्कार हटाइए। पृथ्वी पुरस्कार एउटा मात्र राख्ने भनेर एकेडेमीले निर्णय गर्यो। त्यसपछि ककसलाई दिइयो, मलाई त्यति याद छैन। राष्ट्रकवि घिमिरेको घर मेरोबाट त्यति टाढा त होइन। ट्याक्सीमा गए १५ मिनेटमै पुगिन्छ। तर, काठमाडौंको यो घरैघरको बीचमा त्यति पनि टाढा हुँदो रहेछ। जाउँलाजाउँला भन्ने लागिरहेको थियो। त्यत्तिकै भयो। एक वर्षपहिले मलगायत केही साथीहरू उहाँलाई भेट्न गएका थियौं। त्यतिबेला उहाँले भन्नुभएको थियो, अब यस्तै हो, त्यो मेरो ऋतम्भराचाहिँ सिध्याउँछु। ऋतम्भरा महाकाव्यको चाहिँ उहाँलाई ठूलै चिन्ता थियो। त्यो सक्काउनुभयो कि भएन थाहा छैन। उहाँको शताब्दी पूरा भएको जन्मोत्सव मनाएको भर्खरै जस्तो लाग्छ। आज अचानक राष्ट्रकविको देहान्तको खबर सुन्दा म निकै मर्माहत भएँ। ती आमैको के हालत भएको होला ? आमैलाई सम्झेर बडो दुःख लागिरहेको छ। पशुपतिनाथले आमालाई यो घडीमा दुःख सहने शक्ति प्रदान गरुन्। हाम्रो राष्ट्रकविको दिवंगत आत्माले स्वर्गमा बास पाओस्। उहाँका छोराछोरी, नाति, नातिना, पनाति, पनातिना सबैलाई यो दुःखको क्षण सहन सक्ने शक्ति भगवान् पशुपतिनाथले प्रदान गरुन्। यही मेरो प्रार्थना छ। (अन्नपूर्णकर्मी रामकला खड्काले गरेको कुराकानी) राष्ट्रकवि माधवप्रसाद घिमिरेको निधन ऋतम्भरा महाकाव्य छाडेर गयो राष्ट्रकवि घिमिरेको चोला राष्ट्रकविको निधनमा प्रधानमन्त्रीले भने : साहित्यमार्फत् लगाउनुभएको गुण जनताले भुल्नेछैनन् ऋतम्भरा परिष्कार गर्दागर्दै बिदा भए राष्ट्रकवि घिमिरे राष्ट्रकवि घिमिरे र नेपाली कविता"
"पीएसजीले रच्यो इतिहास, च्याम्पियन्स लिगको फाइनलमा","पोर्चुगल : फ्रेन्च क्लब पेरिस सेन्ट जर्मेन (पिएसजी) इतिहास रच्न सफल भएको छ । पहिलो पटक च्याम्पियन्स लिगको फाइनलमा प्रवेश गर्न सफल भएको छ । गएराति भएको खेलमा पीएसजीले लाइप्जिगमाथि ३० को हात पार्दै पीएसजले फाइलनमा स्थान पक्का गरेको हो । पोर्चुगलको स्टाडियो डा लुजमा भएको खेलमा पिएसजीको पीएसजीको जितका लागि मार्किन्हस, एन्जल डी मारिया तथा जुआन बर्नाटले ११ गेलको योगदान दिए । खेलको १३ औं मिनेटमा डी मारियाको पासलाई गोलमा परिणत गर्दै मार्किन्हसले पिएसजीलाई अग्रता दिलाए । ४२ औं मिनेटमा डी मारियाले पिएसजीको अग्रतालाई दोब्बर बनाए । उनले नेइमारको पासलाई सदुपयोग गरेका थिए । ५६औं मिनेटमा डी मारियाको पासलाई सदुपयोग गर्दै बर्नाटले पिएसजीका लागि तेस्रो गोल गरे । त्यसपछि कुनै पनि टिमले गोल गर्न सकेनन् । पहिलो पटक उपाधि नजिक पुगको पीएसजीले फाइनलमा जर्मन क्लब बायर्न म्युनिख र फ्रेन्च क्लब लियोनबीचको विजेतासँग प्रतिस्पर्धा गर्नेछ । यी दुई बीचको खेल आज राति हुँदैछ ।"
दिनमै हजार नाघे कोरोना संक्रमित,"काठमाडौं : नेपालमा कोरोना संक्रमितको संख्या दिनमै एक हजार नाघेको छ। स्वास्थ्य तथा जनसंख्या मन्त्रालयले मंगलबार १ हजार १६ जनामा संक्रमण पुष्टि गरेको हो। गत माघ ९ गते पहिलो संक्रमण देखिएयता यो हालसम्मकै सर्वाधिक संक्रमित संख्या हो। यसअघि असार १९ गते ७ सय ४० जना संक्रमित फेला परेका थिए। मंगलबार काठमाडौं उपत्यकामै २ सय ५ जनामा संक्रमण देखिएको छ। मन्त्रालयका प्रवक्ता डा जागेश्वर गौतमले मुलुकभरका प्रयोगशालामा १३ हजार ४ सय ६१ पीसीआर परीक्षण गर्दा मंगलबार यो मात्रामा संक्रमित भेटिएको बताए। उनका अनुसार उपत्यकाका ३ जिल्लामध्ये काठमाडौंमा १ सय ३८, ललितपुरमा ५० र भक्तपुरमा १७ जना संक्रमित थपिएका छन्। शुक्रबार मुलुकभर ५ सय ९४ जना संक्रमित थपिएका थिए। त्यस्तै शनिबार ४ सय ६८ र आइतबार ६ सय ४१ जनामा कोरोना पुष्टि भएको थियो। मंगलबारको कोरोना पोजिटिभको वृद्धि ७५५ प्रतिशत हो। आईसीयू बेड र भेन्टिलेटर अभाव संक्रमितको संख्या बढेपछि अस्पतालमा आइसोलेसन बेड पाउन छाडिएको छ। प्रदेश १ मा ४ जना आईसीयूमा उपचाररत छन्। उक्त प्रदेशमा ४४ वटा आईसीयू रहेको स्वास्थ्य मन्त्रालयले जनाएको छ। प्रदेश २ मा ४८ आईसीयू रहेकामा ४६ जनाको उपचार भइरहेको छ। बागमतीमा ६ सय ३० आईसीयू बेड छन्। जहाँ ५२ जना उपचाररत छन्। गण्डकीमा १ सय ३७ आईसीयू बेड रहेकोमा ६ जना उपचाररत छन्। प्रदेश ५ मा २९ आईसीयू बेड रहेकोमा १० जनाको उपचार भइरहेको छ। कर्णाली र सुदूरपश्चिम क्षेत्रमा आईसीयूमा संक्रमित छैनन्। यद्यपि, कर्णालीमा ४० र सुदूरपश्चिममा १८ गरी मुलुकभर ९ सय ४६ जना अट्ने आईसीयू बेड छुट्ट्याइएको प्रवक्ता डा गौेतमले बताए। सिकिस्त बिरामी बढेको अवस्थामा भेन्टिलेटर अपुग हुने देखिएको छ। अहिले प्रदेश १ मा १९, प्रदेश २ मा १७, बागमतीमा ३ सय ६१, गण्डकीमा ५९, प्रदेश ५ मा १३, कर्णालीमा १७ र सुदूरपश्चिममा १० वटा भेन्टिलेटर उपलब्ध रहेको मन्त्रालयले जनाएको छ। बागमती प्रदेशमा भेन्टिलेटरमा राखेर आठ जनाको उपचार भइरहेको छ। डा गौतमले भने, केही भेन्टिलेटर थप्दै छौं। पाइप लाइनमा छन्। संस्थागत आइसोलेसनमा रहेका व्यक्तिको संख्या प्रदेश १ मा ९ सय ७८, प्रदेश २ मा २ हजार ७६, बागमतीमा २ हजार ५ सय १४, गण्डकीमा २ सय ७९ छ। प्रदेश ५ मा ७ सय ७९, कर्णालीमा २ सय र सुदूरपश्चिममा ८ सय ३२ जना छन्। यस्तै, प्रदेश १ मा १ सय ९७, प्रदेश २ मा २ हजार ३ सय ४९, बागमतीमा १ सय ११, गण्डकीमा २७ जना होम आइसोलेसनमा छन्। त्यस्तै, प्रदेश ५ मा १ सय ७०, कर्णाली ८ र सुदूरपश्चिममा २५ गरि कुल २ हजार ८ सय ८७ जना छन्। कति छन् सक्रिय संक्रमित ? १३ जिल्लामा दुई सयभन्दा बढी सक्रिय संक्रमित छन्। पाँच सयभन्दा बढी संक्रमित उपचाररत रहेका जिल्ला पाँचवटा छन्। मोरङ, पर्सा, रौतहट, महोत्तरी र काठमाडौंमा बढी संक्रमित उपचारत छन्। सक्रिय संक्रमितको संख्या १० हजार ५ सय ६३ पुगेको छ। सोमबार मात्र प्रदेशमा १ मा मोरङमा १ सय ८ जना थपिए। झापामा २१, सुनसरीमा ८ जनामा कोरोना पुष्टि भएको छ। प्रदेश १ को क्वारेन्टाइनमा २ हजार १ सय १५ जना छन्। प्रदेश २ मा पर्सामा सबैभन्दा बढी संक्रमित फेला परेका छन्। मंगलबार मात्र १ सय २८ संक्रमित थपिएका छन्। यसबाहेक सर्लाही, धनुषा, बारा, महोत्तरी र रौतहट जिल्लामा संक्रमण बढी देखिएको छ। यसैगरी बागमतीमा काठमाडौं, चितवन, ललितपुर, भक्तपुर, मकवानपुर बढी प्रभावित देखिएका छन्। गण्डकीमा कास्की, नवलपरासीपूर्व, तनहुँमा बढी प्रभावित छन्। प्रदेश ५ मा सीमावर्ती जिल्लाहरू कपिलवस्तु, रूपन्देही, बाँके, बर्दियामा संक्रमित थपिएका छन्। कर्णालीमा सबैभन्दा बढी प्रभावित दैलेख, सुर्खेत र जुम्ला छन्। सुदूरपश्चिममा डोटी, कैलाली र कञ्चनपुरमा नयाँ संक्रमित थपिने क्रम जारी छ। प्रदेश १ मा २ हजार १ सय १५ जना क्वारेन्टाइनमा छन्। प्रदेश २ मा १ हजार ४ सय ८३, बागमतीमा ८ सय ९८, गण्डकीमा २ हजार ९ सय ७३, प्रदेश ५ मा २ हजार ९०, कर्णालीमा ६ सय ८१ र सुदूरपश्चिममा ३ हजार ९६ क्वारेन्टाइनमा छन्। क्वारेन्टाइनमा अझै १३ हजार ९ सय २६ छन्। १७ हजार ५ सय ३८ जना संक्रमणमुक्त भई डिस्चार्ज भएका छन्। संक्रमणबाट मुक्त हुने ६२२ प्रतिशत छ। कोरोना संक्रमणबाट मुक्त भई २४ घण्टामा ८५ जना डिस्चार्ज भएका छन्। अब यसो गरौं विज्ञले संक्रमण न्यूनीकरण र उपचारतर्फ ध्यान केन्द्रित गर्नुपर्ने बताएका छन्। मन्त्रालयका पूर्वप्रमुख विशेषज्ञ डा सुशीलनाथ प्याकुरेल मास्क र स्यानिटाइजरलाई सर्वसुलभ बनाउनुपर्ने बताउँछन्। भन्छन्, मास्क र स्यानिटाइजर खरिद गर्न नसक्नेलाई सरकारले सुपथ मूल्यमा वितरण गर्नुपर्छ। मास्क नलगाई हिँड्नेलाई कारबाही स्वरूप १४ दिन क्वारेन्टाइनमा राख्ने व्यवस्था गर्नुपर्छ। त्रिवि शिक्षण अस्पतालका वरिष्ठ छाती रोग विशेषज्ञ डा निरज बम कोरोना संक्रमित र अन्य बिरामीको उपचारका लागि छुट्टाछुट्टै अस्पताल र स्वास्थ्यकर्मी परिचालन गर्नुपर्ने बताउँछन्। एउटै अस्पतालमा कोभिड र नन्कोभिड बिरामीलाई उपचार गर्ने हो भने संक्रमण फैलने जोखिम हुन्छ। स्वास्थ्यकर्मीलाई पनि सेवा प्रवाहमा अप्ठ्यारो हुन्छ, उनी भन्छन्। मोलिकुलर एवं माइक्रोबायोलोजी विज्ञ डा विजय ढकाल पीसीआर परीक्षणको दायरा अझै विस्तार गर्नुपर्ने बताउँछन्। नेपालमा सरकारी र निजी गरी ४० प्रयोगशालाबाट परीक्षण भइरहेको छ। डा ढकाल भन्छन, शंकास्पद व्यक्तिको स्वाब नमुना संकलन गरी डाइरेक्ट पीसीआर परीक्षण गर्नुपर्छ। यस विधिमा भाइरस निष्क्रिय पारिने भएकोले प्रयोगशालाकर्मीलाई संक्रमणको जोखिम पनि न्यून हुन्छ। मृतकको संख्या ११४ पुग्यो कोरोनाबाट ज्यान गुमाउनेको संख्या १ सय १४ पुगेको स्वास्थ्य मन्त्रालयले जनाएको छ। अन्नपूर्ण संवाददाताका अनुसार प्रदेश ५ का पश्चिम नवलपरासी र बाँकेका २ पुरुषको उपचारका क्रममा मृत्यु भएको छ। कोरोना संक्रमणका कारण कांग्रेस पश्चिम नवलपरासीका उपसभापति ३८ वर्षीय सुवासचन्द्र गिरीको मंगलबार बिहान ललितपुरस्थित पाटन अस्पतालमा मृत्यु भएको कांग्रेस जिल्ला सभापति विष्णुप्रसाद पौडेलले बताए। निमोनिया देखिएका उनमा कोरोना संक्रमण भएपछि बुटवलस्थित कोरोना अस्पतालमा भर्ना गरिएको थियो। साउन ३० गते पाटन अस्पताल पुर्याइएका उनको अवस्था गम्भीर भएपछि सोमबार साँझ भेन्टिलेटरमा राखेर उपचार सुरु गरिएको थियो। मेडिकल कलेज भैरहवामा पित्तथैलीको अपरेसन गराएर अस्पतालमै बसेका उनको परीक्षणका क्रममा कोरोना पोजिटिभ देखिएको थियो। यस्तै, बाँकेको नेपालगन्ज उपमहानगरपालिका५ का ६२ वर्षका पुरुषको कोरोनाबाट मृत्यु भएको छ। जिल्ला स्वास्थ्य कार्यालय बाँकेका कोरोना फोकल पर्सन नरेशबाबु श्रेष्ठका अनुसार सोमबार राति नेपालगन्ज मेडिकल कलेज शिक्षण अस्पताल नेपालगन्जमा निमोनियाको उपचारका क्रममा उनको मृत्यु भएको हो। ३० साउनमा कोरोनाको लक्षण देखिएपछि ३२ साउनमा उनी नेपालगन्ज मेडिकल कलेज शिक्षण अस्पताल नेपालगन्जमा भर्ना भएका थिए। सोमबार दिउँसो उनको स्वाब संकलन गरिएको थियो। योसँगैै बाँकेमा कोरोनाबाट मृत्यु हुनेको संख्या चार पुगेको छ। पछिल्लो २४ घण्टाभित्र कास्कीको पोखरामा कोरोना संक्रमणबाट दुई जनाको मृत्यु भएको छ। पोखरा१६ का ८७ वर्षीय वृद्धको मंगलबार बिहान मृत्यु भएको हो। पोखरा स्वास्थ्य विज्ञान प्रतिष्ठानअन्तर्गतको पश्मिाञ्चल क्षेत्रीय अस्पतालले उनको मृत्युको पुष्टि गरेको छ। ती वृद्ध मिर्गाैला, मधुमेहलगायतका दीर्घरोगी थिए। अस्पतालका निर्देशक डा अर्जुन आचार्यका अनुसार ३२ साउनमा ती बिरामी भर्ना भएका थिए। भदौ १ गते कोरोना संक्रमण पुष्टि भएका उनमा मिर्गाैलाको समस्या र मधुमेह थियो। सोमबार राति मात्रै अर्का एक बिरामीको पनि पोखरामा मृत्यु भएको छ। तनहुँबाट ल्याइएकी ५० वर्षीया महिलाको सोमबार राति कास्की सेवा अस्पतालमा मृत्यु भएको हो। तनहुँको व्यास नगरपालिकाकी ती बिरामी ३२ साउनमा पोखरा ल्याइएकी थिइन्। उनमा मृत्युपछि कोरोना पुष्टि भएको हो। उनको स्वाब आइतबार लिइएको थियो। मंगलबार आएको रिपोर्टमा कोरोना भाइरस पोजिटिभ देखिएको थियो। महिला निमोनियालगायत अरू धेरै समस्याकी दीर्घरोगी थिइन्। उनकी २५ वर्षीया छोरीलाई पनि कोरोना पुष्टि भएको छ। गण्डकी प्रदेश राजधानी पोखरामा कोरोना भाइरस फैलन नदिन मंगलबार राति १२ बजेदेखि निषेधाज्ञा जारी गरिएको छ। जिल्ला संकट व्यवस्थापन समितिको मंगलबार बिहानको बैठकले जिल्लाभर ७ भदौसम्म निषेधाज्ञा गर्ने निर्णय गरेको हो। उक्त जानकारी जिल्ला प्रशासन कार्यालय कास्कीका सूचना अधिकारी श्रीनाथ पौडेलले दिए। काभ्रेमा कोरोना संक्रमण देखिएका एक ९८ वर्षीय वृद्धको उपचारका क्रममा सोमबार राति मृत्यु भएको छ। उनी धुलिखेल नगरपालिका७ घर भई धुलिखेल अस्पतालमा उपचारत थिए। साउन २७ गते कोरोना संक्रमण पुष्टि भएपछि धुलिखेल अस्पतालमा उपचार गरिएको थियो। मृतकका छोरा र बुहारीमा पनि कोरोना संक्रमण देखिएको थियो। परिवारका थप सात जनामा मंगलबार कोरोना संक्रमण देखिएको छ। दुई जना होम क्वारेन्टाइनमा बानेश्वरमा छन्। मंगलबार कोरोना देखिएका सात जना धुलिखेल अस्पतालको आइसोलेसनमा भर्ना भएका छन्।"
"राष्ट्रकवि घिमिरेले आफू बितेपछि सार्वजनिक गर्नु भनेको गीत : त्यसरी होस् मरण, त्यसरी होस् मरण (भिडियो)","काठमाडौं : राष्ट्रकवि माधवप्रसाद घिमिरेले आफू बितेपछि मात्रै सार्वजनिक गर्न भनी रेकर्ड गराउनुभएको त्यसरी होओस् मरण बोलको श्रव्य सामग्री राससलाई प्राप्त भएको छ । मंगलबार साँझ १०१ वर्षका उमेरमा दिवंगत भएका राष्ट्रकवि घिमिरेले उक्त गीत आफू बितेपछि परिवारले सुन्न र सबै सञ्चारमाध्यमलाई उपलब्ध गराइदिन आग्रह गरेका थिए । छोरी शान्ति अधिकारीको परिकल्पना र संगीतमा पहिल्यै रेकर्ड गराएका थिए। गीतमा कर्ण दासको स्वर र छ । घिमिरेका नातिनीज्वाइँ डा प्रकाश भट्टराईले उक्त बोलको गीतको अडियो सबै सञ्चारमाध्यमलाई उपलब्ध गराइदिन आग्रह गर्दै राससका समाचारदाता प्रकाश सिलवालमार्फत उपलब्ध गराउनुभएको हो । डा भट्टराईले केही अनलाइनले आफ्नो मात्रै एकाधिकार र स्वामित्व जस्तो अर्थ लाग्ने गरी गीत सार्वजनिक गराएकामा आपत्ति प्रकट गर्नुभयो । राष्ट्रकविको गीत : त्यसरी होओस् मरण जसरी सुत्छन् तारमा गीतका चारु चरण हिमालचुली देशमा, दिनको शान्त भेषमा जसरी गर्छन् विश्राम, सूर्यका स्वर्ण किरण त्यसरी होओस् मरण ।।  सुन्दर सृष्टि निहारी, सुखैले चिम्लूँ नयन बिहानीपख रातको, कुसुम पारिजातको जसरी जान्छ झरेर, भुइँमा विनापवन त्यसरी होओस् मरण ।।  मुटुमा चोट नपरी, टुटेर जाओस् बन्धन बादलको सेतो राशमा, दुइटा मूर्ति पासमा जसरी शिर नुहाई, आफैंमा हुन्छन् अर्पण त्यसरी होओस् मरण ।।  अमरापुरी सभामा आफैँलाई गरूँ वरण त्यसरी होओस् मरण ।।"
"आज कुशे औँशी, बाबुको मुख हेर्ने दिन","काठमाडौं : भाद्र कृष्ण औँसीका दिन मनाइने कुशे औँशी पर्व । आज वैदिक सनातन धर्मावलम्बीले वर्षभरि देवकार्य तथा पितृ कार्यमा प्रयोग गरिने पवित्र कुश घरघरमा भित्र्याएर यस पर्व मनाउँदैछन्। शास्त्रोक्त विधिअनुसार ब्राह्मणद्वारा पूजा गरी उखेलेर जजमानकहाँ पुर्याइएको कुश घरमा राख्नाले परिवारको कल्याण हुने धार्मिक विश्वास छ। आजका दिन उखेलिएको कुश वर्षभर प्रयोग गर्न सकिने र अरु दिन उखेलिएको कशु त्यसै दिन मात्र उपयोग गर्न सकिने शास्त्रीय मान्यता रहेको धर्मशास्त्रविद् एवं नेपाल पञ्चाङ्ग निर्णायक समितिका अध्यक्ष प्रा डा रामचन्द्र गौतमले बताए। सनातन धर्मावलम्बीले कुश, तुलसी, पीपल र शालिग्रामलाई भगवान् विष्णुको प्रतीक मान्दछन्। सृष्टिकर्ता ब्रह्माजीले विवेकशील प्राणीसँगै पवित्र कुश पनि उत्पन्न गर्नुभएको धार्मिक विश्वास छ। आजका दिन घर घरमा राखिएको कुश वर्षभर हुने देवकार्य एवं पितृकार्यमा प्रयोग गरिन्छ। पितृ सम्मान दिवस यसै अवसरमा छोराछोरीहरू परम्पराअनुसार आआफ्ना बाबुलाई मन पर्ने मिठाइ तथा भोजन खुवाइ आदर सम्मान प्रकट गर्ने र बाबुको मुख हेर्ने गर्दछन्। बाबु नहुनेहरू विभिन्न पवित्र स्थानमा गई आफ्ना बाबुको नाममा तर्पण, पिण्डदान तथा श्राद्ध गरी सिदा दिन्छन्। आजको दिन विशेष गरी उत्तरगया भनेर चिनिने काठमाडौँको उत्तरपूर्वी भेगस्थित गोकर्णेश्वर महादेव मन्दिर परिसरमा विशेष मेला लाग्छ। यसैले आजको औँशीलाई गोकर्णे औँशीका नामले पनि चिनिन्छ। यस अवसरमा गोकर्णेश्वर महादेव मन्दिर परिसरमा दिवङ्गत बाबुको नाममा तर्पण, पिण्डदान तथा सिदादान गर्नेहरूको भीड लाग्ने गरेपनि यस वर्ष कोरोना भाइरसको सङ्क्रमण बढ्दै गएकाले मन्दिर क्षेत्र पूर्ण रुपमा सिल गरिएको छ। मन्दिर छिर्ने चारवटै नाकामा प्रहरी राखिएको गोकर्णेश्वर नगरपालिका४ का अध्यक्ष श्रीकुमार श्रेष्ठले जानकारी दिए। यसैगरी रसुवा र नुवाकोट संगमस्थल वेत्रावतीमा लाग्ने मेला पनि यस वर्ष कोरोनाका कारण प्रभावित भएको छ। गोकर्णेश्वर नगरपालिकाले सुरक्षित रुपमा घर घरमै पितृ सम्मान दिवस मनाउन आह्वान गरेको छ। पितृदेवो भव भन्ने धार्मिक मान्यताअनुरूप यस दिन छोराछोरीहरूले आफ्ना बाबुलाई श्रद्धापूर्वक रुचिअनुसारको खाना खुवाई आशीर्वाद प्राप्त गरेमा सुख मिल्छ। बाबु परलोक भइसकेकाहरूले गोकर्ण अथवा अन्य तीर्थस्थलमा गई तर्पण तथा सिदादान गरेमा पुण्य मिल्नाका साथै आफ्नो कुल स्थिर हुने बुद्धोक्त पाराजिकाय नामक धर्मग्रन्थमा उल्लेख छ। आजको दिन थोरै दान गरेपनि हजारौँ गुणा बढी फल पाइने भएकाले पुण्य पर्व पनि भनिन्छ। दान कुपात्रमा परे दिने र लिने दुवै नरक जाने शास्त्रीय भनाइ रहेको धर्मशास्त्रविद् गौतमले सुनाउनुभयो। अरु दान दीन दुःखीलाई दिएपनि सङ्कल्प गरेर दिने दान सुपात्रमै दिइनुपर्छ भन्ने शास्त्रीय मान्यता छ। यस वर्ष औँशी श्राद्ध मंगलबार नै परेकाले धेरै भक्तजन गोकर्ण क्षेत्रमा आउन चाहे पनि उपत्यकामा बढ्दै गएको कोरोनाका कारण सबैको स्वास्थ्यलाई ध्यान दिँदै प्रवेशमा रोक लगाउनुपरेको गोकर्णेश्वर महादेव मन्दिरको पुजारी जगदीशचन्द्र भट्टको भनाइ छ। प्रत्येक वर्ष भाद्रकृष्ण औँशीका दिन गोकर्णेश्वर महादेव मन्दिर क्षेत्रमा देशका विभिन्न भाग एवं भारतबाट हजारौँ भक्तजन पितृतृप्तिको कामनाले आउने गरेका थिए।"
पाटन अस्पतालमा कोरोना संक्रमित महिलाको मृत्यु,ललितपुर : पाटन अस्पतालमा उपचार गराईरहेकी कोरोना संक्रमित महिलाको मृत्यु भएको छ । कोरोना संक्रमण देखिएपछि साउन २१ गतेदेखि पाटन अस्पताल भर्ना भएकी ६१ वर्षीया महिलाको उपचारका क्रममा बुधबार बिहान मृत्यु भएको जिल्ला स्वास्थ्य कार्यालय ललितपुरले जनाएको छ । स्वास्थ्य कार्यालयका अनुसार मृतक महिला भक्तपुर सूर्यविनायककी हुन ।
राष्ट्रकवि घिमिरे र नेपाली कविता,"राष्ट्रकवि माधवप्रसाद घिमिरे (१९७६ २०७७) को भौतिक जीवन र काव्ययात्रामा शतोपरि एक वर्षमा (२०७७ असोज ७ गते १०२ वर्षमा प्रवेश गर्ने ) पूर्ण विराम लागेको घटनाले सम्पूर्ण नेपाली जातिलाई स्तब्ध तुल्याएको छ। अत्यन्त सक्रिय र सद्भावपूर्ण रहेर स्रष्टा घिमिरेको सृजन यात्रा साढे आठ दशकसम्म चल्यो। धिमा गतिमा लेख्ने तर कालजयी रचना सृजना गर्ने उनको वैशिष्ट्यले नेपाली काव्यजगत्लाई अविस्मरणीय गुन लगाएको छ। कवि शिरोमणि लेखनाथ पौड्यालको परिष्कारवादी शैली तथा महाकवि लक्ष्मीप्रसाद देवकोटाको स्वच्छन्दतावादी भावधाराको समीकरण गरेर सुन्दर, स्तरीय र चिरस्मरणीय कविता, गीत र खण्डकाव्य सृजनामा घिमिरेले अद्वितीयता प्राप्त गरे। त्यसैले उनी लेखनाथ पौड्याल र लक्ष्मीप्रसाद देवकोटाका एकल, सशक्त, प्रभावशाली र विशिष्ट उत्तराधिकारीका सुपरिचित रही नेपाली महिमाशाली काव्य सृजनमा शीर्षस्थ रहिरहे। उनको निधनले नेपाली काव्यको एक महत्वपूर्ण युगको अन्त्य भएको छ। लेखनाथ पौड्याल र लक्ष्मीप्रसाद देवकोटाकै साहचर्य र गुरुकुलबाट दीक्षित बनेका कवि घिमिरेले पूर्वीय (संस्कृत) पद्धतिको सर्वदर्शन विषयमा शास्त्री (स्नातक) सम्म अध्ययन गरी पेसाका रूपमा शिक्षण प्राध्यापन तथा केही समय पत्रकारितासमेत गरेर आफूलाई व्यवहार कुशल बनाउन सफल बने। लेखनाथ पौड्याल र लक्ष्मीप्रसाद देवकोटाजस्ता काव्यमनीषिहरूकै गोरेटोमा हिँडेर आफ्नो मौलिक मार्ग निर्माण गर्ने सफलता प्राप्त गरे। राष्ट्रिय र अन्तर्राष्ट्रिय सभासम्मेलनमा सहभागी भएर विशिष्ट राष्ट्रिय चेतना र विश्वबन्धु चेतनालाई आत्मसात् गरे। आफूले कवितामा दर्शनको भूमिका सामान्य रहने बताए पनि उनका प्रत्येक रचनाको दार्शनिक धरातल विशिष्ट खालको रहेको हुन्छ। राष्ट्रकवि घिमिरे महाकवि देवकोटापछिका विशिष्ट खण्डकाव्यकार हुन्। उनका शास्त्रीय र लोकछन्दमा रचित ९ वटा खण्डकाव्य पापिनी आमा, नयाँ नेपाल, गौरी, राजेश्वरी, राष्ट्रनिर्माता, धर्तीमाता, गौंथली र गजधम्मे, बोराको परदा र इन्द्रकुमारीमध्ये पत्नी शोकमा रचित गौरी उनको सर्वाधिक लोकप्रिय खण्डकाव्य हो। ऐतिहासिक पृष्ठभूमिका राजेश्वरी र राष्ट्रनिर्माताले मानवीय मूल्य र जीवनबोध तथा राष्ट्रिय अखण्डताको अपरिहार्यतालाई सौन्दर्यपूर्ण शैलीमा प्रस्तुत गरेका छन्। अधिकांश फुटकर कविता सर्वग्राह्य बनेका छन्। घिमिरेको गीतकार व्यक्तित्व सर्वोपरि छ। नेपाली प्रकृति, समाज, संस्कृति र मानवीय संवेदनालाई सहज, सरल शब्दशैलीमा उनेर प्रस्तुत गर्ने कलामा घिमिरे माहिर बनिरहे। नेपाली लोकलयलाई साहित्यिक उचाइ प्रदान गर्ने कार्यको प्रारम्भ मुनामदनमार्फत् महाकवि देवकोटाले गरे भने राष्ट्रकवि माधवप्रसाद घिमिरेले त्यसलाई सूक्ष्मता र व्यापकता दुवैपक्षबाट उच्चता प्रदान गर्ने अपूर्व सफलता प्राप्त गरे। आफ्नो जन्मस्थल र बाल्यकाल बितेको पहाडी, हिमाली पृष्ठभूमि र त्यहाँको प्रकृति, संस्कृति, लोकधुकधुकीलाई उनले सदैव आत्मसात् गरिरहे। त्यसैले घिमिरेका कविता, गीत सबै नेपालीका धुकधुकी बन्ने गरेका हुन्। माधव घिमिरे मिठो शैलीमा भाषण गर्थे। मञ्चमा उभिएपछि घण्टौं श्रोतालाई मन्त्रमुग्ध पारेर लठ्याउँथे, कविताको व्याख्या गर्थे। कविताका लागि छन्द र लयको अपरिहार्यताको वकालत गर्थे। उनले मुक्त लय (गद्य शैली) मा कविता लेखेनन्। तर कथालेखनमा प्रवेश मात्र गरे पनि उनको निबन्ध लेखन शैली विशिष्ट प्रकारको र अभिरुचिपूर्ण लाग्दछ। चारुचर्चा र आफ्नो बाँसुरी आफ्नै गीत जस्ता सङ्ग्रहले यस कुराको पुष्टि गर्दछन्। धिमा गतिमा लेख्ने तर कालजयी रचना सृजना गर्ने घिमिरेको वैशिष्ट्यले नेपाली काव्यजगत्लाई अविस्मरणीय गुन लगाएको छ। घिमिरे महान् गीति नाटककार हुन्। नेपाली गीतिनाटक लेखन र प्रदर्शनमा माधव घिमिरेको स्थान सर्वोपरि छ। उनका जम्मा ७ वटा गीतिनाटक प्रकाशित छन् ः शकुन्तला, विषकन्या, मालती मंगले, हिमालपारि हिमालवारि, अश्वत्थामा, देउकी र बालकुमारी। सबैजसो गीतिनाटक विषयवस्तु, शैली, लय आदिका कारण विशिष्ट बनेका छन्। मालती मंगलेले त प्रदर्शनको कीर्तिमानै कायम गराएको थियो। विसं १९९४ को नवमञ्जरी शीर्षकको भक्ति र वैराग्यपरक कविता सङ्ग्रहपश्चात् चैत वैशाख (२०६०) कविता सङ्ग्रहमा कवि घिमिरेले आफ्ना सबै लोकप्रिय कविता समेटेका छन्। किन्नर किन्नरी मा उनका एक सय पचासवटा गीतहरु संकलित छन्। उनी लोकप्रिय गीतकार पनि हुन्। शास्त्रीय छन्द र लोक छन्दलाई सहजता, सरसता र सरलता साथ नेपाली जनमानसमा प्रवाहित गर्न उनको विशिष्ट भूमिका रह्यो। नेपाली बालसाहित्य सृजनामा पनि घिमिरेको भूमिका विशिष्ट रहेको छ। घामपानी, बालालहरी, सुनपङ्खचरी र बिजुले र बिजुलालगायतका बालकविता गीतसङ्ग्रहहरूमा उनका अत्यन्त प्रियबाल सामग्री संकलित छन्। बालरुचि, स्तर र मनोभावलाई समेट्न सिपालु कविका बाल रचनाले कीर्तिमान कायम गरेका छन्। नेपाली कविता, गीत, गीतिनाटक, निबन्ध र बालसाहित्य सृजनामा कीर्तिमान कायम गरेका राष्ट्रकवि माधवप्रसाद घिमिरेको नेपाली काव्यजगत्को अतुलनीय योगदानको उच्च मूल्यांकन गरेर २०६० मा उनको राष्ट्रव्यापी अभिनन्दन गरियो। साथै राज्यका तर्फबाट राष्ट्रकवि उपाधिद्वारा विभूषित गरियो। यस प्रकारको राष्ट्रिय सम्मान प्राप्त गर्ने माधव घिमिरे कवि शिरोमणि लेखनाथ पौड्यालपछिका भाग्यमानी स्रष्टा हुन्। नेपाल राजकीय प्रज्ञा प्रतिष्ठान (हाल नेपाल प्रज्ञाप्रतिष्ठान) का स्थापनाकालदेखि प्राज्ञ परिषद् सदस्य, आजीवन सदस्य, उपकुलपति र कुलपतिसम्म बनेका स्रष्टा घिमिरे सर्वप्रिय, अत्यन्त उत्पे्ररक र आदर्श सर्जक व्यक्तित्वका रूपमा नेपाली समाज र जातिमाझ लोकप्रिय बनिरहे। जीवनको पछिल्लो चरणसम्म ऋतम्भरा महाकाव्य सृजनामा तन्मय रहेका घिमिरेले त्यो पूरा गर्न भ्याए कि भ्याएनन् हेर्ने अभिलाषा छ। ( २०७६ फागुनको पहिलो हप्ताको भेटमा १ २ सर्ग बाँकी रहेको बताएका थिए। ) त्यो धोको पूरा भयो कि भएन ? जिज्ञासा छ। राष्ट्रकवि माधव घिमिरेको जीवनकालमा ८ जना अध्येताले विद्यावारिधि ( पिएचडी ) अनुसन्धान कार्य पूरा गरे। कमै स्रष्टाले यस्तो सौभाग्य प्राप्त गर्दछन्। महाकवि देवकोटाको निधनपश्चात् १ दर्जन अध्येताले विद्यावारिधि गरिसकेको अवस्था छ। त्यसपछिको उल्लेख्य संख्या राष्ट्रकवि घिमिरेकै विषयमा विद्यावारिधि गर्नेको रहेको छ। घिमिरले अनेकौं सम्मान तथा पुरस्कार प्राप्त गरे। असङ्ख्य स्रष्टाका कृतिमा उनका शुभकामना मन्तव्य समावेश भएका छन्। घिमिरेको काव्यलेखनको सर्वाधिक महत्वपूर्ण प्रवृत्ति भनेको राष्ट्रिय चिन्तन हो। नेपाल राष्ट्र, नेपाली संस्कृति, नेपाली जाति, नेपाली प्रकृतिको गौरव र राष्ट्रिय अखण्डतालाई सर्वोपरि महत्व दिने स्रष्टा घिमिरेको काव्य सृजन यसर्थ उत्कृष्ट बन्न पुगेको हो। नेपाली प्रकृति, संस्कृति, इतिहास, आदर्श, सभ्यता, जातीयताकै गुणगान गाएर मानवीय जीवनमूल्यको वकालत अनि रहस्यतर्फ सङ्केत गरेर अमूल्य कृतिहरू नेपाली वाङ्मय जगत्मा सुम्पने सफलता प्राप्त गरेका राष्ट्रकवि घिमिरेको निधनसँगै नेपाली कविता काव्यको शीर्षस्थ युगको अन्त्य भएको छ। विसं २०१६ मा महाकवि लक्ष्मीप्रसाद देवकोटाको तथा विसं २०२२ मा कवि शिरोमणि लेखनाथ पौड्यालको निधनपश्चात् नेपाली काव्यजगत्को घिमिरेले साढे पाँच दशक ( ५५ वर्ष ) कुशलतापूर्वक नेतृत्व गरिरहे। आज हामी शून्य अवस्थामा पुगेका छौं। अन्त्यमा, युगीन स्रष्टा राष्ट्रकवि माधवप्रसाद घिमिरेको दिवंगत आत्माको चिरशान्तिको कामना साथ हार्दिक श्रद्धाञ्जली अर्पण गर्दछु। राष्ट्रकवि माधवप्रसाद घिमिरेको निधन ऋतम्भरा परिष्कार गर्दागर्दै बिदा भए राष्ट्रकवि घिमिरे"
अभिभावक खुसी हुने दिन बनोस्,"हरेक धर्म र संस्कृतिमा बुवा र आमाको सम्मान गर्ने परम्परा आआफ्नै छ। मृत भइसकेका बुवा र आमाका सम्झनामा श्राद्ध गर्ने र जीवित आमाबुवालाई सम्भव भएसम्म भेटेर प्रेमपूर्वक भोजन गराउने, उपहार दिने, आशीर्वाद लिने र आदर्शको प्रतीकका रूपमा सम्मान पनि गर्ने गरिन्छ। त्यही दिनलाई कुशेऔंसी अर्थात् बुवाको मुख हेर्ने दिन भनिन्छ, जुन भाद्र कृष्ण औंसीका दिनमा पर्छ। कुशेऔंसी हिन्दुहरूको एउटा धार्मिक पर्व नै हो। यस धर्ममा व्याख्या गरिएअनुसार कुश हिन्दुहरूको पवित्र वनस्पति हो र हामीले वर्षभर गरिने देवकार्य, पितृकार्य, धार्मिक कार्य आदिका लागि अति आवश्यक मानिन्छ। यस दिनमा आफैंले वा गुरुपुरोहितद्वारा विशेष मन्त्रोच्चारण गरी उखेलेर आआफ्ना घरमा राख्ने राखिन्छ। यसै दिन बुवा जीवित नभएकाहरू काठमाडौंको गोकर्णेश्वर महादेव, रसुवाको बेत्रावती, तनहुँको देवघाट, विष्णुपादुका तथा सुनसरीको बराह क्षेत्र, शक्तिपीठ, देवालय तथा तीर्थस्थल पुगेर पितृहरूका सम्झनामा तर्पण तथा श्राद्ध गर्ने गर्छन्। पछिल्ला समयमा आफ्ना सन्तानको सुख र खुसीका लागि जीवनभर दुःखकष्ट गर्ने बुवाआमालाई मरेपछि होइन, जीवनकालमै माया, प्रेम र सम्मान गर्नुपर्छ भन्ने मान्यता र सम्मान गर्ने परम्परा विकास हुँदै आएको छ। कुश र यसको महत्व वैदिक सनातन संस्कारअनुसार कुश धार्मिक तथा सांस्कृतिक दृष्टिले पवित्र वनस्पति हो। यसलाई विज्ञानको भाषामा इराग्रोस्टिस साइनोसुरोइड्स भनिन्छ। वैदिक प्रचलनमा देवकर्म र पितृकर्म दुवैमा कुश अनिवार्य चाहिन्छ। भाद्र कृष्ण औंसीकै दिन र सोमबारे औंसी परेको रहेछ भने त्यस दिन वैदिक मन्त्रोच्चारणपूर्वक उखेलेको कुश १२ वर्षसम्म प्रयोग गर्न सकिन्छ। अन्य दिन उखेलेको कुश सोही दिन मात्र प्रयोग गर्न सकिन्छ। कुशमा भगवान् विष्णुको वास रहने विश्वास गरिन्छ। कुशको महिमालाई श्रीमद्भागवत् गीता, गरुढपुराण, अथर्ववेद र विष्णु पुराणमा समेत वर्णन गरिएको छ। जप, स्नान, दान, पाठपूजा, पितृकार्यमा समेत प्रयोग हुने बहुपयोगी कुशलाई हिन्दु धर्मावलम्बीले महत्वका साथ लिने गर्छन्। देवकर्म र पितृ कार्य गर्दा कुशको औंठी बनाई प्रयोग गरिन्छ। कुशमा वातावरणमा भएका गलत विकिरण निस्तेज गर्ने क्षमता रहेको वैज्ञानिक आधारसमेत छ। नेपालका तराईदेखि पहाडसम्म सहजै पाइने कुशका पात र यसका जरामा विभिन्न औषधीय गुण पनि पाइन्छ। ऋषिपञ्चमीमा अरुणधतीसहित सप्तऋषिको पूजा गर्दा कुशकै टुक्रालाई प्रतीक मानेर गरिन्छ। पूजा तथा अनुष्ठानका लागि वेदी बनाउँदा वरिपरि कुश बिछ्याउनुपर्छ। पितृकार्य गर्दा ब्राह्मणलाई कुशले पूजा गरिन्छ। कुनै मानिसको पञ्चक परेका बेलामा मृत्यु भयो भने दोष निवारण र शान्तिका लागि कुशद्वारा तयार पारिएका पाचँवटा पुतलालाई लासका साथमा जलाइन्छ। मानिसको मृत्युको अन्तिम घडीमा कुश र तुलसी बिछ्याइन्छ। कुशबारेमा रोचक प्रसंग पनि छन्। यसै सन्दर्भमा भगवान् विष्णुले पृथ्वीको उद्धारका लागि वराह अवतार लिएर कश्यपपुत्र हिरण्याक्षसँग लडेको र अन्त्यमा उनको बध गरिसकेपछि समुद्रका किनारमा वि श्राम गर्दा बालुवामा झर्न गएका रौंबाट कुश पैदा भएको भन्ने किंवदन्ती छ। यस्तै अर्को रोचक प्रसंग छ दैत्य जालन्धरलाई बध गर्न भगवान् विष्णुले मायारूपी जालबाट वृन्दाको सतित्व हरण गरिसकेपछि वृन्दा रिसले चुर भई विष्णुलाई श्राप दिँदा घाँस, झार, रूख र ढुंगा भएस् भनी श्राप दिएकी थिइन्। यसबाट पनि कुशको सम्बन्ध भगवान् विष्णुसँग देखिन्छ। कुशेऔंसी बुवाको भौतिक रूपमा मुख हेर्ने वा पितृ भएका बुवालाई तर्पण दिनेभन्दा बुवालाई मुख देखाउनलायक दिन बनोस्। हाम्रा चाडपर्व र परम्परा वैदिककालदेखि नै चलिआएका हुन्, हिजोआज चलेका होइनन्। बुवा नहुनेले बुवाको स्मृतिमा तर्पण गर्ने संस्कार छ। कहिलेकाहीं धेरै दुःख, पीर पर्दा वा संकट पर्दा आफ्ना मातापितालाई सम्झे पनि टर्छ भन्ने जनविश्वास छ। हाम्रा पुर्खाहरूले चाडपर्व, संस्कार र परम्पराहरू मनाउने क्रम त्यसै सुरु गरेका होइनन्। घरपरिवार र समाजबाट नकारात्मक भाव हराएर जाउून्, सबै घरपरिवार, टोल, समाजबीच आपसमा माया, प्रेम, सद्भाव र आत्मीयता बढोस् भन्ने उद्देश्य राखेरै चलाइएका हुन्। सन्नतिलाई संस्कारित र ज्ञानी बनाउन सक्ने अद्भुत क्षमता बोकेका हाम्रा परम्पराहरूको वैज्ञानिक दृष्टिले पनि महत्व दर्शाउन सकियो भने मात्रै यस्ता चाडपर्वको महत्व झन् बढ्न जान्छ। कुशको महत्वलाई वैज्ञानिक तहबाट हेर्नुपर्छ। तब मात्र हाम्रा चाडपर्वले भोलिका दिनमा पनि निरन्तरता पाउने छ। जबसम्म कुशको महत्व थाहा हँुदैन तबसम्म कुशेऔंसीको महत्व रहँदैन। त्यसैकारण हाम्रा सन्ततिले चाडपर्व र संस्कारहरूले वैज्ञानिक महत्वबारे जानकारी दिन आवश्यक छ। त्यसैले परम्परागत संस्कारहरूलाई वैज्ञानिक पक्षबाट हेर्न जरुरी छ। अन्त्यमा, कुशेऔंसी बुवाको भौतिक रूपमा मुख हेर्ने वा पितृ भएका बुवालाई तर्पण दिनेभन्दा बुवालाई मुख देखाउनलायक दिन बनोस्। त्यस दिन आफ्ना सन्तानको अनुहार देखेर बुवा र आमा पनि खुसी हुन सकून्। आफूभित्र रहेको दुःख, पीडा र दर्द हराएर जाओस्। सन्तानको उज्यालो अनुहार देख्न पाइयोस्। सन्तानको उन्नति र प्रगतिमै बुवाआमालाई खुसी प्राप्त हुन सकोस्। सन्तानले मीठो बोली, नम्र व्यवहार, असल संस्कार र उच्च शिक्षा सिकेमा त्यहीं नै बुवा र आमाले सबैभन्दा धेरै आनन्द पाउने छन्। बुवाको अनुहारमा चाउरी रेखा देखा परे पनि त्यहाँ खुसी र आनन्द भरिएको पढ्न पाइनेछ। छोराछोरीलाई पनि आफ्नो कर्तव्यपरायणप्रति अझै प्रेरणा मिल्ने छ। पोख्रेल पाटन सयुंक्त क्याम्पसका उपप्राध्यापक हुन्। आज कुशे औँशी, बाबुको मुख हेर्ने दिन"
एसईईको मापन !,"कोभिडका कारण स्थगित माध्यमिक शिक्षा परीक्षा (एसईई) लाई विद्यालयले नै मूल्यांकन गरेर सम्पन्न गर्नुपर्ने धेरैको राय थियो। नानीबाबुलाई परीक्षाको मिति आउँदै छ भनेर मानसिक तनावमा राखिरहनुभन्दा आन्तरिक मूल्यांकनको आधार उपयुक्त विधि हुने तर्क गरियो। बौद्धिक वर्गबाट पनि यस्तै सुझाव आयो। अन्ततः भयो पनि त्यस्तै। स्कुलले मूल्यांकन गरेर अंक दिन पाउने र त्यो अंकलाई राष्ट्रिय परीक्षा बोर्डले प्रमाणीकरण गरेपछि मात्रै आधिकारिकता पाउने बाटो मन्त्रिपरिषद्ले खोलिदियो। सोही मापदण्डका आधारमा नतिजा प्रमाणीकरण गरेर बोर्डले सार्वजनिक गरेपछि विविध टीकाटिप्पणी हुन थालेको छ। विद्यार्थीको नतिजालाई लिएर सामाजिक सञ्जालमै घोचपेच हुन थालेको छ। कसैले कोरोना ब्याच भनेका छन्, कतिले आफ्ना नानीबाबुको प्राप्तांकलाई सामाजिक सञ्जालमा राखेका अभिभावकप्रति समेत व्यंग्य गरिरहेका छन्। यो भनेको विद्यार्थीमाथिको आक्रमण हो। व्यंग्यवाण प्रहार गर्नुअघि हरेकले एकपटक सोच्नुपर्छ आफ्ना नानीबाबु पनि यही ब्याचका विद्यार्थी भएका भए के हुन्थ्यो होला ? भविष्यका कर्णधार यी नानीबाबुको के दोष थियो र परीक्षा नदिई उत्तीर्ण हुनुमा ? फेरि उनीहरूले एसईईअघि तीनपटकसम्म स्कुलमा परीक्षा दिइसकेका थिए। त्यही परीक्षालाई आधार मानेर पछिल्लोपटक मूल्यांकन गरिएको हो भन्ने यथार्थ मनन गर्नुपर्छ। आफ्नै शिक्षकले दिएको नतिजाभन्दा यथार्थपरक अरू कुनै पनि हुँदैन। विद्यार्थीलाई हीनताबोध हुने गरी नकारात्मक टिप्पणी गरिनु दुर्भाग्य हो। परीक्षार्थीहरू पूर्ण तयार भएर परीक्षा केन्द्रमा पुग्नै लागेका थिए। अघिल्लो दिन मात्रै सरकारले परीक्षा स्थगितको निर्णय गरेपछि उनीहरू तनावमा परे। यसमा उनीहरूको के गल्ती थियो र ? यस हिसाबले भन्ने हो भने विगतमा फलामे ढोका भनेर चित्रित गरिएको यो परीक्षा अब कहिले होला, कसरी होला भन्ने चिन्ताले विगतका वर्षका तुलनामा यस वर्षका परीक्षार्थीले बढी मानसिक तनाव बेहोर्नुपरेको थियो। आफैं परीक्षा दिएर उत्तीर्ण हुन्छु भन्ने हिम्मत बोकेका विद्यार्थीलाई परीक्षाबाट वञ्चित गरियो र उनीहरूले ल्याउँछु भनेजत्ति अंक ल्याउन पाएनन् कि भन्ने पक्षबाट हामी किन विश्लेषण गर्न सक्दैनौं ? अर्को कुरा, यसै वर्षदेखि लागू हुने गरी सरकारले कक्षा १ देखि १२ सम्मै एकलपथीय पाठ्यक्रम तयार पारेको छ। कक्षा १ देखि १२ सम्म विद्यालय शिक्षा हो भन्ने कानुनी व्यवस्था यसपटकदेखि कार्यान्वयनमा आएको छ। यसर्थ एसईईलाई विगतजस्तो हाइटेक परीक्षा मान्नुपर्ने अवस्था रहेन। विगतमा एसईईजस्तो महŒवपूर्ण र चर्चा कमाउने परीक्षा अब १२ कक्षाको अन्त्यमा लिइने परीक्षा बनेको छ। तसर्थ अहिले एसईईको नतिजालाई लिएर भएका सकारात्मक तथा नकारात्मक दुवै टिप्पणी अर्थहीन छन्। नानीबाबुलाई हौसला बढाउन बधाई तथा सफल भविष्यको कामना गर्नु अन्यथा होइन, तर परीक्षा नै नदिई उत्तीर्ण भएका वा अन्य कुनै नकारात्मक विशेषण दिएर गिराउन खोज्नु शोभनीय होइन। सम्बन्धित स्कुललाई मूल्यांकनको अधिकार दिएपछि नतिजामा केही तलमाथि हुनु स्वाभाविक हो। तर विद्यार्थीले बोक्नै नसक्ने गरी अंक दिनुचाहिँ धान्न नसक्ने भारी बोकाउनुसरह हो। यो गलत काम हो। यस्ता विषयमा बहस चलाउन सकिन्छ। अहिले देखिएका समस्या आउने दिनहरूमा कसरी सुधार्न सकिन्छ भन्ने सकारात्मक विषयमा छलफल गर्न सकिन्छ। कुनै स्कुलले यस्तो गरेका छन् भने कक्षा ११ वा १२ को नतिजाबाट विद्यार्थीको सक्कली रूप देखिने नै छ। यसपटक कुल चार लाख ८२ हजारले परीक्षा फाराम भरेकोमा चार लाख ७२ हजारको नतिजा मात्रै विद्यालयले बोर्डमा पठाएका थिए। १० हजार विद्यार्थीलाई किन मूल्यांकनबाट बाहिर पारियो भन्ने विषयमा कसैले चासो देखिएको छैन। यसतर्फ ध्यान जानु जरुरी छ। तर निर्दोष विद्यार्थीलाई विविध लाञ्छना लगाउने प्रवृत्ति भने सबैले त्याग्नुपर्छ। कलिला विद्यार्थीलाई गिराउने होइन, हौसला बढाउनुपर्छ। नचाहिँदो विशेषण बोकाएर उनीहरूलाई जिन्दगीभर शिर निहुर्याएर हिँड्नुपर्ने अवस्थामा पुर्याउनु हुँदैन। नतिजाका आधारमा होच्याउने काम बन्द गर्नुपर्छ।"
थन्कियो नौ हजार स्वाब,"राजविराज : प्रदेश २ मा कोरोना परीक्षणको प्रयोगशाला थप नहुँदा ९ हजार बढीको स्वाबको पीसीआर रिपोर्ट आउन सकेको छैन। पीसीआर मेसिन र जनशक्ति अभावमा परीक्षण हुन नसकेर दैनिक स्वाब थन्किने सामाजिक विकास मन्त्रालयको तथ्यांकले पुष्टि गरेको छ। मन्त्रालयले प्रदेशभरि ९ हजार १ सय ८९ स्वाबको परीक्षण हुन बाँकी रहेको जनाएको छ। असार मसान्तमा प्रदेशभरि १ हजार ५ सय ६२ स्वाब परीक्षण गर्न बाँकी रहेकोमा भदौ १ मा एकै जिल्लामा त्योभन्दा बढी स्वाबको परीक्षण हुन बाँकी रहेको देखिन्छ। सबैभन्दा बढी सर्लाहीमा २ हजार ९६, सप्तरीमा एक हजार ३ सय ६६, महोत्तारीमा १ हजार ३ सय २१, रौतहटमा १ हजार ३ सय पर्सामा १ हजार १ सय २५, धनुषामा ८ सय ४८, सिराहामा ५ सय ८१ र बारामा ५ सय ५२ स्वाबको पीसीआर परीक्षण हुनु बाँकी रहेको सम्बन्धित स्वास्थ्य कार्यालयले जनाएको छ। असार मसान्तमा सर्लाहीमा दुई सय, सप्तरीमा १ सय २९, महोत्तारीमा १ सय ५६, रौतहटमा २ सय ५२, पर्सामा ७५, धनुषामा ७२, सिराहामा ६ सय १३ र बारामा ६५ गरी १ हजार ५ सय ६२ स्वाबको परीक्षण हुन बाँकी रहेको थियो। एक महिनाअघि दैनिक चार सयदेखि पाँच सयको संख्यामा स्वाब संकलन भइरहेको थियो भने अहिले साढे एक हजारको हाराहारीमा स्वाब संकलन भइरहेको छ। परीक्षणका लागि स्वाब बढे पनि प्रयोगशाला र जनशक्ति भने थपिएको छैन। साउन महिनामा मात्रै प्रदेश २ मा ३० हजार बढी स्वाब संकलन भएको छ। साउन मसान्तसम्म ७९ हजार ६ सय ७१ स्वाब संकलन भएकोमा भदौ १ गते १ हजार ६ सय ४५ स्वाब थप संकलन भई जम्मा ८१ हजार ३ सय १६ स्वाब संकलन भएको छ। असार मसान्तसम्म जम्मा ४९ हजार स्वाब संकलन भएको थियो। सामाजिक विकास मन्त्रालयका सचिव डा रामप्रसाद घिमिरेले दैनिक संकलन हुने संख्याभन्दा परीक्षण हुने संख्या आधा पनि नभएकोले स्वाबको रिपोर्ट आउन पर्खिनुपर्ने बताए। तीनवटा रियल टाइम पीसीआर प्रयोगशाला रहेको जनकपुर, राजविराज र वीरगन्जमा प्रदेश २ सरकारले परीक्षण गर्ने मेसिन थप गर्ने निर्णय सार्वजनिक गरेको साढे एक महिना नाघेको छ। कोरोना परीक्षणको दायरा बढाउन गरिएको सो निर्णय कार्यान्वयन भएको छैन। अन्य जिल्लामा प्रयोगशाला स्थापना गर्नुपर्ने माग पनि पूरा भएको छैन। सातै प्रदेशको तुलनामा भदौ १ सम्म प्रदेश २ मा मात्रै संक्रमितको संख्या ७ हजार ७ सय ९५ पुगेको छ भने सक्रिय संक्रमितको संख्या ४ हजार नाघेको छ। पछिल्लो समय धनुषाको धनौजी गापा३ का ६५ वर्षीय ज्येष्ठ नागरिक र रौतहटको गौर नपा २ का ३२ वर्षीय पुरुषको मृत्यु भएपछि मृत्यु हुनेको संख्या ४७ पुगेको छ। समुदायमा नयाँ संक्रमितहरू फेला परेपछि ट्र्याकिङ र ट्रेसिङ गर्दै पीसीआर परीक्षणमा तीव्रता दिनु परेकोले स्वाब संकलन बढी भएको स्वास्थ्य कार्यालय सप्तरीका निमित्ता प्रमुख दुनियाँलाल यादवले बताए। उनका अनुसार गजेन्द्रनारायण सिंह अस्पताल, राजविराजमा रहेको सप्तरीका १ हजार ३ सय ६६ स्वाबको रिपोर्ट आउन बाँकी छ। पीसीआर परीक्षणको रिपोर्टमा हप्ता दिनसम्म ढिलाइ हुँदा क्वारेन्टाइनमा बसेकाहरू र स्वाब दिएकाहरू थप तनावमा पर्ने गरेको र जोखिमसमेत बढेको स्वास्थ्य कार्यालय, सिरहाका निमित्ता प्रमुख कृष्णदेव यादव बताउँछन्। पीसीआर मेसिन किन्ने प्रक्रिया पूरा भएर चेकसमेत काटिसकेको सूचनाअसार १५ गते नै आयो तर मेसिन नआउँदा संकट भएको उनले बताए।"
कांग्रेसमा विमलेन्द्रको हाँक,"शेरबहादुर देउवाबाहेक नेपाली कांग्रेसबाट प्रधानमन्त्री भएका सबै व्यक्ति तराईमधेसबाट जितेका हुन् भन्ने नेतृत्वले ख्याल गर्नुपर्छ नेपाली कांग्रेसको सात दशकभन्दा बढीको इतिहासमा पहिलोपटक तराईमधेस मूलका कुनै व्यक्तिले सभापति पदका लागि दाबेदारी प्रस्तुत गरेका छन्। योभन्दा पहिले केही नेता त्यसको छेउपुच्छरसम्म पुगे पनि हिम्मत भने गर्न सकेका थिएनन्। बरु प्रवासमा रहेकै बेला एकपटक बीपीले तत्कालीन महामन्त्री परशुनारायण चौधरीतर्फ इंगित गर्दै आफ्नो उत्तराधिकारी हुन सक्ने संकेत गर्नुभएको कुरा बोलीचालीका भाषामा सुनिएको हो। यसबीचमा कोशी, गण्डकी र कर्णालीमा खर्बौं क्युसेक्स पानी बगिसकेको छ। नेपाली कांग्रेसले २०१५ सालबाहेक पनि तीनपटक बहुमतको सरकार र कैयन्पटक मिश्रित सरकारको नेतृत्व गरिसकेका छन्। कृष्णप्रसाद भट्टराई, गिरिजाप्रसाद कोइराला, सुशील कोइराला र शेरबहादुर देउवा पार्टी सभापति भइसकेका छन्। दर्जनौं पदाधिकारी निर्वाचित भएका छन्। मनोनयनमा परेका छन्। तर सात दशकको कांग्रेसको इतिहासलाई केलाएर अध्ययन गर्ने हो भने महामन्त्रीहरू परशुनारायण चौधरी, महेन्द्र नारायण निधि, डा रामवरण यादव र कोषाध्यक्षहरू महन्थ ठाकुर, चित्रलेखा यादव तथा सीतादेवी यादव गरी ६ जनाबाहेक पदाधिकारीमा मधेसी निर्वाचित भएको अतीत छैन। अहिलेका उपसभापति विमलेन्द्र निधि जसले सभापतिको हाँक दिएका छन्। एकताका मनोनीत महामन्त्री भएका हुन् तर अर्कोपटक महामन्त्री पदका लागि चुनाव लड्दा पराजित भएका थिए। अहिले पनि उनी मनोनीत उपसभापति हुन्। तर आजसम्म कुनै पनि मधेसी नेपाली यति माथिसम्म कांग्रेसमा पुगेको देखिन्न। कम्युनिस्ट पार्टीमा त त्यसको छेउपुच्छर भेटिन्न। मधेससँग कांग्रेसका लिगेसी नेपालको भौगोलिक अवस्थाले यसको भूराजनीतिलाई प्रभावित पार्दै आएको तथ्य जगजाहेर छ। कतिपय सन्धिसम्झौता र करिब दुई हजार किमि टाँसिएको नेपालसँगको खुला सिमानाका कारण वर्षौंवर्ष नेपालीले भारतलाई विदेश नै बुझेनन्। भारतमा शैक्षिक, सामाजिक र राजनीतिक जागरण प्रारम्भ भइसकेकाले सत्ताधारी राणादेखि हुनेखाने नेपालीको आकर्षण भारतबाहेक अन्यत्र कही थिएन। त्यसैले नेपाली कांग्रेस होस् वा नेपाल कम्युनिस्ट पार्टी सबैको स्थापनास्थल भारत नै बन्यो। अझ मधेसीको त हजारौं वर्षदेखि घनीभूत रूपमा सामाजिक, आर्थिक तथा सांस्कृतिक सम्बन्ध स्थापित भएकाले भावनात्मक एकताको बेजोड नमुना बन्न गएको तथ्यलाई इन्कार गर्न सकिन्न, जसलाई रोटीबेटीको सम्बन्धका रूपमा परिभाषित गरिएको छ। यस्तो स्थितिमा कुनै प्रजातान्त्रिक पार्टीको उदय हुन्छ भने उसको झन्डामुनि गोलबन्द हुनु मधेसीलाई स्वाभाविक लाग्यो। कांग्रेससँगको मधेसीको लिगेसी यस्तै परिस्थितिको उपज हो। त्यसैले होला २००७ सालको सशस्त्र क्रान्तिपश्चात् गठन भएको मन्त्रिमण्डलमा भद्रकाली मि श्र पहिलो मधेसीका रूपमा मन्त्री हुन पुगे। तत्पश्चात् एक से एक योग्य, सक्षम तथा परिपक्व मधेसी नेपाली कांग्रेसको जरोमा मलजल गरेर आजको अवस्थामा पुर्याएको हो। सयौं वर्षसम्म नेपाल एकात्मक केन्द्रीकृत राजतन्त्रात्मक शासन प्रणालीको अधीनमा रहेकाले त्यसलाई आर्थिक रूपले सबलता प्रदान गर्नमा सबैभन्दा ठूलो भूमिका तराईमधेसले खेलेको निर्विवाद सत्य हो। हजारौंहजार बिघा जमिनका मालिक यहाँका ठूलाठूला सामन्त प्रजातन्त्रको प्रार्दुभावपश्चात् अधिकांश नेपाली कांग्रेसको छातामुनि गोलबन्द भएका थिए। सयौं वर्षसम्म तराईमधेसमाथि आफ्नो हैकम जमाएका ती सामन्त कांग्रेसको सदस्यता लिएपछि स्वाभाविक रूपमा नेपाली कांग्रेसको जरो बलियो भएको थियो, जो कुनै न कुनै रूपमा अद्यावधि कायम छ। २०१५ सालको निर्वाचनमा कांग्रेसले प्राप्त गरेको दुईतिहाइको बहुमतलाई संश्लेषण गर्ने हो भने अधिकांश तिनै सामन्तले जितेको तथ्य फेला पार्न सकिन्छ। उदाहरणका रूपमा तत्कालीन सप्तरीबाट जितेका दाजुभाइ सूर्यनाथदास यादव तथा देवनाथदास यादवभन्दा ग्रेजुवेट बुन्नीलाल सिंह र जामुनप्रसाद यादव (चित्रलेखाको बुवा) धेरै योग्य र सक्षम थिए तर हजारौं बिघाका मालिक दास दाजुभाइ नै नेपाली कांग्रेसको टिकटबाट चुनाव जिते। त्यसैले तराईमधेसमा तत्कालीन कम्युनिस्टहरूले जतिसुकै आन्दोलन गरे पनि भूमिमाथि सामन्तहरूको स्वामित्व रहुञ्जेल नेपाली कांग्रेसको जरो हल्लाउन सकेनन्। फलस्वरूप उसले २०१५ सालमा दुईतिहाइ, २०४८, २०५६ तथा २०७० सालमा बहुमत हासिल गरेको तथ्यांकले के पुष्टि गर्छ भने उसले प्राप्त गरेको बहुमतमा तराईमधेसको हिस्सा सरदर ५० प्रतिशत हुन आउँछ। तथ्यांकका कसीमा कांग्रेस २०१५ सालको आमनिर्वाचनमा प्रतिनिधिसभाको १०९ मध्ये ७४ सिट जितेर दुईतिहाइ ल्याएका नेपाली कांग्रेसको टक्कर प्रतिगमनकारी राणाहरूको सहयोगमा गठन गरिएका नेपाल राष्ट्रवादी गोर्खा परिषद्सँग थियो। संसद्मा प्रतिपक्षीको भूमिकामा रहेका नेपाल राष्ट्रवादी गोर्खा परिषद्ले मुस्किलले तराईमा कुनै सिट जितेका थिए। चार ठाउँमा मात्र जितेका कम्युनिस्ट पार्टी तराईमा एक सिटमा सीमित भएका थिए। कहाँसम्म भने तराईवासीको हकहितका लागि गठित नेपाल तराई कांग्रेसको एकजना पनि उम्मेदवारलाई नजिताई मधेसीले नेपाली कांग्रेसलाई मतदान गरेको इतिहास साक्षी छ। २०४८ सालको आमनिर्वाचनमा प्रतिनिधिसभाको २०५ सिटमध्ये ११० सिट कांग्रेसले जितेका थिए। यसमध्ये ५१ वटा सिट तराईमधेसबाट प्राप्त भएको थियो। उदेकलाग्दो कुरा के छ भने तराईमधेसमा जहाँ गैरमधेसीको बाहुल्य थियो, त्यहाँ कांग्रेस पराजित भएको थियो। झापाबाट कांग्रेसका सबै प्रत्याशी पराजित भए। तर तराईमधेसको केन्द्र जनकपुर र त्यसवरिपरिका जिल्लालाई नेपाली कांग्रेसले खर्लप्पै खायो। धनुषा, महोत्तरी, सर्लाहीलगायत जिल्लामा एउटा पनि सिट कुनै अन्य पार्टीले जित्न सकेका थिएनन्। सिरहामा पनि चारमध्ये तीन कांग्रेसकै झोलामा पर्यो। यस्तै अवस्था २०५६ सालमा देखियो। तराईमधेसबाट नेपाली कांग्रेसले ५३ वटा सिट जिते। प्रतिनिधिसभाको कुल २०५ मध्ये ५३ सिट तराईमधेसबाट जितेपछि नेपाली कांग्रेसले सहजरूपमा बहुमत हासिल गर्यो। तर २०६४ को मधेस विद्रोहपश्चात् पहिलो संविधानसभामा मधेसकेन्द्रित दलहरूको उदयले तराईमा नेपाली कांग्रेसको ग्राफ स्वाटै घट्यो। कांग्रेसको कन्तविजोग भयो। तर तिनै मधेसवादी दलहरू जब टुक्राटुक्रामा विभाजित भएर चुनाव लडे। २०७० सालको दोस्रो संविधानसभामा नेपाली कांग्रेसले बहुमत हासिल गर्यो। मधेस विद्रोहको राप र तापमा पराजित भएका सुशील कोइराला यसपाली मधेसी पार्टीहरूको फुटबाट फाइदा उठाए र चुनाव जिते। फेरि जब २०७५ सालको आमनिर्वाचनमा मधेसकेन्द्रित दलहरूको गठबन्धन भयो, नेपाली कांग्रेसको दुर्दशा हेर्नलायक थियो र अद्यावधि छ। तराईमधेस जहाँ नेपाली कांग्रेसको वर्चस्व हुने गथ्र्याे, एउटा उम्मेदवारलाई जिताउन उसलाई हम्मेहम्मे पर्यो। मधेसले जिताएका प्रधानमन्त्री नेपाली कांग्रेसका तात्कालीन अध्यक्ष तथा सन्तनेता कृष्णप्रसाद भट्टराईलाई बारम्बार काठमाडौंको मतदाताले अस्वीकृत गरेपछि ओत लाग्न उनी तराईमधेस झरे। पर्साले उनलाई भारी बहुमतले जिताएपछि फेरि उनी प्रधानमन्त्री भए। यसरी तराईमधेसबाट जितेर प्रधानमन्त्री भएका केपी भट्टराई कांग्रेसका एक्ला पात्र होइनन्। सबै कोइराला बन्धुहरू पनि तराईमधेसबाटै जितेर बारम्बार प्रधानमन्त्री भएका हुन्। झन्डै प्रधानमन्त्री बनेका महेन्द्रनारायण निधिलाई मुलुकको कार्यकारी प्रमुख बन्न नदिएर सिंगो देशलाई मध्यावधिमा धकेल्नु गिरिजाप्रसाद कोइरालाको कति दुस्साहसपूर्ण निर्णय थियो भन्ने कुरा कांग्रेसले भोगिसकेको तथ्यलाई शेरबहादुरले बिर्सनु हुँदैन। मधेसीले त अर्को जुनीमा पनि बिर्संदैन। मोरङ र सुनसरीबाट बीपी कोइराला तथा गिरिजाप्रसाद कोइराला तथा बाँकेबाट सुशील कोइराला चुनाव जितेर देशको प्रमुख कार्यकारी पद पड्काएका हुन्। यसरी शेरबहादुर देउवाबाहेक नेपाली कांग्रेसबाट प्रधानमन्त्री भएका सबै व्यक्ति तराईमधेसबाट जितेका हुन्। देउवाको पनि एकपटक मनमा आशंका उब्जेपछि उनी डडेलधुरा र कञ्चनपुरबाट चुनाव लडे। तर जब दुइटै ठाउँबाट जिते, उनले पछि तराईमधेसबाट राजीनामा गरे। आगामी यात्रा तराईमधेसको भोट बैंकलाई सत्ता, शक्ति र भक्तिका बलमा प्रयोग गर्दै आएका नेपाली कांग्रेसको आगामी यात्रा त्यति सहज देखिन्न भन्ने कुरा पछिल्लो निर्वाचनले पनि पुष्टि गरिसकेको छ। खासगरी तराईमधेसमा मधेसकेन्द्रित दलहरू जसरी एउटै छातामुनि गोलबन्द हुन थालेका छन्, त्यसले कम्युनिस्टभन्दा बढी कांग्रेसको भोट बैंकलाई असर पार्ने हुन्। अर्कातिर कम्युनिस्ट पनि कम्युनिस्टजस्तो नरहेको र चुनावका हकमा त कांग्रेसकै दज्र्यानी चिन्ह लगाएर मनी र मसलको राजनीति अपनाएकाले कांग्रेसले आफ्नो रणनीति बदल्नुपर्ने देखिन्छ। कांग्रेसको वर्तमान दयनीय अवस्थाले त झन् टड्कारो रूपमा त्यसलाई महसुस गर्नुपर्ने हो। विजय गच्छेदार फर्किंदैमा तराईमधेसले कोल्टे फेर्ने होइन। यसका लागि भारतमा जसरी छैटौं नम्बरमा रहेका नरेन्द्र दामोदरदास मोदीलाई भारतीय जनता पार्टीले अगाडि सारे ठीक त्यसरी नै कांग्रेसले सार्नुपर्ने देखिन्छ। सुखद पक्ष के हो भने यसका लागि उसभित्र भरोसामन्द दोस्रो पुस्ता तयार छ। पहिचान्न सक्ने क्षमताको मात्र आवश्यकता छ। दोस्रो पुस्तामा नाम सारिएका कोइराला बन्धुहरूको एउटा लर्को देखिन्छ भने संस्थापन पक्षबाट शेरबहादुरलाई उछिन्दै विमलेन्द्र निधिले हिम्मत गरेका छन्। नाम सारिएका कोइराला बन्धुसँग वंशाणु लिगेसीबाहेक त्यस्तो क्षमता र दक्षता देखिन्न। दोस्रो पुस्ताका दुई नम्बरका खेलाडी हुन् तिनीहरू जसले आफ्नो जीवनका अधिकांश ऊर्जा चिकित्सक पेसामा खर्चेका हुन्। यस अर्थमा बाल्यकालदेखि सम्पूर्ण जीवन पार्टीमा समर्पण गरेका विमलेन्द्र निधिसँग वंशाणुगत लिगेसीसँगै योग्यता, क्षमता र दक्षता पनि कोइराला बन्धुभन्दा श्रेष्ठकर देखिन्छ। तराईमधेसको सेन्टिमेन्टलाई तान्न सक्ने क्षमता पनि छ। र, सबैभन्दा ठूलो कुरा के हो भने पहिचानका लागि संघर्षरत समुदायमा पर्ने उनी मधेसी हुन्, जो आजसम्म नेपाली कांग्रेसको सर्वोच्च पदमा पुगेका छैनन्। त्यसैले आफ्नो असफलतालाई आत्मसात गर्दै शेरबहादुर देउवाले गिरिजाप्रसाद कोइरालाले अपुतालीमा नै सही जसरी राष्ट्रपतिमा डा रामवरण यादवको नाम प्रस्ताव गरे, ठीक त्यसरी नै विमलेन्द्र निधिलाई सभापति पदका लागि उम्मेदवारको घोषणा गर्नुपर्छ। अन्त्यमा, एकपटक मात्र प्रधानमन्त्री भएका र आफ्नो माउ पार्टीको अध्यक्षसमेत हुन नपाएका डा बाबुराम भट्टराईले खुलेआम रूपमा मधेसी, आदिवासी जनजाति, दलित तथा महिलालाई प्रधानमन्त्री बनाउनुपर्ने आफ्फ्नो जीवनको मूलभूत उद्देश्य रहेको भन्दै हिँडेका छन् भने शेरबहादुरजस्तो महारथी जसले चारचारपटक प्रधानमन्त्री जस्ता पद पड्काएका र एकपटक पार्टी सभापतिसमेत भइसकेका व्यक्तिले आफ्नो सुखदुःखको माजिएका राजनीतिक खेलाडी साथीको नाम किन प्रस्तावित नगर्ने भन्ने प्रश्न अहिले तराईमधेसमा चर्चापरिर्चाको विषय बनेका छन्। झन्डै प्रधानमन्त्री बनेका महेन्द्रनारायण निधिलाई मुलुकको कार्यकारी प्रमुख बन्न नदिएर सिंगो देशलाई मध्यावधिमा धकेल्नु गिरिजाप्रसाद कोइरालाको कति दुस्साहसपूर्ण निर्णय थियो भन्ने कुरा कांग्रेसले भोगिसकेको तथ्यलाई शेरबहादुरले बिर्सनु हुँदैन। मधेसीले त अर्को जुनीमा पनि बिर्संदैन।"
एसईईको मापन !,"कोभिडका कारण स्थगित माध्यमिक शिक्षा परीक्षा (एसईई) लाई विद्यालयले नै मूल्यांकन गरेर सम्पन्न गर्नुपर्ने धेरैको राय थियो। नानीबाबुलाई परीक्षाको मिति आउँदै छ भनेर मानसिक तनावमा राखिरहनुभन्दा आन्तरिक मूल्यांकनको आधार उपयुक्त विधि हुने तर्क गरियो। बौद्धिक वर्गबाट पनि यस्तै सुझाव आयो। अन्ततः भयो पनि त्यस्तै। स्कुलले मूल्यांकन गरेर अंक दिन पाउने र त्यो अंकलाई राष्ट्रिय परीक्षा बोर्डले प्रमाणीकरण गरेपछि मात्रै आधिकारिकता पाउने बाटो मन्त्रिपरिषद्ले खोलिदियो। सोही मापदण्डका आधारमा नतिजा प्रमाणीकरण गरेर बोर्डले सार्वजनिक गरेपछि विविध टीकाटिप्पणी हुन थालेको छ। विद्यार्थीको नतिजालाई लिएर सामाजिक सञ्जालमै घोचपेच हुन थालेको छ। कसैले कोरोना ब्याच भनेका छन्, कतिले आफ्ना नानीबाबुको प्राप्तांकलाई सामाजिक सञ्जालमा राखेका अभिभावकप्रति समेत व्यंग्य गरिरहेका छन्। यो भनेको विद्यार्थीमाथिको आक्रमण हो। व्यंग्यवाण प्रहार गर्नुअघि हरेकले एकपटक सोच्नुपर्छ आफ्ना नानीबाबु पनि यही ब्याचका विद्यार्थी भएका भए के हुन्थ्यो होला ? भविष्यका कर्णधार यी नानीबाबुको के दोष थियो र परीक्षा नदिई उत्तीर्ण हुनुमा ? फेरि उनीहरूले एसईईअघि तीनपटकसम्म स्कुलमा परीक्षा दिइसकेका थिए। त्यही परीक्षालाई आधार मानेर पछिल्लोपटक मूल्यांकन गरिएको हो भन्ने यथार्थ मनन गर्नुपर्छ। आफ्नै शिक्षकले दिएको नतिजाभन्दा यथार्थपरक अरू कुनै पनि हुँदैन। विद्यार्थीलाई हीनताबोध हुने गरी नकारात्मक टिप्पणी गरिनु दुर्भाग्य हो। परीक्षार्थीहरू पूर्ण तयार भएर परीक्षा केन्द्रमा पुग्नै लागेका थिए। अघिल्लो दिन मात्रै सरकारले परीक्षा स्थगितको निर्णय गरेपछि उनीहरू तनावमा परे। यसमा उनीहरूको के गल्ती थियो र ? यस हिसाबले भन्ने हो भने विगतमा फलामे ढोका भनेर चित्रित गरिएको यो परीक्षा अब कहिले होला, कसरी होला भन्ने चिन्ताले विगतका वर्षका तुलनामा यस वर्षका परीक्षार्थीले बढी मानसिक तनाव बेहोर्नुपरेको थियो। आफैं परीक्षा दिएर उत्तीर्ण हुन्छु भन्ने हिम्मत बोकेका विद्यार्थीलाई परीक्षाबाट वञ्चित गरियो र उनीहरूले ल्याउँछु भनेजत्ति अंक ल्याउन पाएनन् कि भन्ने पक्षबाट हामी किन विश्लेषण गर्न सक्दैनौं ? अर्को कुरा, यसै वर्षदेखि लागू हुने गरी सरकारले कक्षा १ देखि १२ सम्मै एकलपथीय पाठ्यक्रम तयार पारेको छ। कक्षा १ देखि १२ सम्म विद्यालय शिक्षा हो भन्ने कानुनी व्यवस्था यसपटकदेखि कार्यान्वयनमा आएको छ। यसर्थ एसईईलाई विगतजस्तो हाइटेक परीक्षा मान्नुपर्ने अवस्था रहेन। विगतमा एसईईजस्तो महŒवपूर्ण र चर्चा कमाउने परीक्षा अब १२ कक्षाको अन्त्यमा लिइने परीक्षा बनेको छ। तसर्थ अहिले एसईईको नतिजालाई लिएर भएका सकारात्मक तथा नकारात्मक दुवै टिप्पणी अर्थहीन छन्। नानीबाबुलाई हौसला बढाउन बधाई तथा सफल भविष्यको कामना गर्नु अन्यथा होइन, तर परीक्षा नै नदिई उत्तीर्ण भएका वा अन्य कुनै नकारात्मक विशेषण दिएर गिराउन खोज्नु शोभनीय होइन। सम्बन्धित स्कुललाई मूल्यांकनको अधिकार दिएपछि नतिजामा केही तलमाथि हुनु स्वाभाविक हो। तर विद्यार्थीले बोक्नै नसक्ने गरी अंक दिनुचाहिँ धान्न नसक्ने भारी बोकाउनुसरह हो। यो गलत काम हो। यस्ता विषयमा बहस चलाउन सकिन्छ। अहिले देखिएका समस्या आउने दिनहरूमा कसरी सुधार्न सकिन्छ भन्ने सकारात्मक विषयमा छलफल गर्न सकिन्छ। कुनै स्कुलले यस्तो गरेका छन् भने कक्षा ११ वा १२ को नतिजाबाट विद्यार्थीको सक्कली रूप देखिने नै छ। यसपटक कुल चार लाख ८२ हजारले परीक्षा फाराम भरेकोमा चार लाख ७२ हजारको नतिजा मात्रै विद्यालयले बोर्डमा पठाएका थिए। १० हजार विद्यार्थीलाई किन मूल्यांकनबाट बाहिर पारियो भन्ने विषयमा कसैले चासो देखिएको छैन। यसतर्फ ध्यान जानु जरुरी छ। तर निर्दोष विद्यार्थीलाई विविध लाञ्छना लगाउने प्रवृत्ति भने सबैले त्याग्नुपर्छ। कलिला विद्यार्थीलाई गिराउने होइन, हौसला बढाउनुपर्छ। नचाहिँदो विशेषण बोकाएर उनीहरूलाई जिन्दगीभर शिर निहुर्याएर हिँड्नुपर्ने अवस्थामा पुर्याउनु हुँदैन। नतिजाका आधारमा होच्याउने काम बन्द गर्नुपर्छ।"
दिनमै हजार नाघे कोरोना संक्रमित,"काठमाडौं : नेपालमा कोरोना संक्रमितको संख्या दिनमै एक हजार नाघेको छ। स्वास्थ्य तथा जनसंख्या मन्त्रालयले मंगलबार १ हजार १६ जनामा संक्रमण पुष्टि गरेको हो। मन्त्रालयका प्रवक्ता डा जागेश्वर गौतमले मुलुकभरका प्रयोगशालामा १३ हजार ४ सय ६१ पीसीआर परीक्षण गर्दा मंगलबार यो मात्रामा संक्रमित भेटिएको बताए। उनका अनुसार उपत्यकाका ३ जिल्लामध्ये काठमाडौंमा १ सय ३८, ललितपुरमा ५० र भक्तपुरमा १७ जना संक्रमित थपिएका छन्। शुक्रबार मुलुकभर ५ सय ९४ जना संक्रमित थपिएका थिए। त्यस्तै शनिबार ४ सय ६८ र आइतबार ६ सय ४१ जनामा कोरोना पुष्टि भएको थियो। मंगलबारको कोरोना पोजिटिभको वृद्धि ७५५ प्रतिशत हो। आईसीयू बेड र भेन्टिलेटर अभाव संक्रमितको संख्या बढेपछि अस्पतालमा आइसोलेसन बेड पाउन छाडिएको छ। प्रदेश १ मा ४ जना आईसीयूमा उपचाररत छन्। उक्त प्रदेशमा ४४ वटा आईसीयू रहेको स्वास्थ्य मन्त्रालयले जनाएको छ। प्रदेश २ मा ४८ आईसीयू रहेकामा ४६ जनाको उपचार भइरहेको छ। बागमतीमा ६ सय ३० आईसीयू बेड छन्। जहाँ ५२ जना उपचाररत छन्। गण्डकीमा १ सय ३७ आईसीयू बेड रहेकोमा ६ जना उपचाररत छन्। प्रदेश ५ मा २९ आईसीयू बेड रहेकोमा १० जनाको उपचार भइरहेको छ। कर्णाली र सुदूरपश्चिम क्षेत्रमा आईसीयूमा संक्रमित छैनन्। यद्यपि, कर्णालीमा ४० र सुदूरपश्चिममा १८ गरी मुलुकभर ९ सय ४६ जना अट्ने आईसीयू बेड छुट्ट्याइएको प्रवक्ता डा गौेतमले बताए। सिकिस्त बिरामी बढेको अवस्थामा भेन्टिलेटर अपुग हुने देखिएको छ। अहिले प्रदेश १ मा १९, प्रदेश २ मा १७, बागमतीमा ३ सय ६१, गण्डकीमा ५९, प्रदेश ५ मा १३, कर्णालीमा १७ र सुदूरपश्चिममा १० वटा भेन्टिलेटर उपलब्ध रहेको मन्त्रालयले जनाएको छ। बागमती प्रदेशमा भेन्टिलेटरमा राखेर आठ जनाको उपचार भइरहेको छ। डा गौतमले भने, केही भेन्टिलेटर थप्दै छौं। पाइप लाइनमा छन्। संस्थागत आइसोलेसनमा रहेका व्यक्तिको संख्या प्रदेश १ मा ९ सय ७८, प्रदेश २ मा २ हजार ७६, बागमतीमा २ हजार ५ सय १४, गण्डकीमा २ सय ७९ छ। प्रदेश ५ मा ७ सय ७९, कर्णालीमा २ सय र सुदूरपश्चिममा ८ सय ३२ जना छन्। यस्तै, प्रदेश १ मा १ सय ९७, प्रदेश २ मा २ हजार ३ सय ४९, बागमतीमा १ सय ११, गण्डकीमा २७ जना होम आइसोलेसनमा छन्। त्यस्तै, प्रदेश ५ मा १ सय ७०, कर्णाली ८ र सुदूरपश्चिममा २५ गरि कुल २ हजार ८ सय ८७ जना छन्। कति छन् सक्रिय संक्रमित ? १३ जिल्लामा दुई सयभन्दा बढी सक्रिय संक्रमित छन्। पाँच सयभन्दा बढी संक्रमित उपचाररत रहेका जिल्ला पाँचवटा छन्। मोरङ, पर्सा, रौतहट, महोत्तरी र काठमाडौंमा बढी संक्रमित उपचारत छन्। सक्रिय संक्रमितको संख्या १० हजार ५ सय ६३ पुगेको छ। सोमबार मात्र प्रदेशमा १ मा मोरङमा १ सय ८ जना थपिए। झापामा २१, सुनसरीमा ८ जनामा कोरोना पुष्टि भएको छ। प्रदेश १ को क्वारेन्टाइनमा २ हजार १ सय १५ जना छन्। प्रदेश २ मा पर्सामा सबैभन्दा बढी संक्रमित फेला परेका छन्। मंगलबार मात्र १ सय २८ संक्रमित थपिएका छन्। यसबाहेक सर्लाही, धनुषा, बारा, महोत्तरी र रौतहट जिल्लामा संक्रमण बढी देखिएको छ। यसैगरी बागमतीमा काठमाडौं, चितवन, ललितपुर, भक्तपुर, मकवानपुर बढी प्रभावित देखिएका छन्। गण्डकीमा कास्की, नवलपरासीपूर्व, तनहुँमा बढी प्रभावित छन्। प्रदेश ५ मा सीमावर्ती जिल्लाहरू कपिलवस्तु, रूपन्देही, बाँके, बर्दियामा संक्रमित थपिएका छन्। कर्णालीमा सबैभन्दा बढी प्रभावित दैलेख, सुर्खेत र जुम्ला छन्। सुदूरपश्चिममा डोटी, कैलाली र कञ्चनपुरमा नयाँ संक्रमित थपिने क्रम जारी छ। प्रदेश १ मा २ हजार १ सय १५ जना क्वारेन्टाइनमा छन्। प्रदेश २ मा १ हजार ४ सय ८३, बागमतीमा ८ सय ९८, गण्डकीमा २ हजार ९ सय ७३, प्रदेश ५ मा २ हजार ९०, कर्णालीमा ६ सय ८१ र सुदूरपश्चिममा ३ हजार ९६ क्वारेन्टाइनमा छन्। क्वारेन्टाइनमा अझै १३ हजार ९ सय २६ छन्। १७ हजार ५ सय ३८ जना संक्रमणमुक्त भई डिस्चार्ज भएका छन्। संक्रमणबाट मुक्त हुने ६२२ प्रतिशत छ। कोरोना संक्रमणबाट मुक्त भई २४ घण्टामा ८५ जना डिस्चार्ज भएका छन्। अब यसो गरौं विज्ञले संक्रमण न्यूनीकरण र उपचारतर्फ ध्यान केन्द्रित गर्नुपर्ने बताएका छन्। मन्त्रालयका पूर्वप्रमुख विशेषज्ञ डा सुशीलनाथ प्याकुरेल मास्क र स्यानिटाइजरलाई सर्वसुलभ बनाउनुपर्ने बताउँछन्। भन्छन्, मास्क र स्यानिटाइजर खरिद गर्न नसक्नेलाई सरकारले सुपथ मूल्यमा वितरण गर्नुपर्छ। मास्क नलगाई हिँड्नेलाई कारबाही स्वरूप १४ दिन क्वारेन्टाइनमा राख्ने व्यवस्था गर्नुपर्छ। त्रिवि शिक्षण अस्पतालका वरिष्ठ छाती रोग विशेषज्ञ डा निरज बम कोरोना संक्रमित र अन्य बिरामीको उपचारका लागि छुट्टाछुट्टै अस्पताल र स्वास्थ्यकर्मी परिचालन गर्नुपर्ने बताउँछन्। एउटै अस्पतालमा कोभिड र नन्कोभिड बिरामीलाई उपचार गर्ने हो भने संक्रमण फैलने जोखिम हुन्छ। स्वास्थ्यकर्मीलाई पनि सेवा प्रवाहमा अप्ठ्यारो हुन्छ, उनी भन्छन्। मोलिकुलर एवं माइक्रोबायोलोजी विज्ञ डा विजय ढकाल पीसीआर परीक्षणको दायरा अझै विस्तार गर्नुपर्ने बताउँछन्। नेपालमा सरकारी र निजी गरी ४० प्रयोगशालाबाट परीक्षण भइरहेको छ। डा ढकाल भन्छन, शंकास्पद व्यक्तिको स्वाब नमुना संकलन गरी डाइरेक्ट पीसीआर परीक्षण गर्नुपर्छ। यस विधिमा भाइरस निष्क्रिय पारिने भएकोले प्रयोगशालाकर्मीलाई संक्रमणको जोखिम पनि न्यून हुन्छ। मृतकको संख्या ११४ पुग्यो कोरोनाबाट ज्यान गुमाउनेको संख्या १ सय १४ पुगेको स्वास्थ्य मन्त्रालयले जनाएको छ। अन्नपूर्ण संवाददाताका अनुसार प्रदेश ५ का पश्चिम नवलपरासी र बाँकेका २ पुरुषको उपचारका क्रममा मृत्यु भएको छ। कोरोना संक्रमणका कारण कांग्रेस पश्चिम नवलपरासीका उपसभापति ३८ वर्षीय सुवासचन्द्र गिरीको मंगलबार बिहान ललितपुरस्थित पाटन अस्पतालमा मृत्यु भएको कांग्रेस जिल्ला सभापति विष्णुप्रसाद पौडेलले बताए। निमोनिया देखिएका उनमा कोरोना संक्रमण भएपछि बुटवलस्थित कोरोना अस्पतालमा भर्ना गरिएको थियो। साउन ३० गते पाटन अस्पताल पुर्याइएका उनको अवस्था गम्भीर भएपछि सोमबार साँझ भेन्टिलेटरमा राखेर उपचार सुरु गरिएको थियो। मेडिकल कलेज भैरहवामा पित्तथैलीको अपरेसन गराएर अस्पतालमै बसेका उनको परीक्षणका क्रममा कोरोना पोजिटिभ देखिएको थियो। यस्तै, बाँकेको नेपालगन्ज उपमहानगरपालिका५ का ६२ वर्षका पुरुषको कोरोनाबाट मृत्यु भएको छ। जिल्ला स्वास्थ्य कार्यालय बाँकेका कोरोना फोकल पर्सन नरेशबाबु श्रेष्ठका अनुसार सोमबार राति नेपालगन्ज मेडिकल कलेज शिक्षण अस्पताल नेपालगन्जमा निमोनियाको उपचारका क्रममा उनको मृत्यु भएको हो। ३० साउनमा कोरोनाको लक्षण देखिएपछि ३२ साउनमा उनी नेपालगन्ज मेडिकल कलेज शिक्षण अस्पताल नेपालगन्जमा भर्ना भएका थिए। सोमबार दिउँसो उनको स्वाब संकलन गरिएको थियो। योसँगैै बाँकेमा कोरोनाबाट मृत्यु हुनेको संख्या चार पुगेको छ। पछिल्लो २४ घण्टाभित्र कास्कीको पोखरामा कोरोना संक्रमणबाट दुई जनाको मृत्यु भएको छ। पोखरा१६ का ८७ वर्षीय वृद्धको मंगलबार बिहान मृत्यु भएको हो। पोखरा स्वास्थ्य विज्ञान प्रतिष्ठानअन्तर्गतको पश्मिाञ्चल क्षेत्रीय अस्पतालले उनको मृत्युको पुष्टि गरेको छ। ती वृद्ध मिर्गाैला, मधुमेहलगायतका दीर्घरोगी थिए। अस्पतालका निर्देशक डा अर्जुन आचार्यका अनुसार ३२ साउनमा ती बिरामी भर्ना भएका थिए। भदौ १ गते कोरोना संक्रमण पुष्टि भएका उनमा मिर्गाैलाको समस्या र मधुमेह थियो। सोमबार राति मात्रै अर्का एक बिरामीको पनि पोखरामा मृत्यु भएको छ। तनहुँबाट ल्याइएकी ५० वर्षीया महिलाको सोमबार राति कास्की सेवा अस्पतालमा मृत्यु भएको हो। तनहुँको व्यास नगरपालिकाकी ती बिरामी ३२ साउनमा पोखरा ल्याइएकी थिइन्। उनमा मृत्युपछि कोरोना पुष्टि भएको हो। उनको स्वाब आइतबार लिइएको थियो। मंगलबार आएको रिपोर्टमा कोरोना भाइरस पोजिटिभ देखिएको थियो। महिला निमोनियालगायत अरू धेरै समस्याकी दीर्घरोगी थिइन्। उनकी २५ वर्षीया छोरीलाई पनि कोरोना पुष्टि भएको छ। गण्डकी प्रदेश राजधानी पोखरामा कोरोना भाइरस फैलन नदिन मंगलबार राति १२ बजेदेखि निषेधाज्ञा जारी गरिएको छ। जिल्ला संकट व्यवस्थापन समितिको मंगलबार बिहानको बैठकले जिल्लाभर ७ भदौसम्म निषेधाज्ञा गर्ने निर्णय गरेको हो। उक्त जानकारी जिल्ला प्रशासन कार्यालय कास्कीका सूचना अधिकारी श्रीनाथ पौडेलले दिए। काभ्रेमा कोरोना संक्रमण देखिएका एक ९८ वर्षीय वृद्धको उपचारका क्रममा सोमबार राति मृत्यु भएको छ। उनी धुलिखेल नगरपालिका७ घर भई धुलिखेल अस्पतालमा उपचारत थिए। साउन २७ गते कोरोना संक्रमण पुष्टि भएपछि धुलिखेल अस्पतालमा उपचार गरिएको थियो। मृतकका छोरा र बुहारीमा पनि कोरोना संक्रमण देखिएको थियो। परिवारका थप सात जनामा मंगलबार कोरोना संक्रमण देखिएको छ। दुई जना होम क्वारेन्टाइनमा बानेश्वरमा छन्। मंगलबार कोरोना देखिएका सात जना धुलिखेल अस्पतालको आइसोलेसनमा भर्ना भएका छन्।"
एपीवान टेलिभिजनमा भुषण दाहालको दोस्रो कार्यक्रम प्रचण्डसँग (भिडियो),काठमाडौं : अघिल्लो बुधबारबाट एपीवान एचडी टेलिभिजनमा पत्रकार भुषण दाहालको नयाँ कार्यक्रम सुरु भएको छ । एपीवान टेलिभिजनमा भुषण दाहालको पहिलो कार्यक्रम प्रधानमन्त्रीसँग (भिडियो) कार्यक्रमको पहिलो श्रीङ्खलामा प्रधानमन्त्री केपी ओलीसँगको विशेष अन्तरवार्ता गरेका दाहालले दोस्रो कार्यक्रममा प्रचण्डसँग विशेष कुराकानी गरेका छन् । एपीवान टेलिभिजनको यो फरक र फराकिलो कार्यक्रम     मा पत्रकार दाहालले प्रचण्डसँग गरेको कुराकानी :
सीसीएमसीको बैठक बालुवाटारमा : प्रधानमन्त्रीसमेत सहभागी,"काठमाडौं : कोरोना नियन्त्रण, रोकथाम तथा उपचारको विषयमा थप कदमको विषयमा छलफल गर्न कोभिड१९ क्राइसिस म्यानेजमेन्ट सेन्ट (सीसीएमसी)को बैठक प्रधानमन्त्री निवास बालुवाटारमा सुरु भएको छ। प्रधानमन्त्रीका प्रेस सल्लाहकार सूर्य थापाका अनुसार बैठकमा कोरोना भाइरस (कोभिड१९) रोकथाम र नियन्त्रणका लागि भावी कदम र व्यवस्थापन मिलाउने विषयमा छलफल भइरहेको छ। छलफलमा प्रधानमन्त्री केपी ओलीसमेत सहभागी छन्। काठमाडौं उपत्यकामा संक्रमण बढ्दै गएपछि तीनै जिल्लाका प्रमुख जिल्ला अधिकारी (सीडीओ)को सुझावमा बुधबार राति १२ बजेबाट उपत्यकामा निषेधाज्ञा जारी गरिएको छ। नेपालमा पछिल्लो २४ घण्टामा ६८१ जनामा संक्रमण पुष्टि भएको छ। जसमध्ये १५९ जना उपत्यकाका मात्र रहेका छन्। नेपालमा कोरोना संक्रमणबाट मृत्यु हुनेको संख्या १२० पुगेको छ।"
काउन्सिलका कार्यवाहक अध्यक्ष श्रेष्ठलाई काममा बाधा नपुर्याउन सर्वोच्चको आदेश,"काठमाडौं : सर्वोच्च अदालतले प्रेस काउन्सिल नेपालका कार्यवाहक अध्यक्ष किशोर श्रेष्ठलाई काममा बाधा नपुर्याउन अन्तरिम आदेश दिएको छ। सरकारले श्रेष्ठलाई कार्यवाहक अध्यक्षबाट हटाएर सोमबार मात्र दुर्गा भण्डारीलाई कार्यवाहक अध्यक्ष नियुक्त गरेको थियो। सरकारको नियुक्ति काउन्सिलको ऐनविपरीत नियमावलीमा एक बुँदा थपेर भएको भन्दै सर्वोच्चमा रिट दायर भएको थियो। काउन्सिलका तर्फबाट सदस्य चेतनाथ धमलाले ऐन बाझिने गरी सरकारले नियमावली संशोधन गरेको भन्दै रिट दायर गरेका थिए। उक्त रिटमाथि बुधबार सुनुवाइ गर्दै न्यायाधीश ईश्वरप्रसाद खतिवडाले कार्यवाहक अध्यक्ष श्रेष्ठलाई हटाउने कार्य नगर्नु नगराउनु हुन अन्तरिम आदेश दिएका हुन्। साउन २६ गते नियमावली संशोधन गर्दै सरकारले भण्डारीलाई काउन्सिल सदस्य नियुक्त गरेर कार्यवाहक अध्यक्षको जिम्मेवारी दिएको थियो। ऐनमा काउन्सिलका सदस्यले नै कार्यवाहक अध्यक्ष तोक्ने विषयमा भएको अधिकार खोसेर सरकारले नियुक्त गर्ने बुँदा थपेपछि सरकारको यो नियुक्ति विवादास्पद बनेको थियो। सर्वोच्चको आदेशपछि काउन्सिलका अध्यक्ष श्रेष्ठले अदालतले आफूलाई काम गर्ने बाटो खुला गरिदिएको बताए। प्रेस काउन्सिलको स्वायत्तता जोगियो। सरकारद्वारा जारी पूर्वाग्रहपूर्ण र ऐनविरोधी नियमावलीमा सर्वोच्च अदालतबाट रोक, सर्वोच्चको अन्तरिम आदेशपछि श्रेष्ठले फेसबुकमा लेखेका छन्, हाल कार्यरत कार्यवाहक अध्यक्षलाई काममा बाधा नपुर्याउन आदेश।"
डिजाइन अनुसार लोगो तयार नभएपछि फिर्ता,काठमाडौं : संघीय संसदका कर्मचारीका लागि बनाइएको लोगो डिजाइनअनुसार तयार नभएपछि घरेलु तथा साना उद्योग कार्यालयलाई फिर्ता गरिएको छ। घरेलु तथा साना उद्योगबाट प्राप्त भएका व्याच पिनहरुमा संचरनागत र साजसज्जामा त्रुटि देखिएकाले सोको सुधार र परिमार्जनका लागि मंगलबार उद्योगलाई फिर्ता गरिदिएको संघीय संसद सचिवालयका प्रवक्ता डारोजनाथ पाण्डेले जानकारी दिए। केही दिनअघि कानुनमन्त्री डा शिवमाया तुम्बाहाङ्फेले नयाँ लोगोमा देखिएका त्रुटिबारे संसद् सचिवालयका अधिकारीहरूको ध्यानाकर्षण गराएकी थिइन् । सचिवालयले ३५० थान लोगो बनाउन गत असार २१ गते घरेलु कार्यालयलाई जिम्मा दिएको थियो। सचिवालयका अनुसार २ लाल सुनको जलपमा १ तोला चाँदीको लेप लगाई ५ हजार ५ सय २७ रुपैयाँमा प्रत्येक लोगो निर्माण भएको हो । साढे तीन सयवटा लोगो बनाउन झन्डै २० लाख रुपैयाँ खर्च भएको सचिवालयले जनाएको छ। सांसदको छातीमा त्रुटिपूर्ण लोगो सो कार्यालयले नेपालको अद्यावधिक नक्सालगायत विषयमा परिमार्जन गरी लोगो उपलब्ध गराउने प्रतिवद्धता जनाएको छ। टेकवीर मुखियाले यसको डिजाइन गरेका हुन् । करिब डेढ महिना लगाएर कलाकारहरूले हातैले कुदेर नयाँ लोगो बनाएका हुन् । मुखियाले यसअघि संसद्ले प्रयोग गर्दै आएका लोगोको पनि डिजाइन गरेका थिए ।
निर्वाचन आयोगमा नेकपा एमाले पार्टी दर्ता,काठमाडौं : निर्वाचन आयोगले नेकपा एमाले नयाँ पार्टी दर्ता गरेको छ। नवगठित नेकपा एमालेको अध्यक्षमा सन्ध्या तिवारी र महासचिव मनिषकुमार उपाध्याय रहेका छन्। निवेदन परेको करिब दुई महिनापछि आयोगले नेकपा एमाले दल दर्ता गरेको हो। पार्टीले आफ्नो छापमा डाँडामा उदाउँदो सूर्य राखेको छ। गत १२ असारमा दल दर्ताका लागि आवेदन परेको थियो। नेकपा एमाले नेपालको एक सय ३२ औं पार्टी बनेको छ।
मर्निङ वाक निस्किए पनि कारवाही,"काठमाडौं : काठमाडौँ उपत्यकामा तपाईँ बिहिबारदेखि मर्निङ वाक या अरु कुनै अत्यावश्यक नभएको काममा निस्कँदै हुनुहुन्छ ? एकै छिन त हो, त्यहीँ पर पुगेर आईहाल्छु नि भन्ने सोचमा निस्कने सोच बनाउनुभएको छ ? यदी त्यसो गर्नुभयो भने तपाईँ कारवाहीमा पर्न सक्नुहुन्छ। रातिदेखि लागु हुने निषेधाज्ञाको आदेशानुसार यसपाली भने प्रहरीले अत्यावश्यकबाहेकका गतिविधिमा खुबै कडाई गर्ने छ। काठमाडौँका प्रमुख जिल्ला अधिकारी जनकराज दाहालले भने 'मर्निङ वा इभिनिङ वाक जान्छु भन्ने सोचेर ननिस्किनुहोस्, सङ्क्रामक रोग ऐन २०२० अनुसार कारवाही हुन्छ।' उक्त ऐनमा आदेशलाई अपहेलना गर्ने व्यक्ति उपर एक महिनासम्म कैद वा रु १०० सम्म जरिवाना वा दुवै सजाय हुने व्यवस्था छ। त्यस्तै यो ऐनअन्तर्गत अधिकृत व्यक्तिलाई काममा बाधा पुर्याउनेलाई छ महिनासम्म कैद वा रु ६०० सम्म जरिवाना वा दुवै सजाय हुने व्यवस्था छ। कोभिड१९ को सङ्क्रमण फैलिँदै गएकाले यसअघि बनदाबन्दीमा अपनाइएको सहजीकरणसमेत यसपाली हुने छैन। कुनै सवारी पाससमेत जारी गरिने छैन। त्यसैले बन्दाबन्दी भन्दा बुधबार राति १२:०० बजेदेखि लागु हुने निषेधाज्ञाको आदेश थप कडा हुनेछ। यसअघि उपत्यकामा कुनै दिन पनि बढी जोखिम भएको थिएन। यसपटक दैनिक एकसय भन्दाबढी सङ्क्रमित देखिन थालेको र अस्पतालमा श्ययाको समेत अभाव हुन थालेपछि उपत्यकामा महामारीको अवस्था रहेकाले कडाइ गर्नुपर्ने अवस्था आएको नेपाल प्रहरीले जनाएको छ। प्रहरीका केन्द्रीय प्रवक्ता प्रहरी वरिष्ठ उपरीक्षक कुबेर कडायतले प्रशासनको निर्णयअनुसार महानगरीय प्रहरी कार्यालयमार्फत आवश्यक ड्युटी खटाउनेदेखि तयारीका सबै व्यवस्थापन गरिएको जानकारी दिए। आदेश पालनामा कुनै कसर बाँकी नराख्ने उनले बताए। उपत्यकाका तीन जिल्लाका प्रजिअको मंगलबारको बैठकले आज रातिदेखि लागू हुने गरी अत्यावश्यकबाहेकका सबै गतिविधिमा निषेधको आदेश जारी गरेको छ। राति १२ः०० बजेदेखि अत्यावश्यकबाहेकका गतिविधि गर्न पाइने छैन। उक्त आदेश यही भदौ १० गतेसम्म लागू हुनेछ। सङ्क्रामक रोग ऐन २०२० को दफा २ तथा स्थानीय प्रशासन ऐन २०२८ को दफा ६ (३) बमोजिम काठमाडौँ उपत्यकामा लागु हुने गरी उक्त निर्णय गरिएको हो। अनावश्यकरुपमा मानिस घरबाट निस्किए कारवाही हुनेछ। सार्वजनिक तथा नीजि सवारीसाधनसमेत निस्कन पाउने छैनन्। यसपाली खाद्यान्न, औषधीजन्यबाहेकका ढुवानीसमेत रोकेको प्रजिअ दाहालले बताए। अत्यावश्यक सेवा तथा वस्तुबाहेकका अन्य सबै प्रकारका व्यापार, व्यवसाय सञ्चालनमा रोक लगाइएको छ। अत्यावश्यक सामग्रीलगायतका मालबाहक ढुवानीका सवारीसाधन, स्वास्थ्यकर्मी तथा सुरक्षा निकायले प्रयोग गर्ने सवारी मात्रै सञ्चालन हुने छन्। काठमाडौँ उपत्यकाभित्र सवारी प्रवेशमा पनि निषेध गरिएको छ। जिल्लाभित्रका सबै प्रकारका निजी तथा सार्वजनिक यात्रुबाहक सवारीसाधनसमेत सञ्चालन गर्न पाइने छैन। कोभिड १९ को सङ्क्रमण जोखिम नियन्त्रण तथा त्यसको रोकथाम, उपचार तथा व्यवस्थापनसम्बन्धी कार्यमा खटिने व्यक्तिले आधिकारीक परिचयपत्रको आधारमा आवतजावत गर्नुपर्ने छ। अत्यावश्यक सेवा भनी नतोकिएका तर नियमित सेवा प्रदान गर्नुपर्ने अन्य कार्यालयमा आउन र जानुपर्ने राष्ट्रसेवक कर्मचारीका हकमा सम्बन्धित कार्यालय वा निकायले न्यूनतम कर्मचारी संख्या निर्धारण गरी कार्यालयले जारी गरेको फोटोसहितको परिचयपत्रको आधारमा विहान ९:०० देखि १०:३० बजेसम्म र बेलुका ३:०० देखि ५:३० बजेसम्म आवागमन गर्न पाउने व्यवस्था गरिएको ललितपुरका प्रमुख जिल्ला अधिकारी नारायणप्रसाद भट्टले बताए। त्यसबाहेकका अन्य सवारीसाधन सञ्चालन गर्न पाइने छैन। सवारीसाधन सञ्चालनका लागि पूर्व अनुमति आवश्यक नपर्ने भनि तोकिएका अत्यावश्यक वस्तु वा सेवाअन्तरगत पर्ने औषधी, खाद्यवस्तु, इन्धन, खाना पकाउने ग्यास, तरकारी, फलफूल, दुध, विद्युत, दूरसञ्चार, सूचना तथा सञ्चार, भन्सार, क्वारेन्टिन, आईसोलेसन, फोहरमैला व्यवस्थापन, अस्पताल जानेआउने विरामी, मृत्यु संस्कारका लागि अनिवार्य रुपमा सहभागी हुनुपर्ने कामका लागि प्रयोग गर्ने सवारी साधन भने सञ्चालन गर्न पाइने छ। पत्रकारका लागि के व्यवस्था छ भन्ने जिज्ञासामा सकेसम्म न्यून सङ्ख्या हुने गरी आफ्नो परिचयपत्रका आधारमा सहजीकरण गरिने काठमाडौँका प्रजिअ दाहालले बताए। अत्यावश्यक उपभोग्य वस्तु वा सेवाको आपूर्तिमा कृत्रिम अभाव सिर्जना गर्ने। मुल्यवृद्धि गर्ने, जम्माखोरी गर्ने वा लुकाउने वा सहज आपूर्तिमा अबरोध गर्नेहरु उपर कडा कारवाही गरिने छ। आदेश उल्लंघन गरे कडा कारवाही हुने चेतावनी दिइएको छ। रासस"
कर्णाली नदीको तटबन्ध भत्कियो : राजापुर उच्च जोखिममा,"बाँके : कर्णाली नदी व्यवस्थापन आयोजनाअन्तर्गत निर्माण भएको तटबन्ध दुई वर्ष नबित्दै नदीले भत्काएको छ । दुई सय मिटर लामो तटबन्ध भत्काएपछि बर्दियाको राजापुर नगरपालिकालगायत आसपासका दर्जनौं गाउँ बाढी र कटानको उच्च जोखिममा परेका छन् । राजापुरमा बाढी र कटान रोक्न आर्थिक वर्ष २०७२०७३ मा करिब ८ सय मिटर लामो तटबन्ध रु ६ करोड ८६ लाख ४० हजारको लागतमा निर्माण भएको थियो । तीमध्ये २ सय मिटरभन्दा बढी तटबन्ध नदीले भत्काएको छ । सरकारको प्राथमिकतामा परेको कर्णाली आयोजनाको काम गुणस्तरहीन भएकाले दुई वर्षमै भत्किएको स्थानीयवासीको गुनासो छ । तटबन्ध बगाएपछि यस क्षेत्रका खेतीयोग्य जमिन कर्णाली नदीले कटान गरिरहेको स्थानीयवासीले बताएका छन् । तटबन्ध बगाएको ठाउँबाट करिब तीन सय मिटर परसम्म कटान भइरहेको बताइएको छ । कटान रोकिएन भने सिङ्गो राजापुर बजार उच्च जोखिममा पर्ने देखिएको छ । कर्णाली नदीको बाढीले २०७० सालमा बर्दियाको राजापुर क्षेत्र डुबानमा परेको थियो । त्यसपछि २०७१ सालमा कर्णाली नदी व्यवस्थापन आयोजना स्थापना गरी नदी नियन्त्रणको काम भइरहेको छ । नदी कटान रोक्ने प्रयास भइरहेको आयोजनाले जनाएको छ । आव ०७१०७२ मा पाँच वर्षभित्रमा करिब ७३ किमी तटबन्ध गर्ने लक्ष्यका साथ आयोजनाले काम शुरु गरेको थियो । हालसम्म करिब १७ किमी तटबन्धको काम सम्पन्न भएको छ । केही दिनदेखि भइरहेको वर्षाका कारण कर्णाली नदीमा पानीको बहाव उच्च भएपछि तीव्र रुपमा कटान भइरहेको छ । कटानका कारण नदीको बाढी बस्तीमा पस्ने डरले स्थानीयवासी रातभर जागराम बस्दै आएका छन् । अहिले नेपाली सेना, सशस्त्र प्रहरी, नेपाल प्रहरी र स्थानीय बासिन्दा अस्थायी रुपमा तटबन्ध बनाउन व्यस्त छन् । आयोजना र निर्माण कम्पनीकै कारण राजापुर कटान र बाढीको उच्च जोखिममा रहेको स्थानीय जनप्रतिनिधिको आरोप छ ।"
महोत्तरीमा 'दूर्लभ' मूर्ति भेट्ने नेपाली भारतीय सुरक्षाकर्मीको नियन्त्रणमा,"महोत्तरी : महोत्तरीको मनरा सिसवा नगरपालिका९ बथनाहास्थित नेपालभारत सिमामा दूर्लभ मूर्ति भेटिएको छ। माछा मार्न गएका स्थानीय २२ वर्षीया बलिंदर सदाले नेपाल भारतको सिमास्थित बुद्धको जस्तो देखिने दूलर्भ मूर्ति फेला पारेका हुन्। मूर्ति भगवान बुद्ध स्वरुपमा देखिएको छ। भारतीय क्षेत्र सशराम गाउँको नहर नजिकै मूर्तिफेला पारे पनि सदाले मूर्ति आफ्नो घरमा ल्याएका थिए। सदाले मूर्ति घरमा ल्याएको हल्लापछि भारतीय एसएसबीले नेपाली भूमिमा प्रवेश गरेर सोधपुछका लागि भन्दै उनलाई नियन्त्रणमा लिएको छ। पारिवारिक श्रोतका अनुसार माछा समात्न खोज्दा दूर्लभ मूर्ति सदाको हातमा परेको स्थानीय सत्येन्द्र यादवले बताए। मूर्तिको लम्बाई लगभग डेढ फिट लामो तथा १५ किलो वजन बराबरको भएको नेकपा युवा नेता सत्येन्द्र यादवले बताए। भारतीय सुरक्षाकर्मीले पोशाकसहित नेपाली भूमिमा प्रवेश गरेर नेपालीलाई नियन्त्रणमा लिनु आपत्तिजनक छ, उनले भने। यता स्थानीय प्रहरी चौकी र सशस्त्र प्रहरीको प्रमुख एसएसबीको क्याम्पमा सदालाई समातेको विषयमा सोधखोज गर्न पुग्दा मूर्ति फिर्ता पाए सदालाई छोड़ने भारतीय एसएसबीले बताएका छन्। महोत्तरीका प्रमुख जिल्ला अधिकारी कृष्णबहादुर कटुवालले सदालाई छोडाउन काउन्टर पार्ट छलफल चलिरहेको बताए। उनले मूर्तिको प्रमाण पुग्ने देशसँग मूर्ति हुने भएपनि हाललाई मूर्ति अनुसन्धानको लागि आफ्नै देशमा रहने बताए। भारतीय एसएसबीसँग हाम्रो कुरा हुँदैछ, उनले भने, उनीहरुले मूर्तिको सम्बन्धमा सोधपुछका लागि लगेको स्वीकार गरेका छन्। उनको छिटो रिहाइको पहल गर्दैछौँ।"
"लेनदेनमा मुछिए इटहरीका डीएसपी, छानविन सुरु","इटहरी : इलाका प्रहरी कार्यालय इटहरीका प्रमुखसहित तीन प्रहरीमाथि छानविन सुरु भएको छ। विभिन्न मुद्धामा लेनदेनको आरोप लागेपछि जिल्ला प्रहरी कार्यालय सुनसरीले छानविन सुरु गरेको हो। छानविनमा प्रदेश प्रहरी कार्यालयले निगरानी गरिरहेको छ। डिएसपी धर्मराज भण्डारी, प्रहरी निरीक्षक मानप्रसाद श्रेष्ठ र महिला सेलकी प्रमुख सई कृष्ण अधिकारीमाथि छानविन भइरहेको सुनसरी प्रहरीले जनाएको छ। जिल्ला प्रहरी प्रमुख कमल थापाकाअनुसार यसअघि नै उनीहरुलाई लिखित स्पष्टीकरण सोधिसकिएको छ। डीएसपीविरुद्ध सञ्चारमाध्यममा विभिन्न समाचारहरु आएपछि छानविन गरिएको थापाले बताए। उनका अनुसार संघबाटसमेत अलग्गै छानविन भइरहेको छ। प्रदेश प्रहरीले भने जिल्ला प्रहरीले बनाएको समितिलाई निगरानी गरिरहेको प्रहरी कार्यालय विराटनगरका प्रवक्ता दीपक पोख्रेलले जानकारी दिएका छन्। इटहरी २० मा रहेको एप्पल ट्रि मन्टेश्वरीकी महिला कर्मचारीमाथि बलात्कार प्रयासको आरोप लागेका मन्टेश्वरी सञ्चालक सन्तोष कटवालसँग पैसा लिएर घटना सामसुम पार्न खोजेको आरोप उनीहरुलाई लागेको छ। मुद्दा दर्ता गर्न ढिलाइ गरेपछि महिला अधिकारकर्मीहरुले दबाब दिएका थिए। इटहरी प्रहरीले पाँच लाख नगद लिएको र पछि मुद्दा दर्ता गरेपछि उक्त रकम फिर्ता गरेको आरोप छ। यस्तै औषधी व्यवसायी अतित गुरागाईँलेसमेत स्यानेटाइजरको बिक्रिमा आफूलाई फँसाउन खोजिएको र एक करोड रुपैयाँ मागेको सञ्चारमाध्यममार्फत् आरोप लगाएका छन्।"
थप ६८१ जनामा कोरोना भाइरस पुष्टि : संक्रमितको संख्या २८ हजार ९३८ पुग्यो,"काठमाडौं : पछिल्लो २४ घण्टामा ६८१जनामा कोरोना भाइरस (कोभिड१९) संक्रमण पुष्टि भएको छ। संक्रमित हुनेमा २१६ महिला र ४६५ पुरुष हुन्। योसहित संक्रमितको संख्या २८ हजार ९ सय ३८ पुगेको स्वास्थ्य मन्त्रालयका प्रवक्ता डा जागेश्वर गौतमले जानकारी दिए। बुधबारसम्म सक्रिय संक्रमितको संख्या ११ हजार ११८ पुगेको छ। मन्त्रालयका अनुसार संस्थागत आइसोलेसनमा ७ हजार ९ सय ८७ जनाको उपचार भइरहेको छ भने होम आइसोलेसनमा ३ हजार १ सय ३३ जना रहेका छन्। पछिल्लो २४ घण्टामा १२० जना कोरोना जितेर डिस्चार्ज भएका छन्। योसँगै कुल डिस्चार्ज हुनेको संख्या १७ हजार ७ सय पुगेको छ। नेपालमा कोरोनाबाट १२० जनाको मृत्यु भएको छ। नेपालमा कोरोनाबाट १२० जनाको मृत्यु भएको छ। यस्तै हालसम्म १३१ जना कोरोना भाइरस (कोभिड१९) संक्रमितको आइसीयूमा उपचार भइरहेको छ। विभिन्न प्रदेशका १३१ जना संक्रमितको आइसीयूमा उपचार भइरहेको स्वास्थ्य तथा जनसंख्या मन्त्रालयले जनाएको छ।यस्तै ६ जना संक्रमितको भेन्टिलेटरमा उपचार भइरहेको मन्त्रालयका प्रवक्ता डा जागेश्वर गौतमले जानकारी दिए।उनीहरु सबै बागमती प्रदेशका हुन्। प्रदेश १ मा १० जना, प्रदेश २ मा ४६ जना, बागमतीमा ५७ जना, गण्डकी प्रदेशमा ६ जना र प्रदेश ५ मा १२ जना गरी १३१ जनाको आएसीयूमा उपचार भइरहेको मन्त्रालयले जनाएको छ। यस्तै मन्त्रालयका अनुसार मोरङ, पर्सा, रौतहट, महोत्तरी र काठमाडौंमा ५ सय बढी कोरोनाका बिरामी रहेका छन्। मनाङ, मुस्ताङ, डोल्पा र हुम्ला कोरोनामुक्त भएका छन्।"
"बझाङको बुंगलमा पहिरो: दुई बालकको मृत्यु , चार जना घाइते","बझाङ : बझाङको बुङ्गल नगरपालिका ५ मिडीमा गए राती पहिरोमा परी दुई जना बालकको मृत्यु भएको छ भने चार जना घाइते भएका छन्। पहिरोमा बेपत्ता बालकहरुको बिहान लाश भेटाएको थियो। मृत्यु हुनेमा बुंगल नगरपालिका ५ मिडीका प्रताप ताम्राकारका १२ वर्षीय छोरा सचिन ताम्राकार र छिमेकी गाँउका ६ वर्षका सुदीप ओखेडा रहेका प्रहरीले बताएको छ। यसै गरी पहिरोमा ४० वर्षीया पिपला ताम्राकार, १८ वर्षीया सुनिता ताम्राकार र १२ वर्षीया सन्तोषी ताम्राकार र १६ वर्षका अनिल ताम्राकार घाइते भएका छन्। उनीहरु एकै परिवारका मानिस हुन्। पहिरोबाट उद्धार गरिएका घाइतेको स्थानीय खिरातडी स्वास्थ्य चौकीमा उपचार भइरहेको प्रहरीले बताएको छ। उनीहरुको अवस्था सामान्य रहेको छ। गाउँ माथिबाट राती ११ बजेतिर एक्कासी पहिरो झरेपछि सुतिरहेका गाँउलेको भागाभाग भएको थियो। पहिरोले मिडीका गाँउका अन्य पाँच परिवार विस्थापित भएका छन्।"
कास्कीमा निषेधाज्ञा : सुनसान पोखरा,"पोखरा : कास्की जिल्लामा कोरोना भाइरस (कोभिड१९) संक्रमण बढेपछि मंगलबार राति १२ बजेदेखि भएको निषेधाज्ञा भएपछि पोखरा सुनसान भएको छ। पोखरामा मुख्य बजार महेन्द्रपुल, पृथ्वीचोक, सिर्जनाचोक, लेकसाइड लगायतका सबै बजार र सडक सुनसान भएका हुन्। जिल्ला प्रशासन कार्यालय कास्कीले खाद्यन्न सामग्री, तरकारी, माछामासु, दूध दहीको पसल खोल्न समय तोकेको छ। बिहान ५ बजेदेखि ८ बजेसम्म र साँझ ५ बजेदेखि ७ बजेसम्म सेवा खोल्न पाइने छ। निषेधाज्ञाको पहिलो दिन सवारी साधन ठप्प रहे। बजार बन्द छन्। खुलेका पसलमा पनि ग्राहक निकै कम पुगेका छन्। मंगलबारदेखि नै लकडाउन हुने हल्लाले सोमबार तिजका लागि आवश्यक सामग्री किन्नेको बजारमा भिड लागेको थियो। बिना काममा निस्कनेको संख्या निकै कम रहेको र बिना काममा हिँड्नेलाई सुरक्षाकर्मीले सम्झाएर फर्काएका थिए। निषेधाज्ञाको पहिलो दिन पोखरेली घरमै बसेर साथ दिएको र यसरी नै साथ दिने विश्वा जिल्ला प्रहरी कार्यालय कास्कीका प्रवक्ता एवं प्रहरी नायब उपरीक्षक सुवास हमालले बताए। पोखरा महानगरपालिकाले निषेधाज्ञा पालना गर्न माइकिङ गरेको छ। जिल्ला प्रहरी कायालय कास्की, वडा प्रहरी कर्यालयहरुले पनि आआप्नो कार्य क्षेत्रमा निषेधाज्ञा पालना गर्न अनुरोध गर्दै माइकिङ गरेका छन्। लकडाउन खुले संगै बाहिरी जिल्लाबाट पोखरा आउने क्रम बढ्यो। यसले पोखरामा पनि संक्रमणको दर बढ्दै गयो। संक्रमण नियन्त्रण गर्न निषेधाज्ञा लगाउनु गरेको पोखरा महानगरपालिकाले बताएको छ। यस अघि कोरोना संक्रमण नियन्त्रण गर्न सरकारले चैत ११ गते देखि साउन पहिलो हप्ता सम्म लकडाउन लगाएको थियो। पोखरामा आइतबार २२ जनामा, शनिबार १२ जनामा कोरोना पुष्टि भएको थियो। सोमबार १५ जना, मंगलबार ६ जनामा कोरोना संक्रमण भेटिएको थियो। बुधबार पोखरामा ४ जनामा कोरोना देखिएको छ। पोखरामा कोरोनाबाट हालसम्म दुई जनाको मृत्यु भएको छ। २ सय ४९ संक्रमित हुँदा निको हुनेको संख्या १ सय ५९ रहेको छ। कोरोनाका संक्रिय बिरामी ८८ जना रहेका छन्।"
मुस्ताङकी नयाँ सिडिओ होम क्वारेन्टाइनमा,जोमसोम : ३८ औं प्रमुख जिल्ला अधिकारीको कार्यभारसहित मुस्ताङ आएकी प्रजिअ हिरादेवी पौडेल सोमबारदेखि आफ्नै प्रजिअ क्वाटरको होमक्वारेन्टाईनमा बसेकी छन्। यसअघि राष्ट्रिय परिचयपत्र तथा पञ्जिकरण विभागको निर्देशकको पदमा रहेकी उनी प्रमुख जिल्ला अधिकारीको रुपमा आईतबार मुस्ताङ आएकी हुन्। उनी मुस्ताङ आएलगत्तै प्रजिअ निवासको क्वाटरमा सुरक्षित होम क्वारेन्टाईनमा बसेको अन्नपूर्णलाई जानकारी दिईन्। नयाँ प्रजिअ पौडेल मुस्ताङ आउँदा बिभिन्न कार्यालयमा कार्यरत कर्मचारीले सामाजिक दुरी कायम गरी नयाँ प्रजिअलाई अनौपचारिक रुपमा स्वागत गरे। यस लगत्तै उनी सरकारले कोरोना रोकथाम तथा नियन्त्रणका लागि लागु भएको नियमकानुनलाई आत्मसाथ गर्दै एकान्तबास बसेको प्रजिअ पौडेलले जानकारी दिईन् । पछिल्लो समय कोरोना भाईरसको अवस्था दिनप्रतिदिन भयावह भईरहेको र आफु पनि संक्रमित जिल्लाबाट ग्रिन जोन मुस्ताङमा आएकाले यस जिल्लालाई ग्रिन जोन कायम राख्न होसियारी र सर्तकता अपनाएको प्रजिअ पौडेलले बताईन्। तपाई कति दिन होम क्वारेन्टाईनमा बस्नु हुन्छ भन्ने प्रश्नमा प्रजिअ पौडेलले आफु कम्तिमा एक साता एकान्तबास बस्ने जानकारी दिईन। प्रजिअ पौडेलले मुस्ताङलाई कोरोना मुक्त राख्न साविकका योजनाहरुलाई कायम राख्दै सीमा नाकालाई थप कडाई गर्ने जनाईन्। यसका लागि म्याग्दी प्रशासनसँग सहकार्य भईंरहेको प्रजिअ पौडेलको भनाई छ। दोश्रो महिला प्रजिअको रुपमा हिरादेवी पौडेल मुस्ताङमा हाजिर भएकी हुन्। यसअघि मुस्ताङका लागि पहिलो महिला प्रजिअको रुपमा उषा नेपालले प्रजिअको कार्यभार सम्हालेकी थिईन्।
पत्रकार महासंघको कार्यकाल ६ महिना थप,"काठमाडौं : नेपाल पत्रकार महासंघ केन्द्र, प्रदेश र जिल्ला शाखाको कार्यकाल ६ महिना थप भएको छ । नेपाल पत्रकार महासंघको राष्ट्रिय भेलाले महासंघको विधान अनुसार कार्यकाल ६ महिना थप गर्ने निर्णय गरेको हो । जुममार्फत् सम्पन्न भेलाले यस्तो निर्णय गरेको महासंघका महासचिव रमेश विष्टले जानकारी दिए । नेपाल पत्रकार महासंघको केन्द्रीय समितिको ३ वर्षे कार्यकाल भाद्र ५ गते समाप्त हुन लागेको सन्दर्भमा कोरोना महाव्याधीको जोखिममा तत्काल महाधिवेशन सम्पन्न गर्न असम्भव देखिएकाले महासंघको विधान बमोजिम केन्द्र, प्रदेश र जिल्ला शाखाहरुको कार्यकाल ६ महिना थप गर्ने निर्णय भएको छ, भेलापछि विष्टले जानरी गरेको विज्ञप्तिमा भनिएको छ । योसँगै भेलामा केन्द्रीय समितिको तर्फबाट अध्यक्ष गोविन्द आचार्यले गरेका केही प्रस्ताव परिमार्जनसहित पारित भएका छन् । थप निर्णय जस्ताको तस्तै प्रेस विज्ञप्ति बागमती प्रदेशको राजधानी हेटौडामा तय भएको नेपाल पत्रकार महासंघको राष्ट्रिय भेला कोरोना महामारीका कारण भौतिक रुपमा सम्भव नभएको सन्दर्भमा प्रविधि (जुम वेविनार) को माध्यमबाट आयोजना भई २०७७ भाद्र ३ गते सम्पन्न भयो । भेलाले केन्द्रीय समितिको तर्फबाट अध्यक्ष गोविन्द आचार्यबाट प्रस्तावित निम्न प्रस्तावहरु छलफलपछि परिमार्जनसहित सर्वसम्मत रुपमा पारित गयो । १ महाधिवेशन तथा निर्वाचन क) नेपाल पत्रकार महासंघको केन्द्रीय समितिको ३ वर्षे कार्यकाल भाद्र ५ गते समाप्त हुन लागेको सन्दर्भमा कोरोना महाव्याधीको जोखिममा तत्काल महाधिवेशन सम्पन्न गर्न असम्भव देखिएकाले महासंघको विधान बमोजिम केन्द्र, प्रदेश र जिल्ला शाखाहरुको कार्यकाल ६ महिना थप गर्ने । ख) कोरोना संक्रमणको त्रास र श्रमजीवी पत्रकारहरुको आर्थिक अवस्थाबारे भेलामा प्राप्त रायका आधारमा महासंघको सदस्यता नवीकरण र नयाँ सदस्यता प्राप्तिको म्याद २०७७ भाद्र मसान्तसम्म थप गरी शाखाहरुले सो अवधिभित्रै सदस्यताको सिफारिस प्रदेश समितिसमक्ष पेश गरिसक्ने र प्रदेश समितिले असोज मसान्तसम्म केन्द्रीय समितिसमक्ष पेश गरी केन्द्रमा अभिलेख राख्ने । ग) मंसिर महिनाभित्र जिल्ला, प्रतिष्ठान र एसोसिएट शाखाको, पुस महिनाभित्रमा प्रदेश समितिहरुको र माघ ४ र ५ गते केन्द्रीय साधारणसभा सम्पन्न गर्ने । घ) २०७७ फागनु ३ गते केन्द्र, प्रदेश र शाखाको निर्वाचन सम्पन्न गर्ने । ङ) कदंकदाचित कोरोना महाव्याधीका कारण उल्लेखित कार्यतालिका कार्यान्वयनमा जटिलता उत्पन्न भएको खण्डमा सम्पूर्ण कार्यतालिका पुनरावलोकन गर्ने अख्तियार केन्द्रीय समितिलाई प्रदान गर्ने निर्णय भयो । च) कोरोना महाव्याधीका कारण सञ्चार क्षेत्र र महासंघका सदस्यहरुले झेल्नु परको आर्थिक अभावलाई दृष्टिगत गरी २०७७ सालको सदस्यता शुल्क छुट दिई यसलाई केन्द्रीय साधारणसभाबाट अनुमोदन गरी छुटका हकमा विधानको व्यवस्था हेरफेर गर्न केन्द्रीय साधारणसभामा प्रस्ताव लान भेलाले सहमति प्रदान गर्यो । २ कोरोना महाव्याधीका कारण आर्थिक अभाव झेलिरहेका सञ्चारमाध्यम र श्रमजीवी पत्रकारका लागि उचित राहतका लागि संघीय, प्रदेश र स्थानीय सरकारहरुसँग भेलाले जोडदार माग गरेको छ । र, विज्ञापनसम्बन्धी ऐन तथा श्रमजीवी पत्रकार ऐनको कडाइपूर्वक कार्यान्वयनको माग गर्दछ । ३ कोरोना महामारीको लाभ लिँदै सञ्चारमाध्यमहरुले श्रमजीवी पत्रकारलाई निष्कासन गर्ने, दबाबपूर्ण विदामा राख्ने, तलवभत्ता कटौती गर्ने, अनुचित सरुवा गर्ने र नियमित पारिश्रमिक नदिने सिलसिला कायम रहेकोप्रति खेद व्यक्त गर्दै भेलाले श्रमजीवी पत्रकारको पुसमा केन्द्र, प्रदेश र शाखाहरुमार्फत सशक्त दबाबमूलक अभियान सञ्चालन गर्ने र कानूनी संघर्षलाई निरन्तरता दिने प्रतिवद्धता भेलाले जनाएको छ । ४ केन्द्र, प्रदेश र स्थानीय तहबाट सञ्चारसम्बन्धी नीति र कानुन तय गर्दा प्रेस स्वतन्त्रतामा अंकुश नलगाउन तथा पत्रकार महासंघसहित सरोकार पक्षसँग छलफल गरी सहमति कायम गर्न आग्रह गर्दछ । ५ अग्रभागमा रहेर सञ्चारकर्ममा रहेकै कारण सञ्चारकर्मीहरु कोरोना संक्रमणबाट पीडित भएकोप्रति चिन्ता व्यक्त गर्दै उहाँहरुको उचित उपचारको प्रवन्ध मिलाउन सरकारसँग जोडदार माग गर्दै यो भेला कर्म क्षेत्रमा खटिने श्रमजीवी पत्रकारहरुलाई सम्भव भएसम्म घरबाटै काम गर्न वा कार्यालय वा फिल्डमा खटिदा प्रर्याप्त स्वास्थ्य सावधानी अपनाउन आहृवान गर्दछ । राष्ट्रिय भेलाद्वारा पारित समसामयिक प्रस्तावहरु : विश्वव्यापी महामारीको रुपमा फैलिएको कोभिड१९ नेपालमा पनि तीब्ररुपले बढिरहेको छ । यो संकटपूर्ण अवस्थामा आमनागरिको स्वास्थ्य सुरक्षा चुनौतीपूर्ण बन्दै गएकोले आमनागरिकलाई यो महामारीबाट सुरक्षित राख्न प्रभावकारी र उचित कदम चाल्न यो भेला सरकारसँग माग गर्दछ । साथै, संक्रमित पत्रकाहरुको शीघ्र स्वास्थ्यलाभको कामना गर्दछ । कोभिड१९ को संक्रमण तीव्र रुपले बढिरहेको यो अवस्थामा अग्रभागमा रहेर पेशागत कर्म निर्वाह गरिरहेका पत्रकारहरुको पनि संक्रमित हुने क्रम पनि बढिरहेको छ । यो अवस्थामा बढ्दो स्वास्थ्य सुरक्षाको जोखिमलाई मोलेर अग्रभागमा काम गर्ने सबै पत्रकारहरुको पीसीआर परीक्षण र संक्रमितहरुको उचित उपचारको व्यवस्था मिलाउन यो भेला माग गर्दछ । यो भेलाले कानुनको मस्यौदा तयार गर्दा संघ, प्रदेश र स्थानीय तहसहित तीनवटै सरकारलाई लोकतन्त्र, नागरिक अधिकार, अभिव्यक्ति स्वतन्त्रता तथा पूर्ण प्रेस स्वतन्त्रताको संवैधानिक सुनिश्चिततालाई ध्यानमा राख्न माग गर्दछ । संघीय संसदमा विचाराधीन मिडिया काउन्सिल, सूचना प्रविधि तथा सार्वजनिक प्रसारणसम्बन्धी विधेयकहरुमा संसदमार्फत सुधारको माग गर्दछ । त्यस्तै, विभिन्न प्रदेशमा बनाइएका मिडिया सम्बन्धी विधेयकहरुमा सम्बन्धित प्रदेशसभाबाट प्रेस स्वतन्त्रताको सम्मान हुनेगरी सुधारको अपेक्षा गर्दछ । ड्ड विभिन्न सञ्चारमाध्यमले कोभिड१९ को कारण देखाउँदै यतिखेर पत्रकारलाई निष्काशन गर्ने, पारिश्रमिक उपलब्ध नगराउने, बिदामा बस्न बाध्य बनाउने, पारिश्रमिकलगायत सुविधा कटौती गरी काम गर्न नसक्ने वातावरण बनाउने क्रम बढिरहेकाले यो भेला यस्तो कार्य बन्द गरी तत्काल पारिश्रमिकलगायतका सबै सुविधा उपलब्ध गराई पत्रकारको पेशागत अधिकार सम्मान गर्न माग गर्दछ । कोरोना महामारीबीच अग्रभागमा रहेर पेशागत कर्म निर्वाह गरिरहेका पत्रकारलाई कानुनबमोजिम तलव, भत्ता र अन्य सुविधा दिलाउने बाध्यकारी व्यवस्था मिलाउनु साथै कोभिड१९ का कारण उत्पन्न परिस्थितिबाट आर्थिक रुपमा संकटमा परेका सञ्चारमाध्यमलाई उचित राहत प्रदान गर्न नेपाल सरकारसँग माग गर्दछ । र, कोभिडको नाममा जागिर गुमाउन बाध्य बनाइएका पत्रकारलाईसमेत लेखनवृत्तिलगायत वैकल्पिक कार्यक्रममार्फत राहत दिन पनि माग गर्दछ । कोभिड१९ को संक्रमणबाट उत्पन्न परिस्थितिका कारण कतिपय पत्रकारहका सूचना तथा प्रसारण विभागबाट जारी प्रेस पास नवीकरण गर्न समस्या परेको, विभागले समेत नवीकरण बन्द गरेको कारण यो अवस्था पत्रकार पेशागत कर्म निर्वाह सहजताका लागि विभागको पुरानो कार्ड, आवद्ध सञ्चामाध्यमको कार्ड वा महासंघबाट जारी प्रेस कार्डलाई मान्यता दिन आग्रह गर्दछ । साथै, कोभिड१९ कै कारण विभिन्न जिल्लाबाट आवतजावतमा समस्या परेकोले मिडिया हाउसको नवीकरणको काममा समस्या परेकोले नवीकरणको अवधि कम्तिमा भदौ महिनाभर थप गर्न माग गर्दछ । ड्ड कोरोना संक्रमणको प्रभावले कम लगानीका साना मिडियाहरु धरासायी हुँदै गएकाले त्यसलाई जोगाउन मिडियाको वर्गीकरण तथा प्रदान गरिने सुविधामा थप सहुलियत दिन र समानुपातिक विज्ञापनको नीति कार्यान्वयनमा ल्याउन माग गर्दछ ।"
वीरगन्जमा कोरोनाले थप एकको मृत्यु : मृतकको संख्या ३१ पुग्यो,"वीरगन्ज : वीरगन्जमा बुधबार कोरोना संक्रमणले थप एकजनाको मृत्यु भएको छ। वीरगन्ज महानगरपालिका ५ रेशमकोठीकी ४० वर्षीया महिलाको बुधबार ४ बजेर १५ मिनेट जाँदा मृत्यु भएको हो। गण्डक बहुअरीस्थित वीरगन्ज हेल्थ अस्थायी कोभिड अस्पतालमा उपचारका क्रममा उनको मृत्यु भएको जिल्ला स्वास्थ्य कार्यालय पर्साका प्रशासकीय अधिकृत विनय श्रीवास्तवले जानकारी दिए। मधुमेहकी रोगी ती महिलामा निमोनियाको पनि समस्या भएपछि चार दिन पहिले अली अर्थो ट्रमा सेन्टरमा भर्ना गरिएको थियो। अली अर्थो ट्रमा सेन्टरमै उपचारका क्रममा भदौ २ गते उनको स्वाब संकलन गरिएको थियो। उनको पीसीआर रिर्पोट पोजिटिभ आएको थियो। कोरोना पुष्टि भएपछि ती महिलालाई मङगलबार राति ११ बजे वीरगन्ज हेल्थ अस्थायी कोभिड अस्पतालमा लगेर भर्ना गरिएको थियो। स्वास्थ्य अवस्था बिग्रदै गएपछि उनलाई बुधबार बिहान ११ बजे भेन्टिलेटरमा राखिएको थियो। यसअघि मङगलबार पनि वीरगन्जमा कोरोना संक्रमणका कारण दुई पुरुषको मृत्यु भएको थियो। वीरगन्ज४ विर्ताका ८४ वर्षीय पुरुषको गण्डकस्थित अस्थायी कोभिड अस्पतालमा उपचारका क्रममा मङगलबार राति साढे १० बजे मृत्यु भएको थियो। वीरगन्ज १५ भिस्वाका ५७ वर्षीय पुरुषको भने नारायणी अस्पतालमा उपचारका क्रममा मङगलबार दिउँसो ३ बजे मृत्यु भएको थियो। बुधबार अपरान्ह संक्रमित १ महिलाको मृत्यु भएसँगै वीरगन्जमा कोरोनाका कारण मृत्यु हुनेको संख्या ३१ पुगेको छ। साउनमा मात्रै २८ जनाको मृत्यु भएको छ । वीरगन्जमा अहिलेसम्म कोरोनाका कारण मृत्यु भएका ३१ मध्ये पर्साका २३, बाराका ५ र रौतहटका २ जना हुन्। जेठ ३१ गते वीरगन्जको घण्टाघरमा मृत भेटिएका एक संक्रमित युवकको भने पहिचान खुल्न सकेको छैन।"
आगामी एक हप्तामा पाँच हजार क्षमताको आइसोलेसन कक्ष,"काठमाडौं : सङ्घ, प्रदेश र काठमाडौँ उपत्यका स्थानीय तहको सहकार्यमा आगामी एक हप्ताभित्र पाँच हजार क्षमताको आइसोलेसन कक्ष निर्माण गरिने भएको छ। काठमाडौं महानगरपालिकाका प्रमुख विद्यासुन्दर शाक्यले बुधबार अपिल जारी गर्दै पछिल्लो समय काठमाडौँ उपत्यकामा कोरोना भाइरसको सङ्क्रमण बढिरहेको भन्दै त्यसको व्यवस्थापनका लागि आइसोलेसन निर्माण गर्ने तयारी गरेको जानकारी दिए। अपिलमार्फत नागरिकलाई अनुरोध गर्दै प्रमुख शाक्यले नागरिककै साथ र सहयोहको कारण यस अघि गरिएको लकडान पूर्ण रुपमा सफल भएको भन्दै अबको समय थप जटील बन्दै गएकाले भीडभाड नगरी पुनः सहयोग गर्न पनि आग्रह गरे। भीडभाडबाट नै कोररोना भाइरसको सङ्क्रणम बढ्ने हुनाले अत्यावश्यक कामका लागि मात्रै बाहिर निस्कन पनि अपिल गरिएको छ।"
निषेधको समयमा सञ्चार गृहका सवारी साधन चलाउने सम्बन्धी यस्तो छ सूचना,"काठमाडौं : सरकारले काठमाडौं उपत्यकामा बुधबार मध्यरातबाट एकसातासम्म निषेधाज्ञा गरेको छ। काठमाडौं, भक्तपुर र ललितपुरका प्रमुख जिल्ला अधिकारी (सीडीओ)को सिफारिसमा सरकारले एक साताका लागि निषेधाज्ञा गरेको हो। विश्वव्यापी महामारीको रुपमा फैलिएको कोरोना भाइरस (कोभिड१९) संक्रमण रोकथामका लागि निषेधाज्ञा गरिएको हो। जिल्ला प्रशासनले निषेधाज्ञा गरेको समयमा सञ्चार माध्यमले विशेष पास लिएर सवारी साधन सञ्चालन गर्न मात्र पाउनेछन्। सञ्चार तथा सूचना प्रविधि मन्त्रालय सूचना तथा प्रसारण विभागले सूचना सार्वजनिक गर्दै सञ्चार माध्यमका सवारी पासको विषयमा जानकारी गराएको हो। विभागका अनुसार यसअघि लकडाउनको अवधिका लागि जारी भउको सवारी पास सञ्चार माध्यमका सवारी साधनले प्रयोग गर्न पाउनेछन्। त्यसैगरी सवारी साधन प्रयोग गर्दा प्रयोगकर्ताले फोटोसहितको परिचय अनिवार्य रुपमा लगाउनु पर्नेछ। सँगै सवारी पास सञ्चार गृहले अत्यावश्यक काममा मात्र प्रयोग गर्नुपर्ने छ। विभागले परिस्थितिलाई ख्याल गर्नै न्युनतम सवारी साधनमात्र प्रयोग गर्न आग्रहसमेत गरेको छ।"
४७७ स्वाब परीक्षण गर्दा ७ जनामा कोरोना पोजिटिभ,"डडेल्धुरा : पछिल्लो २४ घण्टामा डडेल्धुरा प्रयोगशालामा परीक्षण गरिएका स्वाब नमुनामध्ये ७ जनाको कोरोना रिपोर्ट पोजिटिभ आएको छ। कूल ४ सय ७७ जनाको स्वाब परीक्षण गरिएकोमा ७ जनाको रिपोर्ट पोजिटिभ र ४ सय ७० जनाको रिपोर्ट नेगेटिभ आएको अस्पतालका ल्याब इन्चार्ज इश्वरी भुषालले जानकारी दिए। उनका अनुसार अछामको मेल्लेख गाउँपालिकाका ३ जना, डोटीको सायल गाउँपालिकाका २ जना र डोटीकै दिपायल सिलगढी नगरपालिकाका २ जनामा कोरोना पुष्टि भएको हो।"
काठमाडौंका एकसहित ६ जनाको कोरोनाबाट मृत्यु : मृतकको संख्या १२० पुग्यो,"काठमाडौं : पछिल्लो २४ घण्टामा कोरोना भाइरस (कोभिड१९) संक्रमणबाट थप ६ जनाको मृत्यु भएको छ। योसँगै मृतकको संख्या १२० पुगेको स्वास्थ्य मन्त्रालयले जनाएको छ । काठमाडौं र बर्दियाका एकएक गरी दुई पुरुष र मोरङ, भक्तपुर, चितवन र सुनसरीका ४ महिलासहित कुल ६ जनाको कोरोनाबाट मृत्यु भएको मन्त्रालयले पुष्टि गरेको छ। यस्तै मन्त्रालयका अनुसार पछिल्लो २४ घण्टामा ६८१ जनामा कोरोना भाइरस (कोभिड१९) संक्रमण पुष्टि भएको छ। संक्रमित हुनेमा २१६ महिला र ४६५ पुरुष हुन्। योसहित संक्रमितको संख्या २८ हजार ९ सय ३८ पुगेको हो। मन्त्रालयका अनुसार बुधबारसम्म सक्रिय संक्रमितको संख्या ११ हजार ११८ पुगेको छ। मन्त्रालयका अनुसार संस्थागत आइसोलेसनमा ७ हजार ९ सय ८७ जना रहेका छन्। यस्तै होम आइसोलेसनमा ३ हजार १ सय ३३ जना छन्।पछिल्लो २४ घण्टामा १२० जना कोरोना जितेर डिस्चार्ज भएका छन्। योसँगै कुल डिस्चार्ज हुनेको संख्या १७ हजार ७ सय पुगेको छ। यस्तै हालसम्म १३१ जना कोरोना भाइरस (कोभिड१९) संक्रमितको आइसीयूमा उपचार भइरहेको छ। विभिन्न प्रदेशका १३१ जना संक्रमितको आइसीयूमा उपचार भइरहेको स्वास्थ्य तथा जनसंख्या मन्त्रालयले जनाएको छ।यस्तै ६ जना संक्रमितको भेन्टिलेटरमा उपचार भइरहेको मन्त्रालयका प्रवक्ता डा जागेश्वर गौतमले जानकारी दिए।उनीहरु सबै बागमती प्रदेशका हुन्। प्रदेश १ मा १० जना, प्रदेश २ मा ४६ जना, बागमतीमा ५७ जना, गण्डकी प्रदेशमा ६ जना र प्रदेश ५ मा १२ जना गरी १३१ जनाको आएसीयूमा उपचार भइरहेको मन्त्रालयले जनाएको छ। यस्तै मन्त्रालयका अनुसार मोरङ, पर्सा, रौतहट, महोत्तरी र काठमाडौंमा ५ सय बढी कोरोनाका बिरामी रहेका छन्। मनाङ, मुस्ताङ, डोल्पा र हुम्ला कोरोनामुक्त भएका छन्।"
कोरोना अपडेट : स्वास्थ्य मन्त्रालयको पत्रकार सम्मेलन (लाइभ),काठमाडौं : स्वास्थ्य तथा जनसंख्या मन्त्रालयले पत्रकार सम्मेलनमार्फत् कोरोना भाइरस (कोभिड१९) को नियमित अपडेट गराउँदै आएको छ। लकडाउन सुरु भएको २०७६ चैत ११ गतेदेखि सुरु भएको पत्रकार सम्मेलनलाई मन्त्रालयले निरन्तरता दिएको हो। नियमित पत्रकार सम्मेलनमा मन्त्रालयका प्रवक्ता डा जागेश्वर गौतमले कोरोनाको पछिल्लो अवस्थाबारे जानकारी गराउँदै आएका छन्।आइतबारसम्म नेपालमा कोरोना संक्रमितको संख्या २८ हजार ९३८ पुगेको छ। १७ हजार ७ सय जना निको भएका छन् भने १२० जनाले कोरोनाकै कारण ज्यान गुमाइसकेका छन्। लाइभ
प्रहरी कर्मचारीको कोरोना बीमा : संक्रमितलाई सुविधा दिइने,काठमाडौं : कोरोना भाइरस (कोभिड़१९) प्रतिकार्य र व्यवस्थापनका लागि अग्रपंतिमा रहने सबै प्रहरी अधिकारीको एक लाख रुपैयाँ बराबरको कोरोना बीमा भएको छ। प्रहरी प्रधान कार्यालयले बुधबार विज्ञप्ति सार्वजनिक गर्दै भदौ १२ गतेदेखि लागू हुने गरी बीमा भएको जानकारी दिएको छ। कामको सिलसिलामा प्रहरी कर्मचारीमा भाइरसको संक्रमणको खतरा बढ्दै गएपछि उनीहरुको बीमा गरिएको हो। प्रहरी प्रधान कार्यालयले प्रहरी कर्मचारीको लाख रुपैयाँको कोरोना बीमा राष्ट्रिय बिमा कम्पनीमा गराएको छ। बीमा कम्पनीको नीति अनुरूप बीमा गराइएको १५ दिनपछि मात्र बीमा लेख जारी हुने हुँदा भदौ १२ गतेदेखि कोरोना बीमा लागू हुनेछ। बीमा नीति लागू हुनु अघि संक्रमित भएका प्रहरी कर्मचारीको सेवा सुविधा सम्बन्धमा नेपाल सरकारको निर्णय बमोजिम गरिने र प्रहरी प्रधान कार्यालयले जनाएको छ। प्रहरी प्रवक्ता एसएसपी कुबेर कडायतका अनुसार कोरोनाका कारण सिर्जना भएको परिस्थितिमा कार्यरत सबै प्रहरी कर्मचारीप्रति प्रहरी प्रधान कार्यालय जवाफदेही र संवेदनशील रहेको स्मरण गराउँदै गर्दै बीमा गरिएको हो। संकट बढ्दै गएकाले अझ बढी संयमता र उच्च सतर्कताका साथ काम गर्न उनले प्रहरी कर्मचारीलाई अनुरोध गरेका छन्।
मायामा फसाएर बलात्कार गरी बेचबिखन,"काठमाडौं : एक बालिकालाई दलालले प्रेम जालमा फसाएर बलात्कार गरी बेचबिखन गरेको खुल्न आएको छ । सत्र वर्षीया बालिकालाई विवाह गर्ने भनी प्रलोभन देखाई प्रेम जालमा फसाई बलात्कार गरेर बेचबिखन गरेको प्रहरीको मानव बेचबिखन अनुसन्धान ब्युरोले जनाएको छ । उक्त मुद्दामा प्रहरीले नुवाकोट जिल्ला तादी गाउँपालिका३ खरानीटार स्थायी घर भई हाल काठमाडौँको तारकेश्वर नगरपालिका२ बस्ने अर्पण भनिने राजु तामाङलाई पक्राउ गरेको छ । शुरुमा प्रलोभनमा पारेर बालिकालाई काठमाडौँको गोङ्गबुस्थित फेसबुक गेष्ट हाउसमा लगी पटकपटक जबर्जस्ती करणी गरेको खुल्न आएको ब्युरोका प्रहरी उपरीक्षक प्रभुप्रसाद ढकालले जानकारी दिए । त्यति गरेर मात्रै उनले चित्त बुझाएनन्, आफ्नो साथीमार्फत ट्याक्सी चढाई चितवन हुँदै काँकडभिट्टाबाट सीमा कटाए । उनका सहयोगी भारतको एक नचिनेको पुरुषलाई बालिका जिम्मा लगाएर फर्किएका थिए । भारतीय व्यक्तिले निज बालिकालाई अश्लिल भिडियो देखाई मानसिक यातना दिने गरेको र रकम तिरेर किनेको भन्दै त्रासमा राखेर चरम यातना दिएको खुलेको छ । उनले बेलाबेलामा शारीरिक र मानसिक यातना दिँदै रोजगारी लगाइदिने बहानामा भारतका विभिन्न ठाउँमा लग्ने गरेको पीडित बालिकाले बताएकी छिन् । त्यही सिलसिलामा बालिका पीडकको आँखा छलेर भाग्न सफल भई अपरिचित नेपालीको सम्पर्कमा पुगेको र ती नेपालीमार्फत कैलालीस्थित प्रहरीको सम्पर्कमा पुगेकी थिइन् । एक संस्थाको संरक्षण केन्द्रमा राखी मनोपरामर्श सेवा प्रदान गरेपश्चात् बालिकालाई आफन्तको जिम्मा लगाइएको प्रहरीले जनाएको छ । एक वर्षअघि उक्त घटना भएको थियो । त्यसपछि उनी फरार हुँदै आएका थिए । उनका सहयोगी भने फरार छन् । उनको खोजी जारी रहेको जनाइएको छ । अभियुक्त तामाङविरुद्ध साउन २९ मा नै ब्युरोमा कारवाही गरी पाउँ भनी जाहेरी परेको थियो । तामाङलाई ब्युरोको टोलीले यही भदौ १ गते पक्राउ गरी काठमाडाँै जिल्ला अदालतबाट सात दिनको म्याद थप गरी अनुसन्धान भइरहेको ब्युरोले बुधबार विज्ञप्तिमार्फत जनाएको छ ।"
२४ घन्टामा उपत्यकामा थपिए १५९ जना कोरोना संक्रमित,"काठमाडौं : पछिल्लो २४ घण्टामा काठमाडौं उपत्यकामा थप १५९ जनामा कोरोना भाइरस (कोभिड१९) संक्रमण पुष्टि भएको छ। विभिन्न प्रयोगशालमा गरिएको परीक्षणमा उपत्यकामा थप १५९ जनामा कोरोना पुष्टि भएको स्वास्थ्य तथा जनसंख्या मन्त्रालयका प्रवक्ता डा जागेश्वर गौतमले जानकारी दिए।मंगलबार मात्रै १६८ जनामा कोरोना संक्रमण पुष्टि भएको थियो। काठमाडौंका १३४ जना, भक्तपुरका ८ जना र ललितपुरका १७ जनामा कोरोना भाइरस संक्रमण पुष्टि भएको मन्त्रालयका प्रवक्ता डागौतमले जानकारी दिए। पछिल्लो २४ घण्टामा ६८१ जनामा कोरोना भाइरस (कोभिड१९) संक्रमण पुष्टि भएको छ। योसहित संक्रमितको संख्या २८ हजार ९ सय ३८ पुगेको स्वास्थ्य मन्त्रालयका प्रवक्ता डा गौतमले जानकारी दिए। यस्तै मन्त्रालयका अनुसार बुधबारसम्म सक्रिय संक्रमितको संख्या ११ हजार ११८ पुगेको छ। मन्त्रालयका अनुसार संस्थागत आइसोलेसनमा ७ हजार ९ सय ८७ जनाको उपचार भइरहेको छ भने होम आइसोलेसनमा ३ हजार १ सय ३३ जना रहेका छन्। पछिल्लो २४ घण्टामा १२० जना कोरोना जितेर डिस्चार्ज भएका छन्। योसँगै कुल डिस्चार्ज हुनेको संख्या १७ हजार ७ सय पुगेको छ। नेपालमा कोरोनाबाट १२० जनाको मृत्यु भएको छ। यस्तै हालसम्म १३१ जना कोरोना भाइरस (कोभिड१९) संक्रमितको आइसीयूमा उपचार भइरहेको छ। विभिन्न प्रदेशका १३१ जना संक्रमितको आइसीयूमा उपचार भइरहेको स्वास्थ्य तथा जनसंख्या मन्त्रालयले जनाएको छ।यस्तै ६ जना संक्रमितको भेन्टिलेटरमा उपचार भइरहेको मन्त्रालयका प्रवक्ता डा जागेश्वर गौतमले जानकारी दिए।उनीहरु सबै बागमती प्रदेशका हुन्। प्रदेश १ मा १० जना, प्रदेश २ मा ४६ जना, बागमतीमा ५७ जना, गण्डकी प्रदेशमा ६ जना र प्रदेश ५ मा १२ जना गरी १३१ जनाको आएसीयूमा उपचार भइरहेको मन्त्रालयले जनाएको छ। यस्तै मन्त्रालयका अनुसार मोरङ, पर्सा, रौतहट, महोत्तरी र काठमाडौंमा ५ सय बढी कोरोनाका बिरामी रहेका छन्। मनाङ, मुस्ताङ, डोल्पा र हुम्ला कोरोनामुक्त भएका छन्।"
संक्रमितको सम्पर्कमा रहेका वडाध्यक्षसहित ८ जनाको कोरोना पुष्टि,"बागलुङ : कोरोना संक्रमण पुष्टि भएकाको सम्पर्कमा रहेका ७ जना सहित जिल्लामा बुधबार थप ८ जनामा कोरोना संक्रमण पुष्टि भएको छ। यसै साता बागलुङ नगरपालिका२ मा होटल व्यवसायी महिला र वडा नम्बर ३ कि कुखुरा पालन गर्ने महिलामा कोरोना संक्रमण पुष्टि भएको थियो। पोखरामा गरिएको स्वाब परीक्षणमा संक्रमितको सँगको सम्पर्कमा रहेकाहरुको कन्ट्याक्ट ट्रेसिङ गर्ने क्रममा बागलुङ नगरपालिकाका ६ जनामा कोरोना संक्रमण पुष्टि भएको बागलुङ नगरपालिका स्वास्थ्य शाखाका प्रमुख रामप्रसाद खनालले बताए। संक्रमितको सम्पर्कमा आएका १४ जनाको स्वाब परीक्षणको लागि पठाइएकोमा बागलुङ नगरपालिका३ का संक्रमित महिलाका छोरा सहित २ जना पुरुष र ३ जना महिलाको रिपोर्ट पोजिटिभ आएको हो। संक्रमित महिलाका ८ वर्षीय छोरा, १३ वर्षीय एक जना किशोर, २२ वर्षीय एक जना पुरुष, १६ वर्षीय एक जना किशोरी र २१ र ३५ वर्षीय दुई जना महिलालाई संक्रमण पुष्टि भएको खनालले बताए। यसैगरी, बडिगाड गाउँपालिका६ का कोरोना संक्रमित वडा अध्यक्षको सम्पर्कमा आएकाको कन्ट्याक्ट ट्रेसिङबाट स्वाब परीक्षण गर्ने क्रममा अर्का एक जना वार्ड अध्यक्षमा पनि कोरोना संक्रमण पुष्टि भएको छ। जैमिनी नगरपालिकाका १ जनामा पनि संक्रमण पुष्टि भएको स्वास्थ्य कार्यालय बागलुङका प्रमुख सुरज गुरौले जानकारी दिए। समुदाय स्तरमा संक्रमण देखा पर्न थालेको र कन्ट्याक्ट ट्रेसिङमा ठुलो संख्या पाइएकाले जोखिम अझ बढेको उनले बताए। पछिल्ला जिल्लामा कोरोना समुदाय स्तरमा संक्रमण बढ्दै गएपछि बागलुङ नगर क्षेत्रमा एक साताका लागि मंगलबार राति १२ बजेदेखि निषेधाज्ञा जारी गरिएको छ। अहिलेसम्म जिल्लामा २ सय ७९ जनामा कोरोना संक्रमण पुष्टि भएको छ। जस मध्ये २ सय ४१ जना निको भइसकेका छन्।"
"कालिकोटको खुरखोलामा पहिरो, चार जना बेपत्ता","कालिकोट : जिल्लाको नरहरीनाथ गाउँपालिका५ रुप्साको लेकाली क्षेत्र खुरखोलामा बाढीसँगै पहिरो जाँदा चार जना बेपत्ता भएका छन्। नरहरीनाथ गाँउपालिका वडा नं ५ का वडा अध्यक्ष गगनबहादुर फडेरा सिर्जनले गएराती रुप्साको खुखोलामा गएको बाढी र पहिरोमा परी चार जना स्थानीय बेपत्ता भएको जानकारी दिए। उनका अनुसार बेपत्ता हुनेमा नरहरीनाथ गाउँपालिका५ का ५९ वर्षीय चन्द्र सहकारी, २९ वर्षीया पम्फा सहकारी, २९ वर्षीया झिमु सहकारी र ९ वर्षीय बालक रमित सहकारी रहेका छन्। वडा अध्यक्ष फडेराका अनुसार खुरखोलामा करीव ७८ घरहरु थिए। दुई घर पुरै बाढी पहिरोले बगाएको छ। अरु घरमा कति मानिस थिए भन्ने बिषयमा एकिन भएको छैन। खुरखोलामा अहिले पनि नदी जस्तै बाढी बगिरहेको छ। चारैतिर बाढी र पहिरोले घरेको बीचमा बचेको टापुमा तीन जना स्थानीयले उद्धारका लागि गुहार मागिरहेका र आफुसहित स्थानीयको टोली घटनास्थल जाँदै गरेको उनले बताए। जिल्ला प्रहरी कार्यालय कालिकोटका प्रमुख डिएसपी श्यामबाबु ओलीयाले रुप्साको खुरखोलामा बाढी र पहिरोले केही मानिस बगेको खबर प्राप्त भएपछि बुधबार बिहान प्रहरी चौकी कुमालगाउँबाट प्रहरीको टोली खटाएको जानकारी दिए। उनका अनुसार प्रहरीको टोली घटना स्थल पुगेको छैन। घटना स्थलमा प्रहरी पुगेपछि घटनाको विस्तृत विवरण आउने उनको भनाइ छ। कुमालगाँउबाट रुप्सा पुग्नै प्रहरीलाई दुई घण्टा समय लाग्ने र रुप्साबाट खुरखोला जान थप एक घण्टा समय लाग्ने स्थानीयले बतताए। घटनाको वास्तविकता आए जिल्लाबाट थप सुरक्षा टोली खटाउन परे पनि तत्काल खटाइने वडा अध्यक्षले बताए।"
"दैलेखका ठाउँठाउँमा पहिरो, दुईको मृत्यु, एक बेपत्ता, ७ घर बगे","दैलेख : अबिरल वर्षासँगै दैलेखका विभिन्न ठाउँमा पहिरो गएको छ । मंगलबार राती गएको पहिरोमा परी दुईजनाको मृत्यु भएको छ भने एकजना बेपत्ता छन् । दैलेखको पश्चिममा पर्ने ठाटीकाँध गाउँपालिका४ गैरागाउँमा गएको पहिरोले ७ वटा घर बगाएको वडाध्यक्ष रमेशबहादुर सीजापतीले जानकारी दिए । पहिरोमा परी एक जनाको मृत्यु भएको छ भने एकजना बेपत्ता छन् । यस्तै ६ जना घाइते भएको वडाध्यक्ष सीजापतीले बताए । 'राती २ बजेतिर पहिरो गएको खबर पायौं, 'वडाध्यक्ष सीजापतीले भने, 'तत्काल पहिरो गएको स्थानमा गएर धेरैको ज्यान जोगायौं।' पहिरोमा परी मृत्यु हुनेमा ठाटीकाँध गाउँपालिका४ गैरागाउँका १२ वर्षीय जनक कठायत रहेको दैलेखका सहायक प्रमुख जिल्ला अधिकारी इन्द्रबहादुर क्षेत्रीले बताए । मृतक बालकका बुबा ४२ वर्षीय टिकाराम कठायत र आमा धनसरा कठायत घाइते छन् । यस्तै १७ वर्षीया बेल कठायत, १५ वर्षीय शम्शेर कठायत, गम्ब नेपाली र ३४ वर्षीय महेन्द्र शाही घाइते छन् । बेपत्ता हुनेमा स्थानीय दानबहादुर कठायतका छोरा ११ वर्षीय लोकेश कठायत रहेको सहायक प्रमुख जिल्ला अधिकारी क्षेत्रीले बताए । उनको खोजी कार्य भइरहेको छ । घाइतेमध्ये ४ जनाको अवस्था गम्भीर रहेको सहायक प्रमुख जिल्ला अधिकारी क्षेत्रीले बताए । उनीहरुको थप उपचारका लागि हेलिकोप्टरमार्फत उद्धार गर्न गृह मन्त्रालयसँग पत्राचार गरिसकेको क्षेत्रीले बताए । यस्तै मंगलबार राती गएको पहिरोमा पुरिएर भगवतीमाई गाउँपालिका५ का ६७ वर्षीय बलबहादुर रावलको मृत्यु भएको बताईएको सहायक प्रमुख जिल्ला अधिकारी क्षेत्रीले बताए । पहिरोमा पुरिएर उनको मृत्यु भएको हो । उनको परिवारका अन्य सदस्य भने सकुशल रहेको बताइएको छ । पहिरोले घरसमेत भत्किएको छ ।"
तनहुँका तीन प्रहरीमा कोरोना संक्रमण,"दमौली : जिल्ला प्रहरी कार्यालयका तीन प्रहरीमा कोरोना संक्रमण देखिएको छ । केही दिनअघि एक महिला प्रहरीमा संक्रमण देखिएकोमा अहिले अर्का एक प्रहरीमा पनि संक्रमण देखिएको पुष्टि भएको हो। यसअघि २७ जना प्रहरीको नमूना पोखरा क्षयरोग केन्द्र प्रयोगशाला पठाएकोमा चारजनाको नमूना फेरि पठाइएको थियो । सोही नमूना परीक्षणमा एकजना प्रहरीमा संक्रमण भेटिएको व्यास नगरपालिकाका स्वास्थ्य प्रमुख प्रमोद सोतीले जानकारी दिए । सासूबाट संक्रमित भएको आशंका गरिएकी प्रहरीको संक्रमणपछि २७ जनाको नमूनामा अर्की महिला प्रहरीमा संक्रमण देखिएको थियो । तीन दिनअघि आएको नतिजा अर्की २३ वर्षीया महिलामा पनि संक्रमण भेटिएको थियो । बुधबारको नतिजासँगै कार्यालयका तीन प्रहरीमा संक्रमण भेटिएको छ । ती दुवै प्रहरी क्वारेन्टाइनमा बसेकाले थप जोखिम नबढ्ने आशंका प्रहरीको छ। 'उनीहरू नमूना लिएदेखि नै बेग्लै बसेका थिए, ' प्रहरी उपरीक्षक अरुण पौडेलले भने,'अब असिसोलेसन पठाउँछौं।'"
गोरु काटेको आरोपमा ४ युवा पक्राउ,"स्याङजा : स्याङ्जामा जिउँदो गोरु काटेको आरोपमा ४ युवा पक्राउ परेका छन्। अर्जुनचौपारी गाउँपालिका ४ दमै चौतारास्थित खाली बाँझो जग्गामा गोरु काटेको आरोपमा उनीहरुलाई पक्राउ गरीएको प्रहरी जनाएको छ। दमै चौताराका २८ वर्षे दिपक नेपाली, २६ का शिव नेपाली, २३ का खेम परियार र ३४ का प्रेम नेपाली पक्राउ परेको प्रहरी उपरीक्षक राजेन्द्र अधिकारीले जानकारी दिए। जिल्ला अदालतले मंगलबार २५ दिनको म्याद थपेर थप अनुसन्धान अघि बढाइएको प्रहरीको भनाई छ। साउन मसान्तका दिन जिउदो गोरु काटेको भन्ने गोप्य सुचनाका आधारमा उनीहरुलाई सोमबार पक्राउ गरेको प्रहरीले जनाएको छ।"
"कैलाशखोलाले बगाएका १७ जनामध्ये, ६ को शव भेटियो","अछाम : अछामको रामारोशन गाउँपालिकाका कैलाशखोलाले बगाएका १७ जना मध्ये ६ जनाको शव भेटिएको छ भेटिएको छ । गए रातिको अबिरल वर्षासँगै आएको बाढीले रामारोशन गाउँपालिका५ सैनिबजारबाट बगाएका १७ जना मध्ये ६ जनाको शव कैलाशका विभिन्न स्थानमा भेटिएको हो। ४ जनाको बान्नीगढी जयगढ गाउँपालिका६ दर्नामा पर्ने कोसेडा क्षेत्रमा भेटिएको स्थानीय देवेन्द्र थापाले जानकारी दिए। यस्तै २ जनाको मंगलसेन नगरपालिका३ मा पर्ने लमतणा र सेरीमा भेटिएको त्यहाँ खटिएका स्थानीय प्रकाश कुवरले बताए । जनप्रतिनिधि, प्रहरी, स्थानीयको टोली उद्धारका लागि सैनिबजारमा गइसकेको रामारोशन गाउपालिकाका अध्यक्ष झंकर बहादुर साउदले जानकारी दिए। सदमुकामबाट पैदलमा करिब ७ घण्टा लाग्ने भएकाले चाडै उद्धारमा कठिनाइ भए पनि पहल भइरहेको अछामका प्रमुख जिल्ला अधिकारी गोकर्ण प्रसाद उपाध्यायले बताए। हेलिकप्टर मार्फत उद्धारका लागि केन्द्रसँग समन्वय भरहेको प्रमुख जिल्ला अधिकारी उपाध्यायले जानकारी दिए।"
"चट्याङ लागेर बालकको मृत्यु, पाँच जना घाइते",जाजरकोट : जाजरकोटमा चट्याङ लागेर एक बालकको मृत्यु भएको छ । जिल्लाको छेडागाड नगरपालिका१३ चैतेटाकुराका वीरबहादुर नेपालीका तीन वर्षीय छोरा सुमन विकको मंगलबार राति परेको चट्याङ लागेर मृत्यु भएको हो। चट्याङले घरमुली वीरबहादुर सहित परिवारका पाँच जना घाईते भएको स्थानिय शिक्षक विर्खबहादुर वलीले बताए। चट्याङले वीरबहादुरका खसी र बाख्रा पनि मरेका छन् ।
गुणराजको हत्यामा संलग्न पाँच जना पक्राउ,"धरान : सुनसरी भोक्रहा नर्सिङ गाँउपालिकाका २२ वर्षीय गुणराज यादवको हत्यामा संलग्न पाँच जना अभियुक्त पक्राउ परेका छन्। गुणराजको हत्या गरी फरारर रहेका उनीहरुलाई प्रहरीको विषेश टोली परिचालन गरी जिल्लाका विभिन्न स्थानबाट पक्राउ गरेको सुनसरीका प्रहरी प्रमुख एसपी कमल थापाले जानकारी दिए। गत साउन २९ गते भोक्राहा नर्सिङ गाँउपालिका वडा नम्बर ७ का गुणराज यादवको हत्या भएको थियो। प्रहरीले साउन ३१ गते हत्या गरी बोरामा फालेको अवस्थामा गुणराजको शव सुनसरी खोलाबाट बरामत गरेको थियो। घटनापश्चात प्रहरीले तत्काल अनुसन्धान अगाडि बढाइ विशेष सुराकीको आधारमा अभियुक्तलाई पक्राउ गर्न प्रहरी सफल भएको एसपी थापाले बताए। गुणराजको हत्यामा संलग्न स्थनीय दिनेश महतो, पप्पु राम, शिवकुमार मेहता, दिपककुमार यादव र प्रदिप रामलाई पक्राउ गरी घटनाको अनुसन्धान थालिएको एसपी थापाले बताए। पक्राउ परेका पाँचै जनाले गत साउन २९ गते मादक पदार्थ सेवन गरी सामान्य विवाद हुँदा बाँसको भाटा र ढुङगाले हानेर गुणराजको हत्या गरेको प्रहरी अनुसन्धानले देखाएको एसपी थापाले बताए।"
पाटन दरबारमा बाँदरको वितन्डा,"ललितपुर। १६ औं शताब्दीमा बनेका मठमन्दिरहरूको छाना भत्काउन थालेपछि पाटन दरबार क्षेत्रमा बाँदर व्यवस्थापन जटिल बनेको छ। लकडाउनको बेला मानवीय गतिविधि कम भइरहेका बेला बाँदर आतंक बढेको हो। मानिसको चहलपहल कम भइरहँदा बाँदरले हरेक दिन दुःख दिन थालेको दरबार हेरचाह, सम्पदा संरक्षण तथा पाटन संग्रहालय प्रमुख सन्दीप खनालले बताए। बाँदर व्यवस्थापन गर्न सरोकारवाला विभाग, मन्त्रालय, महानगरपालिका र चिडियाखानामा समेत खबर पुगेको छ। तर, कुनै पनि निकायबाट समाधानको विकल्प आएको छैन। बाँदरलाई एक ठाउँबाट अर्को ठाउँमा व्यवस्थापन गर्न मन्त्रिपरिषद्ले निर्णय गर्नुपर्ने प्रावधान रहेकाले सम्पदा जोगाउन सकस भएको खनाल बताउँछन्। लकडाउनमा बाँदरले भत्काएका सम्पदा तीन पटक मर्मत गरिएको छ। खनालले भने, सम्बन्धित निकायले तत्काल केही गरिदिए हुन्थ्यो, बाँदरले दुःख दिँदा संग्रहालयको खर्च बढेको छ। लकडाउनको समयमा बाँदरले तलेजु मन्दिर, मूलचोकका मन्दिरका धुरी भत्काउनुका साथै आसपासका दर्जनौं सवारीसाधनमा क्षति पुर्याएका छन्। तलेजु र मूलचोकका मन्दिर राजा श्रीनिवास मल्लका पालामा बनेका हुन्। बाँदरले उप्काएको झिँगटीले लागेर एक जना स्थानीय घाइते भएपछि उनलाई उपचारसमेत गराइएको खनालले सुनाए। उनका अनुसार डेढ वर्ष अघिसम्म पाटन दरबार क्षेत्रमा करिब २० वटा मात्रै बाँदर थिए। अहिले एक सयभन्दा बढी छन्। कोरोनाको कारण सार्वजनिकस्थल सुनसान बन्न थालेपछि बाँदरको उपद्रो बढेको खनालको ठहर छ। बाँदरको संख्या बढिरहँदा पाटन दरबार घुम्न आउने पर्यटक र स्थानीयमा सुुरक्षाको जोखिम बढेको छ। बाँदरले वर्षौं पुराना सम्पदामा क्षति पुर्याउँदा कोरोना संक्रमणका बेला मर्मत गर्ने कामदार जुटाउन समस्या भएको छ। वर्षाले पनि मर्र्मतसम्भार गर्न समस्या भएको खनालले बताए। सम्पदा र अन्य क्षतिबाट जोगाउन बाँदरलाई सुरक्षित स्थानमा स्थानान्तरण गर्न ललितपुर महानगरले वन मन्त्रालयलाई पटकपटक आग्रह गरेको छ। तर, कुनै जवाफ नआएको बताउँदै महानगरका एक अधिकारीले भने, तत्काल समाधान खोजिएन भने बाँदरले पटकपटक दुःख दिइरहन्छ, ठूलै दुर्घटना निम्त्याउने निश्चित छ।"
पहिरोले घर पुरिँदा ४ जना घाइते,"बैतडी : पहिरोले घर पुरिँदा ४ जना घाइते भएका छन् । सुर्नया गाउँपालिका ५ मड गाउँका बीरबहादुर मडैको घरमाथि पहिरो खस्दा एकै परिवारका चारजना घाइते भएका हुन् । बुधबार बिहान ६ बजेतिर घरभन्दा करीब २० मिटरमाथिबाट पहिरो खस्दा बीरबहादुर मडै, उनकी श्रीमती सुन्दरी मडै तथा छोरीहरु सरस्वती मडै र पार्वती मडै घाइते भएको रौलेश्वर प्रहरी चौकीका इन्चार्ज प्रहरी सहायक निरीक्षक धनसिंह धामीले जानकारी दिए । घरभित्र पुरिएका चारजनालाई उद्दार गरी उपचारका लागि डडेल्धुरा पठाइएको उनले बताए । घाइतेको टाउको,छाती लगायतका शरीरका विभिन्न ठाउँमा चोटपटक लागेको छ । वर्षातका कारण गाडी समेत नचलेकाले घाइतेलाई स्थानीयले स्ट्रेचरमा बोकेर अस्पताल पुर्याएका थिए। पहिरोले घर पूर्णरुपमा क्षतिग्रस्त भएको प्रहरी सहायक निरीक्षक धामीले जानकारी दिए । घर भत्किएपछि १० लाख बढीको क्षति भएको प्रारम्भिक अनुमान गरिएको प्रहरीले जनाएको छ । यस्तै सोही ठाउँका दिनेश मडै र रामबहादुर मडैको घर पनि पहिरोको जोखिममा छन्। उनीहरुलाई सुरक्षित स्थानमा सारिएको छ । घरभित्रका सबै सामानसहित दिनेश मडैको परिवारलाई अजुर्न मडै र रामबहादुर मडैको परिवारलाई मीनबहादुर मडैको घरमा स्थानान्तरण गरिएको प्रहरी सहायक निरीक्षक धामीले बताए । उनले भने, 'जोखिममा रहेका दुई घरपरिवारलाई सुरक्षित स्थानमा स्थानान्तरण गरिएको छ।' यस्तै सुर्नया गाउँपालिका ४ चाडी द्वालकाठाका अजी महरा र धौलसिंह महराको घर पनि पहिरोको जोखिममा परेको छ । घर तलतिर पहिरो खस्दा घरमात्रै बाँकी रहेको आँगन पहिरोले भत्काएकाले घर पनि पहिरोको जोखिममा परेको स्थानीय गणेशबहादुर महराले जानकारी दिए । पहिरोले प्रसूति सेवा केन्द्रको भवन पुर्यो बैतडीको सुर्नया गाउँपालिका ४ स्थित शान्तिपुर प्रसूति सेवा केन्द्रको भवन पहिरोले पुरेको छ । लगातारको वर्षासँगै मंगलबार राती खसेको पहिरोले प्रसुति सेवा केन्द्रको भवन पूर्णरुपमा क्षतिग्रस्त भएको स्थानीय हरिसिंह महराले जानकारी दिए । पहिरोले दुई कोठे भवन पूर्णरुपमा क्षतिग्रस्त भएको उनले बताए ।पहिरोले सम्पूर्ण सामग्री नष्ट भएको स्थानीय मन्ती महराले जानकारी दिइन्। सोही प्रसूति सेवा केन्द्रको नयाँ बनेको भवन पनि पहिरोको जोखिममा परेको छ । गत वर्ष निर्माण गरिएको सो भवन संचालनमा नआउँदै पहिरोको जोखिममा परेको हो । नयाँ भवनको तलतिरबाट पहिरो खस्न थालेकाले सो भवन पनि पहिरोको जोखिममा परेको महराले जानकारी दिइन् । पहिरोका कारण प्रसूती सेवा केन्द्रभित्र रहेका सबै उपकरण, औषधि र अन्य स्वास्थ्य सामग्री नष्ट भएको प्रसूति सेवा केन्द्रका अनमी रेखा चन्दले जानकारी दिइन् ।उनले भनिन्, 'प्रसूति सेवा केन्द्रभित्र रहेका सबै उपकरण, औषधि र अन्य सामग्री पहिरोले पुरेको छ ।'"
बोल्न नसक्ने महिलामाथि सामूहिक बलात्कार,"महोत्तरी : महोत्तरीमा बोल्न नसक्ने एक महिलामाथि सामूहिक बलात्कार भएको छ । गत श्रावण १० गते राति ९ बजे महोत्तरी रामगोपालपुर नगरपालिका५ कञ्चनपुरकी ३५ वर्षीया महिला सामूहिक बलात्कारको शिकार भएकी हुन् । बलात्कारको घटना मिलाउन शक्ति र पैसाको चलखेल भएको स्थानीउले बताएका छन् । घटना मिलाउने प्रयासमा दलका स्थानीयदेखि केन्द्रीय नेतासमेत लागेको स्थानीयको आरोप छ। घरबाट शौच गर्न निस्किएकी महिलालाई मुखमा रुमाल बाँधेर घरनजिकैको उखु बारीमा लगेर दुई युवाले बलात्कार गरेको स्थानीयले बताएका छन् । सोही क्रममा महिला चिच्याएपछि दुवै युवक भागेका थिए । घटनास्थलबाट स्थानीयको सहयोगमा मोबाइल र कपडा बरामद गरेको प्रहरीले जनाएको छ। पीडित पक्षले प्रहरीमा दिएको किटानी जाहेरीअनुसार महोत्तरीको औरही नगरपालिका९ भवानीपुरका २६ वर्षिय जितु मण्डल र सोही उमेरका खुर्के मुखियाले जबरजस्ती गरेका थिए । पीडित पक्षले ११ गते नै प्रहरीमा किटानी जाहेरी दिएका थिए । घटनास्थलबाट आरोपितको कपडा र मोबाइल बरामद भएपनि जाहेरी दिएको झण्डै महिनासम्म पीडकलाई प्रहरीले नियन्त्रणमा लिएको छैन । बलात्कृत महिला तीन सन्तानकी आमा हुन् । पीडितको पक्षमा बोलिदिने कोही नभएकाले न्यायका लागि ढिलाइ भइरहेकोस्थानीय राजनारायण मण्डलले गुनासो गरे। आर्थिक रुपमा हामी निकै कमजोर छौं, परिवारले दैनिक मजदुरी नगरे मुखमा माड लाग्दैन, मण्डलले भने, राजनीतिक दल पैसाको आडमा घटनालाई ढाकछोप गर्न खाजिँदै छ । इलाका प्रहरी कार्यालय रामगोपालपुरका प्रहरी निरीक्षक कैलाश भट्टराईले घटनाको फरार आरोपीको खोजबिन भइरहेको बताए । घटना मिलाउनमा ६ लाख रुपैयाँको बार्गेनिङ भइरहेको अडियोसमेत सार्वजनिक भएको छ । रामगोपालपुर वडा नम्बर ५ का वडा अध्यक्ष जितेन्द्र चौधरीले नै घटना मिलाउन सक्रीय रहेको स्थानीयको आरोप छ । अडियोको संवादमा फरार युवकहरु भारत भागेको भनिएको छ । समाजलाई नै कलंकित बनाएको बलात्कार जस्तो जघन्य अपराधको घटना मिलाउन जनप्रतिनिधि दलका नेताहरु समेत लागि पर्नु समाजिक अपराधको भएको आरेक धनुषाकी संयोजक रोजलिङ्ग बच्छार बताउछिन् । मुलुकी अपराध संहितामा जबर्जस्ती कारणीलाई जघन्य अपराधमा राखी २० वर्षसम्म कैद सजाय हुने कानुनी व्यवस्था छ ।"
ढल्यो साहित्यको एक युग,"काठमाडौं : फूलको थुँगा बहेर गयो गंगाको पानीमा कहिले भेट होला हे दाजै यो जिन्दगानीमा। नातिकाजीको संगीतमा तारादेवीले गाएको गीत झैं गीतकार माधवप्रसाद घिमिरेसँग अब भेट नहुने भएको छ। पाँच दिनेदेखि स्वास्थ्यमा समस्या बढ्दै गएपछि राष्ट्रकवि घिमिरेको मंगलबार साँझ ५ बजेर ५५ मिनेटमा निधन भएको छ। लमजुङको पुस्तुन गाउँमा १९७६ असोज ७ गते जन्मिएका उनको १०१ वर्षको उमेरमा निधन भएको हो। मानार्थ रथि सम्मान दिएको नेपाली सेनाले काठमाडौं लैनचौरस्थित अलकाबस्ती निवासमा सुरक्षा दिएको छ भने बुधबार राष्ट्रिय सम्मानसहित सलामी अर्पण गर्ने भएको छ। छोरी डा किरण रेग्मीले उमेरकै कारण हुने श्वासप्रश्वास समस्याले बुबाको निधन भएको बताइन्। उनका अनुसार राष्ट्रकविको बोल्दाबोल्दै जस्तो निधन भएको थियो। करिब ३० वटा कृतिका धनी राष्ट्रकविले अन्तिम समयमा महाकाव्य ऋतम्भरा लेखिरहेका थिए। उनको यो महाकाव्य प्रकाशन गर्ने धोको अधुरो भएको छ। मलाई चित्त बुझेको छैन, केही सर्ग मिलाउँछु भन्नुहुन्थ्यो, लेखेर सक्नुभएको थियो, ज्वाइँ प्राध्यापक डा हेमांगराज अधिकारीले अन्नपूर्णसँग भने, कम्तिमा सय वर्ष नाघे पनि आफ्नो सपना पूरा गर्न भ्याउनुभयो। नेपाली साहित्यलाई ठूलो उपहार दिएर जानुभयो। उनका गौरी, पापिनी आमा, राजराजेश्वरी, राष्ट्रनिर्मार्ता, धरती माता आदि खण्डकाव्य र मालतीमंगले जस्ता गीतिनाटक चर्चित छन्। नेपाली हामी रहौंला कहाँ नेपालै नरहे, आएर कैल्यै ऋतु सिद्धिँदैन, लाएर माया मुटु रित्तिँदैन, ढुंगाको काप फोरेर पनि उम्रन्छ पिपल, सिर्जनाशक्ति संसारमा कैल्यै हुँदैन विफल राष्ट्रकविका दर्जनौं कालजयी गीत र कविता जनमानसमा लोकप्रिय छन्। सुनपंखी चरीलगायत बालसाहित्यका चारवटा पुस्तक छन्। राष्ट्रकवि घिमिरेका पत्नी महाकाली, ६ छोरी र २ छोरा ६ छन्। ८४ वर्षीय महाकाली बुधबार ८५ वर्ष टेक्दै छिन्। पश्चिम किल्ला काँगडा पूर्वमा टिष्टा पुगेथ्यौं, कुन शक्तिका सामूमा कहिल्यै हामी झुकेथ्यौं। राष्ट्रिय स्वाभिमानमा शब्दमार्फत कहिल्यै नझुक्ने राष्ट्रकविको राष्ट्रिय प्रेमको बखान सबैजसो समालोचकले गरिरहेकै हुन्छन्। बिलो लिए झैं शरमा उनेर, यो राज्य बाँड्ने चिज हैन हेर। थुतिन्छ पत्ता जब खात खात, सिद्धिन्छ शोभा अनि फूलबाट। देशप्रेममा डुबेका उनका यस्तै गीतबारे प्राध्यापक डा माधवप्रसाद पोखरेल भन्छन्, गाउँछ गीत नेपाली, ज्योतिको पंख उचाली बोलको गीतले राष्ट्रियताको सर्वोच्च बहस गरेको छ। एउटा सिर्जना गर्न कति समय लाग्छ भनेर सोधेको जवाफमा राष्ट्रकविले पोखरेललाई भनेका थिए, कुनै कविता लेख्न १० वर्षसम्म लागेको थियो। पोखरेलका अनुसार, यो गीतमा नेपाली चरोले ज्योतिको पंख उचाली गीत गाउँछ भन्नुमा गहिरो कल्पना छ। लोकसामग्री समेटेर चिन्तन र आफ्नै आँखाबाट दृष्टि लगाएर लेख्ने बानीले हरेक सिर्जना पृथक भएको उनको भनाइ छ। उनका अनुसार, राष्ट्रकविको नेपाली साहित्यको क्षेत्र कविता भएको तर आफ्नो गीत आफ्नै बाँसुरी नामको आत्मकथा र मालतीमंगलेमा काव्यात्मकता र कवित्वसँगै ठूलो शक्ति छ। प्राध्यापक डा गोविन्दराज भट्टराईले महाकवि लक्ष्मीप्रसाद देवकोटा, युगकवि सिद्धिचरण श्रेष्ठ र राष्ट्रकवि माधवप्रसाद घिमिरे नेपाली साहित्यका तीन तारा भनिएको बताए। उनले भने, आधुनिक नेपाली कविताका एक सुदृढ स्तम्भ, लोकगीति र शास्त्रीय छन्दलाई नेपालीमा स्थापित गर्ने उहाँ सुललीत भाकाका परिष्कृत कवि हुनुहुन्छ। उनले पनि राष्ट्रकविका अनेक अतुलनीय योगदानमध्ये एक राष्ट्रिय चेतना भएको तर्क गरे। आफूले कक्षा २ देखि अर्थात् ५० वर्षदेखि राष्ट्रकविका सिर्जना पढ्दै आएको र करोडौं नेपालीका जातीय ढुकढुकीका रुपमा बस्न सफल साहित्यकार भएको उनको भनाइ छ। उनी भन्छन्, अहिले सीमा विवाद पनि हटकेक भएकै विषय हो, राष्ट्रकविले लेखेको नेपाली हामी रहँुला कहाँ नेपालै नरहे बोलको गीत चल्यो पनि, चलिरहने छ र मैले बारम्बार गुन्गुनाउने पनि यही गीत हो। प्राध्यापक डा अभि सुवेदीले राष्ट्रकवि घिमिरे महाकवि देवकोटा र बालकृष्ण समका समकालीन रहेको अर्थमा शास्त्रीय कालबाट स्वतन्त्र भएको लेखन र चिन्तनको युगका एक महत्वपूर्ण कवि भएको बताए। उनका कवितामा यो देशको भूमि, उत्तुंग हिमाल, बेंसी, नदी र वनउपवन, पूल र पाखा अनि पखेराको सुन्दर चित्रण हुन्छ, उनले अन्नपूर्णसँग भने, घिमिरेले मानव करुणा, दुःख, आल्हाद र उमंगले भरिएका कविता लेखेका छन्। अत्यन्त सफल बाल कविता र गीतका लेखक पनि हुन्। अत्यन्त राम्रा गीतका लेखक उनले अनेकौं किसिमले लयवद्ध भएर नेपालका प्रसिद्ध गायक गायिकाहरूलाई स्रोत दिएका छन्। नेपाल प्रज्ञा प्रतिष्ठानका कूलपति गंगाप्रसाद उप्रेतीले राष्ट्रकवि २०४६ सालमा कुलपति भएको र त्यसबेला उहाँले नेपाली साहित्यका लागि अतुलनीय योगदान पुर्याएको स्मरण गरे। उहाँको निधनले नेपाल राष्ट्रकै लागि अपूरणीय क्षति पुगेको बताउँदै साहित्यकारले अबका दिनमा उहाँका आदर्श अनुशरण गर्नुपर्ने उप्रेतीले बताए। प्राज्ञ माया ठकुरीले राष्ट्रकविको मृत्युले नेपाली साहित्यको अभिभावक गुमाएको बताइन्। उनले भनिन्, खुलस्त भएर बोल्ने, सबैलाई आफ्नो बनाउन सक्ने र अभिमानको अंश पनि नपाल्ने उहाँको बानी थियो। संभवत नेपाल राष्ट्रले अब अर्को राष्ट्रकवि जन्माउनण् नसक्ला। यो निधन त युगकै निधन हो। समालोचक डा रामप्रसाद ज्ञवालीले राष्ट्रकविको शरीरमात्र अन्त्य भएको तर कृतिमार्फत सधैं जीवन्त रहने बताए। नेपाली छन्द कवितालाई महाकवि देवकोटापछि जनमानसमा पुर्याउने कवि घिमिरे भएको बताए। उनले भने, छन्दमा वर्तमान समयका सर्वोच्च कवि हुनुहुन्छ उहाँ। स्वच्छन्दता र परिष्कारवादका नेपाली संश्लेषक उहाँले नेपाली, हिन्दी, संस्कृति र नेपाली प्रकृतिका साथै नेपाली परम्परित जीवन पद्दतिलाई कवितामा जीवन दिने र प्रभावकारी अभिव्यक्ति दिने काम गर्नुभयो। उनका अनुसार, राणाकालदेखि पञ्चायतहुँदै संघीय गणतन्त्रसम्मका पाँच युग बाँचेको र प्रत्येक युगमा केन्द्रीय प्रतिभाका रुपमा नाम लेखाउने कवि राष्ट्रकवि नै हुन्। सकारात्मक सोच, स्वस्थ जीवन, अनवरत सिर्जनशीलता, स्वच्छन्दतावादी मानवतावाद र दीर्घ जीवनजस्ता विशेषता सबैले अंगीकार गर्नुपर्ने उनको भनाइ छ। जिन्दगी रहेसम्म जिन्दगी छर्नुपर्छ, मरिन्छ मर्नु नै पर्छ नमरी मर्नुपर्छ। युगले जन्मने मान्छे युगभित्रै बिलाउँछन्, युग जन्माउने मान्छे युगौं सम्मान पाउँछन्, उनले राष्ट्रकविका नाममा लेखेका छन्। काव्यमा उहाँको आफ्नै शैली  सत्यमोहन जोशी,संस्कृतिविद् उमेरले उहाँ (राष्ट्रकवि माधवप्रसाद घिमिरे) मभन्दा ६ महिना जेठो हुनुहुन्थ्यो। उहाँ १०१ वर्षमा स्वर्गवास हुनुभयो। मैले १०१ टेकें। मृत्यु प्रकृतिको आउनेजाने नियमित प्रक्रिया हो। उहाँ जानुभयो। म मृत्यु पर्खेर बसिरहेको छु। म १९९८१९९९ सालतिर त्रिचन्द्र कलेजमा आट्र्सको विद्यार्थी भएर गएको थिएँ। उहाँ त्यसबेला भाषा अनुवादकका रूपमा काम गर्नुहुन्थ्यो। त्रिचन्द्रको साइन्स ब्लकको नयाँ भवनमा भाषा अनुवाद परिषद् थियो। त्यसका हाकिम पुष्करशमशेर जबरा हुनुहुन्थ्यो। उहाँअन्तर्गत लक्ष्मीप्रसाद देवकोटा, माधवप्रसाद घिमिरे र बद्रीनाथ भट्टराई मुख्य अनुवाद हस्तीका रूपमा काम गर्नुहुन्थ्यो। म फुर्सदिलो थिएँ। विद्यार्थीका रूपमा कविता तथा साहित्यिक रचना लेख्थें। उहाँलाई देखाउँथें। उहाँ लेख्नलाई अझै प्रेरणा दिनुहुन्थ्यो। मैले लेखेका कविताहरू हेरिदिनुहुन्थ्यो।म पछि कामको सिलसिलामा लमजुङ गएँ। उहाँको घर पनि उतै रहेछ। मैले उहाँको ठाउँमा काम गरेको थाहा पाएर झन् खुसी हुनुभयो। उहाँकै जन्मथलोमा काम गरेपछि म उहाँको प्यारो भएँ। उहाँसँग अझै धेरै हेलमेल बढ्यो। मेरो रुचिको विषय लोकसाहित्य थियो। उहाँले मेरो रुचिमा अझै हौसला बढाइदिनुहुन्थ्यो। उहाँ २०२६ सालमा नेपाल प्रज्ञा प्रतिष्ठान (तत्कालीन नेपाल राजकीय प्रज्ञा प्रतिष्ठान) मा प्राज्ञ नियुक्त हुनुभयो। मैले त्यो बेला सहप्राज्ञ भएर सँगैसँगै काम गर्ने अवसर पाएँ। उहाँ मभन्दा एक तह माथि हुनुहुन्थ्यो। काम गर्दा एकदम मिलनसार, सहयोगी हुनुहुन्थ्यो। प्रज्ञामा मेरो कार्यकाल सकिएपछि म त्यहाँबाट छुटें। उहाँ उपकुलपति हुँदै कुलपति बन्नुभयो। त्यहाँबाट छुटेपछि मैले नेपाली चाडबाड किताब निकालें। नेपाली संस्कृतिबारे लेखिएको किताबबारे गजबको भूमिका लेखिदिनुभयो। त्यसपछि हाम्रो सम्बन्ध निरन्तर सुमधुर रहिरह्यो। नेपाली काव्यकृतिमा उहाँको आफ्नै शैली छ। आफ्नै परम्परा छ। उहाँको लेखाइ सरल हुन्छ। तर, नयाँ कुरा दिनुहुन्छ। त्यसैले उहाँका कृतिहरू उत्कृष्ट भएका हुन्। व्यक्तिगत रूपमा ज्यादै मिलनसार, सामाजिक व्यवहार, चालचलन एकदमै राम्रो थियो। सधैं हँसिलो देखिने। कसैको चित्त नदुखाउने उहाँको बानी थियो। अरूसँग नरिसाउने। प्रेरणाको स्रोत हुनुहुन्थ्यो। उहाँ जो कोहीलाई अध्ययन, लेखनमा उत्प्रेरित गर्नुहुन्थ्यो। (अन्नपूर्णकर्मी नितु घलेले गरेको कुराकानी ) नेपाली साहित्य टुहुरो भयो बैरागी काइँला पूर्वकुलपति, नेपाल प्रज्ञाप्रतिष्ठान नेपाली साहित्य जगत्मा कवि माधवप्रसाद घिमिरेले पुर्याउनुभएको योगदानको कदर गर्दै राष्ट्रले उहाँलाई राष्ट्रकविको उपाधि प्रदान गर्यो। उहाँलाई राष्ट्रकविको पद औपचारिक रूपमा राज्यले दिएको मात्र होइन, सबै साहित्यकार र साहित्यप्रेमीले पनि उहाँलाई राष्ट्रकविका रूपमा स्विकारेका छन्। मर्यादित स्थानमा राख्दै आएका छन्। उहाँको देहावसानले राष्ट्रकै लागि एउटा अपूरणीय क्षति पुगेको छ। यसलाई पुर्न बहुतै गाह्रो पर्छ। नेपाली साहित्यको क्षेत्रमा पनि ठूलो क्षति पुगेको छ। एकप्रकार नेपाली साहित्य टुहुरो भएको छ। नेपाली साहित्य, नेपाली समाज, नेपाल राष्ट्र र राज्यले उहाँलाई सम्मान गरेकै हो। जीवनकालमा यति ठूलो सम्मान न महाकविले पाए न त कवि शिरोमणिले। उहाँ (घिमिरे) बडो भाग्यमानी। सबै सम्मान जीवनकालमा पाउनुभयो। जीवनकालमा यत्रो सम्मान भोग गर्न पाउने भाग्य हत्तपत्त कसैको हुँदैन। उहाँले सरल भाषामा अत्यन्तै गम्भीर र मर्मस्पर्शी कविता लेख्नुभयो। जुनसुकै छन्दमा पनि उहाँका कविता निकै मार्मिक छन्। तर, उहाँबारे एउटा नखुलेको पाटो रहेछ। उहाँका बारेमा अबका दिनमा सूक्ष्म अध्ययन गर्नेले त्यो लेख्लान्। एकेडेमी (नेपाल प्रज्ञाप्रतिष्ठान)बाट प्रकाशित पुस्तकहरूमा राष्ट्रकवि घिमिरेले लेखेका भूमिकाहरू देख्दा उहाँको अध्ययनको गहिराइ, चिन्तनमनन् र दर्शनमा जो उच्च पहुँच देखिन्छ त्यसमा छलफल हुन अझै बाँकी छ। तर, कविताको क्षेत्रमा थोरै लेखेर पनि उहाँले जुन अपार लोकप्रियता कमाउनुभयो, त्यो हत्तपत्त कसैले पाउँदैन। बरु यसो भन्दा पनि हुन्छ कि माधवप्रसाद घिमिरेले नेपाली कवितालाई लोकप्रिय बनाउन ठूलो योगदान दिनुभयो। मेरो उहाँसँग पहिलो भेट २०२० सालमा भएको हो। म त्यति बेला पहिलो पटक काठमाडौं आएको थिएँ। एकडेढ महिना बसाइमा उहाँसँग भेट गर्ने अवसर जुर्यो। बडो रमाइलो स्वभावको हुनुहुन्थ्यो। बडो फर्सैलो लाग्यो। उहाँ छन्दमा बडो मजाले लेख्ने मान्छे, हामी गद्य कवितामा। र, पनि उहाँले हामीलाई प्रोत्साहन नै दिनुभयो। लेखनमा उत्साह र प्रेरणा दिनुभएको मलाई अझै सम्झना छ। उहाँसँग भेटघाट र चिनजान भएको पनि झन्डै ५७ वर्ष भइसकेछ। त्यसअघि मैले उहाँले नै सम्पादन गर्नुभएको इन्द्रेणी पत्रिकामा उहाँका केही कविता पढेको थिएँ। ती कविता पढेपछि मलाई उहाँसँग भेट्ने लोभ जागेको थियो। त्यसअघि गौरी किताब देखेको मात्रै थिएँ। हामीभन्दा उमेरले पाका समालोचक दाजुहरूले गौरीका बारेमा कुरा गरेको सुनेको थिएँ। त्यो शोककाव्य यति मर्मस्पर्शी रहेछ, धेरै पछि पढ्दा उहाँप्रति असीम श्रद्धा मात्र होइन, एउटा आत्मीयताको भाव जागेर आएको थियो। उहाँसँग साक्षात् भेट हुँदा त झन् खुसीको सीमै रहेन। चाहे छन्दमा लेखून् या झ्याउरे भाखामा, उहाँका कवितामा सरलताभित्र जुन गम्भीरता छ त्यसले मलाई मात्र होइन उहाँका असंख्य पाठकलाई तानेको छ। उहाँले पछिल्लो समय एउटा काव्य लेख्नुभयो, त्यो हो अश्वत्थामा। काव्य सानो छ। तर, अत्यन्तै गहन छ। त्यसमा आधारचाहिँ महाभारतको एउटा पात्रलाई बनाइएको छ। तर, स्थिति र परिस्थितिचाहिँ समकालीन विश्वको युद्ध, यसको विभीषिका र दुस्परिणाम छ। सम्पूर्ण जातिले सम्हार गर्न सक्ने एउटा अवस्थाको कारक तत्व मानिस पनि हुन सक्ने रहेछ। यो देख्दा एउटा ऋषितुल्य दार्शनिक पनि मैले उहाँमा भेटें। तापनि, सबैभन्दा ठूलो कुरा उहाँको सरलता नै हो। पानीजस्तो सरलता। खुलुलु बग्ने। सबैले मन पराएको। अनि, सबैले आदर्श मानेको। सबैले माया गरेको। त्यही रूपमा म पनि उहाँलाई स्मरण गर्छु। उहाँका कृतिहरूमध्ये मलाई असाध्यै मन परेका गौरी र अश्वत्थामा हुन्। प्रेम कुन हदसम्म कोमल र गहिरो हुन्छ भन्ने गौरीबाटै सिकिँदो रहेछ। एउटा प्रेमीले प्रेमिकासँगको वियोगमा पर्दा मनमा परेको वेदना र त्यो वेदनाले जन्म दिएको एउटा दार्शनिक चिन्तनका कुराहरू गौरीमा मैले पाएँ। ती कुराले सबैलाई बडो विह्वल बनाउँछ। म २०३९ सालमा एकपटक काठमाडौं आएको थिएँ। तर, त्यति बेला मैले उहाँका नाटक हेर्न पाइनँ। अलिक पछि देखाइएको थियो क्यारे ! स्टेजमा चाहिँ मैले मालतीमंगले पनि हेर्न पाइनँ। राष्ट्रकवि घिमिरेले २०४६ सालको जनआन्दोलनलाई मध्यनजर गर्दै कुलपतिबाट राजीनामा दिनुभयो। त्यति बेला उहाँलगायत १० जनाले राजीनामा दिएजस्तो लाग्छ। त्यसपछिको पुनर्गठनमा ईश्वर बराल उपकुलपति हुँदा म पनि सदस्य भएको थिएँ। उहाँ कुलपति भएका बेला पनि भेट त भएको थियो होला तर त्यति नजिकको कुराकानी भएको थिएन। म एकेडेमीमा कुलपति भइसकेपछि पनि नेपालका मास्टरपिस कृति एवं काव्यलाई नयाँ संस्करणमा ल्याउने भन्ने योजना बनाइएको थियो। यसलाई कार्यान्वयनमा ल्याउन नीति पनि बनिसकेको थियो। तर, ठूलो कुरा त अर्थको अभाव न हो। त्यसले चाहेर पनि धेरै गर्न सकिएन। मैले चाहेर पनि गर्न नसकेको एउटै कुरा छ। त्यसमा म अरू कसैलाई दोष दिन्नँ। कोसिस गरेर पनि गर्न नसकेकोमा म आफैंलाई दुःखी ठान्छु। एकेडेमीले पृथ्वी पुरस्कार उहाँहरूकै पालामा स्थापना गरेजस्तो लाग्छ। त्यो चाहिँ पूर्वकुलपति भइसकेकाहरूलाई दिने चलन रहेछ। त्यो पुरस्कारको लायक व्यक्ति उहाँ नै हुनुहुन्थ्यो। त्यसमा म सदस्य हुँदादेखि नै उहाँको नाम चर्चामा ल्याइएको थियो। मैले पनि कुरा उठाएँ। तर, २०४६ सालको जनआन्दोलनपछिको राजनीतिक वातावरणले साहित्यिक शुद्धतालाई नै फोहोरी बनाइदियो। जीवनमा पश्चात्तापभन्दा पनि विस्मात् लाग्ने कुरा एउटा यही छ। कविजी बितेर जानुभयो। उहाँलाई कुनै पुरस्कारको आवश्यकता त थिएन। त्योभन्दा बढी सम्मान त उहाँले आमपाठकबाट मात्र होइन, आमजनताबाट नै पाइसक्नुभएको छ। त्योभन्दा अरू ठूलो पुरस्कार उहाँलाई कुनै चाहिएको पनि होइन। एउटा औपचारिक रूपमा गर्न सकेको भए राम्रो हुन्थ्यो। उहाँले धेरै लामो समय एकेडेमीमा बिताउनुभयो। भनौं जीवन नै त्यहाँ गुजार्नुभयो भन्दा पनि हुन्छ। एकेडेमीले चाहेर पनि उहाँलाई सम्मान गर्न सकेन। यसका लागि बडो पश्चात्ताप छ। म एकेडेमीमा कुलपति भएर गइन्जेल त पुरस्कारको कुरै हराइसकेको थियो। २०४६ सालको आन्दोलनपछि त सबै पुरस्कार हराए। त्यसपछि पृथ्वी पुरस्कार कसैले पाएनन् होला। २०६२०६३ को आन्दोलनपछि बल्ल पुरस्कारको नाम खोतल्न थालियो। आन्दोलनकारीहरू सबै असन्तुष्ट रहेकाले दरबारका नाममा रहेका सबै प्रकारका पुरस्कार नै वितरण नगर्ने भन्दै एकेडेमीमा दबाब आएपछि ती सबै स्थगित भए। धेरै पछि त्रिभुवन पुरस्कार, महेन्द्र पुरस्कार र ईश्वरी राज्यलक्ष्मी पुरस्कार हटाइए। पृथ्वी पुरस्कार एउटा मात्र राख्ने भनेर एकेडेमीले निर्णय गर्यो। त्यसपछि ककसलाई दिइयो, मलाई त्यति याद छैन। राष्ट्रकवि घिमिरेको घर मेरोबाट त्यति टाढा त होइन। ट्याक्सीमा गए १५ मिनेटमै पुगिन्छ। तर, काठमाडौंको यो घरैघरको बीचमा त्यति पनि टाढा हुँदो रहेछ। जाउँलाजाउँला भन्ने लागिरहेको थियो। त्यत्तिकै भयो। एक वर्षपहिले मलगायत केही साथीहरू उहाँलाई भेट्न गएका थियौं। त्यतिबेला उहाँले भन्नुभएको थियो, अब यस्तै हो, त्यो मेरो ऋतम्भराचाहिँ सिध्याउँछु। ऋतम्भरा महाकाव्यको चाहिँ उहाँलाई ठूलै चिन्ता थियो। त्यो सक्काउनुभयो कि भएन थाहा छैन। उहाँको शताब्दी पूरा भएको जन्मोत्सव मनाएको भर्खरै जस्तो लाग्छ। आज अचानक राष्ट्रकविको देहान्तको खबर सुन्दा म निकै मर्माहत भएँ। ती आमैको के हालत भएको होला ? आमैलाई सम्झेर बडो दुःख लागिरहेको छ। पशुपतिनाथले आमालाई यो घडीमा दुःख सहने शक्ति प्रदान गरुन्। हाम्रो राष्ट्रकविको दिवंगत आत्माले स्वर्गमा बास पाओस्। उहाँका छोराछोरी, नाति, नातिना, पनाति, पनातिना सबैलाई यो दुःखको क्षण सहन सक्ने शक्ति भगवान् पशुपतिनाथले प्रदान गरुन्। यही मेरो प्रार्थना छ। (अन्नपूर्णकर्मी रामकला खड्काले गरेको कुराकानी) राष्ट्रकवि माधवप्रसाद घिमिरेको निधन ऋतम्भरा महाकाव्य छाडेर गयो राष्ट्रकवि घिमिरेको चोला राष्ट्रकविको निधनमा प्रधानमन्त्रीले भने : साहित्यमार्फत् लगाउनुभएको गुण जनताले भुल्नेछैनन् ऋतम्भरा परिष्कार गर्दागर्दै बिदा भए राष्ट्रकवि घिमिरे राष्ट्रकवि घिमिरे र नेपाली कविता"
सिरहामा जुवा खेल्ने १२ जना पक्राउ,"सिरहा : मंगलबार साँझ सिरहा प्रहरीले धनगढीमाई नगरपालिका १३ भाल्टारबाट १२ जनालाई जुवा खेलिरहेको अवस्थामा पक्राउ गरेका छन्। प्रहरीले उनीहरुले नाम सार्वजनिक गरेको छैन्। जिल्ला प्रहरी कार्यालय सिरहाका प्रवक्ता तथा डिएसपी विनोद घिमिरेका अनुसार स्थानीय मदन बहादुर राईको झुपडी घरमा जुवा खेलिरहेको सुचना प्रहरीले पाएको थियो। सोही आधारमा इलाका प्रहरी कार्यालय लहान र गोलबजारको संयुक्त प्रहरी टोलीले उनीहरुलाई पक्राउ गरेको डिएसपी घिमिरेले जानकारी गराए। उनका अनुसार जुवा खेल्नेहरुसँग कौडा १६ पीस, नेपाली रुपैयाँ ३ लाख ६३ हजार ६४०, भारतीय रुपैयाँ ४ हजार ८१०, हस्ताक्षर गरी राखिएको ४ लाख ४८ हजार ३७३ रुपैयाँको चेक बरामद भएको छ। उनीहरुले प्रयोग गरीरहेको १४ थान मोबाइलसहित इप्रका लहानमा राखि थप अनुसन्धान भइरहेको सिरहा प्रहरी प्रवक्ता डिएसपी घिमिरेले बताए।"
राष्ट्रिय झण्डा जलाएको अभियोगमा ९ जना पक्राउ,"काठमाडौं : म्युजिक भिडियोमा नेपालको राष्ट्रिय झण्डा जलाएको अभियोगमा ९ जना पक्राउ परेका छन्। केन्द्रीय अनुसन्धान ब्युरो (सीआईबी) र महानगरीय अपराध अनुसन्धान महाशाखाको टोलीले गायक ग्याल्जोम दोर्जे तामाङ्गसहित भिडियोमा अभिनय गर्ने व्यक्तिलाई पक्राउ गरेको हो। नेपाल प्रहरीका अनुसार राष्ट्रिय झण्डा जलाउने घटनाका मुख्य अभियुक्त तामाङ्गसहित पक्राउ गरिएका ९ जनालाई कानुन बमोजिम कारबाही गरिने छ। दुई दिनअघि देशद्रोही शीर्षकमा मंगोल हप अफिसियल युट्युब च्यानलबाट राष्ट्रिय झण्डा जलाइएको भिडियो अपलोड भएको थियो। भिडियो सार्वजनिक भएलगत्तै यसको तीव्र विरोध हुँदै आएको थियो। अहिले पनि सामाजिक संजालमा भिडियो तथा तस्बिर भाइरल भएका छन्। गीतको सुटिङ भिडियोमा मकवानपुर जिल्लाको बाग्मती गाउँपालिकास्थित विष्णु आधारभूत विद्यालयको प्रांगणमा भएको देखिएको छ। मुलुकी अपराध संहिता ऐन २०७४,को १५१ को दफा १ र २ अनुसार नेपालको राष्ट्रिय झण्डा जलाउने र च्यात्नेलाई तीन वर्षसम्म कैद वा ३० हजारसम्म जरिवाना वा दुवै हुने उल्लेख छ।"
पर्सामा १०८ जनामा कोरोना पुष्टि,"वीरगन्ज : पर्सामा मंगलबार राति थप १ सय ८ जनामा कोरोना संक्रमण पुष्टि भएको छ। वीरगन्जस्थित नारायणी अस्पतालको प्रयोगशालामा मंगलबार राति गरिएको परीक्षणमा पर्साका १ सय ८ जनामा संक्रमण पुष्टि भएको जिल्ला स्वास्थ्य कार्यालय पर्साका स्वास्थ्य निरीक्षक जयमोद ठाकुरले जानकारी दिए। मंगलबार रातिको परीक्षणमा पर्साको बहुदरमाइ नगरपालिकामा मात्रै थप ९० जनामा संक्रमण पुष्टि भएको छ। बहुदरमाइ नगरपालिका५ मा मात्रै ६५ जना, वडा नम्बर २ मा २० जना, वडा नम्बर ३ मा ३ जना र त्यहिकै स्वास्थ्य चौकीका एक जना स्वास्थ्यकर्मीमा संक्रमण भेटिएको हो। यस्तै वीरगन्जस्थित नारायणी बयोधा अस्पतालका ६ जना कर्मचारीमा पनि संक्रमण पुष्टि भएको छ। पर्साकै जीराभवानी गाँउपालिका २ र ३ का ४ जना, छिपहरमाइ गाँउपालिका  ५ का १ जनामा पनि संक्रमण पुष्टि भएको स्वास्थ्य निरीक्षक ठाकुरले जानकारी दिए। वीरगन्ज महानगरपालिका१६ नगवाका २ जना, वडा नम्बर ५, १० , १२ र २५ का ११ जना तथा वीरगन्जस्थित भारतीय महावाणिज्य दूतावासका ४४ वर्षीय १ जना पुरुषमा पनि संक्रमण भेटिएको हो। पर्सामा संक्रमितको संख्या १५ सय नाघ्यो मंगलबार राति थप १ सय ८ जनामा संक्रमण पुष्टि भएसँगै पर्सा जिल्लामा संक्रमितको संख्या १ हजार ५ सय ८२ पुगेको छ। तीमध्ये वीरगन्ज बस्ने २० जना भारतीय नागरिक , १०२ जना स्वास्थ्यकर्मी , ४६ जना अस्पतालका कर्मचारी ,७३ जना सुरक्षाकर्मी , ६ जना पत्रकार र ८९ जना कैदी थुनुवा हुन्। पर्सामा साउन यता मात्रै १ हजार ४ सय २५ जनामा संक्रमण पुष्टि भएको हो। जिल्ला प्रशासन कार्यालय पर्साका अनुसार , भदौ २ गते साँझ सम्म ३ सय २३ जना संक्रमित निको भइ घर फर्किसकेका छन्।"
एक महिनासम्म मदन भण्डारी राजमार्गको पहिरो हटेन,"गुल्मी : मदन भण्डारी राजमार्गको तम्घाससिमलटारीपुर्कोटदह सडकखण्डअन्तर्गत द्धानेटा नजिकै गएको पहिरो एक महिना वितिसक्दा समेत हटाइएको छैन् । सडक अवरुद्ध भएको लामो समय हुँदा पनि यसतर्फ सम्बन्धित निकायले चासो देखाएका छैनन् । सडक अवरुद्ध हुँदा मदाने गाउँपालिका, धुर्कोट गाउँपालिकासहित छिमेकी जिल्ला अर्घाखाँची र प्यूठान पुग्ने यात्रुहरुले हैरानी खेपेका छन् । महिनादिनदेखि यातायातका साधन संचालन हुन सकेका छैनन् । 'पहिरो गएको यतिका दिन भइसक्यो, 'सिमलटारीका स्थानीय डम्बरबहादुर जिसीले भने, 'सरोकारवाला निकायले चासो दिनुपर्ने हो, तर गैरजिम्मेवार जवाफ दिएर बसेका छन् ।' पुर्कोटदहदेखि तम्घास पुग्नका लागि उक्त सडक धेरैका लागि सजिलो बनेको थियो । मदन भण्डारी राजमार्ग अन्तर्गत निर्माणधिन अवस्थामा रहेकाले यस क्षेत्रका स्थनीय उत्साहित भएका थिए । तर, महिनौदिनसम्म पहिरो हटाएर सडक सूचारु नगर्दा स्थानीय निराश बनेका छन् । मदन भण्डारी राजमार्ग, परियोजना कार्यालय तम्घासका प्रमुख इञ्जिनियर सुनित केसीले हाललाई सडक निर्माण र अवरुद्ध सडक सूचारु गर्नका लागि मन्त्रालयबाट अख्तियारी नआएको प्रतिक्रिया दिए । 'चालु आवमा अहिलेसम्म तम्घाससिमलटारीपुर्कोटदह खण्डका लागि काम गर्ने अख्तियारी आएको छैन्, 'उनले भने, 'मन्त्रालयले केही नभन्दा काम गर्न अन्यौलता छाएको छ ।' उनले स्थानीय तहसँग सम्वन्य गरेर अवरुद्ध सडक सूचारु गर्न पहल गर्ने समेत बताए ।पाँचछ पटकसम्म रोकिएको सडक खोल्दा समेत पटक पटक अवरुद्ध भइरहँदा समस्या परेको धुर्कोट गाउँपालिका अध्यक्ष भुपाल पोखरेलले बताए ।'सडक खोल्ने दायित्व हामीलाई छैन्, 'उनले भने, 'जसले कार्यान्वयन गरेको छ, उसैले खोल्नुपर्छ । तर हामी नैतिकताका आधारमा सडक सुचारु गर्न पहल गरेका छौं।' पानी रोकिने वित्तिकै सडक सूचारु गर्ने उनले बताए । पहिरो गएको स्थान द्धानेटामा सडकमुनिबाटै पर्खाल उठाउनुपर्ने अवस्था रहेको स्थानीयले बताए । मदन भण्डारी राजमार्गको ट्रयाक कुन क्षेत्रबाट जाने भन्ने अन्यौलता हुँदा यस सडकले गति लिन सकेको छैन् । तम्घासदेखि सिमलटारीसम्म सडक कालोपत्रे सम्पन्न भएको छ । सिमलटारीदेखि सौतामारेसम्म सडक फराकिलो गर्ने काम भइरहेपनि हाललाई रोकिएको छ । चालु आर्थिक वर्षमा सिमलटारीदेखि सौतामारेसम्म २८ किलोमिटर सडक कालोपत्रे गर्नका लागि रातो कितावमा परेपनि यसको कार्यान्वयनका लागि कुनै जानकारी नआएको आयोजना कार्यालय तम्घासले बताएको छ । यस क्षेत्रकै गौरवको रुपमा हेरिएको उक्त आयोजना वर्षदिनदेखि अन्यौल हुँदा स्थानीय निराश बनेका छन् ।"
राष्ट्रकवि घिमिरेको अन्तिम विदाइ,काठमाडौं : मंगलबार साँझ निधन भएका राष्ट्रकवि माधव घिमिरेलाई अन्तिम विदाइ गरिएको छ । केहीबेरअघि मात्रै घिमिरेको पशुपति आर्यघाटमा राष्ट्रिय सम्मानकासाथ अन्त्येष्टि गरिएको छ। राष्ट्रकवि घिमिरेका छोराहरू राजीव र इन्डिवरले ११ बजेर ४८ मिनेट जाँदा उनको पार्थिव शरीरुमा दागवत्ती दिए । घिमिरेकी कान्छी श्रीमती महाकाली पनि अन्त्येष्टिमा सहभागी भएकी थिइन् । घिमिरेलाई अन्तिम विदाइ गर्नका लागि संस्कृति पर्यटन तथा नागरिक उड्यन मन्त्री योगेश भट्टराई आर्यघाट पुगेका थिए । दागवत्ती दिनुअघि राष्ट्रिय सम्मानका लागि नेपाली सेनाको टुकडीले सलामी अपर्ण गरेको थियो । राष्ट्रकवि घिमिरे र नेपाली कविता सम्झनामा साहित्यका युग पुरुष माधव घिमिरे
मोतीराम भट्टको १५४औँ जन्मजयन्ती,"काठमाडौं : राष्ट्रिय विभूति युवाकवि मोतीराम भट्टको १५४औँ जन्मजयन्ती हो । यस वर्ष कोरोना भाइरसको संक्रमणका कारण औपचारिक कार्यक्रम भने आयोजना गरिएको छैन । विसं १९२३ भाद्र कृष्णऔँसी अर्थात् कुशेऔँसीका दिन जन्मेर विसं १९५३ कुशेऔँसीकै दिन उनको निधन भएको थियो । तीस वर्षको उमेरमा परलोक भएका मोतीराम भट्टले नेपाली साहित्यको श्रीवृद्धिका लागि गहन योगदान पुर्याएका थिए। नेपाली साहित्यको शृङ्गार रसलाई योगदान दिएका युवाकवि भट्टले आदिकवि भानुभक्तको जीवनी पहिलोपटक प्रकाशनमा ल्याएका थिए। नेपालमा छापाखाना भित्र्याउनेमा समेत भट्टकै योगदान छ। युवाकवि भट्टले आदिकवि भानुभक्तले रचना गरेका रामायण विसं १९४१ मा छापेर सार्वजनिक गरेका थिए। भानुभक्तलाई चर्चामा ल्याउने काम भट्टले नै गरेका थिए । भट्टका भानुभक्तको जीवन चरित्र, प्रियदर्शिका नाटक, पिकदूत खण्डकाव्यलगायत कृति चर्चित छन् । शृङ्गारिक धाराका गजलकार भट्टले नेपाल र वनारसमा पनि मोती मण्डली बनाएर पद्मनाभ, काशीनाथ, चेतनाथ, तेजविलासलगायतलाई पनि साहित्यमा अघि बढाएको नेपाली साहित्यका उपप्राध्यापक ज्ञाननिष्ठ ज्ञवालीले बताए। नेपाली कविताको माध्यमिककालका केन्द्रीय प्रतिभा भट्टले लेखेका गजल व्यङ्ग्यात्मक शैलीका समेत हुन्थे । जता हेर्यो त्यतै मेरो नजर्मा राम प्यारा छन्, पाकेको फल छाडी जानु परदेश कुन शास्त्रको धर्म हो यी उनका गजलका नमूना हुन् ।"
धरानमा कोरोना संक्रमित महिलाको मृत्यु,धरान : वीपी कोइराला स्वास्थ विज्ञान प्रतिष्ठान धरानमा उपचारका क्रममा मोरङको बुढिगंगा गाँउपालिका २ की ६७ वर्षीय कोरोना संक्रमित महिलाको मृत्यु भएको छ। विराटनगरको विराट मेडिकल कलेजबाट रेफर भएर प्रतिष्ठान भर्ना भएकी उनको गएराति निधन भएको हो। मृत्यु भएकी महिला मंगलबार बिहान २ बजे वीपी प्रतिष्ठानकामा भर्ना भएको प्रवक्ता डा निदेश सापकोटाले जानकारी दिए। अत्याधिक ज्वरो र खोकी लाग्नका साथै श्वास प्रस्वासमा समेत गम्भीर समस्या भएका कारण उनको मृत्यु भएको डा सापकोटाले बताए। मृतक महिला विगत लामो समयदेखि मुटु समस्याको दीर्घ रोगी भएको डा सापकोटाले बताए। मृतकको शव व्यवस्थापनका लागि आवश्यक पहल भइरहेको प्रवक्ता सापकोटाले जानकारी दिए।
६ वर्षदेखि बाढी पीडितको त्रिपालमा बास,"सुर्खेत : विस्थापित शिविरमा रात काट्न थालेको ६ वर्ष भयो। सुर्खेतको बराहताल गाउँपालिकास्थित गिरीघाट शिविरमा बस्दै आएकी उनको हालत फेरिएको छैन्। भेरीको भेलसँगै बगेका आफन्तको यादले झस्काउँछ। यही पीडाले थलिएकी छन् पार्वती कामी। पुनस्रथापना नहुँदा जंगलको बिचमा टाँगिएका त्रिपालमुनी बस्न बाध्य छन् उनी। २०७१ साउनमा भेरी नदीमा आएको बाढीले उनको घरबारी बग्यो। पुस्तौदेखिको बस्दै आएको थातथलो गुम्यो। घर, खेत, आठ वर्षीया नातिनी, ७० वर्षीया सासुआमा र भान्जा पनि बाढीसँगै बगे। पार्वतीले भने जेनतेन रातभर रुखमा चढेर ज्यान जोगाइन्। तर बाढीमा बग्दाबग्दै बाँचेकी पार्वतीलाई अहिले पनि मृत्युसँग संघर्ष गर्दै बाँच्नु परेको छ। कारण अहिले उनलाई कसरी पेट भर्ने भन्ने चिन्ताले सताउँछ। ६ वर्षदेखि ओत लाग्ने गतिलो घर पाएकी छैनन्। गिट्टी कुटेको पैसाले आधा पेटमै चित्त बुझाउनुपर्ने बाध्यता छ। त्यहीदिन सहबहादुर खड्काले पनि सबै गुमाए। बाढीले घरखेत बगायो। खड्का पनि ६ वर्षदेखि गिरीघाटमा रहेको विस्थापित शिविरमा कष्टकर जीवन बिताइरहेका छन्। सोही ठाउँकी विष्णु विकको पीडा पनि कम छैन। बाढीपछि अरुले राज्यबाट राहत पाए। तर विष्णुले भने जग्गाको लालपुर्जा नहुँदा राहत नै पाउन सकेकी छैनन्। ६ वर्षअघि बाढीले घरखेत बगाएपछि विस्थापित भएका सुर्खेतका बाढी पीडित एक हजार ४५ परिवारको अवस्था दर्दनाक छ। अहिले स्थानीय, प्रदेश र केन्द्र गरी तीन तहका सरकार छन्। तर बाढीपीडिको पीडाले सरकार र जनप्रतिनिधिलाई कहिल्यै पोल्दैन। चुनावमा जनप्रतिनिधिले विस्थापितलाई घर बनाइदिने बाचा धेरै गरे। तर जनप्रतिनिधिले गरेका बाचा हालसम्म पूरा भएका छैनन्। जनप्रतिनिधि र तीनै तहका सरकार जिम्मेवार नहुँदा कोही जंगलमा त कोही सडक छेउमा झुप्रो बनाएर बस्दै आएका छन्। सुर्खेतमा बाढीमा परी एकसय ३४ जनाको मृत्यु भएको थियो। जसमध्ये ९६ जनाको लाससमेत भेटिएन। बाढीका कारण विस्थापित भएकाहरु अहिले पनि खुला आकाशमुनी रात विताउन बाध्य छन्। सरकारले ठोस योजना बनाउन नसक्दा उनीहरुको पुनसर््थापना हुन सकेको छैन। पछिल्लो समय प्रदेश सरकार गठन भएपछि विस्थापितहरुले पुनसर््थापना हुने आश गरेका थिए। तर जग्गा उपलब्ध नहुँदा यो अभियान सफल हुन नसकेको सरकारको भनाइ छ। अर्कोतर्फ सरकारका तर्फबाट किस्तामा दिइने राहत रकमले जग्गा नआउने भन्दै पीडितले सो रकम अन्यत्रै खर्चने गरेका छन्। यसले पनि उनीहरुको पुनसर््थापना हुन नसकेको हो। बाढीबाट विस्थापित भएको ६ वर्ष वितिसक्दा पनि चारसय ७४ परिवारको अझै पुनसर््थापनाको टुङ्गो लाग्न सकेको छैन। विस्थापित एकहजार ४५ मध्ये चारसय ७४ परिवारको पुनसर््थापनाको टुङ्गो लाग्न नसकेको हो। पुनसर््थापनका लागि जग्गा र जग्गाको लालपुर्जा नभएका कारण उनीहरुको पुनस्र्थापनाको विषय टुङ्गो लाग्न नसकेको हो। बाढीका कारण घरबारविहीन बनेका एकहजार ४५ परिवार मध्ये पाँचसय ७१ परिवारको पुनस्र्थापनाको प्रक्रिया अगाडि बढेको बताइएको छ। विस्थापितको पुनसर््थापनका लागि गत आर्थिक वर्षमा पाँच करोड रुपैयाँ खर्च भएको आन्तरिक मामिला तथा कानुन मन्त्रालयका सूचना अधिकारी कृष्णबहादुर रोकायाले जानकारी दिए।"
"बाजुरामा बाढी पहिरोमा परेर दुई जनाको मत्यु, दुई घाइते",बाजुरा : बाजुरामा मंगलबार राति भिषण वर्षा भएसँगै आएको बाढी र पहिरोमा परी २ जनाको मृत्यु भएको छ भने दुई जना घाइते भएका छन्। बुढीनन्दा नगरपालिका६ को दैया खोलामा आएको बाढीले राति घट्टमा पिठो पिध्न गएकी ७५ वर्षीया धिनु लुहार र खप्तड छेडेदह गाउँपालिका ५ डोगडीको बनकाँडामा घर माथिबाट पहिरो आउँदा ३ वर्षिया बालिका समिका बुढाको मत्यु भएको जिल्ला प्रहरी कार्यालयका प्रहरी निरीक्षक लोकेन्द्र ठगुन्नाले जानकारी दिए। उनकी ६० वर्षिया आमा नन्दा देबी बुढा र ५ वर्षिया छोरी बिनिता बुढा गम्भीर घाइते भएको प्रहरी निरीक्षक ठगुन्नाले बताए। मध्यराति सुतिरहेको समयमा पहिरो आउँदा घर पूर्ण रुपमा क्षति भएको छ। घाइतेको डोगडी स्वास्थ्य चौकीमा उपचार भइरहेको छ। थप उपचारको लागि अछामको बयालपाटा अस्पतालमा लिने तयारी भइरहेको छ। राति आएको बर्षाले सयौँ रोपनी जमिन बगरमा परिणत गरेको छ। त्रिबेणी नगरपालिकास्थित मालागाड खोलामा आएको बाढीले १२ घट्ट एउटा गाडी हिड्ने काठको पुलसहित सयौँ बिगाह जमिन बगरमा परिणत भएको प्रहरी निरीक्षक ठगुन्नाले बताए। घटनास्थलतिर प्रहरी परिचालन गरिएको छ। कहाँ कति क्षति भयो प्रहरी पुगेपछि रिर्पोटका आधारमा एकीन हुने उनले बताए। रातिको समय बुढिनन्दा नगरपालिका ३ नुरीको आसपासका खोला नजिक पहिरो बगेपछि थुनिदै खोला बढ्दै बाढीले आएको हुन सक्ने बुढिनन्दा नगरपालिका ३ का वडाअध्यक्ष राम बहादुरा बोहराले बताए।
थन्कियो नौ हजार स्वाब,"राजविराज : प्रदेश २ मा कोरोना परीक्षणको प्रयोगशाला थप नहुँदा ९ हजार बढीको स्वाबको पीसीआर रिपोर्ट आउन सकेको छैन। पीसीआर मेसिन र जनशक्ति अभावमा परीक्षण हुन नसकेर दैनिक स्वाब थन्किने सामाजिक विकास मन्त्रालयको तथ्यांकले पुष्टि गरेको छ। मन्त्रालयले प्रदेशभरि ९ हजार १ सय ८९ स्वाबको परीक्षण हुन बाँकी रहेको जनाएको छ। असार मसान्तमा प्रदेशभरि १ हजार ५ सय ६२ स्वाब परीक्षण गर्न बाँकी रहेकोमा भदौ १ मा एकै जिल्लामा त्योभन्दा बढी स्वाबको परीक्षण हुन बाँकी रहेको देखिन्छ। सबैभन्दा बढी सर्लाहीमा २ हजार ९६, सप्तरीमा एक हजार ३ सय ६६, महोत्तारीमा १ हजार ३ सय २१, रौतहटमा १ हजार ३ सय पर्सामा १ हजार १ सय २५, धनुषामा ८ सय ४८, सिराहामा ५ सय ८१ र बारामा ५ सय ५२ स्वाबको पीसीआर परीक्षण हुनु बाँकी रहेको सम्बन्धित स्वास्थ्य कार्यालयले जनाएको छ। असार मसान्तमा सर्लाहीमा दुई सय, सप्तरीमा १ सय २९, महोत्तारीमा १ सय ५६, रौतहटमा २ सय ५२, पर्सामा ७५, धनुषामा ७२, सिराहामा ६ सय १३ र बारामा ६५ गरी १ हजार ५ सय ६२ स्वाबको परीक्षण हुन बाँकी रहेको थियो। एक महिनाअघि दैनिक चार सयदेखि पाँच सयको संख्यामा स्वाब संकलन भइरहेको थियो भने अहिले साढे एक हजारको हाराहारीमा स्वाब संकलन भइरहेको छ। परीक्षणका लागि स्वाब बढे पनि प्रयोगशाला र जनशक्ति भने थपिएको छैन। साउन महिनामा मात्रै प्रदेश २ मा ३० हजार बढी स्वाब संकलन भएको छ। साउन मसान्तसम्म ७९ हजार ६ सय ७१ स्वाब संकलन भएकोमा भदौ १ गते १ हजार ६ सय ४५ स्वाब थप संकलन भई जम्मा ८१ हजार ३ सय १६ स्वाब संकलन भएको छ। असार मसान्तसम्म जम्मा ४९ हजार स्वाब संकलन भएको थियो। सामाजिक विकास मन्त्रालयका सचिव डा रामप्रसाद घिमिरेले दैनिक संकलन हुने संख्याभन्दा परीक्षण हुने संख्या आधा पनि नभएकोले स्वाबको रिपोर्ट आउन पर्खिनुपर्ने बताए। तीनवटा रियल टाइम पीसीआर प्रयोगशाला रहेको जनकपुर, राजविराज र वीरगन्जमा प्रदेश २ सरकारले परीक्षण गर्ने मेसिन थप गर्ने निर्णय सार्वजनिक गरेको साढे एक महिना नाघेको छ। कोरोना परीक्षणको दायरा बढाउन गरिएको सो निर्णय कार्यान्वयन भएको छैन। अन्य जिल्लामा प्रयोगशाला स्थापना गर्नुपर्ने माग पनि पूरा भएको छैन। सातै प्रदेशको तुलनामा भदौ १ सम्म प्रदेश २ मा मात्रै संक्रमितको संख्या ७ हजार ७ सय ९५ पुगेको छ भने सक्रिय संक्रमितको संख्या ४ हजार नाघेको छ। पछिल्लो समय धनुषाको धनौजी गापा३ का ६५ वर्षीय ज्येष्ठ नागरिक र रौतहटको गौर नपा २ का ३२ वर्षीय पुरुषको मृत्यु भएपछि मृत्यु हुनेको संख्या ४७ पुगेको छ। समुदायमा नयाँ संक्रमितहरू फेला परेपछि ट्र्याकिङ र ट्रेसिङ गर्दै पीसीआर परीक्षणमा तीव्रता दिनु परेकोले स्वाब संकलन बढी भएको स्वास्थ्य कार्यालय सप्तरीका निमित्ता प्रमुख दुनियाँलाल यादवले बताए। उनका अनुसार गजेन्द्रनारायण सिंह अस्पताल, राजविराजमा रहेको सप्तरीका १ हजार ३ सय ६६ स्वाबको रिपोर्ट आउन बाँकी छ। पीसीआर परीक्षणको रिपोर्टमा हप्ता दिनसम्म ढिलाइ हुँदा क्वारेन्टाइनमा बसेकाहरू र स्वाब दिएकाहरू थप तनावमा पर्ने गरेको र जोखिमसमेत बढेको स्वास्थ्य कार्यालय, सिरहाका निमित्ता प्रमुख कृष्णदेव यादव बताउँछन्। पीसीआर मेसिन किन्ने प्रक्रिया पूरा भएर चेकसमेत काटिसकेको सूचनाअसार १५ गते नै आयो तर मेसिन नआउँदा संकट भएको उनले बताए।"
"आज कुशे औँशी, बाबुको मुख हेर्ने दिन","काठमाडौं : भाद्र कृष्ण औँसीका दिन मनाइने कुशे औँशी पर्व । आज वैदिक सनातन धर्मावलम्बीले वर्षभरि देवकार्य तथा पितृ कार्यमा प्रयोग गरिने पवित्र कुश घरघरमा भित्र्याएर यस पर्व मनाउँदैछन्। शास्त्रोक्त विधिअनुसार ब्राह्मणद्वारा पूजा गरी उखेलेर जजमानकहाँ पुर्याइएको कुश घरमा राख्नाले परिवारको कल्याण हुने धार्मिक विश्वास छ। आजका दिन उखेलिएको कुश वर्षभर प्रयोग गर्न सकिने र अरु दिन उखेलिएको कशु त्यसै दिन मात्र उपयोग गर्न सकिने शास्त्रीय मान्यता रहेको धर्मशास्त्रविद् एवं नेपाल पञ्चाङ्ग निर्णायक समितिका अध्यक्ष प्रा डा रामचन्द्र गौतमले बताए। सनातन धर्मावलम्बीले कुश, तुलसी, पीपल र शालिग्रामलाई भगवान् विष्णुको प्रतीक मान्दछन्। सृष्टिकर्ता ब्रह्माजीले विवेकशील प्राणीसँगै पवित्र कुश पनि उत्पन्न गर्नुभएको धार्मिक विश्वास छ। आजका दिन घर घरमा राखिएको कुश वर्षभर हुने देवकार्य एवं पितृकार्यमा प्रयोग गरिन्छ। पितृ सम्मान दिवस यसै अवसरमा छोराछोरीहरू परम्पराअनुसार आआफ्ना बाबुलाई मन पर्ने मिठाइ तथा भोजन खुवाइ आदर सम्मान प्रकट गर्ने र बाबुको मुख हेर्ने गर्दछन्। बाबु नहुनेहरू विभिन्न पवित्र स्थानमा गई आफ्ना बाबुको नाममा तर्पण, पिण्डदान तथा श्राद्ध गरी सिदा दिन्छन्। आजको दिन विशेष गरी उत्तरगया भनेर चिनिने काठमाडौँको उत्तरपूर्वी भेगस्थित गोकर्णेश्वर महादेव मन्दिर परिसरमा विशेष मेला लाग्छ। यसैले आजको औँशीलाई गोकर्णे औँशीका नामले पनि चिनिन्छ। यस अवसरमा गोकर्णेश्वर महादेव मन्दिर परिसरमा दिवङ्गत बाबुको नाममा तर्पण, पिण्डदान तथा सिदादान गर्नेहरूको भीड लाग्ने गरेपनि यस वर्ष कोरोना भाइरसको सङ्क्रमण बढ्दै गएकाले मन्दिर क्षेत्र पूर्ण रुपमा सिल गरिएको छ। मन्दिर छिर्ने चारवटै नाकामा प्रहरी राखिएको गोकर्णेश्वर नगरपालिका४ का अध्यक्ष श्रीकुमार श्रेष्ठले जानकारी दिए। यसैगरी रसुवा र नुवाकोट संगमस्थल वेत्रावतीमा लाग्ने मेला पनि यस वर्ष कोरोनाका कारण प्रभावित भएको छ। गोकर्णेश्वर नगरपालिकाले सुरक्षित रुपमा घर घरमै पितृ सम्मान दिवस मनाउन आह्वान गरेको छ। पितृदेवो भव भन्ने धार्मिक मान्यताअनुरूप यस दिन छोराछोरीहरूले आफ्ना बाबुलाई श्रद्धापूर्वक रुचिअनुसारको खाना खुवाई आशीर्वाद प्राप्त गरेमा सुख मिल्छ। बाबु परलोक भइसकेकाहरूले गोकर्ण अथवा अन्य तीर्थस्थलमा गई तर्पण तथा सिदादान गरेमा पुण्य मिल्नाका साथै आफ्नो कुल स्थिर हुने बुद्धोक्त पाराजिकाय नामक धर्मग्रन्थमा उल्लेख छ। आजको दिन थोरै दान गरेपनि हजारौँ गुणा बढी फल पाइने भएकाले पुण्य पर्व पनि भनिन्छ। दान कुपात्रमा परे दिने र लिने दुवै नरक जाने शास्त्रीय भनाइ रहेको धर्मशास्त्रविद् गौतमले सुनाउनुभयो। अरु दान दीन दुःखीलाई दिएपनि सङ्कल्प गरेर दिने दान सुपात्रमै दिइनुपर्छ भन्ने शास्त्रीय मान्यता छ। यस वर्ष औँशी श्राद्ध मंगलबार नै परेकाले धेरै भक्तजन गोकर्ण क्षेत्रमा आउन चाहे पनि उपत्यकामा बढ्दै गएको कोरोनाका कारण सबैको स्वास्थ्यलाई ध्यान दिँदै प्रवेशमा रोक लगाउनुपरेको गोकर्णेश्वर महादेव मन्दिरको पुजारी जगदीशचन्द्र भट्टको भनाइ छ। प्रत्येक वर्ष भाद्रकृष्ण औँशीका दिन गोकर्णेश्वर महादेव मन्दिर क्षेत्रमा देशका विभिन्न भाग एवं भारतबाट हजारौँ भक्तजन पितृतृप्तिको कामनाले आउने गरेका थिए।"
"राष्ट्रकवि घिमिरेले आफू बितेपछि सार्वजनिक गर्नु भनेको गीत : त्यसरी होस् मरण, त्यसरी होस् मरण (भिडियो)","काठमाडौं : राष्ट्रकवि माधवप्रसाद घिमिरेले आफू बितेपछि मात्रै सार्वजनिक गर्न भनी रेकर्ड गराउनुभएको त्यसरी होओस् मरण बोलको श्रव्य सामग्री राससलाई प्राप्त भएको छ । मंगलबार साँझ १०१ वर्षका उमेरमा दिवंगत भएका राष्ट्रकवि घिमिरेले उक्त गीत आफू बितेपछि परिवारले सुन्न र सबै सञ्चारमाध्यमलाई उपलब्ध गराइदिन आग्रह गरेका थिए । छोरी शान्ति अधिकारीको परिकल्पना र संगीतमा पहिल्यै रेकर्ड गराएका थिए। गीतमा कर्ण दासको स्वर र छ । घिमिरेका नातिनीज्वाइँ डा प्रकाश भट्टराईले उक्त बोलको गीतको अडियो सबै सञ्चारमाध्यमलाई उपलब्ध गराइदिन आग्रह गर्दै राससका समाचारदाता प्रकाश सिलवालमार्फत उपलब्ध गराउनुभएको हो । डा भट्टराईले केही अनलाइनले आफ्नो मात्रै एकाधिकार र स्वामित्व जस्तो अर्थ लाग्ने गरी गीत सार्वजनिक गराएकामा आपत्ति प्रकट गर्नुभयो । राष्ट्रकविको गीत : त्यसरी होओस् मरण जसरी सुत्छन् तारमा गीतका चारु चरण हिमालचुली देशमा, दिनको शान्त भेषमा जसरी गर्छन् विश्राम, सूर्यका स्वर्ण किरण त्यसरी होओस् मरण ।।  सुन्दर सृष्टि निहारी, सुखैले चिम्लूँ नयन बिहानीपख रातको, कुसुम पारिजातको जसरी जान्छ झरेर, भुइँमा विनापवन त्यसरी होओस् मरण ।।  मुटुमा चोट नपरी, टुटेर जाओस् बन्धन बादलको सेतो राशमा, दुइटा मूर्ति पासमा जसरी शिर नुहाई, आफैंमा हुन्छन् अर्पण त्यसरी होओस् मरण ।।  अमरापुरी सभामा आफैँलाई गरूँ वरण त्यसरी होओस् मरण ।।"
