शीर्षक,विवरण
२४ घण्टामा ३७८ जनामा कोरोना पुष्टि : ४९९ डिस्चार्ज,"काठमाडौं : पछिल्लो २४ घण्टामा नेपालमा २७८ जनामा कोरोना भाइरस (कोभिड१९) संक्रमण पुष्टि भएको छ । स्वास्थ्य तथा जनसंख्या मन्त्रालयका प्रवक्ता डा। जागेश्वर गौतमका अनुसार कुल संक्रमितको संख्या २२ हजार ५९२ पुगेको छ । नेपालमा अहिले संक्रिय संक्रमितको ६ हजार दुई सय रहेका छन्। मन्त्रालयका अनुसार पछिल्लो २४ घण्टामा ४९९ डिस्चार्ज भएका छन्। कुल डिस्चार्ज हुनेको संख्या भने १६ हजार ३१३ पुगेको छ। अहिले क्वारेन्टाइनमा १० हजार ७९२ जना रहेका छन्। मन्त्रालयका अनुसार नेपालमा पाँच सय बढी संक्रमित हुने जिल्ला पर्सा, रौतहट, महोत्तरी र काठमाडौं हुन्। अहिले कोरोना संक्रमण शून्य हुने जिल्लाको संख्या भने सात पुगेको छ। प्रवक्ता गौतमका अनुसार खोटाङ, धनकुटा, संखुवासभा, मनाङ, मुस्ताङ, डोल्पा र हुम्लामा कोरोना संक्रमण शून्यमा झरेको हो। नेपालमा कोरोना भाइरस (कोभिड१९) संक्रमणबाट मृत्यु हुनेको संख्या ७३ पुगेको छ। स्वास्थ्य तथा जनसंख्या मन्त्रालयका प्रवक्ता गौतमका अनुसार शनिबार तीन जनाको कोरोनाकै कारण मृत्यु पुष्टि भएको हो। प्रवक्ता गौतमका अनुसार पर्साको छपगैयाका ७४ वर्षीया पुरुषको साउन २३ गते वीरगन्जको गण्डक कोभिड अस्पतालमा निधन भएको हो। उनी मधुमेह र दमका बिरामी थिए। त्यसैगरी मोरङ विराटनगर महानगरपालिका१० बस्ने अर्का एक पुरुषकोसमेत साउन २३ गते नै कोरोनाले निधन भएको छ। उनी कोरोना संक्रमण पुष्टि भएपछि केही दिन अगाडि सप्तकोशी अस्पतालमा गउपचार गराइरहेका थिए। त्यसैगरी साउन २३ गते काठमाडौं टोखा बस्ने ४१ वर्षीया महिलाको ललितपुरको पाटन अस्पतालमा उपचारकै क्रममा निधन भएको हो। योसँगै नेपालमा कोरोनाले मृत्यु हुनेको संख्या ७३ पुगेको हो।"
पीसीआर परीक्षण : दुई ल्याबको फरकफरक रिपोर्ट !,"विराटनगर : प्रदेश१ का दुई फरक फरक पीसीआर परीक्षण केन्द्रमा गरिएको एकै व्यक्तिको स्वाब परीक्षण रिपोर्ट फरक फरक आएको छ। विराटनगर१ का ६३ वर्षीय रमेश अग्रवाललाई बिहीबार स्वास्थ्यमा समस्या देखिएपछि परिवारले कोशी अस्पताल पुर्याए। अग्रवाल मृगौला रोगी पनि थिए। ज्वरो र स्वासप्रस्वासमा केही समस्या आएपछि स्वास्थ्यकर्मीले कोरोना आशंकामा उनको फिवर क्लिनिकबाट स्वाब संकलन गरेर केही औषधीको साथमा घर पठाए। स्वाब दिएका अग्रवालको पीसीआर रिपोर्ट नआउँदै शुक्रबार स्वास्थ्यमा थप समस्या देखिएपछि परिवारले विपी कोइराला स्वास्थ्य विज्ञान प्रतिष्ठान धरान पुर्याए। धरानमा इमरजेन्सीमा भर्ना गरी प्रतिष्ठानले कोरोना जाँच गर्न पुःन स्वाब संकलन गर्यो। त्यस समयसम्म उनको विराटनगरबाट रिपोर्ट आएको थिएन। उपचारकै क्रममा उनको शनिबार धरानमा मृत्यू भयो। रमेशको मृत्यूपछि विराटनगर र धरान दुबै तर्फबाट पीसीआर रिपोर्ट त आयो तर, फरक फरक। विराटनगरमा लिएको स्वाबको रिपोर्ट पोजिटिभ आउँदा धरानमा लिएको स्वाबको रिपोर्ट भने नेगेटिभ आएको छ। धरानमा प्रतिष्ठानले संकलन गरेको स्वाबको नेगेटिभ रिपोर्ट आएपछि प्रतिष्ठानले रमेशको शव आफन्तको जिम्मा लगाइदियो र उनको अन्त्येष्टि पनि शनिबारनै आफन्तले गरिसकेका छन्। फरक फरक रिपोर्ट आएपछि केही समय अन्त्येष्टि र शव बुझ्ने क्रममा विवाद भए पनि विराटनगर महानगरले थोरै मलामी उपस्थित गराउने सर्तमा आफन्तलाई अन्त्येष्टि गर्न दिएको विराटनगर महानगरपालिकाका जनस्वास्थ्य महाशाखा प्रमुख रमेश कार्कीले बताए। एउटै व्यक्तिको २४ घण्टा नबित्दै परीक्षण गर्दा फरक रिपोर्ट आएपछि शव नेपाली सेनाले अन्त्येष्टि गर्नेकी भन्ने पनि थियो। अन्त्यमा थोरै मलामी सहभागी हुने भनेपछि र दोस्रो रिपोर्ट नेगेटिभ आएकाले शव आफन्तलाई दिएको हो' कार्कीले भने। मृतकको रिपोर्ट फरक आए पनि मृतकका आफन्तको पीसीआर जाँच गर्ने महानगरले तयारी गरेको छ। कार्कीले कहिले काँही पीसीआरमा यस्तो समस्या आउने भन्दै यसलाई सामान्य रुपमा लिए। २५ प्रतिशतमा नदेखिने समस्या पनि आउन सक्छ, हामी परिवारको पनि परीक्षण गछौँ उनले भने। प्रदेश जनस्वास्थ्य प्रयोगशाला विराटनगरका सूचना अधिकारी प्रकाश कार्कीले स्वाब संकलनमा ध्यान नदिए रिपोर्ट फरक आउन सक्ने बताए। स्वाब संकलन राम्ररी नभए यस्तो रिजल्ट आउने समस्या हुन्छ, उनले भने यस विषयमा अध्यायन गर्नुपर्छ।"
पुतलीबजारमा एकै वडाका ६ सहित ७ जनामा संक्रमण,"स्याङजा : कोरोनाको संक्रमण समुदायमा फैलिने क्रम स्याङजामा बढेको छ। शनिबार ७ जनामा कोरोना पुष्टि भएको छ। पुतलीबजार नगरपालिकाका ६ जना र कालीगण्डकी गाउँपालिकाका एक जनामा कोरोना संक्रमण पुष्टि भएको गण्डकी प्रादेशिक कार्यालय पोखराले जनाएको छ। कोरोना पुष्टि हुनेमध्ये ६ जना पुतलीबजार १३ का हुन् भने एकजना कालीगण्डकी गाउँपालिकका क्वारेन्टाइनमा बस्दै आएका मानिस हुन्। यसैसाता, सात जनामा कोरोना देखिएपछि प्रत्यक्ष सम्पर्कमा रहेका ९३ को स्वाब लिएर पीसीआर टेष्ट गर्दा दुई बालकसहित छ जनामा कोरोना देखिएको पुतलीबजार स्वास्थ्य शाखा प्रमुख बिष्णुप्रसाद काफलेले जानकारी दिए। साउन ४ गते जुवातासको मुद्धामा पक्राउ परेका एक युवाबाट उनका परिवार हुँदै समुदायसम्म फैलिएको हो। सङक्रमित बालक कोरोना पोजिटिभ परिवारका सदस्य भएका र अन्य ४ जना समुदायका ब्यक्ति रहेका बताइएको छ। संक्रमित सबै पुरुष रहेका छन्। उनीहरुलाई आइसोलेसनमा राखिएको छ। योसँगै स्याङजामा संक्रमितको संख्या २ सय ९१ पुगेको छ।"
स्यानिटाइजर पिउँदा चारको मृत्यु,"वासिङटन डीसी : स्यानिटाइजर पिउँदा अमेरिकामा ४ जनाको मृत्यु भएको छ। अन्तर्राष्ट्रिय सञ्चार माध्यमका अनुसार अन्य दर्जनभन्दा बढी गम्भीर बिरामी परेका छन्। मे र जुन महिनामा मेथानोल विष भएका कारण १५ जना अस्पताल भर्ना भएका थिए। भर्ना भएका अधिकांशले रक्सीको साटो ह्यान्ड स्यानिटाइजर पिएको हालसालै सार्वजनिक भएको हो। उनीहरूले भाइरस मार्न प्रयोग हुँदै आइरहेको अल्कोहलयुक्त स्यानिटाइजर पिएका थिए। उनीहरू अधिकांश २१ देखि ६५ वर्षका पुरुष रहेका थिए। एक अध्ययनका अनुसार स्यानिटाइजर पिउँदा दुष्टि गुम्ने, वाकवाकी आउने, चिडचिडापन हुने तथा मृत्यु समेत हुन सक्छ।"
निजी अस्पतालले भर्ना नलिँदा दुई दिनमा तीनको मृत्यु,"वीरगन्ज : वीरगन्जमा निजी अस्पतालले भर्ना लिन नमान्दा उपचार नपाएर दुई दिनमा तीन जना बिरामीले ज्यान गुमाएका छन्। वीरगन्जका अस्पतालले बिरामी भर्ना लिन नमानेको गुनासो आएपछि जिल्ला प्रशासन कार्यालय पर्साले गत बिहीबार जनस्वास्थ्यमा खेलवाड नगर्न सुचना जारी गरेको थियो। तर उसले सूचना निकालेको दिनदेखि नै वीरगन्जमा दिनहु उपचार नपाएर बिरामीको मृत्यु भइरहेको छ। एक मात्र सरकारी अस्पताल नारायणी अस्पताललाई सरकारले कोभिड अस्पताल घोषणा गरेकाले त्यहाँ आकस्मिक बाहेकका अन्य सबै उपचार सेवा १०११ दिनदेखि बन्द छ। निजी अस्पतालहरु सञ्चालनमा रहे पनि उनीहरुले ज्वरो, रुघाखोकी, पखाला, दम, मुटु जस्ता अन्य रोगका बिरामीलाई भर्ना नलिई अस्पतालको गेटबाटै फर्काइ दिएका छन्। जसका कारण बिहीबार र शुक्रबार गरि दुई दिनमै उपचार नपाएर तीन जना बिरामीको मृत्यु भएको हो। शुक्रबार राति आधा दर्जन अस्पताल चाहार्दा पनि भर्ना नलिएका कारण उपचार नपाएर वीरगन्ज२ छपकैयाकी २० वर्षीया विष्णु लामाको मृत्यु भएको छ। शुक्रबार राति अचानक स्वास्थ्यमा समस्या देखिएपछि लामालाई छिमेकी र आफन्तले टेम्पुमा राखेर एडभान्स हस्पिटलमा पुर्याएका थिए। तर एडभान्स हस्पिटलले आकस्मिक बाहेकका उपचार सेवा बन्द रहेकाले भर्ना नलिइ लामालाई बयोधा अस्पतालमा लैजान सुझाव दिए। बयोधा अस्पतालले पनि आफ्ना डाक्टर र नर्स संक्रमित भएकाले उपचार गर्न नसक्ने जवाफ दिएपछि लामालाई आफन्तले भवानी हस्पिटलमा लिएर गएका थिए। तर भवानी हस्पिटलले पनि गेट बाहिरबाटै फर्काएपछि तराइ हस्पिटलमा लामालाई लगिएको थियो। तर भवानी हस्पिटलले पनि आइसियु कक्षमा बेड खाली छैन भन्दै फर्कापछि लामालाइ आफन्तले टेम्पुमै राखेर नेशनल मेडिकल कलेजमा लिएर पुगे। तर मेडिकल कलेजले पनि भर्ना लिन नमानेपछि अटोमै राखेर नारायणी अस्पतालमा लैजाँदै त्यहाँका चिकित्सकले बिरामीमा कोरोनाको शंकास्पद लक्षण देखिएको भन्दै यहा उपचार गर्न नसकिने जवाफ दिएको मृतक लामाका आफन्त रुपेश सिंहले बताए। आधा दर्जन अस्पताल डुलाउँदा पनि कसैले भर्ना नलिएपछि अन्त्यमा गण्डकस्थित अस्थायी कोभिड अस्पतालमा राति २ बजेतिर बिरामीलाई लिएर पुगेको र त्यहाँ पुगे लगत्तै बिरामीको मृत्यु भएको सिंहले जानकारी दिए। कोभिड अस्पताल आइपुग्दा लामा अन्तिम अवस्थामा पुगेकाले बचाउन नसकिएको कोभिड अस्पतालका कोर्डिनेटेर डाक्टर उदय नारायण सिंहले जानकारी दिए। यसअघि शुक्रबार नै बिहान नेशनल मेडिकल कलेजले भर्ना लिन नमान्दा उपचार नपाएर वीरगन्ज३ छपकैयाका ६५ वर्षीय जोखु साह सोनारको मृत्यु भएको थियो। मृत्युपछि भने स्वाब परिक्षण गर्दा उनमा कोरोना संक्रमण पुष्टि भएको थियो। यस्तै गत बिहीबार बिहान पनि नेशनल मेडिकल कलेजले नै भर्ना लिन नमान्दा मेडिकल कलेजकै गेटमा वीरगन्ज१४ श्रीपुरका ६४ वर्षीय चलितर महत्तोको पनि मृत्यु भएको थियो। वीरगन्जका निजी अस्पताल र मेडिकल कलेजले महामारीको समयमा पनि ज्वरो, खोकी, श्वासप्रश्वासका सामान्य लक्षण भएका बिरामीलाई पनि भर्ना लिन नमान्दा उपचार नपाएर बिरामीको मृत्यु हुने क्रम बढेको छ। निजी अस्पतालले स्वास्थ्यकर्मी र आइसियुको अभाव रहेको बहाना पनि बनाउँदै बिरामीलाई भर्ना नलिइ फिर्ता पठाउने गरेका छन्। कोरोना संक्रमण नभएका अन्य रोगका बिरामी उपचार नपाएर दिनहु मृत्यु भइ रहँदा पनि स्थानीय प्रशासनले भर्ना नलिने निजी अस्पताल र मेडिकल कलेजका विरुद्ध अहिलेसम्म कुनै कार्वाही प्रकृया थालेको छैन्। जसका कारण निजी अस्पतालसँगै स्थानीय प्रशासनका विरोधमा नागरिकले आक्रोश व्यक्त भइरहेको छ। वीरगन्जका युवा तबरेज अहमद भन्छन् वीरगन्जका निजी हस्पिटलहरुले भर्ना लिन नमान्दा उपचार नपाएर दिनहु बिरामीहरु मरिरहेका छन्, तै पनि यहाँको प्रशासनले निजी हस्पिटल विरुद्ध कुनै एक्शन लिन सकिरहेको छैन। अर्का युवा मनोहर साह आक्रोश पोख्दै भन्छन् यो देश नेताले होइन मेडिकल माफियाहरुले चलाइ रहेका छन्। त्यहि भएर निजी हस्पिटलले मान्छे मार्दा पनि सरकारले मेडिकल माफीयाविरुद्ध बोल्न नसकेको हो। आखिर दाना पानीको सवाल जो छ।'"
कोरोनाले मृत्यु हुनेको संख्या ७३ पुग्यो : १६ हजार ३१३ डिस्चार्ज,"काठमाडौं : नेपालमा कोरोना भाइरस (कोभिड१९) संक्रमणबाट मृत्यु हुनेको संख्या ७३ पुगेको छ। स्वास्थ्य तथा जनसंख्या मन्त्रालयका प्रवक्ता डा जागेश्वर गौतमका अनुसार शनिबार तीन जनाको कोरोनाकै कारण मृत्यु पुष्टि भएको हो। प्रवक्ता गौतमका अनुसार पर्साको छपगैयाका ७४ वर्षीया पुरुषको साउन २३ गते वीरगन्जको गण्डक कोभिड अस्पतालमा निधन भएको हो। उनी मधुमेह र दमका बिरामी थिए। त्यसैगरी मोरङ विराटनगर महानगरपालिका१० बस्ने अर्का एक पुरुषकोसमेत साउन २३ गते नै कोरोनाले निधन भएको छ। उनी कोरोना संक्रमण पुष्टि भएपछि केही दिन अगाडि सप्तकोशी अस्पतालमा गउपचार गराइरहेका थिए। त्यसैगरी साउन २३ गते काठमाडौं टोखा बस्ने ४१ वर्षीया महिलाको ललितपुरको पाटन अस्पतालमा उपचारकै क्रममा निधन भएको हो। योसँगै नेपालमा कोरोनाले मृत्यु हुनेको संख्या ७३ पुगेको हो। पछिल्लो २४ घण्टामा नेपालमा २७८ जनामा कोरोना भाइरस (कोभिड१९) संक्रमण पुष्टि भएको छ। स्वास्थ्य तथा जनसंख्या मन्त्रालयका प्रवक्ता गौतमका अनुसार कुल संक्रमितको संख्या २२ हजार ५९२ पुगेको छ। नेपालमा अहिले संक्रिय संक्रमितको ६ हजार दुई सय रहेका छन्। कोरोनाले वीरगन्जमा थप एकको मृत्यु युवा बढी संक्रमित, किन ? कोरोना फैलिएपछि धमाधम सेवा बन्द गर्दै ठूला अस्पताल पर्सामा मेयरसहित थप ५२ जना संक्रमित म्याग्दी कोरोनामुक्त सगोलमा बस्दा संक्रमण, बागलुङमा थप १३ मजदुर संक्रमित कोरोना अपडेट : स्वास्थ्य मन्त्रालयको पत्रकार सम्मेलन (लाइभ) प्रदेश १ मा थप ६१ जनामा संक्रमण २४ घण्टामा ३७८ जनामा कोरोना पुष्टि : ४९९ डिस्चार्ज मन्त्रालयका अनुसार पछिल्लो २४ घण्टामा ४९९ डिस्चार्ज भएका छन्। कुल डिस्चार्ज हुनेको संख्या भने १६ हजार ३१३ पुगेको छ। अहिले क्वारेन्टाइनमा १० हजार ७९२ जना रहेका छन्। मन्त्रालयका अनुसार नेपालमा पाँच सय बढी संक्रमित हुने जिल्ला पर्सा, रौतहट, महोत्तरी र काठमाडौं हुन्। अहिले कोरोना संक्रमण शून्य हुने जिल्लाको संख्या भने सात पुगेको छ। प्रवक्ता गौतमका अनुसार खोटाङ, धनकुटा, संखुवासभा, मनाङ, मुस्ताङ, डोल्पा र हुम्लामा कोरोना संक्रमण शून्यमा झरेको हो।"
सुत्केरी मृत्यु प्रकरण : राजनीतिक दबाबमा पाँच लाखमा शव उठाउने सहमति,"जनकपुरधाम : जनकपुरको रामजानकी हस्पिटल र रेडक्रसको लापरवाहीले मृत्यु भएकी एक महिलाको शव उठाउन पाँच लाखमा सहमति भएको छ। महोत्तरीको गौशाला नगरपालिका ११ भरतपुरकी २३ वर्षीया सुत्केरीलाई फरक रगत समूहको रगत चढाउँदा ज्यान गएको घटनामा राजनीतिक दबाबमा पाँच लाखमा शव उठाउने सहमति जुटेको हो। अस्पतालले पाँच लाख रुपैयाँ दिने शर्तमा अस्पतालमाथि कुनै प्रकारको कारबाही नगर्ने दुबै पक्ष सहमतिपछि शव उठाइएको हो। गत बिहीबार शल्यक्रिया गरी बच्चा जन्माएकी ओ पोजेटिभ ब्लड ग्रुपको साटो बी पोजेटिभ ब्लड चढाउँदा बिहीबार राति गंगादेवी महतोको मृत्यु भएको थियो। मृतकका श्रीमान राजकिशोर महतोले अस्पताल र रेडक्रसको चरम लापरबाहीले श्रीमतीको मृत्यु भएकोमा क्षतिपूर्ति सहित कारबाहीको माग गर्दै शव नउठाउने अडान लिएका थिए। शुक्रबार राजनीतिक दबाब र पाँच लाख रुपैयाँ क्षतिपूर्तिसहित मुद्दा नचलाउने आन्तरिक सहमति पछि शव उठाएको मृतक महिलाका भाइ त्रिभुवन महतोले जानकारी दिए । फरक रगत चढाउँदा जिल्ला प्रहरी कार्यालय धनुषा सोधपुछका लागि पक्राउ गरेको दुई चिकित्सकलाई रिहा गरेका छन्। जमानतमा दुबै जना डाक्टरलाई छाडिएको जिल्ला प्रहरी कार्यालय धनुषाका प्रहरी नायव उपरीक्षक मगेन्द्र विष्टले बताए। उनले पिडित परिवारबाट कुनै जाहेरी नआएको तथा अस्पताल प्रशासन र पीडितको सहमति बारे जानकारी नरहेको बताए। विभिन्न पक्षबाट घटनालाई कमजोर बनाइयो, अब हामीलाई कारबाही गर्न आधार पोष्टमार्ट रिपोर्टले दिन्छ, हामी त्यसको पर्खाईमा छौं, डीएसपी विष्टले भने, अब पोस्टमार्टम रिपोर्ट आएपछि मात्र यो घटनाको विषयमा केही गर्न सकिन्छ। मृतकका श्रीमान राजेश महतोले अस्पतालमा आफू असुरक्षित महसुस गरेपछि सहमति गरेको बताए। फरक समूहको रगत चढाउँदा सुत्केरीको मृत्यु भएको अस्पतालले नै स्वीकारेको छ। तर, यस्तो चरम लापरबाही र गम्भीर प्रकृतिको घटनामा पनि ढाकछोप गर्न लागेको भ्रष्टाचार अभियानका सचिव कुलदिप साहले बताए । गत वर्ष साउन ५ मा सामान्य बिरामीलाई अत्यधिक मात्रा भएको कडा औषधि प्रयोग गर्दा मृत्यु भएको थियो। धनुषाको बटेश्वर गाउँपालिका ३ बस्ने ५२ वर्षका विन्देश्वर ठाकुरको अस्पतालकै लापरवाहीले मृत्यु हुँदा हंगामा भएको थियो। सो घटनामा पनि अस्पतालले प्रहरी प्रशासनकै मिलेमतोमा मृतक परिवारलाई ४ लाख रुपैयाँमा लिएर घटना ढाकछोप गरेको थियो।"
बौद्ध विश्वविद्यालयले परीक्षा सञ्चालन गर्दै,"बुटवल : लुम्बिनी बौद्ध विश्वविद्यालयले भदौ २ गतेदेखि परीक्षा सञ्चालनको तयारी गरेको छ। विश्वविद्यालयले कम विद्यार्थी रहेका संकायको परीक्षा गर्न थालेको हो। कोरोना महामारीपछि पहिले नै निर्धारण भएका परीक्षा स्थगित भएका थिए। कोरोनाको संक्रमण कहिलेसम्म हुन्छ भन्ने अनिश्चित भएकाले शैक्षिक कार्यक्रमलाई निरन्तरता दिन परीक्षा गर्न लागिएको विश्वविद्यालयले जनाएको छ। परीक्षार्थीलाई पूर्णत सुरक्षित रहने गरी परीक्षा हुने विश्वविद्यालयका रजिष्ट्रार डा तिलक आचार्यले बताए। हाम्रा सबै विद्यार्थी होम क्वारेन्टाइनमा रहेर परीक्षाको तयारी गरिरहेका छन्, पायक पर्ने स्थानमा केन्द्र तोकेर परीक्षा गर्दैछौं', उनले भने। उनले विद्यार्थीलाई भीडभाडमा नगइ घरमै परीक्षाको तयारी गर्नसमेत आग्रह गरे। स्नातक तहमा बिबिटिटिएम र बिए एलएलबीको परीक्षा हुन लागेको हो। काठमाण्डौंमा रहेका विद्यार्थीलाई सोही स्थानमा र लुम्बिनी क्षेत्रमा रहेका विद्यार्थीलाई लुम्बिनी स्थित केन्द्रीय क्याम्पसमा केन्द्र तोकिएको छ। परीक्षाका लागि विश्वविद्यालयले पूर्ण तयारी गरेको छ। परीक्षार्थीलाई दुईदुई मिटर टाढा बस्ने व्यवस्थापन मिलाउने, परीक्षा सकिएपछि कोठालाई डिसइन्फेक्सनबनाउने व्यवस्था गरिएको छ। परीक्षार्थीलाई हरेक दिन मास्क, पञ्जा र स्यानिटाइजरको समेत व्यवस्थापन मिलाइएको छ। विद्यार्थीहरु परीक्षा केन्द्र भित्र वा बाहिर समूहगत रुपमा बस्न नपाइने निर्देशन समेत विश्वविद्यालयले गरेको छ। विश्वविद्यालयलका रजिष्टार आचार्यले परीक्षा लिन सकिने अवस्था रहेसम्म रोक्नु विद्यार्थीकै लागि नोक्सान हुने भएकाले भदौंबाट परीक्षा लिने निर्णय गरिएको बताए। सुरक्षित रुपमा परीक्षा चलाउने काम सबैले गर्नुपर्छ भन्ने उदाहरणसमेत हामीले दिन खोजेका छौं', उनले भने। यसअघि त्रिभुवन विश्वविद्यालयले पनि केही विषयको परीक्षा चलाएको थियो। व्यक्तिगत दुरी कायम गरेर सिट प्लानिङ गरे संक्रमणको जोखिम नहुने बताइएको छ। लुम्बिनी बौद्ध विश्वविद्यालयले पठनपाठन भनेभर्चुअलरुपमा गराइरहेको छ। चैतमा हुनुपर्ने परीक्षा भदौमा गर्न थालिएको हो। सेमेष्टर प्रणालीका परीक्षा ६६ महिनामा हुनुपर्छ। महामारीले विद्यार्थीको एक सेमेष्टर पछाडि धकेलिने अवस्था रहेको छ। परीक्षा सञ्चालन गरे नयाँ सेमेष्टरको कक्षा सञ्चालन गर्न सकिने र विद्यार्थीहरुको शैक्षिक कार्यक्रम अवरुद्ध नहुने विश्वविद्यालयले जनाएको छ। पठनपाठनमा विद्यार्थीलाई सघाउन र उनीहरुको भविष्यप्रति गम्भीर बन्न विश्वविद्यालयले अभिभावकलाई समेत आग्रह गरेको छ।"
एक करोड २४ लाखको चेकसहित विद्युत धनुषाका प्रमुख पक्राउ,"काठमाडौं : अख्तियार दुरुपयोग अनुसन्धान आयोगको टोलीले नेपाल विद्युत प्राधिकरण, ढल्केबर ग्रीड शाखा, धनुषाका कार्यालय प्रमुख उपप्रबन्धक (नवौं तह) रितेश गुप्तालाई पक्राउ गरेको छ । अख्तियारको टोलीले शनिबार गुप्तालाई एक करोड २४ लाख ९१ हजारको चेकसहित पक्राउ गरेको हो । गुप्ताले भुक्तानीका लागि आवश्यक पर्ने कागजात स्वीकृत नहुँदै कार्यालय अन्तर्गत सञ्चालित विभिन्न योजनाको भुक्तानी (पार्टी पेमेन्ट) दिन भनी पहिले नै चेक काटी उक्त चेक लिएर काठमाडौं आउँदै गर्दा अख्तियारको टोलीले पक्राउ गरेको अख्तियारका प्रवक्ता तारानाथ अधिकारीले जानकारी दिए । हस्ताक्षर भैसकेका कार्यालयका चेक तथा स्वीकृत भैनसकेका सोही चेकसँग सम्बन्धित कागजातसमेत लिएर काठमाडौं जाने क्रममा सिन्धुली, कमलामाई नगरपालिका ९ बाट उनी पक्राउ परेका हुन् । उक्त कार्यालयका चेक तथा सो सँग सम्बन्धित कागजातसहित नियन्त्रणमा लिएर अनुसन्धान भइरहेको प्रवक्ता अधिकारीले जानाकारी दिए ।"
गायक प्रेमराजा दम्पत्तीलाई कोरोना संक्रमण,"वासिंटन : परिवारसहित लामो समयदेखि अमेरिका बस्दैआएका गायक प्रेम राजा महत र उनकी पत्नी कविता महतलाई कोरोनाभाइरसको संक्रमण भएको छ। महतले आफ्नै फेसबुकमार्फत यसबारे जानकारी दिएका हुन् । प्रेमराजाले हाल आफूहरु घरकै कोठाभित्रै सुरक्षित तरिकाले बसिरहेको जानकारी दिएका छन् । साथै चिकित्सक समेत रहेका छोरा सरगमको स्वास्थ्य निरीक्षण र निगरानीमा रहेको उनले जनाए । अमेरिकाको बाल्टीमोरमा व्यवसाय समेत सञ्चालन गर्दैआएका गायक महत अमेरिकाका लागि नेपाली महावाणिज्यदूत पनि हुन् । गायक महतले फेसबुकमा लेखेको स्टाटस जस्ताको तस्तै : समुदाय का सम्पुर्ण दिदीबैनी दाजुभाई तथा ईष्टमित्रहरू मा हार्दिक अपिल । यदी हामीले समयमै शतर्कता अपनाएनौँ भने बिश्व महामारी कोरोनाले हामी कसैलाई पनि अछुतो बनाऊनेवाला छैन । ध्यान राख्दा राख्दै दुर्भाग्यबस् हाम्रो श्रीमान श्रीमती पनि यसबाट बँच्न सकेनौँ । हामी अहिले आफ्नै घरको एक एक कोठामा आईसोलेसनमा छोरा डा सरगम महत को निरिक्षण र निगरानीमा बसेका छौं। यदी हाम्रो परिवार वाहेक यस्तो समस्या कसैमा देखिएको छ भने कृपया कत्ति पनि शर्म नमानिकन यो रोगलाई गोप्य नराखी समुदायलाई सुसुचित हुने मौका दिनु हुनेछ भन्ने पुर्ण विश्वासका साथ हजुरहरूमा हार्दिक अनुरोध गर्दछु। ईमान्दारिताले गर्दा देश, समुदाय , स्वास्थ्यकर्मी र विश्व स्वास्थ्य संगठनप्रति नै सहयोग पुग्न जाने छ। जय पशुपतिनाथ।"
"खेलाडी, शिक्षक र व्यावसायी संक्रमित","राजविराज : गजेन्द्रनारायण सिंह अस्पताल राजविराजमा शनिबार गरिएको पीसीआर परीक्षणमा अन्तर्राष्ट्रिय क्रिकेट खेलाडी, शिक्षक र पुस्तक व्यावसायीसहित सातजना संक्रमित भएका छन् । गजेन्द्रनारायण सिंह अस्पतालको प्रयोगशालामा भएको परीक्षणअनुसार २५२ जनामध्ये सात जनाको रिपोर्ट पोजिटिभ आएको स्वास्थ्य कार्यालय सप्तरीले जनाएको छ । कोरोना संक्रमित हुनेमा राजविराज नगरपालिका ५ का ३४ वर्षीय क्रिकेट खेलाडी, ६२ वर्षीय उनका बुवा र ६१ वर्षीया उनकी आमा, सोही वडा बस्ने मविव क्याम्पस राजविराजका आंशिक शिक्षक ४० वर्षीय पुरुष र उनका २५ वर्षीय भाञ्जा तथा राजविराज७ का ५६ वर्षीय पुस्तक व्यावसायी र उनका २६ वर्षीय छोरा रहेका छन् । महोत्तरीको बर्दिवासस्थित पावनमिथिला होटलमा साउन १५ गते भएको समृद्धिको बैठकमा पुगेर फर्किएका क्रिकेट खेलाडीलाई ज्वरो, सर्दी लागेपछि चेकजाँच गराएका थिए । आंशिक शिक्षक र उनका भाञ्जाले उनीहरुको छिमेकी संक्रमित भएका कारण परीक्षण गराएका थिए भने पुस्तक व्यावसायी एवम् पत्रिकाका प्रकाशकले पनि शंका लागि चेकजाँच गराएका थिए । अग्नीसाइर कृष्ण सवरण र तिरहुत गाउँपालिका तथा शम्भुनाथ र हनुमाननगर कंकालिनी नगरपालिकाबाट संकलित गरिएका १७६ जनाको स्वाबको रिपोर्ट भने नेगेटिभ आएको छ । पछिल्लो पटक गरिएको ७६ जनाको स्वाबको परीक्षण गर्दा राजविराजका सात जनामा कोरोना संक्रमण देखिएको अस्पतालले जनाएको छ । शनिबार राति भएको परीक्षणको पुष्टि स्वास्थ्य तथा जनसङ्ख्या मन्त्रालयले आइतबार गर्ने बताइएको छ ।"
काठमाडौं उपत्यकामा थपिए ६२ कोरोना संक्रमित,"काठमाडौं : काठमाडौं उपत्यकामा थप ६२ जनामा कोरोना संक्रमण पुष्टि भएको छ। स्वास्थ्य तथा जनसंख्या मन्त्रालयका प्रवक्ता डाजागेश्वर गौतमले विभिन्न प्रयोगशालामा गरिएको परीक्षणमा थप ६२ जनामा कोरोना संक्रमण भएको पुष्टि गरेका हुन्। भक्तपुरका ३ जना , काठमाडौंका ५६ जना, ललितपुरका ३ जना गरी कुल ६२ जनामा कोरोना संक्रमण देखिएको मन्त्रालयले पुष्टि गरेको हो। पछिल्लो २४ घण्टामा नेपालमा २७८ जनामा कोरोना भाइरस (कोभिड१९) संक्रमण पुष्टि भएको छ । प्रवक्ता डा गौतमका अनुसार कुल संक्रमितको संख्या २२ हजार ५९२ पुगेको छ । नेपालमा अहिले संक्रिय संक्रमितको ६ हजार दुई सय रहेका छन्। मन्त्रालयका अनुसार पछिल्लो २४ घण्टामा ४९९ डिस्चार्ज भएका छन्। कुल डिस्चार्ज हुनेको संख्या भने १६ हजार ३१३ पुगेको छ। अहिले क्वारेन्टाइनमा १० हजार ७९२ जना रहेका छन्। मन्त्रालयका अनुसार नेपालमा पाँच सय बढी संक्रमित हुने जिल्ला पर्सा, रौतहट, महोत्तरी र काठमाडौं हुन्। अहिले कोरोना संक्रमण शून्य हुने जिल्लाको संख्या भने सात पुगेको छ। प्रवक्ता गौतमका अनुसार खोटाङ, धनकुटा, संखुवासभा, मनाङ, मुस्ताङ, डोल्पा र हुम्लामा कोरोना संक्रमण शून्यमा झरेको हो।"
प्रदेश १ मा थप ६१ जनामा संक्रमण,"विराटनगर : प्रदेश १ मा शनिबार ६१ जना कोरोना भाइरस (कोभिड १९) का नयाँ संक्रमित थपिएका छन्। शनिबार थपिने संक्रमितमा सबैभन्दा धेरै मोरङका ४८ जना रहेका सामाजिक विकास मन्त्रालयले जनाएको छ। यस्तै सुनसरीका १०, मोहोत्तरीका २ र राजविराजका १ पुरूषमा पनि कोरोना संक्रमण देखिएको मन्त्रालयले जानकारी दिएको छ। संक्रमितमध्ये ४७ जना पुरूष र १४ जना महिला छन्। शनिबार सबैभन्दा बढी संक्रमित भेटिएको मोरङको विराटनगर महानगरपालिकाभित्र मात्र ३३ जना नयाँ संक्रमित छन्। प्रदेश जनस्वास्थ्य प्रयोगशाला ल्याबमा गरिएको परीक्षणमा बुढीगंगा गाउँपालिकाभित्र रहेको आरती स्ट्रिप्स इण्डस्ट्रिज प्रालिमा कार्यरत थप १२ जनामा कोरोना संक्रमण देखिएको छ। प्रालीका कर्मचारी र मजदुरमा कोरोना संक्रमण देखिएका हो। यस्तै मोरङको धनपालथान, कटहरी र उर्लाबारीमा ११ जनामा कोरोना संक्रमण देखिएको मन्त्रालयले जनाएको छ। शनिबार नै सुनसरीको धरानमा २ पुरूष र २ महिला, दुहबीमा ३ पुरुष र १ महिलामा संक्रमण देखिएको छ भने इनरुवामा २ पुरुषमा संक्रमण पुष्टि भएको छ। योसँगै प्रदेश १ मा कोरोना संक्रमितको संख्या १३ सय ७३ पुगेको छ। त्यसमध्ये ९ सय ८ जना कोरोना जितेर डिस्चार्ज भएका छन्। संक्रमणबाट ५ जनाको मृत्यु भइसकेको छ।"
सात जिल्लामा कोरोना सङ्क्रमित शून्य,"काठमाडौं : गत २४ घण्टामा काठमाडौँ उपत्यकामा ६२ जनासहित देशका विभिन्न जिल्लामा ३७८ जनामा कोरोना सङ्क्रमण भएको पुष्टि भएको छ। स्वास्थ्य तथा जनसङ्ख्या मन्त्रालयद्वारा आयोजित नियमित प्रेस ब्रिफिङमा शनिबार मन्त्रालयका प्रवक्ता डा जागेश्वर गौतमले गत २४ घण्टामा कोभिड१९ बाट तीन जनाको मृत्यु भएको जानकारी दिए। हालसम्म कोभिड१९ बाट मृत्यु हुनेको सङ्ख्या ७३ जना पुगेको छ। उनले भने 'सक्रिय सङ्क्रमित छ हजार २०६ मध्ये प्रदेश नं १ मा ४७८, प्रदेश नं २ मा दुई हजार ९२९, वाग्मती प्रदेशमा एक हजार २९, गण्डकी प्रदेशमा २४२, प्रदेश नं ५ मा ३९०, कर्णाली प्रदेशमा १६३ र सुदूरपश्चिम प्रदेशमा ९७५ सक्रिय सङ्क्रमित रहेका छन्।' हालसम्म विश्वभर एक करोड ९५ लाख ४९ हजार ९०१ कोभिड१९ बाट सङ्क्रमित छन्। सात लाख २४ हजार १८६ व्यक्तिको मृत्यु भइसकेको छ र एक करोड २५ लाख ७० हजार ६३१ व्यक्ति यस रोगबाट निको हुनुभएको छ। पछिल्लो २४ घण्टामा सात हजार ७८८ जनाको पिसीआर परीक्षण गरिएको प्रवक्ता डा गौतमले जानकारी दिए। हालसम्म जम्मा चार लाख ३५ हजार २८९ परीक्षण भएको छ। क्वारेन्टिनमा रहेका व्यक्तिको सङ्ख्या १० हजार ७९२ छ। गत २४ घण्टामा कोरोनामुक्त भई घर फर्किनेको सङ्ख्या ४९९ जना छन्। हालसम्म डिस्चार्ज हुने १६ हजार ३१३ छन्। पिसीआर सात हजार ८८८ जनामा परीक्षण गरिएको छ। सङ्क्रमितको शून्य सङ्ख्या भएका जिल्ला खोटाङ, धनकुटा, सङ्खुवासभा, मनाङ, मुस्ताङ, डोल्पा र हुम्ला गरी सात जिल्ला छन्।"
अयोध्याधामको काम सुरु गर्न प्रधानमन्त्रीको निर्देशन,"काठमाडौं : प्रधानमन्त्री केपी शर्मा ओलीले बृहत् गुरुयोजना नै बनाएर भगवान् श्रीरामको जन्मस्थल अयोध्याधामको काम सुरु गर्न निर्देशन दिएका छन्। प्रधानमन्त्री निवास बालुवाटारमा शनिबार चितवनको माडी नगरपालिकाका प्रमुखलगायत जनप्रतिनिधिसँगको छलफलमा प्रधानमन्त्रीले यस्तो निर्देशन दिएका हुन्। रामको जन्मभूमि नेपालमा नै भएकाले बृहत् योजनाका साथ काम शुरु गरिहाल्न निर्देशन दिएको माडी नगरपालिकाका उपप्रमुख ताराकुमारी काजी महतोले जानकारी दिए। प्रधानमन्त्री ओलीले अयोध्यापुरीमा राम, लक्ष्मण, सीता र हनुमानको मूर्तिसमेत राखेर रामनवमी भव्यताका साथ मनाउने उल्लेख गरेका छन्। ऐतिहासिक तथ्य र प्रमाणका आधारमा राम जन्मभूमि माडीको अयोध्यापुरीमै भएको हो भन्दै प्रधानमन्त्रीले मन्दिर निर्माणलगायत काममा सरकारका तर्फबाट पनि सहयोग उपलब्ध हुने बताएका छन्। माडीमा सहज यातायातका लागि समेत असुविधा भएको जनाउँदै स्थानीय जनप्रतिनिधिले वैकल्पिक उपाय अपनाएर भए पनि सडक निर्माण गर्नुपर्नेमा जोड दिएका छन्। उनीहरुले सडकका लागि सङ्घीय सरकारले सहजीकरण गरिदिनु कुरा प्रधानमन्त्री समक्ष राखेका छन्। स्थानीय जनप्रतिधिको मागलाई सकारात्मकरूपमा लिँदै प्रधानमन्त्रीले आवश्यक निर्णय गरिने विश्वास दिलाएका छन्। केही दिन पहिले चेपाङ समुदायको घर राष्ट्रिय निकुञ्जले जलाइदिएको जनाउँदै उनीहरुको उचित बसोबासको व्यवस्था गरिदिन जनप्रतिनिधिले प्रधानमन्त्रीलाई आग्रह गरे। उक्त आग्रहलाई सकारात्मकरूपमा लिँदै प्रधानमन्त्रीले वन तथा वातावरण मन्त्रालय र निकुञ्ज कार्यालयलाई आवश्यक निर्देशन दिने बताएका छन्। छलफलमा उपप्रधान तथा रक्षामन्त्री ईश्वर पोखरेललगायत सहभागी थिए।"
सलह देखिएपछि थाल ठटाउन थाले किसान,"दमौली : तनहुँको रिस्तीमा सलह देखिएका छन्। कास्कीमा सलह देखिएको केही दिनमा तनहुँमा पनि सलह देखिएको हो। व्यास ८ मा पर्ने रिस्ती क्षेत्रमा सलह देखिएको स्थानीयको भनाइ छ। स्थानीय शंकर पौडेलले सलहका किरा गाउँमा देखिएपछि स्थानीयले धपाउन थालेको बताए। आज दिउँसोबाट सलहका किरा देखिएका छन्, उनले भने,किसानले थाल ठटाएर धपाउन खोजेका छन् । लमजुङको भोर्लेटार क्षेत्रमा पनि सलह देखिएकाले सोही समूह रिस्ती क्षेत्रमा पुगेको हुन सक्ने कृषि ज्ञान केन्द्र तनहुँका प्रमुख कुलप्रसाद तिवारीले बताए। यसअघि शुक्लागण्डकी नगरपालिकामा पनि केही दिन अघि सलहका किरा देखिएका थिए। नगरपालिकाका कृषि शाखा प्रमुख नवराज पण्डितले सलह देखिए पनि संख्या सानो देखिएको तर हराइसकेको बताए। यस क्षेत्र हुँदै कास्की गएका हुन सक्छन्, उनले भने। त्यसयता भने नगर क्षेत्रमा सलह नदेखिएको उनले बताए।"
उद्योगको गन्धले मास्क लाएर सुत्छन् खनारवासी,"इटहरी : गाउँको उद्योगका कारण इटहरी १३ खनारका कौशल निरौलाको परिवार विगत ८ महिनायता तनावमा छ। उद्योगबाट निस्कने नमिठो गन्ध तथा धुँवाका कारण रात पर्नासाथ परिवारका सदस्य कोही आँखा बिझायो भन्छन् त कोही बान्ता गर्न थाल्छन्। वाक्वाकी लाग्ने, टाउको दुःख्ने, घाँटी सुख्खा हुने त छँदैछ, जिउमा खटिरा आउनेसमेत समस्या देखिएको छ, उनी भन्छन्, हामी मात्र होइन, वरपरका प्रायः सबै घर पीडित छौं।झण्डै एक वर्षअघि स्वीकृति लिएर कागजका सामान उत्पादन गर्ने अरिहन्त अटो कोर्गेसन नामक उद्योग सञ्चालनमा ल्याइएको थियो। तर धुँवा तथा फोहोर व्यवस्थापनमा चासो नदेखाउँदा स्थानीय बस्नै नसक्ने अवस्था उत्पन्न भएको स्थानीय रविन चौधरीको गुनासो छ। उनले मास्क लगाएर सुत्नु परेको बताए। यसरी हातभरि खटिरा आउँछन्, उनले हातमा आएका खटिरा देखाउँदै भने, कहाँ जाऊँ झैं भएको छ, एउटा उद्योगको कारणले वरपरका दर्जनौं घर समस्यामा पर्दा सम्बन्धित निकायले चासो दिएको छैन। उनका अनुसार रातको समयमा धुँवा र गन्धको प्रभाव ज्यादा हुन्छ। १०० भन्दा बढी घर परिवार प्रभावित भए पनि उद्योगले बेवास्ता गरेको निरौलाको गुनासो छ। अझ वडा कार्यालय र इटहरी उपमहानगरपालिकाले समेत बेवास्ता गरेपछि स्थानीय झन समस्यामा छन्। वडा कार्यालयलाई फागुनमा र इटहरी उपमहानगरपालिकालाई वैशाखमा निवेदन दियौं, निरौला भन्छन्, विराटनगरस्थित मानवाधिकार आयोगमा समेत निवेदन दिएका थियौं, तर कतैबाट सुनुवाइ भएन। दुर्गन्ध रोक्नेतर्फ सरोकारवाला निकायले पहल नगरेपछि स्थानीय दुई घर बसाइ सरेर गएका छन्। उद्योगको प्रदूषणका कारण निस्केको घाउखटिरा। निवेदनमा दुर्गन्ध भइ मानिसका साथै फोहोरले बाली र गाईवस्तुलाई समेत हानी नोक्सानी भएको भन्दै प्रदूषण घटाउने बारे निर्देशन दिन माग गरिएको थियो। उद्योगको फोहोरले खेती गर्नेको उब्जनी नभएको स्थानीयको गुनासो छ। यता स्थानीय ग्रामिण थान टोल विकास संस्थाका अध्यक्ष ओमप्रकाश देवले उद्योगले ६ महिना समय माग गरे पनि अहिलेसम्म समस्या समाधान नभएको बताए। उनले वडा कार्यालयले समस्या समाधानको लागि पहल नगरेको गुनासो गरे। वडाध्यक्ष शिव नारायण चौधरीले भने जनगुनासो आएपछि ग्याँस जाँच गर्न लगाएको तर रिपोर्ट आइ नसकेको बताए। विराटनगरबाट ल्याब टेक्निसियन झिकाएर ग्यास जाँच गर्न लगाए पनि त्रुटिपूर्ण रिपोर्ट आएको थियो, चौधरीले भने, लगत्तै उद्योग बन्द भएको थियो तर फेरि अहिले सञ्चालनमा आएको छ। उनले दोस्रो पटक पनि ल्याब टेस्टको लागि पठाएको बताउँदै रिपोर्ट आइनसकेको बताए। उद्योगका कर्मचारी नारायण गौतमले भने समस्या समाधानका लागि कोशिस गरिरहेको बताए। धुँवा निस्कने होइन, गन्धले समस्या पारेको हो, उनी भन्छन्, उद्योगभित्र खासै वास्ता हुँदैन, बाहिर समस्या भयो भन्ने कुरा आएको छ, हामी कोशिस गरिरहेका छौं।"
यी हुन् पहिरोको उच्च जोखिम रहेका बाजुराका एक सय बढी बस्ती,"बाजुरा : लगातारको वर्षा सँगै बाजुरामा १ सय भन्दा बाढि पहिरोको उच्च जोखिममा रहेका छन्। जिल्ला प्रशासन कार्यलय बाजुराका अनुसार बाजुराका ९ वटै स्थानीय तहका १ सय १६ बढि गाउँ बाढी पहिरोको जोखिममा रहेका तथ्याड्ढ छ। जिल्ला विपद् व्यवस्थापन समिति बाजुराले निर्माण गरेको जिल्ला विपद पुर्व तयारी तथा प्रतिकार्य योजना २०७७ मा १ सय १६ गाउँ जोखिममा रहेको छ। ती गाउँ अन्य ठाँउ स्थान्तरण गरिनुपर्ने जनाएको छ। ती गाउँहरु सधैको वर्षातमा जोखिम हुने गरेको केही परिवार पुर्ण रुपमा विस्थापित हुने भएकाले गाउँका हजारौं परिवारलाई अन्य ठाँउमा सारिनुपर्ने प्रमुख जिल्ला अधिकारी कृष्ण गैह्रेले बताए। त्रिबेणी नगरपालिकामा १३ गाउँका ९ सय ७१ परिवार उच्च जोखिममा रहेको छन्। ती परिवारलाई अन्यत्र सार्नुपर्ने प्रतिकार्य योजनामा उल्लेख छ। नगरपालिकाको १ विसाल बजारका १ सय ७० घरधुरी, वडा नम्बर २ को सिम्ला, सिन्नेकोट २ सय ७२ घरधुरी, वडा नं ४ को पीपलसैन राउतेलाका १ सय ५७ घरधुरी, वडा ५ को किम्नीका २ सय १७ घरधुरी लगायत जोखिममा रहेका छन्। बुढिगंगा नगरपालिकामा २५ गाउँका ६ सय २५ परिवार उच्च जोखिममा रहेको तथ्याङ्क छ। खप्तड छेडेदह गाउँपालिकामा १४ गाउँका ३ सय ३२ परिवार जोखिमा रहेका छन्। गाउँपालिका मेलतोला, आरुगडा, नाउली खोला, गाँज्रा, बल्दे, घट्टेखोला धनाल्त, टुनीसैन, गुईवन, चास्ला माडिखोला, छडिपाताल, गुम्लागाउँलगायत उच्च जोखिममा छन्। त्यस्तै बुढिनन्दा नगरपालिकामा १० गाउँ जोखिममा छन्। नगरपालिकाका पिपलडाली, साउने गाउँ, दैया, मटेला, पारतोला, जंसाल, रावतवाडा, कोल्टी वजार घोडाकोट, भुलेना, सिराडी, नौलाकोट गाउँ स्तान्तरण गरिनु पर्ने जिल्ला प्रशासन कार्यालय बाजुराले जनाएको छ। जगन्नाथ गाउँपालिका मुसेखोला, तल्लो हुनी र वस्केना गरि ३ गाउँ उच्च जोखिममा रहेका छन्। त्यस्तै स्वामीकार्तिक खापर गाउँपालिका ९ गाउँ जोखिममा रहेका छन्। गाउँपालिका वर्कु, रुडी, जोरु, मुक्तिकोट, सुपाना, पुडेनी, जुकु, वाइ, मिगु गाउँ जोखिममा रहेको गाउँपालिका अध्यक्ष चिरिञ्जीवी शाहीले वताएका छन्। हिमाली गाउँपालिका ५ वटा गाउँ जोखिममा रहेका छन्। बडिमालिका नगरपालिका १५ गाउँ उच्च जोखिममा रहेका छन्। तिपाडा, वलेना, जडाँगा, राप्का, बाउली गडखेत, भौनेरा, घागर र चुथी जोखिममा रहेका छन्,। त्यस्तै मैमातोला, विष्टवाडा, जिल्ली, सिराडी, बथानलेख, सल्लेना, पाटा रहेका छन्। गौमुल गाउँपालिका २१ गाउँका ३ सय ३२ परिवार उच्च जोखिम रहेका छन्। गैरसरकारी महासंघ बाजुराका सचिब कृष्ण अधिकारीले भने जिल्लामा धेरै जिल्लामा धेरै परिवार उच्च जोखिममा भएपनि सरकारले बस्ती स्तान्तरण कुनै पहल नगरेको वताएका छन्। बर्षातमा अधिकांश परिवार घर छोडेन गरेको उनले वताएका छन्। गाउँ गाउँमा डोजर मार्फत सडक खन्दा पनि उच्च जोखिममा बनेका छन्।"
नेपालगन्ज सिल : सुरक्षाका लागि सेना परिचालन,"नेपालगन्ज : नेपालगन्ज उपमहानगरपालिकाको मुख्य बजार क्षेत्र सिल गरी सेना परिचालन गरिएको छ। जिल्ला कोभिड१९ संकट व्यवस्थापन केन्द्रको शुक्रबार बसेको बैठकको निर्णय अनुसार शनिबार राति १२ बजेदेखि साउन २७ गते मंगलबार राति १२ बजेसम्मका लागि नेपालगन्ज उपमहानगरपालिका सिल गरेर नेपाली सेनाको अगुवाइमा संयुक्त सुरक्षा फौज परिचालन गरिने भएको छ। केन्द्रका संयोजक बाँकेका प्रमुख जिल्ला अधिकारी रामबहादुर कुरुम्वाङले समुदायस्तरमा कोरोना संक्रमण बढदै गएकाले स्वाब संकलन र परीक्षणको दायरा बढाउन नगर क्षेत्रको अति जोखिमयुक्त क्षेत्र सिल गरिएको बताए। नेपालगन्जको गणेशमानचोक, चारबाहिनी क्षेत्र, बाँकेगाउँ, रिङ्गरोग, नहरपुरवा हुँदै बसपार्क र पुष्पलाल चोकसम्मको क्षेत्र सिल गरी उक्त क्षेत्रमा नेपाली सेनासहितको संयुक्त सुरक्षाकर्मी परिचालन गर्ने निर्णय गरेको हो। सिल गरिएको क्षेत्रमा एम्बुलेन्स, दमकल र शवबाहन बाहेक सबै प्रकारका सवारीका साधन र व्यक्तिको हिडडुलमा रोक लगाइएको प्रजिअ कुरुम्वाङ्गले प्रष्ट पारे। १८ साउनदेखि बाँके जिल्लाभरी निषेधाज्ञा जारी छ। हरेक दिन कोरोना संक्रमितको संख्या बढ्दो छ। शनिबार मात्र नेपालगन्जका १६ र कोहलपुरका ४ जनामा कोरोना संक्रमण पुष्टि भएको छ। शुक्रबार भने बाँकेका ५१ जनामा कोरोना संक्रमण पुष्टि भएको थियो। नेपालगन्जलाई सिल गर्नेबारे जिल्ला प्रशासन कार्यालय बाँकेको सूचना"
स्याङ्जाका २२ प्रहरीसहित ३० जनाले जिते कोरोना,"स्याङ्जा : भीरकोटस्थित कालिका सामुदायिक अस्पतालको आइसोलसनमा उपचाररत ३० जनाले कोरोना जितेर घर फर्केका छन्। कोरोना जितेर घर फर्कनेमा २२ जना प्रहरी कर्मचारी छन्। यसैगरी, एक जना थुनुवा, २ जना प्रहरी कर्मचारीका छोराछोरी, ४ जना अर्जुनचौपारीका र एक जना भीरकोट नगरपालिकाका रहेको अस्पतालका कार्यकारी अधिकृत छायादत्त रेग्मीले जानकारी दिए। कोरोना मुक्त हुनेमा ३ र ४ वर्षे बालकसहित उनका अभिभावकले कोरोना जितेका हुन्। साउनको १२ र १३ गतेददेखि क्रमश : १६ र १८ जना बच्चासहित ३६ जना आइसोलेनमा बस्दै आएका थिए। उनीहरुको पीसीआर परिक्षणमा शुक्रबार साँझ नेगेटिभ देखिएपछि उनीहरुलाई शनिवार विदाई गरिएको हो। यसअघि जिल्ला प्रहरी कार्यालयका प्रमुखसहित ३ जना प्रहरी कर्मचारीले कोरोना जितेका छन्। योसँगै २५ जना सुरक्षाकर्मीले कोरोना जितेका हुन्। अब १६ जना प्रहरी कर्मचारी आइसोलेसनमा उपचारका क्रममा छन्। स्याङजामा ४१ जना प्रहरीमा कोरोना संक्रमण पुष्टि भएको प्रहरी नायब उपरीक्षक राजेन्द्र अधिकारीले बताए।"
भारतमा एकैदिन ६१ हजार बढी काेराेना संक्रमित,भारतमा कोरोना भाइरसबाट एकैदिन ६१ हजार ५०० भन्दा बढी संक्रमित भएका छन् । सरकारी अधिकारीहरुले शनिबार बिहान दिएको जानकारीअनुसार पछिल्लो २४ घण्टामा भारतमा ६१ हजार ५३७ जना कोरोना भाइरसबाट संक्रमित भएका हुन्। यस्तै सोही अवधिमा मात्रै कोरोनाका कारण ९३३ जनाको मृत्यु भएको पनि अधिकारीहरुले जानकारी दिएका छन् । यो सँगै शनिबारसम्ममा भारतमा कुल संक्रमितको संख्या २० लाख ८८ हजार ६१२ पुगेको केन्द्रीय स्वास्थ्य तथा परिवार कल्याण मन्त्रालयले जनाएको छ। भारतमा कोरोना भाइरसका कारण मृत्यु भएकाहरुको कुल संख्या ४२ हजार ५१८ पुगेको पनि मन्त्रालयको तथ्यांकमा उल्लेख छ । मन्त्रालयले भारतमा अहिले पनि छ लाख १९ हजार ८८ जना संक्रमित अवस्थामै रहेको स्पष्ट पारेको छ। त्यसैगरी १४ लाख २७ हजार ६ जनालाई भने निको भइसकेको छ। कोरोना भाइरसबाट सवैभन्दा धेरै प्रभावित रहेको महाराष्ट्र प्रदेशमा अहिलेसम्म एक लाख ४५ हजार ८८९ जना अहिले पनि संक्रमित रहेका छन् । त्यहाँ कुल संक्रमित मध्ये तीन लाख २७ हजार २८१ जना संक्रमणमुक्त भइसकेका छन् । महाराष्ट्रमा मात्रै कोरोनाका कारण अहिलेसम्म १७ हजार ९२ जनाको मृत्यु भएको छ।
आई पे रेमिट टिकटक च्यालेन्जमा सहभागी हुने अवसर,काठमाडौं : आई पे रेमिटले हरितालिका तिजलाई लक्षित गरी टिकटक च्यालेन्ज गर्ने घोषणा गरेको छ । श्रावण २३ गतेबाट सुरु भएको उक्त प्रतियोगितामा सहभागी हुन चाहनेले आई पे रेमिटको तीज गीतमा आफ्नो टिकटक भिडियो बनाई अपलोड गर्नुपर्ने हुन्छ । भाद्र ६ गतेसम्ममा अपलोड गरिसक्नेलाई मात्र प्रतियोगीतामा सहभागी गराउने रेमिटले जनाएको छ । सहभागी हुने मध्ये दैनिक ५ जनाले २०० रुपैयाँ बराबरको टपअप पाउने छन भने १ जना भाग्यशाली विजेताले १५ हजार रुपैयाँ नगत पुरस्कार पाउने कम्पनीले जानकारी दिएको छ । गत वर्ष गरिएको आई पे रेमिटको टिकटक च्यालेन्जमा देश तथा विदेशबाट उल्लेखनीय सहभागिता देखिएको कम्पनीले जनाएको छ । यस वर्ष सहभागिहरु अझै बढने अपेक्षा रहेको कम्पनीले जनाएको छ।
विदेशबाट शव ल्याउन समस्या,"काठमाडौं : वैदेशिक रोजगारीमा निधन भएका शव ल्याउन समस्या भएको छ। कोरोना भाइरसका कारण अधिकांश देश लकडाउन भएका कारण शव ल्याउन समस्या भएको हो। वैदेशिक रोजगार बोर्डका अनुसार साउदी अरबबाट शव ल्याउन समस्या भएको छ। बोर्डका कार्यकारी निर्देशक राजन श्रेष्ठका अनुसार चार्टर्ड उडानका कारण साउदीबाट शव ल्याउन समस्या परेको हो। व्यावसायिक उडान सुरु हुनासाथ सबै शव ल्याइसक्छौ उनले भने। कोभिडका कारण अन्तर्राष्ट्रिय उडान सुरु नभएका कारण अन्य देशको तुलनामा साउदीबाट शव झिकाउन समस्या भएको हो। सरकारले गत जेठ ३२ गतेदेखि चार्टर्ड उडानमार्फत वैदेशिक रोजगारीमा अलपत्र परेका कामदारलाई स्वदेश फकाईरहेको छ। बोर्डको अध्ययन अनुसार चार लाख कामदार कोभिडका कारण फर्कन सक्ने बताइएको थियो। त्यसमध्ये ३८ हजार कामदार स्वदेश फर्किसकेका छन्। सरकारले उक्त चार्टर्ड उडानमा शव पनि ल्याइरहेको छ। तर, समयमै शव ल्याउन सरकारलाई सकस परिरहेको छ। लकडाउनका अवधिमा निधन भएका चार सय ९७ जनाको शवमध्ये अझै ७६ शव ल्याउन सकिएको छैन। साउदीमा मात्रै ५६ वटा शव छन्। बोर्डका अनुसार संयुक्त अरब इमिरेट्स(यूएई) बाट ५, कुवेत र दक्षिण कोरियाबाट २२, कतार र बहराइनबाट ११ शव ल्याउन बाँकी छ। चैैतयता वैदेशिक रोजगारीमा चार सय ९४ जनाको ज्यान गएको छ। त्यसमध्ये दुई सय ४६ वटा शव नेपाल ल्याई परिवारलाई बुझाइएको छ। एक सय ७२ शव परिवारको सहमतिमा गन्तव्यस्थलमै अन्त्यष्टि गरिएको छ। बोर्डका अनुसार चैतयता मलेसियामा ९२, साउदी अरबमा एक सय ७३, कतारमा ७७, यूएईमा ८३, कुवेतमा १५, बहराइनमा ११, ओमान २, दक्षिण कोरिया ८ र अन्य देशमा २३ जनाको निधन भयो। १५ जना महिला र चार सय ७९ जना पुरुषको निधन भएको हो। बोर्डले आर्थिक वर्ष २०७६७७ मा ६ सय ६५ मृतकका परिवारलाई आर्थिक सहायता वितरण गरेको छ। मृतकका परिवारलाई ४१ करोड १४ लाख ४९ हजार रुपैयाँ आर्थिक सहायता वितरण गरेको छ। गत आर्थिक वर्षमा निधन भएका चार सय ९४ जनाका परिवार भने यस आर्थिक वर्षमा आर्थिक सहायता पाउनेछन्। बोर्डले अंगभंग तथा बिरामी भएका दुई सय ४४ जनालाई ६ करोड ४४ लाख ४५ हजार रुपैयाँ आर्थिक सहायता वितरण गरेको छ। बोर्डल वैदेशिक रोजगार छात्रवृत्ति, शव झिकाउन, औषधि उपचार, अभिमुखीकरणलगायत मृतकका परिवार र अंगभंग भएकालाई गरी गत आर्थिक वर्षमा ५२ करोड २३ लाख ३३ हजार दुई ९६ रुपैयाँ खर्च गरेको जनाएको छ।"
सलहले मुस्ताङका बालीमा क्षति,"जोमसोम : पछिल्लो समय सलह किराको ठुलो झुन्डले मुस्ताङमा बालीनालीमा क्षति पुर्याएको छ। जिल्लाको थासाङ, घरपझोङ, वारागुङ मुक्तिक्षेत्र र लोघेकर दामोदरकुण्ड गाउँपालिकाका विभिन्न गाउँमा लगाइएको बर्खे बालीनालीमा क्षति पुर्याएको जनाइएको छ। जिल्लाको वारागुङ मुक्तिक्षेत्र र लोघेकर दामोदरकुण्ड गाउँपालिकामा ठुलो परिमाणमा मकै, फापर, सिमी र स्याउमा सलह किराले क्षति पुर्याएको वारागुङ मुक्तिक्षेत्रका कृषि प्राविधिक पेमा यल्मोले जानकारी दिए। लोघेकर दामोदरकुण्डको यारा, घारा, मराङ, चराङ, घिलिङ र घमी लगायतका स्थानमा लगाइएको अन्नबालीमा क्षति पुर्याएको जनाइएको छ। यस्तै ,वारागुङ मुक्तिक्षेत्रको ताङ्वे, तिरी, फल्याक, खिङ्गा, कागबेनी र मुक्तिनाथ लगायतका क्षेत्रमा लगाइएको फापर, मकै, सिमी र स्याउका बोट सखाप बनाएको कृषि प्राविधिक यल्मोले बताए। घरपझोङ गाउँपालिकाको ठिनी, स्याङ, जोमसोम, मार्फा, छैरो र चिमाङ र थासाङ गाउँपालिकाका लेते, टुकुचे, कोवाङ र कुञ्जो लगायतका गाउँमा पनि सलह किराको झुन्डले आशिंक क्षति पुर्याएको थासाङका प्रमुख प्रशासकीय अधिकृत सन्तोष केशीले जानकारी दिए। यसवर्ष स्याउ, फापर लगायतमा सलहले पुर्याएको क्षति र स्याउमा देखा परेको स्क्याब रोगका कारण कृषि उपजको उत्पादन घट्ने प्रशासकीय अधिकृत केशीले बताए। मुस्ताङमा विगत एक महिनादेखि सलह किराको प्रभाव देखिएको हो। सलह किराले अन्नबालीमा क्षति पुर्याएपछि मुस्ताङका किसान चिन्तित बनेको घरपझोङका किसान अजित थकालीले बताए। मुस्ताङमा सलह किराले किसानले लगाएको अन्नबाली क्षति पुर्याए पनि स्थानीय तहले यसको अनुगमन नगरेको थकालीको दुखेसो छ। उपल्लो मुस्ताङको लोघेकर दामोदरकुण्डमा सलह किराको ठुलो झुन्ड बालीनालीमा प्रवेश गरेपछि स्थानीय किसानले आगो बालेर धुवा पुत्याउने, थाल ठटाउने विधि अपनाएर सलह धपाएका छन्। मुस्ताङमा सातौं पटक लाखौंको संख्यामा सलहको झुन्ड देखिएको जनाइएको छ। भारतका विभिन्न प्रान्त हुँदै नेपाल प्रवेश गरेको सलहको झुन्ड एक महिनासम्म निरन्तर देखा परिरहेको लोघेकर दामोदरकुण्ड३ का वडाध्यक्ष सम्तेन धावा गुरुङले जानकारी दिए। उनका अनुसार म्याग्दी हुँदै मुस्ताङ प्रवेश गरेको सलहको झुन्ड दामोदरकुण्ड, मुक्तिनाथ र उत्तरी कोरलानाका हुँदै तिब्बत पुगेको हो। हावाको रफ्तारमा गन्तब्य बदल्ने गरेका सलहको झुन्ड दक्षिणी हावा चल्दा उत्तरतर्फ र उत्तरी हावा चल्दा दक्षिणतर्फ लाग्ने गरेको पाइएको छ। मुस्ताङमा ३० देखि ८० नटसम्मको उन्माद हावा चल्ने हुनाले हावाको प्रवाहमा सहलको झुन्ड अनियन्त्रित भइ उडेको देखिन्थ्यो। यस्तै घाम पर्दा आकाशमा उड्ने र वर्षा हुँदा जमिनमा बस्ने भएकाले मुस्ताङको हावापानीले सहल किराको झुन्ड असन्तुलित र प्रतिकुल देखिने गरेको स्थानीयको भनाइ छ। शनिबार सलहको ठुलो झुन्ड उत्तरतर्फबाट दक्षिणतर्फ बहकिंदै जोमसोममा मडारिएको थियो।"
"सगोलमा बस्दा संक्रमण, बागलुङमा थप १३ मजदुर संक्रमित","बागलुङ : कोरोना संक्रमणको जोखिमका बीच पनि सगोलमा बस्नुपर्ने बाध्यताका कारण बागलुङमा थप १३ मजदुर संक्रमित भएका छन्। धौलागिरी अस्पताल बागलुङको सी ब्लकभवन निर्माण कार्यका लागि आएका थप १३ जनामा शनिबार कोरोना संक्रमण पुष्टि भएको हो। अस्पताल भवनकै लागि आएका एक २५ वर्षीय युवकमा गत साउन १८ गते कोरोना संक्रमण पुष्टि भएको थियो। संक्रमण पुष्टि भएका युवकसहित १८ जनाको समूह साउन १३ गते महोत्तरीबाट आएका थिए। जिल्ला आएलगत्तै १८ जनाकै पीसीआर परीक्षणका लागि स्वाब संकलन गरिएकामा एक जनामा मात्रै कोरोना संक्रमण पाजिटिभ देखिएको थियो। अन्य सबैको नेगेटिभ आएको थियो। एक जनामा मात्रै पोजिटिभ देखिए पनि जिल्ला भित्रिएपछि एक साता सबै मजदुर सँगै बसेकाले बाँकी १७ जनालाई बानपा १ रामरेखा स्थित क्वारेन्टाइनमा राखिएको थियो। क्वारेन्टाइन राखेको पाँच दिनपछि पुनः स्वाब संकलन गरेर पीसीआर परीक्षण गर्दा १३ जनाको रिपोर्ट पोजिटिभ आएको धौलागिरी अस्पतालका प्रमुख मेडिकल सुपरिटेण्डेन्ट डाशैलेन्द्र बि पोखरेलले जानकारी दिए। बाहिरबाट आएको हुनाले हामीले शुरुवातमै पीसीआर त गर्यौं तर एक जनामा मात्रै पोजिटिभ देखियो, डापोखरेलले भने, सामाजिक दुरी, स्वास्थ्य सुरक्षा भने पनि मजदुरहरुको बाध्यताले सगोलमा बसेका कारण एक साताकै अन्तरमा नेगेटिभ रिपोर्ट आएकामा समेत कोरोना संक्रमण देखियो। यो घटनाले लकडाउनको अवस्था नरहे पनि स्वयम् हरेक नागरिकले सामाजिक दुरी, आवश्यक स्वास्थ्य सुरक्षाको पालनामा विशेष ध्यान दिन जरुरी देखिएको उनले बताए। महोत्तरीबाट आएर धौलागिरी अस्पतालको सि ब्लक भवनमै बसेका १८ मध्ये १४ जनामा कोरोना संक्रमण भएपछि अस्पतालको भवन निर्माण कार्य प्रभावित भएको छ। शनिबार कोरोना पुष्टि भएका १३ जनालाई धौलागिरी बहिरा बिद्यालयको प्रिआइसोलेसनमा राखिने डापोखरेलले बताए। यसअघि कोरोना पुष्टि भएका अर्का मजदुरलाई भने धौलागिरी क्याम्पसको प्रिआइसोलेसनमा राखिएको छ। नेपालमा पाँचौ र छैठौ संक्रमित पुष्टिपछि लामो समय सकस बेहोरेको बागलुङमा पछिल्लो समय कोरोना संक्रमणको जोखिम कम हुँदै गएको आँकलन गरिएको थियो। तर, पछिल्लो समय दुई स्वास्थ्यकर्मीसहित संक्रमितको संख्या दैनिक बढ्दो क्रममा छ। अहिलेसम्म जिल्लामा २ सय ६१ जना कोरोना संक्रमित छन्। जसमध्ये २ सय ३५ जना निको भएर घर फर्किसकेका छन्। एक जनाको क्वारेन्टाइनमै मृत्यु भएको थियो।"
११ जनामा संक्रमण पुष्टि भएपछि काठमाडौंको हाँडीगाउँ क्षेत्र सिल,"काठमाडौं : काठमाडौं महानगरपालिकाको हाँडीगाउँ क्षेत्रको एउटै टोलमा ११ जनामा कोरोना भाइरस (कोभिड१९) संक्रमण पुष्टि भएपछि उक्त क्षेत्र सिल गरिएको छ। महानगरपालिकाको वडा नम्बर ५ मा पर्ने हाँडीगाउँको कोटाल टोल सिल गरिएको वडाध्यक्ष रमेश डंगोलले जानकारी दिए। एक साताअघि पाँच जनामा कोरोना संक्रमण पुष्टि भएपछि शुक्रबार मात्र सोही टोलका ३३ जनाको स्वाब संकलन गरिएको थियो। ३३ जनाको पीसीआर परीक्षण गर्दा थप ६ जनाको रिपोर्ट पोजिटिभ आएको अध्यक्ष डंगोलले जानकारी दिए। एउटै टोलका ११ जनामा संक्रमण पुष्टि भएपछि सिल गरिएको अध्यक्ष डंगोलको भनाइ छ। अध्यक्ष डंगोलका अनुसार संक्रमित नेपाल प्रहरी, प्रहरीका परिवार र उनकै छरछिमेकी स्थानीय रहेका छन्। पहिलो पटक एक प्रहरीमा कोरोना पुष्टि भएपछि उनको परिवारकै अन्य चार सदस्यको पीसीआर रिपोर्ट पोजिटिभ आएको थियो। तत्कालका लागि उक्त क्षेत्र सिल गरेको र आइतबार सुरक्षाकर्मी र स्थानीय जनप्रतिनिधि संलग्न कोभिड१९ समिति बैठकले थप निर्णय गर्ने अध्यक्ष डंगोलले जानकारी दिए। वडा अध्यक्षको अध्यक्षतामा कोभिड१९ सम्बन्धी विशेष समिति बनेको छ। नेपालमा कोरोना भाइरस (कोभिड१९) संक्रमितको संख्या २२ हजार नाघेको छ । स्वास्थ्य तथा जनसंख्या मन्त्रालयका अनुसार शुक्रबार मात्र २४ घण्टामा ४६४ जनामा संक्रमण पुष्टि भएको थियो । कुल संक्रमितको संख्या २२ हजार दुई सय १४ पुगेको छ । नेपालमा अहिले संक्रिय संक्रमितको ६ हजार तीन सय ३० रहेका छन्। कुल डिस्चार्ज हुनेको संख्या भने १५ हजार ८१४ पुगेको छ। क्वारेन्टाइनमा १० हजार २०७ जना रहेका छन्। नेपालमा पाँच सय बढी संक्रमित हुने जिल्ला पर्सा, रौतहट, महोत्तरी र काठमाडौं हुन्। अहिले कोरोना संक्रमण शून्य हुने जिल्लाको संख्या भने सात पुगेको छ। खोटाङ, धनकुटा, संखुवासभा, रुकुम पश्चिम, मनाङ र मुस्ताङमा कोरोना संक्रमण शून्यमा झरेको हो। आइसोलेसनमा ६ हजार तीन सय ३० संक्रमित रहेका छन् ।"
जापानमा बन्यो आठ भाषा अनुवाद गर्ने स्मार्ट मास्क,"टोक्यो : कोरोना भाइरस (कोभिड१९) महामारीले मानिसको दैनिक जीवनमा परिवर्तनहरू ल्याइदिएको छ। ती परिवर्तनहरूमध्ये दैनिक प्रयोग गर्नुपर्ने मास्क पनि एक हो। जब मास्क दैनिक जीवनमा प्रयोग गर्नैपर्ने वस्तु बन्यो एक जापानी रोबट कम्पनीले यसलाई अवसरको रूपमा लियो। दोनट रोबोटिक्सले अवसरको रूपमा उपयोग गर्दै स्मार्ट फेस मास्क निर्माण गरेको हो। उक्त मास्कले मुख छोप्ने मात्र नभएर आठ भाषा अनुवाद समेत गर्छ। कम्पनीले कोरोना भाइरसका कारण सामाजिक दूरी कायम गर्नुपर्ने परिस्थितिमा सञ्चार गर्न सजिलो बनाउने हेतुले सो मास्क निर्माण गरेको बताएको छ। मास्कले प्रयोगकर्ताको आवाजलाई ठुलो पार्ने तथा बोलेको बोलीलाई आठ फरक भाषामा अनुवाद गर्न सक्छ। कम्पनीका सीईओ ताइसुकी ओनोले यो मास्क स्तरीय फेस मास्कको रूपमा निर्माण गरिएको बताएका छन्। सास फेर्न सजिलो हुनुपर्ने अनिवार्य भएकाले यसले कोरोना भाइरसबाट सुरक्षित पार्ने प्राथमिकता भने नराखेको उनले बताए। उनका अनुसार यो सेतो प्लास्टिक र सिलिकनले बनाइएको छ। यसमा एउटा माइक्रोफोन जडान गरिएको छ, जसलाई स्मार्ट फोनको ब्लूतुथसँग कनेक्ट गरिन्छ। यसमा जडित प्रणालीले जापानी भाषा र चिनियाँ भाषा अनुवाद गर्ने सीईओ ताइसुकीले बताए। त्यस्तै कोरियन, भियतनामी, इन्डोनेसियन, अङ्ग्रेजी, स्पेनिस तथा फ्रेन्च भाषा पनि अनुवाद गर्ने उनले बताए। कम्पनीले सिनामोन नामक अनुवाद गर्ने सफ्टवेर विकास गरेको थियो। तर जब कोरोनाले महामारीको रूप लियो तब उक्त योजना रोकियो। सोही योजना सञ्चालन गरिरहेका प्राविधिक र इन्जिनियरको समूहले फेस मास्कको नयाँ सोँच लिएर आए। अहिले विकसित मास्क सोही सोँचको प्रतिफल भएको सीईओ ताइसुकीले बताएका छन्।"
गृहमन्त्रीको कोरोना परीक्षण रिपोर्ट नेगेटिभ,"काठमाडौं : गृहमन्त्री रामबहादुर थापासहित उनका सुरक्षा र राजनीतिक सल्लाहकारको कोभिड१९ परीक्षण रिपोर्ट नेगेटिभ आएको छ। कोभिड१९ सङक्रमित प्रदेश २ का आन्तरिक मामिलामन्त्री ज्ञानेन्द्रकुमार यादवको नजीकको सम्पर्कमा परेपछि बिहीबार स्वाब लिएर परीक्षण गरिएकामा उनको रिपोर्ट नेगेटिभ आएको गृहमन्त्रीका प्रेस संयोजक किरण भट्टराईले जानकारी दिए। यही साउन १४ गते प्रधानमन्त्री केपी शर्मा ओली सहभागी एउटा कार्यक्रममा गृहमन्त्री थापासहित प्रदेशमन्त्री यादव सहभागी भएका थिए । त्यसको पाँच दिनपछि मन्त्री यादवलाई कोभिड१९ पुष्टि भएपछि उनको क्लोज कन्ट्याकमा रहनुभएका गृहमन्त्रीसहित सहभागी टोलीको परीक्षण भएको थियो । परीक्षणमा गृहमन्त्री थापा, उनका सुरक्षा सल्लाहकार डा इन्द्रजीत राई, र राजनीतिक सल्लाहकार सूर्य सुवेदीको रिपोर्ट नेगेटिभ आएको भट्टाराईले जानकारी दिए ।"
म्याग्दी कोरोनामुक्त,"बेनी : म्याग्दीमा कोरोना (भाइरस)का सक्रिय संक्रमितको संख्या शून्यमा झरेको छ। आइसोलेसनमा रहेका सबै संक्रमित निको भएर घर गएपछि तत्काललाई कोरोना संक्रमणमुक्त भए पनि जोखिम भने कायमै छ। बेनीको खुल्ला मञ्चमा बेनी अस्पतालले सञ्चालन गरेको आइसोलेसनमा रहेका ६ जनाको पछिल्लो रिपोर्ट नेगेटिभ आएर शनिबार घर गएका छन्। स्थानीय तहको सहयोगमा स्थापना गरेर बेनी अस्पतालले सञ्चालन गरेको २० बेड क्षमताको आइसोलेसन खाली भएको छ। जिल्लाबाट हालसम्म ९सय ३२ वटा स्वाब नमुना संकलन गरेर पोखरा पठाइएकोमा १ सय ३८ को नतिजा आउन बाँकी छ। परीक्षणका लागि पठाइएको नमुनाको पोजिटिभ रिपोर्ट नआउँदासम्मका लागि म्याग्दी कोरोनामुक्त भएको स्वास्थ्य कार्यालयका निमित्त प्रमुख एकनारायण लम्सालले बताए। सबै निको भएर घर गएपछि आइसोलेसन खाली भयो, उनले भने, नयाँ संक्रमित नथपिंदासम्मको लागि जिल्ला कोरोना फ्रि भएको छ। ४७ जना कोरोना संक्रमित भेटिएका थिए। यसअघि ५ जना महिलासहित ४१ जनाले कोरोना जितेका थिए। गत जेठ दोस्रो हप्ता पहिलो पटक कोरोना संक्रमित भेटिएका थिए। समुदाय स्तरमा कोरोनाको अवस्था पहिचान गर्न शुक्रबार बेनीमा १ सय ३ ब्यापारी, कर्मचारी, सुरक्षाकर्मी, चालक र सञ्चारकर्मीको स्वाब संकलन गरी परीक्षणका लागि पठाइएको छ। आइसोलेसनमा भर्ना भएका संक्रमितलाई कोरोनाको लक्ष्यण नदेखिएको बेनी अस्पतालका चिकित्सक मनोज घिमिरेले बताए। आइसोलेसनमा आएका कसैलाई पनि कोरोनाको लक्षण देखिएन, उनले भने, आइसोलेसन कक्षलाई सिसिटिभी क्यामेराले निगरानी गर्ने ब्यवस्था मिलाएका छौं। कुनै समस्या भएमा पीपीई लगाएर भित्र गइ परामर्श र औषधी दिने ब्यवस्था छ। संक्रमित सबै विदेशबाट आएर क्वारेन्टाइनमा बसेका हुन्। बेनी स्थित म्याग्दी बहुमुखी क्याम्पसको क्वारेन्टाइनमा ५४ र माउन्ट एभरेष्ट आवासीय माविको क्वारेन्टइमा १० जना विदेशबाट आएका व्यक्ति छन्। न्यु वेष्ट पोइन्ट आवासीय माविको क्वारेन्टइन खाली गरिएको छ। चिकित्सक तथा स्वास्थ्यकर्मीहरुको परामर्श अनुसार खानपान, सरसफाई, सतर्कता र आत्मबललाई बलियो बनाएर कोरोना जितेको संक्रमण निको भएर घर गएकाहरुले प्रतिक्रिया दिएका छन्। समाजको सम्मानित व्यवहार तथा सरकारले स्वदेशमै रोजगारको ब्यवस्था मिलाएर विदेशिन नपरोस् भन्ने अपेक्षा गरेको छन्। गाउँमै खेतिकिसानी, पशुपालन र उद्यम गर्ने योजना बनाएको सुनाए। कोरोनाको जोखिम र लकडाउनका कारण रोजगारी गुमेका ५ सय ५३ जना पुरुष र ३२ जना महिला हालसम्म विदेशबाट म्याग्दी फर्किएका कोभिड१९ जिल्ला कमाण्ड पोष्टका सदस्य सुरत केसीले बताए। भारतबाट २ सय २८, कुबेतबाट ९८, दुवइबाट ८८, साउदीबाट ६०, बहराइनबाट ३१, मलेसियाबाट २३, कतारबाट ३०, ओमानबाट ३, अमेरिकाबाट ६, जापानबाट ८, मालदिप्सबाट २, दक्षिण कोरियाबाट १ जना आएका छन्। विदेशबाट आउनेमा बेनी नगरपालिकाका १ सय ५१, मालिका गाउँपालिकाका १ सय ३२, मंगला गाउँपालिकाका १ सय १२, रघुगंगा गाउँपालिकाका ७९, अन्नपूर्ण गाउँपालिकाका ६३ र धवलागिरी गाउँपालिकाका ४८ जना छन्। कोरोनाको जोखिम कायमै रहेकाले विदेश र जोखिमयुक्त ठाउँबाट आएकालाई क्वारेन्टाइनमा राखेर पीसीआर परीक्षण गरी घर पठाउने कार्यलाई निरन्तरता दिइने प्रमुख जिल्ला अधिकारी ज्ञाननाथ ढकालले बताए।"
नेपाल एसबिआई बैंकका ग्राहकलाई सोल्टी क्राउन प्लाजामा विशेष छुट,"काठमाडौं : नेपाल एसबिआई बैंक र सोल्टी इन्टरप्राइजेज बीच छुट प्रदान गर्ने बारे सम्झौता भएको छ । नेपाल एसबिआई बैंकका सम्पूर्ण भिसा डेबिट कार्डबाहक ग्राहकहरुलाई लक्षित गरि सोल्टी क्राउन प्लाजा, काठमाडौं र सोल्टी वेस्टेड प्रिमियर नेपालगञ्जमा कार्ड प्रयोग बापत १० प्रतिशतसम्म खाना र पेय पदार्थमा छुट प्रदान गर्ने सम्झौता भएको हो । उक्त सम्झौता बैंकका प्रमुख कार्यकारी अधिकृत अनुकूल भटनाकर तथा सोल्टी इन्टरप्राइजेजका भाइस प्रेसिडेन्ट सुदर्शन चापागाईका बीच सम्पन्न भएको छ ।"
नेपालमा कोरोनाको अणुवांशिक अध्ययन शुरु,"काठमाडौं : नेपालमा रहेको कोरोना भाइरस कोभिड१९ को अणुवांशिक (जिन सिक्वेन्सिङ) को अध्ययन शुरु गरिएको छ। नेपाल स्वास्थ्य अनुसन्धान परिषद्ले कोभिड१९ का १५ जना सङ्क्रमितको नमूना लिएर जिन सिक्वेन्सिङको प्रक्रिया शुरु गरेको हो। परिषद्ले नेपाली वैज्ञानिक विज्ञ र अनुसन्धानकर्ताबाट पहिलोपटक निजी प्रयोगशालामा जिन सिक्वेन्सिङ थालिएको परिषद्का कार्यकारी निर्देशक डा प्रदीप ज्ञवालीले जानकारी दिए। नेपालमा सङ्क्रमितमा रहेको कोभिड१९ को जिन कस्तो प्रकारको रहेको भनेर अध्ययन थालिएको हो। अध्ययनबाट यहाँ रहेको कोभिड१९ को भाइरस कति शक्तिशाली रहेछ भन्ने पत्ता लाग्नेछ। सबै देशले आफ्नो देशमा सङ्क्रमित व्यक्तिमा भएको भाइरस कस्तो छ भनेर जिन सिक्वेन्सी गरिरहेका छन्। परिषद्का वरिष्ठ अनुसन्धान अधिकृत डा मेगनाथ धिमालले फरक फरक सङ्क्रमित व्यक्तिको नमूना लिएर जिन सिक्वेन्सिङ गर्न थालिएको बताए। उनका अनुसार सङ्क्रमित भएर मृत्यु भएका, सङ्क्रमित भएर निको भएका, लक्षणरहित र सामान्य सङ्क्रमित, बालबालिका, युवा र वृद्धा सङ्क्रमित तथा फरकफरक देशबाट आएका सङ्क्रमितको नमूना सङ्कलन गरेर जिन सिक्वेन्सिङ गर्न थालिएको हो। अध्ययनका लागि परिषद्ले काठमाडौँ विश्वविद्यालयसँग सम्झौता गरेर पनि जिन सिक्वेन्सिङका लागि आवश्यक किट नआएकाले निजी प्रयोगशालाले गरिरहेको छ। 'हामीले काठमाडौँ विश्वविद्यालयसँग जिन सिक्वेन्सिङ गर्न भनेर सम्झौता गरेका थियौँ' डा धिमालले भने 'तर विश्वविद्यालयसँग आवश्यक किट नआएकाले निजीलाई सिक्वेन्सिङको काम दिएका छौँ।' उनले करीब ६० वटा नमूनाको जिन सिक्वेन्सिङ गर्ने योजना रहेको भन्दै आगामी नयाँ नमूनाको भने विश्वविद्यालयमा नै जिन सिक्वेन्सिङ गर्ने बताउनुभयो। सङ्क्रमित व्यक्तिको स्वाब र रगतबाट जिन सिक्वेन्सिङ गरिने छ। उनका अनुसार अबको दुई हप्ताभित्र नतिजा आउनेछ। अध्ययनबाट कोरोना भाइरस कति शक्तिशाली रहेछ भन्ने पत्ता लाग्छ। 'जिनको अध्ययनले भाइरस कस्तो रहेको छ भन्ने थाहा हुन्छ', उनले भने 'भाइरस पत्ता लागेपछि कोभिड१९ विरुद्धको भ्याक्सिन बनेपछि प्रयोग गर्न सकिन्छ।' वरिष्ठ अनुसन्धान अधिकृत धिमालका अनुसार फरकफरक देशबाट आएका सङ्क्रमितको नमूना सङ्कलन गरेर जिनको अध्ययन गरिनेछ। 'हामीले फरक फरक देशबाट आएका सङ्क्रमित व्यक्तिको जिन अध्ययन गर्नेछौँ', उनले भने 'जिन सिक्वेन्सिङले कुन देशबाट आएका मानिसमा कस्ता प्रकारको भाइरसको जिन छ भन्ने पत्ता लगाउँछ।' अध्ययनबाट कोभिड१९ को सङ्क्रमणले मानिसको रगतमा कुन कुन चीज उत्पन्न भएको छ भनेर पनि पत्ता लाग्नेछ। नेपालमा पहिले देखिएका सङ्क्रमित रहेकामध्ये ९८ प्रतिशत कोभिड१९ को मेडिकल लक्षण चिह्न (क्लिनिकल साइन सिन्ट्रोम) नभए पनि आजभोलि देखिने सङ्क्रमितमा ३३ प्रतिशतमा लक्षण देखापर्न थालेका छन्। जिन पत्ता लगाएपछि कोभिड१९ को उपचारका लागि आवश्यक भ्याक्सिन र औषधि पत्ता लगाउन सकिनेछ। परिषद्ले जिनको अध्ययनपछि गुणस्तरीय छ कि छैन भनेर परीक्षण गर्नका लागि विश्व स्वास्थ्य सङ्गठनको स्वीकृतमा प्राप्त विदेशका प्रयोगशालामा १० प्रतिशत नमूना परीक्षणका लागि पठाउनेछ।"
कोरोना कहर : प्राधिकरणको ४३ प्रतिशत आम्दानी घट्यो,"काठमाडौं : कोरोना भाइरस कोभिड१९ महामारीका कारण मुलुकको हवाई यातायात क्षेत्रको नियामक नेपाल नागरिक उड्डयन प्राधिकरण (क्यान) को वार्षिक आम्दानी ४३ प्रतिशतले घटेको छ। हवाई उडानको आयमा निर्भर हुने प्राधिकरणको कोभिड १९ को प्रभावले मुख्य आम्दानी न्यून हुन गई कतिपय कार्यक्रमलाई अगाडि बढाउन नसकिएको प्राधिकरणलले जनाएको छ। प्राधिकरणले सार्वजनिक गरेको वार्षिक प्रगति विवरणअनुसार आर्थिक वर्ष २०७६७७ मा प्राधिकरणको करिब रु चार अर्ब ५० करोड अर्थात् ४३ प्रतिशतले आम्दानी घटेको छ। वायुसेवाको आम्दानी करिब रु छ अर्बले घटेको जनाइएको छ। प्राधिकरणले नियमित आम्दानीका रुपमा पिएससी, ल्याण्डिङ, पार्किङ, नेभिगेसन, रेन्ट आदिमा आम्दानी गर्छ। त्यस्तै विमानस्थल विकास शुल्कबापतको आम्दानी जोडिन्छ। आम्दानी घटेकै कारण प्राधिकरणले चालू आव २०७७७८ का लागि रु ४१ अर्ब ११ करोड तीन लाख बजेट विनियोजन गरेको छ। अघिल्लो आव २०७६७७ का लागि रु ४६ अर्ब ९६ करोड ५० लाख ९९ हजार बजेट विनियोजन गरिएको थियो। यसपटक कोभिड१९ का कारण विमानस्थलको आय घटेकाले प्राधिकरणले चालू आवका लागि अघिल्लो वर्षको तुलनामा केही कम बजेट विनियोजन गरिएको जनाएको छ। प्राधिकरणका महानिर्देशक राजन पोखरेलले यसपटकको बजेटमा नयाँ कार्यक्रम नभई निर्माणाधीन अन्तरराष्ट्रिय विमानस्थललाई प्राथमिकतामा राखेर बजेट विनियोजन गरिएको बताउनुभयो। प्राधिकरणले संस्थागत सुधार, विमानस्थल विकास तथा स्तरोन्नति, सञ्चार उपकरण, सुरक्षा उपकरण तथा मौसमी उपकरण जडान, अन्तरराष्ट्रिय विमानस्थल विस्तार र जनशक्तिलाई प्राथमिकतामा राखेर बजेट सार्वजनिक गरेको छ। सरकारले सन् २०२० लाई नेपाल भ्रमण वर्ष घोषणा गरेका सन्दर्भमा प्राधिकरणको आम्दानीसमेत उल्लेख्य अभिवृद्धि हुने अपेक्षा गरेको थियो। कोरोनाको महामारीका कारण नेपालमा झण्डै पाँच महिनादेखि अन्तरराष्ट्रिय तथा आन्तरिक उडान भएन। पछिल्लोपटक बन्दाबन्दी खुलेर भदौ १ देखि दुवैतर्फका व्यावसायिक उडान गर्ने तयारी गरिए पनि कोरोना सङ्क्रमण दिनहुँ बढिरहेकाले अझै उडान निश्चित भएको छैन। यद्यपि, सरकारले घोषणा गरेको उडान मिति भने सरेको छैन। वायुसेवा कम्पनीले सङ्क्रमणरहित सुरक्षित उडानको पूर्वतयारी गरिसकेका छन्। बन्दाबन्दीका कारण विकास योजनाको काममा समेत नकारात्मक प्रभाव परेको प्राधिकरणले जनाएको छ। निर्माणाधीन अन्तरराष्ट्रिय विमानस्थललाई प्राथमिकतामा राखेर बजेट ल्याइएको छ। अन्तरराष्ट्रिय नागरिक उड्डयन सङ्गठन (आइकाओ) ले एशिया प्रशान्त क्षेत्रमा सन् २०२० मा अन्तरराष्ट्रिय उडानमा ३८ देखि ७० प्रतिशतसम्म र आन्तरिक उडानमा २८ देखि ५० प्रतिशतसम्म हवाई यात्रु घट्नसक्ने प्रक्षेपण गरेको छ। अन्तरराष्ट्रिय हवाई यात्रु घटे विश्वभर महामारीका रुपमा फैलिएको कोरोना भाइरसको प्रभावले मुलुकको हवाई उड्डयन क्षेत्रलाई नराम्ररी असर पार्यो। त्यसको प्रत्यक्ष प्रभावस्वरुप अन्तरराष्ट्रिय हवाई आगमन घटेको छ। प्राधिकरणका अनुसार अघिल्लो वर्षको तुलनामा अन्तरराष्ट्रिय हवाई आवागमन ४६ प्रतिशतले घटेको छ। सन् २०१८ मा त्रिभुवन अन्तरराष्ट्रिय विमानस्थलमा अन्तरराष्ट्रिय उडानतर्फ कूल ४३ लाख ४२ हजार ४६८ यात्रु आवागमन भएकामा सन् २०१९ मा यो सङ्ख्या ४१ लाख ३८ हजार ४६३ रहेको छ। आन्तरिक उडानमा भने हवाई यात्रुको सङ्ख्या १६ दशमलव १६ प्रतिशतले वृद्धि भएको छ। आन्तरिक उडानतर्फ सन् २०१८ मा २८ लाख ४७ हजार ७५२ यात्रु आवागमन भएकामा सन् २०१९ मा यो सङ्ख्या १६ दशमलव १६ प्रतिशतले वृद्धि भई ३१ लाख ८८ हजार ४७९ यात्रु आवागमन पुगेको प्राधिकरणको वार्षिक प्रगति विवरणमा उल्लेख छ। लामो समय लकडाउन गर्ने नेपालजस्ता मुलुकका हकमा हवाई यात्रु आवागमन नराम्रोसँग प्रभावित हुने प्राधिकरणको प्रक्षेपण छ। नेपालमा सन् २०२० को पहिलो छ महिनामा गत वर्षको तुलनामा अन्तरराष्ट्रियतर्फ ६१ प्रतिशत र आन्तरिकतर्फ ५५ प्रतिशत हवाई यात्रु घटेको देखिन्छ। सन् २०२० को अवधिमा यो ८० प्रतिशतसम्म पुग्ने प्राधिकरणको अनुमान छ। नेपालले विभिन्न ४० मुलुकसँग द्विपक्षीय हवाई सेवा सम्झौता तथा समझदारीपत्रमा हस्ताक्षर गरेको छ। नेपालले पछिल्लोपटक अष्ट्रेलिया र युएईसँग हवाई सम्झौतामा हस्ताक्षर गरेको थियो। अन्तरराष्ट्रिय उडानतर्फ तीन नेपाली वायुसेवा र २७ वटा विदेशी वायुसेवा गरी ३० वायुसेवा प्रदायक कम्पनीले १५ मुलुकका ३२ वटा गन्तब्यमा उडान सञ्चालन गरिरहेका छन्। नेपालमा नियमित हवाई सेवामा अन्तरराष्ट्रिय उडानतर्फ तीन वायुसेवा, आन्तरिक उडानतर्फ नौ वटा वायुसेवा र १० वटा हेलिकप्टर कम्पनी सञ्चालनमा छन्। मुलुकभर विमानस्थलको कूल सङ्ख्या ५४ रहेको छ जसमा ३५ विमानस्थलको धावनमार्ग पक्की रहेको छ। यसमध्ये ३२ वटा विमानस्थल सञ्चालनमा रहेका छन् भने २२ वटा विमानस्थल सञ्चालनमा छैनन्। अहिले मुलुकमा एकमात्र अन्तरराष्ट्रिय विमानस्थलका रुपमा त्रिभुवन अन्तरराष्ट्रिय विमानस्थल रहेको छ। थप दुई अन्तरराष्ट्रिय विमानस्थल भैरहवामा निर्माणाधीन गौतमबुद्ध अन्तरराष्ट्रिय विमानस्थल र पोखरा क्षेत्रीय अन्तरराष्ट्रिय विमानस्थल छन्। गौतमबुद्ध विमानस्थलको भौतिक प्रगति ९१ प्रतिशत रहेको छ। त्यस्तै पोखरा विमानस्थलको भौतिक प्रगति ६१ प्रतिशत रहेको छ।"
तीन दिन मनसुन सक्रिय : शनिबार रातिबाट देशभर वर्षा,"काठमाडौं : नेपालमा फेरि आगामी तीन दिन मनसुन सक्रिय हुने भएको छ। मौसमविद् शान्ति कँडेलका अनुसार शनिबार रातिबाट मनसुन न्यूनचापीय रेखा नेपालको तराई भूभाग नजिक सर्ने सम्भावना देखिएकाले दुईतीन दिनसम्म देशका धेरैजसो स्थानमा हल्कादेखि मध्यम वर्षा हुने छ। केही स्थानमा भारी वर्षाको सम्भावनासमेत मौसमविद् कँडेलको भनाई छ। मौसमविद्का अनुसार यस वर्ष मनसुन बढी सक्रिय भएको छ। यस वर्ष निरन्तर वर्षा भइरहेको छ। मनसुनी रेखा नेपालमा धेरै दिनसम्म रही रहेकाले वर्षा बढी भएको बताइएको छ। आज रातिबाट दुईतीन दिनसम्म नेपालमा मनसुन सक्रिय भई देशका धेरै स्थानमा हल्कादेखि मध्यम वर्षाका साथै केही स्थानमा भारी वर्षाको सम्भावना रहेकाले मौसम पूर्वानुमान महाशाखाले सतर्कता अपनाउन अनुरोध गरिएको छ। हाल प्रदेश नं २ मा र प्रदेश नं ५ का केही भूभागमा आंशिक बदली तथा बाँकी भूभागमा सामान्यदेखि पूर्ण बदली रहेको छ। त्यस्तै वाग्मती प्रदेश, गण्डकी प्रदेश, प्रदेश नं ५, कणाली प्रदेश र सुदूरपश्चिम प्रदेशका केही स्थानमा वर्षा भइरहेको छ। दिउँसो देशभर सामान्य बदली रही देशका केही स्थानमा मेघगर्जनचट्याङसहित हल्कादेखि मध्यम वर्षाका साथै प्रदेश नं १, वाग्मती प्रदेश, गण्डकी प्रदेश र सुदूरपश्चिम प्रदेशका एक वा दुई स्थानमा भारी वर्षाको सम्भावना रहेको मौसम पूर्वानुमान महाशाखाले जनाएको छ। मौसम पूर्वानुमान महाशाखाको पछिल्लो विवरणअनुसार आज काठमाडौं उपत्यकाको न्यूनतम तापक्रम २१ दशमलव चार र अधिकतम तापक्रम ३० दशमलव छ डिग्री सेल्सियस रहेको छ। त्यस्तै आज सबैभन्दा कम जुम्लाको न्यूनतम तापक्रम १७ दशमलव तीन डिग्री र सबैभन्दा धेरै नेपालगञ्जको अधिकतम तापक्रम ३६ दशमलव आठ डिग्री सेल्सियस रहेको छ।  रासस"
हवाइ विज्ञ भन्छन् : केरलामा विमान दुर्घटना नभएर हत्या हो !,"नयाँदिल्ली : यदी उचित कदम चालिएन भने शुक्रबार कोझीकोडेको जस्तै जहाज दुर्घटना पटना र जम्मु विमानस्थलमा पनि हुनसक्ने विज्ञहरु बताउँछन् । हवाइ सुरक्षा विज्ञ क्याप्टेन मोहन रंगनाथनले हालै भारतीय मिडियासँगको अन्तर्वार्तामा यस्तो भनेका थिए । रंगनाथन नागरिक उड्डयन मन्त्रालयले गठन गरेको सुरक्षा सल्लाहकार समितिका सदस्य हुन् । जसले ९ वर्षअघि नै केरलाको कालीकटस्थित कोझीकोडे विमानस्थल अवतरणका लागि असुरक्षित भएको औंल्याएका थिए । तर उनको चेतावनी बेवास्ता गरियो । मेरो बिचारमा यो दुर्घटना नभएर एक हत्या हो, रंगनाथनले भनेका छन् । यस्तै अनुसन्धानको क्रममा जहाजलाई दुर्घटनाअघि सुरक्षाको झण्डा देखाइएको थियो । यसले गर्दा पनि रंगनाथनका अनुसार उक्त दुर्घटना बदल्न सकिन्थ्यो । स्थानीय अधिकारीका अनुसार उक्त विमानस्थल जहाज अवतरण गर्न साँघुरो छ । यसैले पनि त्यहाँ थप सुरक्षा उपायको आवस्यकता छ । यसअघिको मेंग्लोर विमान दुर्घटनाको पनि समस्या उस्तै भएको रंगनाथनले औँल्याएका थिए । उनले दुबै विमानस्थल असुरक्षित रहेको बताउँदै आएका थिए । तर सावधानी नअपनाए यस्तै अरु दुर्घटना हुनसक्ने चेतावनी दिएका छन् । पटना वा जम्मु विमानस्थलमा तपाईँले अर्को ठूलो दुर्घटना थाहा पाउनु हुनेछ । ती दुबै एयरफिल्ड जोखिमयुक्त र असुरक्षित छन्, उनले भने । करिब १० वर्षअघि रंगनाथनले नागरिक उड्डयन सुरक्षा सल्लाहकार परिषद्का अध्यक्ष र नागरिक उड्डयन सचिवलाई पत्र पठाउँदै कोझीकोडे विमानस्थलको रन वे १० अवतरणका लागि जोखिममयुक्त हुनसक्ने सुझाव दिएका थिए । मैले बुझेँ कि, कालीकटमा रन वे १० आईएलएस परीक्षणका लागि प्रयोग भइरहेको छ । केही क्र्यूले त रन वे १० मा पनि भीओआर स्वीकार गर्छन्, रंगनाथनले भने । रंगनाथनका अनुसार पानी परिरहेका बेला जहाजको टेलवीन्ड कन्डिसनमा यदी उक्त विमानस्थलको रनवे १० मा कसैले अवतरण गराउँछ भने उसले यात्रुको जीवन जोखिममा धकेल्दैछ । शुक्रबार साँझ पनि त्यहाँ ठीक त्यस्तै भएको रंगनाथनको बुझाइ थियो । यतिसम्म कि, विमानस्थलमा न्युनतम रन वे अन्त्यको सुरक्षा क्षेत्र छैन । शुक्रबार साँझको दुर्घटनामा पाइलटको लापर्वाहीले गर्दा त्यस्तो दुर्घटना हुन गएको भारतीय हवाइ विज्ञहरुको तर्क छ । जहाँ पाइलट र कोपाइलटसहित एयर इण्डिया एक्सप्रेसका कम्तिमा २० यात्रुको मृत्यु भयो । कोभिड१९ महामारीका कारण दुबइमा फसेका भारतीय नागरिकलाई सरकारले ल्याउँदै गर्दा विमान दुर्घटनामा परेको हो ।"
कोरोना अपडेट : स्वास्थ्य मन्त्रालयको पत्रकार सम्मेलन (लाइभ),काठमाडौं : स्वास्थ्य तथा जनसंख्या मन्त्रालयले पत्रकार सम्मेलनमार्फत् कोरोना भाइरस (कोभिड१९) को नियमित अपडेट गराउँदै आएको छ।लकडाउन सुरु भएको २०७६ चैत ११ गतेदेखि सुरु भएको पत्रकार सम्मेलनलाई मन्त्रालयले निरन्तरता दिएको हो। नियमित पत्रकार सम्मेलनमा मन्त्रालयका प्रवक्ता डा जागेश्वर गौतमले कोरोनाको पछिल्लो अवस्थाबारे जानकारी गराउँदै आएका छन्।हालसम्म नेपालमा कोरोना संक्रमितको संख्या २२ हजार २१४ पुगेको छ। ७१ जनाले कोरोनाकै कारण ज्यान गुमाइसकेका छन्। लाइभ
विद्यालयमा प्रधानाध्यापकको बदमासी,"कालिकोट : जिल्लाको खाँडाचक्र नगरपालिका६ स्थित पंचमुल आधारभुत विद्यालयका प्रधानाध्यापकल शेरबहादुर शाहीले विद्यालय व्यवस्थापन समितिका अध्यक्षको किर्ते हस्ताक्षर गरी लाखौं रुपैया दुरुपयोग गरेका छन्। विद्यालयको खातामा आएको दिवा खाजा, पाठ्यपुस्तक, विद्यालय घेराबार र विद्यालय सुधार योजनाको बजेट किर्ते हस्ताक्षर गरी दुरुपयोग गरेका हुन्। विद्यालयमा अस्थायी दरबन्दीमा कार्यरत प्रअ शाहीले २०७६ साल माघ महिनादेखी २०७७ साल साउन महिनासम्म करिब १५ पटक बिव्यस अध्यक्ष जगतबहादुर बमको किर्ते हस्ताक्षर गरी रकम निकालेका छन्। राष्ट्रिय वाणिज्य बैंक शाखा मान्ममा रहेको पंचमुल आधारभुत विद्यालयको खाता नं ४१२०००१७७७०१ मा जम्मा भएको बिभिन्न शीर्षकबाट ८ लाख ५१ हजार किर्ते हस्ताक्षरी गरी रकम निकालेर दुरुपयोग गरेको विद्यालय व्यवस्थापन समितिका अध्यक्ष बमले बताए। उनका अनुसार आर्थिक अनियमितता गर्ने विद्यालयका प्रअलाई मुद्धा हाल्न व्यवस्थापन समितिको बैठक बोलाइएको छ। पंचमुल आधारभुत विद्यालयका अध्यक्ष बमले भने यो वर्षको सांसद विकास कोषको विद्यालय घेरबारका नाममा १० लाख बजेट आएको थियो। कालिकोटबाट प्रतिनिधिसभामा निर्वाचित सांसद दुर्गबहादुर रावतले विद्यालय घेराबारका लागि १० लाख बजेट हाले। गाउँका ४० जना मजदुरहरु लगाएर विद्यालयको घेराबार गरियो। 'काम सम्पन्न भइसकेपछि मजदुरलाई ज्याला दिनुपर्छ भनेर सदरमुकाम मान्म आए। प्रअलाई बोलाउँदा सम्पर्कमा आएनन्। बैंक खातामा पैसा कति छ भनेर सोध्दा २ हजार बढी थिएन्। बैंक स्टेट्मेन्ट निकालेर हेर्दा मेरो हस्ताक्षर गरेर प्रअ शाहीले सबै पैसा निकालेर हिनामिना गरिसकेका रहेछन्। करिब १५ पटक मेरा हस्ताक्षर किर्ते गरेर रकम निकालेका छन्। सांसद दुर्गबहादुर रावतले सांसद विकास कोषबाट प्राप्त १० लाख बजेटमा पनि सांसदले आफुलाई दुई लाख दिनुपर्छ भनेर मागेका छन् भनेर प्रअ शाहीले २ लाखको चेक पनि लिए। विद्यालयको खाताबाट १० लाख ५१ हजार रुपैया व्यक्तिगत रुपमा हिनामीना गरे अध्यक्ष बमले भने करार शिक्षकलाई तलब पनि दिएको छैन्। विद्यालय घेराबार गर्ने ४० जना मजदुरलाई ज्याला पनि दिएको छैन्। करिब ६ लाख ज्याला नै तिर्नु छ। उनीहरु मेरो घर घेर्न आउन थाले। म कहाँबाट उनीहरुको ज्याला तिरौं ? उनले प्रअ शाही नियमित विद्यालय नजाने, राजनीतिक गतिबिधिमा सक्रिय हुने काम गर्ने गरेको बताए। यता प्रअ शेरबहादुर शाहीले आफुले विद्यालय व्यवस्थापन समितिका अध्यक्ष जगतबहादुर बमको किर्ते हस्ताक्षर गरेर रकम दुरुपयोग गरेको कुरा अस्वीकार गरे। उनले भने, मैले किर्ते हस्ताक्षर गरेकै छैन्। व्यक्तिगत रिसिबीका कारण मलाई झुटो आरोप लगाइएको हो। सांसद दुर्गबहादुर रावलले विद्यालयमा हालेको १० लाखमा मजदुरहरुलाई ६ लाखमा ठेक्का दियौँ। बाँकी रहेको ४ लाख रुपैयँ अध्यक्षले आधा माग्नु भएको थियो। मैले दिईन्। त्यसको रिसले मलाई आर्थिक अनियमितता गरेको ओरोप लगाइएको हो। प्रअ शाहीले भने 'सांसद दुर्गबहादुर रावतलाई दिन्छु भनेर रकम पनि लिएको छैन्। नगरपालिकाले ६ प्रतिशत कन्टलजेन्सी काट्यो बाँकी रकम विद्यालयको खातामा आएको हो। विद्यार्थी दिवा खाजाको रकम करार शिक्षकलाई तलव दिइयो। अध्यक्षले हस्ताक्षर गरेर मलाई चेक दिनुभएको हो। करिब ६ लाख ७३ हजार रकम मैले राखेको छु। विद्यालय व्यवस्थापन समितिका अध्यक्षसँग सहमति भएपछि सबै रकम तिर्छु।' यता सांसद रावतले पंचमुल आधारभुत विद्यालयका प्रअ शाहीसँग आफ्नो कुनै लेनदेन नभएको बताए। योजनाका उपभोक्ता विद्यालयहरुसँग मेरो कुनै सम्पर्क छैन्। योजनाको काम भए नभएको समन्वय समितिले हेर्छ। काम स्थानिय पालिकाले बजेट कार्यन्वयन गर्छ' सांसद रावतले भने 'स्थानीय पुर्वाधार साझेदारी कार्यक्रममार्फत बजेट बिनियोजन गरिएको हो। स्थानीय तहले मागेका योजनाहरुमा सांसदको नेतृत्वमा बिनियोजन गरिन्छ। यदि प्रअले साँच्चै आफ्नो नाममा रकम अनियमितता गरेको तथ्य खुल्यो भने कारबाही हुन्छ।"
काभ्रेमा थप ६ जनामा कोरोना,काभ्रे : जिल्लामा थप छ जनामा कोरोना संक्रमण देखिएको छ। शनिबार संघीय प्रहरी कार्यालय बनेपामा ५ जना पुरुष प्रहरी र शीर मेमोरियल अस्पताल बनेपाका महिला कार्मचारीमा कोरोना संक्रमण देखिएको जिल्ला स्वास्थ्य कार्यालय काभ्रेका प्रमुख डा नरेन्द्रकुमार झाले जानकारी दिए। कोरोना संक्रमित ५ जनालाई थप उपचारको लागि बनेपामा रहेको शीर मेमोरियल अस्पतालको आईसोलेसन कक्षमा राखेर उपचार सुरु गरिएका जनाएको छ।जिल्लामा अहिलेसम्म ४० जनामा कोरोना संक्रमण देखिएको छ। कोरोना जितेर २७ जना घर फर्किसकेका छन् भने १३ जना विभिन्न स्थानहरुको आईसोलेसनमा राखेर उपचार भईरहेको स्वास्थ्य कार्यालयले जनाएको छ। जिल्लामा विदेशबाट फर्किएका तीन सय ९२ जना रहेको र उनीहरुको स्वास्थ्यमा कुनै समस्य नभएको स्वास्थ्य कार्यालयले जनाएको छ।
उपत्यकामा कोरोना जोखिम बढ्दै : भीड उस्तै,"काठमाडौं : उपत्यकामा जोखिम बढे पनि भीडभाड उस्तै छ। पछिल्ला केही दिनदेखि काठमाडौँ उपत्यकामा कोरोना भाइरस सङ्क्रमित दैनिक बढिरहे पनि भीडभाडमा भने कमी नआएको हो। गत चैत ११ देखि देश पूरै लकडाउन गरी १२० दिनपछि खुलेसँगै सङ्क्रमण दैनिक रुपमा बढिरहेको छ। स्वास्थ्य मन्त्रालयको विवरणअनुसार काठमाडौँको न्युरोड, असन, इन्द्रचोकमा नयाँ बिरामी थपिने क्रम जारी छ तर नागरिक त्यस क्षेत्रमा कुनै पर्वाह नै नगरी पसलहरु सञ्चालन गरिरहेका छन्। जोरबिजोर प्रणाली लागू भए पनि सबै खालका सवारी पनि सञ्चालन भएकै छ। यसले महामारी थप बढ्नका लागि सहयोग पुगेको स्पष्ट हुन्छ। यस विषयमा काठमाडौँ महानगरपालिकाका प्रवक्ता ईश्वरमान डङ्गोलले अत्यावश्यकबाहेक अन्य पसल सञ्चालन नगर्न भनिएको बताए। व्यापारीले आलटाल गरिरहेको भन्दै यस विषयमा कामपाले कडा कदम चाल्ने बताउँछन्। प्रवक्ता डङ्गोलले भने, केही सहज हुँदा सञ्चालन गर्न दिएकै हो, विषम परिस्थिति भएकाले केही दिन अनावश्यक रुपमा बाहिर ननिस्कन र आवश्यक कामका लागि पनि सजह हुन आवश्यक छ। काठमाडौँ आफैँमा घना बस्ती भएको स्थान हो। यस्तो स्थानमा सङ्क्रमण जोखिम बढी छ । लकडाउन खुलेपछि सञ्चालनमा आएका सार्वजनिक यातायातका साधनले स्वास्थ्य सुरक्षासम्बन्धी मापदण्डसमेत पालना नगरेको देखिन्छ। यसले पनि जोखिम बढाएको छ। हालसम्म काठमाडौँ उपत्यकामा मात्रै करिब हजारको हारहारीमा सङ्क्रमित पुष्टि भइसकेका स्वास्थ्य तथा जनसङ्ख्या मन्त्रालयको भनाइ छ। कोरोना भाइरसको जोखिम बढ्दै गएपछि उपत्यकामा जिल्ला प्रशासन कार्यालयमा आइतबारदेखि लागू हुनेगरी दुई हप्ताका लागि अत्यावश्यक सेवा मात्र सञ्चालन गर्ने निर्णय गरेको छ। जसका लागि शुक्रबार उपत्यकाका तीन जिल्लाका प्रमुख जिल्ला अधिकारी, उद्योग वाणिज्य सङ्घ र सुरक्षा निकायका प्रमुखसहितको बैठक बसेको थियो। यस अवधिभरमा जिल्ला प्रशासन कार्यालयबाट हुने केही विशेष कामबाहेकका सेवा बन्द हुनेछ। बैठकले बजारको अनुगमनलाई तीव्र बनाउनाका साथै सामाजिक दूरी र सुरक्षाका उपाय नअपनाउनेलाई कारवाही गर्ने पनि निर्णय गरेको छ। रासस"
सिप्रदीले ६ महिनासम्म बिना किस्ता सवारी कर्जा उपलब्ध गराउने सम्झौता,"काठमाडौं : टाटा मोटर्सको नेपालका लागि एकमात्र अधिकारिक वितरक, सिप्रदी ट्रेडिङ्ग प्रा लि र एनआईसी एसिया बैंक बिच सवारी कर्जा सम्झौता भएको छ । उक्त सम्झौता पत्रमा सिप्रदीका तर्फबाट भाइस प्रेसिडेन्ट सौरभराज थपलिया तथा बैकका तर्फबाट सहायक प्रमुख कार्यकारी अधिकृत सन्तोषकुमार राठीले हस्ताक्षर गरे । सम्झौता अन्तर्गत अब टाटा गाडिका खरीदकर्ताहरुले पहिलो ४ देखि ६ महिनासम्मको किस्ता वापतको रकम तिर्नु नपर्ने भएको छ, भने पहिलो वर्षको वाषिर्क व्याजदर परिवर्तन हुने छैन । साथै मात्र ८२५५ वाषिर्क व्याजदरमा सवारी कर्जा प्राप्त गर्न सक्नेछन् । यस कर्जाको अवधि ८ वर्षसम्मको हुछ । सरल र सहज कर्जा उपलब्ध गराउने उदेश्यका साथ यो सुविधा सिप्रदी ट्रेडिङ्ग प्रालिका देशभरी रहेका सम्पूर्ण डिलरहरुबाट उपलब्ध हुनेछ । यी अतुलनिय सेवा सुविधा टाटा मोटर्सका अत्याधुनिक डिजाइनका उत्पादनहरु एच फाईभ, नेक्सन, टियागो र टिगोर लगायतका गाडीहरुमा उपलब्ध रहेका छन । आफ्ना ग्राहकहरुको सुविधाका लागि कम्पनीले यसप्रकारको विशेष किस्ता प्याकेज १ वर्षसम्म उपलब्ध गराउने छ । साथै यो योजना स्टक रहुन्जेल सम्म मात्र लागू हुनेछ ।"
समुदायमा कोरोना देखिएपछि बर्दियामा निषेधाज्ञा,"गुलरिया : समुदायमा कोरोना भाइरस (कोभिड१९) संक्रमण पुष्टि भएपछि बर्दियामा निषेधाज्ञा जारी गरिएको छ । जिल्ला स्तरमा बैंक कर्मचारी, जनप्रतिनिधि लगायत थुनुवामा समेत कोरोना पुष्टि भएपछि स्थानीय प्रशासनले पाँच दिनका लागि जिल्लामा निषेधाज्ञा जारी गरेको हो । बर्दियामा समुदायस्तरमा कोरोना संक्रमण देखिएपछि निषेधाज्ञा जारी गरिएको प्रमुख जिल्ला अधिकारी लिलाधर अधिकारीले बताए । बर्दियाको बाँसगढीस्थित बैंकका कर्मचारी, वडाअध्यक्ष तथा गेरुवा गाउँपालिकामा एकजना थुनुवामा कोरोना संक्रमणको पुष्टि भएपछि कोभिड नियन्त्रणका लागि पहल सुरु गरेका हौं । साउन २५ गते आइतवारदेखि २९ गते बिहीवार ५ दिनसम्म अत्यावश्यकबाहेक सम्पूर्ण गतिविधि निषेधित गर्ने जिल्ला कोभिड१९ व्यवस्थापन केन्द्रको निर्णय अनुसार सूचना सार्वजनिक गरिएको छ । निषेधित अवधिभर औषधि उपचार, खाद्यवस्तु खरिद जस्ता अत्यावश्यकबाहेक कुनैपनि व्यक्ति घरबाहिर निस्कन पाइने छैन। अनुमति प्राप्त सवारी साधन, झण्डावाल सवारी, निलो कूटनीतिक प्लेटका सवारी, लामो दूरीका मालवाहक सवारी, स्वास्थ्यकर्मी, सुरक्षा निकाय बाहेकका सबै निजी, सरकारी तथा सार्वजनिक सवारी साधन संचालनमा पूर्ण निषेध गरिएको छ । सुरक्षा, स्वास्थ्य, खाद्यवस्तु, खानेपानी, दूध, विद्युत, सूचना तथा सञ्चार, भन्सार, फोहरमैला व्यवस्थापन, इन्धन, एम्बुलेन्स तथा शव बोक्ने गाडी, दमकल, औषधि, तरकारी तथा फलफूल जस्ता अत्यावश्यक सेवा बाहेकका सम्पूर्ण सेवा निषेध गरिएको उनले जानकारी दिए । अत्यावश्यक कार्यका लागि घर बाहिर निस्कने व्यक्तिले न्युनतम भौतिक दूरीसँगै मास्क लगायत आधारभूत स्वास्थ्य सुरक्षाको मापदण्ड पालना गर्नुपर्ने छ । निषेधाज्ञा उल्लंघन गरे कारवाही हुन्छ । बर्दियामा पछिल्लो समय क्वारेन्टाइनमा आश्रय लिनेको संख्या घट्दो क्रममा छ । बर्दियामा १ सय ७१ जना सेवाग्राही क्वारेन्टाइनमा छन् । ३० जना कोरोनाका सक्रिय संक्रमित विभिन्न आइसोलेसनमा सेवा लिइरहेका छन् ।"
"युवतीको हात छोएको निहुँमा हत्या, १७ वर्षपछि समातिए अभियुक्त","झापा : जिल्लाको जलथलमा हत्याको घटनाका एक अभियुक्तलाई झापा प्रहरीले १७ वर्षपछि पक्राउ गरेको छ। स्थानीय बिरिकलाल माझीको हत्याको घटनामा संलग्न भएको अभियोगमा झापा प्रहरीले दुर्गा बहादुर थापा मगरलाई पक्राउ गरेको हो। यस्तो थियो घटना २०६००७३० गते हालको झापा गाउँपालिका४ का ४५ वर्षीय बिरिकलाल माझी छोरीसँग भेटघाट गर्न भनी आएका थिए। उनी सोही दिन साँझ ७ बजेतिर घुमफिर गर्न नजिकैको भट्टी पसलमा पुगे। होटलमा बिरिकलाल माझीले चुरोट मागे चुरोट दिदाँ पसल सञ्चालककी छोरीको हातमा छोएको भन्ने विषयलाई लिएर विवाद सुरु भएको थियो। सोही बेला होटलमा मदिरा सेवन गरिरहेका साविक जलथलगाविस वडा नं ८ का दुर्गा बहादुर थापा मगर र खेम फुयाँललगायतका व्यक्तिले बहिनीको हात किन समातिस् भन्दै निहु खोज्दै बिरिकलालमाथि सामान्य कुटपिट गरेका थिए। कोइरालका अनुसार हाल पक्राउ परेका दुर्गा बहादुर थापा मगर समेतका ३४ जना पुन घरमै गई बिरिकलाल माझीलाई होटलमा भएको विवादकै विषयमा तँलाई मार्छौ भन्दै पुगे। त्यसपछि चिरपट दाउरा र छालाको बुट जुत्ताले हानेर उनलाई सख्त घाइते बनाएका थिए। घाइते बिरिकलाललाई मेची अञ्चल अस्पतालमा ल्याई उपचार गर्दा पनि ठीक नभएपछि २०६००८०४ गते बिहान कुटपिटको चोटकै कारण बिरिकलालको मृत्यु भएको थियो। लुकीछिपी विदेशसम्म त्यति बेलै मृतकका ससुरा बिष्णुलाल माझीले कुटपिट गरी कर्तव्य ज्यान मुद्दामा किटानी जाहेरी दिएका थिए। लामो समय सम्म फरार रहेका प्रतिवादीहरु दुर्गा मगर समेतको नाममा जिल्ला अदालत झापाबाट २०७७०१३० गते पक्राउ अनुमति लिई प्रहरी निरीक्षक साकार राजपन्तको टोलीले २०७७०४२२ गते झापा मेचिनगर नपा वडा नं १२ स्थित शहरेडाँगी स्थित आफन्तको घरमा लुकिछिपि बसिरहेको अवथामा पक्राउ गरेको प्रहरी प्रमुख कोइरालाले जानकारी दिए। फरार मगर काठमाडौं, भारतको कोलकत्ता, दार्जिलिङका साथै मलेसिया, युएई गएर लुक्दै आएका थिए। उनी नेपालमा हुँदा पनि आफन्तहरुका घरमा लुकीछिपी बस्ने गरेको प्रहरीको प्रारम्भिक अनुसन्धानबाट खुलेको छ। निजलाई पक्राउ गर्नसाथ घटनास्थलका प्रत्यक्षदर्सी समेत रहेका जाहेरवाला मृतकका ससुरा बिष्णुलाल माझीले यतिका वर्ष नभेटिँदा पक्राउ पर्नेमा आश मारेको जानकारी दिए। अब हत्यामा संलग्न अन्य पनि पक्राउ पर्ने विश्वास रहेको उनले बताए। अभियुक्तलाई पाँच दिन म्याद थप गरी हाल अनुसन्धानका लागि जिल्ला प्रहरी कार्यालय झापाको हिरासतमा राखिएको जिल्ला प्रहरी कार्यालय झापाका प्रवक्ता प्रहरी नायव उपरीक्षक राकेश थापाले जानकारी दिए। फरार रहेकाहरुको पनि खोजीकार्य जारी रहेको थापाले जानकारी बताए।"
इशारापछि इसावेल,"इजिप्टको अमुन टेम्पल। कुनै बेला मिश्रको फराहोहरूले राज्यारोहणअघि सूर्यको पूजाअर्चना गर्ने ठाउँ। पूजापछि त्यस पहाडी क्षेत्रमा रहेको मन्दिरबाट राजा भएको घोषणा गर्थे उनीहरू। सिवामा पर्ने मन्दिरको कूटनीतिक भ्रमण मिश्र सरकारले आयोजना गरेकाले अन्य राजदूतसँगै म पनि कायरोबाट प्रस्थान गरेको थिएँ। राजदूत भएर केही समयअघि मात्र इजिप्ट (मिश्र) पुगेको थिएँ। यात्रामा एक महिला गाइड थिइन्। गुड मर्निङ ! मेरो नाउँ फातिमा। हजुरहरूको गाइड। अबको चार घण्टामा मार्सा माथरु पुग्नेछौं। दिउँसोको खाना र राति त्यहीँ बस्नेछौं। भोलिपल्ट गन्तव्यमा पुग्नेछौं। बसमा हलुका कर्णप्रिय स्वरमा कुनै अरबी गीत बजिरहेको थियो। सारा कूटनीतिक समूह महिलापुरुष प्रसन्न मुद्रामा गफिँदै थिए। बीच बाटोमा एउटा रमणीय स्थानमा ग्रिसको समुद्री तटमा पाइने रेस्टुराँ जस्तैमा बस रोकियो। थकाइ मार्न र चिया खान फातिमाले सूचना दिइन्। त्यहाँ सबै परिकार खजुरबाट बन्दो रहेछ केक, जुस, मिठाई आदि। फरक स्वादले आनन्दित भयौं। कफी पिउँदै थिएँ। एक दम्पती मेरै टेबुलमा बस्नुभयो। महिलाले आफूलाई मोरक्कोको राजदूत भनी परिचय दिइन्। उनका पति इतिहास र पुरातत्वको राम्रो दखल राख्ने विद्वान् रहेछन्। राजदूत मारियाले चीनस्थित राजदूतावासमा काम गरिसकेकी रहिछन्। त्यहाँ उनले एक युवा नेपाली कूटनीतिज्ञ चिनेकी थिइन् रे। कुरा गर्दै जाँदा थाहा भयो, हामी सँगै चीनमा रहेछौं। करिब एक बजे उपराह मार्सा माथ्रुमा पुगेर बस रोकियो। होटलपरिसर नै भव्य। सुन्दर उपवन जस्तो सौन्दर्यले भरिएका सडक पेटी। होटलको अर्कोपट्टि विशाल मेडिटेरियनको नीलो पानी र उठेका छाल। तटकै छेउमा ठूलो भग्नावशेष। फातिमाले बताइन्, त्यो केलोपेट्रा महारानीको दरबार। करिब २१०० वर्षअघि दरबारसामुन्ने ठूलो चट्टान थियो अर्थात् केलोपेट्रा बाथ टब। रानी सहेलीसँग नेचुरल टबमा नुहाउने गर्थिन् रे। फातिमाले आकर्षक शैलीमा केलोपेट्रा, सिकन्दर र दोस्रो विश्वयुद्धको कथा सुनाइन्। मारियाका पति अब्दुल्ला झनै मजाका मानिस लाग्यो। बसमा आफूहरू बसेकै सिटमा बस्न अनुरोध गरे। गफसफ गर्दै जाऊँला, यात्रा रोमान्टिक हुन्छ, मारिया मुस्कुराउँदै बोल्थिन्। लवकुशको प्रसंग झिकेँ। लाहोर लवकै नाममा बसेको र महाभारतको युद्धमा यमन, कन्धारबाट पनि राजाहरूले भाग लिएको सन्दर्भ उनले सुनाए। त्यसपछि उनी खुब जोडले हाँसे। त्यसपछि उनी लगातार वाचनमा जुटे, सिवा नाम शिवको नाममा पनि परेको हुनसक्छ। हिस्ट्री अफ एसिया नामक विश्वप्रसिद्ध पुस्तकमा लेखक साइक्सले राक्षसका गुरु शुक्राचार्य राजा बलिसँग असन्तुष्ट भएर यही अरबमा करिब आफ्नो छोरा और्ब साथ दस वर्ष बसेका थिए। उनकै नामले यो स्थानको नाम अरब रह्यो। उनी बसेको ठाउँलाई अहिले काबा भनिन्छ। मुसलमानका लागि शुक्रबार पवित्र दिन शुक्राचार्यका कारण भएको हो। कावामा शिवलिंग थियो। मुसलमान त्यहाँ पवित्र जल चढाउने र पिउने गर्छन्। कावालाई ढोग्ने र चुम्ने गर्छन्। उनले कुरो टुंग्याए। हिस्ट्री अफ पर्सियामा भने साइक्सले बेबिलोनको गुफामा चारपाँच हजार वर्ष पुरानो भित्तामा चित्रहरू कुँदिएको भन्ने थाहा पाएँ। त्यसमा भगवान् विष्णुले हिरण्यकश्यपुका भाइ हिरण्याक्षसँग युद्ध गरेको वर्णन छ। बस द्रुत गतिमा मरुभूमि छिचोल्दै हुइँकिइरहेको थियो। साँझ साढे ४ मा सिवा टेक्यौं। साल्ट रौकस्थित इको रिसोर्ट पुग्नासाथ फातिमाले हत्तपत्त क्याक्टसको फूल दिइन् र कहवा स्पेसल पिउन आग्रह गरिन्। थाकेका सबैलाई खजुर हालेर बनाएको त्यो कहवा साँच्चिकै स्पेसल लाग्यो। कहवा नामक कफीले आनन्दित मात्र तुल्याएन, दिनभरको थकान् मेटायो अनि ताजगी बढायो। फातिमाले मड साल्ट रक ले बनेको पारम्परिक एक तले ससाना घरको नम्बर सबैलाई बाँडिन्। घरभित्र पनि माटाका भाँडा तर राम्रा। रिसोर्टको चोकचोकमा मसाल बालेर आकर्षक बनाइएको थियो। परम्परागत तरिका फराहोमा जमानाका मानिसले लुगा बनाउने, बाँसका समान बनाउने, पानीमा माछा समाउन जाल हाल्ने काममा व्यस्त थिए। पर खजुरको बोटमुनि एक टिनएजर सुन्दरी पुरानो कनुन (हार्प) वाद्ययन्त्र बजाउँदै थिइन्। मारिया पनि मोरक्कन (नाच्ने लुगा)मा एक्लै बसेकी थिइन्। मलाई देखेपछि आफ्नो टेबुलमा आउने इशारा गरिन्। टेबुलमा अर्की महिला पनि थिइन्। राम ! यी इसावेल हुन्। तिमीलाई खोज्दै थिइन्, उनले परिचय गराइन्। मेरो नाम राम हो, नेपालबाट आएको। तपाईं फ्रान्सको भिसीमा पढेको हो ? , इसावेलले सोधिन्। अँ ! किन ? नेपालबाट राजदूत आएको लिस्टमा हेरेँ। राम नाम देखेपछि तपाईं नै हो कि भनेर भेट्न आएकी। म यस रिसोर्टको व्यवस्थापक हुँ। तपाईंले मलाई बिर्सनुभयो तर मैले तपाईंलाई बिर्सन सकेको छैन। साँझ ७ बजे सबै कूटनीतिक जोडी राम्राराम्रा लुगामा नाच्न नेफरतिती हलमा जम्मा हुन थाले। मारिया पनि मोरक्कन (नाच्ने लुगा)मा एक्लै बसेकी थिइन्। मलाई देखेपछि आफ्नो टेबुलमा आउने इशारा गरिन्। टेबुलमा अर्की महिला पनि थिइन्। राम ! यी इसावेल हुन्। तिमीलाई खोज्दै थिइन्, उनले परिचय गराइन्। मेरो नाम राम हो, नेपालबाट आएको। तपाईं फ्रान्सको भिसीमा पढेको हो ? , इसावेलले सोधिन्। अँ ! किन ? नेपालबाट राजदूत आएको लिस्टमा हेरेँ। राम नाम देखेपछि तपाईं नै हो कि भनेर भेट्न आएकी। म यस रिसोर्टको व्यवस्थापक हुँ। तपाईंले मलाई बिर्सनुभयो। तर मैले तपाईंलाई बिर्सन सकेको छैन। उनका कुराले बीस वर्ष अघिको संसारमा पुगेँ। हो भन्दै म हाँसेर जोडले मिलाएँ। लौ आज खानापछि तपाईंसँग म पनि एकछिन नाच्न आउँछु, इसावेल त्यति भनेर बिलाइन्। नेफरतिती हलमा संगीतको धुन बिस्तारै बज्दै थियो। खाना सकिनासाथ सबै नाच्नमा जमे। इसावेल र मारियासँग पालैपालो केही बेर नाचेँ। उन्माद र आनन्दले सबैको मनमा बास गरेको पाएँ। भोलि बिहान ८ बजेको ब्रेकफास्ट टुट खामुन रेस्टुराँमा थियो। त्यहाँ केही अफ्रिकन, युरोपियन, दक्षिण अमेरिकी राजदूतहरू र उनका मेडमहरूलाई देखेँ। अब्दुला पनि आइसकेका थिए। मारियालाई त्यहाँ नदेखेपछि सोधेँ, आराममा छिन्, ढिलो आउँछिन्। नास्ता गरौं। मारिया आएपछि सँगै खाना लियौं। अब्दुलाले कुनाको मूर्ति देखाउँदै भने, राम ! उता हेर त त्यो ठूलो मूर्ति ! तीन चार हजार वर्षपहिले राज्य गरेका राजा रामासिस। के ? म अचम्मित भएँ। धेरै कुरा हिन्दु नाउँसँग मिल्दो रहेछ। फातिमाले अमुन टेम्पल तथा साली खण्डहर घुम्ने बताउँदै सबैलाई बसमा राखी अमुन टेम्पलतिर प्रस्थान गरिन्। करिब पाँच हजार वर्षअघि बनेको टेम्पलमा मिश्रका शासकहरू सूर्यको पूजा गरी यही स्थानबाट आफू मिश्रको फराहो (राजा) भएको घोषणा गर्ने थाहा भयो। बिहानीको सूर्य अर्थात् अरुण। हुनसक्छ यो अरुण टेम्पल हो, पछि अपभ्रंश भएर अमुन टेम्पल भएको होला। बस टेम्पलछेउ पुगेर रोकियो। म अमुन टेम्पलमा वशिभूत भएर माथि उक्लन थालेँ। भित्तामा धेरै तस्बिर बनाएका र अरबी भाषामा यस मन्दिर र फराहोको वर्णन गरेको भनी फातिमा बताउँदै थिइन्। फातिमाले एकदमै चाखलाग्दो कुरा बताइन् इसाभन्दा साढे तीन सय वर्षपहिले सिकन्दर महान्ले मिश्र जितेपछि परम्पराअनुसार अमुन टेम्पलमा आई सूर्यको पूजा अर्चना गरे। त्यसपछि आफूलाई आजदेखि म मिश्रको फराहो हुँ भनी घोषणा गरे। म इतिहासमा डुबेँ। इतिहासको गहिराइमा डुब्न फातिमाको पछि लागेँ। पहाडको तल झरेर बसबाट १५२० मिनेट गएपछि सिकन्दरलाई गाडेको ठाउँमा पुग्यौं। फातिमा त्यो सुन्दर चिहानमा रोकिइन्। उत्खननको काम भइरहेको थियो। फातिमाले यसको महत्व बताउँदै भनिन्, सन् १९९१ मा सिकन्दरको यो चिहान ग्रिसकी पुरातत्व विशेषज्ञ लिउना साउलात्चीले पत्ता लगाएपछि सारा संसारको ध्यान सिवातिर आकर्षित हुन थाल्यो। अहिले पर्यटकीय हब बनेको छ। भीडभाडमा हामी पनि भित्र पस्यौं। सैकडौं पर्यटक अचम्मित भई दृश्यावलोकनमा मस्त थिए। भ्रमणका क्रममा केलोपेट्राले पनि मिश्रको रानी फराहो बन्दा आमुन टेम्पलमा गएर आफूलाई घोषणा गरेकी थिइन् भन्ने कुरा फातिमाले बताइन्। केही पर पुरानो सहर सालीको भग्नावशेष प्रस्ट देखिन्थ्यो। सबै साल्टरक माटाका बनेका, अनगिन्ती भग्नावशेष। अफ्रिकी राजदूतहरू त्यो हेरेर दंग थिए। फातिमाले त्यो दिनको टुर साली सहरको भग्नावशेष भ्रमणपछि समाप्त गरिन्। केलोपेट्रा अचम्मको साम्राज्ञी, कूटनीतिज्ञ, राजनीतिज्ञ र सुन्दरताकी धनी थिइन्। उनले अन्त्यमा सर्पलाई टोकाएर आफूलाई मारिन् भन्ने कुरामा मलाई पत्यार लागेन। मिश्रको सुन्दरताकी महारानीले यस्तो गरेको यथार्थले मन आजसम्म चिमोटिरहेछ। मारिया उदास भइन्। रोमनले मिश्रमा हमला गरेर हराएको थाहा पाएर केलोपेट्राले आफ्नो अन्त्य गर्नु पर्यो रे। उनको चिहान पनि अझै फेला परेको रहेनछ। कायरो प्रस्थानको समय भयो। इसावेल केही नबोली आँखा पुछ्दै बाहिरिइन्। अलि पर पुगेर अडिइन् र भनिन्, फेरि भेटौंला राम ! ईश्वरले तिम्रो रक्षा गरून्। सम्झेँ, २५ वर्षपहिले यिनी फ्रान्सको गाउँमा पढ्न आउँदा कति भयभीत थिइन्। त्यति बेला मैले कसरी यिनलाई रक्सी खाएको मानिसबाट बचाएको थिएँ। उनी गइन्, सन्दर्भ र परिवेश फेरिए। पुनः केही बेरमै अब्दुला र मारिया बसेको टेबुलमा गएँ। थाहा पाएँ फातिमा आएर एक घन्टामै सिवा नजिकको समुद्रभन्दा करिब साठी फिट तल रहेको रेगिस्तान, बोसिस, खजुर र ओलिभ भएको फूलबारीमा लैजानेछन्। जुन संसारकै अद्भुत स्थान हो।"
बेनीमा कालीगण्डकीको कटान सुरु,"बेनी : म्याग्दीको सदरमुकाम बेनी बजारलाई कालीगण्डकी नदीले कटान गर्न थालेको छ। कटान रोकथामका लागि किनारमा निर्माण भएको तटबन्ध पर्खाल बाढीले भत्काएको हो। करिब दश मिटर दुरीमा लगाइएको ग्यावीयन पर्खाल बगाएर बजारतर्फ कटान गर्न थालेको छ। कालीगण्डकीले धार परिवर्तन गरेर पर्खाल भत्काएपछि बजारतर्फ कटान गर्ने र थप पर्खाल भत्काउने खतरा बढेको स्थानीय रमेश श्रेष्ठले बताए। गत वर्ष रुपाताल एकिकृत संरक्षण परियोजनाले उपभोक्ता समिति मार्फत निर्माण गरेको तटबन्ध भत्काएको हो। यसअघि सो ठाउँमा निर्माण भएको पक्कि पर्खाल २०७५ भदौ २७ गते रघुगंगा नदी थुनिएर आएको बाढीले भत्काएको थियो। गणेशटोलको पछाडीको भागमा कटानको जोखिम बढेको छ। तत्काल नियन्त्रणको प्रयास नगरे कालीगण्डकीले बजारलाई कटान गर्ने खतरा बढेको भन्दै बजारबासी चिन्तित भएका छन्। कटान रोकथामका लागि रुपाताल एकिकृत विकास परियोजनासँग समन्वय गरेर संरक्षणको काम सुरु गरिने बेनी नगरपालिका८ का वडा अध्यक्ष रामकृष्ण बराइलीले बताए। कालीपुल क्षेत्रमा कटान भएको ठाउँमा ग्यावीयन पर्खाल निर्माणको काम भैरहेको छ। यसैबीच बेनी नगरपालिका८ क्याम्पसचोकका बासिन्दा बाढीको त्रासमा छन्। बस्तीमाथिको पाखोबाट बाढी आउन थालेपछि सदरमुकाम बेनीको मुख्य बजार क्षेत्र क्याम्पसचोक जोखिममा परेको हो। यसअघिका दुई वर्ष रोकिएको बाढी यसपालि आउन थालेपछि त्रास बढेको स्थानीयबासी रवी शर्माले बताए। पाखोबाट ढुङ्गा, माटो र काठका टुक्रा सहित आउने बाढीले नाली बुझिएर सडकमा निस्कने गरेको छ। नाली फुटेपछि सडक हिलाम्मे हुने, घर र पसलभित्र पसेर सामान नष्ट गर्ने गरेको छ। बाढीबाट क्याम्पसचोकका १२७ घरधुरी प्रभावित भएका छन्। बेनी नगरपालिका र विभिन्न निकायबाट ग्यावियन जाली र वृक्षारोपण गरेपछि २०७५ र २०७६ को बर्खामा बाढी आएको थिएन। यसपालि दुई पटक बाढी आइसकेको छ। अर्थुङ्गेस्थित सेनाको ब्यारेक तलको घुम्तिबाट सडकको नालीबाट आउने बाढी पाखोमा पहिरो गएपछि आयतन बढेर आएपछि क्याम्पसचोकमा डुबान हुने गरेको छ। क्याम्पसचोकको बाढीको व्यवस्थापनका लागि दिर्घकालीन योजनाको आवश्यकता रहेको स्थानीयबासी तथा व्यवसायीहरुले बताएका छन्।"
मुक्ति नपाएका मुक्ति !,"जर्मन दार्शनिक फ्रेड्रिक नित्सेले अन दी युज एन्ड अब्युज अफ हिस्ट्री फर लाइफ १८७३मा भनेका छन्, जनावरको भूत र भविष्य हुँदैन। ऊ मात्रै वर्तमानमा बाँच्छ। ऊसँग योजना हुँदैन र स्मृति पनि। ऊसँग इतिहास पनि हुँदैन। कहिलेकाहीँ लाग्छ, मान्छे नभएर बरु जनावर हुन पाएको भए ! स्मृतिहरूले त मात्रै ऐँठन गराउँदा रहेछन् र वर्तमानलाई पनि बिर्साइदिँदा रहेछन्। सुख होस् चाहे दुःख, स्मृतिले त मात्रै पीडा दिँदो रहेछ। निकै लामो समय भइसक्यो, उनको भौतिक शरीरले मुक्ति पाएको। र पनि आजभोलि मौसम धुम्म भयो, हल्का पानी पर्यो भने मलाई उनको याद आउँछ। उनी मेरोसामु उभिएर गणित पढाइरहेझैं लाग्छ। नसम्झिऊँ भन्छु तर हरेक साल माघ आउँछ। ३ गते आउँछ। अनि घडीले १२१ बजाइदिन्छ। सँगै स्मृतिको बाटो भएर उनको याद आउँछ। शरीर चिसो हुन्छ, स्वेटरमाथि ज्याकेट थप्छु। मन चिसो हुन्छ, तताउने केही पाउँदिनँ। स्मृतिहरू सिरेटो बनेर आउँछन्, चिसो बनाइदिन्छन् हृदय। दाँत किट्किटाउँछन्, आँत कप्कपाउँछ र आँखाअगाडि त्यो कहालीलाग्दो दृश्य फनफनी घुम्छ। बुवा भूमिगत भएपछि घरमा म, भाइ, बहिनी र ममी बस्थ्यौं। हाम्रो जीवन असाध्यै कष्टकर थियो। हामी तीनजनाको जीवन ममीको मेहनतमा निर्भर थियो। बिहान उठ्नु, भैंसी, बाख्रा, गोरुको हेरचाह गर्नु र हामीलाई खाना खुवाएर स्कुल पठाउनु ममीको बिहानको काम हुन्थ्यो। अरू दिनजस्तै त्यो दिन पनि हामी तीनैजना स्कुल गयौं। माघ महिना भएकाले सिमसिम सिमसिम पानी परिरहेको थियो। जाडो अत्यधिक थियो। घाम लाग्ने कुनै सुरसारै थिएन। २०५८ माघ ३ गते। पाणिनी संस्कृत माध्यमिक विद्यालयको कक्षा ९ को विद्यार्थी थिएँ म। संस्कृत स्कुल बन्द हुन्छन् अरे भनेर हरेक दिनजसो कुरा हुन्थ्यो स्कुलमा। त्यहाँका विद्यार्थीलाई नजिकैको स्कुलमा सार्ने भन्ने कुरा पनि हुन्थ्यो। तर त्योचाहिँ भएन। माघ ३ बाट हाम्रो स्कुलमा सहायक प्रधानाध्यापकको जिम्मेवारी वहन गरिरहनुभएका मुक्तिनाथ अधिकारी सर प्रधानाध्यापकमा नियुक्त हुनुभएको थियो। उहाँ प्रशासनमा एकदमै कडा। गणित र विज्ञानमा एकदमै कुशल शिक्षक हुनुहुन्थ्यो। पूर्वप्रधानाध्यापकले राजीनामा दिएपछि माघ २ का दिन सदरमुकाम बेसीसहरबाट नियुक्ति लिएर ३ गतेबाट प्रधानाध्यापकको जिम्मेवारी वहन गर्न थाल्नुभएको थियो। उहाँले मुख्यतः ९ र १० को ऐच्छिक गणित र १० को विज्ञान पढाउने गर्नुहुन्थ्यो। कहिलेकाहीँ विषय शिक्षक नआएका बेला अरू कक्षामा गएर पनि गणित पढाउनुहुन्थ्यो। मान्छे मारेर मान्छेकै लागि न्याय ल्याउनुपर्छ र क्रान्तिको समयमा दुईचार जनाले बलिदान दिनुपर्छ भन्नेहरूका लागि त यो हत्या केवल हत्या मात्रै होला। तर, एउटा मान्छेको हत्या हुनु पनि ठूलो आतंक हो, त्यो दिन धर्मराज दूरा सरले विज्ञान पढाइरहनु भएको थियो। कक्षा १० मा भने मुक्तिनाथ सरले पढाइरहनु भएको थियो। विज्ञानमा असाध्यै कमजोर विद्यार्थी भएकाले मलाई कक्षा कति बेला सिकिएला जस्तो मात्रै भइरहेथ्यो। सरले सायद लिट्मस पेपरको बारेमा पढाउनुभएको जस्तो लाग्छ। म अरू विद्यार्थीभन्दा अलि बढी चकचके थिएँ। विज्ञान नबुझ्ने भएकाले म अगाडिको डेस्कमा बिस्तारै हात रगडेर बसेको थिएँ। धर्म सरले मेरो कानको जरी समाउँदै पढाइमा ध्यान छैन, डेस्क चुइँचुइँ पारेर बस्छ ! भन्दै गालामा प्याट्ट हिर्काउनुभयो। उहाँले यति गरेर सक्नुभएको मात्रै के थियो, दुईजना गोलीगठ्ठा भिरेका युवा ढोकामा आएर उभिए। सर ! पढाइ बन्द गर्नू र बाहिर आउनू ! भनेर सिठी बजाउँदै अलर्ट गराए। सरले तत्काल पढाइ रोक्नुभयो र बाहिर निस्कनुभयो। म मनमनै सम्झिरहेको थिएँ मैले चुइँचुइँ पारेको होइन, माओवादीले पाटेसुसेल हालेका रहेछन्। हामी निस्कँदा १० कक्षामा पढाइरहनु भएका मुक्ति सरलाई हात बाँधेर माथि अफिसको प्रांगणमा लगिसकेका रहेछन्। सिमसिम सिमसिम पानी परिरहेको थियो। मैले १० कक्षामा पढ्नेहरूलाई सोधेँ, के भएको हो ? उसले निकै डराउँदै भन्यो, दुईजना केटी आएर सरलाई बाहिर आउनू भने। सरले केही छिनमा क्लास सकिन्छ अनि निस्कन्छु भन्नुभयो। उनीहरू सरासर कक्षामा छिरे र सरको हात बाँधेर बाहिर ल्याए। उसले यति भनिनसक्दै विद्यार्थी र शिक्षकहरू प्रार्थना गर्ने ठाउँमा भेला भए। अफिस कक्षाकोठाभन्दा अलि माथि थियो। त्यहाँ सरहरू, मुक्तिनाथ सर र उहाँको कन्चटमा पेस्तोल तेस्र्याउने माओवादी उभिएका थिए। हामी विद्यार्थी तल उभिएका थियौं। केही विद्यार्थी रुन थाले भने केही बेहोश हुने अवस्थामा पुगे। शिक्षकहरूको अनुहार डरले भयभीत देखियो। उनीहरू भने निकै जोशका साथ उभिए। चेल एनिमल प्लानेट हेर्दा मलाई त्यही दिनको घटना याद आउँछ, जहाँ एक हुल सिंहले खेलाई खेलाई एउटा अर्नाको हत्या गर्छन्। अन्य अर्ना निरीह बनेर भयभीत हुँदै त्यो बीभत्स हत्या हेरेर बस्छन्। त्यस्तो हत्या जसलाई टुलुटुलु हेर्नुबाहेक विकल्प पनि हुँदैन। त्यो दृश्य हेर्दै गर्दा म आफूलाई त्यही लाचार अर्नाको रूपमा पाउँछु, जो घटना हुन नदिन केही गर्न सक्दैन। मात्र घटनाको प्रत्यक्षदर्शी बन्छ। ठीक यस्तै भएको थियो त्यो दिन पनि। लगभग डेढ सय विद्यार्थी, १६१७ जना शिक्षक र दुईजना परिचारक सबै भयभीत र निरीह अर्नाजस्ता भए। त्यहाँ एक सर, एक साथी अनि हेडसर जीवनका अन्तिम घडी गनिरहनुभएको थियो। केही मानिस भने जितको खुसियालीमा रमाइरहेका थिए। जो, मान्छेको हत्या गरेर परिवर्तन ल्याउने दृढताका साथ उभिएका थिए। स्कुलका भित्ताहरूमा माओवादीले पम्प्लेट टाँसेका थिए। त्यहाँ भनिएको थियो, मुक्तिनाथ सरको हत्या गर्दा हाम्रा आँखाबाट आँसु झरे, उहाँप्रति हार्दिक श्रद्धाञ्जलि ! लाग्यो, जित्नेहरूका लागि योभन्दा ठूलो हार अरू केही छैन। तत्कालीन माओवादीका एरिया इन्चार्जले सरको कन्चटमा पेस्तोल तेस्र्याएर भन्दै थिए, दुराडाँडामा आजबाट क्रान्तिको सुरुआत भयो ! अब यहाँ रगतको खोला बग्छ ! परिवर्तनको सुरुआत हुन्छ। उनी यस्तै यस्तै भट्भटाइरहेका थिए। विद्यार्थी कोही रोइरहेका थिए, कोही काँपिरहेका थिए, कोही अवाक् भएर सरको अनुहार हेरिरहेका थिए। हामी कसैलाई पनि उनको भाषणको कुनै मतलब थिएन। म लुग्लुग् काँपेर यो सबै घटना हेरिरहेको थिएँ। केही बेरको भाषणपछि उनले भने, तपाईंहरूले चिन्ता लिनु पर्दैन। हामीले तपाईंको सरसँग केही सोधपुछ गर्नु छ, केही बेरमै उहाँलाई फिर्ता पठाइदिन्छौं। हामी अलि ढुक्क भयौं। उनीहरूले सरलाई लिएर गए। अफिसको गाह्रो कट्नै लाग्दा सरले भन्नुभएका यी शब्दहरूले आज पनि दिल र दिमाग एकैसाथ रन्थनाइरहन्छ, ल भाइबहिनीहरू ! म फर्किन्छु फर्किन्नँ थाहा छैन, तिमीहरू राम्रोसँग पढ्नू ! लाग्छ, सरलाई मृत्यु लिन आएको थाहा भइसकेको थियो। सरलाई अफिस कटाएर स्कुलमाथि लैजाँदै गर्दा ममी हस्याङ फस्याङ गर्दै स्कुलमै आइपुग्नुभयो। आफ्नो पति भूमिगत भएको र आफ्नै घरनजिकको शिक्षकलाई यसरी माओवादीले लगेको भन्ने थाहा पाएर अत्तालिँदै त्यहाँ आइपुग्नुभएको थियो। हाम्रो मायाले नि आइपुग्नुभएको थियो सायद। आउनासाथ भन्नुभयो, हामी सबै मिलेर पछिपछि जाऔं, हामी यति धेरै भएर यताबाट हल्ला गर्दै जाने अनि छहरेपानी तिरबाट पनि मान्छे बोलाउने। च्यानपाटाबाट पनि विद्यार्थी र अरू मान्छे आउँछन्। अनि त भागिहाल्छन् नि ! तर, ममीलाई स्कुलका सरहरूले सम्झाउनुभयो र ममी रोकिनुभयो। केही बेरपछि ममीले म, भाइ र बहिनीलाई घर गएर बाख्रा, भैंसी फुकाउनू, म एकैछिनमा आउँछु भन्नुभयो। हामी घर फर्कियौं। पानी भने परिरहेकै थियो। घर पुगेर भैंसी फुकाएर घर तलको बारीमा पुर्याएको मात्र के थिएँ, ममी हतारिँदै आइपुग्नुभयो र भन्नुभयो, लौ बाबु, मुक्तिनाथ सरलाई त मावादीले मारेछन्। अब म मामाघर जान्छु र मामाघरको दाइलाई च्यानपाटा गएर फोन गरेर बुवालाई अलि महिना गाउँ नआउन भन्छु। तर फोन गर्ने सम्भावना थिएन। उनीहरू आउँदा नै च्यानपाटाको फोन काटेर आएका थिए। यो कुरा थाहा पाएपछि ममी मामाघर जानुभएन। त्यसपछि मैले भर्खर फुकाएको भैंसी गोठमा लगेर बाँधिदिएँ। हामी सबै अति नै डराएका थियौं। ममीले डरैडरमा मकै भुट्नुभयो। हामीले पनि सास दबाएर मकै मुकुर्यायौं। यत्तिकैमा अंकलको छोरो आयो। ऊ च्यानपाटाको सर्वोदय स्कुलमा १० कक्षामा पढ्थ्यो। उसले हाम्रो पिँढीमा बसेर भन्यो, मैले त मुक्तिनाथ सरलाई बाटोमा भेटेको अनि सधैंझैं नमस्कार गरेँ। सरले त टाउको मात्रै हल्लाउनुभयो। अलि तल पुगेर हेर्दा त हात र गोडामा साङ्लो लगाएर लगेका रहेछन्। अहिले सम्झिँदा लाग्छ, यसरी त बलिका लागि पशुलाई पनि लैजान पाइँदैन। डरैडरमा रात पर्यो। म, ममी, भाइ, बहिनी एकै ठाउँमा सुत्यौं। अहिले सम्झँदा लाग्छ, ममी सबैभन्दा बढी डराउनुभएको थियो। तर पनि उहाँ हामी सबैभन्दा निडर देखिनुभएको थियो। डरैडरमा उज्यालो भयो। बिहान १० बजेतिर आकाशमा दुईवटा हेलिकोप्टर आए। सैनिक र पुलिसहरू घेरा लगाएर बसेका थिए। जुन घेराको बीचमा हुनुहुन्थ्यो सादा जीवन र उच्च विचारलाई हृदयंगम गरेर हिँड्नुभएका मुक्तिनाथ सर, जो उत्तिसको रूखमा आड लगाएर निदाइरहनु भएको थियो। उहाँको घाँटीमा उहाँकै गलबन्दी बाँधिएको थियो। उहाँको बसाइको अवस्था हेर्दा लाग्थ्यो महानिर्वाण प्राप्तिका लागि अन योर मार्क सकेर गेट सेटको पोजिसनमा हुनुहुन्थ्यो। छाती र पेटको बीचमा प्वाल परेको स्वेटर र प्वालबाट बगेर सुकेको रगतको धारा, आँखा चिम्म गर्नुभएको, मुख केही भन्न तत्पर। उहाँको हत्या हेर्दा लाग्थ्यो त्यो हत्याको वर्णन गर्न शब्दहरू बनेकै छैनन्। मान्छे मारेर मान्छेकै लागि न्याय ल्याउनुपर्छ र क्रान्तिको समयमा दुईचार जनाले बलिदान दिनुपर्छ भन्नेहरूका लागि त यो हत्या केवल हत्या मात्रै होला। तर, एउटा मान्छेको हत्या हुनु पनि ठूलो आतंक हो, जतिसुकै ठूलो परिवर्तन आए पनि ऊलगायत परिवारलाई कहिल्यै परिवर्तनको महसुस हुँदैन। त्यो परिवर्तनले खुसी दिँदैन भनेर सोच्नेका लागि मानवहत्या त्रासद घटना हो। गाउँकै स्कुलमा पढाउनुपर्छ र गाउँमा चेतना नबढेसम्म देश चेतनशील बन्दैन भनेर गाउँमै बसेर सामान्यभन्दा सामान्य जीवन व्यतीत गरी शिक्षण पेसा अँगाल्ने आदरणीय गुरु मुक्तिनाथ अधिकारीको लवाइमा कहिल्यै तडकभडक देखिएन। यसरी एउटा बौद्धिक, सरल व्यक्ति यो संसारबाट भौतिक रूपमै विलय हुनुभयो। अर्थात् विलय गराइयो। सरको हत्या भएपछि लगभग २० दिनजति स्कुल बन्द भयो। जब स्कुल खुल्यो, मलाई स्कुल जान अत्यन्तै डर लाग्यो। स्कुल गएको केही दिनपछि एक दिन स्कुलका भित्ताहरूमा माओवादीले पम्प्लेट टाँसेका थिए। त्यहाँ भनिएको थियो, मुक्तिनाथ सरको हत्या गर्दा हाम्रा आँखाबाट आँसु झरे, उहाँप्रति हार्दिक श्रद्धाञ्जलि ! लाग्यो, जित्नेहरूका लागि योभन्दा ठूलो हार अरू केही छैन। हजुरबुवाले भनेको सम्झिन्छु, मुक्तिनाथ सरले जस्तो गरी पढ्नुपर्छ। मुक्तिनाथ सरले एसएलसीमा हिसाब विषयमा सयमा सय ल्याउनुभएको थियो। उहाँजस्तो सरल र साधारण हुनुपर्छ। म सानो हुँदा सुन्ने गर्थें, पढाइमा अत्यन्तै तीक्ष्ण उहाँ उच्च शिक्षाका लागि विदेश पढ्न जाने अवसर पाउँदा पाउँदै पनि गरिबीका कारण पढ्न जान पाउनुभएन रे ! उहाँको कोटामा अरूले नै पढेर आए रे ! निकै कम बोल्ने मुक्ति सर जति बोल्नुहुन्थ्यो, सही कुरा र सटिक ढंगले बोल्नुहुन्थ्यो। आफूले बोलेका कुरामा अडिग रहनुहुन्थ्यो। स्कुलका अलावा गाउँ, टोल र छिमेक पनि कसरी विकसित बनाउन सकिन्छ भनेर हरदम लाग्नुहुन्थ्यो। पढाउँदा पढाउँदै बाहिर कतै झैझगडा भयो भने दौडिएर पुग्नुहुन्थ्यो। त्यसलाई मिलाउनुहुन्थ्यो अनि पढाउन आउनुहुन्थ्यो। प्रशासनमा निकै कडा भएकाले हामीहरू उहासँग अत्यन्तै डराउँथ्यौं। कहिलेकाहीँ स्कुल नआउँदा खुसी हुन्थ्यौं। तर उहाँ स्कुल नआउनुभएको कहिल्यै थाहा भएन। खेतमा हुँदा होस् या मेलामा, कोही विद्यार्थी प्रश्न लिएर आयो भने त्यसको उत्तर दिन कत्ति पनि हिच्किचाउनु हुन्नथ्यो। साँचो बोल्ने, चाप्लुसी घस्न नजान्ने भएर पनि होला; उहाँका कुरा काट्ने मान्छे पनि थिए। एमनेस्टी इन्टरनेसनल नेपालको सदस्य उहाँले गाउँमा पनि विभिन्न निकायमा बसेर काम गर्नुभएको थियो। अलि हठी स्वभाव र खानका लागि केही गर्नुपर्छ, मागेर हुँदैन भन्ने विचार बोकेर हिँड्ने उहाँको यही बानीले दुस्मन कमायो सायद। मृत्युवरण गर्नु पर्यो सम्भवतः। हरेक शिक्षकले आफ्नो तलबबाट केही रकम चन्दा दिनुपर्ने कुराको विरोध र नदिने निर्णय नै हत्याको कारक बनेको हुनुपर्छ। देशले संघीय गणतन्त्रात्मक लोकतन्त्रको अभ्यास गरिरहेछ। सत्य निरुपण तथा मेलमिलाप आयोगको पनि गठन भएको छ। तर, खोइ न्याय ? मुक्तिनाथ सरको आत्माले कहिले शान्ति पाउँछ ? मुक्तिको आत्माले मुक्ति कहिले पाउला ? सर ! हजुरले राम्रोसँग पढ भन्नुभएको कुरालाई आत्मसात् गरेर हजुरको शिष्यले कविता, गजल, लेख लेखिरहेको छ। हजुरलाई भावपूर्ण श्रद्धाञ्जलि !"
अयोध्यापुरीको काम अगाडि बढाउन प्रधानमन्त्रीको आग्रह,"काठमाडौं : प्रधानमन्त्री केपी शर्मा ओलीले रामजन्मभूमि अयोध्याका विषयमा चासो अगाडि बढाएका छन्। उनले शुक्रबार माडी नगरपालिका९ का वडाध्यक्ष शिवहरि सुवेदीलाई टेलिफोन गर्दै अयोध्यापुरीको अध्ययन गर्न अनुरोध गरे। प्रधानमन्त्री ओलीको भनाइ उद्धृत गर्दै सुवेदीले भने, 'त्यहाँ के कस्ता संरचना छन्, के के बनाउनुभएको छ। भारतमा भएको अयोध्याका विषयमा त्यहाँका जनतासमेत विश्वस्त नरहेको पाइएकाले हाम्रो अयोध्याका विषयमा थप अध्ययन र संरक्षणमा जुट्नुपर्छ। तपाईँहरु के के गर्दै हुनुहुन्छ, तुरुन्तै काम अघि बढाउनुपर्यो।' प्रधानमन्त्रीले आफूले अयोध्याका बारेमा अध्ययन गर्दा प्रमाण बलियो भेटिएको तथा सोमेश्वर गढी, वाल्मिकी आश्रमलगायत स्थानसमेत बलियो आधार भएको बताएको सुवेदीले जानकारी दिए। उनले भने, 'प्रधानमन्त्री अयोध्याका विषयमा माडीको टोलीसँग छलफलका लागि आतुर हुनुहुन्छ।' हाल माडीमा रहेका धार्मिक सम्पदा र पुरातात्विक सामग्रीको संरक्षण गर्न अनुरोध गर्दै प्रधानमन्त्री ओलीले आउँदो रामनवमी पर्वमा ठूलो पूजा गरी काम शुरु गरिने बताएको वडाध्यक्ष सुवेदीले जानकारी दिए। 'पुरातत्विक विभागसँग समन्वय गरेर अध्ययन र संरक्षणमा जुट्न प्रधानमन्त्रीको निर्देशन छ', सुवेदीले भने। हालको वडा नम्बर ९ यसअघिको अयोध्यापुरी गाउँ विकास समितिमा पर्थो। प्रधानमन्त्रीलाई भेट्न माडीका नगर प्रमुखसहितका प्रतिनिधि जाँदै यसैबीच प्रधानमन्त्री ओलीले माडीका नगर प्रमुखसहितका प्रतिनिधिलाई भेट गर्नलाई शनिबार बोलाएका छन्। माडी नगरपालिका प्रमुख ठाकुर ढकालले आज प्रधानमन्त्री ओलीले भेटघाटका लागि बोलाउनुभएको जानकारी दिए। ढकालका अनुसार वडाध्यक्ष सुवेदी, नेपाल कम्युनिष्ट पार्टी (नेकपा)का माडी अध्यक्ष प्रभु महतो, सचिव नारदमणि पौडेलसहितको टोली प्रधानमन्त्रीलाई भेट्न काठमाडौँ जाँदै छ। ढकालले भने, 'आज दिउँसो प्रधानमन्त्रीज्यूलाई भेट्ने कार्यक्रम छ।' प्रधानमन्त्रीले गत असार २९ गते भानुजयन्तीका दिन राम नेपालकै ठोरी क्षेत्रमा जन्मेको हुन सक्ने अभिव्यक्ति दिएका थिए। माडीको अयोध्यापुरी, वाल्मिकी आश्रम, गोद्धकलगायत क्षेत्रमा पुरानो मुद्रा, इँटा, पुराना भवनका अवशेषजस्ता पुरातात्विक वस्तु भेटिँदै आएको छ। अयोध्या प्रकरण : वामदेवको सुझाव ओलीले दुई वर्षमै बिर्सिएपछि अयोध्या प्रकरण : प्रधानमन्त्रीको अभिव्यक्तिमा परराष्ट्रको स्पष्टिकरण रामको जन्मभूमी अयोध्याबारे अनुसन्धान गर्न ठोरीवासीको माग अयोध्यापुरीका विषयमा अनुसन्धान सुरु गर्दै पुरातत्व विभाग"
"रुपन्देहीमा कार दुर्घटना, तीन जनाको मृत्यु",बुटवल। परासीबाट भैरहवातर्फ जाँदै गरेको कार अनियन्त्रित भई पल्टिँदा तीन जनाको मृत्यु भएको छ। रुपन्देही रोहिणी गाउँपालिका ४ छिपागडस्थित हुलाकी सडकखण्डमा लु २ च ६७५६ नंको कार नियन्त्रित भई पल्टदा तीन जनाको मृत्यु भएको प्रदेश ५ ट्राफिक प्रहरी कार्यालयले जनाएको छ। सडकबाट १० मिटर तल पल्टिँदा कारमा सवार चार जना घाइतेलाई उपचारको लागी भिम अस्पताल भैरहवा पठाएकोमा उपचारको क्रममा तीन जनाको मृत्यु भएको हो। मृत्युहुने तीन जनामध्ये एक जनाको मात्र पहिचान खुलेको छ। दुर्घटनामा परेर रुपन्देही ओमसतिया गाउँपालिका ४ बालापुरका २६ को देवेन्द्र चौधरी रहेका छन। अन्य दुई जनाको परिचय खुल्न बाँकी रहेको छ। घाइते रुपन्देही सिद्धार्थ नगरपालिका ४ का ३० वर्षीय अनिल यादव रहेका छन्।
पर्सामा मेयरसहित थप ५२ जना संक्रमित,"वीरगन्ज : वीरगन्ज स्थित नारायणी अस्पतालको प्रयोगशालाको शनिबार बिहान आएको रिपोर्टमा पर्साका ५२ जनामा कोरोना संक्रमण पुष्टि भएको छ । बाराका २ जना र सर्लाहीका १ जनामा पनि संक्रमण भेटिएको छ । शनिबार बिहान संक्रमण पुष्टि भएका पर्साका ५२ जना मध्ये पर्साको बहुदरमाइ नगरपालिकाका मेयर, उक्त नगरपालिकाका विभिन्न स्वास्थ्य चौकीमा कार्यरत ९ स्वास्थ्यकर्मी र सर्वसाधरण गरि २५ जना छन् । यस्तै पर्साको वीरगन्ज महानगरपालिका वडा नम्बर १० का ६ जना , वडा नम्बर ११ र १६ का ४४ जना , वडा नम्बर १२ का २ जना , वडा नम्बर ३ ,४, ७ , ९ का ११ जनामा पनि शनिबार बिहान संक्रमण पुष्टि भएको हो । पर्साकै छिपहरमाइ गाँउपालिका ५ भिस्वाका २ जना, बिन्दवासिनी गाँउपालिका ३ का १ जना र वीरगन्जस्थित नेपाली सेनाको चण्डीप्रसाद गणमा कार्यरत ३२ वर्षका १ जना सेनामा पनि संक्रमण भेटिएको नारायणी अस्पतालका मेसु डाक्टर मदन उपाध्यायले जानकारी दिए । शनिबार ५२ जना थपिएसंगै पर्सामा संक्रमितको संख्या ९४५ पुगेको जिल्ला स्वास्थ्य कार्यालय पर्साका स्वास्थ्य निरीक्षक जयमोद ठाकुरले जानकारी दिए । पर्सामा कोरोना संक्रमणका कारण अहिले सम्म २० जनाको मृत्यु भइसकेको छ । साउनमा मात्रै पर्सामा १६ जनाको मृत्यु भएको हो ।"
समुदायमा संक्रमण पुगेपछि नुवाकोटमा निषेधाज्ञा,"नुवाकोट : समुदायस्तरमै कोरोना भाइरस पुगेपछि नुवाकोटमा जिल्ला प्रशासन कार्यालयले निषेधाज्ञा जारी गरेको छ। प्रशासनले रोग नियन्त्रणमा सहयोग पुग्ने उद्धेश्यले हिँडडुलमासमेत प्रतिबन्ध लगाउँदै निषेधाज्ञा जारी गरेको हो। विदुर र वेलकोटगढी नगरपालिका र १० गाउँपालिका रहेको नुवाकोटमा ५३ जना कोरोना संक्रमित पुष्टि भएका छन्। जसमध्ये ३६ जना निको भई घर फर्किसकेका छने भने बाँकी अस्पतालमा उपचाररत रहेको स्वास्थ्य कार्यालय नुवाकोटले जनाएको छ। नुवाकोटका विभिन्न स्थानीय तहहरुमा शनिबारबाट लागू हुनेगरी निषेधाज्ञा जारी गरिएको छ। शनिबार मध्यरातदेखि लागू हुनेगरी आगामी भदौ ३ गते राति १२ बजेसम्म १० दिनका लागि नुवाकोटका विभिन्न संवेदनशील स्थानहरुमा निषेधाज्ञा जारी गरिएको प्रमुख जिल्ला अधिकारी झंकनाथ ढकालले जानकारी दिए।नुवाकोटमा शुक्रबारमात्रै समुदायमा कोरोना फैलिएको पुष्टि भएको थियो। एकैदिन सात जना संक्रमित भएको र त्यसमध्ये पाँच जना समुदायस्तरका सर्वसाधारण हुन्। सर्वसाधारण कोरोनाविरुद्ध सजग हुनुको साटो लापरवाही बढेको भन्दै कोरोना सङ्क्रमण फैलिन नदिन तथा यसलाई नियन्त्रण गर्नका लागि निषेधाज्ञा जारी गरिएको प्रजिअ ढकालको भनाई छ। जिल्ला प्रशासनले विदुर नगरपालिका, लिखु र सुर्यगढी गाउँपालिकाका सबै क्षेत्र तथा वेलकोटगढी नगरपालिका, पञ्चकन्या, शिवपुरी र ककनी गाउँपालिकाका केही क्षेत्रमा निषेधाज्ञा जारी गरेको हो। निषेधित क्षेत्र तोकिएको स्थानमा सर्वसाधारण अत्यावस्यक कामबाहेक घर बाहिर निस्किएर हिँडडुल गरेको पाइएमा सङ्क्रामक रोग ऐन २०२० तथा प्रचलित कानूनबमोजिम सजाय गरिने प्रजिअ ढकालले बताए। अत्यावश्यक सेवा, स्वास्थ्यकर्मी, संचारकर्मी र अनुमति प्राप्तबाहेक अरू कसैलाई घर बाहिर ननिस्कनसमेत जिल्ला प्रशासन कार्यालयले निर्देशा जारी गरेको छ। स्वास्थ्य कार्यालय नुवाकोटका अनुसार शुक्रबार कोरोना पुष्टि भएका सात जनामध्ये एक जना मात्र विदेशबाट आएका व्यक्ति हुन्। विदुर नगरपालिकाका६ जना र पञ्चकन्या गाउँपालिकाका१ जना छन्। जसमा एक जना सेना र एक जना स्वास्थ्यकर्मी पनि छन्। उनीहरुको स्वास्थ्य अवस्था हाल सामान्य रहेको चिकित्सकहरुले जनाएका छन्। पञ्चकन्या गाउँपालिकाका संक्रमित विदेशबाट आएका व्यक्ति हुन्। उनी विदेशबाट आएर क्वरेन्टिनमा बसेका थिए। यसअघि उनको पीसीआर रिपोर्ट नेगेटिभ अर्थात कोरोना नभएको आएपछि उनलाई घर पठाइएको थियो। पछि शंका लागेपछि पुनः परीक्षण गर्दा उनको कोरोना रिपोर्ट पोजिटिभ आएको हो। त्यसैगरी विदुरका संक्रमितमध्ये चार जनाको कन्ट्रयाकट्रेसिङबाट फेला परेको हो। विदेशबाट आएका व्यक्तिको सम्पर्कमा पुगेका व्यक्तिमा कोरोना संक्रमण पुष्टि भएको कार्यालयले जनाएको छ। नुवाकोटमा हालसम्म ५३ जनामा कोरोना पुष्टि भएको छ। संक्रमितमध्ये ३६ जना निको भएर घर फर्किसकेका कार्यालयले जनाएको छ। नुवाकोटमा दिनहुँ संक्रमितको संख्या बढ्दै गइरहेको, संक्रमण नियन्त्रण र संक्रमितसँगको सम्पर्कमा आएको व्यक्तिहरुको कन्ट्रयाक्ट ट्रेसिङको लागि निषेधाज्ञा जारी प्रमुख जिल्ला अधिकारी ढकालले बताए। उनका अनुसार विदुर नगरपालिका, लिखु गाउँपालिका र सूर्यगढी गाउँपालिकाका सम्पूर्ण क्षेत्रमा साउन २४ गते मध्यरात १२ बजेदेखि १० दिनका लागि निषेधाज्ञा जारी भएको छ। यस्तै, बेलकोटगढी नगरपालिकाका वडा नं ५, ७, ८, १०, ११, १२ र १३ का सम्पूर्ण क्षेत्र, पञ्चकन्या गाउँपालिकाका वडा नं १, २ र ३ का सम्पूर्ण क्षेत्र, शिवपुरी गाउँपालिकाका वडा नं ६, ७ र ८ का सम्पूर्ण क्षेत्र र ककनी गाउँपालिकाका पासाङल्हामु राजमार्ग आसपासका वडा नं १, २, ४ र ६ का सम्पूर्ण क्षेत्रमा निषेधाज्ञा जारी भएको छ। नुवाकोटका सबै नाकाहरुबाट अत्यावश्यक सेवाका सवारी साधन, एम्बुलेन्स र जिल्ला प्रशासन कार्यालयबाट अनुमति प्राप्त सवारी साधनबाहेक सम्पूर्ण सवारी साधन तथा पैदल आवातजावत पूर्णरुपमा रोक लगाएको छ।"
कोरोना फैलिएपछि धमाधम सेवा बन्द गर्दै ठूला अस्पताल,"विराटनगर : चिकित्सक, स्वास्थ्यकर्मी र कर्मचारीमा कोरोना संक्रमण देखिन थालेपछि प्रदेश १ को राजधानी विराटनगरका ठूला र सुविधासम्पन्न अस्पतालहरुले धमाधम आफ्ना सेवा बन्द गर्न थालेका छन्। कोरोनाको प्रभावका कारण प्रदेशमै रेफरल सेन्टरका रुपमा चिनिएका सरकारी एवं निजी अस्पतालले बिरामी भर्ना लिने, उपचार गराउने नियमित सेवा बन्द गर्न थालेका हुन्। कतिपय अस्पतालले बहिरंगका साथै आकस्मिक समेतका सेवा अनिश्चित कालका लागि बन्द गरेको भन्दै सूचना टाँसेर छन्। केही अस्पताल सिल गरिएका छन्। विराटनगरका गोल्डेन, न्युरो, मोरङ सहकारी, विराट नर्सिङ होम एवं विराटनगर, कोशी समेतका ठूला अस्पतालले नियमित स्वास्थ्य सेवा बन्द गरेका छन्। उपचारका सबै काम बन्द गरेर आकस्मिक सेवालाई सञ्चालनमा ल्याए पनि प्रभावकारी सेवा दिन सकेका छैनन्। स्वास्थ्यकर्मीमा संक्रमण पुष्टि भएपछि गोल्डेन अस्पतालले बिहीबारबाट सेवा बन्द गरेको छ। मंगलबार स्वाब परीक्षण गराउँदा दुई जना स्वास्थ्यकर्मी र एक जना कर्मचारीको रिपोर्ट पोजेटिभ आएपछि अस्पतालको आकस्मिक कक्ष सिल गरिएको छ। अस्पतालको ओपीडी, आकस्मिकदेखि लिएर सबै सेवा बन्द गरिएको प्रशासन प्रमुख सन्तोष मेहताले बताए। अस्पताललाई डिसइन्फेक्ट नगरिकन सञ्चालन गर्न सक्ने अवस्था छैन, उनले भने, स्वास्थ्यकर्मीबाटै अरु बिरामीलाई कोरोना सर्छ कि भनेर सेवा बन्द गरिएको हो। सबै चिकित्सक र स्वास्थ्यकर्मीको कोरोना रिपोर्ट यकिन भइसकेपछि मात्रै अस्पताल सञ्चालनबारे निर्णय हुने उनले बताए। मोरङ सहकारी अस्पताले पनि आकस्मिकबाहेकका सबै सेवा बन्द गरेको छ। अस्पतालका चिकित्सक र स्वास्थ्यकर्मीमा संक्रमण देखिन थालेपछि सेवा बन्द गर्नु परेको सञ्चालक विकाव अधिकारीले बताए। अस्पताल नियमित रुपमा कहिलेदेखि सञ्चालनमा ल्याउन सकिन्छ भन्ने यकिन नभएको उनको भनाइ छ। न्युरो अस्पतालका पाँच जना नर्सिङ स्टाफ र एक हेल्परमा कोरोना देखिएको डाइरेक्टर रञ्जित बस्नेत बताउछन्। गत आइतबारबाट अस्पतालको सबै सेवा बन्द गरिएको थियो। तर बिहीबारबाट आकस्मिक सेवा सञ्चालन गरेको भए पनि बिरामीले खुट्टा राख्ने ठाउँ नहुने उक्त अस्पतालमा उपचारका लागि कोही पुगेका छैनन्। वरिष्ठ चिकित्सकलाई साउन ६ गते कोरोना देखिएपछि सिल गरिएको विराट नर्सिङ होमको आकस्मिक सेवा सोमबार बिहानबाट सञ्चालनमा आयो। ओपीडी सेवा बन्द नै छ। अस्पतालका प्रशासन प्रमुख पदम विनाडी बिरामीले उपचार नपाउने अवस्थालाई ध्यानमा राख्दै आकस्मिक सेवा सञ्चालन गरिएको बताउँछन्। सधैं बिरामीले भरिने विराटमा यतिबेला बिरामी पाउनै मुस्किल परेको छ। हालसम्म विराटसँग आवद्ध १३ जनामा संक्रमण पुष्टि भइसकेको छ। प्रदेश १ कै ठूलो सरकारी स्वास्थ्य संस्था कोशी अस्पतालको ओपीडी सेवा साउन १५ गते बन्द गरियो। बुधबारदेखि सेवा सञ्चालन गरिएको भए पनि उपचारका लागि आउने बिरामीको संख्या न्यून छ। पहिले दैनिक एक हजार दुई सय बढी उपचार र स्वास्थ्य परीक्षणका लागि आउने गरेका थिए अहिले ५० जना पुग्दैनन्। अस्पतालका मेडिकल सुपरिटेन्डेन डा चुमनलाल दासले भने। चिकित्सक, नर्सिङ स्टाफसहितका स्वास्थ्यकर्मी र कर्मचारी गरेर शुक्रबारसम्ममा कोशीमा १६ जनालाई कोरोना पोजेटिभ देखिएको छ।अस्पतालमा चिकित्सक, स्वास्थ्यकर्मी र कर्मचारी गरेर पाँच सय बढी कार्यरत छन्। विराटनगरमा पछिल्लो समय समुदायस्तरमै कोरोना संक्रमण देखिएको छ। हालसम्म विराटनगरमा २२३ जनामा संक्रमण पुष्टि भइसकेको छ। बाहिरैबाट संक्रमण फैलिएको हो वा अस्पतालबाट समुदायमा पुगेको हो यकीन भएको छैन। कतिपय संक्रमितको ट्राभल हिस्ट्र हेर्दा अस्पतालसँगै जोडिएको पाइएको महानगर जनस्वास्थ्य महाशाखा प्रमुख रमेश कार्कीले बताए। चिकित्सक, नर्सिङ तथा अस्पतालका कर्मचारी र बिरामी बाहिरी मानिससँग सम्पर्कमा रहने हुँदा यकिन गर्न गाह्रो परेको कार्कीको भनाइ छ। संक्रमणको फैलावट हेर्दा अस्पतालबाटै भएको हो कि भन्ने अवस्था पनि छ। तर अस्पतालमा पनि बाहिरबाट आएकाले नै सारेका हुन्, कार्कीले भने। संक्रमणको पछिल्लो लहर हेर्दा स्वास्थ्य सम्बन्धी सबै मापदण्ड पूरा गरेर र बढो सावधानी अपनाएर मात्रै अस्पताल चलाउन सक्ने अवस्था रहेको उनको भनाइ छ। यसरीनै संक्रमण फैलँदै गएर सबै स्वास्थ्य संस्थाले सेवा बन्द गर्दै जाँदा अन्य रोगीको उपचारमा संकट उत्पन्न हुन सक्ने कार्कीले बताए।"
स्वास्थ्यकर्मीलाई निजी अस्पताल र क्लिनिकमा काम गर्न रोक,"राजविराज : जिल्ला संकट व्यवस्थापन केन्द्र (डिसिएमसी) सप्तरीले सरकारी अस्पतालमा कार्यरत स्वास्थ्यकर्मीलाई निजी क्लिनिक, अस्पताल वा अन्य कुनै पनि स्थानमा बिरामी जाँच्न रोक लगाएको छ। राजविराजस्थित गजेन्द्रनारायण सिंह अस्पतालमा कार्यरत स्वास्थ्यर्मीहरु ठूलो सङख्यामा संक्रमित भएपछि सो अस्पतालका स्वास्थ्यकर्मीलाई बाहिर निजी क्लिनिक, अस्पताल वा अन्य कुनै पनि स्थानमा विरामी जाँच्ने लगायतका कार्य पूर्णत बन्द गर्न डिसिएमसीले निर्देशन दिएको हो। अस्पतालको आकस्मिक सेवासमेत प्रभावित हुन थालेपछि आकस्मिक सेवा सञ्चालनलाई निरन्तरता दिन विशेष सजगता अपनाउनु पर्ने भएकोले सो निर्णय गरिएको प्रमुख जिल्ला अधिकारी शंकरहरी आचार्यले बताए। आकस्मिक कक्षमा कार्यरत तीन जना अहेव संक्रमित भएर आइसोलेशनमा रहेकोमा शुक्रबार पुनः चार जना अहेव संक्रमित हुँदा सात जना आइसोलेशनमा बसेका छन्। यसैगरी शंकास्पद तीन चिकित्सकसहित २७ जना स्वास्थ्यकर्मी, कर्मचारी शुक्रबारदेखि होम क्वारेन्टाइनमा बसेका छन्। ठूलो सङ्ख्यामा स्वास्थ्यकर्मी आइसोलेशन र क्वारेन्टाइनमा बसेपछि शुक्रबार आकस्मिक, सर्जरी र ओपिडी सेवा पूर्ण रुपमा बन्द रह्यो। सेवा बन्द भएपछि सधै भीडभाड हुने अस्पताल सुनसान भएको छ। नजिकै रहेको छिन्नमस्ता अस्पताल (निजी) को शल्यक्रिया कक्षमा कार्यरत सल्यक्रिया सहायकमा समेत शुक्रबार कोरोना संक्रमण पुष्टि भएपछि सो अस्पतालका सम्पूर्ण चिकित्सक, स्वास्थ्यकर्मी पनि होम क्वारेन्टाइन बसेका छन्। निजी अस्पतालमा कार्यरत चिकित्सक र स्वास्थ्यकर्मी नै सरकारी अस्पतालमा समेत कार्यरत जागिरे रहेकाले त्यस्को असर समेत पर्न गएर सरकारी अस्पतालमा कर्मचारी अभाव भएको छ। गनासिं अस्पतालको सम्पूर्ण सेवा प्रभावित हुने अवस्था आएपछि संकट व्यवस्थापन केन्द्रले क्लिनिक र अन्य ठाउँका बिरामी जाँच्न वन्द गरी सम्पूर्ण ध्यान गनासिं अस्पताल र आइसोलेशन केन्द्र सञ्चालनमा केन्द्रिकृत गर्न निर्देशन दिएको हो। स्वास्थ्यकर्मी अभावमा स्वास्थ्य सेवा र उपचार सेवाबाट नागरिक वञ्चित हुने अवस्था आउन नदिन र संक्रमण विस्तार हुनबाट रोक्न केन्द्रको बैठकमा छलफलपछि निर्णय गरिएको जिल्ला प्रशासन कार्यालयका प्रशासकिय अधिकृत एवम् सूचना अधिकारी आनन्द ठाकुरले बताए। सोहि निर्णय अनुरुपको व्यवस्थाका लागि गजेन्द्रनारायण सिंह अस्पताललाई समेत निर्देशन दिइएको छ। यसैगरी, संक्रमितको सङ्ख्या तीब्रताका साथ बढेपछि लक्षण नेदेखिएका कोरोना संक्रमितहरुलाई व्यवस्थापन गर्न स्थानीय तहमै आइसोलेशन केन्द्र निर्माणका लागि पहल गर्ने निर्णय भएको छ। कोरोना संक्रमितको बढ्दो सङ्ख्यालाई व्यस्थापन गर्न असार २२ गतेकै बैठकमा स्थानीय तहमा आईसोलेशन केन्द्र स्थापना एवम् सञ्चालन गर्ने निर्णय भएको थियो। बैठकमा स्थानीय तहहरुका प्रमुखप्रतिनिधिसमेत सहभागी थिए। तर अस्पताल मातहत रहेको राजविराज नगरपालिकास्थित आइसोलेशन केन्द्रबाहेक तिलाठी कोइलाडी गाउँपालिकाले मात्र गत सोमबारदेखि आइसोलेशन केन्द्र सञ्चालनमा ल्याएको छ। जसमा तिलाठी कोइलाडी गाउँपालिका२ लौनियाका २५ जना संक्रमित राखिएको गाउँपालिका अध्यक्ष सतिशकुमार सिंहले जानकारी दिए। बैठकको निर्णय बमोजिम स्थानीय तहहरुलाई आइसोलनेशन केन्द्र सञ्चालन गर्न राजनितिक दलहरुमार्फत स्थानीय तहलाई अनुरोध गर्ने निर्णय गरिएको छ।"
विराटनगरमा दुई पत्रकारसहित थप २२ जनालाई संक्रमण,"विराटनगर : विराटनगर महानगरपालिकामा दुई पत्रकारसहित २२ जना कोरोना भाइरसका नयाँ संक्रमित थपिएका छन्। शुक्रबारसाँझ प्राप्त भएको पछिल्लो पीसीआर परीक्षण रिपोर्टले दुई पत्रकारमा पनि कोरोना रहेको देखाएको हो। दुवै जना पत्रकार विराटनगरबाट प्रकासित हुने दैनिक पत्रिकामा कार्यरत छन्। उनीहरुसँगै काम गर्ने अरु पत्रकारले पनि स्वाब संकलन गरिएको छ। बाँकीको भने रिपोर्ट प्राप्त नभइसकेको महानगरपालिकाले जनाएको छ। स्वाब संकलन गरी परीक्षणका लागि दिएकामध्ये केहीमा कोरोनाको लक्षण पनि देखिएको छ।पत्रकारलाई कोरोनाको लक्षण देखिएसँगै उक्त दैनिकले आफ्नो प्रकाशन अनिश्चितकालका लागि बन्द गरेको छ। साँझ संक्रमण पुष्टि भएकाहरुमा विराटनगर२ का चार, विराटनगर३ का एक, विराटनगर ५ का एक, विराटनगर ६ का दुई, विराटनगर ७ का तीनजना छन्। त्यस्तै विराटनगर८ का एका, १० का एक, ११ का एक, १३ का चार र विराटनगर१४ का एक जनामा संक्रमण देखिएको छ। शुक्रबार दिउँसो विराटनगरमा ३३ जनामा संक्रमण पुष्टि भएको थियो। साँझ २२ जना थपिएका हुन्। नयाँ थपिएकासँगै विराटनगरमा संक्रमित हुनेको संख्या दुई सय ४५ पुगेको छ।"
घम्साघम्सीतिर हेलिँदै विश्व राजनीति,"विश्वलाई महाव्याधिको दलदलमा घचेडेको पछिल्लो महामारी कोभिड१९ भाइरसलाई अमेरिकाले चीननिर्मित जैविक हतियारका रूपमा अथ्र्याइरहँदा विश्वमा आणविक हतियार प्रयोगको जगजगी पनि बढ्दै गएको छ। यही त्रासले विश्व व्यवस्थाको राजनीतिक आयामलाई थप नाजुक बनाउँदै लगेको छ। विश्व राजनीतिक घम्साघम्सीतर्फ हेलिँदै जानु यही नाजुक राजनीतिक व्यवस्थाको उपज हो। दक्षिण अफ्रिकी लेखक तथा सैन्य विश्लेषक अल्बर्टस् जोहानस भेन्टरले विश्व कसरी आणविक युद्धतर्फ धकेलिँदै छ भन्नेबारे आफ्नो किताब न्युक्लियर टेररमा पेचिलो तर्क गरेका छन्। उनको चासो छ, आजको विश्वसित भएका आणविक हातहतियार कुनै सन्की शासकको अदूरदर्शिताका कारण प्रयोग भए भने त्यसको नतिजा के हामीले कल्पना गरेजति मात्रै ध्वंसात्मक होला ? जैविक प्रविधिको विकास त छँदै छ, विश्व युरेनियम प्रशोधन समेतको तीव्रतम होडमा छ। शीतयुद्ध अन्त्यदेखि आजसम्मका राजनीतिकसामरिक छिनाझपटीले शान्ति स्थापनाको विकल्प खोज्नपट्टि नलागी आणविक अस्त्रलाई आत्मसात् गर्दै गरेको देखिन्छ। इरानले गोप्य रूपमा आणविक अस्त्र उत्पादन र सञ्चय गरिरहेको आरोप अमेरिकाले लगाउन छोडेको छैन। हुन त, इराकी सत्तामा सद्दाम हुसेन आएपछि सन् १९९१ को पर्सियन खाडी युद्ध अघिसम्म गोप्य आणविक कार्यक्रम सञ्चालन गरिएको थियो। त्यसैगरी इरान र लिबियाले पनि गोप्य रूपमै आणविक क्रियाकलाप गरिरहेको आरोप लागेको थियो। यसैबीच विश्वमा शान्ति कायम गरिनुपर्ने तर्क पनि उत्तिकै चर्को छ। व्यावहारिक रूपमै यस तर्क स्थापित गर्न आणविक अप्रसार तथा नियन्त्रण सहकार्य (१९६८) र सन् १९९६ मा आएर कम्प्रिहेन्सिभ न्युक्लियर टेस्ट ब्यान ट्रिटीमा हस्ताक्षर गरिए पनि विश्व यसमा आश्वस्त भने छैन। यिनै हतियारको आडमा आणविक क्लबका मुलुकको दम्भ उकासिँदै गएको छ। गत जुन मध्यतिर पनि गलवान उपत्यकाको सीमा क्षेत्रमा भारत र चीनबीच सैन्य झडप भयो। यी दुवै आणविक हतियार सम्पन्न मुलुकका आपसी राजनीतिक स्वार्थका कारण क्षेत्रीय शक्ति सन्तुलनको पल्लामा आउने उतारचढावले आणविक हतियार मोहलाई थप बढाइदिन्छ, घटाउँदैन। पछिल्लोपटक न्युक्लियर सप्लायर्स गु्रपको सदस्यताको सवालमा पाकिस्तानले त्यसको सदस्यता नपाओस् भन्नेमा भारतको जोडबल थियो। उक्त सदस्यता क्षेत्रीय आणविक मामिलामा दिल्ली आफू सर्वेसर्वा बन्न सक्ने क्षमतालाई पाकिस्तानले पाएको सदस्यताले साँघुर्याइदिने ठहर उसको हो। त्यसो त भारतको न्युक्लियर सप्लायर्स गु्रपको सदस्यतामा चीनले पनि विरोध जनाएकै हो। एउटै आणविक अस्त्रले पनि लाखौं लाखको ज्यान लिन सक्ने भएकाले हाल विश्वमा मौजुद आणविक औजारले विश्वको जनसंख्यालाई प्रत्यक्ष दखल पुर्याउन सक्ने सामथ्र्य राख्छन्। सँगै विश्वव्यापी जलवायुलाई तहसनहस पार्नेदेखि भोकमरी वा प्राकृतिक प्रलयसमेत निम्त्याएर मानवीय सभ्यतामाथि नै धावा बोल्न अहिलेका आणविक हतियार पर्याप्त छन्। विश्वमा १४ हजारजति आणविक हतियार रहेको औपचारिक तथ्यांक आम्र्स कन्ट्रोल एसोसिएसनसित छ। तर तिनले निम्ताउन सक्ने तेस्रो विश्वयुद्धको जोखिम र क्षतिको तथ्यांक भने कसैसित छैन। यसको अन्तिम असर मानवीय वंश विनाशमै पनि पर्न सक्छ। विश्वमा १४ हजारजति आणविक हतियार रहेको औपचारिक तथ्यांक आम्र्स कन्ट्रोल एसोसिएसनसित छ। तर तिनले निम्ताउन सक्ने तेस्रो विश्वयुद्धको जोखिम र क्षतिबारेको तथ्यांक भने कसैसित छैन। के विश्व सम्भावित खतरासित जुध्न तयारी अवस्थामा छ त ? भेन्टरले आणविक हातहतियारको दबदबाका कारण हामी तेस्रो विश्वयुद्धको सँघारमा छौं भन्ने तर्क गरिरहँदा शक्ति अभ्यासको होडमा आणविक अस्त्रको सम्भावित दुरुपयोग र त्यसले निम्त्याउने विध्वंसको परिकल्पना गर्न सकिने अवस्था पक्कै रहँदैन। हाल विश्वसित रहेका आणविक हतियारमध्ये एक प्रतिशतभन्दा पनि थोरै हिस्साले दुई बिलियन मान्छेको ज्यान लिने सामथ्र्य राख्ने तथ्यांक छ। पछिल्लो राजनीतिक सन्दर्भमा तुलनात्मक रूपमा मध्यपूर्व थप आणविक हमलाको जोखिममा देखिन्छ। त्यस्ता जोखिमलाई कसरी न्यूनीकरण गर्ने भन्नेतर्फ भने विश्व शासनको उस्तो ध्यान जान सकेको छैन। त्यसैले यही अवस्था विकसित हुँदै विश्व यसरी नै राजनीतिक रूपले विभाजित हुँदै गयो भने विश्व आणविक बेदीको सिकार बन्न सक्नेमा शंकाको सुविधा पर्याप्त छ। आणविक हतियार र शक्ति प्रदर्शनको होडबाजी सम्भावित तेस्रो विश्वयुद्धको बलियो कारण हो। भारतचीनबीच चिसिएको पछिल्लो सम्बन्ध होस् वा भारतपाकको हिउँजस्तो सम्बन्ध, सन् २००७ को सिरियाउपर इजरायलले गरेको आक्रमण होस् वा इरानअमेरिका वैमनश्य, अथवा चीनअमेरिका व्यापारिक तनाव नै किन नहोस्; यो फेहरिस्तले आणविक विश्वयुद्धलाई आमन्त्रण गरेको अड्कल काट्न सकिन्छ। त्यसो त यही आणविक अस्त्रको बलमा शक्तिशाली भनिएका राष्ट्रले कम शक्तिशाली ठानिएका राष्ट्रमाथि दमन गर्ने परम्परा पनि पुरानै हो। विश्वमा हाल हजारौं हाइड्रोजन बम तैनाथी आवस्थामा रहेको बताइन्छ। महाशक्ति अमेरिकासित ६ हजार एक सय ८५ वटा आणविक हतियार छन् भने रुससित सबैभन्दा बढी ६ हजार चार सय ९० वटा आणविक हतियार छन्। चीनसित दुई सय ९०, पाकिस्तानसित एक सय ६० र भारतसित एक सय ४० वटा आणविक हतियार सञ्चित हुँदा उत्तर कोरिया पनि ३० वटा आणविक हतियारको सञ्चयसहित यो सूचीमा सामेल छ। उसो भए के हामी आफैंले आफ्नो अस्तित्व अन्त्यको थालनी गर्दै छौं त ? दक्षिण एसियाकै चित्र हेर्ने हो भने आणविक युद्धका केन्द्रमध्ये भारत र पाकिस्तान प्रधान छन्। यी मुलुकको सीमा विवाद वा अन्य राजनीतिक स्वार्थले जन्माउने विवादको झिल्कोले क्षेत्रीय सीमा कटेर सिंगो विश्वलाई नै तहसनहस पार्न सक्छ। भारतपाकिस्तान बीचको आणविक तनाव र तालिवान वा अलकायदासँगको पाकिस्तानको कथित सम्बन्धले विश्वलाई नै गाँजिरहँदा यी दुवै मुलुक आणविक हतियार सम्पन्न मुलुक हुन् भन्ने तथ्य बिर्सनु हुँदैन। सन् २००५ मा भारतीय संसद् भवनमा भएको बम हमला र सन् २००८ को मुम्बई आक्रमणसम्मको दोष भारतले पाकिस्तानको थाप्लोमै थोपरेको छ, जसको असर क्षेत्रीय शक्ति ज्यामितीमा परेको स्पष्टै छ। राजनीतिक रूपले विभाजित विश्व आजको अवस्थामा आइपुग्नुमा अमेरिकी प्रशासनको भूमिका बढी जिम्मेवार रहेको लेखकको तर्कमा बल पुर्याउन पछिल्लोपटक कोभिड१९ बाट उत्पन्न महामारी रोकथामको सवालमा विकसित घटनाक्रम पर्याप्त छन्। खासगरी, जर्ज डब्लू बुसदेखि डोनाल्ड ट्रम्पसम्म आइपुग्दा विश्व आणविक तथा सामरिक समीकरणको पल्लामा धेरै उछाल आएको आमठम्याइ हो। अमेरिकी प्रशासनले शान्तिकामी बाटो अवलम्बन गर्नेतर्फ नेतृत्व लिएको भए वा शक्ति आर्जनको होडबाट टाढै बस्न रुचाएको भए हालको विश्व यति धेरै आणविक खतराको चपेटामा पक्कै पनि पर्दैनथ्यो। त्यसो त भारत, चीनजस्ता उदाउँदा शक्तिराष्ट्रको भूराजनीतक यथार्थ र सुरक्षा चुनौतीका सवालमा पनि चासो बढेको छ। अमेरिकामा भएको आतंककारी हमलाले पनि विश्व राजनीतिक रूपमा क्षय भएकै हो, यसबाट पनि अन्तर्राष्ट्रिय राजनीतिक द्वन्द्वको आयतनमा थप फैलावट आएको बुझ्न सकिन्छ। तसर्थ, विश्व इतिहासका विभिन्न कालखण्डमा अन्तर्राष्ट्रिय राजनीतिको संकीर्ण स्वार्थका कारण विश्व शासन नै युद्धभक्षकको नियन्त्रणमा पुग्दा सिंगो मानव जातिले त्यसको भयावह नतिजा भोग्नु परेको तथ्य आलै छ। पछिल्लो समय विश्वमा बढ्दै गइरहेको आणविक खतरालाई कसरी न्यूनीकरण गर्ने भन्ने चासो अन्तर्राष्ट्रिय स्तरमा हुने गरेका त छन्, तर ती नतिजामूलक भने छैनन्। दोस्रो विश्वयुद्धउप्रान्त राजनीतिक स्वार्थका कारण शीतयुद्धको थालनी भएर त्यसको औपचारिक अन्त्य पनि भइसकेको छ, तर तुष भने मेटिएको छैन। यस्तो अवस्थामा आणविक युद्धको खतरा टार्न विश्वले कस्तो रणनीति अख्तियार गरिहाल्नुपर्ने हो त्यसमा विश्व शासन मौनप्रायः देखिन्छ, जुन मौनता सिंगो मानव जातिकै अस्तित्वमाथिको खतराको जनाउ घन्टी हो। जोहानस भेन्टरले आफ्नो किताब न्युक्लियर टेररमार्फत विश्वलाई यसतर्फ सचेत पनि गराएका छन्।"
विप्लवका जिल्ला नेता पक्राउ,"काभ्रेपलाञ्चोक : नेत्रविक्रम चन्द (विप्लव) समूहका जिल्ला नेता प्रेम लामा भनिने ३३ वर्षीय प्रशान्तकुमार मोक्तानलाई काभ्रेपलाञ्चोक प्रहरीले पक्राउ गरेको छ। रोशी गाउँपालिका५ शिसाखानी छाप निवासी मोक्तानलाई भक्तपुरको सूर्यविनायकस्थित लक्ष्मीमार्गबाट गिरफ्तार गरिएको जिल्ला प्रहरी कार्यालय धुलिखेलले जनाएको छ। प्रहरी नायव उपरीक्षक कुमारविक्रम थापाका अनुसार मोक्तानलाई मुलुकी अपराध, २०७४ को परिच्छेद५ सार्वजनिक हीत, स्वास्थ्य, सुरक्षा, सुविधा र नैतिकताविरुद्ध कसुरअन्तर्गत दफा ११८ अभद्र ब्यवहार गर्न नहुने कसुर शीर्षकमा मुद्धा दर्ता भई शुक्रबार जिल्ला प्रशासन कार्यालय काभ्रेपलाञ्चोकबाट सात दिनको म्याद थप गरिएको जानकारी दिए। यसअघि, गत जेठ १४ गते सो समूहका नेता लेखराज गजमेर धुलिखेलबाटै गिरफ्तार भएका थिए। त्यतिबेला गजमेरलाई जिल्ला प्रहरी कार्यालय धुलिखेलले थुनामुक्त गरेलगत्तै सादा पोशाकका प्रहरीले पुनःगिरफ्तार गरी काठमाडौँ लगेका थिए। सङ्गठित अपराधअन्तर्गत विस्फोटक पदार्थ मुद्दामा केही महिनाअघि पक्राउ परेका गजमेर सर्वोच्च अदालतको आदेशमा थुनामुक्त गर्न आदेश दिएकै दिन जिल्ला प्रहरी कार्यालयको अघिल्तिरबाट पुनः गिरफ्तार भएका थिए।"
"माडसाब, कम्युनिस्ट र रुस","दशकले चार नाघ्यो। अर्थात्, २०३५ सालको प्रसंग पुनर्ताजगी भएको बेला। शिक्षा मन्त्रालयले सोभियत रुसमा उच्च शिक्षा अध्ययन गर्न जान माग गरेको छात्रवृत्ति परीक्षामा सम्मिलित भएँ। मन्त्रालयले लिएका सबै परीक्षा सकेर प्रकाशित गरेको नतिजामा मेरो नाम पहिलो नम्बरमै थियो। यसरी छनोट भइसकेपछि सबै तारतम्य मिलाएर काठमाडौंमै बस्न थालेँ। साथीभाइ र आफन्तले पाँचवर्षे लामो सोभियत संघको बसाइमा के कसो गर्ने भनेर सल्लाह दिन थाले। मानसिक रूपले तयार भई जाने दिनको प्रतीक्षामा थिएँ तर जुलाई महिनामा जानुपर्ने भनेर मन्त्रालयले पत्र दिए पनि सेप्टेम्बर लागिसक्दासमेत कुनै अत्तोपत्तो देखिएन। मन्त्रालय पुगेर सोध्यो, उताबाट कन्फर्मेसन लेटर आएकै छैन भन्ने जवाफ मात्र आउँथ्यो सधैंजसो। आज आउला, भोलि आउला भन्दाभन्दै दिन मात्र बिते। बरु दसैं पो टुप्लुक्क आइपुग्यो। दसैंको लामो बिदामा बस्नुअघि ल दसैं मनाएर आउनु होला, त्यो बेलासम्म त तपाईंको कन्फर्मेसन आइपुग्ला भनेर मन्त्रालयले आश्वस्त गरायो। त्यो सालको दसंै, अब फेरि पाँच वर्षपछि मात्र मनाउन पाइन्छ भनेर थप रौनकताका साथ मनाइयो। पुनः हतार हतार काठमाडौं फर्किएँ। मन्त्रालयको जवाफ फेरि उस्तै। दसैं मात्र गएन, तिहार पनि सकियो। लु यो साललाई भएन, अर्को सालको सिटमा तपाईंलाई पठाउने निर्णय भएको छ। सगरमाथाको टुप्पोमा पुग्न लागेँ भनेको त केचनकवलमा थचक्क भइसकेछु। खत्याकखुत्रुक्क भएँ। बडो नमज्जा लाग्यो। उपाय केही थिएन। चुपचाप अर्को वर्षको प्रतीक्षामा बसेँ। तीन सय ६५ दिनलाई दिनैपिच्छे गन्नुको विकल्प भएन। ३६६औं दिन पनि आइपुग्यो। मन्त्रालय पुगेँ। निवेदन माग्यो, दिएँ। प्रतीक्षा पुनः उस्तै। दिनहरू पालैपालो फेरिए विगतजसरी। जुलाई पनि सकिन लाग्यो। जतिपटक सोधे पनि जवाफ उही रेडिमेड, उताबाट तपाईंको कन्फरमेसन आएकै छैन। अघिल्लो वर्ष छात्रवृत्ति पाउनेहरू धमाधम उड्न थाले। म भने अरू उडेको सुनेर आफू उड्ने दिनको कल्पनामा डुब्न थालेँ। विकल्प पनि त थिएन। यस्तैमा एक दिन विनोद दाइ (विनोदमणि दीक्षित, माडसाबका ज्येष्ठ सुपुत्र)सँग भेट भयो। मैले आफूभित्रको छटपटी साटेँ। उहाँले सहानुभूति राख्दै पहिले नै भन्नु पर्दैन भन्नुभयो। दादा (मदनमणि माडसाब) सँग कुरा गर्छु, तपाईंलाई सकेको सहयोग अवश्य गर्छु, भोलि भेटौं। निमोठिएको मनको टुसो पुनः पलाउन थाल्यो। मन्त्रीज्यूले बुझेर एकदुई दिनमै खबर गर्छु भनेपछि पुनः सगरमाथाको आधार शिविर पुगेजस्तो महसुस भयो। दुई दिनपछि गोविन्द दाइले बोलाउनुभयो। निकै लामो भूमिका बाँध्नुभयो। उल्टै मलाई सम्झाउन थाल्नुभयो, कुरोको चुरो बुझ्न खोज्दै थिएँ। भन्नुभयो, तिम्रा बारेमा मन्त्रालयमा बुझ्दा तिमी त कम्युनिस्ट हो भनेर रिपोर्ट परेको रहेछ। त्यसैले अल्झाएको रहेछ। विनोद दाइ प्रेसमै भेटिनु भो। माडसाबलाई भेट्न उहाँको कोठामा माथि नै उक्लियौं। एकैछिन कुरा गरेर बाहिर निस्कियौं। हिजो विनोद दाइले मेरो कुरा सुनाउनुभएपछि उहाँले हिजै सोभियत राजदूतावासका फस्ट सेक्रेटरीलाई फोन गरेर भेट्ने समय मिलाउनुभएको रहेछ। त्यो बेला दूतावास डिल्लीबजार पीपलबोटनजिकै थियो। हामी एकैछिनमा पुग्यौं। नेपाली बुद्धिजीवी एवं राजनीतिज्ञबीच माडसाबका नाममा सुपरिचित वरिष्ठ पत्रकार एवं साहित्यकार मदनमणि दीक्षितको पहिलो वार्षिकीका सन्दर्भमा यो संस्मरण ताजा बनेको हो। हुन त माडसाबसँगका अनेक अन्तरंग यस बेला हृदयमा मडारिइरहेछन्, तेह्रथुमदेखि काठमाडौंसम्म र काठमाडौंमा पनि साहित्यिक पत्रकार संघमा २० वर्ष रहँदाका उकालीओरालीमा जोडिएका सुखदुःख। बिस्र्यंू भनेर पनि बिर्सन नसकिने क्षणहरू। नेपाली साहित्य र पत्रकारितामा उहाँले छर्नुभएको उज्यालो दिगदिगान्तसम्म जगमगाइरहने छ। फस्ट सेक्रेटरी आफैं उहाँलाई लिन कार्यालयबाहिरै आउनुभयो। माडसाबले मेरो परिचय गराउनुभयो। माडसाबले हिजै सविस्तार बताउनुभएको रहेछ। सेक्रेटरीले पनि हिजै त्यसबारे के भएको हो भनी पत्ता लगाइसकेका रहेछन्। उनका कुरा सुनेर हामी छक्क पर्यौं। भएको के रहेछ भने गत वर्ष शिक्षा मन्त्रालयबाट मेरो ठाउँमा अर्कै व्यक्तिको नाम पठाइएको रहेछ। अहिले ऊ सोभियत रुस पुगेर पढिरहेको रहेछ। अझ आश्चर्य त के भने यो साललाई पनि अर्कै व्यक्तिको नाम कन्फरमेसनका लागि आइसकेको रहेछ। यसबारे उनले दूतावासबाट केही गर्न नमिल्ने हुँदा शिक्षा मन्त्रालयमै सम्पर्क राख्न सुझाव दिए। हामी केही क्षणपछि फर्कियौं। अब के गर्ने ? दूतावासबाट फर्किएपछि मन्त्रालयले मलाई झुलाइरहेको कुरा प्रस्ट भइसकेको थियो। तैपनि भोलिपल्ट छात्रवृत्ति महाशाखाको सहसचिवलाई भेट्ने निधो गरेर गएँ, भेट भो। उहाँले सचिवलाई भेट्ने सल्लाह दिनुभो। सचिवसँग पनि भेट भो, उहाँले मन्त्रीलाई नै भेटेर समाधान निकाल्ने उपाय दिनुभो। यसरी त्यो बेला शिक्षा मन्त्रालय रहेको केशर महलमा मैले कति चक्कर काटेँ, हिसाब छैन। फाइदाचाहिँ के भयो भने त्यहीँ रहेको केशर पुस्तकालयमा पसेर पुस्तक र पत्रपत्रिका निःशुल्क पढ्न पाइन्थ्यो, त्यसको फाइदा खुब उठाएँ। बुझ्दै जाँदा तत्कालीन शिक्षामन्त्रीका सल्लाहकारमध्ये एक गोविन्दमान श्रेष्ठ मेरै जिल्लाका हुनुहँुदो रहेछ। मैले एकदमै नजिकबाट चिनेको, मेरै छिमेकी, एक प्रकारले पारिवारिक सदस्यभन्दा पनि हुने। उहाँसँग भेटेँ। कुरा सुनिसकेपछि ल कसले यस्तो गर्यो ? भन्दै मन्त्रीलाई नै भेटाइदिनुभयो। मन्त्रीज्यूले बुझेर एकदुई दिनमै खबर गर्छु भनेपछि पुनः सगरमाथाको आधार शिविर पुगेजस्तो महसुस भयो। दुई दिनपछि गोविन्द दाइले बोलाउनुभयो। निकै लामो भूमिका बाँध्नुभयो। उल्टै मलाई सम्झाउन थाल्नुभयो, कुरोको चुरो बुझ्न खोज्दै थिएँ। तिम्रा बारेमा मन्त्रालयबाट बुझ्दा तिमी त कम्युनिस्ट हो भनेर रिपोर्ट परेको रहेछ। त्यसैले अल्झाएको रहेछ। ल, अर्को वर्ष प्रयास गर, सहयोग गर्छु। बोल्ने शब्द मबाट विलप भए। अलमल्लमा परेँ। उत्तर उहाँसँगै थियो, बोल्नु जरुरी पनि थिएन। मनमा जति नै हुँकार भए पनि हुन्छ नि मात्र भनेँ। चुपचाप पुतलीसडक डेरातिर लम्किएँ। सोभियत संघमा गएर छात्रवृत्तिमा उच्चशिक्षा अध्ययन गर्ने मेरो यात्रामा विराम लाग्यो। अहिले सम्झँदा बितेका सात सय ३० दिनको औधी माया लागेर आयो। ती दुई वर्षको खुबै माया लाग्नुले नेपालका सरकारी कर्मचारीको अवस्थालाई पनि प्रतिविम्बित गर्छ। मन्त्रालयले निर्णय गरेजस्तो कम्युनिस्ट थिएँ वा थिइनँ, त्यो अर्कै कुरा। तर, ती दुई वर्षको गतिहीनताले मलाई जीवनको गाम्भीर्य र माधुर्यसँग नजिकको साइनो गाँसिदियो। मेरा केही प्रिय कवितामध्ये म भात जोरूँ कि कविता लेखूँ अनि तिमी आउँदै छौ भन्ने सुनेर त्यसैका उपज हुन्। त्यो समय मेरो भविष्यको चिन्ता लिइदिने माडसाबसहित सबै सहृदयीको मधुर आकृति अहिले पनि आँखाअगाडि घुमिरहेछ।"
राष्ट्रवाद : एक अमूर्त कला,"म कसैको स्वार्थका लागि प्रचार गरिएको राष्ट्रवादको समर्थक होइन। मलाई ती भाइले दिएको विषयले आकर्षण र विकर्षणभन्दा पर अर्को एउटा चुनौती दियो। त्यो कस्तो भाषिकामा लेख्ने ? आफू एक साहित्यकार भएको कारणले मैले यसलाई उच्चारण गर्ने भाष्यमा अमूक नेताका झुक्याउने भाषणभन्दा कविवर माधव घिमिरेको नेपाली हामी रहौंला कहाँ नेपालै नरहे, कवि सिद्धिचरण श्रेष्ठको उग्र सुनिने तर काव्यिक बहाव भएको कहिल्यै नझुक्ने, रिपुको कठोर सामना गर्ने तर बैरी नै होस् तर छु बहुतै दीनमाथि दयालु भनेर शान्त हुने उद्गार, बालकृष्ण समको नाटक मुकुन्द इन्दिराको पात्र भवदेवले बीए पढेको बेला कलकत्तामा घरमा इन्दिरालाई बिर्सेर लहडिएको मुकुन्दलाई लिन जाँदा नेपालको प्रशंसामा यहाँ पाइन्छ जे पनि भन्दै बोलेको लामो एकल संवादका प्रसंगमा भेट्ने गरेको छु, म तिनको छलफल गर्ने एक साहित्य समीक्षक पनि हुँ। तर, कुनै पनि चल्तीका राष्ट्रवादी उद्गारले खासै झुक्याउँदैनन्। तिनलाई सूत्रवाक्यको रूपमा नलिए हुन्छ। धेरै उदाहरण छन्। राष्ट्रवाद एक यस्तो विषय हो, जसले अमूक देशका नागरिकलाई सबैभन्दा गहिरो गरी मनमा प्रभाव पारेको हुन्छ। त्यो एउटा थाहै नपाई रचिएको, बनिएको चेतना हो जुन खुलामा अति खुला र साँघुरोमा अति साँघुरो पनि हुनसक्छ। बेनडिक्ट एन्डर्सनले म्यापिङ द नेसनको परिचयमा भनेका एकाध कुरा यहाँ राख्न चाहन्छु। राष्ट्रवाद यो जगत्मा कम्तीमा पनि दुई शताब्दीदेखि छ। भन्छन्, यत्तिको लामो समयसम्ममा त हामीले यसलाई बुझिसक्नुपथ्र्योे। तर, ख्वै त ? राष्ट्रवाद सधैं एउटा रहस्य र प्रहेलिका जस्तो हुँदै गएको छ। उनी भन्छन्, यसका सबैले मान्ने कुनै परिभाषा छैनन्। हिजो पनि थिएनन् र आज पनि छैनन्। राष्ट्रवादको यस्तै भविष्य हुन्छ भन्ने विषयमा पनि कोही निश्चित भएर भन्न सक्तैनन्। एन्डर्सनले अर्को चुनौतीपूर्ण कुरा गरेका छन्। उनी सोध्छन्, विश्व राजनीतिमा राष्ट्रवादले दुई सय वर्षभन्दा धेरै समयदेखि प्रभाव पारेर आएको छ। त्यति हुँदा पनि किन माक्र्स, नित्से, वेबर, दुरखाइम, बेन्जामिन, फ्रायड, लेभाइस्ट्राउस, किन्स्, ग्राम्ची, फुकोले यसबारै खासै भन्न वा लेख्न सकेनन् त ? त्यसैगरी एसियाका साँघुरो राष्ट्रवाद नमान्ने कवि रवीन्द्रनाथ ठाकुर, बीसौं शताब्दीका आरम्भिक खण्डमा पानएसियानिज्म वा अखिल एसियावादको विचारका प्रणेता जापानी लेखकहरू र चिन्तक ओकाकुरा तेन्सिन (१८६२१९१३) र नात्सुमे सोसेकी १८६७१९१६), अनि यसमा आफ्नै धारणासहित सहभागी रवीन्द्रनाथ ठाकुर (१८६११९४१)ले पनि राष्ट्रवादको सहज परिभाषा गर्न सकेनन्। देखिन्छ, यो निकै चुनौतीपूर्ण विषय हो। राष्ट्रवादको इतिहास दुई सय वर्षजति मान्ने पश्चिमी विद्वान्हरूलाई पढ्दै गर्दा हामी हाम्रो नेपाल राष्ट्रको कुराले चकित हुन्छौं। दुई सय त के अढाई सय वर्षजति शासन गरेको गोरखाका शाहहरूको राजतन्त्र ढलेको भर्खरै हो। यी अढाई सय वर्षमा नेपालको राष्ट्र र राष्ट्रवादको व्याख्या र प्रयोग कसरी भयो ? खासै बहस भएका छैनन्। अहिलेको नेपाली राज्य त्यसको सही उत्तर खोज्न व्यस्त छ। यही समयभित्र उन्नाइसौं शताब्दीमा नेपाल राज्यले भूमि विस्तार गरेर अहिले भारतमा परेका धेरै ठाउँ जित्यो। अनि सन् १८१६ को सुगौली सन्धिमा ती धेरै भूभाग गुमाएको पनि थियो। पछि जंगबहादुरले अंग्रेजले फर्काएका बाँके, बर्दिया, कैलाली, कञ्चनपुर अथवा राप्तीदेखि काली नदीसम्मका नयाँ मुलुक भनिने भूभाग बलिया सीमा स्तम्भ नराखी लिन्नँ भनेपछि १५ नोभेम्बर १८६० मा त्यो सम्पन्न गर्ने भनेर मात्र सीमामा जंगे पिलर भनिने मुड्काहरू राखिएका हुन्। मलाई अक्सर दिइएका शीर्षकमा लेख लेख्न त्यति सहज लाग्दैन। तर, कहिलेकाहीँ दिनेले उठाएका विषयले चकित पार्छन्। लेख्न जाँगर आउँछ। तिनको स्रोत खोज्नदेखि आफ्ना अनुभव राख्नसमेत प्रेरणा हुन्छ। भर्खरै एक जना पत्रकार भाइले मलाई राष्ट्रवादको विषयमा एउटा लेख लेख्न अनुरोध गरे। यो विषय उनले अनेकौं कारणले छानेका होलान्। अहिले नेपालमा राष्ट्रवाद, समृद्धि र अरू केही शब्दहरू मन्त्रजस्तै उच्चारण हुन्छन्। स्वाभाविक रूपमा, मलाई नेपाल राष्ट्रको माया लाग्छ। तर, म अन्धाधुन्ध राष्ट्रवादी भने होइन। सीमाविद् बुद्धिनारायण श्रेष्ठ उनको जंगेबुद्धे (२०७३) किताबमा जंगबहादुरको यस कुरामा प्रशंसा गर्छन्। उनी यस्तो गुण अरू नेपाली शासकमा देख्तैनन्, लगभग। तर, अहिले टेलिभिजनको प्रयोग हुन थालेपछि तिनै पिलरहरू यत्रतत्र ढलेका र सरेका अनि त्यहाँ दसगजावरपर बस्ने नेपालीलाई भारतीय सीमा बलले खेदेको, घर भत्काइदिएको जस्ता दृश्य देखिन्छन्। भारतका तर्फबाट बाँध बाँधेकाले यता डुबेका क्षेत्रहरू देखाइरहन्छन्। राष्ट्रवादको भावना उजागर गरेर मानिसलाई प्रभाव पारेर भोट लिने पहाडी नेताहरूले यो राष्ट्रको सीमा भेकका मधेसी नरनारीले दुःख पाएको कुरालाई एक कर्तव्यको त के कुरा, संवेदनाको विषय पनि ठान्दैनन्। एउटा शासन गर्नेले उक्साउने राष्ट्रवादको त्यो भाष्यमा पर्दैन। सुगौली सन्धिदेखि यताको नेपाली राष्ट्रवादको कथा झन् अनौठो छ। नेपालका राष्ट्रवादी भनिएका राणादेखि अहिलेसम्मका शासकहरूले राष्ट्रको सीमाको अकिञ्चन अवस्थालाई स्थिर गर्ने काम कहिल्यै गरेनन्। उनीहरूले आफ्नो शासनको स्वार्थसँग सधैं त्यसलाई जोडे र जोडिआएका छन्। राष्ट्र भनेको त्यसको पूरा दोहन गरेर रजाइँ गर्नेहरूको शासन हो कि जनताको कथा हो ? नेपालमा त्यसको कहिल्यै सही उत्तर निस्केन। साम कोअनको द इन्डियन चेकपोस्टस्, लिपु लेक एन्ड कालापानी पढ्दा यो कथा धेरै खुल्छ। सुगौली सन्धि भएयता नेपाली शासकहरूले नेपाली सीमालाई कसरी आफ्नो शासनको हितमा प्रयोग गरे अनि अहिले पनि गरिरहेका छन् भन्ने प्रस्ट हुन्छ। भारतका गृहमन्त्रीले बाटो खनेको उद्घाटन गरेको होहल्ला भएपछि संसद्मा सरकारले लौ हामीलाई त थाहै थिएन भनेकोबाट कोअनको कुराले राम्ररी जानकारी दिन्छ। : लिम्पियाधुरा, लिपुलेक र कालापानी क्षेत्र समेटिएको नक्सालाई नेपालको निशान छापमा समेट्ने विधेयक संसद्बाट ३१ जेठ २०७७ मा सर्वसम्मतले पारित गरेको दिन संसद्मा मधेसका नेताहरूले विगतका सम्झौताहरू गलत किसिमले गर्नेहरूले माफी माग्नुपर्ने कुरा उठाएको नेपाली राष्ट्रवादको बहसको एक महत्वपूर्ण क्षण थियो नेपाली राष्ट्रवादको इतिहासमा। राष्ट्रवादमा राज्यको सीमा महत्वपूर्ण विषय हो। अहिलेको सीमा अध्ययन शास्त्र निकै अगाडि बढेको छ। त्यसमा नक्सा अध्ययन र सीमा अनि राष्ट्रवादका कुरा आउँछन्। सीमाभन्दा सीमारचनाको पद्धतिले हाम्रो जीवनलाई दैनिक रूपमा प्रभावित गर्छ। हाम्रोतिर, खासगरी दक्षिण एसियामा सीमाहरू अग्निरेखा हुन्। ती अदृश्य सीमा रेखाहरू ब्रिटिस उपनिवेशले छोडेका भूतहरू हुन्। भारत र पाकिस्तानको द्वन्द्वको मूल विषय नक्सा वा कार्टोग्राफी हो। भर्खरै पाकिस्तानले आफ्नो नक्सा जारी गरेको छ, जसको भारतले विरोध गरेको छ। नेपालले पनि आखिरमा यही औपनिवेशिक इतिहासले रचेको सीमा बुझाउन नक्सा जारी गरेको छ। भारतले नेपालको भूमि आफ्नोतिर पारेर नक्सा जारी गरेको विरोध गर्दै नेपालले इतिहासले दिएका प्रमाणका आधारमा नक्सा जारी गरेको हो। नेपाल पनि उत्तरऔपनिवेशिक कार्टोग्राफी द्वन्द्वमा सामेल भयो। विवादास्पद नक्सा जारी भएपछि कि युद्ध हुन्छन् कि सानातिना झडप भइरहन्छन्। कि केही हुँदैन र दुई देशबीच खराब सम्बन्ध बनिरहन्छ। अहिले भारत र नेपालको सम्बन्ध त्यही अवस्थामा छ। विवादास्पद नक्सा जारी भएपछि कि युद्ध हुन्छन् कि सानातिना झडप भइरहन्छन्। कि केही हुँदैन र दुई देशबीच खराब सम्बन्ध बनिरहन्छ। अहिले भारत र नेपालको सम्बन्ध त्यही अवस्थामा छ। नेपालको नक्सा जारी गरेको बेलाको राजनीतिक ऐक्यको भाष्य अहिले छैन। सत्ताधारी दलका बैठकहरूमा पार्टी नेताबीच कसले पहिला नक्सा जारी गराउने काम गर्यो भन्ने उठेपछि नक्सा एउटा राजनीति, त्यसमा पनि गुटको राजनीतिको पनि विषय भएको छ। नेपालको भारतसँग जोडिएका धेरैजसो सीमा क्षेत्रमा समस्या छन्। अब नक्सा जारी भएको अवस्थाले गर्दा न संवाद हुन्छ, न त सम्बन्ध सहज हुन्छ। भर्खरै अखबारलाई दिएका दुई लामा अन्तर्वार्तामा विदेश नीति विशेषज्ञ श्रीधर खत्री र राजनीतिशास्त्री हरि शर्माले नक्सा जारी हुनुभन्दा पहिलेको स्थितिलाई लम्ब्याएर वार्ता र सम्झौता गर्नुपथ्र्यो त्यो भएन, भनेको त्यही अर्थमा हो। उनीहरूले अब नेपालभारत सम्बन्ध अचल भएको छ भनेको कुरा सोचनीय छ। बुद्धिनारायण श्रेष्ठ यस्तो स्थितिमा अत्यन्त कुशल कूटनीति प्रयोग हुनुपर्छ भन्छन्। त्यसका निम्ति सरकारको नेतृत्व गर्ने व्यक्ति वा वर्ग अत्यन्त कुशल हुनुपर्छ भन्ने मानिएको छ। राष्ट्र छ, त्यसैले सीमा छन्। त्यो राष्ट्रको मूल पक्ष हो। तर, राष्ट्रवाद राष्ट्रका केही वर्गको सुविधा, हैकम र सत्ता ग्रहणका निम्ति मात्र प्रयोग भइरहने विषय हो भने त्यो सही राष्ट्रवाद हुँदैन। प्रश्न उठ्छन्, त्यो राष्ट्रमा महिलाको स्थान कहाँ छ ? उनीहरूको सहभागिता कति छ ? दलित र सीमान्तकृत, सबाल्टर्न वर्गको त्यो राष्ट्रमा कति स्थान छ ? विभिन्न जातिको त्यो राष्ट्रमा कति प्रतिनिधित्व छ ? विभिन्न भौगोलिक क्षेत्रका जनताको त्यो राष्ट्रभित्र कस्तो स्थान छ ? यी प्रश्नलाई बेवास्ता गरेर प्रचार गरिएको राष्ट्रवाद कसका निम्ति ? यी प्रश्नहरूको उत्तर प्रस्ट हुनुपर्छ। हिजोदेखि अहिलेसम्म सीमा र राष्ट्रवादलाई भजाएर खानेहरूका भाष्यमा सही राष्ट्रवाद हुँदैन। ती आपूलाई माया गर्छन्, राष्ट्रलाई गर्दैनन्। हाम्रो मात्र होइन, अरूतिरका उदाहरणबाट पनि देखिएको छ। अहिलेको नेपाली राष्ट्रवादले नेपाल भारतको भर्खरै पास गरेको नक्सालाई सबैभन्दा महत्वपूर्ण र एकमात्र राष्ट्रवादको मन्त्र मानेको देखिएको छ। राष्ट्रवादी भावनाका निम्ति यसको आफ्नै महत्व छ तर यसको मात्र प्रयोग गर्ने, भारतसँग वार्ता नगर्ने अनि यसको भावनात्मक प्रयोग गरेर प्रचार गर्नेहरूले आफ्नो अधिनायकवादी चिन्तनका निम्ति मूलतः यसको प्रयोग गर्न सक्छन् भन्ने सम्भावना पनि त्यत्तिकै बलिया हुन्छन्। नेपाली राष्ट्रवादलाई ससाना एकाइ, दलीय प्रोपोगान्डा, हैकम र विभेद अनि धन कमाउने अवसरहरूलाई उत्थान गर्ने कुरामा प्रयोग गरिने सम्भावना नेपालमा देखिन थालेका छन्। सही नेपाली राष्ट्रवाद त्यस्ता कुराभन्दा माथि रहनुपर्छ। नभए राष्ट्रवाद कसैको स्वार्थमा प्रयोग हुन थाल्छ। राजनीतिमा त्यसको प्रयोग हुन्छ किनभने राष्ट्रवादले भावना छुन्छ। जनता एउटा भावनाको प्रवाहमा बग्न सक्छन् र गलत मानिसहरूलाई शासनमा ल्याउँछन्। त्यसले राष्ट्रको हित गर्दैन। राष्ट्रवाद कसैलाई घृणा नगरी जन्मिँदैन, कसैको दुस्मनी नगरी यसको अस्मिता हुँदैन भन्ने भावना नै गलत हो। राष्ट्रवाद कुन सही हो र कुन होइन ? त्यो छुट्ट्याउन सक्ने बहस र व्याख्याहरू हुुनुपर्छ। देशभक्तिको भावनामा साहित्यिक गुण हुन्छ। राष्ट्र नागरिकका निम्ति एउटा अमूर्त कलाजस्तो, विविध रंगहरूले बनिएको, एउटा भावना र विचारलाई एक ठाउँमा ल्याउने विषय हो। राष्ट्रवादले बाँध्ने होइन, आफ्नो अस्मिता र पहिचानलाई लिएर जिउने कुरालाई प्रतिष्ठित र सबल बनाउँछ। राष्ट्रवाद कसैलाई घृणा नगरी जन्मिँदैन, कसैको दुस्मनी नगरी यसको अस्मिता हुँदैन भन्ने भावना नै गलत हो। राष्ट्रवादले वैश्विक चिन्तनलाई खुम्च्याउँदैन। प्रत्येक नेपालीले जन्मैदेखि जुन पहिचान र सम्मान बोकेर आएको हुन्छ, त्यही लिएर उसले जिउने र कर्म गर्ने थलो हो राष्ट्र। तर, त्यो व्यक्तिको त्यस राष्ट्रभित्र सम्मान र स्थान हुनुपर्छ। त्यो सही अर्थमा राष्ट्रवाद हो र त्यो सबैको हो। अनुदार र अधिनायकवादी शासकहरूले अनेकौं देशमा राष्ट्रवादी उदात्त भावना, मानिस हुनुको गौरवका अनुभवलाई दुरुपयोग गरेका उदाहरण छन्। नेपाली इतिहासमा पनि त्यस्ता उदाहरण थुप्रै छन्। नेपाली राष्ट्रवाद आधुनिक अग्रमुखी चेतना हो, पश्चगामी होइन। अहिलेको नेपालमा केही भ्रमका चुनौती छन्। राजनीति र धन अनि भ्रष्ट आचरणको नराम्रो सम्बन्ध बनिरहेको अवस्था छ अहिले। यस्तो अवस्थामा नागरिकको स्वाभिमान र त्यसको कानुनद्वारा संरक्षण अथवा सही अर्थमा एक कानुनको मर्यादाले संरक्षित संस्कृति हुनुपर्छ। त्यो राष्ट्रको संस्कृति हो। त्यही मर्यादाबाट नागरिकले काम गर्ने वातावरण पाउनुपर्छ। त्यस्तो वातावरण भएको ठाउँभूमि उसको राष्ट्र हो। नागरिकको अधिकार त्यही हो। सही नेपाली राष्ट्रवाद भनेको त्यसैबाट जन्मिने वातावरण, चेतना, जीवनशैली र पद्धति हो। मेरो विचारमा राष्ट्रवाद एक अमूर्त कलाजस्तो सौन्दर्य र पहिचानको चरित्र हो। यस्तो राष्ट्रवादी भावना सीमित चेतना होइन। राष्ट्रवादलाई गलत प्रचार गरेर शक्ति आर्जन गर्न खोज्नेहरूलाई चिन्नु र तिनबाट सतर्क हुनु अनि आफ्नो भूमि, मानिस, प्रकृति, संस्कृति, कानुन र समग्र लयको पहिचान बोकेर स्वाभिमानी जीवन बाँच्ने कलालाई राष्ट्रवाद भन्नुपर्छ। यस्तो राष्ट्रवादी नै एक स्वतन्त्र र मुक्त मानिस हो। जसको बाहिरी विश्वसँगको सम्बन्ध खुला र सिर्जनात्मक हुन्छ। साहित्यकार कृष्णचन्द्रसिंह प्रधानको एउटा भनाइ सम्झेर लेख अन्त्य गर्न चाहन्छु। उनले भनेका छन् राष्ट्र नभएको मानिस एउटा भारहीन स्थितिमा बाहिर लड्किएजस्तो हुन्छ। मैले त्यो बेला अन्तरिक्ष जाने रकेटका क्याप्सुलभित्र मानिस लड्किएको सम्झेँ, अनि सम्झेँ राष्ट्र खोसिएका, जस्तो प्यालेस्टिनी नागरिकहरू। प्यालेस्टिनी विद्वान् एडवार्ड सइदले यस्तो भारहीन स्थितिका जनताको विषयमा लेखेका किताबहरू पढेको छु। त्यसैले राष्ट्रको महत्व ठूलो हुन्छ मानिसको जीवनमा। तर त्यस्तो राष्ट्र कुनै वर्गको हैकमका लागि मात्र नभएर सबैका निम्ति हुनुपर्छ। छिमेकी र विश्वसँग कसरी सहअस्तित्व कायम गर्नुपर्छ, कसरी अरूबाट सम्मान लिनुपर्छ र अरूलाई सम्मान दिनुपर्छ भन्ने भावना राष्ट्रवादको आत्मा हो। यही सुन्दर अर्थमा यो एक कलाको आधार हो र राष्ट्रवाद अमूर्त हुन्छ।"
मिनिषाको सम्बन्ध विच्छेद,"मुम्बई : मिनिषा लाम्बा कानुनी रूपमा रयानसँग अलग भएकी छन्। उनी आफैंले यसको जानकारी दिएकी हुन्। विगत केही महिनादेखि मिनिषा र उनका पतिबीच सम्बन्ध राम्रो नभएको समाचार बाहिर आएको थियो। उनीहरूको सम्बन्धमा दरार आएको थियो। २०१९ बाटै उनीहरू बेग्लै बस्दै आएका थिए। यस बारेमा मिनिषाले एक अन्तर्वार्तामा आफूहरूको तलाक भएको बताएकी छन्। रयान र म अलग भइसकेका छौं, मिनिषाले भनिन्। रयान एक व्यापारी हुन्। उनको होटल व्यवसाय छ। २०१३ मा उनीरूको भेट एक नाइट क्लबमा भएको थियो। भेट दोस्ती अनि दोस्ती प्रेममा परिणत भएको थियो। दुई वर्षसम्म डेटिङ गरेपछि ६ जुलाई २०१५ मा मिनिषाले रयानसँग विवाह गरिन्। विवाह सामान्य रूपमा भएको थियो। थोरैको उपस्थितिमा थोरैलाई जानकारी दिएर विवाह सम्पन्न भएको थियो। ३५ वर्षीया मिनिषाले फिल्म यहाँ बाट बलिउडमा पाइला राखेकी हुन्। यो फिल्म २०१५ ५ मे रिलिज भएको थियो। यसपछि रणवीर कपुरकी हिरोइनको रूपमा बचना ऐ हसिनों (२००८) मा पनि देखिइन् तर उनको करिअरले गति लिन सकेन। बिग बोस सिजन८ मा पनि उनी देखिइन्। एजेन्सी"
पीसीआरपछि फुटबलको प्रशिक्षण,"काठमाडौं : नेपाली राष्ट्रिय फुटबल टोलीका खेलाडीको कोरोना भाइरसको पीसीआर परीक्षणपछि मात्र प्रशिक्षण सुरु गरिने भएको छ। कोरोनाका कारण लामो समयदेखि घरमै बसेका फुटबल खेलाडीको पीसीआर गरेर मात्र प्रशिक्षण थालिने अखिल नेपाल फुटबल संघ (एन्फा) ले जनाएको छ। एन्फाले एक महिना अघिदेखि खेलाडीको प्रशिक्षणको व्यवस्था गर्नका लागि युवा तथा खेलकुद मन्त्रालय र राष्ट्रिय खेलकुद परिषद् (राखेप)सँग अनुरोध गर्दै आएको थियो। सन् २०२२ को विश्वकप छनोट खेलको तयारीका लागि छोटो समय भएकाले पनि एन्फा खेलाडीको प्रशिक्षणमा हतारिएको हो। फुटबल टोलीको प्रशिक्षण र तयारीका लागि सरकारले अनुमति दिएको एन्फाका प्रवक्ता किरण राईले जानकारी दिए। राईका अनुसार एन्फाले विश्वकप छनोट खेलका लागि क्याम्पमा परेका खेलाडीको कोरोना परीक्षण गरेर मात्र खेलाडीको तयारी गर्नेछ। हामीले विश्व स्वास्थ्य संगठन (डब्लुएचओ), अन्तर्राष्ट्रिय फुटबल महासंघ (फिफा) र नेपाल सरकारले तयार पारेको गाइडलाइन अनुसार खेलाडीको तयारी गर्न लागेका हौं। खेलाडीको प्रशिक्षण सानो समूह बनाएर गरिने छ। क्याम्पमा रहेका खेलाडीलाई कम्तिमा तीन समूहमा बाँडेर प्रशिक्षण गराउने तयारी गरिएको छ, प्रवक्ता राईले भने। एन्फाले खेलाडी सुरक्षाका लागि ललितपुरस्थित एन्फा होस्टेलको क्वारेन्टाइनलाई सेनिटाइसहित स्वस्थ र सुरक्षित बनाउने काम पनि गरेको छ। यसअघि एन्फाले होस्टललाई ललितपुर महानगरपालिकालाई क्वारेन्टाइन बनाउन दिएको थियो। सन् २०२२ मा कतारमा आयोजना हुने विश्वकप छनोट खेलअन्तर्गत नेपाल एसियाली देशको समूह बी मा रहेको छ। नेपालले अब तीनवटा घरेलु खेल खेल्न बाँकी छ। नेपालले अक्टोबर ८ तारिख चाइनिज ताइपेईसँग, अक्टोबर १३ तारिख अस्ट्रेलियासँग र नोभेम्बर १२ मा जोडर्नसँग दशरथ रंगशालामा खेल्नेछ। यसअघि चैतमा हुने तय भएको छनोट खेल कोरोनाका कारण स्थगित भएको थियो। नेपालले खेल्ने आठ खेलमध्ये यसअघि पाँच खेल खेलिसकेको छ। नेपालले यसअघिका खेलमा चाइनिज ताईपेइलाई मात्र २० गोलले हराएको थियो। नेपाल आफ्नो पहिलो खेलमा कुवेतसँग ७० र दोस्रो खेलमा १० गोलले पराजित भएको थियो। नेपाल अष्ट्रेलियासँगको पहिलो खेलमा ५० र जोर्डनसँग ३० गोलले पराजित भएको थियो। अहिले समूहमा १२ अंकसहित अष्ट्रेलिया शीर्षस्थानमा छ। कुवेत १० अंकसहित दोस्रो, १० नै अंक बनाएको जोर्डन तेस्रो, नेपाल तीन अंकसहित चौथो र अंकविहिन चाइनिज ताइपेई पुछारमा छ।"
"बहिनी नाता पर्ने किशोरीलाई बलात्कार, वडा अध्यक्ष जेल चलान","कालिकोट : जिल्लाको खाँडाचक्र नगरपालिका वडा नं ६ का वडा अध्यक्ष जगधिश शाही पूर्पक्षका लागि जेल चलान भएका छन् । किशोरीलाई बलात्कार आरोमा पक्राउ परेका ५१ वर्षीय शाहीलाई जिल्ला अदालत कालिकोटले कारागार चलान गर्ने निर्णय गरेको हो । अदालतका श्रेस्तेदार दामोदर घिमिरेका अनुसार जबरजस्ती करणी मुद्दामा प्रमाण बुझ्न समय लाग्ने भएकाले जिल्ला अदालतबाट पूर्ण फैसला नभएसम्म कारागार चलान गरिएको हो । जिल्ला प्रहरी कार्यालयले २४ दिन हिरासतमा राखेर घटनाको विस्तृत अनुसन्धान गरी सरकारी वकिलमार्फत आफ्नो मागदाबी सहित मुद्दा अदालतमा पेश गरेको थियो । शुक्रबार अदालतले वडा अध्यक्ष शाहीलाई कारागार चलानको आदेश दिएको हो । वडा अध्यक्ष शाहीले खाँडाचक्र नगरपालिका वडा नं ६ निवासी १६ वर्षीया किशोरीलाई पटकपटक बलात्कार गरेको निष्कर्ष प्रहरीले निकालेको छ । वडा अध्यक्ष जगधीश शाहीकी बहिनी नाता पर्ने किशोरीलाई पहिलो पटक २०७४ सालमा विद्यालयबाट घर जाँदै गर्दा बीच बाटोमा वडा अध्यक्षले आफ्नै घरमा लगेर बलात्कार गरेको अनुसन्धानमा खुलेको प्रहरीको भनाइ छ । जतिबेला किशोरी १३ वर्षकी थिइन्। दोस्रो पटक २०७६ साल भदौ १७ गते किशोरीकै घरमा दिउँसो कोही नभएको मौका छोपी बलात्कार भएको प्रहरीले दाबी छ। पीडित किशोरीलाई दुई पटक बलात्कार नै भयो । कैयौँ पटक बलात्कार प्रयास भएको छ । अनुसन्धानमा खटिएका प्रहरी अधिकारी भन्छन्किशोरी पढ्ने विद्यालयको क्यान्टिनमा खाजा खुवाउने, पैसाको लोभ देखाउने, माया देखाउनेजस्ता व्यवहारले किशोरी वडा अध्यक्षसँग नजिकिएको र त्यसैकै फाइदा उठाएर किशोरीमाथि पटकपटक बलात्कार गरेको अनुसन्धानमा खुलेको छ । किशोरीको स्कुलबाट घर जाँदा वडा अध्यक्षको घरको आँगनबाटै जानु पर्ने रहेछ । घर फर्किने बेला शाहीले बाटो कुरेर बस्ने रहेछन् । पहिलो पटक बलात्कार भएपछि कसैलाई पनि नभन्न भनेछन् । भने मारिदिनेसम्मका धम्की दिएछन् ।आर्थिक सहयोग गर्ने, पढाइदिने जस्ता लोभ पनि देखाए छन् । पछिपछि जहाँ भेट्यो त्यहीँ समात्ने, अगालो मार्नेजस्ता व्यवहार गर्ने गरेछन् । प्रहरीले भने । किशोरीलाई शाहीले एक पटक ६४० रुपैयाको घडी मोल्फा बजारबाट किनेर ल्याइदिएको, त्यो घडी किशोरी साथीलाई दिएको, पटकपटक पैसा दिन खोजे पनि किशोरीले लिन नमानेको जस्ता विषय अनुसन्धानबाट खुलेको प्रहरीको भनाइ छ । पीडित किशोरी र वडा अध्यक्ष शाहीको मेडिकल रिपोर्ट आएको छैन् । परीक्षणका लागि नमुना विधि विज्ञान प्रयोगशाला काठमाडौं पठाइएको छ । यसरी खुल्यो घटनाको रहस्य २०७४ सालमा पहिलो पटक बलत्कृत भएकी किशोरी वडा अध्यक्ष शाहीबाट भाग्न थालिन् । तर उनले जहाँ भेट्यो त्यहीँ दुव्र्यवहार गर्न थाले । दोस्रो पटक २०७६ साल भदौ १७ गते बिरामी परेर घरमा सुतिरहेकी किशोरीलाई एक्लै भएको मौका छोपी बलात्कार गर्दै गर्दा किशोरीकी साथीले देखिन् । घरभित्र कोठामा सँगै सुतिरहेको अवस्थामा साथीले भेटाएपछि शाहीले ढोकामा हानेर, खोकेर घरभित्र आउनु पर्दैन भनेर गाली ग देख्ने किशोरीलाई समेत उनले धम्की दिए । बाहिर भनेपछि दुवैको वेइज्जत हुने र दुवैको ज्यान पनि जान सक्ने भनेपछि किशोरीहरुले नभन्ने सल्लाह गरे । तर वडा अध्यक्षले पछि पनि जहाँ भेट्यो त्यही दुर्व्यवहार गर्न थाले । २०७७ असार पहिलो साता दाँहाँदेखि चुलीमालिकासम्म पर्यटकीय सडक खन्ने डोजर लिएर वडा अभ्यक्ष लेखतिर जाँदै गर्दा बाटोमा बाख्रा चराउन गएकी ती किशोरीलाई एक्लै भएको मौका छोपी फेरी दुर्व्यवहार गरे । त्यसपछि पीडित किशोरीले पहिले पहिले रंगेहात फेला पारेकी साथीलाई भेटिन् । आफूलाई पटकपटक दुव्र्यवहार गर्ने गरेको र नसक्ने अवस्था आएको बताइन् । अनी ती साथीले महिनावारी भएका किशोरीहरु बस्ने गोठमा गएर अरुलाई त्यो समस्या सुनाइन् । त्यसपछि गाँउमा हल्ला भयो । वडा अध्यक्ष शाही र ती किशोरीको अनैतिक सम्बन्ध रहेको गाँउमा हल्ला चलेपछि पीडित किशोरीले घरमासबै कुरा बताइन् । त्यसपछि परिवारका सदस्यले जिल्ला प्रहरी कार्यालयमा जाहेर दिए । जाहेरीपछि प्रहरीले वडा अध्यक्ष शाहीलाई असार ३१ गते पक्राउ गरी जबरजस्ती करणी तथा हाड नाता करणीमा मुद्दा दर्ता गयो । मुलुकी अपराध संहिता २०७४ बमोजिम वडा अध्यक्ष शाहीलाई जबरजस्ती करणी कसुरमा १२ देखि १४ वर्ष कैद र हाड नाता करणी १ देखि ३ वर्षसम्म कैदसहित उचित क्षतिपूर्ति माग दाबी प्रहरीले अदालतमा मुद्दा पेश गरेको छ ।"
"आँधीखोलामा सलह, बाली सखाप","स्याङजा : आँधीखोला गाउँपालिकामा सलह देखिएका छन्। हजारौंको संख्यामा देखिएका सलहले खेतीबालीमा धेरै क्षति पुयाएपछि किसान चिन्तित बनेका छन्।आँधीखोला६ फापरथुममा लगाइका कोदो, तरकारी सखापै पारेको स्थानीयबासी हरिप्रसाद ढकालले बताए। केही दिनअघि तीन हलले कोदो रोपेका भगवान ढकालको बारीमा अहिले ठूटो मात्रै छ। हरिप्रसादले भनेतरकारी र अन्य बाली पनि उस्तै छन्। केही दिनअघि फाट्टफुट्ट मात्रै देखिएका सलह बिहीबार साँझ हजारौंको संख्यामा आएको स्थानीयले बताएका छन्।सलहलाई आएपछि गाउँलेले टिन, ढ्याङग्रो, थाल ठटाउने, आगो बालेर धुँवाको मुस्लो निकाली भगाउने प्रयास गरेको ढकालले बताए। सलह कीरा पर्वतबाट आएको हुनसक्ने स्थानीयको अनुमान छ। अहिलेसम्मकै ठूलो झुण्ड आएको उनीहरुकोे भनाइ छ। पालिकामा केहीदिनदेखि सलहले धेरै क्षति पुयाएको बताउदै पालिकाका अध्यक्ष सुधिरकुमार पौडेलले भने हामी क्षतिको विवरण संकलनका क्रममा छौं। अझै सलहले पालिका छाडिसकेको छैंन।"
लकडाउनमा ६० प्रतिशत मातृ मृत्यु,"नेपालगन्ज : नेपालगन्ज उपमहानगरपालिका१४ की १७ वर्षीया गर्भवती महिलाको २८ चैत २०७६ मा मृत्यु भयो। उच्च रक्तचापको समस्या भएर उनी २१ गते भेरी अस्पतालमा भर्ना भएकी थिइन्। उपचार गराउन आउँदा उनको गर्भको बच्चा मरेको थियो। बान्ता भएर भेरी अस्पतालमा भर्ना भएकी जानकी गाउँपालिका६ की २० वर्षीया ३४ हप्ताकी गर्भवती महिलाको २६ असार २०७७ मा उपचारमा आएकै दिन निधन भयो। २३ चैतमा नरैनापुर गाउँपालिका२ की २५ वर्षीया सुत्केरी अत्यधिक रक्तस्राव भएर भेरी अस्पतालमा भर्ना भएकी थिइन्। गाउँमै बच्चा जन्माएर अत्यधिक रक्तस्राव भएर अस्पतालमा उपचारका क्रममा उनको ज्यान गयो। भेरी अस्पतालको प्रसूति वार्डकी नर्सिङ अधिकृत शीला शर्माका अनुसार १७ वर्षीया महिलाबाहेकका अरू दुई महिला गम्भीर अवस्थामा अस्पताल पुगेका थिए। शर्मा भन्छिन्, बान्ता भएर आएकी महिलाको अस्पताल पुगेको १५ मिनेटभित्रै निधन भएको थियो। नेपालगन्ज, जानकी र नरैनापुरका यी तीन महिला त प्रतिनिधि पात्र मात्र हुन्। जिल्ला स्वास्थ्य कार्यालय बाँकेकी पब्लिक हेल्थ नर्स विष्णु श्रेष्ठका अनुसार गत आव २०७६७७ मा बाँकेमा १० जना गर्भवती महिलाको ज्यान गयो। कोरोना भाइरसका कारण सरकारले जारी गरेको लकडाउन अवधि (चैत्र, वैशाख, जेठ र असार) मा मात्र ६ जना महिलाको मृत्यु भयो। अर्थात् लकडाउनमा ६० प्रतिशत गर्भवती महिलाले ज्यान गुमाए। मृतक ९ जनाको भेरी अस्पतालमा र एक जनाको नेपालगन्ज मेडिकल कलेज शिक्षण अस्पताल नेपालगन्जमा मृत्यु भएको थियो। जिल्लामा सबैभन्दा बढी नेपालगन्ज उपमहानगरपालिका र जानकी गाउँपालिकामा ३३, खजुरा, र नरैनापुर गाउँपालिकाका २२, राप्ती सोनारी र डुडुवा गाउँपालिकामा ११ जना सुत्केरी हुने क्रममा र सुत्केरी भइसकेपछि ज्यान गएको थियो। नर्स श्रेष्ठ भन्छिन्, लकडाउन अवधिमा आइरन चक्की बाँड्ने काम मात्र भयो। यो अवधिमा चार पटक अनिवार्य रूपमा गर्भ जाँच गर्ने प्रक्रिया नै प्रभावित भयो। कसैले पनि गर्भवतीलाई छुन मानेनन्। अस्पतालमा ४८ प्रतिशत मातृ मृत्यु बाँकेका भेरी अस्पताल, नेपालगन्ज मेडिकल कलेज शिक्षण अस्पताल, नेपालगन्ज र शिक्षण अस्पताल कोहलपुरमा मात्र १४ जना सुत्केरीले लकडाउनको अवधिमा ज्यान गुमाएका छन्। यी अस्पतालमा गत आव २०७६७७ मा २९ जना महिलाले सुत्केरी हुने क्रममा ज्यान गुमाएका थिए। लकडाउनको अवधिमा मात्र ज्यान गुमाउने महिला ४८२७ प्रतिशत हो। लकडाउनमा सबैभन्दा बढी भेरी अस्पतालमा ७ जना महिलाको ज्यान गएको छ। नेपालगन्ज मेडिकल कलेज शिक्षण अस्पताल कोहलपुरमा ६ जना र शिक्षण अस्पताल नेपालगन्जमा एक जना सुत्केरी महिलाको लकडाउनको अवधिमा ज्यान गएको अस्पतालका प्रशासन प्रमुख कुमार अधिकारीले जानकारी दिए। भेरी अस्पतालका स्त्रीरोग विशेषज्ञ डाकुमारसान शाह लकडाउनमा सबैभन्दा बढी मारमा सुत्केरी नै परेको बताउँछन्। २० प्रतिशत सुत्केरीहरू त बेथा लागेपछि मात्र अस्पताल आएका थिए। मृत्यु हुनेमध्ये धेरैले त एक पटक पनि गर्भ जाँच गराएका थिएनन्, डाशाह भन्छन्, सुत्केरी हुने बेलामा जटिल स्वास्थ्य समस्या भएपछि ढिलो अस्पताल पुग्ने भएकाले ज्यान बचाउन नसकिएको हो। लकडाउन अवधिमा अन्य समयभन्दा आधा सुत्केरीको संख्या घट्नुलाई उनी गाउँघरमा अझैं पनि सुत्केरी भइरहेको रूपमा अथ्र्याउँछन्। भेरी अस्पतालकै अर्की स्त्रीरोग विशेषज्ञ डाकल्पना थापाले अझै पनि बच्चा जन्माउनुलाई सामान्य प्रक्रियाका रूपमा बुझ्ने समुदायका कारण पनि महिलाको ज्यान जाने गरेको बताउँछिन्। आर्थिक, सामाजिक, सांस्कृतिक रूपले पछाडि परेका समुदायका महिलाहरू सुत्केरी हुने क्रममा ज्यान गुमाउने गरेको उनले अनुभव सुनाउँछिन्। बच्चा पाउने भनेको नर्मल कुरा हो भन्ने बुझाइ छ। कतिले त एक पटक पनि गर्भ जाँच नै गराएको हुँदैन। जाँच गराएकाको पनि नाम मात्रको हुन्छ। अन्तिम अवस्थामा अस्पतालमा सुत्केरी गराउन आउँछन्। तिनै बढी जोखिममा पर्छन्। लकडाउनमा १९ प्रतिशत बाल मृत्यु एक वर्षको अवधिमा तीनवटै अस्पतालमा १४ हजार ५ सय ७१ महिला सुत्केरी भए। तीमध्ये १४ हजार ७७ शिशु जीवित जन्मे। मृत जन्म र जन्मेको ७ देखि २८ दिनभित्र गरी पाँच सय ७० शिशुको ज्यान गयो। लकडाउनको अवधिमा मात्र एक सय १० शिशुको ज्यान गएको छ। जुन कुल बाल मृत्युको १९२९ प्रतिशत हो। भेरी अस्पतालमा गत वर्ष एक सय ९० शिशुको मृत्यु भएकोमा लकडाउनमा ५१ जना, नेपालगन्ज मेडिकल कलेज शिक्षण अस्पताल नेपालगन्जमा एक सय २५ जना शिशुको मृत्यु भएकोमा लकडाउनमा २५ जना र शिक्षण अस्पताल कोहलपुरमा दुई सय ५५ शिशुको मृत्यु भएकोेमा ३४ जनाको लकडाउनमा ज्यान गएको छ। गर्भ जाँच गरेर शिशुको अवस्था समयमै पत्ता लगाउन नसक्नु पनि बाल मृत्युको कारण भएको बताउँछिन्, नर्सिङ अधिकृत शीला शर्मा। उनले प्रष्ट पारिन्, अस्पताल आएका धेरै गर्भवतीले चारपटक गर्भ जाँच नै गरेका थिएनन्। जाँच गराएको भनिएकाले पनि गर्भभित्र रहेको शिशुको धड्कन र गर्भवतीको रक्तचाप परीक्षण गरेका थिएनन्। कागजमा मात्र परीक्षणको रेकर्ड राखिएको थियो। त्यस्ता गर्भवतीमध्येले मृत शिशु जन्माएका थिए।"
"युवा बढी संक्रमित, किन ?","काठमाडौं : युवामा रोग प्रतिरोधात्मक क्षमता बढी हुन्छ भनिन्छ। तर, यही उमेरसमूहका व्यक्ति कोरोनाबाट बढी संक्रमित छन्। २१ देखि ३० वर्ष उमेरसमूहमा संक्रमण ३९९ प्रतिशत छ। दोस्रोमा ३१ देखि ४० वर्ष उमेरमा संक्रमण २३५ प्रतिशत छ। नेपालमा कोरोना संक्रमणको ६ महिना अवधिमा उमेरका हिसाबले सबै समूहमा संक्रमित देखिएका छन्। चीनमा अध्ययन गरी फर्किएका युवामा गत माघ ९ गते पहिलो पटक संक्रमण पुष्टि भएको थियो। त्यसयता संक्रमितको संख्या २२ हजार २ सय १४ पुगेको छ। १५ हजार ८ सय १४ जना निको भएकोे स्वास्थ्य तथा जनसंख्या मन्त्रालयले जनाएको छ। हालसम्म ६ हजार ३ सय ३० जना आइसोलेसनमा छन्। ६६ जना आईसीयूमा छन्। यीमध्ये ३ जना भेन्टिलेटरमा छन्। मन्त्रालयका प्रवक्ता डा जागेश्वर गौतमका अनुसार यीमध्ये बहुसंख्यक ७५ प्रतिशतभन्दा बढी २१ देखि ६० वर्ष उमेरसमूहका छन्। ६० भन्दा माथिको उमेरसमूहका संक्रमितको संख्या २१ प्रतिशत छ। १० वर्षमुनिका बालबालिकाको संक्रमण ४ प्रतिशत छ। ६० वर्षमुनिका व्यक्ति बढी संक्रमित भएको जनस्वास्थ्य विज्ञ डा सुरेश तिवारीको भनाइ छ। यो उमेरका व्यक्तिहरू धेरै चलायमान हुन्छन्। त्यसैले बढी संक्रमित भएका छन्, डा तिवारीले भने, युवा उमेरसमूहमा बढी संक्रमित भेटिए भन्दैमा ६० वर्षमाथिको समूह जोखिममा परेको छैन भन्न मिल्दैन। संक्रमण युवा समूहमा बढी देखिए पनि मृत्युदर वृद्धवृद्धामा बढी छ। ११ देखि २० वर्ष उमेरमा संक्रमण १५४ प्रतिशत छ। ६१ देखि ७० वर्ष उमेरका ज्येष्ठ नागरिक १५ प्रतिशत संक्रमित छन्। त्यस्तै ७१ वर्षभन्दा माथिका संक्रमित एक प्रतिशतभन्दा पनि न्यून छन्। डा तिवारीका अनुसार चलायमान समूहमा संक्रमण देखिनुले आगामी अवस्था गम्भीर रहेको संकेत गर्छ। यही समूहले घरमा बालबालिका र वृद्धवृद्धालाई संक्रमण सार्ने जोखिम हुन्छ। मन्त्रालयका पूर्वप्रमुख विशेषज्ञ डा सुशीलनाथ प्याकुरेलले घरमा बसिरहन नरुचाउने भएकाले युवा बढी संक्रमित हुन पुगेको बताए। क्वारेन्टाइनमा बसेका र बाहिर डुलिहिँड्ने युवामा संक्रमणको दर हेर्नुपर्ने उनको भनाइ छ। क्वारेन्टाइनमा बसेका युवामा संक्रमण देखिएको हो भने नियन्त्रण गर्न खासै गाह्रो हुँदैन, उनले भने, बाहिर बजारमा डुलिहिँड्ने युवा समूहमा संक्रमण देखिएको हो भने समुदायमा फैलने जोखिम हुन्छ। कोरोना नियन्त्रण गर्न पनि कठिन हुन्छ। एकापसमा घुलमिल हुने कारण पनि युवामा बढी संक्रमण देखिएको विज्ञको भनाइ छ। यस्तै, असुरक्षित तवरमा सार्वजनिक सवारीसाधन प्रयोग गरिरहेका कारण पनि संक्रमण फैलनमा सहयोग पुगेको छ। स्वास्थ्य सुरक्षा मापदण्ड पालनामा लापरवाही देखिएको डा तिवारीको भनाइ छ। मास्क नलगाएको र भौतिक दूरी कायम नगरेको पो हो कि ? जनस्वास्थ्यको मापदण्ड पालना नगरेको पो हो कि ? , उनले प्रश्न गरे। युवामा कोरोना संक्रमण भए पनि सञ्चो भइहाल्छ भन्ने सोच हावी देखिएको डा प्याकुरेलको भनाइ छ। लकडाउन उल्लंघन गर्ने, पास दुरुपयोग गर्ने, सुरक्षात्मक मापदण्ड प्रयोग नगर्ने प्रवृत्ति छ, उनले भने, लक्षण पनि देखिएको छैन भने आफू संक्रमित भएको थाहै पाउँदैनन्। झन् धेरैलाई कोरोना भाइरस सार्ने जोखिम हुन्छ। डा गौतमले पहिलो चरणमा विदेशबाट फर्किएका व्यक्तिमा संक्रमण बढी देखिएको सुनाए। पछिल्लो समय लकडाउन खुकुलो भइसकेपछि स्थानीयस्तरमा संक्रमण देखिन थालेको छ, उनले भने। काठमाडौं उपत्यकामा केही दिनदेखि संक्रमितको संख्या बढ्दो छ। शुक्रबार १ सय ६ जना संक्रमित थपिएका छन्। साउन पहिलो सातापछि काठमाडौं उपत्यकामा लक्षणसहितका संक्रमित फेला परेका छन्। उनका अनुसार पछिल्लो साता लक्षणसहितका संक्रमितको संख्या बढ्दै गएको छ।"
"कर तिर्न कोचाकोच, कोरोना जोखिममा यस्तो भीड","धनगढी : धनगढीको तारानगरस्थित यातायात व्यवस्था कार्यालय शुक्रबार बिहान साढे ९ बजे भरिभराउ थियो। बाहिर सडकमा पार्किङ गरिएका सवारीसाधनले गर्दा भित्र पस्न हम्मेहम्मे पर्यो। कार्यालय परिसरमा थरीथरी लाइन थियो। ओहोरदोहोर उत्तिकै चलिरहेको थियो। तराईकोे प्रचण्ड गर्मीमा सेवाग्राही कर बुझाउन हतारमा देखिन्थे। तर, कोरोना महामारीको कुनै प्रवाह देखिएन। त्यही भीडमा असिनपसिन भेटिए कैलालीको घोडाघोडी नगरपालिका९ पहलमानपुरका खेमराज चौधरी। मोटरसाइकल र ट्याक्टरको राजस्व बुझाउन आएको, चैतमै म्याद सकिएको छ, उनले भने। सरकारले भने लकडाउनका बेला म्याद सकिएका सवारीको कर असोजसम्म बुझाए पनि जरिवाना नलिने निर्णय गरेको छ। जरिवाना त लाग्दैन तर ट्याक्टरले कतै दुर्घटना भइहाल्यो भने त्यतिबेला बिमा पनि चाहिन्छ। अनि, नवीकरण पनि गरेको, उनले भने, त्यसैले कोरोनाको परवाह नगरी लाइनमा लागेको छु। डोटीको पुर्वीचौकी गाउँपालिकाका जयबहादुर खड्का पनि मोटरसाइकलको लाइसेन्स नवीकरण गर्न लाइन लागेका थिए। उनलाई सरकारले असोजसम्म नवीकरणमा लाग्ने विलम्ब शुल्क नलिने निर्णय गरेको थाहा छ। पहाडबाट पटकपटक आउन सकिँदैन। त्यसैले आएका बेला नवीकरण पनि गरेर जाऊँ भनेर लाइन लागेको हुँ, उनले भने। लाइन लागेका अधिकांश सेवाग्राही सामान्य अवस्थाजस्तै एकापसमा टाँस्सिएका थिए। धेरैले मुखमा मास्क लगाए पनि प्रचण्ड गर्मी र भीडभाडमा उकुसमुकुस भएर चिउँडोसम्म पुर्याएका थिए। राजस्व जम्मा गर्न बैंकको काउन्टर, नवीकरण काउन्टर, फोटो खिचाउने ठाउँसहितका फाँटमा घुइँचो गरेर लाइन लागेको देखियो। धनगढीको यातायात व्यवस्था कार्यालयमा कोरोना महामारीका बेला दूरीको पर्वाह नगरी लाइन लागेका सेवाग्राही । तस्बिर : शिजराज भट्ट हैरान भएर भौतिक दूरीको कुरा भन्न छोडिसकेको, यातायात कार्यालय प्रमुख लक्ष्मण शाहले भने। उनले जिल्ला प्रशासनलाई भनेर चारपाँच दिन प्रहरी आए पनि त्यसपछि आउन छाडेको सुनाए। हामीले सेवाग्राहीलाई कति कराउने ? गाली गर्न मिलेन। एकपटक भन्यो, फेरि उस्तै कोचाकोच गरिहाल्छन्, उनले भने, हामी पनि जे होला भनेर काम गर्न बाध्य छौं। अब टोकन प्रणाली लागू गर्ने कि भनेर प्रदेश सरकारसँग छलफल भइरहेको उनले सुनाए। यातायातको भीडभाडपछि अन्नपूर्णको टोली भन्सार रोडस्थित आन्तरिक राजस्व कार्यालय पुग्यो। त्यहाँ पनि भीडभाड देखियो। बैतडीको पाटन नगरपालिका१० का रमेशसिंह महरा कर बुझाउन र खाता प्रमाणित गर्न आएका रहेछन्। सेवाग्राही सबैलाई थाहा छ, भौतिक दूरी कायम गर्नुपर्छ तर सबैलाई कामको हतारो छ, उनले भने, सेवाग्राहीले मात्रै दूरी बनाएर सकिँदैन। त्यसका लागि सम्बन्धित कार्यालयले पनि दूरीसहितको उभिने स्थान बनाउनुपर्छ। सरकारले कर तिर भनेको तर सेवाग्राहीलाई कोरोनाबाट जोगाउने कुनै उपाय नगरेको गुनासो उनले गरे। धनगढी उपमहानगरपालिका४ का रमेश सापकोटा गोजीमा स्यानिटाइजर बोकेर लाइनमा भेटिए। प्यान कार्ड बनाउन ९ बजेदेखि लाइन लागेको तर सवा १२ बजेसम्म पालो नआएको उनले सुनाए। लाइन नलागौं पालो आउँदैन। लाइन लागौं यस्तो भीड छ, उनले भने, प्यान कार्ड बनाउनै पर्यो। उनले भौतिक दूरीको व्यवस्था सम्बन्धित कार्यालयले बनाएपछि मात्रै कोरोनाबाट जोगिन सकिने बताए। कार्यालयले डोरी बाँधेर हुन्छ कि ? गोलो घेरा बनाएर हुन्छ कि उपाय निकाल्नुपर्यो नि। सेवाग्राही त सबै हतारमै हुन्छन, उनले भने, आन्तरिक राजस्व कार्यालयले ४५ जना गार्ड पनि राखेको देखिरहेको छु। गेटबाट आउनेबित्तिकै लाइन लगायो भने त व्यवस्थित भइहाल्छ नि। यो व्यवस्था कार्यालय प्रमुखको सक्रियतामा भरपर्छ। सापकोटाकै छेउमा थिए, कञ्चनपुरको कृष्णपुर नगरपालिकाका दामोदर भट्टराई। उनी जोरजोरले कराइरहेका थिए। उनको भनाइ थियो पालो मिचेर अगाडि नजानुस्। अन्नपूर्णको टोली नजिकै पुग्दा उनले भने, ९ बजेदेखि लाइन लागेको छु, खाता प्रमाणित गराउनु छ तर पालो आएको छैन। दलालहरू फुत्तफुत्त अगाडि गइरहेका छन्। भौतिक दूरी नि छैन। सबैले मास्क पनि लगाएका छैनन्। अनि सर्दैन कोरोना ? आन्तरिक राजस्व कार्यालयमा व्यवसायीले रकम दिएर दलालमार्फत काम गराउँछन्। बाहिरबाट आएका केही व्यापारीले दलालको प्रयोग गरेन भने उनीहरू पछि आएकाभन्दा पनि ढिलो हुने गरेका छन्। आन्तरिक राजस्व कार्यालयका लागि साउन सबै प्रकारका कर बुझाउने महिना हो। खाता प्रमाणित र अन्तःशुल्कका (मदिराजन्य) लाइसेन्स नवीकरणको महिना पनि हो। साउनमा यी काम गरिएन भने भदौदेखि जरिवाना लाग्छ। साउनमा मात्र भीड हो। भदौदेखि त घटिहाल्छ, आन्तरिक राजस्व कार्यालय प्रमुख चन्द्रकुमार श्रेष्ठले भने। उनले जति गर्दा पनि सेवाग्राहीले नटेर्ने बताए। जति गर्दा पनि हुँदैन, गेटमा स्यानिटाइजर छ। साबुनपानी राखेका छौं प्रयोग गर्दैनन्, उनले भने, भित्र आएपछि लाइनमा अलि भौतिक दूरी राख्नुस् पनि भनेकै हुन्छौं तर मान्दैनन्, के गर्नुहुन्छ ? सेवाग्राहीको भीडभाड हुने अर्को सरकारी अड्डा भूमिसुधार तथा मालपोत कार्यालय हो। त्यहाँको अवस्था आन्तरिक राजस्व र यातायातभन्दा अझ बिजोग थियो। मालपोत परिसरमा रहेको एनआईसी एसिया बैंकको काउन्टरमा राजस्व जम्मा गर्न सय जनाभन्दा बढीको कोचाकोच थियो। चर्को घाममा महिलाहरू बच्चा बोकेर लाममा उभिएका थिए। कार्यालय परिसरमै रहेका लेखापढी व्यवसायीको टेबल वरिपरि सेवाग्राही झुम्म परेका थिए। लाग्थ्यो, सायद कोरोना देखेर कसैलाई पनि डर लागेको छैन। धनगढीस्थित आन्तरिक राजस्व कार्यालयमा कोरोनाको पर्वाह नगरी लाम लागेका सेवाग्राही। तस्बिर : शिजराज भट्ट धनगढी उपमहानरपालिका३ का ५५ वर्षका द्वारी राना लालपुर्जा बनाउने फाँटमा लाइनमा भेटिए। उनी हालसाविक गराउन मालपोतमा पुगेका रहेछन्। तीन दिन भयो, कहिले केही मिलेन भन्छन्, कहिले अमिन छैन भन्छन्, उनले भने, कोरोनाको डर मानेर के गर्नु ? यस्तो कोचाकोचमा लाइन लाग्नुको विकल्प छैन। बिहान १० बजेअगावै एनआईसी एसिया बैंकको काउन्टरबाहिर लाइन लागेका दार्चुलाको लेकम गाउँपालिकाका धीरेन्द्रसिंह धामी आत्तिएर प्रमुख मालपोत अधिकृत प्रेमसिंह कुँवरको कार्यकक्षमा पुगे। सर, बैंकको काउन्टर त बन्द भइसक्यो। हामी १० बजेदेखि लाइनमा छौं। दार्चुलाबाट आएको तीन दिनभयो। कोरोनाको यस्तो कहर छ, उनले कार्यालय प्रमुखलाई भने, या त बिहानै राजस्व जम्मा हुँदैन भनेको भए हुन्थ्यो। हामी लाइनमा लाग्ने थिएनौं। हाम्रो राजस्व बुझ्नु भनी दिनुपर्यो। धामीले घोडाघोडी नगरपालिकामा जग्गा किनेका रहेछन्। शुक्रबार नै मालपोत कार्यालयले आइतबारदेखि लागू हुने गरी स्थानीय तहअनुसार सेवा दिने तालिका सार्वजनिक गरेको छ। शुक्रबार राजस्व जम्मा नभए आफ्नो कामका लागि अर्को बिहीबार वा शुक्रबारसम्म कुर्नुपर्ने बताए। अर्को हप्तादेखि उनको स्थानीय तहको पालो बिहीबार र शुक्रबार मात्रै आउँछ। धनगढी उपमहानगरपालिका१० जुगेडाका भग्गु रानाले चार भाइको अंशबन्डाका लागि भूमिसुधार तथा मालपोत कार्यालय पुगे। उनले १० दिनदेखि लाइनमा लागिरहेको बताए। १२ बिघा जग्गा भएका उनका चार भाइ छोराले अंशबन्डा गरिरहेका हुन्। खै कहिले के मिलेन भन्छन्, कहिले केही। हैरान भइसके, उनले भने, कोरोनाको यस्तो महामारी छ, दिनदिनै लाममा लाग्नुपर्छ, लाममा पनि कुनै दूरी छैन, सरकारी काम गर्नैु पर्यो। मालपोत कार्यालयका प्रमुख कुँवरले फेरि लकडाउन हुने हल्लाले गएको आइतबारदेखि मालपोतमा थेगी नसक्नु भीडभाड बढेको बताए। कैलाली कोरोनाको उच्च जोखिममा छ। फेरि लकडाउन हुने भन्ने हल्ला चल्यो। पछि काम गर्छु भनेर बसेकाहरू पनि ह्वारह्वार्ती आएजस्तो लाग्यो, उनले भने। उनले सेवाग्राहीको चाप अत्यधिक बढेका कारण आइतबारदेखि लागू हुने गरी बारअनुसार स्थानीय तहको काम हुने तालिका सार्वजनिक गरिएको बताए। मालपोत कार्यालयमा लिखित रजिस्ट्रेसन, धितो, रोक्का र फुकुवासम्बन्धी काम आइतबार र सोमबार धनगढी उपमहानगरपालिका, चुरै गाउँपालिका र मोहन्याल गाउँपालिकाको मात्रै हुनेछ। मंगलबार र बुधबार गोदावरी नगरपालिका, गौरीगंगा नगरपालिका र बर्दगोरिया गाउँपालिकाको मात्रै काम हुनेछ। बिहीबार र शुक्रबार घोडाघोडी नगरपालिका, भजनी नगरपालिका र कैलारी गाउँपालिकाको काम हुनेछ।"
उपत्यकाका प्रशासनमा अत्यावश्यकबाहेकका सेवा बन्द,"काठमाडौं : उपत्यकाका तीन जिल्ला प्रशासन कार्यालयले अत्यावश्यकबाहेक सेवा १५ दिन रोकेका छन् । यो निर्णय साउन २५ गतेदेखि भदौ ८ गतेसम्म लागू हुनेछ । काठमाडौं, ललितपुर र भक्तपुर तीनै जिल्ला प्रशासन कार्यालय र सरोकारवालासँगको छलफलपछि निर्णय गरिएको काठमाडौंका प्रमुख जिल्ला अधिकारी जनकराज दाहालले बताए । उनका अनुसार शान्ति सुरक्षासम्बन्धी सेवा, ठाडो निवेदन र उजुरीसम्बन्धी कार्य निरन्तर रहनेछ । अत्यावश्यक कामका लागि सवारी पास वितरण र विपत् व्यवस्थापनसम्बन्धी कार्य पनि गरिनेछ । कार्यालयमा अत्यधिक भीडभाड भएर जोखिम बढेकाले अत्यावश्यकबाहेक सेवा बन्द गर्ने निर्णय गरिएको उनले बताए । कार्यालयमा एकदमै भीडभाड बढ्यो, उनले भने, भीडले गर्दा हामी पनि एकदमै जोखिममा भएको महसुस गर्यौं । त्यसैले अहिले उपत्यकाका तीनै प्रशासन कार्यालयको छलफल पछि यस्तो निर्णय गरिएको हो । अत्यावश्यक कार्यका लागि आउँदा सेवाग्राहीले अनिवार्य मास्क लगाउनुपर्नेछ । स्यानिटाइजर प्रयोग गर्नुपर्नेछ । सरकारले तोकेको मापदण्ड पूरा गर्नुपर्ने भनिएको छ । मापदण्ड पूरा नगरी आए संक्रामक रोग ऐन, २०२० बमोजिम कारबाही हुने जनाइएको छ । उपत्यकाका प्रशासन कार्यालयले आफ्नो अधिकार प्रयोग गरी निर्णय लिएको गृह मन्त्रालयका प्रवक्ता सहसचिव चक्रबहादुर बुढाले बताए । यो स्थानीय प्रशासनको निर्णय गर्ने अधिकार प्रयोग गरेर सेवा बन्द गर्नु भएको हो, उनले भने, हामीले सबै कार्यालयको सेवा बन्द गर्ने निर्णयहरू गरेका छैनौं । अहिले जिल्ला प्रशासनले आफ्नो सेवा मात्रै बन्द गरेको हो । बन्द भएका सेवा नयाँ नागरिकता वितरण नागरिकताको प्रतिलिपि वितरण हातहतियार दर्ता र नवीकरण संस्था दर्ता, पत्रपत्रिका दर्ता साथै नवीकरणसम्बन्धी कार्य राहदानी वितरण नाबालिग परिचयपत्र वितरण अत्यावश्यक नभएका अन्य सेवा निरन्तर रहने सेवा शान्ति सुरक्षासम्बन्धी सेवा ठाडो निवेदन र उजुरीसम्बन्धी सेवा मुद्दासम्बन्धी कार्य अत्यावश्यक कामको लागि सवारी पाससम्बन्धी कार्य विपद् व्यवस्थापनसम्बन्धी कार्य"
विवादपछिको पहिलो ब्रेक,"काठमाडौं : अभिनेता भुवन केसीसँगको विवादपछि अभिनेत्री साम्राज्ञी राज्यलक्ष्मी शाहले ठूलो बजेटको फिल्म हस्ताक्षर गरेकी छन्। उनले कोरोना महामारीपछि छायांकनमा जाने अनाम चलचित्र हस्ताक्षर गरेकी हुन्। रोचक पक्ष के छ भने भुवनका छोरा अनमोल केसीसँग फिल्म जेरीमा स्क्रिन सेयर गरेकी आना शर्माले साम्राज्ञीसँगै अभिनय गर्ने गरी यो फिल्ममा हस्ताक्षर गरेकी छन्। साम्राज्ञी र भुवनको विवादपछि भुवनले मानहानीको क्षतिपूर्तिस्वरूप साम्राज्ञीसँग १० करोड माग गर्दै अदालतमा मुद्दा दायर गरेका छन्। सिबर्डस् पिक्चर र सौर्य इन्टरटेनमेन्टको ब्यानरमा बन्ने यस फिल्ममा साम्राज्ञीसँगै आना शर्मा र मनीष राउतको पनि मुख्य अभिनय रहनेछ। मनीष राउत प्रेमगीत ३ बाट नेपाली चलचित्रमा डेब्यु गरेका हुन्। यो फिल्म रिलिजको संघारमा छ। डाक्टर डेनिमको प्रस्तुतिमा बन्ने यो फिल्मको नाम जुर्न बाँकी नै रहेको निर्माण टिमले बताएको छ। फिल्मको निर्माता छत्रजंग पाण्डे र अनुप पौडेल तथा सहनिर्माता करन साउद रहेका छन्। पारि श्रमिकको बारेमा भने निर्माण पक्ष तथा कुनै कलाकारले पनि सार्वजनिक गरेका छैनन्। अमेरिका ब्वाइज फिल्म निर्देशन गरिसकेका निर्देशक प्रवेश पौडेलले यो फिल्म निर्देशन गर्नेछन्। पौडेलले ओस्कार इन्टरनेसनल कलेजबाट निर्देशन विषयमा अध्ययन गरेका छन्। स्क्रिप्टको काम भइरहेकाले फिल्मको नाम फाइनल नगरिएको उनले जानकारी दिए। युवा मनोविज्ञानमा आधारित भएर निर्माण गर्न लागिएको बताइएको छ। निर्देशक पौडेलका अनुसार निर्माण टिमले कमिङ एजको विषयमा दुई वर्षदेखि काम गरिरहेका थिए। सोही कार्यलाई मूर्तरूप दिन फिल्म निर्माण घोषणा गरिएको हो। कोरोना संक्रमणको डरले घरभित्रै बसेका कलाकारहरू बाहिर निस्कन थालेका छन्। पल शाह, आँचल शर्मा, केकी अधिकारी, स्वस्तिमा खड्का, पूजा शर्मा, विपिन कार्कीलगायतका कलाकारहरू म्युजिक भिडियोमा अभिनय सुरु गरिसकेका छन्। अनमोल केसी पनि व्यापारिक विज्ञापनमा अभिनय गर्न घर बाहिर निस्किसकेका छन्। धेरैजसो कलाकारहरू केही न केही माध्यमबाट दर्शक श्रोताको सम्पर्कमा जोडिएका छन्। मनोरञ्जन क्षेत्र बिस्तारै चल्मलाउन थालेको जस्तो देखिए पनि उपत्यकामा आगामी आइतबारदेखि दुई साताको लागि सटडाउन गर्ने घोषणा गरिएपछि पुनः गतिविधि थप्प हुने अवस्था देखिएको छ। यसैबीच अभिनेता अनमोल केसीले कोरोना परीक्षण गराएका छन्। केही दिन पहिले स्कुटरको विज्ञापन छायांकन गरेका अनमोल संक्रमितको ट्रेसिङमा परेपछि कोभिड १९ को परीक्षण गराएका हुन्। सो विज्ञापनको युनिटमा रहेका एक सदस्यलाई कोभिड १९ पोजेटिभ देखिएको थियो। त्यसपछि उक्त युनिटकै परीक्षण गर्ने क्रममा अनमोलको पनि परीक्षण गरिएको हो। दुई दिनअगाडि परीक्षण गराएका अनमोल हाल घरमै सामाजिक दूरी बनाएर बसेका छन्। उनले रिपोर्टबारे केही खुलाएका छैनन्। लकडाउन अवधिभर घरमै रहेका अनमोलले लकडाउन खुकुलो भएपछि केही विज्ञापनमा काम गरेका थिए।"
उडान गर्न १३ कम्पनी इच्छुक,"काठमाडौं : हवाई उडानका लागि १३ वटा वायुसेवा प्रदायक कम्पनीले सरकारसँग अनुमति माग गरेका छन्। गत चैत ११ गतेदेखि नेपालमा आन्तरिक र बाह्य हवाई सेवा अवरुद्ध छ। आगामी भदौ १ गतेदेखि हवाई सेवा पुनः सञ्चालन गर्ने सरकारको घोषणासँगै एक दर्जनभन्दा बढी विमान कम्पनीले उडानका लागि अनुमति माग गरेको नागरिक उड्डयन प्राधिकरणले जनाएको छ। प्राधिकरणका प्रवक्ता राजकुमार क्षेत्रीका अनुसार नेपाल एयरलाइन्स र हिमालय एयरलाइन्स कम्पनीसँगै अन्तर्राष्ट्रिय ११ वायुसेवा कम्पनीले नेपालमा उडान गर्न सहमति जनाउँदै अनुमतिका लागि निवेदन दिएका हुन्। जसअनुसार अनुमति माग गर्ने अन्तर्राष्ट्रिय बिमान कम्पनी टर्किस एयर, सलाम एयर, इन्डिगो चाइना साउथर्न, एयर चाइना, जजिरा एयर, फ्लाइ दुबई मलेसिया एयरलाइन्स, मालिन्दो एयर र एयर अरेबिया छन्। १३ कम्पनी गरी १ सय ५८ वटा उडानका लागि निवेदन परेको क्षेत्रीले बताए। उडान निवदेनका लागि अझै केही समय बाँकी रहेकाले इच्छुक वायुसेवा कम्पनीले अनुमति दिन आउन सक्ने उनले बताए। आन्तरिक तथा बाह्य उडानलाई कुल उडानको २५ प्रतिशत हुने गरी अनुमति दिने तयारी सरकारको छ। कोभिड १९ अघिसम्म दैनिक हुने कुल उडानको २५ प्रतिशत हुने गरी उडान अनुमति दिने निश्कर्षमा पर्यटन मन्त्रालय पुगेको सहसचिव सुरेश आचार्यले जानकारी दिए। नियमित उडान खुलाउने विषयमा सरकारले आन्तरिक तथा बाह्य उडानलाई सुरक्षित बनाउने विषयमा गृहकार्य सुरु गरेको छ। अन्तर्राष्ट्रिय उडानको हकमा दैनिक बढीमा १२ वटा र आन्तरिक उडानको हकमा दैनिक ४० वटासम्म उडानको अनुमति दिन सकिने गरी तयारी छ। ढेड महिनाका लागि हुने गरी यो उडान तालिका निर्धारण गरिएको आचार्यले अन्नपूर्ण पोस्टलाई बताए। अहिलेलाई अगस्ट १७ देखि सेप्टेम्बर महिनासम्मका लागि उडान तालिका निर्धारण भएको छ। परिस्थितिको मूल्यांकन गरी अक्टुबरका लागि छुट्टै तालिका निर्धारण तयारी छ, सहसचिव आचार्यले भने। उनका अनुसार तालिका उडान नहुने गन्तव्यमा भने चार्टर्ड तथा उद्धार उडान गरिनेछ। अहिलेलाई नेपाली कामदार बढी रहेका मुलुकलाई लक्ष्य गरी मलेसिया, दुबई, साउदी अरेबियालगायत खाडी मुलुकको उडान अनुमतिलाई प्राथमिकतामा राखिएको उनले बताए। भारतले बाह्य उडान नखुलाएकाले तत्कालका लागि तालिका उडानको अनुमति नदिइने मन्त्रालयले जनाएको छ। आन्तरिक उडानतर्फ भने उडानको लामो दुरी (ट्रंक रुट) तय गर्ने तराईका जिल्लाभन्दा छोटो रुट तय गरिने (सर्ट टेक अफ ल्यान्डिङ स्टल रुट) पहाडी तथा हिमाली जिल्लालाई प्राथमिकतामा राखिएको छ। ट्रंक रुट तय गरिने तराईका प्राय जिल्लामा कोभिड १९ को महामारी बढ्दै गएकाले उक्त स्थानमा उडान अनुमति दिन नसकिने मन्त्रालयको भनाइ छ। तर, पोखरा, भरतपुरलगायत केही जिल्लामा महामारी नियन्त्रणमा रहेकाले ती स्थानका लागि उडान अनुमति दिन सकिने बताइएको छ। यस्तै नेपालबाट अनअराइभल भिसा नदिने र पर्यटक तथा एनआरएनले सम्बन्धित मुलुकबाट नै भिसा लगाउनुपर्ने मापदण्ड निर्धारण गरिएको छ। अहिलेलाई अनअराइभल भिसा नखुलाउने भनिएको छ तर कूटनीतिक राहदानी बोकेका विदेशीको हकमा भने भिसा दिन सकिने निर्णय भएको आचार्यले जानकारी दिए। कोभिड १९ को जोखिम बढिरहेको अवस्थामा उडान सम्बन्धी मापदण्डलाई कडाइका साथ कार्यान्वयनमा ल्याउने मन्त्रालयको दाबी छ। मन्त्रालयले तय गरेको मापदण्डलाई सीसीएमसी र मन्त्रिपरिषद् बैठकले पारित गरेपछि लागू हुनेछ। १४ दिन अनिवार्य क्वारेन्टाइन विदेशबाट आउने यात्रुको हकमा १४ दिनसम्म क्वारेन्टाइनमै बस्नुपर्ने मापदण्ड सरकारले निर्धारण गरेको छ। नेपाल आउन चाहने पर्यटक तथा गैर आवसीय नेपालीको हकमा कोभिड १९ सम्बन्धी परीक्षण रिपोर्ट, सीसीएमसीको फर्म अनिवार्य भरेको हुनुपर्ने, होटल बुकिङ गरी क्वारेन्टाइनमा बस्नुपर्ने, क्वारेन्टाइन बसेको छैठौं दिनमा पीसीआर टेस्ट गर्नुपर्नेलगायत मापदण्ड तयार भएको सहसचिव आचार्यले बताए। नेपाल आउने नेपालीको हकमा भने पीसीआर टेस्ट नेगेटिभ भए स्थानीय तहका निगरानीमा होम क्वारेन्टाइनमा राख्ने तयारी गरिएको छ।"
केरलामा एयर इन्डियाको विमान दुर्घटना हुँदा २० को मृत्यु,"नयाँ दिल्ली: भारतको केरलामा एयर इन्डियाको विमान दुर्घटना हुँदा २० जनाको मृत्यु भएको छ। भारतीय सञ्चार माध्यमका अनुसार १९० जना यात्रु रहेको एयर इन्डिया एक्स्प्रेसको जहाज कोझिकोड विमानस्थलमा शुक्रबार दुर्घटना हुँदा दुई पाइलटसहित २० को मृत्यु भएको हो। दुर्घटनामा १४० बढी घाइते भएका छन्। घाइतेको अस्पतालमा उपचार भइरहेको छ। बोइङ ७३७ जेट विमान दुबईबाट कोरोनाका कारण त्यहाँ फसेका नागरिकलाई लिएर फर्किएको थियो। विमानमा १७४ वयस्क, १० जना नाबालक तथा २ पाइलट रहेका थिए। त्यस्तै ४ जना अन्य चालक दलका सदस्य रहेको बताइएको छ। विमानमा अधिकांश युएईमा जागिर गुमेका सवार रहेको बताइएको छ। शुक्रबार बेलुकी करिब ७: ४० बजे विमान अवतरणका क्रममा दुर्घटना भएको थियो। अवतरणका क्रममा अगाडिको भाग जमिनमा पहिले ठोक्किएको भारतीय सञ्चार माध्यमले जनाएका छन्। नागरिक उड्ययन प्राधिकरण प्रमुख अरुण कुमारका अनुसार विमान तीव्र गतिमा अवतरण गर्दा दुर्घटना हुन पुगेको हो। बढी तीव्र गतिमा अवतरण गयो, उनले भने, अनि तल उपत्यकामा खस्यो। विमान दुई टुक्रा भएको थियो। तर आगलागी भने नभएको प्रमुख अरुण कुमार जानकारी दिएका छन्।"
सहकारी अनुगमन निर्देशिका जारी,"काठमाडौं : सहकारी नियमन गर्न अनुगमन निर्देशिका बनेको छ। सहकारी विभागले शुक्रबार बचत तथा ऋणको मुख्य कारोवार गर्ने सहकारी संस्थाहरूको सुपरिवेक्षण, निरीक्षण तथा अनुगमन निर्देशिका जारी गरेको हो। प्रभावकारी अनुगमनको अभावमा सहकारीमा वित्तीय अनुशासन कायम हुन सकेको छैन। विभागले सहकारीमा वित्तीय अनुशासन कायम गर्ने उद्देश्यले निर्देशिका तयार गरेको जनाएको छ। सहकारी विभागले तयार गरेको निर्देशिका भूमि व्यवस्था सहकारी तथा गरिबी निवारण मन्त्रालयको शुक्रबार मन्त्रिस्तरीय निर्णयबाट जारी गरेको छ। सहकारी ऐनको दफा १५१ को उपदफा १ र २ को अधिकार प्रयोग गरी निर्देशका जारी गरिएको हो। निर्देशिका अनुसार सहकारीको सशक्त अनुगमन गर्न सघाउने विभागका रजिस्ट्रार डा टोकराज पाण्डेले बताए। पाण्डेका अनुसार उक्त निर्देशिकाको आधारमा नियामक निकाय प्रदेश र स्थानीय तहले समेत सहकारीको प्रभावकारी अनुगमन गर्नेछन्। सहकारी ऐन २०७४ र नियमावली २०७५ मा कडा दण्ड तथा सजायको समेत व्यवस्था गरिएको छ। गलत काम गर्नेलाई कारोबारका आधारमा १० वर्षसम्म कैद सजाय गर्न सकिने व्यवस्था गरिएको छ। उक्त व्यवस्था कार्यान्वयन गर्न निर्देशिका जारी गरेको रजिस्ट्रार टोकराज पाण्डेले बताए। वित्तीय अनुशासनका सर्वमान्य मापदण्ड अनुरूप सहकारी संस्थाको प्रणालीगत सुपरिवेक्षण एवं जोखिमको विश्लेषण गर्न सहयोगी हुनेछ। सहकारी विभागलगायत नियामक निकायले स्थलगत निरीक्षण, अनुगमन र हिसाब जाँच निर्देशिका बमोजिम नियमन हुनेछ। निर्देशिकालाई सहकारी संघसंस्थामा सुशासन कायम गर्ने अभियानको महŒवपूर्ण पाटोको रुपमा लिइएको विभागको दावी छ। सहकारी विभागका अनुसार देशभर ३५ हजार सहकारी छन्। २९ हजार सहकारी स्थानीय तहअन्र्तगत नै छन्। ६ हजार सहकारी सहकारी प्रदेश र एक सय १८ वटा सहकारी मात्रै विभाग मातहत छन्। विभागले ऐन र नियमावलीको व्यवस्था कार्यन्वयन गर्न एक दर्जन बढी निर्देशिका जारी गर्ने तयारी गरेको छ। मन्त्रालयले सहकारी संस्थाको साधारण सभा (कार्य व्यवस्था) निर्देशिका, सहकारी प्रवद्र्धन कोष सञ्चालन कार्यविधि, सम्पत्ति शुद्धीकरण निवारणसम्बन्धी सहकारी संघसंस्थालाई जारी गरिएको निर्देशन, को पहिलो संशोधन जारी गरीसकेको छ। त्यस्तै विभागले संस्थालाई अनुदान छुट सुविधा प्रदान गर्ने निर्देशिका, सहकारी संस्थाको कार्यक्षेत्र निर्धारण, विस्तार तथा पुन निर्धारण निर्देशिका, सहकारी संस्थाको सेवाकेन्द्र सञ्चालन कार्यविधि, अन्तर सहकारी कारोवार सञ्चालन कार्यविधि, सहकारी संस्था एकीकरण तथा विभाजनसम्बन्धी कार्यविधि जारी गर्ने तयारी गरेको छ।"
विदेशमा बिचल्ली,"काठमाडौं : वैदेशिक रोजगारीमा रहेका अधिकांश नेपाली कामदार पारि श्रमिक नपाएर बिचल्लीमा परेका छन्। कोरोनाका कारण रोजगारी गुमेका धेरैलाई साँझबिहान हातमुख जोड्न पनि धौधौ परिरहेको छ। कुवेतमा कार्यरत भीमबहादुर खत्रीले चैतदेखि पारि श्रमिक नपाउँदा दैनिकी कष्टकर बनेको बताए। बिरामी पर्दा खर्च अभावमा उपचारै गर्न नपाएको उनको भनाइ छ। उनी घर फर्कन चाहे पनि कम्पनीले चासो दिएको छैन। दुबईमा कार्यरत दीपेशकुमार भट्टराईले तीन महिनादेखि पारि श्रमिक नपाउँदा खानबस्न समस्या भएको बताए। चाँडै स्वदेश फर्कन चाहे पनि हवाईजहाजको टिकट नपाउँदा घर न घाटको बनेको उनको भनाइ छ। विदेशमा विपद्मा परेका खत्री र भट्टराई प्रतिनिधि पात्र मात्रै हुन्। वैदेशिक रोजगार विभागका अनुसार लकडाउनका बेला साढे २ लाख जनाले रोजगारी गुमाएका छन्। महानिर्देशक कुमारप्रसाद दाहालका अनुसार पारि श्रमिक नपाएर फर्किएका ४० जनाले विभागमा उजुरी दिएका छन्। लकडाउन अवधिमा चार्टर्ड उडानमार्फत ३८ हजार कामदार स्वदेश फर्किएका छन्। अझै डेढ लाख फर्कने तयारीमा रहेको महानिर्देशक दाहालले बताए। कम्पनीबाट सेवासुविधा नपाएर फर्किनेको संख्या ठूलो हुन सक्ने उनको भनाइ छ। राष्ट्रिय योजना आयोगको पछिल्लो अध्ययनअनुसार ३२ लाख नेपाली विदेशी भूमिमा कार्यरत छन्। वैदेशिक रोजगार व्यवसायी संघले वैदेशिक रोजगारमा रहेकामध्ये २५ प्रतिशत कामदार कोरोनाका कारण फर्किन सक्ने प्रतिवेदन सार्वजनिक गरेको थियो। संघका महासचिव सुजितकुमार श्रेष्ठले केही महिना कामविहीन भए पनि पछिल्लो समय सहज भएसँगै कम्पनी टुटेकालाई स्थानान्तरणको प्रयास भइरहेको बताए। भिसा अवधि समाप्त भएका र रोजगारी गुमाउने ६ लाख नेपाली श्रमिक नेपाल फर्काउनुपर्ने अवस्था रहेको संघले जनाएको छ। यसमा दुईवर्षे करार अवधि वा भिसा अवधि समाप्त भई स्वदेश फर्कने श्रमिकको संख्या ६० प्रतिशत छ। कोरोनाका कारण संयुक्त अरब इमिरेट्स (यूएई)मा ४ लाख र मलेसियामा ५ लाख कामदारमध्ये ३०३० प्रतिशतले रोजगारी गुमाएका छन्। कतारमा ४ लाख २५ हजार र साउदीमा ३ लाख ८० हजार कार्यरतमध्ये २०२० प्रतिशतको रोजगारी टुटेको छ। कुवेतमा ८० हजार, बहराइनमा ३५ हजार र ओमनमा १७ हजार ५ सय कामदारमध्ये क्रमशः कुवेतमा १५, बहराइनमा १२, ओमनमा १० प्रतिशतले रोजगारी गुमाएका छन्। कोभिड१९ ले गर्दा कम्पनी, उद्योग, कलकारखाना, व्यापारिक प्रतिष्ठान, होटलरेस्टुरेन्ट बन्द हुँदा सबैभन्दा बढी कामदार प्रभावित छन्। कुवेतका लागि नेपाली राजदूत दुर्गाप्रसाद भण्डारीले रोजगारी गुमाएर ७ हजार ५ सय जना स्वदेश फर्कने सूचीमा रहेकोमा ३ हजार ५ सय फर्किएको जानकारी दिए। केहीले पारि श्रमिक पाउँदै नपाएको, केहीले कम पाएको, केही महिना नपाएको अवस्था छ, उनले भने, बस्न नसकेरै स्वदेश फर्कन चाहनुभएको हो। कुवेतमा ५० प्रतिशत कामदारले काम गरिरहेका छन्। राति कफ्र्यु लागे पनि दिनमा सहज बन्दै गएको छ। मल, क्याफे खुलेका छन्। सप्लायर्स, ट्याक्सी क्षेत्रमा काम सुरु भइसकेको छ। व्यावसायिक उडान पनि सुरु भएका छन्। सरकारले जेठ अन्तिमदेखि कामदारकै खर्चमा स्वदेश फर्काइरहेको छ। अति समस्यामा परेका कामदारलाई सरकारी खर्चमा फिर्ता ल्याउने निर्देशिका जारी गरिए पनि कार्यान्वयन भएको छैन। अधिवक्ता सोम लुइँटेलले धेरै कामदार आफूले पाउनुपर्ने पारि श्रमिक तथा सेवासुविधा नपाई फर्किनु परेको बताए। गन्तव्य देशमा पारि श्रमिक उपलब्ध गराउन नसके स्वदेश फर्केपछि पनि कामदारले कानुनी लडाइँ लड्न पाउनुपर्ने उनको धारणा छ। दक्षिण एसियाली क्षेत्रीय ट्रेड युनियनका महासचिव लक्ष्मण बस्नेतले वैदेशिक रोजगारीमा ठगीमा परेका कामदारले स्थानीयस्तरमै उजुरी गर्ने व्यवस्था हुनुपर्ने बताए। सबै कामदारको पारि श्रमिक गन्तव्य देशमै क्लियरेन्स गरेर मात्रै फर्काउनुपर्छ, उनले भने, अहिले त्यसो हुन सकिरहेको छैन। नेपाल ट्रेड युनियन कांग्रेसका अध्यक्ष पुष्कर आचार्यले रेमिट्यान्सले जीडीपीमा उल्लेख्य योगदान गरे पनि सरकारले श्रमिकको व्यवस्थापन गर्न नसकेको बताए। रोजगारदाता र म्यानपावरले सहमतिअनुसार पारि श्रमिक दिनुपर्ने र नदिनेलाई कडा कारबाही गर्नुपर्ने उनको भनाइ छ।"
