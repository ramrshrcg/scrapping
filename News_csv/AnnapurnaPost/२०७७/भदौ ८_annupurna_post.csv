शीर्षक,विवरण
"नाकामा लापरवाही : स्वाब लिँदै, घर पठाउँदै","सुर्खेत : कर्णाली प्रवेशमा कडाइ गर्ने प्रदेश सरकारको निर्णय कार्यान्वयनमा चुनौती देखिएको छ। प्रदेशले पीसीआर रिपोर्ट नभएसम्म प्रवेश नदिने निर्णय गरे पनि बाहिरबाट आउनेहरू सहजै भित्रिरहेका छन्। अन्यत्रबाट आउनेलाई नाकामा स्वाब संकलन गर्न थालिएको छ। तर, नाकामा क्वारेन्टाइन नहुँदा बाहिरबाट आउनेलाई व्यवस्थापन गर्न समस्या देखिएको छ। पीसीआर रिपोर्ट नभएका पनि धमाधम घर आउन थालेपछि संक्रमणको जोखिम बढेको छ। कर्णालीका मुख्य नाकाहरू सुर्खेतको बबई, कुइने, सल्यानको कपुरकोट र काल्चेकालीमाटीमा क्वारेन्टाइन छैनन्। स्वास्थ्य मापदण्डअनुसार स्वाब संकलन गरिएका व्यक्ति रिपोर्ट नआउँदासम्म सेल्फ क्वारेन्टाइनमा बस्नुपर्छ। केही समय पहिले बबई नाकामा क्वारेन्टाइन बनाउने प्रयास गरिएको थियो। तर, स्थानीयले अवरोध गरेपछि हालसम्म त्यहाँ क्वारेन्टाइन छैन। यसअघि कोरोनाको जोखिम बढेको भन्दै प्रदेश सरकारले भदौ १ देखि कोरोना नभएका नागरिकलाई मात्रै कर्णालीमा प्रवेश दिने निर्णय गरेको थियो। 'रिपोर्ट नलिइ कर्णाली नआउनू' नियमित कामले आउनेका लागि अनिवार्य नेगेटिभ रिपोर्ट चाहिन्छ जनस्वास्थ्य कार्यालय सुर्खेतका प्रमुख चेतननिधि वाग्लेले भने, तर नाकामा क्वारेन्टाइन नहुँदा स्वाब संकलन गरेर प्रवेश दिइएको छ। बाहिरबाट आएकालाई स्वाब संकलन गर्ने र सुरक्षित रूपमा घरमै बस्न भन्दै सम्झाएर छोड्ने गरिएको उनले बताए। यसअघि बबईमा क्वारेन्टाइनको तयारी गर्दा समुुदायमा संक्रमण फैलिने भन्दै भेरीगंगा नगरपालिकाले अवरोध गरेको प्रदेश सरकारको भनाइ छ। नाकामै एक सय बेडको क्वारेन्टाइन बनाउने प्रयास गरेका थियौँ, तर स्थानीय तहले अवरोध गर्यो आन्तरिक मामिला तथा कानुन मन्त्रालयका सूचना अधिकारी कृष्णबहादुर रोकायाले भने, क्वारेन्टाइन नभएकै कारण कर्णाली भित्रिने सबैलाई क्वारेन्टाइनमा राख्न सकिएको छैन। विदेशबाट आएका र कोरोनासँग मिल्दाजुल्दो लक्षण देखिएकालाई भने वीरेन्द्रनगरको क्वारेन्टाइनमा राखिने उनले बताए। कोरोना कहर : कर्णालीमा थपिए ५१ संक्रमित, १९ जना डिस्चार्ज"
बागलुङमा एक साता निषेधाज्ञा थप,"बागलुङ : समुदायस्तरमा कोरोना संक्रमण र जोखिम बढ्दै गएपछि बागलुङ नगरमा जारी निषेधाज्ञा एक साता थप गरिएको छ। बागलुङ नगर क्षेत्रमा संक्रमित र उनीहरुको सम्पर्कमा भएकाहरुलाई समेत ठुलो संख्यामा संक्रमण भएको पाइएपछि थप कडाइका साथ एक साताका लागि निषेधाज्ञा जारी गर्ने निर्णय गरिएको प्रमुख जिल्ला अधिकारी सुरेश न्यौपानेले जानकारी दिए। सोमबार जिल्ला प्रशासन कार्यालय बागलुङ र सरोकारवाला बीचको बैठकले बुधबार रातिदेखि आगामी भाद्र १५ गते राति १२ बजेसम्मका लागि निषेधाज्ञा जारी गर्ने निर्णय गरेको हो। जिल्ला प्रशासन कार्यालयले यसअघि मंगलबार राति १२ बजेसम्म निषेधाज्ञा जारी गरेको थियो। बैठकले बैंक, सहकारी तथा वित्तिय संस्था पनि पुर्ण रुपमा बन्द गर्ने र अत्यावश्यकीय खाद्य, तरकारी लगायतका पसल दिनमा बिहान बेलुका सञ्चालन खुल्ला गरिएकोमा एक समय मात्र बिहान ७९ बजेसम्म मात्र खुलाउने निर्णय गरेको प्रजिअ न्यौपानेले बताए। संक्रमितको फेरि संख्या बढ्न थालेपछि अब लक्षण देखिएकालाई धौलागिरी अस्पताल र धौलागिरी क्याम्पसको आइसोलेसन तथा लक्षण नदेखिएकालाई धौलागिरी बहिरा स्कुल रामरेखामा राख्ने गरी व्यवस्था गर्ने बैठकले निर्णय गरेको छ। बागलुङ नगरपालिकामा दुई व्यवसायी महिलामा कोरोना संक्रमणपछि कन्ट्याक्ट ट्रेसिङ गर्दा थप ८ जनामा कोरोना संक्रमण पुष्टि भएको छ। जसबाट ठुलो संख्यामा संक्रमितको सम्पर्कमा आएकाहरुको स्वाब संकलन गरेर यसबीचमा पीसीआर परीक्षण कार्यलाई तीव्र पारिएको छ। जिल्लाभरमा हालसम्म २ सय ८३ जना कोरोना संक्रमित भएका छन्। जसमा २ सय ६० जना निको भएर घर फर्किसकेका छन् भने एक युवकको मृत्यु भएको छ।"
लहानका कोरोना संक्रमितको धरानमा मृत्यु,सिरहा : सिरहाको लहान नगरपालिका २४ गोविन्दपुरका एक युवकको कोरोना भाइरस(कोभिड१९)को संक्रमणबाट मृत्यु भएको पुष्टि भएको छ। २ गते उनी विरामी हुँदा उपचारका लागि धरान लगिएको थियो। आजै उनको मृत्यु भएको जिल्ला स्वास्थ्य कार्यालय सिरहाका प्रमुख कृष्णदेव यादवले जानकारी गराए। उपचार गराउन धरान पुग्दा उनको पीसीआर जाँचको लागि स्वाब लिइएको थियो। सोमबार रिर्पाट पोजिटिभ आयो। त्यहीदिन उनको मृत्यु भएको छ। मृत्यक युवक मुटुको विरामी र लागूऔषध सेवनकर्ता रहेको बुझिएको स्वास्थ्य प्रमुख यादवले बताए। उनको शव ल्याएर नेपाली सेनाले व्यवस्थान गर्ने जानकारी गराइएको छ। योसहित सिरहामा कोरोनाबाट ४ जनाको मृत्यु भएको छ।
पाटन अस्पतालमा दुई कोरोना संक्रमितको मृत्यु,ललितपुर : कोरोना संक्रमणका कारण सोमबार पाटन अस्पतालमा दुई जनाको मृत्यु भएको छ। जिल्ला स्वास्थ कार्यालय ललितपुरका अनुसार काठमाडौ र धनुषाका दुई पुरुषको मृत्यु भएको हो। भदौ ६ गते अस्पतालमा भर्ना भएर उपचार गराईरहेका काठमाडौंका ७४ वर्षका पुरुषको मृत्यु भएको हो। त्यस्तै साउन २५ गतेदेखि उपचाररत धनुषाका ७६ वर्षीय पुरुषको पनि मृत्यु भएको जिल्ला स्वास्थ कार्यालय ललितपुरले जनाएको छ।
चीनले पाकिस्तानका लागि बनाएको युद्धपोत प्रक्षेपण गर्यो,बेइजिङ : चीनले पाकिस्तानका लागि बनेका चार अत्याधुनिक नौसैनिक युद्धपोतहरुमध्ये पहिलो प्रक्षेपण गरिसकेको छ । चीनले सांघाइस्थित हुदोंग झोंगुवाबाट युद्धपोत पठाएको हो । यससँगै गहिरो र सदावहार रक्षा सम्बन्ध भएका चीन र पाकिस्तानको रक्षा सम्बन्ध नयाँ अध्यायमा पुगेको बताइएको छ । टाइप०५४ नामको उक्त युद्धपोत अत्याधुनिक हतियार सहितको छ । पाकिस्तानले चिनियाँ सिपबिल्डिङ ट्रेडिङ कम्पनी लिमिटेडसँग दुई वटा टाइप०५४ एपी उपलब्ध गराउन सम्झौतामा २०१७ मा हस्ताक्षर गरेको थियो । गत वर्ष चिनियाँ आधिकारिक मिडियाले जनाए अनुसार चीनले पाकिस्तानका नौसेनाका लागि चार अत्याधुनिक फ्रिगेट बनाउने तयारी गरेको थियो । तर तिनको मुल्य भने सार्वजनिक गरिएको छैन ।
वीरेन्द्रनगरमा तीन दिन निषेधाज्ञा थपियो,सुर्खेत : कर्णाली प्रदेश राजधानी सुर्खेतको वीरेन्द्रनगरमा थप तीन दिन निषेधाज्ञा जारी गरिएको छ। जिल्ला प्रशासन कार्यालय सुर्खेतका प्रशासकीय अधिकृत तथा सुचना अधिकारी पदमलाल लामिछानेका अनुसार भदौ १२ गते राति १२ बजेसम्म निषेधाज्ञा थप गरिएको छ। यस अघि वीरेन्द्रनगरका भदौ १ गतेदेखि ५ गते राती १२ बजे सम्मको लागि निषेधाज्ञा जारी गरिएको थियो। कोरोना संक्रमणको जोखिमलाई ध्यानमा राखेर पुन : ९ गतेसम्म थप गरिएको थियो। तर कोरोना भाइरस संक्रमणको जोखिमलाई मध्यनजर गरी जिल्ला कोभिड संकट व्यवस्थापन समितिको सिफारिस अनुसार निषेधाज्ञा थप गरिएको हो।
स्वास्थ्य सेवा कार्यालयका कर्मचारीमा कोरोना पुष्टि,मुगु : जिल्ला स्वास्थ्य सेवा कार्यालयको लेखा फाँटमा कार्यरत एक जना कर्मचारीलाई कोरोना भाइरसको पुष्टि भएपछि अस्पतालको ईमरजेन्सी सेवाबाहेकका सबै सेवा बन्द गरिएको छ। लेखा फाँटमा कार्यरत ३८ वर्षीय एक कर्मचारीलाई कोरोना भाइरस पोजिटिभ देखिएपछि जिल्ला अस्पातलको ईमरजेन्सी सेवाबाहेक अन्य सबै सेवा बन्द गरी अस्पताललाई सिल गरिएको हो। जिल्ला स्वास्थ्य सेवा कार्यालयले मुगुबाट कर्णाली स्वास्थ्य विज्ञान प्रतिष्ठान जुम्लामा पठाएका ६२ जनाको स्वाब सोमबार परीक्षण गर्दा कोरोना पुष्टि भएको जिल्ला स्वास्थ्य सेवा कार्यालय मुगुका प्रमुख निर्मल नगरकोटीले जानकारी दिए। नगरकोटीका अनुसार पोजिटिभ देखिएका कर्मचारी अहिले अस्पताल भित्र उनी बस्दै आएको डेरामा राखिएको र उनीसँग सम्पर्कमा रहेका कर्मचारीलाई समेत एक हप्तासम्म अस्पातलकै सेल्फ क्वारेन्टाइनमा राखिने भएको छ। लेखापालको कन्ट्रयाक ट्रेसिङ गरेर सबैको पीसीआर परीक्षण गरिने र आजदेखि एक हप्तासम्म उनको सम्पर्कमा रहेका व्यक्तिलाई घरभन्दा बाहिर ननिस्कन सम्पर्कसमेत गरिसकेको जिल्ला प्रहरी कार्यालयका प्रमुख भुवनेश्वरप्रसाद शाहले जानकारी दिए। आइतबार कोष तथा लेखा नियन्त्रण कार्यालयमा नयाँ लेखा प्रणालीबारे सामान्य छलफलमा सहभागी भएका जिल्ला स्वास्थ्य सेवा कार्यालयका ति कर्मचारीसंगै अन्य कार्यालयका लेखा फाँटका कर्मचारीसमेत सहभागी थिए। सहभागी सबै लेखापाल कम्तिमा एक हप्तासम्म आफ्नो घरबाट बाहिर ननिस्कन समेत कोष तथा लेखा नियन्त्रण कार्यालयले जानकारी गराएको छ। यसअघि खत्याड गाँउपालिकामा तीन जनामा कोरोना पोजिटिभ देखिएपनि अन्य पालिकाहरुमा शुन्य जस्तै रहेका थिए। खत्याड गाँउपालिकामा पोजिटिभ देखिएका तीन जनामध्ये दुई जनाले कोरोनालाई जितेर घर फर्किसकेका छन्। एक जना महिला रातापानी आइसोलेसनमा बसेकी छन्।
दाङमा एकै परिवारका आठसहित १४ जनामा कोरोना संक्रमण,"दाङ : दाङमा एकै परिवारका ८ जनासहित १४ जनामा कोरोना संक्रमणको पुष्टि भएको छ। राप्ती स्वास्थ्य विज्ञान प्रतिष्ठानमा गरिएको स्वाब परीक्षणमा शान्तिनगर गाउँपालिका ४ का एकै परिवारका ८ जनासहित ९ जना, शान्तिनगर३ का एक जना र शान्तिनगर५ का १ जनामा कारोना संक्रमण पुष्टि भएको गाउँपालिकाका स्वास्थ्य शाखा संयोजक हरि पुनले जानकारी दिए। संक्रमित हुनेमा ५ वर्षीय बालकदेखि ४२ वर्ष उमेर समुहका रहेका छन्। शान्तिनगरका संक्रमित सबै जना भदौ २ गते भारतबाट आएर क्वारेन्टाइनमा बसेका रहेको उनले बताए। संक्रमित ११ जनालाई अहिले बेलझुण्डीको कोरोना विषेश अस्पताल लैजाने उनको भनाई छ। क्वारेन्टाइनमा बसेका ४० जनाको स्वाब परीक्षण गर्दा ११ जना नयाँ संक्रमित भेटिएका हुन्। शान्तिनगरमा अहिले १२ जना सक्रिय संक्रमित रहेका छन्। आज थपिएका ११ जनासंगै कुल संक्रमितको संख्या ३५ पुगेको छ। यद्यपी २ जनाको जिल्ला बाहिर संक्रमण पुष्टि भएको संयोजक पुनले जानकारी दिए। यस्तै लक्ष्मी बैंक घोराही शाखाको एक्सटेन्सन काउण्टरमा कार्यरत तीन जनामा संक्रमण पुष्टि भएको छ। काउण्टरमा कायरत घोराही१४ र १५ का तीन जनामा संक्रमण पुष्टि भएको हो। संक्रमितहरुमा केहि दिनदेखि कोरोनाको लक्षण देखिएपछि स्वाब परीक्षण गरिएकोमा तीनै जनामा संक्रमण पुष्टि भएको हो । उक्त काउण्टर बुधबारदेखि नै बन्द गरिएको बैकका घोराही शाखा म्यानेजर पदमकुमार केसीले जानकारी दिए। कर्मचारीमा खोकी र ज्वरोको लक्षण देखिएपछि आशंकामा स्वाब परीक्षण गरिएको उनले बताए।"
प्रेस युनियन सुनसरीले फुड बैंक अभियान संचालन गर्ने,"इटहरी : कोरोना महामारीका कारण आर्थिक अभाव झेलिरहेका श्रमजीवी पत्रकारका लागि नेपाल प्रेस यूनियन सुनसरीले फुड बैंक अभियान थाल्ने भएको छ। नेपाल प्रेस युनियन जिल्ला शाखाको सोमबार बसेको बैठकले कोरोना महामारीको बेला विभिन्न सञ्चारमाध्यमहरुले श्रमजीवी पत्रकारलाई निष्कासन गर्ने, दवाबपूर्ण बिदामा राख्ने, तलबभत्ता कटौती गर्ने, नियमित पारिश्रमिक नदिनेसँगै कतिपय सञ्चार गृह बन्द भएका र केही आंशिक रुपमा सञ्चालन भएकाले समस्यामा परेकालाई मध्यनजर राखेर फुड बैंक अभियान सञ्चालन गर्ने निर्णय गरिएको हो। महामारीले गर्दा पत्रकारले सबैभन्दा बढी समस्या झेल्नु परेकाले पेसा जोगाउनै गाह्रो छ, अर्कातिर आर्थिक समस्या उत्तिकै छ, प्रेस युनियन जिल्ला अध्यक्ष पवन अधिकारीले भने, पत्रकारकै मात्र कमाईंबाट धानिएको धेरैको परिवारलाईं समस्या भएपछि थोरै भएपनि राहत होस् भनेर हामीले फुड बैंक सुरु गरिएको हो। उनका अनुसार सक्ने पत्रकार, ठूला सञ्चार गृह र पत्रकारिताको हकहितमा कार्यरत संस्थाबाट उपलब्ध भएको सामग्रीहरु नहुनेलाई निःशुल्क प्रदान गरिनेछ। फुड बैंक अभियान सञ्चालन एवम व्यवस्थापन गर्नका लागि जिल्लाका अग्रज पत्रकार एवम प्रेस युनियनका पुर्व अध्यक्ष समेत रहेका कृष्ण अधिकारीको नेतृत्वमा पाँच सदस्यीय समिति तयार गरिएको छ। पत्रकारको आयको बाटो अवरुद्ध भएको छ तर पनि समाचार प्राप्त गर्ने र सम्प्रेषण गर्ने काम निरन्तर र अनिवार्य छ। अग्रभागमा रहेर काम गर्ने पत्रकारको अवस्था अत्यन्तै जोखिम पूर्ण छ, अधिकारीले भने, समस्यामा परेका पत्रकारलाई फुट बैंकमार्फत पत्रकारका लागि खाद्य सामग्री प्रदान गरिनेछ। पत्रकार निशान चौधरी, उषाकिरण घिमिरे, इकवल अहमद र बिनय प्रधान सदस्य रहेको समितिले हाललाई सुनसरीका पत्रकारहरुलाई सहयोग पुर्याउनेछ। अहिलेको संकटका बेला जिल्लाभरका समस्यामा परेका सबै पत्रकारलाई समेटने लक्ष्य राखिएको छ। यसका लागि आवश्यक मापदण्ड बनाएर समितिले काम थालि सकेको फुड बैंक सञ्चालन तथा व्यवस्थापन समिति संयोजक कृष्ण अधिकारीले बताए। कुनै पत्रकारलाई कोरोना संक्रमण भएको खण्डमा निको नहुन्जेलसम्मका लागि उसको परिवारलाई आवश्यक पर्ने खाद्यान्न फुडबैंकले उपलब्ध गराउनेछ, उनले भने, फुड बैंकबाट राहत ग्रहण गर्नेको परिचय गोप्य राखिनेछ। पत्रकारको हितमा कार्यरत संस्थाले अप्ठ्यारोमा परेका पत्रकारलाई सहयोग गर्नु दायित्व हो। कोरोना भाइरसविरुद्दको अग्रमोर्चामा खटिएका पत्रकारप्रति सरकार चरम अनुदार भएपछि आफ्ना साथीको भोकको चिन्ताबाट मुक्त गर्न सक्दो कोसिस गरौं भनेर अभियान थालिएको हो, संयोजक अधिकारीले भने। जिल्लाको धरान, इटहरी, इनरुवा, झुम्का, दुहवी, बराहक्षेत्रलगायतका स्थानमा पत्रकार छरिएकाले गर्दा ती पत्रकारलाई खाद्य सामग्री वितरण गर्न पनि समितिले आवश्यक व्यवस्था गर्ने जानकारी दिएको छ। प्रेस यूनियनले अहिलेको संकटका बेला सम्पूर्ण पत्रकारिताको हकहितमा कार्यरत संस्थालाई साझा ढंगले कार्यक्रम लिएर अघि बढ्न पनि आग्रह गरेको छ। प्रेस युनियन सुनसरीले सुनसरी जिल्लाका पत्रकारहरुका लागि निःशुल्क कोरोना बीमाको ब्यावस्था गर्नुका साथै कोहि पत्रकार बिरामी परे बिराटनगरको नोबेल अस्पतालमा पचास प्रतिशत छुटमा उपचार दिने प्रबन्ध पनि मिलाइएको छ।"
रामेछापका कोरोना संक्रमितको संख्या ६० पुग्यो,"काठमाडौं : कोरोना भाइरस महामारी सुरु भएदेखि हालसम्म रामेछापका ६० जनामा संक्रमण पुष्टि भएको छ। स्वास्थ्य तथा जनसंख्या मन्त्रालयका अनुसार रामेछाप स्थायी बसोबाससहित देशका विभिन्न जिल्लामा अस्थायी बसोबास गर्दै आएका ५३ जना पुरुष र ७ जना महिलामा कोरोना भाइरस पोजिटिभ देखिएको हो। जसमध्ये सोमबारसम्म ३० वटा केस सक्रिय रहेको छ भने अन्य उपचारपछि घर फर्किएका छन्। पछिल्लो २४ घण्टामा ७४३ जनामा कोरोना भाइरस (कोभिड१९) संक्रमण पुष्टि हुँदा रामेछापका २ जनामा कोरोना पुष्टि भएको थियो। स्वास्थ्य मन्त्रालयका प्रवक्ता डा जागेश्वर गौतमले सोमबार प्रेस बिफ्रिङमा जानकारी दिएको दुई जना, गोकुलगंगा गाउँपालिकाका ३६ वर्षीय पुरुष र मन्थली नगरपालिकाका ३८ वर्षीय पुरुष रहेको स्वास्थ्य कार्यालय रामेछापका जनस्वास्थ्य अधिकृत भुवन थापाले बताए। उनका अनुसार स्थायी ठेगाना रामेछाप उल्लेख भएपनि लामो समयदेखि दुबै जना काठमाडौं उपत्यकामा बसोबास गर्दै आएका व्यक्ति हुन्। रामेछापमा स्वाब संकलन गर्दा ३३ जना पोजिटिभ स्वास्थ्य कार्यालय रामेछापका अनुसार रामेछाप जिल्लाबाट १ हजार ७७ जनाको स्वाब संकलन गरेर पीसीआर विधिबाट परीक्षण गर्दा ३३ जनामा कोरोना पोजिटिभ देखिएको छ। पोजिटिभ देखिएका ६० जनामध्ये ३३ जनाको जिल्लाबाट स्वाब संकलन गरेर परीक्षणका लागि पठाएको हो। स्वास्थ्य कार्यालय रामेछापका जनस्वास्थ्य अधिकृत भुवन थापाका अनुसार जिल्लामा संकलन गरेर पठाइएको स्वाबमध्ये ९२८ जनाको कोरोना नेगेटिभ आएको छ भने ११६ जनाको कोरोना रिपोर्ट आउन बाँकी रहेको छ। थापाका अनुसार सोमबारसम्म जिल्ला अस्पतालमा ७९ जना, तामाकोसी अस्पतालमा ४९ जना, मन्थली नगरपालिकामा ३२५ जना, रामेछाप नगरपालिकामा १२० जना, उमाकुण्ड गाउँपालिकामा ६५ जना, खाँडादेवी गाउँपालिकामा ६५ जना, गोकुलगंगा गाउँपालिकामा १९२ जना, दोरम्बा गाउँपालिकामा ३४ जना, लिखु तामाकोशी गाउँपालिकामा ९१ जना र सुनापति गाउँपालिकामा ५७ जनाको स्वाब संकलन गरिएको छ। सोमबार ६१ जनाको स्वाब संकलन गरिएको थापाले जानकारी दिए। रामेछापमा ८९२ जनाको डाइग्नोस्टिक किट (आरडीटी) विधिबाट परीक्षण गरिएको थियो। अहिले रामेछापमा २ जना आइसोलेसनमा उपचाररत छन् भने २१ जना क्वारेन्टाइनमा बसिरहेका छन्। जिल्लामा १०४ वटा आइसोलेसन बेड रहेका छन्। २४ घन्टामा थप ७४३ जनामा कोरोना पुष्टि : संक्रमितको संख्या ३२ हजार ६ सय ७८ पुग्यो काठमाडौंमा एकसहित ८ जनाको कोरोनाबाट मृत्यु : मृतकको संख्या १५७ पुग्यो"
"कोरोना कहर : कर्णालीमा थपिए ५१ संक्रमित, १९ जना डिस्चार्ज","दैलेख : पछिल्लो २४ घण्टामा कर्णाली प्रदेशमा ५१ जनामा कोरोना भाइरस (कोभिड१९) संक्रमण पुष्टि भएको छ । कर्णाली प्रदेश सरकार, सामाजिक विकास मन्त्रालय अन्तर्गतको स्वास्थ्य सेवा महाशाखाका वरिष्ठ जनस्वास्थ्य प्रमुख वृषबहादुर शाहीका अनुसार चौरजहारी नगरपालिका पीसीआर प्रयोगशाला रुकुमपश्चिम, कर्णाली स्वास्थ्य प्रतिष्ठान जुम्ला र प्रदेश अस्पताल पशुपंक्षी रोग अन्वेषण प्रयोगशालामा गरिएको परीक्षणमा थप ५१ जनामा संक्रमण पुष्टि भएको हो । प्रदेश अस्पताल पशुपंक्षी रोग अन्वेषण प्रयोगशाला सुर्खेतमा गरिएको परिक्षणमा सुर्खेतका दुई, बर्दियाका एक, चितवनका दुई, कञ्चनपुरका दुई, सल्यानका एक, कैलालीका एक, सर्लाहीका एक र रुपन्देहीका एक जनामा कोरोना संक्रमण पुष्टि भएको हो । यस्तै चौरजहारी नगरपालिका पीसीआर प्रयोगशाला रुकुमपश्चिममा गरिएको परिक्षणमा रुकुम पश्चिममा १८, जाजरकोटका १५,बर्दियाका एक, डडेल्धुराका एक, धादिङका एक र उदयपुरका एक जनामा संक्रमण पुष्टि भएको छ । त्यसैगरी कर्णाली स्वास्थ्य प्रतिष्ठान जुम्लामा गरिएको परीक्षणमा कालिकोटका तीन जनामा संक्रमण पुष्टि भएको स्वास्थ्य सेवा महाशाखाका वरिष्ठ जनस्वास्थ्य प्रमुख शाहीले जनाए । योसँगै कर्णाली प्रदेशमा कोरोना संक्रमितको संख्या दुई हजार दुई सय ९५ पुगेको छ । स्वास्थ्य सेवा महाशाखाका अनुसार पछिल्लो २४ घण्टामा कर्णाली प्रदेशका विभिन्न जिल्लाका १९ जना निको भएर घर फर्किएका छन् । यो सँगै कर्णालीमा एक हजार ९ सय ९२ जना कोरोना जीतेर घर फर्किएका छन् । कुन जिल्लामा कति संक्रमित ? कर्णाली प्रदेशमा सबै भन्दा धेरै कोरोना संक्रमित दैलेख जिल्लामा देखिएको छ । स्वास्थ्य सेवा महाशाखाका अनुसार दैलेखमा हालसम्म एक हजार ३ जनामा कोरोना संक्रमण पुष्टि भएको छ । त्यसपछि सुर्खेतमा ६ सय १३, सल्यानमा २ सय ६१, जुम्लामा १ सय १५ जनामा संक्रमण देखिएको छ । त्यसैगरी हुम्लामा ५, मुगुमा १०, डोल्पामा ५, कालिकोटमा ८२, जाजरकोटमा ४८ र रुकुम पश्चिममा ५७ जना र अन्य प्रदेशका ९६ जनामा कोरोना संक्रमण पुष्टि भएको छ । कर्णालीमा हालसम्म ६ जनाको मृत्यु भईसकेको छ ।"
"कागेश्वरीमनोहरामा बढ्दो कोरोना संक्रमण, ४ थपिएसँगै संक्रमितको संख्या ९६ पुग्यो","काठमाडौं : कागेश्वरीमनोहरा नगरपालिकामा कोरोना भाइरस (कोभिड१९) संक्रमण बढ्दो छ। सोमबार मात्र थप ४ जनामा संक्रमण देखिएको छ। यो सहित संक्रमितको संख्या ९६ पुगेको छ। जसमध्ये ३३ महिला र ६३ पुरूष छन्। यही भदौं ५ गते परीक्षण गराएका १२६ जनामध्ये १२० जनाको कोरोना रिपोर्ट आएको छ। जसमध्ये ४ जनाको रिपोर्ट पोजिटिभ आएको हो भने २ जनाको आउन बाँकी छ। नगरपालिकाका मेयर कृष्णहरि थापाका अनुसार परीक्षण गराएकामध्ये २ जना महिला र २ जना पुरुषको कोरोना रिपोर्ट पोजिटिभ आएको हो। नगरपालिका ५ का एक महिला, ७ का एक पुरुष र ९ का एक महिला र एक पुरुषमा संक्रमण देखिएको नगरपालिकाले जनाएको छ। सोमबार मात्र मुलपानीस्थित नगर अस्पतालमा शंकास्पद ९२ पुरूष र ५१ महिला गरी १४३ जनाको स्वाब संकलन गरी परीक्षणका लागि शुक्रराज सरूवा रोग अस्पतालमा पठाइएको मेयर थापाले जानकारी दिए। यसअघि नगरपालिकामा समुदायस्तरमै कोरोना भाइरस (कोभिड१९) संक्रमण देखिएपछि कतिपय ठाउँमा सिल गरिएको थियो। एकै वडाका ४२ जनामा संक्रमण देखिएपछि नगरपालिका ९ स्थित खहरेचोकदेखि वीरेन्द्रचोकसम्म पूरै सिल गरिएको थियो। तर, खहरेचोकदेखि गान्धी स्कुलहुँदै वीरेन्द्रचोक (जगतजंग मार्ग) सम्मको बाटोमा प्रवेश निषेधको गरिएको बाटो सोमबार साँझदेखि खुल्ला गरिएको नगरपालिकाले जनाएको छ। नगरपालिकाको ७ र ९ नम्बर वडामा समुदायस्तरमै सबैभन्दा बढी कोरोना संक्रमण देखिएको छ। नगरपालिकामा ट्राभल हिस्ट्री नै नभएकामा पनि कोरोना संक्रमण देखिएको छ। नगरपालिकामा हालसम्म कोरोनाबाट १ जनाको मृत्यु भएको छ। नगरपालिकामा प्रत्येक हप्ताको सोमबार र शुक्रबार बिहान ९ बजेदेखि १ बजेसम्म पीसीआर परीक्षण हुँदै आएको छ। नगरपालिका ६ मुलपानीस्थित नगर अस्पतालमा नगरवासीको कोरोना परीक्षण हुँदै आएको छ। नगरपालिकाले मुलपानी नगर अस्पतालमा कोरोना देखिएका बिरामीलाई आइसोलेसनमा राख्नका लागि घर भाडामा लिएको छ। नगर अस्पतालमा ७५ बेडसम्मको आइसोलेसन तयारी अवस्थामा छ। त्यहाँ कोरोनाका लक्षण नदेखिएका बिरामीलाई राखिने नगर अस्पतालले जनाएको छ। कागेश्वरीमनोहरामा समुदायमै फैलियो कोरोना, खहरेदेखि वीरेन्द्रचोकसम्म सिल"
अब कोरोनाका लक्षण देखिएका बिरामीलाई मात्र अस्पताल भर्ना गरिने,"काठमाडौं : अब कोरोना भाइरस (कोभिड१९) को लक्षण देखिएका बिरामीलाई मात्र अस्पताल भर्ना गरिने भएको छ। स्वास्थ्य तथा जनसंख्या मन्त्रालयका प्रवक्ता डा जागेश्वर गौतमले कोरोनाका लक्षण नदेखिएका बिरामीलाई अस्पताल भर्ना नगरिने बताए। पछिल्लो समयमा काठमाडौं उपत्यकालगायत तराईका जिल्लाहरुमा कोरोनाका बिरामी बढ्दै गएको भन्दै उपचार पाउनु पर्ने बिरामीले उपचार नपाउने अवस्था आएपछि यस्तो निर्णय गरिएको प्रवक्ता डागौतमले बताए। उनले भने,' सबै ठाउँमा कोरोनाका बिरामी बढेसँगै अस्पतालमा बिरामीको चाँप बढ्दो छ। अब लक्षण नभएका बिरामीलाई आइसोलेसन सेन्टरमा राखिने र लक्षण देखिएका बिरामीलाई मात्र अस्पताल भर्ना गरिनेछ। ' मन्त्रालयका अनुसार नेपालमा भ्याक्सिनको ट्रयालको रुपमा प्रयोग गरिन थालेको छ। नेपाल स्वास्थ्य अनुसन्धान परिषदको गाइडलाइनअनुसार विश्वव्यापी मान्यताको आधारमा अध्ययनमा, रिसर्चमा, ट्रायलमा सहभागी हुन चाहनेहरुलाई मात्र समावेश गरिने भएकाले यसमा भ्रम नपर्न स्वास्थ्य मन्त्रालयले अनुरोध गरेको छ। यस्तै मन्त्रालयले चिकित्सक तथा स्वास्थ्यकर्मीमा संक्रमण दर बढ्दै गएको भन्दै स्वास्थ्यका मापदण्ड पूरा गरेर मात्र ओपिडी र आइसीयूमा जान अनुरोध गरेका छन्। १५ जना भेन्टिलेटरमा, १३८ आइसीयूमा हालसम्म १३८ जना कोरोना भाइरस (कोभिड१९) संक्रमितको आइसीयूमा उपचार भइरहेको छ। विभिन्न प्रदेशका १३८ जना संक्रमितको आइसीयूमा उपचारभइरहेको स्वास्थ्य तथा जनसंख्या मन्त्रालयले जनाएको छ। यस्तै १५ जना संक्रमितको भेन्टिलेटरमा उपचार भइरहेको स्वास्थ्य तथा जनसंख्या मन्त्रालयका प्रवक्ता डा जागेश्वर गौतमले जानकारी दिए। उनीहरु सबै बागमती प्रदेशका हुन्। आइसीयूमा प्रदेश १ मा १८ जना, प्रदेश २ मा ४६ जना, बागमतीमा ५७ जना, गण्डकी प्रदेशमा ३ जना र प्रदेश ५ मा १४ जना गरी जम्मा १३८ जनाको उपचार भइरहेको मन्त्रालयले जनाएको छ। थप ८ को कोरोनाबाट मृत्यु काठमाडौं : पछिल्लो २४ घण्टामा कोरोनाबाट थप ८ जनाको मृत्यु भएको छ। योसँगै मृतकको संख्या १५७ पुगेको स्वास्थ्य मन्त्रालयले जनाएको छ । मृत्यु हुनेमा काठमाडौंका १ महिला, रुपन्देहीमा १ महिला र ३ पुरुषसहित ४ जना, मोरङका १ पुरुष , सुनसरीका १ पुरुष र पर्सामा १ महिला रहेका छन् । थप ८ जनाको मृत्यु भएसँगै मृतकको संख्या १ सय ५७ पुगेको छ। यस्तै सोमबार मात्र ७४३ जनामा कोरोना संक्रमण पुष्टि भएको छ।काठमाडौं उपत्यकाका २२४ सहित ७४३ जनामा कोरोना संक्रमण देखिएको मन्त्रालयले जनाएको छ।"
स्वाब दिएपछि नतिजा नआउँदासम्म घरमै बस्नू,"काठमाडौं : स्वास्थ्य कार्यालय रामेछापले स्वाब परीक्षण दिएपछि नतिजा नआउदासम्म घरमा बस्न आग्रह गरेको छ। सोमबार कार्यालयले एक विज्ञप्ति जारी गर्दै सम्भावित व्यक्तिबाट संक्रमण फैलनसक्ने भएकाले जनस्वास्थ्यको न्यूनतम मापदण्ड पालना गर्न आग्रह गरेको हो। स्वास्थ्य प्रमुख विद्या खनालद्वारा जारी विज्ञप्तिमा भनिएको छ, हाल संक्रमणको सम्भावित व्यक्तिले स्वाब परीक्षणका लागि दिई सकेपछि केहि नभएको जस्तो गरी भीडभाडमा जाने र जनस्वास्थ्यको न्यून्तम मापदण्ड पनि पालना नगरेको पाइएकोले स्वाब परीक्षणको लागि दिइ सकेपछि कम्तिमा नतिजा नआउदासम्म घरमा वा संस्थागत क्वारेन्टाइनमा बस्नुहुनको लागि पनि यसै विज्ञप्तिमार्फत अनुरोध गरिन्छ । कार्यालयले कोरोनाको शंका लागेको वा संक्रमितको सम्पर्क भएको खण्डमा मात्र स्वाब परीक्षणको लागि सम्बन्धित निकायमा सम्पर्क गर्न आग्रह गरेको छ। विज्ञप्तिमा भनिएको छ, कोभीड१९ संक्रमणको उपचार स्वाब परीक्षण होइन र हामीले संक्रमणको जोखिममा नभएपनि स्वाब परीक्षण गर्दा ल्याबमा जाचँको भार बढ्दछ र साच्चिँकैको संक्रमितहरुको नतिजा पनि ढिला आउँछ जसले समुदायमा संक्रमण फैलिने सम्भावना झन् बढ्नेछ। त्यसैले आवश्यक परेको खण्डमा मात्र स्वाव परिक्षणको लागि सम्बन्धित निकायमा सम्पर्क गरौं । सामाजिक सञ्जालमा तथ्यहिन सामग्री र समाचारहरू राखिएको हुँदा जनमानसमा आतङ्कित बनाउने कार्य नगर्न खनालले आग्रह गरेकी छन्। कोरोना भाइरस रोकथाम नियन्त्रणका लागि अग्रस्थानका आधिकारिक निकायहरू भनेको जिल्ला कोरोना संकट व्यवस्थापन केन्द्र मन्थली, स्वास्थ्य कार्यालय रामेछाप, तथा जिल्ला अस्पताल रामेछाप हो । विज्ञप्तिमा भनिएको छ, विगत केही दिनदेखि सामाजिक सञ्जाल प्रयोगकर्तामार्फत जनमानसलाई त्रसित तथा दिगभ्रमित गराउने किसिमका तथ्यहिन समाचारहरू सामाजिक सञ्जालमा राखिएको हुँदा त्यस्तो थप आतङ्कित बनाउने कार्य नगर्न, नगराउनुहुन सम्बन्धित सबै जनसमुदायमा अनुरोध गरिएको छ। यस सन्दर्भमा आधिकारिक निकायहरूबाट प्रकाशित हुने सत्य तथ्य समाचार तथा संदेशहरुलाई मात्र विश्वास गर्नुहुन अनुरोध गरिन्छ। महामारीलाई थप फैलिनबाट रोक्न हामी सबैले जनस्वास्थ्यको न्यूनतम मापदण्डको पालना धैर्यता र संयमताका साथ गर्न र गराउन आग्रह गरिएको छ।"
मंगलबार सामुहिक राजीनामा दिने वीरगन्जका १५० डाक्टरको चेतावनी,"वीरगन्ज : वीरगन्जका निजि अस्पतालहरुमा कार्यरत एमविविएस डाक्टरहरुले माग सोमबार बेलुकीसम्म सम्बोधन नगरिए मंगलबार सामुहिक राजीनामा दिने चेतावनी दिएका छन् । निजी अस्पतालमा कार्यरत १ सय ५० जना एमबिबिएस डाक्टरहरुले विभिन्न ५ बुँदे माग सम्बोधनका लागि जिल्ला प्रशासन कार्यालय, नेपाल चिकित्सक संघ, एशोसियसन अफ प्राइभेट हस्पिटल इन्स्चिुसन अफ नेपाल र आफू कार्यरत अस्पतालमा भदौ १ गते ७ दिने अल्टिमेटम दिएका थिए । न्युनतम ६५ हजार तलब पाउनुपर्ने, २५ लाख बराबरको स्वास्थ्य तथा जीवन बिमा गर्नुपर्ने, अस्पतालमा काम गर्दा क्वारेन्टाइनमा अस्पतालले नै सुविधा दिनुपर्ने, विश्व स्वास्थ्य संगठनको निर्देशन अनुसार व्यक्तिगत सुरक्षा सामग्री उपलब्ध गराउनुपर्ने र कार्यअवधिमा कोरोना संक्रमण भएमा अस्पतालबाट नि:शुल्क उपचार पाउनुपर्ने उनीहरुको माग छ । तर ७ दिनको अल्टिमेटम बितिसक्दा पनि आफूहरुको माग सम्बोधनका लागि सरोकारवाला कुनै पनि निकायले वार्ताका लागि समेत नबोलाएकाले मंगलबार सामुहिक राजीनामा दिने तयारीमा रहेको मेडिकल अफिसर एसोसियसन अफ वीरगजका उपाध्यक्ष डाक्टर विवेक यादवले बताए । उनले डाक्टरहरुले आफू कार्यरत अस्पताल प्रशासनलाई राजीनामा पत्र बुझाउने जानकारी पनि दिए । ७ दिनको अल्टिमेटम सकि सक्यो, अहिलेसम्म हामीलाई संवाद र छलफलका लागि पनि बोलाइएको छैन', उनले भने,सोमबार बेलुकीसम्म कुर्छौ, यदि हाम्रो माग पुरा गरिएन भने मंगलबार सबै जनाले सामुहिक राजीनामा दिन्छौँ ।' कोरोनाको महामारी भएकाले राजीनामा दिएपनि अस्पतालमा आफूहरुले बिना हाजिरी र बिहान तलब सुविधा काम गर्ने उपाध्यक्ष यादवले बताए । विश्वभर फैलिएको कोरोना भाइरसको महामारीको समयमा अग्रपंक्तिमा रहेर कार्यरत डाक्टरहरुको मागप्रति सरोकारवाला उदासिन बन्दा आफूहरु सामुहिक राजिनामा दिन बाध्य भएको डाक्टर तेजनाथ तिवारीले बताए । कोरोना महामारीमा नीजी अस्पतालले उपचार शुल्क बृद्ध गरेको तर आफूहरु मासिक २४ हजार रुपैयाँकै तलबमा काम गर्न बाध्य भएको गुनासो उनले गरे । कोभिड सुरु भएपछि प्राइभेट हस्पिटलले आइसियुको शुल्क २५ सयबाट बढाएर ५ हजार गरेका छन्, तर हामी २४ हजारकै महिनामा काम गरिरहेका छौँ' , डाक्टर तिवारीले भने , पीपीईसेट पनि धुँदै प्रयोग गर्नु पर्ने बाध्यता छ, न हाम्रो बीमा गरिएको छ , न कोभिडको जोखिम भत्ता सुविधा छ ।' एशोसियसन अफ प्राइभेट हस्पिटल इन्स्चिुसन अफ नेपाल प्रदेश २ का अध्यक्ष रामराज श्रेष्ठले भने डाक्टरहरुको अधिकांश माग जायज भएको बताए । तर अधिकाशं अस्पतालका सन्चालक कोरोनाका कारण होम आइसोलेसनमा बसेको बाध्यताले डाक्टरहरुसँग छलफल र वार्ता गर्न नसकिएको उनले बताए । कोरोनाका महामारीमा आफ्ना माग पुरा भएन भन्ने बहानामा राजीनामा दिएर जिम्मेवारीबाट भाग्ने काम भने उचित नभएको श्रेष्ठको भनाई छ। उनले भने , सन्चालकहरु होम आइशोलेसनबाट निस्किएपछि हामी डाक्टरहरुसँग छलफल र संवाद गरेर समस्या समधान गर्न तयार छौँ, तर अहिलेको महामारी काम छाडेर भाग्ने कुरा गर्नु उचित छैन ।"
काठमाडौं उपत्यकामा भदौ १५ गतेसम्म निषेधाज्ञा जारी रहने,"काठमाडौं : उपत्यका नगरपालिका मेयर फोरमले काठमाडौं उपत्यकामा भदौ १५ गतेसम्म निषेधाज्ञा थप्न सिफारिस गरेको छ। कोरोनाको संक्रमणको दर बढेको भन्दै सोमबार बसेको बैठकले उपत्यकाका तीन वटै जिल्ला प्रशासनले जारी गरेको निषेधाज्ञाको अवधि भदौ १५ गतेसम्म बढाउन आग्रह गर्ने निर्णय भएको हो। बैठकले उपत्यकाका स्थानीय तहबाट प्रवाहित हुँदै आएका सेवाहमध्ये अत्यावश्यकबाहेकका सेवालाई भदौ १५ गतेसम्मका लागि स्थगन गर्ने निर्णय गरेको छ। उपत्यकाका स्थानीय तहबाट प्रवाहित हुँदै आएका सेवामध्ये अत्यावश्यकबाहेकका सेवालाई भदौ ९ गतेसम्म कायम गरिएकोमा पुनः भदौ १५ गतेसम्मका लागि स्थगन गर्ने निर्णय गरेका छौँ, उपत्यका नगरपालिका फोरमका सचिव एवं मध्यपुर ठिमी नगरपालिकाका प्रमुख मदनसुन्दर श्रेष्ठले भने, उपत्यकाका तीन वटै जिल्ला प्रशासनले जारी गरेको निषेधाज्ञाको अवधि पनि भदौ १५ गतेसम्म बढाउन हामीले आग्रह गरेका छौँ। उनले निषेधाज्ञाको अवधि भित्रै कन्ट्रयाक्ट ट्रेसिङको काम सम्पन्न गर्ने गरी काम अघि बढेको जानकारी दिए। स्वास्थ्य मन्त्रालयले १८ वटा पालिकालाई भोलिबाटै १८ जना फोकल पर्सन तोक्ने प्रतिबद्धता व्यक्त गरेको छ, उनले भने, हामी उहाँहरुसँग सहकार्य गरेर भोलिबाटै फिल्डमा जान्छौँ। २८ हजार पाँच सयको कन्ट्राक्ट ट्रेसिङ गरिने कोभिड१९ को संक्रमण फैलिन सक्ने खतरालाई मध्यनजर गर्दै तत्कालै कन्ट्राक्ट ट्रेसिङ र टेस्टिङको दायरा फराकिलो बनाउने निर्णय गरेको उपत्यका नगरपालिका फोरमका अध्यक्षसमेत रहेका काठमाडौँ महानगरपालिकाका मेयर विद्यासुन्दर शाक्यले जानकारी दिए। बैठकपछि आयोजित पत्रकार सम्मेलनमा उनले भने, हामी उपत्यकाका सबै पालिकामा कन्ट्राक्ट ट्रेसिङको दायरामा परेका नागरिकको टेस्टिङ गर्छौँ। यसमा स्वास्थ्य मन्त्रालयका अनुभवि टीम पनि हाम्रो साथमा रहने छ। शाक्यले अहिलेसम्म उपत्यकाका १८ वटै पालिकाको तथ्याङ्क अनुसार २७ सय ४६ जना संक्रमित भेटिएको भन्दै त्यसका आधारमा करिब २८ हजार पाँच सयको कन्ट्राक्ट ट्रेसिङ हुन सक्ने बताए। उनले ढिलोमा १५ गतेसम्ममा ती सबैको परीक्षण सक्ने गरी तालिका बनाएर अघि बढ्ने पनि जानकारी दिए। बैठकमा उपस्थित मेयरहरुले एकीकृत आइसोलेशन निर्माण गर्ने, डेलिकेटेट एम्बुलेन्सको व्यवस्था हुनुपर्ने, स्वास्थ्य मन्त्रालयले छिटो सूचना दिनुपर्ने जस्ता माग राखेका थिए। बैठकमा सहभागी स्वास्थ्यमन्त्रीका जनस्वास्थ्य सल्लाहकार डा खेम कार्कीले कोरोनाविरुद्धको युद्धमा एक जुट नहुने हो भने कोरोनाले जित्ने बताए।काठमाडौँभित्र कम्तीमा १५ हजार सङ्क्रमित रहेको हुन सक्ने अनुमान छ, उनले भने हामीले त्यो घेरा तोड्न सकेनौँ भने अवस्था भयावह हुन सक्छ। त्यसैले २४ सै घण्टा कोरोना नियन्त्रणमा लाग्नुपर्छ। उपत्यकामा ३ हजार २६२ संक्रमित : काठमाडौंमा मात्र २५ सय ७९ काठमाडौं उपत्यकामा थप २२४ जनामा कोरोना संक्रमण उपत्यकाका स्थानीय तहबाट दिइने सेवा भदौ १५सम्म स्थगित"
बारामा एकैदिन थपिए ९५ जना कोरोना संक्रमित,"कलैया : बारामा सोमबार ९५ जना कोरोना संक्रमित थपिएका छन्। कलैया उपमहानगरपालिका र जीतपुरसिमरा उपमहानगरपालिकामा एकैपटक ठुलो संख्यामा संक्रमित थपिएका हुन्। बाराका प्रहरी प्रवक्ता डिएसपी गौतम मिश्रकाअनुसार कलैया उपमहानगरमा ७६, जीतपुरसिमरामा १६ जनासहित अन्य तीन व्यक्तिमा कोरोना संक्रमण देखिएको छ। संक्रमितमध्ये केहीलाई अस्पताल ल्याउन थालिएको र केहीलाई घरमै आईशोलेट भएर बस्न अनुरोध गरिएको डिएसपी मिश्रले बताए। जीतपुरसिमरा उपमहानगरपालिकामा संक्रमित देखिएका १६ जनामध्ये ९ जना नेपाल आयल निगमको अमलेखगंजस्थित क्षेत्रिय डिपोमा कार्यरत कर्मचारी छन्। जीतपुरसिमरा उपमहानगरपालिका२१ का वडाअध्यक्ष कृष्णबहादुर ठकुरीले निगमको प्रशासन र सरसफाई क्षेत्रमा कार्यरत ९ कर्मचारी र सात जना स्थानियमा संक्रमण पुष्टि भएको बताए। जिल्लामा कोरोना संक्रमितको संख्या बढ्दै गएपछि अमलेखगंजमा शनिबार ८१ जनाको स्वाब संकलन गरी परीक्षणका लागि वीरगंज पठाइएको थियो। संक्रमित कर्मचारीमध्ये तीन जना वीरगंज, तीन जना अमलेखगंज र बाँकी अन्य स्थानका छन्। यसैगरी संक्रमित हुने अन्य सात स्थानीयमा ईन्धन ढुवानी गर्ने ट्यांकरका चालकसमेत छन्। वडाअध्यक्ष ठकुरीका अनुसार संक्रमित कर्मचारीलाई निगमले स्थानीय होटलमा आईशोलेट गर्ने तयारी गरेको छ। कर्मचारीलाई निगमले आफ्नै खर्चमा होटलमा राख्ने भएको छ। ट्यांकर चालकको विषयमा भने चालक संघले निगमसँग समन्वय गरिरहेको छ वडाअध्यक्ष ठकुरीले भने। योसँगै बारामा संक्रमितको संख्या ६ सय ८५ पुगेको प्रहरी प्रवक्ता डीएसपी मिश्रले जानकारी दिए। संक्रमित भएकामध्ये दुई सय ५२ जना उपचारपछि घर फर्किएका छन्। कोरोना संक्रमणबाट बारामा १० जनाको मृत्यु भइसकेको छ।"
"कोरोनाको खोप बाँड्नुअघि डब्लूएचओले ल्यायो नयाँ योजना, १ सय ७२ देश सहभागी","जेनेभा : विश्व स्वास्थ्य संगठनले कोभिड १९ को खोपमा न्यायोचित पहुँच सुरक्षित गर्न हालै ल्याएको नयाँ कार्यक्रम कोभेक्समा विश्वका १ सय ७२ देशहरु सहभागी भएका छन् । डब्लूएचओले यही सोमबार यो सुविधाबारे जानकारी दिएको हो । तर यसका लागि थप कोषको आवस्यकता रहेको र त्यसका लागि देशहरुको प्रतिवद्धता आउनुपर्ने बताइएको छ । साथै यही महिनाको अन्त्यसम्म अर्थात्, अगस्ट ३१ सम्ममा देशहरुले यस कार्यक्रममा इच्छा जाहेर गर्न पाउने छन् । डब्लूएचओका अधिकारीहरुका अनुसार सेप्टेम्बर १८ सम्म पक्का गरिसक्नुपर्ने र अक्टोबर ९ सम्ममा प्रारम्भिक भुक्तान गरिसक्नुपर्ने छ । डब्लूएचओका महानिर्देशक टेड्रोस अधनोम घेब्रेससले यो कार्यक्रम कोभिड १९ को महामारी अन्त्यका लागि महत्वपूर्ण रहेको बताएका छन् ।"
उपत्यकाका स्थानीय तहबाट दिइने सेवा भदौ १५सम्म स्थगित,"काठमाडौं : काठमाडौं उपत्यकाका १८ स्थानीय तहले यही भदौ १५ गतेसम्मका लागि अत्यावश्यकबाहेकका सेवा सञ्चालन नगर्ने भएका छन्। पछिल्लो समय हरेक दिन उपत्यकामा कारोना भाइरसका बिरामी बढ्दै जाँदा खतरा बढेको जनाउँदै आज बसेको उपत्यका नगरपालिका फोरमको बैठकले यस्तो निर्णय गरेको हो। बैठकले उपत्यकाका स्थानीय तहबाट पुनःसञ्चालन हुँदै आएका सेवामध्ये अत्याश्यकबाहेक सेवालाई भदौ ९ गतेसम्म कायम गरिएकामा पुनः भदौ दोस्रो हप्तासम्मका लागि स्थगन गर्ने निर्णय गरेको हो। उपत्यकामा कोभिड१९ को सङ्क्रमण रोकथाम र नियन्त्रणका लागि तत्कालै स्वास्थ्य तथा जनसङ्ख्या मन्त्रालयसँगको समन्वयमा कन्ट्याक्ट ट्रेसिङ र परीक्षणको दायरा फराकिलो बनाउने निर्णय गरिएको छ। उपत्यका नगरपालिका फोरमका अध्यक्ष तथा काठमाडौँ महानगरपालिकाका प्रमुख विद्यासुन्दर शाक्यले स्वास्थ्य मन्त्रालयको टोलीसहित मङ्गलबारदेखि नै उपत्यकाका पालिकामा तालिका बनाएरै कन्ट्याक्ट ट्रेसिङ र परीक्षण अघि बढाइने जानकारी दिए। अहिलेसम्म उपत्यकाका पालिकाको तथ्याङ्कानुसार दुई हजार ७ ४६ संक्रमित भेटिएकाले करीब २८ हजार पाँच सय जनाको कन्ट्याक्ट ट्रेसिङ गर्ने तयारी रहेको प्रमुख शाक्यले बताए। बैठकले ढिलोमा भदौ १५ गतेसम्म अनुमानित सबैको परीक्षण सक्ने गरी तालिका बनाएर अघि बढ्ने निर्णय गर्दै सङ्क्रमणबाट सकेसम्म बच्नका लागि सबै नागरिकलाई आग्रह गरेको छ। बैठकमा सहभागी स्वास्थ्यमन्त्रीका जनस्वास्थ्य सल्लाहकार डा खेम कार्कीले कोरोनाविरुद्धको युद्धमा एक जुट नहुने हो भने कोरोनाले जित्ने बताए।काठमाडौँभित्र कम्तीमा १५ हजार सङ्क्रमित रहेको हुन सक्ने अनुमान छ, उनले भने हामीले त्यो घेरा तोड्न सकेनौँ भने अवस्था भयावह हुन सक्छ। त्यसैले २४ सै घण्टा कोरोना नियन्त्रणमा लाग्नुपर्छ। कोरोना महहामारी नियन्त्रण गर्न कन्ट्याक्ट ट्रेसिङ, परीक्षण र आइसोलेशन गर्ने विधिलाई प्राथमिकता दिनुपर्ने बैठकमा सहभागीको माग थियो। स्वाथ्य सेवा विभागका महानिर्देशक दीपेन्द्ररमण सिंहले आवश्यक जनशक्ति व्यवस्थापनमा विभाग तयार रहेको स्पष्ट पारे। विभागका डा अमित पोखरेलले तत्काल कन्ट्याक्ट ट्रेसिङबाट परीक्षण गर्न सकियो भने ८५ प्रतिशत सुरक्षित हुने बताए।"
रेमिट्यान्समा गिरावट : एक वर्षमा आठ खर्ब ७५ अर्ब मात्रै भित्रियो,काठमाडौं : कोरोना कहरका कारण अघिल्लो आर्थिक वर्षको तुलनामा गत आवमा विप्रेषण (रेमिट्यान्स) आयमा चार अर्ब २४ करोड रुपैयाँले गिरावट आएको छ। आर्थिक वर्ष २०७५७६ मा विप्रेषण आप्रवाह १६५ प्रतिशतले वृद्धि भई ८ खर्ब ७९ अर्ब २७ करोड रुपैयाँ रहेको थियो। यस्तै आर्थिक वर्ष २०७६७७ मा विप्रेषण आप्रवाहमा ०५ प्रतिशतले कमी आएर आठ खर्ब ७५ अर्ब ३ करोड रुपैयाँ कायम भएको छ। आव २०७५७६ को तुलनामा २०७६७७ मा मात्रै चार अर्ब २४ करोड रुपैयाँले घटेको हो। वैदेशिक रोजगारीका लागि नेपाली कामदार पुगेका विभिन्न श्रम गन्तव्य लामो समयदेखि बन्द हुँदा समेत विप्रेषण आयमा खासै प्रभाव नपरेको पाइएको हो। नेपाल राष्ट्र बैंकले आज सार्वजनिक गरेको आव २०७६७७ को वार्षिक विवरण अनुसार विप्रेषण आयमा खासै प्रभाव नपरेको पाइएको हो। आव २०७६७७ मा अमेरिकी डलरमा विप्रेषण आप्रवाह ३३ प्रतिशतले घटेको छ। अघिल्लो वर्ष यस्तो आप्रवाह ७८ प्रतिशतले बढेको थियो। आव २०७६७७ मा वैदेशिक रोजगारीका लागि अन्तिम श्रम स्वीकृति (संस्थागत तथा व्यक्तिगत नयाँ र वैधानिकीकरण) लिने नेपालीको संख्या २०५ प्रतिशतले घटेको छ। अघिल्लो वर्ष यस्तो संख्या ३२६ प्रतिशतले घटेको थियो। वैदेशिक रोजगारीका लागि पुनः श्रम स्वीकृति लिने नेपालीको सङ्ख्या समीक्षा वर्षमा ३४७ प्रतिशतले घटेको छ। अघिल्लो वर्ष यस्तो सङ्ख्या ५४ प्रतिशतले बढेको थियो। आव २०७६७७ मा खुद ट्रान्सफर आयमा १३ प्रतिशतले कमी आई रु नौ खर्ब ८२ अर्ब २२ करोड कायम भएको छ। अघिल्लो वर्ष यस्तो आय १५० प्रतिशतले बढेको थियो। अमेरिकी डलरमा भने विप्रेषण आप्रवाह ७८ प्रतिशतले वृद्धि भएको छ। अघिल्लो वर्ष यस्तो आप्रवाह १०२ प्रतिशतले बढेको थियो। रासस
निगुरो टिप्न जंगल गएका पुरुष मृत फेला,"विराटनगर : मोरङको कानेपोखरीस्थित जंगलमा निउरो टिप्न गएका एक पुरुष सोमबार दिउँसो मृत फेला परेका छन्। राते खोलाको दहमा डुबेर मृत्यु भएको अवस्थामा कानेपोखरी गाउँपालिका४ का ५५ वर्षीय बाबुराम पराजुलीलाई मृत फेला परेको इलाका प्रहरी कार्यालय पथरीका डीएसपी दिलिप गिरीले बताए। स्थानीय बासिन्दाले खोलाको दहमा डुबेर मृत्यु भएको अवस्थामा शव देखेपछि प्रहरीलाई खबर गरेका थिए। निउरो खोज्न भनेर जंगल गएका पुरुषलाई डुबेर मृत्यु भएको अवस्थामा फेला पारिएको छ, गिरीले भने, निउरो टिप्ने क्रममै लडेर दहमा परेकाले डुबेर मृत्यु भएको हो कि मृत्युको अरु नै कारण छ भन्ने बारेमा अनुसन्धान सुरु गरिएको छ । प्रहरी घटनास्थलमा पुग्दा स्थानीय बासिन्दाले शव बाहिर निकालिसकेका थिए। उनीहरुले प्रहरीलाई दिएको जानकारी अनुसार दहमा टाउको पट्टीको भाग डुबेको र खुट्टा पानीभन्दा बाहिरै रहेको अवस्थामा शव भेटिएको हो। स्थानीयको भनाइलाई आधार मान्दा घटना शंकास्पद पनि हुन सक्ने भन्दै शव पोस्टमार्टमका लागि उर्लाबारीको मंगलबारे अस्पतालमा लगेर प्रहरीले घटनाको गम्भीर रुपमा अनुसन्धान थालिएको जनाएको छ।"
भारतीय फेसन ब्रान्ड मिन्त्रसँग सस्तोडिलको ब्यापार साझेदारी,"काठमाडौं : नेपालको ईकमर्स कम्पनी सस्तोडिलडटकम एकै साता भारतका बिख्यात दुई ईकमर्स कम्पनी सँग रणनैतिक साझेदारी गर्न सफल भएको छ। फ्लिपकार्टपछि सातोडिलले भारतिय फेसन र जिवन शैलीको प्रख्यात कम्पनी मिन्त्रसँग रणनैतिक साझेदारी गरेको छ । सस्तोडिलले मिन्त्र फेशन ब्रान्डको सामानहरुको बिक्रि वितरण तथा बजारीकरण गर्ने सस्तो डिलका संस्थापक सीईओ अमन थापाले बताए । साझेदारी पछि मस्ट एण्ड हार्बर, अनुक र ड्रेसबेरी क्लास फेसनका कपडाहरु सस्तो मूल्यमा नेपाली बजारमा उपलब्ध हुनेछ। त्यसैगरी सस्तोडिलबाट बेचिने सामानहरु फिर्ता लिने विकल्पसहित डेलिभरी गरिनेछ थापाले बताए। मिन्त्र फेसन ब्रान्डका प्रमुख मनोहर कामथले भने, हामी नेपालको अग्रणी ईकमर्स कम्पनी सस्तोडेलसँग साझेदारी गर्न पाउँदा खुसी छौं। यस क्षेत्रमा फेसन प्राथमिकता र बढ्दो अनलाइन शपिंङको समानताले अन्तर्राष्ट्रिय ग्राहकहरूको क्षेत्र विस्तार गर्दै नयाँ बजारहरूमा प्रवेश गर्नुपर्छ, कामथले भने, हामी विश्वस्त छौं, सस्तोडिलको पहुँच र लोकप्रियतालाई ध्यानमा राख्दै हाम्रा प्रस्तावहरू चाँडै नै नेपालका जनतामा लोकप्रिय हुनेछन् जसले यस क्षेत्रको विकास र विस्तारको लागि मार्ग प्रशस्त गर्नेछ । सस्तोडिलले समय अनुसारको नयाँ डिजाइनहरू ल्याउने योजना बनाएको छ जुन नेपालका फेसन उपभोक्ताहरूको आवश्यकताहरू पूरा गर्दछ । यस उत्सवको मौसममा मिन्त्रसँग मन उड़ाउने मौसमी प्रस्तावहरूको लागि उनीहरूको योजनाहरूलाई पनि ल्याइने बताए । सस्तो डिलको सबैभन्दा धेरै शेयर भएको कम्पनि डोल्मा इम्पयाक्ट फण्डका सँस्थापक कार्यकारी सिइओ, टिम गोसरका भन्छन् सस्तोडिलको स्थापित नेपाली बजारमा मिन्त्रको प्रवेश नेपाली उपभोक्ताहरूलाई अझ परिस्कृत र उपयोगी सपिङ माध्यम बनाउन सफल हुनेछ। गोसरले भन्छन् नेपालमा मिन्त्राको प्रवेश नेपाली उपभोक्ताहरुमा बढ्दै गएको डिजिटल प्लेटफर्मको मागको एउटा प्रमाण हो । यसले सस्तो डिलको नेपाली बजारमा रहेको सफल छविको पनि पुष्टि गरेको छ । सस्तोडिल बोर्डका अध्यक्ष प्रतीक जालान तथा सह संस्थापक टेल वेंचर पार्टनर्स प्राइभेट लिमिटेड विश्वस्त छन् कि यो साझेदारी इकमर्स उद्योगको लागि मात्र नभई समग्र इकोसिस्टमको लागि पनि परिवर्तनकर्ता हुनेछ । सस्तो डिलका अध्यक्ष प्रतिक जलनले यस सहकार्यले इकमर्सको क्षेत्रमा एक गेम चेन्जरको रुपमा का मगर्ने विश्वास व्यक्त गरे । यति मात्र नभएर यस सहकार्यले ईकमर्सको सम्पुर्ण इको सिस्टमको लागि गेम चेन्जरको रुपमा स्थापित हुने जलनले बताए।"
४५ दिनपछि खुल्यो बेनीजोमसोम सडक,"म्याग्दी : म्याग्दीको उत्तरी क्षेत्र हुदै हिमाली जिल्ला मुस्ताङ जोड्ने बेनीजोमसोम सडक ४५ दिनपछि सोमबार दिउँसोबाट सञ्चालन भएको छ। ७६ किलोमिटर दुरीको सडकको विभिन्न ठाउँमा बाढी र पहिरोले सडक बगाउने तथा भत्काउने गरेका कारण गत असार २६ गतेदेखि अवरुद्ध भएको थियो। मर्मतको काम सकिएपछि सोमबार दिउँसोबाट सिधा सवारी सञ्चालन हुन थालेको बेनीजोमसोम कोरला सडक आयोजनाका प्रमुख अशोक तिवारीले जानकारी दिए। म्याग्दी र मुस्ताङको सिमानामा पर्ने काभ्रेभिरमा पहिरो खसेका ठाउँमा नेपाली सेनाको सहयोगमा बिस्फोटक पदार्थ प्रयोग गरेर ट्याक खोलिएको छ। अन्य ठाउँमा अवरुद्ध सडक यसअघिनै मर्मत सकिएको थियो। असार २६ गते रघुगंगा नदीमा आएको बाढीले भत्काएको गलेश्वरको बेलिब्रिज साउन २७ गते मर्मत गरेर सञ्चालन गरिएको थियो। धिरच्याङ, जलथले, गुइठेभिर, खामभित्ता, दुवाडी, तितर, रुप्से, घाँसा, घैकु लगायतका ठाउँमा पहिरो पन्छाइएको छ। रुप्से, घाँसा र घैकुमा निर्माणाधिन मोटर चल्ने पुल बाढीले बगाएको छ। नयाँ मार्ग खोलेर सडक खोलिएको बेनीजोमसोमकोरला सडक आयोजनाका सुपरभाइजर इन्द्रसिंह शेरचनले बताए। बेनीजोमसोम सडक अवरुद्ध हुदा मुस्ताङमा खाद्यान्न, इन्धन, निर्माण सामग्री ढुवानी र त्यहाँ उत्पादन भएको कृषि उपज निकासी हुन सकेको थिएन्। बिरामीलाई महँगो रकम खर्चेर हेलिकप्टरबाट अस्पताल लैजानुपर्ने बाध्यता थियो।"
कोरोना संक्रमित थुनुवा आइसोलेसनबाटै फरार,बाँके : जिल्ला प्रहरी कार्यालयको हिरासतमा रहेका एक कोरोना संक्रमित थुनुवा आइसोलेसन केन्द्रबाटै फरार भएका छन्। कोरोना सङ्क्रमण देखिएपछि बाँकेको खजुराखुर्दस्थित कृषि तालीम केन्द्रको आइसोलेसनमा स्वास्थ्यलाभ गरिरहेका ती थुनुवा आइतबार फरार भएको जिल्ला प्रहरी कार्यालय बाँकेका प्रमुख प्रहरी उपरीक्षक ओमबहादुर रानाले जानकारी दिए। लागूऔषध कोरेक्स मुद्दाका ती थुनुवालाई यही भदौ ५ गते कोरोना सङ्क्रमण पुष्टि भएपछि कृषि तालीम केन्द्रको आइसोलेसनमा लगिएको थियो। पाँच सिसी लागूऔषध कोरेक्ससहित ती व्यक्ति पक्राउ परेका थिए। आइसोलेसनबाटै संक्रमित थुनुवा फरार भएपछि खोजीका लागि सुरक्षा टोली परिचालन गरिसकेको प्रहरी उपरीक्षक रानाले बताए। संक्रमित थुनुवा फरार भएपछि आइसोलेसनको सुरक्षार्थ खटिएका प्रहरीलाई जिल्ला प्रहरी कार्यालयमा फिर्ता बोलाएर आवश्यक अनुसन्धान भइरहेको छ। उक्त आइसोलेसनमा प्रहरी सहायक निरीक्षकको नेतृत्वमा पाँच प्रहरी खटिएका थिए।
स्वास्थ्यकर्मीमाथि भइरहेका दुर्व्यवहार बन्द गर्न मानव अधिकार आयोगको आग्रह,"काठमाडौं : राष्ट्रिय मानव अधिकार आयोगले कोरोना महामारीका बेला विभिन्न जिल्लामा स्वास्थ्यकर्मीमाथि भइरहेका दुर्व्यवहार बन्द गर्न आग्रह गरेको छ। आयोगले सोमबार जारी गर्दै स्वास्थ्यकर्मी माथि अभद्र र अमानवीय व्यवहार प्रदर्शन गरिनु अत्यन्त दुःखद् रहेको उल्लेख गरेको छ। अयाोगको विज्ञप्तिमा भनिएको छ जनस्वस्थ्य सङ्कटको वर्तमान अवस्थामा स्वास्थ्यकर्मी, सुरक्षाकर्मी तथा अत्यावश्यक सेवा प्रदायकहरुलाई सहयोग र प्रोत्साहन गर्नुपर्नेछ। उनीहरुमाथि नै अभद्र र अमानवीय व्यवहार प्रदर्शन गरिनु अत्यन्त दुःखद् पक्ष हो। आयोगले कोरोना रोकथाम र नियन्त्रणका लागि अग्रपंक्तिमा रही नागरिकको जीवन रक्षाको लागि कार्य गर्ने स्वास्थ्यकर्मीहरुमाथि सम्मान गर्न सबैलाई आग्रह गरेको छ।"
सेभ द चिल्ड्रेनले गर्यो सात थान आईसीयू भेन्टिलेटर सहयोग,"काठमाडौं : सेभ द चिल्ड्रेनले ग्लोबल फन्ड परियोजनामार्फत स्वास्थ्य तथा जनसङ्ख्या मन्त्रालयलाई सात थान मेकानिकल भेन्टिलेटर सहयोग गरेको छ। कोभिड१९ संक्रमितको उपचारमा प्रयोग गर्न एक करोड ७५ लाख ३० हजार ५ सय ३७ रुपैयाँ बराबरका भेन्टिलेटर सहयोग गरेको हो। सेभ द चिल्ड्रेन अन्तर्गतको ग्लोबल फण्ड प्रोजेक्टले आइतबार मन्त्रालयमा आयोजित एक कार्यक्रमबीच सात वटा भेन्टिलेटर हस्तान्तरण गरेको छ। ग्लोबल फण्ड प्रोजेक्ट तथा सेभ द चिल्ड्रेनको तर्फबाट राजन भट्टराईले भेन्टिलेटर मन्त्रालयका कन्ट्री कोअर्डिनेस मेकानिजम (सीसीएम) का अध्यक्ष तथा वष्ठि विशेषज्ञ डा रोशन पोखरेललाई हस्तान्तरण गरेका हुन्। ती भेन्टिलेटरहरु मन्त्रालयको प्राथमिकता अनुसार प्रयोगमा आउनेछन्। आईसीयू भेन्टिलेटरको अभावलाई सम्बोधन गर्न सेभ द चिल्ड्रेनअन्तर्गतको ग्लोबल फन्ड प्रोजेक्टमार्फत नेपाल सरकारको कोभिड१९ संक्रमण रोकथामको प्रयासलाई थप बलियो बनाउन सात थान भेन्टिलेटर उपलब्ध गराएका छौं। यी भेन्टिलेटर खासगरी महिला तथा बालबालिका र पिछडिएको समूदायको स्वास्थ्य उपचारमा प्रयोग हुनेछ सेभ द चिल्ड्रनका निमित्त डेपुटी राष्ट्रिय निर्देशक विरेन्द्र ठगुन्नाले भने। पछिल्लो समय कोभिड१९ संक्रमणको दर बढिरहँदा संक्रमितको उपचारका लागि भेन्टिलेटरको माग पनि बढ्दै गइरहेको छ। यसैबीच कोभिड१९ संक्रमण नियन्त्रणको सहयोग स्वरुप सेभ द चिल्ड्रेनले ग्लोबल फन्ड प्रोजेक्टमार्फत नै राष्ट्रिय जनस्वास्थ्य प्रयोगशलालाई पीसीआरको नमूना संकलन कार्यमा प्रयोग हुने सामग्री (पीसीआर स्याम्पल एक्स्ट्राक्सन मेसिन) पनि उपलब्ध गराएको छ। यसका साथै देशभरका परीक्षण ल्याबमा २० हजार थान आरएनए जाँच र २० हजार थान पीसीआर जाँचका लागि उपकरणसमेत उपलब्ध गराएको छ। कोभिड १९ संक्रमण रोकथाम तथा नियन्त्रणका लागि सेभ द चिल्ड्रेन सम्बन्धित संघीय मन्त्रालय तथा स्थानीय तहसँगको सहकार्यमा मेडिकल तथा यसबाहेकका आपूर्ति, क्वारेन्टिन स्थलको व्यवस्थापन, प्रभावकारी सरसफाई व्यवस्थापनको प्रवर्द्धन र बालबालिका सुरक्षा प्रणाली तथा कोभिड१९ बाट बच्ने उपाय स्वरुप मिडिया सन्देश प्रवाह गर्ने कार्यमा अग्रभागमा रहेर काम गर्दै आएको छ।"
विराटनगरमा निजी क्षेत्रको पहलमा पीसीआर मेसिन खरिद,"विराटनगर : निजी क्षेत्रको पहलमा खरिद गरिएको स्वाब परीक्षण गर्ने पीसीआर मेसिन सोमबार विराटनगर महानगरपालिकाले कोशी अस्पताललाई हस्तान्तरण गरेको छ। प्रदेश १ का सामाजिक विकास मन्त्री जीवन घिमिरेको रोहवरमा महानगरलाई निजी क्षेत्रले हस्तान्तरण गरेको २७ लाख मूल्य बराबरको मेसिन लगत्तै अस्पताललाई दिइएको हो। समुदायस्तरमा कोरोना संक्रमण फैलिएको विराटनगरमा कोरोना शंकास्पदको स्वाब परीक्षण असहज बनिरहेका बेला निजी क्षेत्रले मेसिन खरिद गरेर उपलब्ध गराएको उद्योग संगठन मोरङका अध्यक्ष भीम घिमिरेले बताए। उनले महानगरसँग समन्वय गरेर मेसिन खरिद गरिएको जानकारी दिए। प्रदेशमा कोरोना परीक्षण प्रभावकारी हुन नसकेको र स्वाब दिएकाको रिपोर्ट ढिलो आउने गरेको गुनासो बढेसँगै निजी क्षेत्रको पहलमा पहिलो पटक मेसिन खरिद गरिएको हो। महानगरका मेयर भीम पराजुलीले निजी क्षेत्रसँगको समन्वयले संक्रमितको पहिचान र उपचारलाई सहज बनाउने बताए। एक पटकमा ९६ स्वाबको नतिजा दिन सक्ने क्षमताको मेसिनले एक दिनमा नौ सय जनासम्मको स्वाबको परीक्षण गर्ने जानकारी उनले दिए। मेसिन सञ्चालनका लागि महानगरपालिकाले अस्पताललाई २५ लाख रुपैयाँ उपलब्ध गराइसकेको मेयर पराजुलीको भनाइ छ। उनले महानगरसँग दक्ष प्राविधिक जनशक्ति नभएकाले मेसिन सञ्चालनको जिम्मा अस्पताललाई दिइएको बताए। मेयर पराजुलीले मेसिन खरिद गर्नका लागि एक वर्षको सेवा सुविधाबापत प्राप्त हुने सबै रकम सहयोग गर्ने प्रतिबद्धता यसअघि नै गरिसकेका छन्। प्रतिबद्धता अनुसार पराजुलीले साढे पाँच लाख बढी दिनुपर्ने हुन्छ। उनका अनुसार मेसिन खरिद र सञ्चालनका लागि निजी क्षेत्रबाट ६० लाख रुपैयाँ सहयोग प्राप्त हुने प्रातिवद्धता आइसकेको छ। त्यो बाहेक मेसिन किन्नकै लागि उद्योग वाणिज्य महासंघ प्रदेश १ का उपाध्यक्ष राजेन्द्र राउतले सात लाख, उद्योगी तुलसीराम अग्रवालले पाँच लाख, गोल्छा हाउसले पाँच लाख, प्रदीप मुरारकाले पाँच लाख, नेपाली कांग्रेस प्रदेश १ प्रमुख सचेतक केदार कार्कीले एक लाख रुपैयाँ उपलब्ध गराएका छन्। उद्योग संगठन मोरङका अध्यक्ष भीम घिमिरेले एक लाख, नेपाली कांग्रेस विराटनगर कार्यबाहक सभापति अरुण न्यौपानेले एक लाख रुपैयाँ पीसीआर मेसिन खरिदका लागि दिइसकेका छन्। अस्पतालका मेडिकल सुपरिटेन्डेन डा चुमनलाल दासले परीक्षण कक्ष तयारी रहेकाले प्राविधिकको प्रबन्ध गरेर मेसिन जतिसक्दो चाँडो सञ्चालनमा ल्याइने बताए। प्राविधिकदेखि आवश्यक कुराको व्यवस्थापन र मेसिन जडान गर्न मात्रै समय लाग्ने हो, उनले भने, एकदुई दिनभित्रै सञ्चालन गरिहाल्छौं। डा दासले मेसिन जडानपछि स्वाबको परीक्षण द्रुत गतिमा अघि बढ्ने र यसअघि रिपोर्टमा भइरहेको ढिलाई हट्ने पनि बताए। मन्त्री घिमिरेले निजी क्षेत्रको प्रयासमा खरिद गरिएको मेसिनले प्रदेशकै जनतालाई फाइदा पुग्ने बताए।"
"डडेल्धुरामा एकैदिन ११०६ जनाको परीक्षण, ५७ जनामा कोरोना पुष्टि","डडेल्धुरा : डडेल्धुरा अस्पतालको प्रयोगशालामा सोमबार एक हजार १ सय ६ जनाको नमुना परीक्षण गरिएको छ। चन्दा संकलन गरी डडेल्धुरा अस्पतालमा स्थापना गरिएको पिसिआर मेसिनबाट पछिल्लो २४ घण्टामा एक हजार एक सय ६ जनाको कोरोना परीक्षण भएको जनाइएको छ। जसमध्ये ५७ जनाको कोरोना संक्रमण पुष्टि भएको हो। यो एकै दिन गरिएको अहिलेसम्मकै धेरै नमुना परीक्षण हो। सुदूरपश्चिमका अन्य प्रयोगशालामा समेत यति धेरै संख्यामा एकै दिन नमुना परीक्षण गरिएको थिएन। आइतबार मात्रै ४ सय २० नमुना परीक्षण गरेको अस्पतालले सोमबार भने ११ सय ६ नमुना परीक्षण गर्न सफल भएको डडेल्धुरा अस्पताल कोभिड १९ प्रयोगशाला इन्चार्ज इश्वरीप्रसाद भूषालले जानकारी दिए। सोमबार गरिएको परीक्षणमा कैलालीको घोडाघोडी नगरपालिकाका ३१ जना, टीकापुर नगरपालिकाका ८ जना, गौरीगंगा नगरपालिकाका ७ जना र जानकी गाउँपालिकाका एक जना गरी ४७ जनामा संक्रमण पुष्टि भएको छ। यस्तै कञ्चनपुरको भीमदत्त नगरपालिकाका ८ जना, कञ्चनपुरकै महाकाली नगरपालिकाका एक जना र बैतडीको नेपाली सेना गणका एक जनामा कोरोना पुष्टि भएको छ। यसरी विभिन्न जिल्लाका गरी ५७ जनाको कोरोना परीक्षण रिपार्ट पोजिटिभ आएको प्रयोगशाला ईन्चार्ज भुसालले बताए।"
"फिलिपिन्समा आत्मघाती विस्फोट : १० जना मारिए, दर्जनौँ घाइते",फिलिपिन्स : फिलिपिन्सको दक्षिण टापुमा आत्मघाती विस्फोट हुँदा कम्तिमा १० जना मारिएका छन् । अरु दर्जनौँ घाइते भएका छन् । मुस्लिम वाहुल्य क्षेत्र सुलुस्थित जोलोमा सोमबार यस्तो घटना भएको हो । जहाँ सरकार समर्थित सुरक्षा फौज अबु सयीफ समूहसँग लडिरहेको छ । घटनास्थलमा पहिलो विस्फोटमा पाँच सिपाही र चार आम नागरिक मारिएका थिए । साथै १६ सिपाही घाइते भए । यस्तै २० जना जति स्थानीय नागरिक पनि घाइते भएको बताइएको छ । यहाँ लगातार दुई विस्फोट भएका थिए ।
ट्रम्पसँग लामो समय काम गरेकी सल्लाहकार कनवेको राजीनामा,"वासिङटन : अमेरिकी राष्ट्रपति डोनल्ड ट्रम्पका लागि सबैभन्दा लामो अवधि सल्लाहकारको रुपमा काम गरेकी केल्लियान कनवेले राजीनामा दिँदैछिन् । पत्रकारहरुसँग झगडालु अधिकारीको रुपमा चिनिएकी उनी परिवारको लागि समय दिनुपर्ने भन्दै यही आइतबार राजीनामा दिने घोषणा गरेकी हुन् । यही महिनाको अन्त्यसम्म उनी ह्वाइट हाउसबाट बाहिरिने छिन् । ५३ वर्षीया कनवे २०१६ मा राष्ट्रपतिको रुपमा ट्रम्पको कार्यकालको पहिलो दिनदेखि नै कार्यरत थिइन् । ट्रम्पको सबैभन्दा तेजिलो रक्षकको रुपमा चिनिने उनी पछिल्लो समय ट्रम्पको रक्षाका लागि अनौपचारिक बहसमै समेत भिड्न थालेकी थिइन् । कनवेका पति जर्ज कनवे वासिङटनका प्रतिष्ठित वकिल हुन् । जो राष्ट्रपति ट्रम्पका कडा आलोचक समेत हुन् । यतिसम्म कि, जर्जले ट्रम्पको मानसिक सन्तुलनबारे सार्वजनिक रुपमै बारम्बार प्रश्न समेत उठाउने गरेका छन् । म यो अगस्टको अन्त्यसम्मका लागि ह्वाइट हाउसबाट संक्रमणकालिन अवधिमा हुनेछु, केल्लियान कनवेले विज्ञप्तिमा उल्लेख गरेकी छन् । जर्जले पनि परिवर्तन गरिरहेका छन्, हामी धेरै विषयमा असहमत हुन्छौँ तर सबैभन्दा महत्वपूर्ण विषयमा एक हुन्छौँ, ती सन्तान हुन्, कनवेले भनेकी छन् । कनवेकी १५ वर्षीया छोरी क्लाउडियाले आफ्नी आमाले रिपब्लिकनको अधिवेशनमा बोल्ने कुरालाई लिएर आपत्ति जनाएको भोलिपल्टै राजीनामाको घोषणा गरेकी हुन् ।"
काठमाडौंमा एकसहित ८ जनाको कोरोनाबाट मृत्यु : मृतकको संख्या १५७ पुग्यो,"काठमाडौं : पछिल्लो २४ घण्टामा कोरोनाबाट थप ८ जनाको मृत्यु भएको छ। योसँगै मृतकको संख्या १५७ पुगेको स्वास्थ्य मन्त्रालयले जनाएको छ । मृत्यु हुनेमा काठमाडौंका १ महिला, रुपन्देहीमा १ महिला र ३ पुरुषसहित ४ जना, मोरङका १ पुरुष , सुनसरीका १ पुरुष र पर्सामा १ महिलाको कोरोनाबाट मृत्यु भएको स्वास्थ्य तथा जनसंख्या मन्त्रालयका प्रवक्ता डा जागेश्वर गौतमले पुष्टि गरेका हुन्। थप ८ जनाको मृत्यु भएसँगै मृतकको संख्या १ सय ५७ पुगेको छ। यसैगरी पछिल्लो २४ घण्टामा ७४३ जनामा कोरोना भाइरस (कोभिड१९) संक्रमण पुष्टि भएको छ। यो सहित संक्रमितको संख्या ३२ हजार ६ सय ७८ पुगेको स्वास्थ्य मन्त्रालयका प्रवक्ता डा गौतमले जानकारी दिए। यस्तै मन्त्रालयका अनुसार १३ हजार ७ सय २५ जना कोरोनाका सक्रिय बिरामी छन्। संस्थागत आइसोलेसनमा ९ हजार १ सय ५४ जनाको उपचार भइरहेको छ भने क्वारेन्टाइनमा ११ हजार २ सय ७५ जना रहेका छन् । यस्तै होम आइसोलेसनमा ४ हजार ५ सय ६१ जना छन्। २४ घण्टामा १७५ जना कोरोना जितेर डिस्चार्ज भएका छन्। योसँगै कुल डिस्चार्ज हुनेको संख्या १८ हजार ८०६ पुगेको छ।"
अर्घाखाँची अस्पतालमा ईमर्जेन्सीबाहेक सबै सेवा बन्द,अर्घाखाँची : अर्घाखाँची अस्पताल परिसरमा रहेको स्वास्थ्य कार्यालयमा कार्यरत दुई जना स्वास्थ्यकर्मीमा कोरोना पोजिटिभ देखिएपछि अर्घाखाँची अस्पतालका इमरर्जेन्सी र प्रसुती सेवा बाहेक सम्पुर्ण सेवा बन्द भएका छन्। हिजो २ जना स्वास्थ्यकर्मीसहित जिल्लामा १३ जना संक्रमित फेला परेपछि अस्पतालमा इमर्जेन्सी र प्रसुतिबाहेकका अन्य सबै सेवा बन्द गरिएको अर्घाखाँची अस्पतालका प्रमुख डाक्टर कपिल गौतमले बताए। चिकित्सक र अन्य सरोकारवालाहरु सँगको बैठक अनुसार सेवाग्रहाहीहरुको संक्रमणको उच्च जोखिमलाई मध्यनजर गदै स्वाव संकलन गरी पठाए पश्चात रिपोर्ट नआउँदा सम्मको लागि अस्पतालका इमरर्जेन्सी र प्रसुती सेवा बाहेकका सम्पुर्ण सेवा बन्द गरिएको अर्घाखाँची अस्पतालका प्रमुख डाक्टर गौतमको भनाइ छ।
अछाममा बाढीमा बेपत्तामध्ये एकको शव भेटियो,"अछाम : रामारोशन गाउँपालिका ५ सैनीबजारमा भदौ २ गते राती आएको बाढीमा बेपत्ता भएकामध्ये एकजनाको शव भेटिएको छ । मंगलसेन नगरपालिका३ रले नजिक रुखको जरामा अड्किएको अवस्थामा शव फेला परेको प्रहरी निरीक्षक रमेश दत्त अवस्थी जानकारी दिए । उनका अनुसार शव आइतबार भेटिए पनि मौसमका कारण भीरबाट निकाल्न नसकेपछि सोमबार निकालिएको हो। शवको सनाखत भने हुन सकेको छैन । कैलाश खोलामा आएको बाढीमा परी सैनीबजारमा १७ जना बेपत्ता भएका थिए । अहिलेसम्म ७ जनाको सनाखत भइसकेको छ । अझै ९ जना बेपत्ता छन् । अहिलेसम्म सैनीबजारका १५ वर्षीय नवीन साउद, ३५ वर्षीया गौरी शाह, २२ वर्षीया बबिता बुढा, ४५ वर्षीय अमर शाह,४७ वर्षीया लालसरा शाही, ५४ वर्षीया चन्द्र साउद र १९ रुपेश साउदको शव फेला परेको हो । बाढीको बितण्डा, अछाममा करिब २ सय रोपनी खेत कटान बाढीले स्थानीय नन्दसिंह साउँदको सातजनाको परिवार पुरै बगेको छ। उनका अहिलेसम्म दुई छोरा र बुहारीको मात्र शव फेला परेको छ । नन्दबहादुरसहित पत्नी गंगा,बुहारी बबिता, छोरा नविन, रुपेश, नातिनी प्राप्ति, र उनकी सासूआमा (नाम नखुलेको) लाई बाढीले बगाएको हो। यसैगरी अम्मर शाह,शाहकी पत्नी पवित्रा,छोरा समिरलाई पनि बाढीले बगाएको छ । चन्द्र साउँद, साउँदकी पत्नी बसु साउँद,अन्य स्थानीयमा गौरी शाह,सम्झना शाह,जोगा साउद,लालसरा शाही र उनका छोरा बसन्त बेपत्ता छन् । बाढीले सैनीबजारका २२ घर, रामारोशन क्षेत्रका ९ झोलुगे पुल, एउटा पक्की पुल, गाउँपालिकाको एउटा एम्बुलेन्स, ५ वटा लघु जलविद्युतका पावर हाउस र ४ वटा मोटरसाइकल बगाएको जिल्ला प्रहरी कार्यालय अछामले जनाएको छ ।"
"प्रधानमन्त्रीले भने, महाकवि देवकोटा संग्रहालयलाई बजेट अभाव हुन दिन्न","काठमाडौं : प्रधानमन्त्री केपी शर्मा ओलीले काठमाडौँ महानगरपालिका३०, मैतीदेवीस्थित कविकुञ्ज मा स्थापना हुने महाकवि देवकोटा संग्रहालय को विस्तृत परियोजना प्रतिवेदन(डिपिआर) बनाउन नेपाल प्रज्ञा प्रतिष्ठानलाई आग्रह गरेका छन्। प्रधानमन्त्री निवास, बालुवाटारमा भएको भेटमा प्रतिष्ठानका कुलपति गङ्गाप्रसाद उप्रेतीलाई प्रधानमन्त्री ओलीले उक्त आग्रह गरी कोरोना महामारीका कारण तत्काल बजेट निकासा नभए पनि सो कार्यक्रमलाई स्रोत अभाव नहुने वचन दिए। भेटमा सँगै रहेका अर्थमन्त्री डा युवराज खतिवडालाई प्रधानमन्त्री ओलीले राष्ट्रिय गौरवकै परियोजनालाई आवश्यक बजेटको व्यवस्था गर्न निर्देशन दिएको कुलपति उप्रेतीले बताए। विसं २०७५ को देवकोटा जयन्तीका अवसरमा आयोजित कार्यक्रममा प्रधानमन्त्री ओलीले महाकवि देवकोटाको जीर्ण जन्मघरलाई संग्रहालय बनाइने घोषणा गरेका थिए। नेपाल सरकारको निर्णयानुसार कानूनतः १२ आना एक दाम क्षेत्रफलको जग्गाको हक प्रज्ञाप्रतिष्ठानलाई हस्तान्तरण भइसकेको छ। संग्रहालय चार तलाको हुने छ। जीर्ण रहेको उक्त घरलाई प्रधानमन्त्रीको इच्छानुसार पुरानै ढाँचामा सबलीकरण गरी निर्माण गर्नका लागि विज्ञसँग परामर्श गरी प्रतिष्ठानले डिपिआर बनाउने भएको छ। कुलपति उप्रेतीका अनुसार भवनमा देवकोटाको समग्र इतिहास झल्काउने कोसिस गरिनेछ। संग्रहालयको भुइँतलामा श्रव्यदृश्य कक्ष हुनेछ जहाँ प्रवेश गर्ने जो कोहीले पनि महाकवि देवकोटालाई सशरीर पाएको अनुभूति गर्न सक्नेछन्। भवनको दोस्रो तलामा देवकोटाले आफ्नो जीवनकालमा प्रयोग गरेका साम्रगी रहनेछन्। देवकोटाले प्रयोग गरेका खाट, पानी खाने भाँडो, चुरोटको धुलो राख्ने एस्ट्रे, विभिन्न चित्र, मन्त्री भएका बेलाको दस्तावेज, चित्र, तस्वीर, उहाँले प्रयोग गरेका वस्त्र तथा जुत्ता आदि हुनेछन्। संग्रहालयको तेस्रो तलामा महाकवि देवकोटाले लेख्नुभएका साहित्यिक सिर्जनाका पाण्डुलिपि र विदेशी लेखकले लेखेका पुस्तक माइक्रोफिल्मिङ गरी अध्यावधिक गरिनेछ तथा चौथो तलामा देशविदेशका आगन्तुक आएर छलफल तथा अन्तरक्रिया गर्न सक्नेछन्। कुलपति उप्रेतीले सरकारबाट आवश्यक बजेटको व्यवस्था हुनासाथ युद्धस्तरमा दुई वर्षभित्र प्रयोगमा ल्याउने गरी संग्रहालय निर्माणलाई अगाडि बढाइने बताउनुभयो। स्थानीय डिल्लीबजारमा जन्मनुभएका देवकोटा पछि मैतीदेवीमा सरेका थिए। धमिराले ध्वस्त देवकोटाको घर महाकवि देवकोटाको घरलाई संग्रहालय बनाउने प्रधानमन्त्रीको घोषणा देवकोटाको घरलाई संग्रहालय बनाउने मन्त्रिपरिषद् निर्णय"
विराटनगरमा २३ जनासहित प्रदेश १ मा ६४ संक्रमित थपिए,"विराटनगर : प्रदेश राजधानी विराटनगरमा २३ जनासहित प्रदेश १ मा सोमबार कोरोना भाइरसका ६४ जना नयाँ सक्रमित थपिएका छन्। नयाँ संक्रमितमा २४ महिला र ४० पुरुष रहेका छन्। नयाँ थपिएकासँगै प्रदेशमा संक्रमित संख्या दुई हजार सात सय २३ पुगेको छ। सोमबार विराटनगरमा १० महिला र १३ पुरुष गरेर २३ जना नयाँ संक्रमित थपिएका छन्। विराटनगरसहित मोरङमा २९, सुनसरीमा १९, झापामा पाँच, धनकुटामा दुई, संखुवासभामा एक र प्रदेश १ बाहिरका आठ जनाको रिपोर्ट पोजेटिभ आएको सामाजिक विकास मन्त्रालयले जनाएको छ। मन्त्रालयका अनुसार सोमबार एक हजार पाँच सय ५० जनाको स्वाब संकलन गरेर पीसीआर परीक्षण गराउँदा ६४ जनाको रिपोर्ट पोजेटिभ आएको छ। हालसम्म प्रदेशमा ७८ हजार सात सय दुई जनाको पीसीआर परीक्षण भइसकेको छ। परीक्षण गरिएकामध्ये दुई हजार सात सय २३ जनामा कोरोना पुष्टि भएको हो। मोरङको सुन्दरहरैँचामा एक महिला, दुई पुरुष, बेलबारीमा एक महिला, एक पुरुष, जहदामा एक पुरुषमा संक्रमण देखिएको छ। मन्त्रालयका अनुसार सुनसरीको गढीमा तीन महिला, तीन पुरुष, दुहवीमा तीन पुरुष, बर्जुमा चार महिला, एक पुरुष, धरानमा दुई महिला, एक पुरुष, इटहरीमा एक महिला र एक पुरुषको रिपोर्ट पोजिटिभ आएको छ। झापाको बाह्रदशीमा एक महिला, चार पुरुष, धनकुटाको धनकुटा नगरपालिकामा दुई पुरुष, संखुवासभाको खाँदबारीका एक पुरुष र प्रदेश १ बाहिरका एक महिला र सात पुरुषमा कोरोना पुष्टि भएको मन्त्रालयले जनाएको छ। पछिल्लो २४ घण्टामा प्रदेश १ मा थप दुई जनाको मृत्यु भएको छ। सुनसरीको धरान र विराटनगरमा एकएक पुरुषको मृत्यु भएको छ। प्रदेश १ मा कोरोनाका कारण ज्यान गुमाउनेको संख्या १७ पुगेको छ। विराटनगरका १०, सुनसरीको धरानका तीन, मोरङको बूढीगंगाका दुई, रंगेली र सुनवर्षीका एकएक जनाको मृत्यु भएको जानकारी मन्त्रालयले दिएको छ। प्रदेश १ बाट सोमबार १२ जना उपचारपछि निको भएर कोरोना जित्दै डिस्चार्ज भएका छन्। मोरङको रंगेलीस्थित कोभिड१९ आइसोलेसन केन्द्रबाट उनीहरु डिस्चार्ज भएका हुन्। हाल सम्म डिस्चार्ज हुनेको संख्या प्रदेशमा एक हजार दुई सय ८० पुगेको छ।"
जलवाष्फयुक्त हावाको प्रभाव : तीन दिन भारी वर्षाको सम्भावना,"काठमाडौं : तीन दिन भारी वर्षा हुने जल तथा मौसम विज्ञान विभागको मौसम पूर्वानुमान महाशाखाले जनाएको छ। हाल नेपालमा भारतको मध्य प्रदेशमा बनेको न्युन चापीय क्षेत्रको सामान्य प्रभाव हुनुको सँगै बंगालको खाडीबाट भित्रिएको जलवाष्फ युक्त हावाको समेत सामान्य प्रभाव रहेको छ। सोमबार जारी बुलेटिनमा दिउँसो देशभर सामान्यतया बदली रही केही स्थानहरुमा मेघगर्जनचट्याङ्गसहित मध्यम वर्षाको सम्भावना रहेको उल्लेख छ। प्रदेश १, बागमती प्रदेश, गण्डकी प्रदेश र कर्णाली प्रदेशका एकदुई स्थानमा भारी वर्षाको समेत सम्भावना रहेको छ। राती देशभर सामान्यतया बदली रही केहि स्थानहरुमा मेघगर्जनचट्याङ्गसहित मध्यम वर्षाको सम्भावना रहेको छ। प्रदेश १, बागमती प्रदेश, गण्डकी प्रदेश र सुदुरपश्चिम प्रदेशका एकदुई स्थानमा भारी वर्षाको सम्भावना रहेको छ। मंगलबार दिउँसो देशभर सामान्यतया बदली रही केही स्थानहरुमा मेघगर्जनचट्याङ्गसहित हल्कादेखि मध्यम वर्षाको सम्भावना रहेको छ। प्रदेश १, बागमती प्रदेश र कर्णाली प्रदेशका प्रदेशका एकदुई स्थानमा भारी वर्षाको सम्भावना रहेको महाशाखाले जनाएको छ। राती देशभर सामान्यतया बदली रही धेरै स्थानहरुमा मेघगर्जनचट्याङ्गसहित मध्यम वर्षाको सम्भावना रहेको छ। प्रदेश १, बागमती प्रदेश, गण्डकी प्रदेश, प्रदेश ५ र कर्णाली प्रदेशका एकदुई स्थानमा भारी वर्षाको सम्भावना रहेको छ। बुधबार देशभर सामान्यतया बदली रही धेरै स्थानहरुमा मेघगर्जनचट्याङ्गसहित मध्यम वर्षाको सम्भावना रहेको छ। प्रदेश १, बागमती प्रदेश, गण्डकी प्रदेश, प्रदेश ५ र कर्णाली प्रदेशका प्रदेशका एकदुई स्थानमा भारी वर्षाको सम्भावना रहेको छ। बुलेटिनमा भनिएको छ, 'प्रदेश १, बाग्मती प्रदेश, गण्डकी प्रदेश, कर्णाली प्रदेश र सुदुरपश्चिम प्रदेशका एकदुई स्थानहरुमा भारी वर्षाको सम्भावना रहेकोले उक्त स्थानहरुका नदीमा पानीको बहाव बढ्ने, पहाडी क्षेत्रमा भूक्षय हुने, पहिरो जाने तथा ढलपानीको राम्रो निकास नभएको ठाउँमा डुबानसमेत हुन सक्ने भएकोले आवश्यक सतर्कता अपनाउन हुन अनुरोध छ।'"
"चालक अनुमतिपत्र छपाइ सकियो, वितरण अनिश्चित","काठमाडौं : गत आर्थिक वर्षको शुरुमा झण्डै आठ लाख चालक अनुमतिपत्र छपाइ गर्न बाँकी थियो। चालु आवको पहिलो महिना सकिँदा छाप्न बाँकी अनुमतिपत्रको सङ्ख्या ज्यादै कम छ। यातायात व्यवस्था विभागले अधिकांश अनुमतिपत्र छापे पनि यातायात व्यवस्था कार्यालयले कहिले वितरण गर्ने भन्ने निश्चित छैन्। विभागले सरकारले जारी गरेको बन्दाबन्दीका समयमा समेत थप समय र जनशक्ति प्रयोग गरी अनुमतिपत्र छपाइ सकाएको हो। सामान्यावस्थामा तीन सिफ्टमा अनुमतिपत्र छपाइ गरिँदै आएकामा बन्दाबन्दी अवधिमा चार सिफ्टमा छपाइ गरिएको विभागका महानिर्देशक गोगनबहादुर हमालले बताए। उनका अनुसार नियमित रुपमा जसरी छपाइ गरिएको भए अझैसम्म छापिसकिने थिएन। विभागले गत आवको अन्तिमसम्ममा बाँकी अनुमतिपत्र छापिसक्ने लक्ष्य लिएको थियो। उनले भने 'हामीले कामको गति बढाएकाले अहिले सकिएको हो।' विभागले बन्दाबन्दीकै अवधिमा झण्डै पाँच लाख अनुमतिपत्र छपाइ गरेको थियो। साउन महिनाभरमा झण्डै एक लाख अनुमतिपत्र छापिएको थियो। बन्दाबन्दी सकिएपछि असार र साउन अवधिमा नवीकरण भएका अनुमतिपत्रसमेत अहिले छपाइको काम भइरहेको छ। अब छाप्न बाँकी अनुमतिपत्रको सङ्ख्या अति कम मात्रै रहेको यातायात व्यवस्था विभागले जनाएको छ। अहिलेसम्म साउन दोस्रो सातासम्म आएका अनुमतिपत्रको छपाइ सकिएको विभागले जनाएको थियो। कोभिड१९ को रोकथाम र नियन्त्रणका लागि सरकारले जारी राखेको बन्दाबन्दी चैतदेखि जेठसम्म हुँदा यातायात व्यवस्था कार्यालयले पनि सेवा दिएका थिएनन्। सरकारले असारदेखि बन्दाबन्दी खुकुलो गरेसँगै कार्यालयले अनुमतिपत्र नवीकरण थालेका थिए। वाग्मती प्रदेश सरकारअन्तर्गत काठमाडौँ उपत्यकामा रहेका चार वटै कार्यालयले असार र साउनमा नयाँ अनुमतिपत्र खुलाएका थिएनन्। कार्यालयले असारमा विभागबाट छापिएर आएका अनुमतिपत्र वितरण गरेका थिए। सेवाग्राहीको भीडभाड धेरै भएपछि सो सेवा साउनमा रोक्नुपरेको एकान्तकुनास्थित कार्यालयमा प्रमुख डम्बरबहादुर कार्कीले बताए। उनले भने 'सेवाग्राहीले राजस्व तिरेको कागजबाट पनि सवारीसाधन चलाउन सक्नुहुन्छ भनेर वितरण रोकिएको थियो।' कोभिड१९ को रोकथाम र नियन्त्रणका लागि सरकारले बन्दाबन्दी जारी राख्दा विभागले चालक अनुमतिपत्र छपाइलाई निरन्तरता दिइरहेको थियो। सरकारले गत चैत ११ गतेदेखि बन्दाबन्दी लागू गरेपछि १० दिनसम्म छपाइ ठप्प थियो। चैत २० गतेदेखि नियमितरुपमा अनुमतिपत्र छापिएको थियो। केही वर्षदेखि चालक अनुमतिपत्रको छपाइमा ढिलाइ हुँदा सेवाग्राही हैरान थिए। झण्डै पाँच वर्ष पहिले हस्तलिखित अनुमतिपत्र विस्थापन गरी स्मार्ट चालक अनुमतिपत्र छाप्न थालिएको थियो। विभागमा रहेका उपकरणको क्षमताभन्दा कैयौँ गुणा बढी अनुमतिपत्र छाप्नुपर्ने हुँदा सेवाग्राहीले अनुमतिपत्र पाएका थिएनन्। यही समस्याको समाधानका लागि गत वर्ष असोजमा ठूलो क्षमताको छपाइ उपकरण(मास प्रिन्टर) ल्याइएको थियो। अहिले सोही उपकरणबाट छपाइ भइरहेको छ। बन्दाबन्दी पहिले साना क्षमताका प्रिन्टर भने अहिले प्रयोगमा छैन। साना प्रिन्टरले थोरै सङख््यामा छाप्ने तर सञ्चालनका लागि थप जनशक्ति चाहिने भएकाले अहिले प्रयोग नगरिएको विभागले जनाएको छ। विभागले मास्क, पञ्जालगायत आवश्यक स्वास्थ्य सामग्री उपलब्ध गराएर काम गरिरहेको थियो। संविधानअनुसार यातायातको जिम्मेवारी प्रदेश सरकारमा गयो र यातायात कार्यालय सङ्घीय सरकारले प्रदेशलाई हस्तान्तरण गरेको थियो। अनुमतिपत्र छपाइको काम भने नेपाल सरकारले नै गर्दै आएको छ। नयाँ अनुमतिपत्रका लागि परीक्षा लिने तथा पुरानाको नवीकरण र अनुमतिपत्र वितरण भने यातायात व्यवस्था कार्यालयले नै गर्दै आएका छन्। सरकारले उपकरण खरीद गर्दासम्म विभागले आठ लाख अनुमतिपत्र छाप्नुपर्ने थियो। उपकरण दुई महिनासम्म पनि जडान गर्ने र तथ्याङ्क सार्नेलगायत काम भएपछि पुसदेखि सञ्चालनमा आएको हो। पहिलो केही साता एक सिफ्टमा मात्रै सञ्चालन भएकामा दुई सिफ्ट हुँदै अहिले तीन सिफ्टमा सञ्चालन भइरहेको विभागले जनाएको छ। मास प्रिन्टरको क्षमता अरु प्रिन्टरभन्दा कैयौँ गुणा बढी भएकाले आवको अन्त्यसम्म सकाउने विभागको लक्ष्य थियो। सामान्य प्रिन्टरले एक महिनामा तीन हजार छाप्ने भए पनि यो उपकरणको क्षमता दैनिक पाँच हजार छाप्ने रहेको छ।"
२४ घन्टामा थप ७४३ जनामा कोरोना पुष्टि : संक्रमितको संख्या ३२ हजार ६ सय ७८ पुग्यो,काठमाडौं : पछिल्लो २४ घण्टामा ७४३ जनामा कोरोना भाइरस (कोभिड१९) संक्रमण पुष्टि भएको छ। यो सहित संक्रमितको संख्या ३२ हजार ६ सय ७८ पुगेको स्वास्थ्य मन्त्रालयका प्रवक्ता डा जागेश्वर गौतमले जानकारी दिए। यस्तै मन्त्रालयका अनुसार १३ हजार ७ सय २५ जना कोरोनाका सक्रिय बिरामी छन्। संस्थागत आइसोलेसनमा ९ हजार १ सय ५४ जनाको उपचार भइरहेको छ भने क्वारेन्टाइनमा ११ हजार २ सय ७५ जना रहेका छन् । यस्तै होम आइसोलेसनमा ४ हजार ५ सय ६१ जना छन्। २४ घण्टामा १७५ जना कोरोना जितेर डिस्चार्ज भएका छन्। योसँगै कुल डिस्चार्ज हुनेको संख्या १८ हजार ८०६ पुगेको छ। मन्त्रालयका अनुसार नेपालमा कोरोनाबाट १५७ जनाको मृत्यु भइसकेको छ।
कोरोना अपडेट : स्वास्थ्य मन्त्रालयको पत्रकार सम्मेलन (लाइभ),काठमाडौं : स्वास्थ्य तथा जनसंख्या मन्त्रालयले पत्रकार सम्मेलनमार्फत् कोरोना भाइरस (कोभिड१९) को नियमित अपडेट गराउँदै आएको छ।लकडाउन सुरु भएको २०७६ चैत ११ गतेदेखि सुरु भएको पत्रकार सम्मेलनलाई मन्त्रालयले निरन्तरता दिएको हो। नियमित पत्रकार सम्मेलनमा मन्त्रालयका प्रवक्ता डा जागेश्वर गौतमले कोरोनाको पछिल्लो अवस्थाबारे जानकारी गराउँदै आएका छन्। हालसम्म नेपालमा कोरोना संक्रमितको संख्या ३१ हजार ९ सय ३५ पुगेको छ। १४९ जनाले कोरोनाकै कारण ज्यान गुमाइसकेका छन्।
कोरोना कहर : जाजरकोटमा एक हप्ता निषेधाज्ञा,"जाजरकोट : स्थानीय प्रशासनले जाजरकोट सदरमुकाम खलंगामा एक हप्ताका लागि निषेधाज्ञा जारी गरेको छ । सदरमुकाममा कोरोना संक्रमितको संख्या बढ्न थालेपछि जिल्ला प्रशासन कार्यालय जाजरकोटले सोमबार राती १२ बजेदेखि १५ गते १२ बजेसम्मका लागि निशेषाज्ञा जारी गरिएको सहायक प्रमुख जिल्ला अधिकारी विष्णु सहनीले बताए । अत्यावश्यक बाहेकका सबै सरकारी कार्यालयको कामकाज समेत बन्द गरिएको छ । केही दिनअघि स्वाब संकलन गरेर पीसीआर परीक्षणका लागि पश्चिम रुकुमको चौरजहारीस्थित मिसन अस्पताल (कोरोना अस्पताल) पठाइएका २० मध्ये १९ जनामा कोरोना संक्रमण भएको पुष्टि भएको थियो । भेरी नगरपालिकाले संकलन गरेका १३ मध्य बाहुनथाना स्वास्थ्य चौकीमा कार्यरत एकजना स्वास्थ्यकर्मी, एकजना बैंकका कर्मचारी र दुईजना भेरी नगरपालिकाका कर्मचारी रहेका छन् । त्यस्तै स्वास्थ्य सेवा कार्यालयको एक प्रोजेक्टका दुईजना कर्मचारी, प्रहरी दुईजना, दुईजना नेपाली सेना र अन्य स्थानीयमा कोरोना संक्रमण देखिएको स्वास्थ्य सेवा कार्यालयका महामारी फोकल व्यक्ति कृष्णबहादुर खत्रीले बताए । स्थानीय, सुरक्षाकर्मी, बैंकका कर्मचारी, नगरपालिकाका कर्मचारी,स्वास्थ्यकर्मीलगायत सबै क्षेत्रका मानिसमा कोरोना देखिएकाले धेरै मानिसलाई संक्रमण भएको आशंका गरिएको छ । ती मानिससँग प्रत्यक्ष सम्पर्कमा आएकाको कन्ट्रयाक ट्रेसिङ्का आधारमा पीसीआर परीक्षण गर्न पहल भइरहेको भेरी नगरपालिकाका निमित्त प्रमुख प्रशासकीय अधिकृत दलबहादुर घर्तीले बताए । कर्मचारीमा कोरोना संक्रमण भएको पुष्टि भएपछि भेरी नगरपालिका र राष्ट्रिय बाणिज्य बैंक सिल गरिएको छ । त्यहाँ कार्यरत सबै कर्मचारीको पीसीआर परीक्षणका लागि स्वाब संकलन गरिएको छ ।"
काठमाडौं उपत्यकामा थप २२४ जनामा कोरोना संक्रमण,"काठमाडौं : पछिल्लो २४ घण्टामा काठमाडौं उपत्यकामा थप २२४ जनामा कोरोना भाइरस (कोभिड१९) संक्रमण पुष्टि भएको छ। काठमाडौंमा १७७, ललितपुरमा ३३ र भक्तपुरमा १४ जनामा कोरोना भाइरस संक्रमण पुष्टि भएको मन्त्रालयका प्रवक्ता डा जागेश्वर गौतमले जानकारी दिए। त्यस्तै पछिल्लो २४ घण्टामा देशभर ७४३ जनामा कोरोना भाइरस (कोभिड१९) संक्रमण पुष्टि भएको छ। यो सहित संक्रमितको संख्या ३२ हजार ६ सय ७८ पुगेको स्वास्थ्य मन्त्रालयका प्रवक्ता गौतमले बताए। यस्तै मन्त्रालयका अनुसार १३ हजार ७ सय २५ जना कोरोनाका सक्रिय बिरामी छन्। संस्थागत आइसोलेसनमा ९ हजार १ सय ५४ जनाको उपचार भइरहेको छ भने क्वारेन्टाइनमा ११ हजार २ सय ७५ जना रहेका छन् । यस्तै होम आइसोलेसनमा ४ हजार ५ सय ६१ जना छन्। २४ घण्टामा १७५ जना कोरोना जितेर डिस्चार्ज भएका छन्। योसँगै कुल डिस्चार्ज हुनेको संख्या १८ हजार ८०६ पुगेको छ। मन्त्रालयका अनुसार नेपालमा कोरोनाबाट १५७ जनाको मृत्यु भइसकेको छ।"
बढ्दो संक्रमण रोक्न मेयर शाक्यलाई गगन थापाको ध्यानाकर्षण,"काठमाडौं : प्रमुख प्रतिपक्षी दल नेपाली कांग्रेसका सांसद गगन थापाले काठमाडौं महानगरपालिकाका मेयर विद्यासुन्दर शाक्यलाई बढ्दो संक्रमण रोक्न ध्यानाकर्षण गराएका छन्। उनले महानगरले तत्काल गर्नुपर्ने कामका सन्दर्भमा आइतबार कामनपा कार्यालयमा गएर प्रमुख र महानगरका स्वास्थ्य विभागका प्रतिनिधि लगायतसँग छलफल गरी ध्यानाकर्षण गराएको बताएका छन्। उनले कोरोना महामारी रोकथाम र नियन्त्रणमा स्थानीय सरकारको महत्त्वपूर्ण भूमिका र जिम्मेवारी हुने उल्लेख गर्दै पछिल्ला दिनमा काठमाडौंमा तीव्र रूपमा फैलिएको संक्रमण रोक्न महानगरपालिकाले अग्रसरता लिएर कन्ट्याक्ट ट्रेसिङ, परीक्षण र आइसोलेसन लगायतको प्रभावकारी व्यवस्थापन गर्नसक्नु पर्ने बताएका छन्। उच्च जोखिममा रहेको काठमाडौंलाई दुर्घटनाबाट बचाउन महानगरपालिकाले लिने अग्रसरता र प्रभावकारी व्यवस्थापन महत्त्वपूर्ण भएको उनको भनाइ छ। उनले आफूहरु सबै कोरोना नियन्त्रणमा सहयोग गर्न तयार रहेको बताएका छन्। साथै कामनपा प्रमुख शाक्यलाई सबै तह र निकायसँग समन्वय गरेर कोरोना नियन्त्रणमा लाग्न र महानगरको संरचनालाई गतिशील बनाउ आवश्यक स्रोत र जनशक्ति परिचालन गर्न सुझाव दिएका छन्। कामनपा का प्रमुख शाक्यलाई गगन थापाले दिएका सुझाव १ काठमाडौंबाट प्रतिनिधित्व गर्ने संघीय र प्रादेशिक जनप्रतिनिधिसँग नियमित संवाद र समन्वय गरी आवश्यक सहयोग लिनुस्। हामीसँगै काम गर्न चाहान्छौं। तपाईं सफल हुनु भनेको हामीले प्रतिनिधित्व गर्ने नागरिक सुरक्षित हुनु हो , त्यसैले नियमित रूपमा समन्वय गर्नुहोस्। २ महानगरभित्र कन्ट्याक्ट् ट्रेसिङ ढिला छ, त्यसमाथि साँघुरो रहेको छ, जसले हामीलाई झन् समस्याग्रस्त बनाउँछ। यसलाई चुस्त बनाउन अहिलेको जनशक्ति अपुग हुन्छ। यसलाई प्रभावकारी र चुस्त बनाउन तथा आवश्यक जनशक्ति थप गर्न। ३ कन्ट्याक ट्रेसिङबाट आएकाको पनि परीक्षण भइरहेको छैन। यी सबैको टेस्ट वार्डरटोलमै गर्ने व्यवस्था मिलाउन र परीक्षणको मात्रा बढाउन तथा व्यवस्थित बनाउन। ४ अस्पतालको तयारी र व्यवस्थापन संघीय सरकारको दायित्व हो तर आइसोलेसनको जिम्मा स्थानीय सरकारले गर्नुपर्छ। काठमाडौंका अन्य नगरपालिकासँग सहकार्य गरी तत्काल मापदण्ड बमोजिमका सामुदायिक आइसोलेसन सेन्टरहरू कुनै प्रयोगमा नआएको भवनहरू लिएर तत्काल सुचारु गर्न। ५ खाद्यान्न पसल दिनको १(२ घण्टा मात्र खोल्न दिंदा झन् भिडभाड बढ्ने हुन्छ। त्यसैले पसल बिहान ६ देखि राती ८ सम्म खोल्नुपर्ने,सामान किन्न स्थानीय तहले एक घर एक पासको व्यवस्था गर्ने जसले गर्दा घर पिच्छे सामान पनि पाइन्छ र भिड पनि नहुने हुन्छ। ६ कोरोना संक्रमण सँग जोडिएका विभिन्न सुचनाहरुलाई लिएर नगरवासी अलमलमा परेका छन्।नगरवासी अलमलमा परेका छन्। नगरवासीलाई अलमल नहोस् भन्नको लागि नागरिकलाई स्वास्थ्य लगायत कुनै पनि अफ्ठ्यारो पर्दा सम्पर्क र समन्वय गर्न वडा अनुसार निश्चित संयन्त्र बनाउन र सो को प्रभावकारी सम्प्रेषण गर्न।"
स्वास्थ्यकर्मीमाथि बढ्दो दुर्व्यवहारविरुद्ध प्रदर्शन,"काठमाडौं : कोरोना सन्त्रास बढ्दै गइरहेका बेला नागरिकको जीवन रक्षाका लागि अग्रपङ्क्तिमा कार्यरत चिकित्सक तथा स्वास्थ्यकर्मीमाथि देशका विभिन्न भागमा बढ्दै गइरहेको दुर्व्यवहारको विरोध र दोषीमाथि कारबाहीको मागसहित प्रदर्शन भएको छ। मानव अधिकार तथा शान्ति समाजले सोमबार बिहान जोरपाटीमा गरेको प्रदर्शनमा स्वास्थ्यकर्मीको सम्मान गरौँ, सुरक्षाकर्मीलाई सहयोग गरौँ, सञ्चारकर्मीको संरक्षण गरौँ, सर्वत्र सद्भाव प्रदर्शन गरौँ भन्ने आग्रह गरिएको थियो। प्रदर्शनमा समाजका सभापति उत्तम पुडासैनी, सल्लाहकार होमकान्त चौलागाईँ र काठमाडौँ शाखा सभापति जगन्नाथ पुडासैनीले सङ्कटका घडीमा स्वास्थ्य, सुरक्षा र सञ्चार क्षेत्र ज्यादा संवेदनशील रहेकाले काममा सहयोग गर्नुपर्नेमा जोड दिए। उनीहरुले अत्यावश्यक सेवाका यी क्षेत्रप्रति सबैले सहयोग गर्नुपर्नेमा जोड दिँदै यस्ता संवेदनशील क्षेत्रमा कार्यरतको सधैँ सम्मान र सहयोग गर्न सबैलाई आग्रह गरे। प्रदर्शनमा डेढ दर्जन अधिकारकर्मीको सहभागिता थियो। सुरक्षा विधि अपनाएर भौतिक दूरी कायम राख्दै कार्यक्रम आयोजना गरिएको सभापति पुडासैनीले जानकारी दिए।"
मरेका हात्तीमा क्षयरोग देखिएपछि जिउँदोको परीक्षण हुँदै,"चितवन : चितवन राष्ट्रिय निकुञ्जका मरेका हात्तीमा क्षयरोगको जीवाणु देखिएपछि जिउँदो हात्तीको सोमबारदेखि नमूना सङ्कलनको काम सुरु गरिएको छ । निकुञ्जमा ५९ हात्ती छन् । निकुञ्जका वरिष्ठ पशु चिकित्सक विजय श्रेष्ठले सौराहाका हात्तीमा क्षयरोग परीक्षणका लागि नमुना सङ्कलनको काम सुरु गरिएको दिए। हात्तीको कान वा पुच्छरको नसाबाबाट रगतको नमूना संकलन गर्न थालिएको छ । हात्ती प्रजनन केन्द्र खोरसोरमा २० र सौराहामा आठ हात्ती छन् । ती हात्तीको नमूना सङ्कलन गर्न चारदेखि पाँच दिन लाग्ने उनले बताए। यसपछि पोष्टमा रहेका हात्तीको नमूना सङ्कलन गरी परीक्षणका लागि पठाइने छ । काठमाडौंको सेन्टर फर मोलिकुलर डाइग्नोसिस नामको निजी प्रयोगशालामा नमूना पठाइने छ । अहिले क्षयरोगको मात्र परीक्षण गरिने उनले जानकारी दिए। सन् २००२ यता क्षयरोगका कारण निकुञ्जका १५ हात्तीको अकालमा मृत्यु भएका छन् । सो अवधिमा अन्य कारणसहित २५ हात्ती मरेको तथ्याङ्क छ । जिल्लाका हात्तीमा पहिलो पटक सन् २००२ मा क्षयरोग देखिएको थियो । सो सङ्क्रमण सन् २०१६ सम्म जारी नै रह्यो । त्यतिबेला निकुञ्जका १७, निजी ४१ र राष्ट्रिय प्रकृति संरक्षण कोषका दुई हात्तीमा क्षयरोग देखिएको थियो । त्यसपछिका केही वर्ष सङ्क्रमण नदेखिए पनि सन् २०१८ यता क्षयरोगका कारण चार हात्ती मरेको अनुमान छ । चिकित्सक श्रेष्ठका अनुसार पछिल्लो पटक गत साउन १९ गते मरेको दीपेन्द्रगजमा क्षयरोगको सङ्क्रमण थियो । यसअघि मरेका तीन हात्तीको पोष्टमार्टमका क्रममा फोक्सोमा समस्या देखिएकाले क्षयरोगको सङ्क्रमण भएको अनुमान गरिएको उनको भनाइ छ । यस क्षेत्रमा निजी होटलका पनि ५७ हात्ती छन् । उहाँ हात्तीमा दोस्रो चरणमा क्षयरोग देखा परेको अनुमान गर्नुहुन्छ । समयमा नै उपचार गर्न सकेमा हात्ती बचाउन सकिने जनाउँदै उनले उपचारको कामलाई तीव्रता दिन लागिएको बताए । निकुञ्जका प्रमुख संरक्षण अधिकृत अणनाथ बरालले क्षयरोग परीक्षणको काम तत्काल सुरु गर्न लागिएको जानकारी दिए । क्षयरोग देखिएमा उपचार गरेर हात्तीलाई निको पार्न सकिने भएकाले सबै हात्तीको परीक्षण गरिने उनको भनाइ छ । निकुञ्जका हात्ती विभिन्न पोष्टमा सुरक्षाका लागि राखिएका छन् भने निजी हात्ती पर्यटक बोक्नका लागि होटलले प्रयोग गर्दै आएका छन् । निकुञ्ज हात्ती सफारीका लागि अन्तरराष्ट्रिय रुपमा प्रख्यात छ । यहाँ सामुदायिक वनमा निजी हात्तीमा पर्यटकलाई घुमाउने गरिन्छ । हात्ती चढेर दुर्लभ वन्यजन्तु हेर्न पर्यटक रुचाउँछन् । हात्तीमा क्षयरोग देखिएमा उपचार गर्न लामो समय लाग्ने र खर्चिलो हुने चिकित्सक बताउँछन् ।रासस"
३४ दिनपछि बेनीजोमसोम सडक जोड्ने ट्रयाक खुल्यो,"जोमसोम : राष्ट्रिय गौरवको बेनीजोमसोमकोरला सडक आयोजनाअन्र्तगत बेनीजोमसोम जोड्ने ७६ किमी सडकको एकतर्फी ट्याक ३४ दिनमा खुल्ला भएको छ । कालिगण्डकी करिडोर निर्माणधिन काभ्रभीर सडकको शर्मा गजुरमुखि निर्माण कम्पनीका जनशक्ति र उपकरण,संघ तथा प्रदेश सांसद ,प्रशासन ,सुरक्षा निकाय र जनप्रतिनिधिको सामूहिक पहलमा सोमबार बिहान बेनीजोमसोमको सिधा ट्याक खुल्ला भएको करिडोर सडकका सबइन्जिनियर किरण घिमिरेले जानकारी दिए । अविरल वर्षाका कारण गत श्रावण ५ गते बेनीजोमसोम ७६ किमी सडकको दर्जनौं स्थानमा बाढीपहिरो र नदी कटानले सडक अवरुद्ध भएको थियो ।बेनीजोमसोम जोड्ने सडक अन्र्तगत म्याग्दीको अन्नपूर्ण गापाको तातोपानी,दाना र रुप्से झरना र मुस्ताङको थासाङ गापा४ को लेते खोला ,कैकु ,घासा र घोप्टे ओढारमा बाढी पहिरोले सडक अवरुद्ध भएको थियो । यस्तै ,म्याग्दी र मुस्ताङको सीमावर्ती क्षेत्र काभ्रेभीरको तुरतुरे धाराको अग्लो पहाडमा विस्तार भएको सडकमा सुख्खा पहिरो जादा त्यहा करिव ७० मिटर सडक संरचना भासिएको थियो । मुस्ताङ जोड्ने बेनीजोमसोम सडकको सबैभन्दा जोखिम र अप्ठ्यारो सडकको रुपमा काभ्रेभीर सडक मानिएको छ । ठूलाठूला कडा चट्टाने पहरा फोरेर विस्तार भएको उक्त स्थानमा बर्सेनि पहिरोले सडक अवरुद्ध हुँदै आइरहेको छ । करिडोरले अन्य स्थानमा सडकको एकतर्फी सडक खुल्ला गरेपनि काभ्रेभीरको सडक खोल्न एकसाता अघि पहल गरेको थियो । बेनीजोमसोम सडकको सिधा यातायात सञ्चालन गर्न म्याग्दीको रुप्सेमा करिव २ सय मिटर सडक डाइभर्सन निर्माण गरी एकतर्फी सडक सूचारु गरेको सबइन्जिनियर किरण घिमिरेले बताए । त्यहाँ साविक सडकको करिव २५ मिटर तलबाट वैकल्पिक सडक निर्माण भएको उनले जानकारी दिए । यस्तै घोप्टे ओढार र म्याग्दीको दानमा सववेश निर्माण गरी सडक सूचार गरिएको थियो । यस्तै, म्याग्दीको रघुगंगा गापाको गलेश्वरको क्षतिग्रष्त बेलिब्रिज २ साता अघि सञ्चालनमा ल्याएको थियो । पछिल्लो सयम बेनीजोमसोम जोड्ने एकमात्र अवरुद्ध काभ्रेभीर सडकको निर्माण कम्पनी,सांसद ,सुरक्षा निकाय र जनप्रतिनिधिले निकै जोखिम मोलेर सडक आउजाउ सहज बनाएको थासाङ४ का वडाध्यक्ष विशाल शेरचनले जानकारी दिए । यो संगै अब बेनीजोमसोम सडकमा एकतर्फी कामचलाउका रुपमा सडकको ट्याक खुल्ला भएको वडाध्यक्ष शेरचनले बताए । त्यहाँ सडक खोल्न बिस्पोटक पदार्थको सहयोग लिएको थियो । लगातार मौसम प्रतिकुलताका कारण सडक स्तरोन्नति गर्न असहज पर्दै आईरहेको उनको भनाइ छ । बेनीजोमसोम सडकको सिधा ट्याक खुल्ला गर्न मुस्ताङका संघीय सांसद प्रेमप्रसाद तुलाचन ,प्रदेश सांसदद्धय महेन्द्रबहादुर थकाली र चन्द्रमोहन गौचन लगायतको टोली काभ्रेभीर सडकमा पुगेको सडक सुपरभाईजर ईन्द्रसिंह शेरचनले जानकारी दिए । सांसदहरुकै उपस्थितीमा पोखराबाट आउँदै गरेका एक दर्जन मालवाहक ट्रकलाई मुस्ताङ प्रवेश गराइएको थियो । बेनीजोमसोम सडकमा लगातार एक महिना लामो सडक अवरुद्धले मुस्ताङमा खाद्यान्न ,पेट्रोलियम पदार्थ र निर्माण समाग्री ढुवानीमा समस्या परेको सांसद महेन्द्रबहादुर थकालीले बताए । यस्तै सडक अवरुद्धले मुस्ताङमा उत्पादित स्याउ ,आलु र गाजर लगायतका कृषिजन्य वस्तुको बजारिकणमा समस्या पर्दै आइरहेको थियो । सांसद थकालीले लामो र अथक प्रयासका बावजुद सडक संञ्चालन गर्न सफल भएको र यसले मुस्ताङलाई ठुलो राहत दिलाउने उल्लेख गरे । बर्सेनि राष्ट्रिय गौरवको बेनीजोमसोम सडकको म्याग्दी खण्ड र मुस्ताङको थासाङ खण्डमा कमजोर भूवनावटका कारण बाढीपहिरो र नदी कटानले सडक अवरुद्ध हुने गर्छ ।"
"स्याङ्जा अस्पतालका ७१ जनाको कोरोना रिपोर्ट नेगेटिभ , आजैबाट सेवा सूचारु","स्याङजा : कन्ट्याक्ट ट्रेसिङ्का आधारमा जिल्ला अस्पताल स्याङ्जामा गरिएको पीसीआर परीक्षणमा ७१ जनाकै रिपोर्ट नेगेटिभ आएको अस्पतालले जनाएको छ । सो अस्पतालमा उपचाररत एक कैदीबन्दीमा कोरोना पुष्टि भएसँगै गत मंगलबारदेखि अस्पताल सिल गरिएको छ। कारागारमा बस्दै आएका ६० वर्षीय ती पुरुषमा ज्वरो, रुघाखोकी र श्वासप्रश्वासमा समस्या भएपछि उपचारका लागि अस्पताल पुर्याउँदा उनमा कोरोना संक्रमण पुष्टि भएको थियो । संक्रमितका उपचारमा संलग्न सम्पूर्ण चिकित्सक, स्वास्थ्यकर्मी, अस्पतालका बिरामी, बिरामी कुरुवा, क्यान्टिन संचालक, सुरक्षाकर्मी लगायतको कन्ट्याक्ट ट्रेसिङपछि गरिएको ७१ जनाको पीसीआर परीक्षणमा नेगेटिभ रिपोर्ट आएको अस्पतालका मेडिकल सुपरिटेनडेण्ट डा शुशिल मरासीनीले जानकारी दिए । सेल्फ क्वारेन्टाइनमा बसेका ७१ जनाको नमूना स्वाब संकलन गरी प्रादेशिक कार्यालय पोखरा पठाइएकोमा आइतबार साँझ उनीहरु सबैको रिपोर्ट नेगेटिभ आएको अस्पतालले जनाएको छ । अस्पतालको निर्मलीकरणसहित सम्बन्धित चिकित्सक टोलीलाई सेल्फ क्वारेन्टाइनमा बस्नेगरी एक साताका लागि सिल गरिएको थियो। मंगलबार समयावधि सकिने भएपनि सोमबारदेखि नै सेवा उपलब्ध गराइने अस्पतालका प्रवक्ता डा अन्जु अर्यालले जानकारी दिइन् । कैदीबन्दीमा कोरोना पुष्टिको खबर सार्वजनिक भएपछि स्वास्थ्य सुरक्षाका लागि भन्दै साउन २ देखि ८ गतेसम्मका लागि जिल्ला कोभिड संकट व्यवस्थापन केन्द्रको बैठकले अस्पताल सिल गर्ने निर्णय गरेको थियो ।"
गर्भवती र सुत्केरी खोज्दै उपमेयर,"उदयपुर : सधै आवश्वासन मात्र बोकेर गाउँघर पुग्ने जनप्रतिनिधि यसपटक भने पोषिलो खाने कुरा लिएर आउँदा कटारी नगरपालिका ३ कि मायावती सदा निकै खुशी भइन् । आम्दानीको स्रोत टुटेपछि पोषिलो खानेकुराबाट बञ्चित भएकी उनलाई उपमेयर भिमकुमारी राउतले एक झोला खानेकुरा घरमै पुगेर दिँदा निकै खुशी भइन् । भनिन्, 'दिदी नगरपालिकाले यस्तो पनि बाँडछ र ? चुनावको बेला आश्वसन बाँड्दै भोट माग्ने नेताहरु कहिले काहीँ विकास लिएर आउँछन्, तर खानेकुरा नै बोकेर आएको पहिलो पटक देखे । कोरोना भाइरसका कारण घरमुली र अन्य सदस्य कामविहीन भएर घरमै बस्नुपर्दा पोषिलो खानेकुराबाट बञ्चित भएको गुनासो पोखिन् । 'अलिक अघिसम्म म, मेरो बुढा र अन्य छोराछोरीले काम गरेर दुईचार रुपैयाँ कमाउँदै थियौँ, यो बेला त केही आम्दानी छैन्, दुई छाक टार्न सकिएको छैन्, कहाँबाट पोषिलो खानेकुरा खानु ? सदाको प्रश्नको जवाफ दिँदै उपमेयर राउतले भनिन्, तपाई ११ दिनको सुत्केरी हुनुहुन्छ भन्ने खबर पाएँ, तपाईजस्तै अरु पनि खोज्दै छु, कोरोनाकाकारण समस्या भयो भन्ने ठानेर पोषिलो खानेकुरा ल्याइदिएको हो ।' त्यसो त सदा मात्र हैन् वडानं ११ की गर्भवती कविता कार्की, १३ कि सुत्केरी नन्दकुमारी श्रेष्ठ, विमला जोगी, दिलकुमारी खड्का, बालकुमारी सार्कीलगायतलाई पनि उपमेयर राउतले घरमै पुगेर पोष्टिक खानेकुरा दिइन् । यस्तो संकटको बेला उपमेयरले घरमा खानेकुरा ल्यादिनु हुन्छ भन्ने कसैले पनि सोचेका थिएनन् ।राउत अकास्मत झोला भरी सामान लिएर घर घर पुगेको देखेपछि उनीहरुमा खुशी छाएको छ । कतिपयलाई घरमा नभेटेपछि कार्यक्रम नै बनाएर वडा कार्यालयबाट वितरण गरेको राउतले बताइन् । त्यसक्रममा उपमेयरले अधिकांशका श्रीमान दैनिक ज्यालादारीमा काम गर्दै आएको र लकडाउनका कारण रोजगारविहीन भएको धेरैले गुनासो पोखेको बताइन् । उनले भनिन्, 'एकजनाको भरमा परिवार पालिएको पनि भेटियो, त्यो पनि काम गर्न पाएको छैन्, परिवारकै विजोक देखियो ।' लकडाउनका कारण पोषिलो खानेकुरा त परै जाओस बेलुका छाक टार्ने चामलसमेत पाएका छैनन्। नगर क्षेत्र भित्रका गर्भवती र सुत्केरी महिलालाई लक्षित गरी उपमेयर राउतले अभियान नै सञ्चालन गरेर पोषिलो खानेकुरा बाँढेकी हुन् । पोषिलो खानेकुराको अभावमा जन्मने बच्चा कुपोषित हुने, स्वयंमको शक्तिमा कमी हुने समस्या देखिएकाले उनीहरुलाई सहयोग गरेको उनले बताइन् । कोरोना भाइरस रोकथामका लागि सरकारले गरेको स्थानीय प्रशासनले जारी गरेको निषेधाज्ञा लकडाउनको समयमा सुत्केरी र गर्भवती महिलालाई पोषणको अभाव हुन नदिन कटारी नगरपालिकाले पोषिला खानेकुरा वितरण गरेको उनले बताईन् । नगरपालिकाले पोषण कार्यक्रम अन्तर्गत पोषण सुधारका लागि नगरपालिका भित्रका पाँच सय जना सुत्केरी र गर्भवती महिलालाई पोषिलो खानेकुरा वितरण गरेको राउतले बताइन् । उनीहरुलाई चामल, गेडागुडी, खाने तेल, ज्वानो, साबुन, नुन, घ्यू, झोला र सेनिटरी प्याड वितरण गरिएको उपमेयर राउतले बताईन । महामारीको बेला पोषिला खानेकुराको अभाव हुन सक्ने भएकाले नगरपालिकाको प्रत्येक वडामा आफै सहभागि भै पोषण प्याकेज वितरण गरेका हौं,' उपमेयर राउते भनिन् । नगरपालिकाका मेयर ज्ञानेन्द्र श्रेष्ठले कोरोना भाइरसको प्रत्यक्ष मर्कामा गर्भवती, सुत्केरी र वृद्धवृद्धा रहेकाले उनीहरु लक्षित कार्यक्रम सञ्चालन गरिएको उनले बताए । श्रेष्ठले भने, 'नगरपालिकाले समग्रमा राहत वितरण गरेको भएपनि सुत्केरी र गर्भवतीलाई राहतले मात्र नहुने भएकाले उपमेयरलाई पोषण कार्यक्रम सञ्चालन गर्ने जिम्मेवारी दिइ वितरण थालिएको हो ।"
सरुवा भइ जिल्ला आउने प्रहरीमा धमाधम कोरोना संक्रमण,"ओखलढुंगा : जिल्लामा सरुवा भइ आइने सुरक्षाकर्मीमा कोरोना भाइरस संक्रमण पाइएको छ। सरुवा भएर आउनेमध्ये नेपाल प्रहरीका ४ जनामा संक्रमण भेटिइसकेको छ।सोमबार मात्रै २ जना सरुवा आएका प्रहरीमा कोरोना पोजिटिभ देखिएको स्वास्थ्य कार्यालय प्रमुख सुमन तिवारीले जानकारी दिए । उनीहरुलाई जिल्लामै उपचार गर्ने तयारी गरिएको छ । त्यस्तै यसअघि सरुवा भएर आएका प्रहरी कर्मचारीका परिवारका सदस्यलाई समेत संक्रमण देखिएको थियो । यसरी संक्रमित हुने सरुवा भएर आउने प्रहरी कर्मचारी र तिनका परिवारका सदस्य रहेका छन् । सरुवा भएर विभिन्न ठाउँमा रहेका प्रहरीलाई प्रदेश तथा संघीय प्रहरी कार्यालयले जिल्लामा अनिवार्य हाजिर हुन खटाएपछि जिल्ला बाहिरबाट आउने प्रहरीको संख्या धेरै छ । उनीहरुलाई अनिवार्य क्वारेन्टाइनमा राखेर परीक्षणपछि मात्रै कार्यक्षेत्रमा खटाउने गरिएको प्रहरीको भनाइ छ । नागरिकको सुरक्षा तथा कोरोना संक्रमणको रोकथाममा अग्रभागमा खटिने प्रहरीलाई धमाधम संक्रमण देखिएपछि सरुवा भएका कर्मचारी तथा सुरक्षाकर्मी आवत जावतमा रोक लगाउनु पर्ने स्थानीयको भनाइ छ । सरुवा भएर आएकोमा मात्रै संक्रमण देखिइरहने र प्रहरी तथा कर्मचारी आवत जवावत्मा नरोकेर नागरिकको सुरक्षामाथि खेलबाड भएको नेकपामा नेता नेत्र भट्टराईले बताए । उनले यसरी आवत जापत् नरोक्नु प्रशासनको कमजोरी भएको आरोप लगाए । ओखलढुंगामा जिल्लान्तर आवत जावत् रोकिएको भए पनि पहुँचवाला सरकारी कर्मचारी र प्रदेशले खटाएका सुरक्षाकर्मी भने आउने जाने क्रम रोकिएको छैन । यसले जिल्लामा संक्रमण फैलने भन्दै सुरक्षाकर्मी र कर्मचारी आवत जावत् र सरुवा रोक्नु पर्ने नागरिक समाजका सञ्जय खत्री बताउँछन् । सुरक्षाकर्मी संक्रमित क्षेत्रबाट संक्रमण शून्य क्षेत्रमा खटाएपछि संक्रमण देखिएको विषयमा प्रदेश प्रहरी कार्यालय विराटनगरका प्रवक्ता एसपी दिपक पोखरेलले अहिले प्रहरी सरुवा नगरेको दावी गरे उनले भने, 'अहिले सरुवा भएका होइनन् पहिले नै भएका थिए । विभिन्न कारणले अड्किएकाहरुलाई अहिले काम गर्न समस्या भएकाले माग गरे अनुसार पठाइएका हुन् ।' सुरक्षा मापदण्ड पूरा गरेर मात्रै कार्यक्षेत्रमा खटाइने उनको भनाइ छ ।"
आफन्त नआएपछि कोशी अस्पतालमा मृत्यु भएका पुरुषको शव व्यवस्थापन महानगरले गर्यो,"विराटनगर : कोशी अस्पतालको आइसोलेसनमा मृत्यु भएका पुरुषका आफन्त सम्पर्कमा नआउँदा शवको व्यवस्थापन सोमबार बिहान विराटनगर महानगरपालिकाले गरेको छ । घर धनकुटा, नाम दीपक शेर्पा र उमेर ५० वर्ष बताउने पुरुषको मृत्यु गत शुक्रबार बिहान भएको थियो । उनको कोरोना परीक्षण रिपोर्ट नेगेटिभ आएको थियो । कोही आफन्त वा परिवारका सदस्य सम्पर्कमा आउँछन् कि भनेर शव तीन दिनदेखि कोशी अस्पतालकै शव गृहमा राखिएको थियो । तर उनका परिवार, चिनजान र नातागोताका कोही पनि नआउँदा अस्पतालले पोस्टमार्टम गर्दै बुझाएपछि महानगरले आवश्यक कानुनी प्रक्रिया पूरा गरेर शवको व्यवस्थापन गरेको हो । प्रहरीले खोजी गरे पनि उनका नाता सम्बन्धका कसैलाई फेला पार्न सकेन । मोरङको पथरीशनिश्चरे नगरपालिका१ स्थित सडकमा छटपटाइरहेका बेला उनलाई प्रहरीले उद्धार गरेर गत बिहीबार राती उपचारका लागि कोशी अस्पताल ल्याएको थियो । इलाका प्रहरी कार्यालय पथरीका डीएसपी दिलिप गरीले खुट्टामा समस्या रहेको र ज्वरो आउने गरेको बताएका पुरुषलाई एम्बुलेन्समा राखेर उपचारका लागि अस्पताल लगिएको जानकारी दिए । प्रहरीलाई ती पुरुषले आफ्नो नाम दीपक शेर्पा र घर धनकुटा भएको बताएका थिए । बिरामले सिकिस्त बनाएको बेवारिसे अवस्थामा भेटिएका उनले आफ्नो स्पष्ट ठेगाना भने खुलाउन नसकेको डीएसपी गिरीको भनाइ छ । उनका अनुसार ती पुरुष पथरीशनिश्चरे क्षेत्रमा केही समयदेखि ज्यालामजदुरी गरेर जीविका चलाउँदै आएको खुलेको छ । प्रहरीले उद्धार गरेर उपचारका ल्याएका पुरुषमा ज्वरो आउने, खोकी लाग्ने र छात्ती दुख्ने लगायत कोरोनासँग मिल्ने लक्षण देखिएको भन्दै अस्पतालले आइसोलेसनमा भर्ना गरेर उपचार सुरु गरेको थियो । चिकित्सकले स्लाइन चढाउँदै उपचार थालेका थिए । तर शुक्रबार बिहान ७ बजेतिर आइसोलेसन वार्डको बेडबाट भुइँमा खसेर मृत्यु भएको अवस्थामा ती पुरुषलाई फेला पारिएको थियो । आइसोलेसन वार्ड सफा गर्न गएकी एक महिला कर्मचारीले उपचारका लागि राखिएको बेडबाट भुइँमा खसेर मृत्यु भएको अवस्थामा पुरुषको शव देखेपछि अस्पताल प्रशासनलाई खबर गरेकी थिइन् । त्यसपछि मृत्यु भएका पुरुषको स्वाब संकलन गर्दै चिकित्सकले पीसीआर परीक्षणका लागि प्रयोगशालामा पठाएका थिए । शुक्रबार बेलुका रिपोर्ट नेगेटिभ आएपछि शव शव गृहमा राखिएको थियो । तर मृत्यु भएको लामो समयसम्म पनि आफन्त र परिवारका सदस्यको टुँगो नलागेपछि शव व्यवस्थापन गर्नुपर्ने अवस्था आएको अस्पतालका मेडिकल सुपरिटेन्डेन डा चुमनलाल दासले बताए । 'कोही आफन्त र परिवारका सदस्य सम्पर्कमा आउने आशमा शव गृहमा राखिएको थियो, 'उनले भने, 'तर नआएपछि सबै पक्षसँग समन्वय गरेर आवश्यक प्रक्रिया पूरा गर्दै व्यवस्थापन गरिएको हो ।' अस्पतालमा एउटैलाई लामो समयसम्म राखिरहन सक्ने अवस्था नहुने र अरु पनि शवहरु पोस्टमार्टमका लागि गृहमा राख्नु पर्ने भएपछि शवलाई महानगरको जिम्मा लगाइएको दासले बताए । उनका अनुसार कोरोना नेगेटिभ रहेका पुरुषको मृत्युको कारण पोस्टमार्टम रिपोर्ट आएपछि मात्रै यकिन हुनेछ । बेवारिसे अवस्थामा उद्धार गरेर उपचारका लागि ल्याइएका पुरुषको मृत्यु भए पनि आफन्त र परिवारका सदस्य सम्पर्कमा नआएको मोरङ प्रहरीका प्रवक्ता डीएसपी मानबहादुर राईले बताए । मृतकले दिएको अस्पष्ट ठेगानाका आधारमा प्रहरी लगाएर खोजी गरिए पनि कोही आफन्त फेला पार्न सकिएन,' उनले भने, 'शव जिम्मा लिने गरी कोही पनि सम्पर्कमा नआएपछि महानगरपालिकासँग समन्वय गर्दै बेवारिसे बनाएर व्यवस्थापन गर्नुको विकल्प भएन । बेवारिसे कसैको मृत्यु भएमा आफन्त कोही पनि सम्पर्कमा नआउँदा लामो समयसम्म शव गृहमा लास राखिरहन नसकिने बताउँदै डीएसपी राईले भने, 'कि मृतकका कोही आफन्त नभएको हुनु पर्छ । यदि आफन्त भएको भए रिपोर्ट नेगेटिभ आएका पुरुषको शव जिम्मा लिनलाई सम्पर्कमा आउने थिए ।' महामारीकै रुपमा फैलिएको कोरोनाकै त्रास र भयका कारण पनि घटना थाहा हुँदाहुँदै शव जिम्मा लिन आफन्त एवं परिवारका सदस्य नआएको पनि हुन सक्ने प्रहरीको आशंका छ । 'आफन्त कोरोना त्रासका कारण जानिजाति नआएको पनि हुन सक्छ, राईले भने, 'तर रिपोर्ट नेगेटिभ आएका कारण कोरोना संक्रमणको डर नहुने हुँदा शव जिम्मा लिएर दाहसंस्कार गर्न सक्ने अवस्था थियो ।'"
पर्सामा थप ३४ जनामा कोरोना संक्रमण : संक्रमितको संख्या १९ सय ४४ पुग्यो,"वीरगन्ज : पर्सामा थप ३४ जनामा कोरोना भाइरस (कोभिड१९)संक्रमण पुष्टि भएको छ । वीरगन्जस्थित नारायणी अस्पतालको प्रयोगशालामा आइतबार राति गरिएको परीक्षणमा ६ महिला र २८ पुरुष गरी पर्साका ३४ जनामा संक्रमण पुष्टि भएको हो । वीरगन्ज महानगरपालिकाका विभिन्न वडाका २० र पर्सागढि नगरपालिकाका १४ जनामा संक्रमण भेटिएको जिल्ला प्रशासन कार्यालय पर्साका प्रशासकीय अधिकृत विनय श्रीवास्तवले जानकारी दिए । वीरगन्ज महानगरपालिकाको वडा नम्बर १५ भिस्वाका १३ जना , वडा नम्बर ४ , ६ , ११ , १२ , १६ , २१, २४ का ११ जनामा संक्रमण पुष्टि भएको हो । यस्तै पर्सागढी नगरपालिकाको वडा नम्बर ८ का १४ जनामा संक्रमण भेटिएको श्रीवास्तवले बताए । आइतबार राती थप ३४ जनामा संक्रमण पुष्टि भएसँगै पर्सामा संक्रमितको संख्या १ हजार ९ सय ४४ पुगेको जिल्ला प्रशासन कार्यालय पर्साले जनाएको छ ।"
करिब ४५ लाखका अवैध सामानसहित २ जना पक्राउ,"गुलरिया : बर्दिया प्रहरीले ठूलो परिमाणमा ओखर र छोहोरासहित दुईजनालाई पक्राउ गरेको छ । राजापुर नगरपालिका ७ स्थित बेलासा गाउँको सडकहुँदै भारत लैजान तयारीमा राखिएको ४४ लाख ६९ हजार ९९० रुपैयाँ मुल्यको ओखर र छोहोरा बदामद गरेको हो । नेपालबाट भन्सार छली भारततर्फ निकासी गर्न तयारी अवस्थामा राखिएको अवस्थामा प्रहरीले ३ सय ९६ बोरा ओखर र ५९ बोरा छोहोरा बरामद गरेको जिल्ला प्रहरी कार्यालय बर्दियाका प्रहरी नायव उपरीक्षक योगेन्द्र कुमार खड्काले जानकारी दिए । प्रहरीले चोरी पैठारीको आरोपमा राजापुर नगरपालिका ४ बस्ने ३२ वर्षीय जाबेद मनिहार र जिल्ला कञ्चनपुर कृष्णपुर नगरपालिका ४ घर भएका तर हाल राजापुर बजारमा व्यापार गर्दै आएका ३० वर्षीय रमेश ढुँगानालाई पक्राउ गरेको छ । बरामद गरेका सामग्रीसहित दुवैजनालाई भन्सार कार्यालय गुलरिया, बर्दियामा बुझाइएको प्रनाउ खड्काले जानकारी दिए । उनीहरुमाथि छानविन भइरहेको प्रहरीले जनाएको छ । बरामद सामग्रीहरु भन्सार छली भारत लैजान लागेको प्रारम्भिक अनुसन्धानबाट खुल्न आएको प्रहरीले बताएको छ।"
"म्याग्दीमा प्रहरी जवानमा कोरोना संक्रमण,संक्रमितको संख्या ४९",बेनी : म्याग्दीका एकजना प्रहरी जवानमा सोमबार कोरोना संक्रमण पुष्टि भएको छ । पोखरामा तालिम सकाएर बेनी आइ जिल्ला प्रहरी कार्यालयको क्वारेन्टिनमा बसेका २० वर्षका प्रहरीमा कोरोना संक्रमण पुष्टि भएको हो । पोखरास्थित प्रयोगशालामा गरिएको स्वाब नमुनाको परिक्षणका क्रममा ती प्रहरीमा कोरोना संक्रमण पुष्टि भएको स्वास्थ्य कार्यालय म्याग्दीका निमित्त प्रमुख एकनारायण लम्सालले बताए । ती प्रहरी भदौ १ गते बेनी आएका थिए । उनीसहित ३१ जनाको भदौ ४ गते स्वाबको नमुना संकलन गरेर परिक्षणका लागि पोखरा पठाइएको थियो । संक्रमण पुष्टि भएका प्रहरीलाई बेनीको खुल्ला मञ्चस्थित शैक्षिक तालिम केन्द्रको भवनमा बेनी अस्पतालले सञ्चालन गरेको आइसोलेसनमा राखिएको छ । साउन ३१ गतेदेखि बेनीको आइसोलेसन खाली थियो । म्याग्दीमा हालसम्म ४९ जनामा कोरोना संक्रमण पुष्टि भएको छ । यसअघिका ४८ जना संक्रमित विदेशबाट आएर क्वारेन्टिनमा बसेका थिए । जिल्ला बाहिरबाट म्याग्दीमा आएकामा कोरोना पुष्टि भएको यो पहिलो पटक हो । म्याग्दीबाट हालसम्म एक हजार १३४ वटा स्वाबको नमुना संकलन गरी पीसीआर विधिबाट परीक्षणका लागि पठाइएको छ । एक हजार १०९ वटाको नतिजा आएको छ । २५ वटाको नतिजा आउन बाँकी छ ।
मेलिना र सुदनको उडी जाने जेट (भिडियाे),"अमेरिकाको भर्जिनियामा बसेर नेपाली गायनमा लागिरहेका गायक सुदन गैरे र गायिका मेलिना राइको स्वरमा समावेश उडी जाने जेट बोलको गीतको म्यूजिक भिडियो सार्वजनिक भएको छ । लेखु सहयात्रीको शब्द तथा सुवास भुषालको संगीतमा समावेश यो गीतलाई उदय राज पौडेलले संगीत संयोजन गरेका हुन्। यो गीतको भिडियोमा एलिसा शर्मा र भिजु पार्कीले नृत्य गरेका छन् । भिडियोमा प्रमोद भण्डारीको कोरियोग्राफी, अनिल के मानन्धरको छायांकन र प्रविन भट्टले सम्पादन गरेका छन् । भिडियोको छायांकन नेपाल, अष्ट्रेलिया र अमेरिकामा गरिएको छ । गणेश शाहीको निर्देशनमा यो भिडियो तयार भएको हो । गायक गैरेले यसअघि सानी नामक गीत सार्वजनिक गरेका थिए ।"
आयल निगमका ९ कर्मचारीसहित १६ जनामा कोरोना संक्रमण,"बारा : नेपाल आयल निगमको अमलेखगंजस्थित क्षेत्रीय डिपोमा कार्यरत कर्मचारीसहित बारामा थप १६ जनामा कोरोना संक्रमण पुष्टि भएको छ । संक्रमित हुनेमा निगममा कार्यरत ९ जना कर्मचारी र अन्य सातजना अमलेखगंजका स्थानीय रहेका छन् । जीतपुरसिमरा उपमहानगरपालिका २१ का वडाअध्यक्ष कृष्णबहादुर ठकुरीका अनुसार निगमको प्रशासन र सरसफाइ क्षेत्रमा कार्यरत कर्मचारीमा संक्रमण पुष्टि भएको हो । जिल्लामा कोरोना संक्रमितको संख्या बढ्दै गएपछि अमलेखगंजमा शनिवार ८१ जनाको स्वाब संकलन गरि परिक्षणका लागि वीरगंज पठाइएको थियो । संक्रमित कर्मचारीमध्ये तीनजना वीरगंज, तीनजना अमलेखगंज र बाँकी अन्य स्थानका छन् । यसैगरी संक्रमित हुने अन्य सात स्थानियमा इन्धन ढुवानी गर्ने ट्यांकरका चालक समेत छन् । वडाअध्यक्ष ठकुरीका अनुसार संक्रमित कर्मचारीलाई निगमले स्थानिय होटलमा आइशोलेट गर्ने तयारी गरेको छ । कर्मचारीलाई निगमले आफ्नै खर्चमा होटलमा राख्ने भएको छ । ट्यांकर चालकको विषयमा भने चालक संघले निगमसँग समन्वय गरिरहेको वडाअध्यक्ष ठकुरीले बताए। योसँगै बारामा संक्रमितको संख्या ६ सय एक पुगेको छ । बाराका प्रहरी प्रवक्ता डिएसपी गौतम मिश्रका अनुसार आइतबारसम्म संक्रमितको संख्या पाँच सय ८५ रहेको थियो । कोरोना संक्रमणबाट बारामा १० जनाको मृत्यु भइसकेको छ ।"
प्लाज्मा थेरापी : उदयपुरका २३ जना कोरोना संक्रमितको रक्त समूह छुट्याइयो,"उदयपुर : कोरोना संक्रमितको उपचारका लागि प्लाज्मा थेरापी तयारी अवस्थामा राख्न उदयपुरमा आइतबार एकै दिन २३ जना कोरोना भाइरसका संक्रमितको ब्लड ग्रुप (रक्त समुह) छुट्याइएको छ । जिल्ला स्वास्थ्य कार्यालयबाट गएको प्राविधिक टोलीले कोरोना उपचार केन्द्र बेल्टारमा रहेका सबैको रक्त समूह छुट्याइएको हो । टोलीले सोमबार कोरोना भाइरस इपिसेन्टर बनेको त्रियुगा नगरपालिका ३ भुल्के क्षेत्रका संक्रमणबाट निको भएकाको रगत लिइ समूह छुट्याउने तयारी गरेको स्वास्थ्य कार्यालय प्रमुख मोहन सुवेदीले जानकारी दिए । संक्रमितको उपचारमा सहज बनाउन कार्यालयले आइतबारदेखि जिल्लाका सबै संक्रमित र निको भएर घर फर्केकाहरुको ब्लड ग्रुपको विभाजन गर्न थालको हो । संक्रमण दिनदिनै बढ्दै जाँदा संक्रमितको उपचारका लागि रगतको जटिलता देखिएपछि कार्यालयले पहिलोपटक रगत समूह छुट्याउन सुरु गरेको सुवेदीले बताए । उनले भने, 'संक्रमितको प्लाज्मा थेरापी गर्नुअघि कोरोना निको भएका बिरामीको रगत नै चाहिने भएकाले तयारी अवस्थामा रहन सबैको ब्लड ग्रुप छुट्याउन थालिको हो ।' उनले पहिलोचरणमा आइतबार कोभिड उपचार केन्द्र बेल्टारमा रहेका २३ जना बिरामीको रक्त समूह रगत संकलन गरेको र दोश्रो चरणमा सोमबारदेखि निको भएर घर फर्किएकाहरुको छुट्याउन सुरु गरिएको बताए । गत शुक्रबार जिल्ला कोरोना संकट व्यवस्थापन केन्द्र र जिल्ला सुरक्षा समितिको संयुक्त बैठकले प्लाज्मा दान गर्नका लागि आवश्यक गृहकार्यसहित तयारी थाल्ने निर्णय भएअनुसार रक्त समूह छुट्याउने कार्य सुरु गरिएको प्रमुख जिल्ला अधिकारी चक्रपाणी पाण्डेले बताए । स्वास्थ्य कार्यालयले संक्रमित बिरामी र निको भएकाहरुको विवरण अद्यावधिक गर्ने र आवश्यक परेको अवस्थामा संक्रमित बिरामीको उपचारका लागि स्वेच्छिकरुपमा प्लाज्मा दान गर्न सहमत भएका व्यक्तिको विवरण अद्यावधिक गरी सुरक्षित राख्ने निर्णय भएको प्रजिअ पाण्डेले बताए । प्लाज्मा थेरीपी गर्न कोरोना संक्रमित भएर निको भएका व्यक्तिहरुको मात्र रगत आवश्यक पर्ने बीपी प्रतिष्ठान धरानका मेडिसिन विभाग प्रमुख प्राडा संजिवकुमार शर्माले बताए । कोरोना निको भएका व्यक्तिको शरीरमा भाइरससँग लड्न एन्टिबडी उत्पादन हुने भएकाले प्लाज्मा छुट्याएर संक्रमित बिरामीलाई प्लाज्मा चढाउने गरिन्छ ।"
'महामारी काण्ड'को सफलतापछि पुरुषोत्तम पौडेलले ल्याए 'ओइ कान्छु',काठमाडौँ : लोक गायक पुरुषोत्तम पौडेलको मर्मस्पर्शी गीत 'ओइ कान्छु म परदेश जान्छु' सार्वजनिक भएको छ । पौडेलको साथमा शान्ती श्री परियारको पनि स्वर रहेको छ । नेत्र अर्यालको शब्द रहेको यस गीतको लय सिर्जना खेम सेन्चुरीले गरेका हुन् । पौडेलले हालै भिडियो सार्वजनिक गर्दै यो गीत नेपाली युवाहरुको वास्तविकता र नेपाली समाजको नियति भएको प्रतिक्रिया दिएका छन् । साथै गीत सफल हुने अपेक्षा राखेका छन् । गीतको म्युजिक भिडियोमा अन्जली अधिकारी र खेम सेन्चुरीको जीवन्त अभिनय छ । जहाँ उनीहरु विवाहित जोडीको रुपमा ग्रामिण भेगमा दैनिक गुजाराका लागि संघर्ष गरिरहेका हुन्छन् । जीवन कठिन बन्दै गएपछि खेम विदेश जान चाहन्छन् तर अन्जलीले इन्कार गर्दैआएकी हुन्छिन् । परिवार पाल्नका लागि विदेश जान चाहने श्रीमान र श्रीमानलाई छोड्न नचाहने श्रीमतीबीचको संवाद गीतमा छ । म्युजिक भिडियोको छायांकन करन चैसिरले गरेका हुन् भने शिव पौडेलले सम्पादन गरेका छन् । यस्तै कपिल लामाको निर्देशनमा बनेको उक्त भिडियो उमंग म्युजिक प्रालिले बजारमा ल्याएको हो । 'महामारी काण्ड' गीतको सफलतापछि गायक पुरुषोत्तम पौडेलले 'ओए कान्छु' बजारमा ल्याएका हुन् । पौडेलको यसअघिको 'महामारी काण्ड' अत्याधिक सफल बनेको थियो । जुन गीत कोरोना महामारीमा विदेशबाट घर फर्केको युवाको कहानीमा आधारित थियो ।
सीमावर्ती क्षेत्रमा समुदायस्तरमा फैलिँदै कोरोना,"नवलपरासी : भारतसँग सीमाना जोडिएका नवलपरासी क्षेत्रका समुदायमा एक्कासी कोरोना संक्रमण फैलिन थालेको छ । ४ दिनअघि मात्र पूर्वी नवलपरासीको विनयी त्रिवेणी गाउँपालिका ६ र ७ मा १८ जना समुदायस्तरका सर्वसाधारणमा कोरोना संक्रमण देखिएको थियो । उक्त वडा त्रिवेणी बजार क्षेत्रमा पर्दछ । बजार क्षेत्र भारतको उत्तर प्रदेशस्थित बिहार राज्यको भैंसालोटनसँग जोडिएको छ । त्रिवेणी बजार क्षेत्रका समुदायमा कोरोना देखिए लगत्तै पश्चिम नवलपरासीको सीमावर्ती क्षेत्र पाल्हीनन्दन गाउँपालिकामा पनि आइतबार २६ जनामा कोरोना संक्रमण देखिएको छ । जिल्लाभर एकैदिन ३५ जनामा संक्रमण देखिएकोमा उक्त गाउँपालिकाका अध्यक्ष दीपक गुप्ता र पाल्ही स्वास्थ्य केन्द्रकी १ नर्ससहित २६ जनामा संक्रमण देखिएको हो । उक्त पालिकाको वडा नं ३ मा मात्र ३ वर्षीय बालकसहित १९ जनामा कोरोना संक्रमण देखिएको छ । अन्य ७ जना वडा नं ४,५ र ६ का छन् । गाउँपालिका भारतको उत्तरप्रदेशस्थित ठूठीबारी र बर्गदवा बजारसँग जोडिएको छ । समुदायस्तरमा एक्कासी फैलिन थालेको कोरोना संक्रमण भारतबाट आउजाउ गर्नेबाट भएको बताइएको छ । पश्चिम नवलपरासीका चार गाउँपालिका भारतसँग सीमाना जोडिएको छ । दुई जिल्लाका सीमा क्षेत्रका पालिकाहरुमा एक्कासी कोरोना संक्रमण बढेको पाइएपछि अन्य गाउँपालिकामा पनि संक्रमणको खतरा बढेको पालिका प्रमुख र स्वास्थ्यकर्मीहरुको अनुमान छ । सीमावर्ती क्षेत्रका अन्य गाउँपालिकाबाट समेत स्वाब संकलन गरी पठाइएको छ । तर रिपोर्ट आउन बाँकी रहेको स्वास्थ्य प्रमुख गौरब ढकालले बताए । जिल्लामा ५ सय १६ जनाको समुदायस्तरमा गरिएको परीक्षणमा ५१ जनाको रिपोर्ट पोजिटिभ आएको छ । अझ करिब ३ सयको आउन बाँक रहेको ढकालले जानकारी दिए । सीमा क्षेत्रका समुदायमा एक्कासी संक्रमण फैलिनुमा नेपालभारतको आवतजावत नै प्रमुख कारण भएको पूर्वी नवलपरासी विनयी त्रिवेणी गाउँपालिकाका अध्यक्ष डम्बर बहादुर जिसीको बुझाइ छ । मुख्य सीमा नाका पूर्णरुपमा बन्द भएपनि डुंगाबाट लुकीछिपी आउजाउ गर्ने गरेका कारण संक्रमण भारतबाट आएको हुन सक्ने जिसीले बताए । 'नेपालबाट पेन्सन थाप्न जानेहरु लुकिछिपी भारतको भैंसालोटन पुगेर आउने गरेको पाइएको छ । त्यस्तै भारतबाट पनि डुंगाबाट मानिसहरु आउने गरेका छन् ,'त्यसले गर्दा समुदायमा संक्रमण फैलिएको हो, जिसीले भने । पश्चिम नवलपरासीका प्रमुख जिल्ला अधिकारी सागरमणि पाठक संक्रमण फैलिनुमा लापरबाही तरिकाले नेपालभारत आउजाउ गर्नुको कारणलाई मान्दछन् । केही दिन यातायात खुला भएपछि दुई देशमा आउजाउ गर्ने क्रम लुकिछिपि बढेकोले सोही अनुरुप संक्रमण फैलिएको उनको बुझाई छ । 'सीमा क्षेत्रका सर्वसाधारणमा घरायसी सामान किन्न भारतीय बजार नै जाने प्रचलन रहेछ । सीमाना खुला छैन । जिल्लाभित्रै आउजाउ खुकुलोको मौका छोपेर चोरी बाटो हुँदै भारतमा गएर किनमेल गर्दा जोखिम बढेको पाइयो,' प्रजिअ पाठकले भने । स्वास्थ्य प्रमुख ढकालले पनि संक्रमण फैलिनुमा चोरीबाटो हुँदै भारतबाट आउजाउ प्रमुख कारण रहेको बताउँछन् । 'पहिला संक्रमण फैलिनुमा भारतबाट आउजाउ होकी भन्ने अनुमान थियो । तर अहिले सीमा क्षेत्रमा एक्कासी बढेको पाइएपछि त्यसलाई पुष्टि गरेको छ,' ढकालले भने । संक्रमणसँगै सीमा क्षेत्रमा सशस्त्र र नेपाल प्रहरीको गस्ती पनि बढेको छ । तर दुवै देशबाट अवैध रुपमा सामान ल्याउने क्रम बढेको छैन । अहिले पनि दिनहुँ जसो मटर, कुखुरा, कुखुराका चल्लालगायतका सामानको अवैध कारोबार हुँदै आएको छ । दैनिक रुपमा प्रहरीले त्यस्ता सामान बरामद गरेपनि उक्त कार्य भने रोकिएको छैन । यसले पनि संक्रमणलाई बढाएको आम बुझाइ छ । यसैबीच समुदाय स्तरमा कोरोना संक्रमण फैलिएपछि जिल्ला प्रशासन कार्यालयले भदौ १० गतेसम्म निषेधाज्ञा जारी गरेको छ । सबै स्थानीय तहहरुले पनि सेवा बन्द गरेका छन् । ७ स्थानीय तह रहेको जिल्लामा हालसम्म १ सय ७३ जना संक्रमित भएका छन् ।"
अमेरिकामा प्लाज्मा थेरापी उपचारलाई अनुमति,अमेरिकाको खाद्य तथा औषधि प्रशासनसम्बन्धी नियामक निकाय एफडिएले कोरोना भाइरसबाट निको भएकाहरूको रगतको प्लाज्मा तत्व अन्य बिरामीका लागि प्रयोग गर्न आकस्मिक अनुमति दिएको छ । निको भएकाहरूको रगतको प्लाज्मामा भाइरस विरुद्ध बनेका एन्टीबडीलाई अरू बिरामीमा प्रयोग गरिने यो विधि हजारौँ मानिसमा प्रयोग गरिसकिएको छ । अमेरिकी राष्ट्रपति डोनल्ड ट्रम्पले ह्वाइटहाउसमा आयोजित पत्रकार सम्मेलनलाई सम्बोधन गर्दै एफडिएले प्लाज्मा थेरापीको प्रयोगलाई अनुमति दिएको बताएका थिए। उक्त घोषणा गर्दै राष्ट्रपति ट्रम्पले यो विधिको प्रयोगमार्फत् कोरोना भाइरसबाट हुने मृत्यु ३५ प्रतिशत कम हुने बताएका छन् । साथै उनले कोरोना भाइरस संक्रमणबाट निको भएकाहरूलाई प्लाज्मा दानको निम्ति आआफ्नो नाम दर्ता गर्न अपिल गरेका छन् । ट्रम्पले कोरोना भाइरस विरुद्धको खोप पनि चाँडै बन्ने विश्वास व्यक्त गरे । कोरोना भाइरस विरुद्धको लडाइँमा कुनै नतिजा निकाल्न ट्रम्पमाथि बढ्दो दबाब छ । कोरोना भाइरसबाट अमेरिकामा ५६ लाख मानिस संक्रमित छन् भने एक लाख ७६ हजार मानिसको ज्यान गइसकेको छ । एफडिएले दिएको प्रारम्भिक विवरण बमोजिम कोरोना भाइरस संक्रमितहरूमा सुरुकै अवस्थामा प्लाज्मा थेरापीको प्रयोग गर्दा एक महिनापश्चात् उनीहरू बाँच्ने सम्भावना ३५ प्रतिशतले बढेको पाइएको छ। प्रारम्भिक परीक्षणमा यो उपचार विधि सुरक्षित भएको पाइएको एफडिएले जनाएको छ । तर यसको यथार्थ प्रभावकारिता थप क्लिनिकल ट्रायलपश्चात् मात्र यकीन गर्न सकिने वैज्ञानिकहरूले बताएका छन् । स्वतन्त्र वैज्ञानिकहरूले यसलाई ठूलै उपलब्धि मानिहाल्न हतारो गर्न नहुने बताएका छन् । कतिपय बिरामीमा यो विधिको खराब असर हुनसक्ने सम्भावना अहिले नै नकार्न नसकिने कैयन् वैज्ञानिकको भनाइ छ । अमेरिकामा करिब ७० हजार बिरामीमा यसको प्रयोग भएको छ ।
भक्तपुरको मध्यपुर थिमिमा समुदायस्तरमै कोरोना संक्रमण,"भक्तपुर : भक्तपुरको मध्यपुर थिमि नगरपालिका क्षेत्रको समुदायस्तरमै कोरोना भाइरस संक्रमण फैलिएको स्वास्थ्यकर्मीहरुले निष्कर्ष निकालेका छन् । उनीहरुले मध्यपुर थिमिको वडा नं १, ३, ६, ७, ८ र ९ को समुदायस्तरमै कोरोना भाइरस संक्रमण फैलिइसकेको दावी गरेका हुन् । मध्यपुर थिमि नपा भक्तपुरका चार नपामध्ये सबैभन्दा बढी संक्रमति भेटिएको स्थानीय तह हो । यहाँ शनिबारसम्ममा एक सय ५ जनालाई संक्रमण पुष्टि भएको स्वास्थ्य कार्यालय भक्तपुरले जनाएको छ । स्वास्थ्य कार्यालयले नै मध्यपुर थिमि नपाको वडा नं १, ३, ६ र ८ मा समुदायस्तरमा कोरोना भाइरस संक्रमण भएको जनाएको हो । मध्यपुर थिमि नपाका ९ वटै वडामा संक्रमित भेटिएका छन् । जसमा सबैभन्दा बढी वडा नं ३ का संक्रमित रहेका छन् । यहाँका ३६ जनालाई संक्रमण पुष्टि भएको छ । भक्तपुर काठमाडौं ६ लेन सडकअन्तर्गत मध्यपुर थिमिको गट्ठाघर र कौशलटार खण्ड वडा नं ३ मा पर्छ । त्यसपछि वडा नं १ मा २१ जना संक्रमित छन् । काठमाडौं र ललितपुर सीमा जोडिएको मनहरा फाँट, लोकन्थली, दिव्यश्वरी क्षेत्र वडा नं १ मा पर्छ । वडा नं ३ र १ पछि ७ मा १० जना, ६ मा ८ जना, ९ मा ६ जना र ८ वडामा ४ जना संक्रमित रहेका छन् । वडा नं ७ नगदेश क्षेत्र हो । ६ नंवडाअन्तर्गत मध्यपुर थिमिको कोर एरिया बहाखाबजार र चपाचो पर्छन् । वडा नं ९ निकोसेरा, राधेराधे, टिगनी नीलबाराही क्षेत्र पर्छन् । ८ नं ८ मा मध्यपुर थिमिको पुरानो सहर बोडे पर्छ । अहिलेको संक्रमणको अवस्था हेर्दा मध्यपुर थिमिमा समुदायस्तरमा कोरोना भाइरस परीक्षण गर्न आवश्यक छ, स्वास्थ्य कार्यालय प्रमुख कृष्ण मिजार भन्छन्, पछिल्लो तथ्यांक हेर्दा मध्यपुर थिमिको वडा नं १, ३, ६, ७, ८ र ९ मा सर्वसाधारणको चहलपहल नियन्त्रण गर्न ढिलाइ गर्न हुन्न । उनले बढी संक्रमित देखिएका वडामा समुदायस्तरमा कोरोना परीक्षण गर्नेबारे छलफल भइरहेको भने जानकारी दिए । उनका अनुसार कार्यालयमार्फत मास स्वाब परीक्षण गर्न केन्द्र सरकारबाट निर्णय हुनुपर्छ । यो प्रक्रिया लामो छ । त्यसैले छिटो छरितो गर्न स्थानीय नगरपालिकाले नै मास स्वाब परीक्षण गर्नुपर्ने उनले स्पष्ट पारे । मध्यपुर थिमिका बढी संक्रमण देखिएको वडामा मास स्वाब परीक्षण गर्ने कुरा भइरहेको छ, प्रमुख मिजारले भने, तर हामीले गर्नुअघि केन्द्र सरकारबाट निर्णय हुनुपर्छ । त्यसैले नपाबाटै भए छिटो हुन्छ । मध्यपुर थिमि नपाले सञ्चालन गरेको नेपाल कोरिया मैत्री नगरपालिका अस्पतालमा पीसीआर मेसिन भएकाले नपाले छिटो मास स्वाब परीक्षण गर्न सक्ने उनले स्पष्ट पारे । यस विषयमा पहिल्यै मध्यपुर थिमि नपासँग कुरा भए पनि सुनुवाइ नभएको प्रमुख मिजारले जानकारी दिए ।मध्यपुर थिमि नपाका प्रमुख मदनसुन्दर श्रेष्ठ भने आफ्नो नगर क्षेत्रमा समुदायस्तरमै कोरोना परीक्षण गर्ने तयारी अघि बढाइएको बताउँछन् । उनले उपत्यका नगरपालिका फोरमले यस विषयमा निर्णय गर्ने जानकारी दिए । उनका अनुसार यसबारे आइतबारमात्रै नगरपालिका फोरमको बैठक बसेको थियो । फोरमको बैठक सोमबार पनि बस्ने उनले बताए । सोही बैठकले संक्रमितको कन्ट्याक्ट ट्रेसिङ गर्ने र समुदायमा कोरोना परीक्षण गर्ने तालिका नै बनाइने प्रमुख श्रेष्ठको भनाइ रहेको छ । क्षेत्रफलको आधारमा सबैभन्दा बढी संक्रमणदर मध्यपुर थिमि नपा क्षेत्रफलको आधारमा कोरोना संक्रमणदर बढी हुने नपामा पहिलो हो । क्षेत्रफलको आधारमा मध्यपुरका करिब ९ प्रतिशतको दरले कोरोना भाइरस संक्रमण रहेको छ । मध्यपुर थिमि नपाको क्षेत्रफल ११४७ वर्ग किलोमिटर रहेको छ । जबकि भक्तपुर जिल्लाको संक्रमणदर करिब २ प्रतिशतमात्रै छ । भक्तपुरको क्षेत्रफल ११९ वर्ग किलोमिटर रहेको छ । र, यहाँ संक्रमितको संख्या २ सय ९० पुगेको छ । पछिल्लोपटक कोरोना भाइरस संक्रमण भयावह देखिएको वीरगञ्ज महानगरपालिका रहेको पर्साकै क्षेत्रफलको हिसाबले करिब १५ प्रतिशतमात्रै संक्रमणदर देखिएको छ । शनिबारसम्ममा पर्सामा एक हजार ९ सय २८ संक्रमित पुगेका छन् । यहाँको क्षेत्रफल १३५३ वर्ग किलोमिटर रहेको छ । मध्यपुर थिमिपछि काठमाडौं जिल्लाको ६ प्रतिशतको हाराहारीमा रहेको छ । काठमाडौंमा शनिबारसम्म दुई हजार ४ सय ५५ संक्रमित पुगेका छन् । काठमाडौं जिल्लाको क्षेत्रफल ३९५ वर्ग किलोमिटर रहेको छ ।"
विद्यार्थीलाई एक शिक्षकको पत्र,"प्रिय सहयात्रीहरु, न्यानो माया अनि मिठो सम्झना ! हालसम्म स्वस्थ छु अनि सोही चाहान्छु। तिमीहरुमध्ये केहीसँग सिकाइ केन्द्रमा, केहीसँग सम्पर्क कक्षामा अनि केहीसँग अनलाइन कक्षामा क्षणिक भेटघााट भए पनि झण्डै ५ महिनादेखि हामीले आत्मियतासहितको सहयात्रा गर्न पाएका छैनौँ। निकै दुखी छु हाम्रो अपेक्षित सहयात्रा केही समय रोकिएकोमा अनि निकै आतुर पनि छु तिमीहरुलाई भेटेर हाम्रो नयाँ कक्षारुपी सहयात्रा प्रारम्भ गर्न। विगत लामो समयदेखि तिमीहरुसँगै रमाउने बानी परिसके छ । तिमीहरुबिनाको दैनिकी निकै उकुशमुकुश लाग्यो, मन भत्भत् पोल्यो अनि यो पत्र लेख्न बाध्य भएँ। मेरो जस्तो दिनचर्या तिमीहरुको छैन होला। किनकि हाम्रो विगतको सहयात्रामा तिमीहरुमा छुट्टीको अपेक्षा धेरै गर्दथ्यौ। कुनैदिन भोलि बिदा छ है भनेर सुचना गर्दा सबैले खुसी हुँदै ताली बजाएको पल सम्झनामा छ। अहिले परिस्थितिले नै लामो समय बिदा दिएको छ। खुसीको त सीमा नै छैन होला है ? मेरो अपेक्षा पनि तिमीहरुमा खुसी देख्नु नै हो। तिमीहरुको खुमीमा अझ खुसी थप्ने चेस्टा यो पत्रमार्फत गर्दैछु। आशा छ, केही खुसी पक्कै थपिन्छ। नयाँ कक्षाका किताबहरु सबै पाइसक्यौ। केही दिन त नयाँ किताबका रमाइलारमाइला कथाहरु पढ्दा अनि चित्रहरु हेर्दा निकै रमाइलो अनुभव भयो होला। तर एक पटक पढेको कुरा फेरि पढ्न मलाई जस्तै तिमीहरुलाई पनि मन लाग्दैन होला है ? चिन्ता नगर पुस्तक पढ्न मन नलागे, गाह्रो लागे, अल्छी लागे सबैलाई सुक्षित राख। परिस्थिति अनुकुल हुने बित्तिकै ती पुस्तकको साथ हाम्रो सहयात्रा पुन सुरु हुने छ। किताबी सिकाइलाईभन्दा सिकाइका अन्य रमाइला माध्यमहरुलाई अपनाऔ। किताब मात्र सिकाइको एकमात्र माध्यम होइन। सर्वप्रथम तिमी आफ्नो रुची र क्षमतालाई चिन। पढ्ने लेख्ने रुचि छैन भने पनि चिन्ता नगर। आफूलाई भित्री मनबाट के गर्न मन लाग्छ र आफुसँग के सीप छ त्यो कुरालाई पहिचान गर। विश्वास छ, जे गर्न मन लाग्छ त्यो गर भन्दा नराम्रो काम पक्कै गर्दैनौं किनकि तिमीहरुलाई मैले बुझेको छु, राम्रो नराम्रो छुट्टाउन सक्छौ। यदि गीत गाउन र नाँच्न मन लाग्छ भने गाऊ, नाच। सबै सामु असहज भए एक्लै नाँच अनि गाऊ। मोबाइल छ रेकर्ड गर, पछि आँफै सुन, आँफै हेर अनि फेरि अर्कोपटक अझै राम्रो गर्ने प्रयास गर। मोबाइल छैन भने पनि कत्ति चिन्ता नमान। घर परिवारका सबैलाई राखेर गाऊ, नाच अनि कस्तो भयो सोध। अझै राम्रो बनाउन के गर्नुपर्छ त्यो पनि सोध। सोहीअनुसार सुधार गर्दै जाऊ। लाग्छ अहिले गीत र नाँच मन नपराउने कोही पनि छैनन्। सबैलाई गीत गाउन र नाच्न मन लाग्दैन। नाँच्न, गाउन नजान्दैमा केही हुँदैन। तिमीहरुमध्ये केही यति प्रतिभावान् छौ कि निकै राम्रो चित्र बनाउन सक्छौ। विभिन्न चित्र बनाऊ, रङ मिलाएर लगाऊ अनि बाबा, आमा, दाजु दिदीको मोबाइबाट फोटो खिच। फेसबुकमा राख्दिन भन। के के कमेन्ट आए बुझ अनि सोहि अनुसार सुधार गर। मोबाइल र फेसबुक नभए पनि पीर नगर। तिमीले बनाएको चित्र परिवारका सबैलाई देखाऊ। उहाँहरु पनि फेसबुकमा जस्तै मौखिक कमेन्ट गर्नुहुन्छ। सोही अनुसार आफ्नो कलालाई सुधार गर्दै जाऊ। आफूले बनाएका सबै चित्र मिति लेखेर संकलन गरेर राख है, मलाई पनि देखाउनु पर्छ नि। हाम्रो भेटमा म पनि लाइक र कमेन्ट गर्छु नि है ? अनि केही मेरा सहयात्रीहरु मिठो कथा, कविता, गजल, मुक्तक र चुट्किला लेख्न मन पराउँछौ। दिनमा केही समय मिलाएर लेख, मिठो आवाजमा वाचन गरेर सुनाउ, जसरी मलाई हाम्रो विगतको सहयात्रामा पटकपटक सुनाएर खुसी बनाएका छौ। अनि गीत, नाँच, कथा, कविता, चित्र आदि केही नआउनेहरु पनि छौ है ? नआए के भो तिमीहरु कति राम्रो अभिनय गर्छौ, त्यही गर। कहिले जनावर जस्तै गर, कहिले चलचित्रको नायक जस्तै गर, अनि कहिले नेताहरु जस्तै गर। जे सक्छौ त्यो गर। गर्ने मात्र हैन परिवारका सदस्यहरुलाई पनि देखाऊ। दिन दिनै केही समय निरन्तर गर। अनि आशा पनि गर केही वर्षपछिको कमेडि च्याम्पियनमा भाग लिन्छु भनेर। किनकि ती कमेडी च्याम्पियनका विजेता पनि तिमीहरु जस्तै सिक्दै सिक्दै त्यो ठाँउमा पगेका त हुन् नि। गर्भबाटै त्यो कला लिएर आएका त पक्कै होइनन्। आफूमा विश्वास राख, सफलता तिम्रै हातमा छ। किनकि तिमीहरु मसँगको सहयात्रामा निरन्तर सफल भएका छौ त्यो पनि तिमीहरुकै प्रयासबाट त हो नि। अनि पत्र पढ्दै जाँदा लाग्न सक्ला, मलाई त केही गर्न आँउदैन। केही सीप छैन। अब के गर्ने ? यो प्रश्नको उत्तर पनि मसँग छ। तिमी केही गर्न नसके पनि प्रश्न गर्न त पक्का सक्छौ, जसरी कक्षामा मलाई अचम्मका प्रश्न गर्ने गथ्र्यौ। हो त्यस्तै प्रश्न गर। जे देख्छौ, जे सुन्छौ त्यसैमा प्रश्न गर, ढिलो चाँडो उत्तर पाउने छौ। बाहिर पानी परिराखेको हेर अनि प्रश्न गर, पानी कसरी पर्छ ? किन पर्छ ? अनि रेडियो टेलिभिजन हेर्छौ भने प्रत्येक कुरामा किन र कसरी भन्ने प्रश्न गर। तिमीलाई थाहा नभएका सबै कुरामा प्रश्न गरिराख। रेडियो टेलिभिजन छैन भने बाहिर बाटोतिर हेर, के देख्छौ प्रश्न गर। आकाशमा हेर चरा उडेको, बादलले सूर्यलाई ढाकेको, चन्द्रमाका विभिन्न आकृति आदि देख्यौ प्रश्न गर्न नछाड। अनुकुल छ भने गुगलमा ती प्रश्नका उत्तर खोज छैन भने पनि आफूभन्दा अग्रजलाई लाज नमानेर ती प्रश्नहरु सोध। केही न केही उत्तर पाउने छौ तर सबै उत्तरहरुलाई पनि प्रतिप्रश्न गर। पाएसम्म उत्तर खोज, नपाए आफ्नै अनुमानित उत्तर सोच। अनुमान लगाउन पनि सकेनौ भने सबै प्रश्नहरु जम्मा पारेर राख। हाम्रो भेटमा तिमी हामी मिलेर छलफल गरौँला। यस्तो प्रश्न गर्ने बानीले तिमीलाई अध्ययनशील, जागरुक, जिज्ञासु र समालोचक बनाउन सहयोग गर्दछ। ए, साँच्चै, तिमीहरु आँफैले भनेका हैनौ त, न्युटनले रुखबाट स्याउ खस्दा कसरी र किन खस्यो भन्ने प्रश्नको उत्तर खोज्दै जाँदा वैज्ञानिक भए भनेर ? हो यही कुरालाई आत्मसाथ गर्दै तिमी पनि प्रश्न गर्दै जाऊ अनि उत्तर पनि खोज्दै जाऊ है। म विश्वस्त छु कि दिनको एक चरणमा माथिका कुनै न कुनै काम अवश्य गर्नेछौ। अब म तिमीहरुलाई अर्को चरणमा प्रवेश गराँउछु। तिमीसँगको सहयात्रामा तिम्रा थुप्रै प्रतिभाहरु बुझ्ने मौका पाएको छु। आफ्नो क्षमता अनुसारका घरयासी कामहरु पनि गर है। भान्छा कोठा सक्ने जति सफा गर, आफ्नो विस्तरा मिलाएर राख, कपडा मिलाएर व्यवस्थित गर, भान्छाकोठाका सक्ने जति भाँडाहरु सम्बन्धित ठाँउमा राख, शौचालय सफा गर, तरकारी तयार गर्न आमा बाबालाई सहयोग गर, सक्ने जति दिनमा एकपटक गर। केही पनि गर्न आँउदैन भने अग्रजहरुले गरेको हेर, त्यहाँ पनि प्रश्न गर। अनि कसरी गर्ने पनि सिक। मलाई लाग्छ पक्कै पनि घरको काम गर्न खोज्दा सबै अभिभावकहरु खुसी साथ सिकाउनुहुन्छ। व्यक्तिगत स्वास्थ्यको पनि ख्याल गर। सरसफाईमा निरन्तरता देऊ। नङ काट्न, हात धुन, सक्ने जति लुगा सफा गर्न, र किताब कापी व्यवस्थित गर्न अरुको अपेक्षा नगर। आफूलाई थाहा भएको राम्रो कुरा परिवारमा सबैलाई भन। केही समय पहिले सिकाइ केन्द्रमा तिमीहरुले मलाई कोरोनाका लक्ष्यणहरु र बच्ने उपायहरु भनेका थियौ नि त्यसै गरी सबैलाई भन्ने काम पनि गर है। भन्ने क्रममा भौतिक दुरी कायमा गर्न त मैले भन्नै पर्दैन, तिमीहरुले मलाई नै सिकाएका थियौ। मैले सम्झिराखेको छु, तिमीहरु प्रायले भन्दै आएको, हामी स्वावलम्भी हुनुपर्छ भन्ने सिद्धान्त। हाम्रो आगामी भेटमा आफ्नो काम आफैँ गरेर साँच्चिकै स्वावलम्भी भएको खवर सुन्न पाउनेछु भन्ने आशा अनि विश्वास लिएको छु। यसका अतिरिक्त तिमीहरु खेल खेल्न, आराम गर्न, परिवारसँग कुराकानी गर्न पनि उत्तिकै मन पराँउछौ, त्यो पनि निश्चित अवधिमा गर। बिहान साना र शारीरिक अवस्था अनुकुलताका घरमै गर्न सकिने व्यायमलाई पनि निरन्तरता देऊ। यसले तिमीलाई शारीरिक तथा मानसिक रुपमा स्वस्थ्य रहन सहयोग गर्दछ। खाने कुराहरु के खाने के नखाने भन्ने तिमीहरुलाई राम्रोसँग थाहा छ। त्यसलाई पनि व्यवहारमा उतार। विद्यालयमा जस्तै घर परिवारमा पनि मिठो बोली, सरल एवम् अनुशासित बानी व्यवहार र इमान्दारितालाई पनि अनुशरण गर। यसले तिमीलाई एक असल विद्यार्थीको परिचहान दिनेछ, जुन मैले सदा अपेक्षा गरिरहेको छु। थाहा छ मेरो अपेक्षा माथि पक्कै पनि न्याय गर्नेछौ। अब म तिमीहरुलाई मेरो मनको व्यथा बाँड्न चाहान्छु। आखिर तिमीहरुबाहेक अरु को नै छ र मेरो व्यथालाई बुझिदिने। तिमीहरुले विभिन्न समचारमार्फत सुनेका छौ होला, शिक्षकहरु निदाएका छन्, बसीबसी तलब खाएका छन्, मरेका छन् आदि इत्यादि भनेको। यस्ता कुराहरुले मलाई निकै चोट पुगेको छ। हाम्रो भेट निरन्तर नभएकाले तिमीहरुलाई पनि लाग्न सक्छ, साँच्चिकै सर निदाउनु भयो वा बसीबसी तलब खानु भयो। कृपया यसलाई यसरी नबुझ। तिमीहरु सबैलाई थाहा छ, महामारीको स्वरुप निकै खतरा हुँदै गएको छ। यस्तो अवस्थामा सबैलाई ज्यानको माया छ। म स्विकार गर्छु, सचेत, सुरक्षित, र सजग रहनको लागि पहिले जस्तै दैनिक सहयात्रा गर्न सकेका छैनौँ। तैपनि दुरी कायम गरेर सम्पर्क कक्षा, सिकाइ केन्द्रमा सहजीकरण, घरघरमा पाठ्यपुस्तक, अनुकुल हुनेलाई व्यक्तिगत मोबाइल डाटा प्रयोग गरेर अनलाइन कक्षा, तिमीहरु धेरैले नजानेको कुरा सोध्न मिसकल हानेपछि म आफैँले कल व्याक गरेर पटक पटक सहजीकरण आदि जस्ता कार्यहरु गरिराखेकै हो। यसको प्रत्यक्ष प्रमाण तिमीहरु नै हौ। अहिले कोरोना महामारीको अवस्थामा जोखिम पनि बढेकोले सम्पर्क कक्षा तथा सिकाइ केन्द्र स्थगित गरिएको हो। म पूर्ण विश्वस्त छु कि, जसले जस्ता आरोप लागाए पनि तिमीहरु मलाई विस्वास गर्छौ, अनि समग्र परिस्थितिको मुल्याङकन पनि। म आफैँ अतालिएको छु अनि प्रत्येक पलपलमा परिस्थिति सामान्य होस् भनेर प्राथना गरिरहेको छु। तिमीहरुसँग सहकार्य गर्न प्रतिक्षारत छु। बस्दाबस्दा, मलाई पनि विद्यालयमा कहिलेबाट निरन्तर पढाइ होला र जाऊँला भन्ने तीव्र चाह भइसकेको छ।। तिमीहरुको शैक्षिक गन्तव्यमा पुग्ने कार्य तिमीहरुको र मेरो सहकार्यमा मात्र सफल हुने हो, ती हामीलाई निदाएको देख्नेहरुको कुनै भूमिका रहँदैन। त्यसैले, बोल्नेहरुले जे जस्ता आरोपहरु लगाए पनि म मेरो पेशाप्रति वफदार रहेको कुरा तिमीहरुलाई विश्वास दिलाउन चाहान्छु। अहो ! मनका भावहरुलाई समावेश गदै जाँदा पत्र लामो बनिसकेछ। तसर्थ, पत्रका कुराहरुलाई पक्कै पनि आत्मसाथ गर्ने छौ भन्ने आशा अनि भरोसा सहित पत्रबाट बिदा हुन्छु। स्वास्थ्य र सुरक्षित बस्नु। हाम्रो स्वास्थ्य ठिक होस् अनि परिस्थिति सहज बनोस् हाम्रो सहयात्रा निश्चित छ। उही ननिदाएको शिक्षक, विष्णुदेवी मावि काठमाडौं"
'उद्योगी आकर्षित हुने गरी काम गरिरहेका छौं',"पछिल्लो समय उद्योगहरू विस्तारै फस्टाउँदै गएका थिए। सरकारी स्वामित्वको उद्योग तथा कलकारखाना धराशायी भएको अवस्थामा निजी क्षेत्र र वैदेशिक लगानीमार्फत सञ्चालित उद्योगहरू आर्थिक र उत्पादनका दृष्टिकोणले सबल बन्दै गरेका थिए। तर कोभिड १९ को संक्रमण र केन्द्रीय सरकार, स्थानीय प्रशासन तथा स्थानीय तहद्वारा विभिन्न चरणमा लगाइएको बन्दाबन्दी र निषेधाज्ञाका कारण यस्ता उद्योगहरू प्रभावित बन्न पुगे। रोजगार उपलब्ध गराउनु महत्त्वपूर्ण भूमिका खेलेको उद्योगका कारण हजारौं जनशक्तिले बेरोजगारको समस्या बेहोर्नु पर्यो। प्रस्तुत छ, उद्योग, वैदेशिक लगानी, रोजगार, कोभिड १९ ले सिर्जना गरेको अवस्था, लगानीमैत्री वातावरणलगायतका विषयमा उद्योग, वाणिज्य तथा आपूर्ति मन्त्रालयका उद्योगतर्फका सचिव चन्द्र घिमिरेसँग अन्नपूर्णकर्मी तुलसी सुवेदी र पवन तिमिल्सिनाले गरेको कुराकानीको सारसंक्षेप: १ कोरोना भाइरस नियन्त्रण तथा रोकथामका लागि सरकारले विभिन्न चरणमा गरेको बन्दाबन्दी तथा निषेधाज्ञाले अधिकांश उद्योग प्रभावित छन्। ती उद्योग पूर्ण क्षमतामा सञ्चालनमा ल्याउन मन्त्रालय के गर्दैछ ? सुरुको लकडाउनजस्तै अत्यावश्यक सेवाअन्तर्गत उत्पादन तथा वितरणमा केन्द्रित छौं। निषेधाज्ञाअघिको समयमा यी सेवालाई सहजीकरण गर्दै आएका थियौं। बजारको मागमा असर नपरोस् भन्ने उद्देश्य थियो। श्रमिकलाई पनि असर नपरोस् भन्ने थियो। बजारमा कुनै मन्दी आउन नपाओस्। आपूर्तिमा समस्या नपरोस् भन्ने थियो। तथापि लम्बिँदै गएको अवस्थामा उद्योगहरू प्रभावित भएका छन्। वस्तु तथा सेवाअनुसार समस्या फरक छन्। जस्तो होटल, रेस्टुराँ तथा शिक्षासँग सम्बन्धित व्यवसायलाई बढी असर गरेको छ। अत्यावश्यक सेवा जस्तै खाद्यान्न, औषधिमा खासै समस्या परेन। ती उद्योग सामान्य अवस्थाभन्दा पनि राम्रोसँग चलिरहेका छन्। कतिपय उद्योगले त शतप्रतिशत क्षमता उपयोग गरिरहेका पनि छन्। असहज परिस्थितिमा पनि आफूलाई परिवर्तन गर्न सक्ने क्षमता भएका उद्योगलाई समस्या भएन। सबैभन्दा बढी मारमा लघु, घरेलु तथा साना उद्योग परेका छन्। सामान्य अवस्थामा सबै उद्योगमा पूर्ण क्षमताको औसत ९७ प्रतिशतमा उपयोग हुने गरेको छ। उद्योगअनुसार ४०, ४५ देखि ८० प्रतिशतसम्म उपयोग भएको पाइएको छ। चालु आर्थिक वर्षको बजेटमार्फत विभिन्न स्किम ल्यायौं। मौद्रिक नीतिले पनि सम्बोधन गरेको छ। सँगसँगै कर नीतिमार्फत पनि राहत दिने प्रयास भएको छ। समस्यामा परेका उद्योगीहरूसँगै सल्लाह लिएर स्किम ल्याएका हौं। हामीले एउटा टिम बनाएर सुक्खा बन्दरगाहबाट, सीमा नाका, उद्योगदेखि बजारसम्म सहजीकरण गर्यौं। इन्डिभिजुअल केसमा पनि हामीले सहजीकरण गरेका छौं। प्रहरी प्रशासनदेखि भन्सार विभागसम्म पनि समन्वय गर्यौं। उत्पादनका लागि आवश्यक कामदारको मोबिलाइजेसनमा र उत्पादन भएका वस्तु बजारसम्म पुर्याउन पनि हामीले सहजीकरण गर्यौं। सहजीकरण नभएको भए लकडाउनमा व्यापक संकट आउँथ्यो। लकडाउनमा आपूर्ति व्यवस्था खलबलिन पाएन। समस्याचाहिँ लघु, घरेलु तथा साना उद्योगमा भयो होला। यसबीचमा एउटा उद्योग अर्काे उद्योगका लागि कति महत्त्वपूर्ण हुँदो रहेछ भन्ने पनि हामीले थाहा पायौं। एउटा उद्योगले उत्पादन गरेका वस्तु अर्काे उद्योगका लागि कच्चा पदार्थका रूपमा काम लाग्दो रहेछ। अत्यावश्यक वस्तु भनेर सुरुमा सीमित उद्योग खुलाए पनि पछि अर्काे सहयोगी उद्योगलाई पनि खुलाउनुपर्छ भन्ने बोध भयो। लकडाउन खुल्नुअगाडि नै क्रमशः उद्योग खोल्दै गयौं। २ कच्चा पदार्थको उपलब्धतामा समस्या पर्यो भन्ने गुनासो सुनिन्छ नि ? जहाँनेर उद्योगीले अनुरोध गर्नुहुन्छ, त्यहाँ हामी सहजीकरण गर्छाैं। कच्चा पदार्थ त सरकार आफैंले उपलब्ध गराउने कुरा भएन। जस्तै सिमेन्ट उद्योगका लागि आवश्यक क्लिंकरका लागि चुनढुंगा चाहिन्छ। चुनढुंगा निकाल्न सहजीकरण गर्नुपर्ने भयो। त्यसको ढुवानीमा सहजीकरण गर्नुपर्यो। चुनढुंगा खानीबाट बनेको क्लिंकर तयार हुन्छ। त्यसलाई बजारसम्म पुर्याउन सहजीकरण गर्नुपर्यो। कतिपयको आफैंले सिमेन्ट नबनाएर क्लिंकर बेच्नुहुन्छ। ठूला उद्योगलाई कच्चा पदार्थ दिने उद्योगलाई हामीले सहजीकरण गर्यौं। लकडाउन खुलेपछि त कच्चा पदार्थमा खासै समस्या थिएन। तर निषेधाज्ञा सुरु भएपछि कतैकतै यस्तो सुनिएको छ। विशेष उद्योगका हकमा स्रोतमै समस्या देखिएको छ। उदाहरणका लागि औषधि उद्योगलाई कच्चा पदार्थ दिने संसारकै ठूलो उद्योग चीनमा छ। सुरुवातमा चीनले कच्चा पदार्थ निर्यात गरेन। पछि कच्चा पदार्थ ढुवानीमा समस्या देखियो। भारतमा राज्यपिच्छेको फरक नीतिले गर्दा अवरोध भयो। त्यसको असर अलग ठाउँमा अलग ढंगले पर्यो। त्यति हुँदाहुँदै पनि हामीले सहजीकरण गर्न कुनै कसर बाँकी राखेनौं। अहिले पनि हामी तत्पर छौं। दुःखका साथ स्विकार्नुपर्ने हुन्छ निर्यातमा चाहिँ समस्या भयो। धेरै गन्तव्य मुलुकबाटै उत्पादित वस्तु लिएनन्। हस्तकलासम्बन्धी उत्पादन उपभोग गर्ने मुलुकले अर्डर नै रद्द गरे। माग घटेपछि बिक्रेताले अर्डर रद्द गर्यो। ५० करोडजत्तिको सुगन्धित तेलमा अवरोध सिर्जना भयो। सबै किसिमको वस्तुको माग छैन। उपभोग गर्ने प्रकृति नै फेरिएको छ। ३ कोभिडकै समयमा मास्क, स्यानिटाइजरजस्ता केही वस्तुको माग बढेसँगै केही उद्योगी त्यस्ता वस्तु उत्पादन सुरु गरेका छन्। यसलाई दीर्घकालीन रूपमा सञ्चालनमा ल्याउन सरकारको योजना के छ ? यसपालि सबैभन्दा महत्त्वपूर्ण पाठ हामीलाई भारतले सिकायो। लकडाउनअगाडि भारत पीपीईको मामिलामा विल्कुलै अनभिज्ञ थियो। तर लकडाउनकै मौकामा उसले पीपीईको उत्पादन थाल्यो। त्यति मात्र नभई निर्यातसमेत गर्यो। निर्यातकर्ता हुने हैसियतमा पुग्नुको एउटै आधार थियो, उत्पादनशीलता। एउटा वस्तु उत्पादन गर्ने उद्योगले आफूलाई डाइभर्ट गरेर पीपीई उत्पादन गर्न सुरु गरे। गार्मेन्ट उत्पादन गरिरहेका थिए भने गार्मेन्ट छाडेर पीपीई उत्पादन गरे। आखिर प्रकृति एउटै हो। स्टिचिङ मेसिनले नै तयार पार्ने विषय हो। मात्र डिजाइनमा अन्तर होला। हामीले किन त्यसबाट पाठ नसिक्ने त ? नापतौल तथा गुणस्तर विभागबाट मन्त्रीज्यूको संयोजकत्वमा गुणस्तर परिषद् छ। त्यसबाट हामीले विज्ञहरूसँग छलफल गरी पीपीई, मास्क र सर्जिकल ग्लोब्सका लागि मापदण्ड तयार गर्यौं। उद्योगीहरूलाई आह्वान पनि गर्यौं। केही वस्तु स्वदेशमै आवश्यक थियो, त्यस्ता वस्तुलाई निर्यात गर्न रोक्यौं। कम्तीमा यहाँ मास्कको अभाव नहोस्। अर्काे स्यानिटाइजर उत्पादनका लागि औषधि व्यवस्था विभागसँग समन्वय गरेर अनुमति दिलाउने काम गर्यौं। स्यानिटाइजरलाई चाहिने स्पिरिट उत्पादकलाई उत्पादन क्षमता वृद्धिको निर्णय गर्यौं। नीतिगत रूपमा बाटो खुल्यो। स्यानिटाइजर उत्पादकलाई यसबीचमा राम्रै मुनाफा पनि भयो। यसरी बजारमा मास्क, स्यानिटाइजर र पीपीईको उपलब्धता सहज भयो। ४ बन्दाबन्दीकै बीचमा स्वदेशी उत्पादनलाई भन्दा आयातीत वस्तुको बजारीकरणलाई सरकारले प्राथमिकता दिएको उद्योगीको गुनासो छ। आयात प्रतिस्थापन गर्न सक्ने स्वदेशी उत्पादनलाई महत्त्व दिनुपर्ने होइन ? एउटा उदाहरण दिन्छु। केही उद्योगीले आयात प्रतिस्थापन गर्ने ३० वटा औषधिमा आयात रोक्नुपर्ने माग राख्नुभएको छ। यसबारेमा औषधि उद्योगीबीच नै दुई फरक मत छन्। उहाँहरूबीचमै विषय मिलिरहेको छैन। एउटा पक्ष भन्छ जहाँ हामी आत्मनिर्भरताको छेउछाउमा छौं, आयातलाई कस्दै लैजानुपर्छ। अर्काे पक्ष भन्छन् फेरि आयातलाई तत्काल कस्नु हुँदैन। आयात रोक्ने हो भने औषधिको उपलब्धतामा समस्या आउन सक्छ। त्यसले बजारमा औषधिको अभाव सिर्जना हुन सक्छ। त्यसबाहेक व्यापारीले औषधिको भाउ पनि अचाक्ली बढाउन सक्छन्। यसबाट अन्तिममा मारमा पर्ने उपभोक्ता नै हुन्। सँगसँगै हामीले उद्योगीका समस्या पनि सुन्नुपर्ने हुन्छ। राज्यले उद्योगी र उपभोक्ता दुवैका हितमा रहेर नीति लिनुपर्ने हुन्छ। त्यसैले यस विषयमा हामी सरोकारवालासँग छलफल गरी त्यसको विश्लेषण गर्दै ठोस निर्णयमा पुग्छौं। अन्य वस्तुमा पनि यस्तै समस्या छ। त्यसैले मन्त्रालयले अध्ययन गरेर यसमा चाँडो निर्णय गर्नेछ। ५ कुल गार्हस्थ उत्पादनमा उद्योगको योगदान बढाउने योजना के छ सरकारको ? हामीले उच्च आर्थिक वृद्धिदरको अपेक्षा गरेका छौं। सात प्रतिशतभन्दा बढी नै लक्ष्य राखेका छौं। अति कम विकसित राष्ट्रबाट हामीले आफूलाई विकासोन्मुख राष्ट्रमा रूपान्तरण गर्न खोजेका छौं। कुल गार्हस्थ उत्पादनमा उत्पादनशील क्षेत्र १२ प्रतिशत योगदान रहेकोमा कुनै समय घटेर चार प्रतिशतसम्म झरेको थियो। हामीसँग उद्योगको योगदान बढाउँदै लैजानुपर्ने चुनौती छ। त्यो भनेको तुरुन्तै भइहाल्ने अवस्था होइन। यद्यपि लगानीको उपयुक्त वातावरण बन्दै गएको छ। एकाध वर्षभित्र जीडीपीमा उद्योगको योगदान १० प्रतिशत पुग्ने मद्दत गर्दै छ। कोभिडले अवरोध पुर्याउँदै आएको छ। तर पनि तथ्यांकलाई टेकेर हेर्ने हो भने वैदेशिक लगानी घटेको छैन। अघिल्लो आवमा कुल २६ अर्ब उद्योग विभागको तथ्यांकले देखाउँछ भने गतमा आवमा ३८ अर्ब लगानी भित्रिएको छ। यता ६ अर्बभन्दा बढी लगानी स्वीकृत गर्ने लगानी बोर्डले कोभिडको समयमै झन्डै एक खर्ब ८४ अर्ब लगानी स्वीकृत गरेको छ। यसले लगानी बढेको छ। संख्यात्मक रूपमा घटेको पक्कै हो। तर रकमका हिसाबले लगानी बढेकाले गुणात्मक हिसाबले लगानी बढ्नु सुखद् पाटो हो। सन् २०१० सँग तुलना गर्ने हो इज अफ डुइङ बिजनेस इन्डेक्समा पनि भरपूर सुधार भएको छ। कोभिडका बीचमा पनि उद्योगमा त्यति धेरै आत्तिनुपर्ने अवस्था छैन। तर पनि आगामी दिनमा कसरी जाने भन्ने सोच्नुपर्ने हुन्छ। ६ एसियामा नेपालमा विदेशी लगानी उल्लेखनीय छैन नि ? दक्षिण एसियाका अन्य मुलुकसँग हाम्रो तुलना हुन्छ। त्यसमा पनि हामीले हाम्रै भूगोलसँग मिल्दो मुलुकसँग तुलना गर्नुपर्ने हुन्छ। केही वर्षअघिको तथ्यांक उल्लेख गर्छु। दक्षिण एसियामा भित्रिएको ५४ अर्ब अमेरिकी डलरमध्ये ४६ अर्ब भारतमा भित्रिएको छ। त्यसबाहेक करिब ६ अर्ब डलर बंगलादेशमा आएको देखिन्छ। अन्य रकम बाँकी मुलुकमा बाँडीचुँडी गएको छ। हामीले भारत र बंगलादेशसँगै प्रतिस्पर्धा गरिरहनुपर्ने चुनौती छ। त्यसपछि हामीले आफूसँगै पनि प्रतिस्पर्धा गर्नुपरेको छ। आजसम्म गरेको सुधारलाई आगामी दिनमा निरन्तरता दिइरहनु मुख्य चुनौती हो। हामीले दक्षिण एसियामा आउने लगानीको हिस्सा बढाउन थालेका छौं, तर यतिले मात्रै हामीलाई पुग्दैन। हिजोका दिनसम्म त अन्न उत्पादन मात्रै त गरिरहेका थियौं। तर व्यावसायिक कृषिजन्य उत्पादनमा कसैको ध्यान पुगेन। अब नेपालमा खाद्य पदार्थलाई प्रोसेसिङ गर्ने उद्योगहरू आवश्यक छन्। यसका लागि थप लगानी आवश्यक छ। यसपटक कोभिडका कारण व्यावसायिक खेतीमा सबैको ध्यान गएको छ। हिजोको दिनसम्म यसमा विचार गरिएको थिएन। ७ कोभिडका कारण वैदेशिक लगानी आकर्षित गर्न सजिलो होला र ? हामीले विभिन्न तवरले प्रशासनिक तथा नीतिगत सुधार गरेका छौं। यो सुधारलाई कत्तिको निरन्तरता दिइरहन सकिन्छ भन्ने विषय महत्त्वपूर्ण छ। कोभिडका कारण प्रभाव त निश्चय नै परेको छ। तर पनि विषम परिस्थितिमा हामी आत्तिनुपर्दैन। लगानीकर्ताले कहाँ लगानी गर्नु उपयुक्त हुन्छ भनेर अवसर खोजिरहेकै हुन्छन्। लगानीकर्ता लगानी नगरी बस्न सक्दैनन्। उनीहरूले जहाँ लगानी सुरक्षित हुने उपयुक्त स्थान देख्छन्, त्यहाँ लगानी गर्न खोज्छन्। हामीले आफ्नो सुधारका कामलाई निरन्तरता दिइरहने हो भने लगानीकर्ता विश्वस्त भएर लगानी गर्न सक्छन्। यस्तो समयमा आत्तिएर भन्दा संयमता देखाएर आफ्नो सुधारका कामलाई अघि बढाउनुपर्ने हुन्छ। ८ प्रतिबद्घताअनुसार लगानी भएनभएको तथ्यांक विभागसँग छैन, उद्योगको वास्तविक तथ्यांक कहिलेसम्म पाउन सकिन्छ ? यसै वर्षदेखि औद्योगिक क्षेत्रको एकीकृत डाटा बनाउन लागेका छौं। कार्यक्रम सञ्चालन गरेर त्यसका आधारमा कसरी उद्योगमा सहजीकरण गर्न भन्नेमा हाम्रो ध्यान पुगेको छ। स्थानीय, प्रदेश र संघीय तहका डाटा आबद्घ गरेर अघि बढ्ने योजना छ। २०७५७६ सम्म उद्योग विभागसँग सबैखाले डाटा रहन्थ्यो। अहिले दर्ता, नवीकरण, खारेज प्रदेश सरकारमा हस्तान्तरण भएसँगै तथ्यांक पाउन कठिन छ। तर तीनै तहको सरकारबाट वास्तविक समयको तथ्यांक ल्याउन तयारी गर्दैछौं। एकाध वर्षमा समुन्नत तथ्यांक आउने छ। ९ एकल सेवा विन्दुले ठूला उद्योग समेटे पनि घरेलु र साना उद्योगलाई समेट्न सकेको छैन। अझै पनि झन्झट पाइरहेको अवस्था छ, यो कहिले हट्छ ? साना उद्योगमा वैदेशिक लगानी र थ्रेसहोल्डभन्दा माथिका उद्योग यहाँबाट हुन्छ। यसबाहेक साना, घरेलु र लघु उद्योगको सम्पूर्ण प्रशासनिक काम प्रदेशमा पुगेका छन्। प्रदेशले संगठन विस्तार, कानुन बनाउने, क्षमता विकास गर्ने काम नसकेकाले समय लागेको छ। हिजो बढी सहज थियो, अहिले गाह्रो भएको उद्योगीको गुनासो छ। हामीले जुममार्फत प्रदेशका उद्योग मन्त्रीसँग छलफल गरी कानुन बनाउन र क्षमता विकास गर्न जोड दिएका छौं। औद्योगिक व्यवसाय ऐन परिष्कृत गर्दै ल्याएका छौं। यस्ता कानुन प्रदेशले पनि ल्याउनुपर्छ। हामी उहाँहरूसँग संवादमा छौं। संघ सरकार हुँदा निःशुल्क दर्ता भएकोमा अहिले ३० देखि ३५ हजारसम्म शुल्क लिएको पाइएको छ। यसलाई इज अ डोइङबाट हेर्नुपर्छ राजस्व उठाउनेतर्फ केन्द्रित हुुनु हुँदैन। १० भूकम्पका बेला रुग्ण उद्योगलाई लक्ष्यित गरी प्याकेज ल्याइए पनि प्रभावकारी भएन। यसपालि रुग्ण निजी र संस्थानबारे सरकारले के गर्दैछ ? औद्योगिक व्यवसाय ऐनको परिच्छेद ७ मा रुग्ण उद्योगबारे व्यवस्था गरिएको छ। नियमावली क्याबिनेट जाने क्रममा छ। रुग्ण उद्योगलाई व्यवस्थापन गर्न ऐन र नियमावलीमा व्यवस्था गरिएको हो। केही दिनअघि मात्रै मन्त्रिपरिषद्को निर्णयबाट सार्वजनिक तथा निजी क्षेत्रको रुग्ण उद्योग कसरी पुनरुत्थान गर्न सकिन्छ भनेर विज्ञ समूह बनाएका छौं। सिफारिसका आधारमा सरकारी स्वामित्वको संस्थान पनि कसरी सञ्चालन गर्ने भन्ने टुंगो लाग्ने छ। पीपीसीमा, व्यवस्थापन कन्ट्याक वा लिक्विडेसनमा लैजाने भनेर डीडीए गरी मन्त्रिपरिषद्को निर्णयमा लैजान्छौं। यससँगै निजी क्षेत्रका रुग्ण उद्योग (अति रुग्ण, रुग्ण र रुग्णउन्मुख) लाई छुट, सहुलियत, प्रोत्साहन कसलाई के दिँदा सम्बोधन गर्न सकिन्छ भनेर पनि विज्ञ समूहले अध्ययन गर्ने छ। यसको कार्यावधि चार महिना तोकिएको छ। ११ कतिपय उद्योग ब्याज अनुदान लिने, सेवासुविधा लिने तर सधैं रुग्णमै बसिरहने प्रवृत्ति पनि छ, यसपटक त्यसो नहोला भन्ने के ग्यारेन्टी छ ? पुनरुत्थान हुन सक्ने खालको छ भने कस्तो मोडालिटी अपनाउने भन्ने अध्ययन समितिले नै सिफारिस गर्नेछ। पुनरुत्थान हुन नसक्ने भएमा लिक्विडेसनमा जाने नै हो। कमजोरी नहोदोरियोस् भनेर विज्ञ कमिटी बनाएर काम गरिरहेका छौं। १२ लामो समयदेखि औद्योगिक संस्थान धराशायी छन्, औद्यौगिक संस्थान कसरी सुदृढीकरण गर्ने भन्ने विषयमा सरकारले धेरै वर्षदेखि सोचे पनि अझै टुंगोमा पुर्याउन सकेको छैन, यसतर्फ कसरी अघि बढ्दै हुनुहुन्छ ? औद्योगिक संस्थान कुन मोडेलमा सञ्चालन गर्ने भन्ने विषयमा विज्ञ समूहले दिएको अध्ययनका आधारमा तय हुने छ। उदयपुर सिमेन्टमा पुरानो प्रविधि प्रयोग भएको छ। तीन लाख मेट्रिक टन क्षमता भएकोमा एक लाख मात्रै उत्पादन भइरहेको छ। अहिलेको अवस्थामा त्यसरी हुँदैन। प्रतिस्पर्धी धेरै भएको अवस्थामा प्रविधिमा आमूल परिवर्तन गर्नुपर्ने छ। अहिलेको अवस्थामा उत्पादन गर्दा दुई सय वर्षसम्म पनि खानी सकिँदैन। तर ठूलो मात्रामा उत्पादन गर्नुपर्ने छ। खानीको आयु चाँडो सकिए पनि बृहत् उत्पादनमा जानुपर्छ। संस्थानका प्रविधि, व्यवस्थापकीय नेतृत्व, अनावश्यक खर्च कम गर्नेलगायतमा ध्यान दिन जरुरी छ। चुहावट र अनियमितता पनि छन् संस्थानमा। सुध्रिनेलाई सुधार्ने हो। सुधार्ने अवस्था नदेखिए लिक्विडेसनमा लैजाने, म्यानेजमेन्ट कन्ट्याकमा लैजाने, पीपीपी मोडेलमा लैजाने तथा मर्ज गरेर पनि जान सकिन्छ। जस्तो हेटौंडा र उदयपुर मर्ज गरेर लैजान सकिन्छ। त्यस्तै नेपाल औषधि लिमिटेडको उत्पादन क्षमता बढाउने प्रक्रियामा अघि बढेका छौं। सञ्चालक समिति, कार्यकारी निर्माण गर्ने विषयमा हामी अघि बढेका छौं। के गर्ने भन्ने विषयमा अध्ययन तथा विश्लेषण भइरहेको छ, विभिन्न विकल्प छन्। १३ बन्द रहेको औषधि लिमिटेड सञ्चालनमा आएसँगै अरू सम्भावित संस्थान पनि छन् ? औषधि व्यवस्था लिमिटेडले पाठ सिकाएको छ। चलाउँदा चल्दो रहेछ भन्ने महसुस भएको छ। चलाउँदा चल्छ भने किन नचलाउने भन्ने पक्षमा हामी पुगेका छौं। उत्पादनमा पनि विविधता ल्याउने, क्षमता पनि बढाएर लैजाने योजनामा छौं। अहिले धौबादी फलाम कम्पनीबाट फलाम उत्पादन गर्ने तयारीमा छौं। फलाम उद्योगलाई चाहिने आवश्यक कच्चा पदार्थ त्यहाँबाट उत्पादन गर्न सकिन्छ। राम्रै साइजमा उत्पादन हुने भएकाले आइरन तथा स्टिलले बाहिरबाट ल्याइरहेका कच्चा पदार्थको सहजता यसबाट हुनेछ। आठ सय मेट्रिकटन उत्पादन गर्दा ५५ वर्ष पुग्ने कच्चा पदार्थको भण्डारण छ। १२०० मेट्रिकटन उत्पादन गर्दा पनि ३३ वर्षसम्म उत्पादन गर्न सकिन्छ। धेरै काम गर्नुपर्ने भएकाले हामी द्रूतगतिमा अघि बढेका छौं। प्राविधिकले आर्थिक वर्ष २०८०८१ बाट उत्पादन गर्न सकिने भनिरहनुभएको छ, हामी अझै अगाडि ल्याउन खोजिरहेका छौं। त्यस्तै दैलेखको पेट्रोल अन्वेषण पनि अघि बढेको छ। डिपोजिट कति छ भन्ने हेर्ने काम भइरहेको छ। कोभिडले प्रभावित भएको छ। यो वर्षसम्म टुंग्गोमा पुर्याउँछौं। बझाङ र बैतडीमा भएको फस्फोराइड (कृषि मल बनाउन बनाइने कच्चा पदार्थ) यो वर्षको अन्त्यसम्म लाइसेन्स दिने गरी अघि बढेका छौं। यसरी १२ वटा विभिन्न खालका खानीको काम भइरहेका छन्। १४ औद्योगिक ग्राम कहिलेसम्म निर्माण भइसक्छ ? यसले अर्थतन्त्रमा कस्तो प्रभाव पार्ने देख्नुहुन्छ ? गत वर्षदेखि औद्योगिक ग्राम सुरु भएको छ। गत वर्ष ७० वटा औद्योगिक ग्राम घोषणा गर्ने तयारी गरे पनि ४६ वटा कोभिडभन्दा अघि सकेका थियौं। यो आर्थिक वर्षमा एक सय ३० वटा गर्ने लक्ष्य लिएका छौं। अहिले नै २० वटा मन्त्रिपरिषद्मा पठाउने तयारीमा जुटिसकेका छौं। त्यसको कार्यविधि क्याबिनेटमा पठाउने तयारीमा छौं। लघु घरेलु तथा साना उद्योग प्रवद्र्घन गर्ने उद्देश्यले ल्याइएको हो। हरेक स्थानीय तहमा औद्योगीकरण गर्ने उद्देश्य छ। यसबाट स्थानीयस्तरमै रोजगार सिर्जना हुने छ। स्थानीय पुँजी उत्पादनशील क्षेत्रमा परिचालन हुन्छ। रेमिट्यान्सबाट आएको रकम उपभोग बढ्दै जाँदा यसले आयातीत वस्तु धान्नै नसक्ने गरी अघि बढेको छ। अब स्थानीयस्तरमै उत्पादन गरेर उपयोग गर्ने कुरामा यसले सघाउ पुर्याउने छ। स्थानीय कच्चा पदार्थ प्रोसेसिङ गरेर त्यसबाट विभिन्न वस्तु उत्पादन गर्न सकिन्छ। औद्योगिक ग्रामलाई गेम चेन्जरका रूपमा लिएका छौं। १५ सबै स्थानीय तहसम्म कहिले औद्योगिक ग्राम बन्छ ? यो सम्भाव्यताका आधारमा हुने हो। सात सय ५३ वटै स्थानीय तहमा हुनुपर्छ भन्नेमा हामी छैनौं। जहाँ सम्भावना छ, त्यहाँ औद्योगिक ग्राम हुन्छन्। सबै ठाउँमा सम्भाव्यता नहुन पनि सक्छ। सञ्चालन, लगानी र कार्यान्वयनमा स्थानीय तह नै जिम्मेवार हुने भएकाले स्थानीय तहलाई बाटोघाटो बनाउँदैमा पैसा सके भन्ने लाग्दै आएको आरोप पनि हट्दै गएको छ। स्थानीय अर्थतन्त्र निर्माण गर्न उद्योगको योगदान बढ्दै गएको छ। साना उद्योग प्रविधि मैत्रीभन्दा श्रमिक लगाएर काम गर्छन्। लघु उद्यमीले आफू र नौजनासम्मलाई रोजगार दिन सक्छ। घरेलु र सानाले यसभन्दा बढी दिन्छ। अहिले वैदेशिक रोजगार जानुपर्ने बाध्यकारी व्यवस्था छ। औद्योगिक ग्राम निर्माणसँगै स्थानीय स्तरमै रोजगार दिलाउन सकिन्छ। १६ लामो समयदेखि औद्योगिक क्षेत्र निर्माणमा काम हुन सकिरहेको देखिँदैन, खासमा के समस्या भएर अड्किरहेको हो ? एक दशकदेखि औद्योगिक क्षेत्रको विषय उठेको हो। पछिल्ला वर्षमा झापाको दमक, सर्लाहीको मुर्तिया, मकवानपुरको मयुरधाम, चितवनको शक्तिखोर, रूपन्देहीको मोतीपुर, बाँकेको नौबस्ता, कन्चनपुरको दैजीमा औद्योगिक क्षेत्र बनाउने निर्णय भएको छ। सरकारले प्राथमिकता दिएको, बजेट पनि उपलब्ध गराए पनि जग्गा प्राप्ति, वातावरणीय प्रभाव मूल्यांकन (ईआईए) लगायतका समस्याले यी विषय अघि बढेका थिएनन्। यो आर्थिक वर्षमा दमकमा जग्गा प्राप्तिको अन्तिम चरणमा पुगेका छौं। चालू आर्थिक वर्षभित्र शिलान्यास हुने गरी काम अघि बढेको छ। त्यस्तै मयुरधामको जग्गा प्राप्तिमा भएको विवादले वन मन्त्रालयमै अड्केको थियो। अहिले जग्गा प्राप्ति प्रक्रिया अघि बढेको छ। यसै आर्थिक वर्षमा काम सुरु हुन्छ। हेटौंडा र शक्तिखोरको ईआईए पूरा भएको छ। अन्य क्षेत्रमा पनि जग्गा प्राप्ति र ईआईएको समस्या सल्टेको छ। सातमध्ये पाँचवटा अघि बढेका छन्। १७ सञ्चालन भइरहेका क्षेत्रमा पनि व्यापारिक सोरुमको वर्चस्व देखिन्छ, यसतर्फ मन्त्रालय के गर्दै छ ? भइरहेका १० वटा औद्योगिक क्षेत्र हुन्। यसबारेमा मन्त्रीज्यू, राज्यमन्त्री र म पटकपटक औद्योगिक क्षेत्र व्यवस्थापन लिमिटेडलाई निर्देशन दियौं। सूचनाका आधारमा तथ्य पनि पायौं। हामीले त्यहाँ उत्पादशील उद्योग मात्रै बस्नुपर्छ। त्यहाँ बसेर वस्तु बेच्ने, सोरुम चलाउने होइन, पेट्रोल बेच्ने होइन भनेका छौं। भित्र भएका उद्योगीलाई सहयोगी उद्योग बस्नुपर्छ। कि उद्योगै बस्नुपर्छ। त्यसबाहेक अरूलाई अनुमति दिने पक्षमा छैनौं। हामीले लिखित, मौखिकरूपमै उहाँहरूलाई हटाउनुपर्छ भनेर निर्देशन दिएका छौं। बालाजु, हेटौंडा, पाटनलगायतमा त्यस्तो पाइएको छ। हामीले सबै क्षेत्रमा हटाउन निर्देशन दिइसकेका छौं। यो हाम्रो प्राथमिकतामा परेको विषय हो। उहाँहरूलाई हामी हटाएरै छाड्छौं। १८ विशेष आर्थिक क्षेत्र (सेज) प्रभावकारी रूपमा अघि बढ्न नसक्नुका कारण केके हुन् ? विशेष आर्थिक क्षेत्र भैरहवा र सिमरामा अघि बढेका छन्। २०७३ मा सेज ऐन आए पनि नियमावली आउन सकेको रहेनछ। अहिले मन्त्रिपरिषद्मा पठाउन लागेका छौं। उद्योगीका अपेक्षा धेरै छन्, जसलाई नियमावलीमार्फत सम्बोधन गर्ने प्रयास गरेका छौं। सेजको संगठन निर्माण तथा नेतृत्वमै अवरुद्घ भएर बसेको रहेछ। अहिले नेतृत्व प्रदान गर्ने प्रक्रिया अघि बढेको छ। कार्यकारी निर्देशक एक वर्षदेखि प्रक्रिया सुरु भएकोमा छिट्टै टुंगो लगाउँछौं। अस्थायी कर्मचारीबाट चलाइएको थियो। पूर्णरूपमा कर्मचारी र प्राविधिक उपलब्ध गराउँछौं। उपयोग नभएको सेजभित्रको जमिन प्रयोगमा ल्याउन सूचना जारी गर्दैछौं। सेजभित्र उद्योगीले सुविधा पाएका छैनन्। बिजुली, पानी, सुरक्षा, भन्सार, जिल्ला प्रशासनमा गर्नुपर्ने सहजीकरणलगायतका विषयमा हामीले निर्देशन दिएर फटाफट अघि बढाइरहेको अवस्था छ। जति बनेका छन्, तिनलाई चाँडै सञ्चालनमा ल्याउँछौं र तिनलाई हेरेर निजी क्षेत्रले पनि आफैं सञ्चालन गर्न सक्ने गरी मोडेलका रूपमा अघि बढाउने छौं। उद्योगीलाई आकर्षित गर्न हामी काम गर्दैछौं।"
के भन्छ वास्तुशास्त्रले ?,"गाँस, वास र कपास यो प्रत्येक मानिसका मूलभूत आवश्यकता हुन्। यहाँ गाँसको तात्पर्य व्यावसाय अथवा रोजगारलाई मानिएको छ। कपडालाई सुखसुविधाको प्रतीक र वासको तात्पर्य त्यो दुवैबाट प्राप्त हुने सुखलाई समन्वयात्मक रूपले भोग गर्ने र समाजमा प्रतिष्ठात्मक जीवनयापन गर्दै स्थायी रूपले निवास गर्नु हुन्छ। अत ः संसारका प्रत्येक प्राणी सुखपूर्वक जीवनयापनका लागि हमेशा उपयुक्त स्थानको खोजमा रहेको हुन्छ। साथै उसले जहाँ स्थान प्राप्त गर्छ त्यही स्थानमा रहेर लौकिक एवं पारलौकिक सुखको भोग गर्न चाहेको हुन्छ। यसमा आरोग्यता, सुन्दर, जीवनसाथी, सन्तान प्राप्ति, धनप्राप्ति, व्यापार एवं राज्य सेवा, सामाजिक लाभ, मानप्रतिष्ठा, शास्त्रीय ज्ञान र आत्मिक शान्तिको समावेश हुने गर्छ। यिनै उद्देश्यहरूलाई ध्यानमा राखेर नेपाली विद्वान् तथा ऋषिमुनिले भवन निर्माणका विषयमा सूक्ष्म ढंगले दीर्घकालसम्म अध्ययनमनन गरेर त्यसैको प्रतिफलका रूपमा वास्तुशास्त्र र त्यससँग सम्बन्धित उपयोगी एवं अनुपम सिद्धान्तको प्रतिपादन गरेका छन्। वास्तु व्यावहारिक विज्ञान हो, यसले वास्तविक कुरामा मात्र जोड दिन्छ। वास्तुअनुरूप कुनै पनि कार्य गर्दा यी तीस महत्त्वपूर्ण सूत्रहरूलाई प्रतिपादित गरेको खण्डमा जीवनयापनका क्रममा सहज ढंगले कार्यलाई सम्पादन गर्न सकिन्छ। जसअनुरूप वास्तुशास्त्रका गृह निर्माणका क्रममा महत्त्वपूर्ण ३० सूत्र यस प्रकार छन् : १शौचालयको सिट उत्तरदक्षिण राख्नुपर्छ। सेप्टिक ट्यांक उत्तरपश्चिम या दक्षिणपूर्वको कुनामा राख्न सकिन्छ। २ फोहोरको भाँडो सडक बत्ती, खम्बा या ठूलो प्रवेश द्वार ढोकाअगाडि हुनु हुँदैन। ३ भान्सा, शौचालय तथा पूजाघर एकअर्काको वरिपरि बनाउनु हुँदैन। ४ घरको उचाइ नैऋत्यबाट इशानतर्फ घटेको हुनुपर्छ। ५ मूल ढोकामा मूर्ति लगाउनलाई शुभ मानिएको छ। ६ घरको उत्तरपूर्वी कुना सदैव सफासुग्घर राख्नुपर्दछ। ७ घरको वरिपरि किराले दुःख दिएमा समुद्रबाट प्राप्त नुन मिलाएर छर्नाले किराको प्रभाव घरमा पर्दैन। ८ विद्यार्थीले उत्तर अथवा पूर्व दिशातर्फ मुख गरेर पढ्ने लेख्ने गर्नुपर्दछ। ९ कुनै पनि बिमको तल बस्न तथा सुत्न हुँदैन। १०युद्ध, अपराध , अशान्ति, आक्रोश या कष्टकारक कुनै पनि चित्र अथवा पेन्टिङ मुख्य कोठामा राख्नु हुँदैन। ११ घरको मूलमा कुनै पनि रूखको छाया पर्नु हुँदैन। १२ बर्खाको पानी या नाली उत्तरपूर्वतर्फ बग्ने हुनुपर्दछ। १३ भर्याङ तल या माथि शौचालय अथवा पूजा घर बनाउनु हुँदैन। १४ घरमा बिहान नौ बजेदेखि तीन बजेसम्म रूखको छाया पर्छ भने त्यो अशुभ अथवा कष्टदायक हुने गर्छ। १५ घरमा गार्डका लागि पूर्व फर्कंदा बायाँ भागमा राख्नुपर्छ। १६ घरमा भर्याङको ढोका पूर्व या दक्षिण दिशामा राख्नु शुभफलदायक हुन्छ। घरको पश्चिम या उत्तरमा दायाँतर्फको निर्माणलाई उत्तम मानिएको छ। १७ पार्किङका लागि उत्तरपश्चिमको स्थानलाई प्रयोगमा ल्याउनुपर्छ। १८ जुन भूमिमा भवन निर्माण गर्ने हो, त्यस स्थानको माटो निकालेर अर्को माटो राखेर बनाउनाले सबै प्रकारको भूमिगत दोष निवारण हुन्छन्। १९ ईशान कोणलाई ईश्वरको निवास मानिएको छ। त्यसैले भवनको ईशान कोणमा शौचालय राख्नु अथवा त्यस दिशामा फोहोर हुनु कष्टकार हुन्छ। २० प्रवेश द्वार उत्तर अथवा पूर्वमा हुनलाई उत्तम मानिएको छ। बीचमा ढोका राख्नु हुँदैन। बीचमा ढोका भयो भने कुलको नाश हुन सक्छ। २१ गृह स्वामीको कक्ष पश्चिम अथवा दक्षिण दिशामा बनाउनुपर्छ। जहाँसम्म हुन सक्छ दक्षिणपश्चिम नैऋत्य कोणमा बनाउनु राम्रो मानिन्छ। २२ घरको विस्तार चारै दिशामा गर्नु राम्रो हुन्छ। केवल दक्षिणपश्चिममा अथवा दक्षिणपूर्वमा बढाउनाले धन हानि, शोक , आगलागी, दुर्घटना, चोरी, डकैती, स्वास्थ्यहानि, अनावश्यक चिन्ता, शोक आदि हुने गर्छ। २३ शयन कक्षमा पेय पदार्थ, कीटनाशक औषधि आदि राख्नु हुँदैन। यसले मानसिक उद्वेग, चिन्ता भोग्नुपर्ने हुन्छ। २४ भूमिगत जल भण्डारण उत्तरपश्चिम दिशामा राख्नाले वंशवृद्धिमा रुकावट हुन्छ। धन हानिका साथै मानसिक अशान्ति र क्लेशबाट मुक्त हुन सकिँदैन। २५ गौशाला घरमा उत्तरपश्चिम दिशा अर्थात् वायव्य कोणमा राख्न सकिन्छ। २६ पूर्व एवं उत्तर दिशामा घरको इर्याल एवं ढोका धेरै भएमा राम्रो रहन्छ। २७ निर्माण स्थलको जग्गा ढलान उत्तर दिशामा एवं पूर्व दिशामा हुनुपर्छ, जसले गर्दा पानीको निकास ईशान कोणतर्फ गएमा राम्रो रहन्छ। २८ पूजाअर्चनाका समयमा यथासम्भव आफ्नो मुख ईशानउत्तर या पूर्व दिशा अथवा पूर्व दिशातर्फ फर्कनुपर्छ। २९ घरबाट निस्कने समयमा दक्षिणतर्फ मुख पर्छ भने त्यसबाट अनावश्यक परेसानी एवं हानि हुने गर्छ, जहाँसम्म हुन सक्छ यसबाट बच्नु नै राम्रो हुन्छ। ३० भवन अथवा जमिनको ईशान कोण अन्य कोणभन्दा ठूलो भयो भने सूर्यसिद्धि एवं सुखको दाता हुन्छ, सानो भयो भने कष्टकारक हुन्छ। डा न्यौपाने वास्तु विशेषज्ञ हुन्।"
एकता जोगाउन प्रतिवेदन अचुक रसायन,"काठमाडौं : नेकपा महासचिव विष्णु पौडेल र स्थायी समिति सदस्य शंकर पोखरेल आइतबार अध्यक्ष पुष्पकमल दाहाल निवास खुमलटार पुगे। दाहालले कार्यदलको संयोजक र सदस्य भई पार्टी एकता जोगाउन नेताद्वयको भूमिका प्रशंसनीय रहेको बताए। नेकपा समस्या समाधान सुझाव कार्यदलले शनिबार अर्का अध्यक्ष एवं प्रधानमन्त्री केपी शर्मा ओली र दाहाललाई प्रतिवेदन बुझाएको थियो। कार्यदलमा महासचिव पौडेल संयोजक र प्रदेश ५ का मुख्यमन्त्रीसमेत रहेका रहेका पोखरेल सदस्य थिए। दाहालले केहीबेर प्रतिवेदनको व्यावहारिक कार्यान्वयनका पक्षमा पौडेल र पोखरेलसँग कुराकानी गरे। दुई अध्यक्षबीच थप संवादका विषयमा पनि छलफल भयो। कार्यदलको प्रतिवेदनलाई लिएर आइतबार ओली र दाहालबीच छलफल हुने भनिएको थियो। तर, प्रतिवेदन अध्ययनकै क्रममा रहेको जनाउँदै सोमबारलाई छलफल सारिएको छ। अब आज (सोमबार) बिहान छलफलमा बस्ने तयारी छ। ओली र दाहालबीचको कार्यविभाजनबारे गत मंसिर ४ मा गरिएको निर्णयको पुनव्र्याख्या गरी सुझाव प्रतिवेदन दिएपछि नेताहरूले विवाद समाधान भएको प्रतिक्रिया दिन थालेका छन्। कार्यदलले ओलीलाई सरकार र दाहाललाई पार्टी सञ्चालनको काम गर्ने गरी कार्यविभाजनको सुझाव दिएको छ। पार्टी एकता गर्दाका यी दुई अध्यक्षबीच मूलभूत एकता कायम गरेर पार्टी एकता जोगाउन जोड गरिरहेका नेताले अब संकट निवारणको अचुक सूत्र फेला परेको प्रतिक्रिया दिएका छन्। उद्योग, वाणिज्य तथा आपूर्तिमन्त्रीसमेत रहेका स्थायी समिति सदस्य लेखराज भट्टले पार्टी एकतालाई बलियो बनाउने गरी कार्यदलले सुझाव प्रतिवेदन ल्याएकाले त्यसले सकारात्मक सन्देश पार्टी नेताकार्यकर्तामा पैदा गरेको बताए। पार्टी पंक्ति र जनतामा पार्टी फुट्छ कि भन्ने एउटा संशय थियो। दुई अध्यक्षको सहमतिमा बनेको कार्यदलले हामीले भन्दै आएका विषयहरू नै समेटेर सुझाव प्रस्ताव ल्याएको देखिएको छ। पार्टी एकता मुख्य हो। त्यसमा पनि दुई अध्यक्षबीचको एकता। यसले नै पार्टी एकता अगाडि लैजान्छ र सरकारका कामकाजलाई पनि दह्रोसँग अगाडि लैजान सहयोग पुग्ने कुरा हामी दोस्रो पुस्ताका नेताहरूले भन्दै आएका थियौं। अहिले कार्यदलले त्यही स्पिरिटमा सुझाव प्रतिवेदन ल्याएको देखिएको छ, मन्त्री भट्टले अन्नपूर्णसँग भने, प्रधानमन्त्री पार्टी अध्यक्ष र सरकारको नेतृत्व दुवै पदमा यथावत् रहने, अर्का अध्यक्षले पार्टी कामको जिम्मा कार्यकारी अधिकारसहित लिने गरी प्रस्ताव आएको देखिन्छ। गएको मंसिर ४ को सहमतिमा पनि त्यही थियो। त्यसलाई अहिले व्यवहारमा कसरी प्रयोग गर्ने भन्ने कुरा आएको देखिन्छ। दुई अध्यक्षको सहमतिमा एउटा अध्यक्षले पार्टी काम गर्ने र अर्काे अध्यक्षले सरकारको कामकाजमा लाग्ने। तर, दुवै नेता एक अर्काेसँगको सरसल्लाहमा काम गर्ने, यही हो अहिलेको विवाद समाधानको सूत्र। त्यही प्रस्ताव सुझाव कार्यदलले ल्याउँदा विवाद अब टरेको छ। एमसीसीलगायत विषयमा पनि सकारात्मक सुझाव कार्यदलले दिएकाले धेरै विवाद अब पार्टीमा नरहने भट्टको भनाइ छ। अब सबै नेता कार्यकर्तालाई संस्थागत विधि र पद्धतिमा अगाडि बढ्न प्रेरित गर्ने उनको भनाइ छ। विधि पद्धतिको कुरा गर्ने हो भने कुनै एउटाले मात्र मान्नुपर्ने र अर्काेले मान्नु नपर्ने जुन खालको अवस्था पार्टीमा देखिन थालेको थियो, त्यो गलत थियो। सबैलाई विधि पद्धति मानेर जानुपर्छ भनेर समस्याको समाधान गरेर जान खोजिएको छ। यसलाई सबैले मान्ने र दुई अध्यक्षको एकताबाट नै हिजोका दिनमा भएका सहमतिमा टेकेरै अगाडि बढ्नुपर्ने मैले देख्छु, मन्त्री भट्टले भने। अब कार्यदलको प्रतिवेदनमा दुई अध्यक्षको छलफल, त्यसपछि सचिवालयमा हुने छलफल र सहमतिपछि स्थायी समितिमा पारित गरेर नेकपा विवाद हल गर्ने तयारी छ। त्यसका लागि १३ साउनदेखि अवरुद्ध हुँदै आएको स्थायी समिति बैठक कहिले बोलाउने भन्नेमा अब दुई अध्यक्षले छलफलपछि निर्णय लिनेछन्। १३ साउनमा प्रधानमन्त्री ओलीले बैठक स्थगन गर्ने र दाहाल र वरिष्ठ नेता माधवकुमार नेपाल पक्षले बैठक सञ्चालन गर्ने अवस्था आएपछि नेकपा करिब विभाजनको संघारमा पुगेको थियो। त्यसपछि नेकपाभित्रका दोस्रो पुस्ताका नेताहरूले नेतृत्वलाई एकता टुटाउन नपाउने गरी विवाद समाधान खोजी गर्न दबाब बढाएका थिए। सचिवालय सदस्यसमेत रहेका रामबहादुर थापाले सुरुदेखि नै दुई अध्यक्ष मिलेर एकता महाधिवेशनसम्म जानुपर्ने मत राख्दै आएका थिए। कृषिमन्त्रीसमेत रहेका स्थायी समिति सदस्य घनश्याम भुसाल, पर्यटनमन्त्री योगेश भट्टराईलगायत ओली, दाहाल र नेपाल तीनै पक्षका ११ जना स्थायी समितिका नेताले छुट्टै अभियान चलाएका थिए। ६२ सांसदले पनि एकता जोगाउन नेतृत्वलाई दबाब दिन हस्ताक्षर अभियान चलाएका थिए। उद्योगमन्त्री भट्टलगायत नेता पनि आफ्नै ढंगले लागेका थिए। शुरुमा ओलीका दुवै पदबाट राजीनामा दिनुपर्ने माग गर्दै आएका नेता पनि क्रमशः विवाद मिलाउनुपर्ने भन्दै लचक भएका थिए। त्यसले पनि ओली र दाहाललाई मिल्न दबाब परेको थियो। पार्टीभित्र अनेक खालका समस्या पैदा गरिएको थियो। त्यसमा म लगायतका केही साथीहरूको एक खालको संर्घष नै थियो एकता बचाउनका लागि। त्यो सफल भएको छ, उद्योगमन्त्री भट्टले भने, पार्टी एकता जुन कुनै हालतमा जोगाउनुपर्छ। पार्टी कुनै हालतमा पनि फुट्नु हुन्न। फुट्यो भने यसले देश भड्खालोतिर जान्छ, वाम आन्दोलनलाई क्षति पुर्याउँछ भन्ने कुरा हामीले राख्दै आएका थियौं। त्यही अहिले अध्यक्षद्वयलगायत सबै नेताहरू केन्द्रित हुन आउनु भएको छ। अर्का स्थायी समिति सदस्य मणि थापाले पार्टी एकता गर्दाको मूलभूत प्रिन्सिपलमा टेकेरै नेताहरूले कार्यदलका तर्फबाट सुझाव ल्याएको टिप्पणी गरे। अहिले पार्टी एकता सम्पन्न हुने वेलाको मुख्य प्रिन्सिपल जुन थियो, त्यसैको मुख्य जगमा टेकेर सम्पन्न हुनुपर्दथ्यो। त्योबाट दायाँ अथवा बायाँ जाँदा पार्टीभित्र क्षति बढी हुने खतरा थियो। कार्यदलले त्यही प्रिन्सिपलको मुख्य जगमा टेकेर नै सुझाव प्रतिवेदन ल्याएको छ। अहिले गर्न सक्ने कुरा यति मात्रै थियो। त्यहाँभन्दा अरू अहिले केही गर्न सक्ने अवस्था थिएन। जे आएको छ, पार्टी एकता बचाउने गरी आएको छ, यो सकारात्मक छ, उनले भने। नेकपाभित्र विवाद चर्किंदै गर्दा पूर्वमाओवादी धारका नेताहरूबीच देखा परेको दुई धारले पनि दाहाललाई प्रधानमन्त्री ओलीसँग मिलेरै अगाडि बढ्न दबाब बढेको थियो। पूर्वमाओवादी धारका बहुमत हिस्साका नेताहरू एकता नटुंग्गिँदासम्म ओलीसगै मिलेर जानुपर्ने पक्षमा उभिदिँदा दाहाललाई पनि ओलीसँगै मिलेर जानुपर्ने दबाबमा राखेको थियो। क्राइसिस पूर्वमाओवादीभित्रका नेताहरूको दृष्टिकोणमा देखा परेको थियो। समस्या, के हो ? कता हो भन्ने एकताबद्ध पूर्वमाओवादी धारमा देखिएन। पूर्वमाओवादी धारका नेताहरू सर्लक्कै माधव नेपाल समूहका नेताहरूसँग मिलेका भए परिस्थिति अर्काे बन्न सक्थ्यो तर त्यसो भएन। जसले एकता जोगाउन पनि रसायनको काम गरेको देखिन्छ, पूर्वमाओवादी धारका अर्का एक स्थायी समिति सदस्यले भने। महासचिव विष्णु पौडेल, जनार्दन शर्मा, शंकर पोखरेललगायत नेताहरूले साउन २१ देखिको ९ दिन भित्रभित्र दुवै अध्यक्षको प्रोत्साहनमा खेलेको भूमिकाले पनि सहमति निर्माणमा ऐतिहासिक कोसेढुंगाको काम गरेको देखिन्छ। त्यही नेताहरूको छलफलमा आधारमा दुई अध्यक्षको २९ साउनमा संवाद हुनु, भोलिपल्टै कार्यदल वनाएर सुझाव दिन निर्देशन दिने कामले विवाद निरूपणमा उल्लेख्य भूमिका खेलेको नेताहरूका भनाइ छ। कार्यदलको प्रतिवेदन अध्ययन गरेर र त्यसको निर्णय प्रक्रियामा कसरी जाने भन्ने विषयले नै मात्र विवादको टुग्गोका विषयमा थाहा लाग्ने अर्का स्थायी समिति सदस्य डाबेदुराम भुसालको भनाइ छ। प्रतिवेदन अध्ययन गर्न पाइएको छैन। एकसरो अध्ययन नगरी धारणा बनाउन सकिन्न। तापनि त्यो अब छलफलको प्रक्रियामा कसरी जान्छ, निर्णय प्रक्रिया के हुन्छ भन्ने हेरेर र बुझेर मात्र यस विषयमा धारणा बनाउन सकिन्छ, स्थायी समिति सदस्य भुसालले अन्नपूर्णसँग भने।"
मलको चर्को अभाव,"गौर : धानखेती गर्ने किसानलाई रासायनिक मलको चर्को अभाव भएको छ। सरकारले किसानलाई अनुदानमा मल पनि दिएको छ। तर किसानसम्म पुगेको छैन। रौतहट जिल्लामा करिब ४० हजार हेक्टरमा धानखेती हुन्छ। यहाँ हरेक वर्ष रोपाइँ र धान गोड्ने बेलामा युरिया मल अभाव हुन्छ। गत आर्थिक वर्ष चन्द्रपुरस्थित कृषि सामग्री कम्पनीले जिल्लामा रहेका एक सय ३२ वटा कृषि सहकारी संस्थामार्फत युरिया, डीएपीलगायत मल बिक्रीवितरण गरेको थियो। अनुदानको हजारौं मेट्रिकटन मल वितरण भए पनि आफूहरुले नपाएको अधिकांश किसानको गुनासो छ। कृषि सामग्री कम्पनीले गएको आर्थिक वर्ष सहकारी संस्थालाई ५ हजार ७ सय ५७ टन युरिया मल, डीएपी मल २ हजार ८ सय १० टन र २ सय ४३ टन पोटास वितरण गरेको थियो। तर अधिकांश सहकारी संस्थाले त्यो मल किसानलाई नदिई कालोबजारी गर्दै बढी मूल्यमा अन्यत्र लगेर बिक्री गरेका थिए। रौतहटका किसानका लागि अनुदानको रासायनिक मल, मकवानपुर, सिन्धुली, सर्लाही, बारा जिल्लाका व्यापारीले लैजाने गरेको आरोप किसानको छ। सहकारीले व्यापारीलाई मल बिक्रीको जिम्मा दिने र व्यापारीले मनलाग्दी मूल्यमा बिक्री गर्ने गरेको किसानको भनाइ छ। अनुदानको मल सहकारीले ७ सय २७ रुपैयाँ ५० पैसामा ५० किलोको एक बोरा खरिद गरेर ढुवानी खर्च जोडेर ८ सय ५० रुपैयाँसम्ममा आफ्ना सेयर सदस्यलाई बिक्री गर्न सक्छन्। तर आफ्ना सदस्यलाई वितरण नगरी व्यापारीमार्फत दुई हजार रुपैयाँ प्रतिबोरासम्ममा अन्यत्र लगेर बिक्री भएको पाइएको छ। सहकारीका अध्यक्ष तथा केही पदाधिकारीको मिलेमतोमा व्यापारीमार्फत मलमा कालाबजारी र अनियमितता हुने गरेको छ। राजनीतिक पहुँच भएका, स्थानीय तहमा निर्वाचित भएका, विभिन्न दलका माथिल्लो कमिटीमा रहेका कृषि सहकारी संस्थाका अध्यक्षलगायत पदाधिकारीकै मिलेमतोमा मल कालोबजारी हुने गरेको आरोप छ। जिल्लामा सबैभन्दा धेरै युरिया मल लैजानेमा चन्द्रपुर नगरपालिकाका मेयर रामचन्द्र चौधरी अध्यक्ष भएको श्री सहकारी सस्था सन्तपुर रहेको छ। संस्थाले अनुदानको एक सय ५३ टन युरिया मल किसानलाई वितरण गर्न लगेको छ। तर मल वितरण कहाँ, कसरी भयो कतिपय सेयर सदस्य नै अनभिज्ञ छन्। मल वितरणको जिम्मा पाएका सहकारीका फोकलपर्सन अधिकलाल चौधरी निमयसंगत किसानलाई मल दिएको दाबी गर्छन्। हरेकपटक वडा कार्यालयबाट सिफरिस गराएर वितरणको प्रतिवेदन पेस गरेको चौधरीको भनाइ छ। यस्तै दुर्गाभगवती कृषि सहकारीले एक सय एक मेट्रिकटन, सामुदायिक बिउबिजन तथा कृषि विकास चन्द्रनिगाहपुरले एक सय टन, सर्वोदय कृषि सहकारी गरुडाले एक सय मेट्रिक टन, जनकल्याण कृषि सहकारी ले एक सय मेट्रिक टन र उन्नतिशील कृषि सहकारीले एक सय ३ मेट्रिक टन अनुदानको युरिया मल कृषि सामग्री कम्पनीबाट पाएका थिए। अनुदानको मल पाएका अन्य एक सय २६ वटा कृषि सहकारीले ५ टनदेखि ८८ मेट्रिक टनसम्म लगेको कृषि सामग्री कम्पनीको अभिलेखमा उल्लेख छ। कारोबजारी गर्ने माथि छानबिन रासायनिक मल कालोबजारी गरेको उजुरी परेपछि तीनवटा सहकारी र एक जना व्यापारीमाथि छानबिन भयो। कृषि समग्री कम्पनी लिमिटेड चन्द्रपुरका प्रमुख रबी केशरीसमेत छानबिनमा तानिए। प्रमुख केशरी १० लाख धरौटी तिरेर निस्किएका छन्। मल बढी मूल्यमा बिक्री गर्ने व्यपारी सत्यलाल साहसँग ३० लाख , सहकारी संस्थाका अध्यक्षसँग जनही ३ लाख र सहकारी संस्थाका अन्य सदस्यसँग एक लाखका दरले धरौटी माग भएको थियो। सरकारको अनुदानको मल सहकारी संस्थामार्फत कालोबजारी गर्न सघाएकोे आरोपमा कृषि सामग्री कम्पनीका प्रमुख केशरीमाथि मुद्धा चलाएको थियो। तीन वटा सहकारी सस्थाको मात्रै छानबिन भएको भन्दै जिल्लाभरका अन्य एक सय २९ वटा मलको कारोबार गर्ने सहकारीको कारोबारसमेत छानबिन हुनुपर्ने किसानको माग छ। अधिकांश सहकारी संस्थाको मल वितरण प्रतिवेदनमा नक्कली किसानको नाम लेखिएको पाइएको छ। धेरै सहकारीले कृषि सामग्री कम्पनीमा बुझाउनुपर्ने प्रतिवेदन कोरानाका कारण देखाउँदै बुझाएका छैनन्। गोदाम खाली रौतहटको चन्द्रपुरमा रहेको कृषि सामग्री कम्पनी लिमिटेडको मल राख्ने गोदाममा मल सकिएको दुई महिना भइसकेको छ। पहिले ल्याइएको मल वितरण भइसकेको छ। कोरानाका कारण भारतबाट मल आउन सकेको छैन। धानको बिउ राख्ने समयदेखि नै जिल्लामा मल अभाव हँुदा किसान मारमा पर्दै आएका छन्। कृषि सामग्री कम्पनी लिमिटेड चन्द्रपुरका प्रमुख रबी केशरीले गोदाममा भएको मल सकिएको र थप नआएको बताए। भारतीयबाट ल्याउन बाध्य सरकारी अनुदानको रासायनिक मल महँगो र सजिलै नपाइने भएपछि किसान भारतीय बजारका मलमा निर्भर छन्। यस वर्ष धान गोड्ने समयमा भने किसानले सिमाना नजिकै रहेको भारतीय बजार घोडासान, चैनपुर, बैरगनिया, छौडादाना ,आधापुरलगायत बजारबाट लुकिछिपी मल भित्र्याएका छन्। साइकल, मोटरसाइकल र बोकेरै मलका बोरा नेपाल ल्याउने गरेको सीमा नाकामा देखिन्छ। तर लकडाउन र सीमा सिल भएका कारण निकै कठिनाइ हुने उनीहरुको भनाइ छ।"
कोरोनाबाट अवकाश प्राप्त शिक्षकको मृत्यु,"विराटनगर : विराटनगरको कोशी अस्पताल कोभिड१९ उपचार केन्द्रमा कोरोना भाइरसको संक्रमणका कारण थप एक जनाको मृत्यु भएको छ। विराटनगर महानगरपालिका८ का ६५ वर्षीय पुरुषको आइतबार राति ९ बजे मृत्यु भएको हो। मृतक अवकाश प्राप्त शिक्षक हुन्। उपचारका लागि अस्पताल ल्याइपुयाएको एक घण्टामै पुरुषको मृत्यु भएको जानकारी उपचार केन्द्रका प्रमुख एवं बरिष्ठ फिजिसियन डा दीपक सिग्देलले दिए। श्वासप्रश्वासमा समस्या भएपछि ती पुरुषलाई ८ बजेतिर उपचारका लागि अस्पताल लगिएको थियो। उपचारका लागि ल्याउँदा अवस्था एकदमै गम्भीर बनिसकेको थियो, डा सिग्देलले भने, तत्काल कोभिड अस्पतालमा भर्ना गरेर बचाउन धेरै प्रयास गरे पनि सम्भव भएन। परिवारकै एक जनामा कोरोना संक्रमण पुष्टि भएपछि कन्ट्याक्ट ट्रेसिङमा परेका उनको स्वाब संकलन गरेर भदौ ४ गते परीक्षणका लागि कोशी अस्पतालको प्रयोगशालामा लगिएको थियो। रिपोर्ट आइतबार दिउँसो ३ बजे मात्रै पोजेटिभ आएको थियो। दिउँसो रिपोर्ट पोजेटिभ आएका पुरुषलाई स्वास्थ्यमा समस्या थपिएपछि राति उपचारका लागि कोभिड अस्पताल लगिएको विराटनगर महानगरपालिकाले जनाएको छ। मृतकका परिवारमा दुुई वर्षीया नाबालिकासहित अरु तीन जनामा यसअघि नै कोरोना संक्रमण पुष्टि भइसकेको छ। मृतककी श्रीमती, २५ वर्षीया बुहारी र दुई वर्षीया नातिनीमा संक्रमण देखिएको हो। स्वास्थ्य अवस्था सामान्य रहेका तीनै जना अहिले होम आइसोलेसनमा छन्। मृत्यु भएका पुरुषसँगै विराटनगरको कोभिड अस्पतालमा उपचारका क्रममा दुई जना संक्रमितको ज्यान गइसकेको छ। यसअघि विद्युत् प्राधिकरणका प्राविधिक विराटनगर३ का ५७ वर्षीय पुरुषको साउन २८ गते मृत्यु भएको थियो। हालसम्म कोरोनाबाट संक्रमित विराटनगरका एक महिलासहित १० जनाको मृत्यु भइसकेको छ। कोशी अस्पतालमा र बीपी कोइराला स्वास्थ्य विज्ञान प्रतिष्ठान धरानमा सात जनाको मृत्यु भएको थियो। विराटनगर ६ का एक जना संक्रमितको घरमै मृत्यु भएको थियो।"
यसरी गर्यो चीनले कोरोना नियन्त्रण,"पिटर ह्यासलरद न्यूयोर्कर सिचुआन विश्वविद्यालयको कक्षा कोठामा फर्कनु केही दिनअघि क्याम्पसको उजाड बाटाहरूमा म साइकल चलाउँदै थिएँ। त्यतिनै बेला मैले एउटा रोबोट देखें। चार पांग्रे त्यो मेसिनमा सेन्सरका रूपमा काम गर्ने उपकरण पनि जडान गरिएको थियो। रोबोटमा रहेको विद्युतीय मोटरले गुनगुनाउँदै मलाई त्यहाँ घुमायो। गत मे २७ को कुरा हो। विश्वविद्यालयअन्र्तगतको जियाङ क्याम्पस दक्षिणपश्चिम चीनको छेन्दुको बाहिरी भागमा पर्छ। त्यहाँ म पछिल्लो पटक पुगेको पनि तीन महिना बितिसकेको थियो। छेन्दुबाट करिव सात सय माइलको दुरीमा रहेको वुहान प्रान्तबाट चीनमा कोरोना भाइरस सुरु भएको थियो। क्याम्पसमा टर्मको सुरुवातमा कम्तीमा सबै कोर्स अनलाइनमार्फत पढाइने विश्वविद्यालयले विभिन्न विभागलाई जानकारी गराएको थियो। ती दिनहरूमा चीन छाडे रोगबाट बच्न सम्भव छ जस्तो देखिन्थ्यो। त्यसैले धेरै विदेशी शिक्षकशिक्षिकाले छाडेर पनि गइसकेका थिए। अमेरिकी दुताबास र वाणिज्य दुतावासहरूमा पनि कतिपय अति आवश्यक नभएका कर्मचारी र कूटनीतिज्ञका पत्नी र बच्चासहितलाई फिर्ता पठाइएको थियो। फेब्रुअरी महिनैभरि अमेरिकामा रहेका साथीहरू र नातेदारले मेरो चिन्ता गर्दै लेखेका मेलको उत्तर दिँदा मलाई भ्याइनभ्याइ भयो। उनीहरूलाई मेरो परिवार ठिकै छ भनेर आश्वासन दिएँ। स्थिति डरलाग्दै भए पनि हामीले छेन्दुमै बस्ने निर्णय गरिसकेको पनि उनीहरूलाई बताए। फेब्रुअरी २० मा म क्याम्पस गएको थिएँ। त्यतिबेला कोरोना संक्रमणका कारण चीनमा भएको मृत्युको आधिकारिक संख्या २ हजार २ सय ६६ पुगेको थियो। कक्षा सुरु भएको तेस्रो साता नपुग्दै कोरोनाले महामारीको रूप लिइसकेको थियो। छैठौं सातासम्ममा त अमेरिकामा भएको मृत्युदरले चीनलाई उछिनिसकेको थियो। सोही साता विदेशीहरूका लागि चीनको सिमा बन्द गरिएको थियो। अमेरिका र चीनमा रहेका विदेशी नागरिक घर फर्कने प्रयत्नमा थिए। तीमध्ये अधिकांश विद्यार्थी थिए। चीन महामारीलाई अनुभव गर्ने पहिलो राष्ट्र थियो। यसको प्रसारलाई नियन्त्रण गर्ने र चाँडै नै सामान्य जीवनमा प्रवेश गराउन सफल राष्ट्रहरूमा पनि यो पथ्र्यो। एघारौं सातामा ९ वर्षीया मेरा जुम्लिया छोरीहरू पुनः विद्यालय जान थाले। तेह्रौं सातामा कोरोना फैलिए यता मैले पहिलो पटक हवाइज जहाज चढें। र, चौधौं साता म पुनः क्याम्पस फर्कें। छात्राबासका अगाडि नरोक्किएसम्म मैले रोबोटलाई पच्छ्याएँ। अचानक मेसिन भित्रबाट आवाज आयो, स्टप आइपुग्यो। सडक खाली नै थियो। किनकी प्रायजसो स्नातकहरू अझै फिर्ता भइसकेका थिएनन्। विद्यार्थी क्याम्पस प्रवेश गरेपछाडि छोड्न पाउने छैनन् भन्ने नयाँ नीति लागु गरिएको थियो। यसका लागि एउटा विशेष अनुमति चाहिन्थ्यो। विश्वविद्यालयका प्रत्येक ढोकामा अनुहार पहिचान गर्ने स्क्यानरहरू जोडिएका थिए। त्यस दिन बिहानै जब म आइपुगें, त्यहाँका गार्डले मलाई अनुहार स्क्यान होउन्जेल मास्क हटाउन आग्रह गरे। मेरो नाम स्क्रिनमा देखियो। साथै मेरो शरिरको तापक्रम र मेरो विश्वविद्यालको आईडी नम्बर पनि देखियो। संकाय सदस्यका रुपमा म त्यहाँको गेटको दुवै दिशातर्फ जान पाउँने भएँ। तर यो सुविधा विद्यार्थीका लागि भने थिएन। म त्यहीँ बस्दा तीन जना विद्यार्थी आइपुगे। एक विद्यार्थीले रोबोटमा थिचेर विभिन्न सुविधाको प्याकेज लिइन्। उनी छात्राबास नजिकै आइपुग्दा मेसिनले फोन गरेर सन्देश पठाएको उनले बताइन्। अर्को आधा घण्टाका लागि म रोबोटको पछि लागें। अन्तमा रोबोट क्याम्पसको टाढा एउटा कुनामा क्यानियाओे नामक डिपोको अगाडि गएर अडियो। निलो भेस्टमा काम गर्ने एक व्यक्ति बाहिर निस्के र यसमा प्याकेजहरू लोड गर्न थाले। उनले आफूहरूसँग यस्ता तीन वटा मेसिन रहेको जानकारी दिए। आफ्ना कामदारहरू हरेक साँझ घर फर्कने हुनाले विद्यार्थीसँगको कुराकानी घटाउन यो तरिका अपनाइएको उनले बताए। म बाइकमा आफ्नो अफिसतिर लागें। बाटामा सेता पाल टाँगिएका देखें। तीनमा चिनिया स्वास्थ्य भन्दै अंग्रेजी अक्षरमा लेखिएका थिए। एउटा पालमा मास्क लगाएकी नर्स आफ्ना अगाडि एउटा सानो बक्समा दुई वटा थर्मोमिटर राखेर बसेकी थिइन्। उनले मलाई यदी कसैलाई उच्च तामक्रम देखिए यो परीक्षण गर्ने ठाउँ भएको बताइन्। आवश्यक परेमा स्वाब परीक्षणका लागि क्याम्पस क्लिनिक पनि थियो। म मेरो अफिसमा गएँ। त्यहाँ एउटा प्याकेटमा पाँच वटा सर्जिकल मास्क, एउटा रबरको पन्जा आदि सुरक्षाका सामाग्रि राखिएका थिए। तीन महिना अफिस नआउँदा पनि त्यहाँ सबै जस्ताका तस्तै देखिन्थ्यो। विश्वको अन्य कुनै पनि ठाउँमा भन्दा चीनको लकडाउन निकै कडा थियो। चिनिया कम्युनिष्ट पार्टिको तल्लो तहको संरचनाले समेत यसलाई पालना गराउँन लगाएको थियो। प्रत्येक घरका एक व्यक्तिलाई साताको दुई वा तीन दिन मात्र अतिआवश्यक सामान किन्न जान अनुमुति दिएको थियो। कुनै परिवारलाई संक्रमण भएको पत्ता लागेमा उनीहरूको परीक्षण र कन्ट्याक्ट ट्रेसिङ नभएसम्म घर सिल गरिन्थ्यो। मैले ९० को दसकमा पढाएकी एक विद्यार्थीले आफ्नो समूदायमा रहेको घरको एउटा ढोका दुई वटा आधिकारिक छापसहित सिल गरिएको तस्बिर मलाई पठाएकी थिइन्। आफूले जीवनकालमा यस्तो दृश्य नदेखेको पनि उनले मलाई लेखेकी थिइन्। मेरै आफ्नै घरमा पनि छोरीहरूमा साह्रै नराम्रो असर परिसकेको थियो। उनीहरू अरु केटाकेटीसँग खेल्न नपाएर दिक्क भइसकेका थिए। तर यो पनि सत्य हो कि चीनको कडा लकडाउन र सीमा नाका बन्द र कन्ट्याक्ट ट्रेसिङकै कारण संक्रमण विभिन्न समूदायमा फैलनबाट रोकिएको थियो। गत फेब्रुअरी २० मा म क्याम्पस गएको थिएँ। त्यतिबेला छेन्दुका अधिकारीले लक्षणसहितको विरामीमार्फत समूदायमा संक्रमण हुनबाट रोकिएको अन्तिम दिन भएको बताएका थिए। एक करोड ६० लाख जनसंख्या भएको शहरमा फेब्रुअरीको अन्त्यदेखि नै जम्मा ७१ वटा मात्र लक्षणसहितका बिरामी देखिएका थिए। ती सबै बिरामी आयातित थिए। अन्तर्राष्ट्रिय उडानबाट आएका चिनिया नागरिक पनि एयरपोर्टबाट सिधै क्वारेन्टाइन र उपचारमा जान्थे। कोरोना नियन्त्रणमा छेन्दुको यो सफलता चीनमै उदाहरणिय थियो। मैले आफ्नो नीजि खोजमा विद्यार्थीलाई कोही संक्रमित भएका छन् कि भनेर बुझ्न खोजेको थिएँ। तर कोही रहेनछन्। मैले लकडाउन सकिएपछि आफ्ना विद्यार्थीलाई महमारीका असरमा काम गरिरहेका व्यक्ति वा संस्थाबारे लेख्न लगाएको थिएँ। जसमध्ये एक विद्यार्थीले चुरोट कम्पनीको कोरोनापछिको रणनीतिबारे लेखेका थिए। कुनै पनि तरिकाबाट आफ्ना ग्राहकलाई चुरोट किन्दा मास्क र सेनिटाइजर दिने कम्पनीले तय गरेको उनको लेखमा उल्लेख थियो। मैले समाजका यस्ता विभिन्न पाटामा नियाल्ने प्रयत्न गरें। एउटा विद्यार्थीले त्यहाँको बारमा जाँदा बियरलाई मन तातो बनाएर राखेको पाइन्। किन भन्दा चिनिया मान्यता अनुरुप चिसोले महिलालाई खराब गर्छ भन्ने बुझिन्छ। अर्का विद्यार्थी सिसफोसले एक औषधि व्यवसायीबारे लेखेका थिए। ती व्यवसायीले कसरी आफ्नो दायित्वबोध गर्दै मास्कको भाउ बढाएनन् भन्ने व्याख्या गरिएको थियो। छेन्दुको एक सरकारी बैंकका ऋण म्यानेजरले महामारीमा प्रभावितहरूका लागि बैंकले दिएको सुविधाबारे जानकारी र सेवा दिने विषयमा लेखेका थिए। क्याथीले एक रक्सी व्यापारीबारे लेखेका थिए, जसले कोरोनापछि व्यवसाय परिवर्तन गर्दै दुध बेच्न थालेका थिए। उनको मेहेनतले मे महिनासम्म दुधमा राम्रो व्यापार भइसकेको थियो। यसरी व्यक्तिगत तबरको प्रयासले पनि धेरै सफलता मिलेको थियो। जनस्वास्थ्यका क्षेत्रमा पनि निकै प्रभावकारी काम भएकाले कोरोना नियन्त्रण चाडै सम्भव भयो। लकडाउनको पूर्ण पालना गरियो। कुनै पनि संक्रमितलाई घरबाट तुरुन्तै हटाएर सरकारी क्लिनिकमा सारियो। अप्रिलको सुरुदेखि नै जुनसुकै देशका हवाई यात्रुलाई दुई साता सरकारले तोकेका क्वारेन्टाइनमा अनिवार्य बस्नुपर्ने व्यवस्था लागु गरियो। सामाजिक दुरीलाई व्यापक रूपमा प्रयोगमा ल्याइयो। लकडाउन सकिएपछि ट्रेन, बस, प्लेनलगायतका सबै ठाउँमा केही भिडभाड देखियो। मेरो ग्वान्जाउको यात्राको क्रममा १८५ सीट क्षमताको जहाज पुरै भरिएको थियो। यद्यपी मास्क लगाउनु सबैतिर अनिवार्य गरिएको थियो। मास्क र सामाजिक दुरीले पनि भाइरसको प्रसारमा रोक नलाग्न सक्छ भन्दै चिनिया अधिकारीले समुदायमा नागरिकलाई हिँडडुल गर्न दिएनन्। सन् २०१२ मा राष्ट्रपति सी चिनपिङ सत्तामा आएपछि उनले छिमेकमै रहेका पार्टीका समितिलाई लिँदै संरचना बलियो बनाउने नीति लिए। सरकारको आर्थिक सहयोगले ती समितिहरूले कोरोना संक्रमणलाई नियन्त्रण गर्न छिमेकमा रहेका घरघरसम्म पुगेर धेरै काम गरे। चिनिया सरकारी सञ्चार माध्यमले जनाएअनुसार यस्ता समितिका ५३ जनाको कोरोना नियन्त्रणको क्रममा मृत्यु भएको छ। कतिपयलाई सानै गल्तीमा पनि हटाइएको थियो। रोग नियन्त्रणका लागि चिनिया केन्द्रका देशभर ३ हजार शाखा थिए। तीनमा काम गर्ने कर्मचारीले संक्रमित सबैका केस हिस्ट्री तयार पार्ने गर्थे। त्यतिबेला वुहानमा मात्र करिव १० हजार जनस्वास्थ्यका जानकारले कन्ट्याक्ट ट्रेसिङमा काम गरिरहेका थिए। कोरोनका कारण चीनमा मृत्यु भएकामध्ये वुहानमा ८० प्रतिसत थिए। चीनका प्रविधिसम्वन्धि कम्पनीहरूले पनि सरकारलाई सघाए। टेनसेन्ट र अलिबाबाले हेल्थ कोड नामक एप बनाउन सरकारलाई सहयोग गरे। उक्त एपले नागरिकमा भाइरस प्रसारमा अनुगमन र नियन्त्रणमा सहयोग पुर्यायो। सिंगापुर र दक्षिण कोरियाका जस्ता अत्याधुनिक एप नभएपनि यीनले संक्रमण फैलनबाट रोक्न धेरै सहयोग पुर्याए। चीनले संक्रमण रोक्न यति कडा नीति लगायो कि पोजेटिभ देखिएका बच्चाहरूलाई समेत अभिभावकबाट छुटाएर आइसोलेसनमा राखिन्थ्यो। जुन महिनामा एक महिने पाकिस्तानी बालकलाई एक महिनाभन्दा बढीसम्म उपचारका लागि निगरानीमा छुट्टै राखिएको थियो। चीनका संक्रामक रोग विशेषज्ञहरू कोरोनाको दोस्रो लहरबारे सचेत देखिन्छन्। देशमा कोरोना नियन्त्रणमा अपार सफलतापछि पनि उनीहरू अझै सन्तुष्ट देखिन्नन्। अझै दिर्घकालीन योजना बन्न नसकेकामा विज्ञहरू चिन्तित छन्। (रामकला खड्काले गरेको आंशिक अनुवाद)"
कोरोनाविरुद्ध सामाजिक दायित्व,"ढुक्क होऔं रिपोर्ट नेगेटिभ आएपछि कुनै पनि व्यक्तिले कोरोना भाइरस अरूलाई सार्दैन। बरु कोरोना संक्रमित व्यक्ति निको हुने क्रममा उसको प्लाज्मामा एन्टिबडी विकास हुन्छ। एन्टिबडी त्यही भाइरससँग लड्ने सुरक्षाकबच हो। त्यही भएर निको भएका व्यक्तिको प्लाज्मा गम्भीर प्रकारका संक्रमितको शरीरमा पठाएर उपचार गरिन्छ। त्यसलाई प्लाज्मा थेरापी भनिन्छ। नेपालमा प्लाज्मा थेरापी सुरु भइसकेको छ। आईसीयूमा राखिएका एक चिकित्सकले उक्त प्रविधिको पहिलो उपचार सेवा पाएर स्वास्थ्यलाभ गरेका छन्। दुःखको कुरो, तिनै चिकित्सकको परिवारलाई भने छरछिमेकले असहजता निर्माण गरेका छन्। उनी कोरोना संक्रमित भएकै कारण टोलमा सामाजिक दूरी बढेको छ। कोरोनाका कारण समाजमा सजगताभन्दा निर्दयता बढ्दो छ। पछिल्लोपालि राज्य र बुद्धिजीवी वर्गले सचेतना पुर्याउनुपर्ने थलो समाज बनेको छ। कोरोना महाव्याधिको महाप्रभाव विश्वव्यापी छ। बाजा बजाएर आउने वा देखिएर सर्ने रोग होइन हो। जति सावधानी अपनाउँदाअपनाउँदै पनि कति बेला को संक्रमित हुन्छ, कसैलाई थाहा छैन। यस्तो अवस्थामा छिःछिः र दूरदूर गर्ने व्यक्ति नै कुनै दिन संक्रमित हुनुपर्ने हुन सक्छ। जसलाई संक्रमित भएकै कारण हेयको दृष्टिले हेरियो, उसैको प्लाज्माले नयाँ जीवन पाउनुपर्ने क्षण आउन सक्छ। जुन चिकित्सक वा स्वास्थ्यकर्मीलाई अस्पतालमा काम गरेको भन्दै दुव्र्यवहार गरिन्छ, भोलिपर्सि उसैका हातबाट उपचार लिनुपर्ने हुन सक्छ। कोरोना भाइरस कुनै घातक रोग होइन। न कुनै गलत कार्य गरेर कसैको शरीरमा यो छिर्ने हो। त्यसैले हरेक संक्रमितलाई आफू नै संक्रमित भएको ठान्नु बुद्धिमत्ता हुन्छ। संक्रमण रहुञ्जेल उच्च मनोबलका साथ एक्लै बस्न प्रेरित गर्नुपर्छ। निको भएपछि सामान्य जीवनमा फर्किनफर्काउन साथ दिनुपर्छ। अवरोधक बन्नु हुँदैन। अझ चिकित्सक त तपाईंहामीजस्तै सर्वसाधारण बिरामीलाई निको पार्न सेवामा खट्दा संक्रमित हुने हुन्। संक्रमित स्वास्थ्यकर्मीको उच्च सम्मान गरिनुपर्छ। तर, समाजमा ठीक उल्टो दृश्य देखिन थालेको छ। संक्रमित स्वास्थ्यकर्मीलाई घरमा छिर्न नदिने र आवासबाट लखेट्न हुलहुज्जत गर्नेजस्ता घटना व्याप्त छन्। त्यो चरित्र बदल्नैपर्छ। कोभिड १९ बाट संक्रमित भएपछि गत महिना चर्चित बलिउड नायक अमिताभ बच्चनले अस्पतालको बेडबाट भनेका थिए, सुरत सहरको मन्दिरनजिकै एउटा विलबोर्ड देखें। विलबोर्डमा लेखिएको थियो अहिले मन्दिर बन्द छ। किनकि, मन्दिरभित्रका देवता सेतो कोट लगाएर कोरोना संक्रमितको उपचार गर्न अस्पताल गएका छन्। त्यहाँ लेखिएजस्तै मैले पनि भगवान्लाई साक्षात्कार गर्ने मौका अस्पताल आएपछि पाएँ। बच्चनको भनाइ सामाजिक सञ्जालभरि फैलियो। कोरोना महामारीको नियन्त्रण गर्ने अभियानमा दौडिरहेका चिकित्सकलाई धेरैले मन्दिरभित्रको भगवान् ठाने। सेतो पहिरनमा सजिएका देउताको उपमा दिएर सम्मान व्यक्त गरे। युद्धमा नभाग्ने सिपाही र विपत्तिमा नडग्मगाउने चिकित्सक सच्चा राष्ट्रसेवक हुन्। संक्रमितको उपचार गर्दागर्दै नेपालमा पनि एक सय ३० स्वास्थ्यकर्मी आफैं संक्रमित भइसकेका छन्। कतिपय चिकित्सक बिरामीलाई राख्नुपर्ने बेडमा आफैं औषधि खाएर बस्न बाध्य छन्। विश्वभर महामारी बनेको यसको संक्रमण आफूलाई पनि सर्छ भन्ने उनीहरूले नबुझेका होइनन्। तैपनि घरपरिवारबाट टाढिएर उपचार सेवामा दत्तचित्त छन्। त्यस्ता असल सेवकमाथि दुव्र्यवहार गर्नु खासमा पाप हो। चाहे स्वास्थ्यकर्मी हुन् वा अन्य संक्रमित वा संक्रमणपछि डिस्चार्ज भएका व्यक्ति, समाज कोहीसँग डराउनु हुँदैन। हो, सचेत र सजग भने हुनुपर्छ। अब त लक्षण नभएका संक्रमितलाई घरमै आइसोलेसनमा राख्न थालिएको छ। अस्पताल र स्वास्थ्य पूर्वाधारले धान्ने अवस्था छैन। संक्रमण बढ्दो छ। यस्तो अवस्थामा जुनसुकै घरमा संक्रमित व्यक्तिले स्वास्थ्यलाभ गर्नुपर्ने हुन सक्छ। उसको रेखदेखमा चिकित्सक आउनुपर्ने हुन्छ। समाजको संकीर्णता नहटे त्यसले थप गडबडी ल्याउन सक्छ। मुख्य कुरा यो हो कि जसले छिमेकीलाई छिःछिः गर्छ, उसैले संक्रमित हुनुपर्ने अवस्था आउन सक्छ। छिमेकीले आफ्नै पालामा त्यसै गरिदियो भने कस्तो होला ? सबैले त्यही सोच्नुपर्छ। अनि, समाज खासमा समाजजस्तो बन्छ। अतः कोभिड १९ लाई साझा समस्या ठानौं। मिलेर रोकौं। मिलेर स्वस्थ बनौं। मिलेर निर्मूल पारौं। यसलाई जित्ने उपाय यही हो।"
अग्रासन बिनाको अट्वारी,"थारू कल्याणकारिणी सभा, कैलाली जिल्ला उपाध्यक्ष माधव चौधरी भन्छन्,कोरोना सर्ला भन्ने डरले चेलीबेटीहरूलाई अग्रासन पुर्याउने माहोल छैन। धनगढी : थारू समुदायले आइतबार अग्रासन (विवाहित चेलीबेटीहरूलाई दिइने कोसेली) बिनै अट्वारी पर्व मनाएका छन्। कृष्णजन्माष्टमी पछिको दोस्रो आइतबार र सोमबार गरी दुई दिनसम्म पश्चिमका थारू समुदायले अट्वारी पर्व धूमधामसाथ मनाउँछन्। तर स्थानीय प्रशासनले कैलाली, बर्दिया, बाँके लगायत थरुहटका जिल्लामा कतै लकडाउन त कतै निषेधाज्ञा जारी गरेको छ। त्यसैले फर्हार गरेर अग्रासन पुर्याउन अवस्था रहेन। थारू कल्याणकारिणी सभा, कैलाली जिल्ला उपाध्यक्ष माधव चौधरी भन्छन्,कोरोना सर्ला भन्ने डरले चेलीबेटीलाई अग्रासन पुर्याउने माहोल छैन। त्यसैले, यसपालि फोन गरेर क्षमा मागेका छौं। प्रायः खेतीपातीमा रमाउने थारू समुदाय वर्षात्को खेतीपाती सकिएपछि अट्वारी पर्व धूमधामसाथ मनाउँछन्। अट्वारी पर्व खासगरी पश्चिम नेपालका दाङ, बाँके, बर्दिया, कैलाली र कञ्चनपुरमा बसोबास गर्ने डंगौरा समुदायले मनाउँछन्। प्रदेश ५ ले अट्वारी पर्वका अवसरमा थारू कर्मचारीलाई आइतबार बिदा दिएको थियो। डंगौरा थारू समुदायले आइतबारको दिनलाई अट्वार भन्छन्। यही अट्वार व्रत बस्ने पर्वबाट अट्वारी भन्ने गरिन्छ। सोमबार अग्रासन (चेलीबेटीलाई कोसेली) दिएर यो पर्व समापन हुन्छ। अट्वारी पर्वबाट थारू समुदायले आफ्नो लोकसंस्कृतिसँग सम्बन्धित नाचगान एवं सांस्कृतिक कार्यक्रम आरम्भ भएको मान्दछन्। आइतबार अथवा अट्वारीको पहिलो दिन व्रत बस्नेहरूको खाना भान्सामा पाकेन। उनीहरू बिहानै नुहाएर पिँढी या आँगनमा गाईको गोबरले लिपपोत गरे। लिपपोत गरेर पहिले प्रयोेग नभएको आगो अर्थात् चोखो आगोमा रोटी पकाए। पुरानो आगो अट्वारीका लागि अपवित्र मानिन्छ। त्यसैले काठ घोटेर निकालेको चोखो आगो प्रयोग गर्छन्। बाटुलो रोटीलाई सूर्यको प्रतीकात्मक परिकारका रूपमा लिइन्छ। स्नान गरी बिहान लिपपोत गरेको ठाउँमा पिर्कामा बसेर बसेर दिउँसो रोटी फलफूल खाए। खानुभन्दा पहिले अग्यारी दिए। आफ्नो भागमा रहेको परिकार थोरै झिकेर आगोमा चढाउने विधिलाई अग्यारी दिएको भनिन्छ। सबैभन्दा पहिले अग्नि अथवा सूर्यलाई प्रसादका रूपमा अग्यारी दिने चलन छ। त्यसपछि आफ्ना चेलीबेटीका लागि पाहुरको रूपमा अग्रासन छुट्ट्याउने चलन छ। अन्य व्रतजस्तो अट्वारीमा दिनभरि निराहार बसिँदैन। दिउँसो नै पूजा गरी खाने चलन छ। योे क्रम सूर्यास्त नहुँदासम्म चल्छ। सूर्यास्तपछि खान पाइँदैन। सोमबार, फर्हार गरिन्छ। फर्हार नहुँदासम्म पानीसमेत नखाएर निराहार बस्नुपर्छ। फर्हार अट्वारीको अन्तिम पूजा होे। सोमबारको खानामा खास गरेर दालभातसँगै खँरिया, फुलौरी, पोंईको साग मिसाएको ठुसा, सुकेको माछा, चिचिन्डो, घिरांैला, भिन्डीलगायतका बिजोर संख्यामा तरकारी बनाइएको हुन्छ। माछाको सुखौरा विशेष मानिन्छ तर मासु भने हुँदैन। फर्हारपछि मात्रै कोसेली पुर्याउन आउने दाजुभाइको सम्मानमा मासु पकाइन्छ। महाभारत कालमा वनबास जान बाध्य भएका पाण्डवमध्येका भीमसेनले थारू समुदायलाई शत्रुसँग लड्न सघाएको खुसियाली र स्मरणमा उनकै पूजा गरी यो पर्व मनाउने प्रचलन सुरु भएको थारू समुदायका अगुवाहरू बताउँछन्। एक किंवदन्तीअनुसार रोटी पकाउँदा पकाउँदै लडाइँमा जाँदा भीमले पकाएको रोटी कसैले पल्टाउन सकेन। त्यसैले भीमको सम्झनामा पूजा गर्ने एउटा रोटी दोहोरो नफर्काई एकपट्टिबाट मात्र पकाइन्छ। यसलाई भेंवक् रोटी भनिन्छ। यो पर्वको दिनदेखि बड्कीमार अर्थात् महाभारतको कथावाचन गर्ने समय पनि आरम्भ भएको विश्वास गरिन्छ। वर्षा ऋतुमा खेतीको काममा निकै व्यस्त रहने थारू समुदायका व्यक्ति अट्वारी पर्वपछि भने कामको बोझ हटेर पाइने फुर्सतको समयको उपयोग गर्दै टोलटोलमा सांस्कृतिक कार्यक्रम गरेर रमाइलो गर्ने गर्छन्। यो पर्वमा दाजुभाइले दिदीबहिनीको दीर्घायुको कामना गर्दै पानीसमेत नखाई दिनभर व्रत बस्ने प्रचलन छ। यसरी व्रत बसेकाहरू साँझपख आआफ्ना घरमा खानाका मीठा परिकार पकाइसकेपछि पूजामा बस्छन्।"
रिपोर्ट नआउँदा तनाव,"हेटौंडा : नेपाली कांग्रेसकी केन्द्रीय सदस्य महालक्ष्मी उपाध्याय डीनाले परीक्षणका लागि स्वाब दिएको ३ दिनसम्म रिपोर्ट आएन। हेटौंडा१० स्थित प्रादेशिक कीटजन्य रोग अनुसन्धान तथा तालिम केन्द्र (प्रयोगशाला) ले रिपोर्ट दिन ढिलाइ गरेपछि उनले काठमाडौं गएर स्वाब परीक्षण गराइन्। काठमाडौंमा गरिएको परीक्षण पोजिटिभ देखिएपछि उनी होम आइसोलेसनमा छिन्। हेटौंडाको रिपोर्ट अहिलेसम्म आएको छैन। साउन २७ मा धरानबाट हेटौंडा आएका हेटौंडा१९ का हीरालाल ढकालले परीक्षणका लागि स्वाब दिएको एक सातामा मात्र रिपोर्ट आयो। सूर्य नेपाल प्रालिका कर्मचारी ढकाल कोरोनाको जोखिमयुक्त क्षेत्रबाट आएको र कोरोनाको लक्षण देखिएका कारण घर नगई हेटौंडामै होटल बुक गरेर क्वारेन्टाइनमा बसे। २९ गते स्वाब संकलन भएपछि उनलाई मानसिक रूपमा तनाव थपियो। दुई दिनमा रिपोर्ट आउँछ भनेका थिए तर एक साता होटलमा एक्लै बसेर रिपोर्ट कुर्नुपर्दा मानसिक रूपमा विचलित भएँ, उनले भने, भदौ ३ गते रिपोर्ट नेगेटिभ आएपछि मात्र घर बस्न पाएँ। उनीहरूजस्तै करिब एक हजार जना रिपोर्टको प्रतीक्षामा छन्। तर, रिपोर्ट कहिले आउँछ थाहा छैन। रिपोर्टको प्रतीक्षामा रहेकी हेटौंडा८ की एक महिलाले भनिन्, हामीभन्दा पछि स्वाब दिएकाको रिपोर्ट आइसक्यो तर हाम्रो अझै पालो आएको छैन। डरैडरले बिरामी हुन थालिसकँे। प्रयोगशालामा बाग्मतीसँगै प्रदेश २ का केही जिल्लाको पनि स्वाब परीक्षण भइरहेको छ। हेटौंडाबाट मात्र दैनिक करिब एक सय स्वाब संकलन भइरहेको हेटौंडा आइसोलेसन वार्डका इन्चार्ज भोला चौलागाईंले बताए। बाग्मती प्रदेशको सामाजिक विकास मन्त्रालयका कोभिड प्रवक्ता पुरुषोत्तम सेढाईंले दैनिक ५ सयभन्दा बढी स्वाब प्रयोगशालामा आउने गरेको बताए। हामीसँग भएको मेसिनले दैनिक ३ सयभन्दा बढीको रिपोर्ट दिन समस्या छ। जनशक्ति पनि कम छ, उनले भने, अब पीसीआर मेसिन थप्दै छौं। हेटौंडामा परीक्षण ढिलाइ भएपछि ५ सय स्वाब आइतबार बिहानै धुलिखेल पठाइएको सेढाईंले बताए। लकडाउन खुलेपछि कोरोना संक्रमित ह्वात्तै बढेका छन्। त्यसका कारण कन्ट्याक्ट ट्रेसिङमा पर्नेहरूको स्वाब संकलन धमाधम भइरहेको जानकारी उनले दिए। चार प्रयोगशाला थपिँदै कोरोना संक्रमण दर तीव्र बढेपछि कोरोना परीक्षण गर्न थप चारवटा प्रयोगशाला स्थापना गरिने भएको छ। बाग्मती प्रदेश सामाजिक विकास मन्त्रालयले भक्तपुरको भक्तपुर अस्पताल, सिन्धुलीको सिन्धुली अस्पताल, मकवानपुरको हेटौंडा अस्पताल र नुवाकोटको त्रिशूली अस्पतालमा प्रयोगशाला स्थापना गर्न लागेको सामाजिक विकास मन्त्रालयका सचिव दीपक काफ्लेले बताए। शनिबार खरिद प्रक्रिया अघि बढेको छ, एक साताभित्र अस्पताहरूमा मेसिन पुर्याउने लक्ष्य छ, उनले भने। एउटा मेसिन ६० लाख रुपैयाँको दरमा खरिद गर्न लागिएको मन्त्रालयले जनाएको छ। पीसीआर मेसिन आएपछि परीक्षण रिपोर्ट अहिलेको भन्दा छिटो दिन सक्छौं, सचिव काफ्लेले भने, प्रयोगशाला दीर्घकालीन रूपमा अन्य रोगको परीक्षणका लागि पनि उपयोग गर्न सकिन्छ। प्रदेश सरकारले २०७६ चैत अन्तिममा हेटौंडा१० स्थित कीटजन्य रोग अनुसन्धान तथा तालिम केन्द्रमा प्रयोगशाला स्थापना गरेको थियो। यहाँ दैनिक ३ सयको हाराहारीमा स्वाब परीक्षण हुँदै आएको छ। प्रदेश सरकारले काभ्रेको धुलिखेलमा जनस्वास्थ्य प्रयोगशाला स्थापना गरेको छ। आइतबार साँझसम्म बाग्मती प्रदेशमा ४ हजार ५ सय ४२ जनामा कोरोना संक्रमण देखिएको छ। संक्रमितमध्ये ३ हजार ७ सय ४५ जनाको उपचार भइरहेको छ। प्रदेशभित्र ३१ जनाको मृत्यु भएको मन्त्रालयका कोभिड प्रवक्ता सेढाईंले बताए। प्रदेशभित्र ९ हजार ९ सय १ क्वारेन्टाइन बेड रहेकामा ८ सय ८६ जना क्वारेन्टाइनमा छन्। १ हजार २ सय ४० जना होम क्वारेन्टाइनमा छन्। बाग्मती प्रदेशमा २ हजार ४ सय ७५ वटा आइसोलेसन बेड रहेकामा १ हजार ७ सय ६७ जना आइसोलेसनमा छन्। हालसम्म बाग्मती प्रदेशका ५१ हजार १ सय १६ जनाको पीसीआर गरिएको छ। आइसोलेन बेड अभाव प्रदेश राजधानी हेटौंडासहित विभिन्न जिल्लामा आइसोलेसन बेड अभाव हुन थालेको छ। हेटौंडामा व्यवस्थित आइसोलेसन अभावमा एक दर्जनभन्दा बढी संक्रमित घरमै छन्। हेटौंडा४ स्थित ४० बेडको आइसोलेसन वार्डमा बिरामी नअटेपछि हेटौंडा६ स्थित गौरीटार रंगशालाको छात्रावासमा आइसोलेसन निर्माण गरिएको छ। सय बेडको आइसोलेसनमा ८० भन्दा बढी संक्रमित छन्। तर यहाँ पानी पर्ने बित्तिकै झ्यालबाट पानी छिरेर ताल बन्ने गरेको छ। बत्ती, खानेपानी र खानेकुराको व्यवस्थापन पनि राम्रो छैन, आइसोलेसनमा रहेका एक संक्रमितले भने। संक्रमित बढ्न थालेपछि सिन्धुलीमा पनि रातारात ५० बेडको आइसोलेसन बेड निर्माण थालिएको छ। ६२ बेडको आइसोलेसन रहेको धादिङमा संक्रमित दैनिक बढ्न थालेपछि आइसोलेन बेड अभाव हुन थालेको छ। काभ्रेमा पनि जम्मा ३३ वटा मात्र आइसोलेसन बेड रहेको जिल्ला स्वास्थ्य कार्यालयका प्रमुख नरेन्द्र झाले बताए। नुवाकोट अस्पतालमा ३० बेडको आइसोलेसन छ।"
कोरोना प्रभाव विश्वव्यापी,"२ सय १३ मुलुक र यसका अधीनस्थ क्षेत्रलाई कोरोना भाइरस (कोभिड१९) संक्रमणले गाँजेको छ। सबैजसो मुलुक नै कोरोनाबाट मुक्ति पाउन संघर्षरत छन्। आधा विश्व घरभित्रै सीमित छ भने बाँकी ठाउँमा पनि अवस्था सामान्य छैन। विश्वमा आइतबार साँझसम्म कोरोना संक्रमितको संख्या २ करोड ३४ लाख १० हजार ९ सय ८८ पुगेको छ। ८ लाख ९ हजार १ सय ४२ जनाले कोरोनाकै कारण ज्यान गुमाएका छन्। कोरोनाको उद्गमस्थल चीनको हुवेई प्रान्तको राजधानी वुहान भने संसारलाई अचम्मित पार्दै सामान्य अवस्थामा फर्किएको छ। वुहानमा एक साता लामो बियर पार्टी र पोखरी पार्टी मनाइएको छ। जहाँ न भौतिक दूरी देखिन्थ्यो न त कसैले मास्क लगाए। कोरोना संक्रमण सुरु भएको आठ महिना पुग्नै लाग्दा पनि विश्वमा यसको न औषधि पत्ता लागेको छ न खोप नै। यहाँ केही देशको वस्तुस्थिति प्रस्तुत गरिएको छ। भारत भारतमा आइतबारसम्म ३० लाख ४४ हजार ९ सय ४० जना संक्रमित भेटिएका छन्। त्यसमध्ये २२ लाख ८० हजार ५ सय ६६ जना निको भएका छन्। ७ लाख ७ हजार ६ सय ६८ वटा सक्रिय केस छन्। कोभिडबाट मृत्युको संख्या ५६ हजार ७ सय ६ पुगेको छ। जुन कुल संक्रमितको १८६ प्रतिशत मात्रै हो। भारतमा संक्रमितमध्ये झन्डै ७५ प्रतिशत निको भएका छन्। भारतमा ३ करोड ५२ लाख ९२ हजार २ सय २० जनाको कोरोना परीक्षण गरिएको छ। शनिबार एकै दिन ८ लाख १ हजार १ सय ४७ जनाको कोरोना परीक्षण गरिएको थियो। भारतमा सर्वाधिक कोरोना परीक्षण शुक्रबार गरिएको थियो जहाँ एकै दिन १० लाख २३ हजार ८ सय ३६ जनाको परीक्षण गरियो। भारतमा औसत दैनिक ३ लाख ५० हजारको हाराहारीमा कोरोना परीक्षण हुने गरको छ। त्यहाँ कोरोना संक्रमणदर दैनिक ६० हजारभन्दा माथि छ। पछिल्लो एक हप्ताको तथ्यांक हेर्दा अगस्ट १६ (अघिल्लो आइतबार)मा संक्रमितको संख्या ६३ हजार ४ सय ९० थियो भने अगस्ट २२ (शनिबार)मा ६९ हजार ८ सय ७८। लकडाउन हटाइएको छ तर भीडभाड हुने गतिविधिमा रोक लगाइएको छ। त्यहाँ सार्वजनिक सवारी, मेट्रो, रेल सञ्चालनमा छन्। अमेरिका विश्वमा सबैभन्दा बढी संक्रमित भएको मुलुक हो, अमेरिका। अमेरिकामा आइतबार साँझसम्म संक्रमितको संख्या ५५ लाख ९८ हजार ५ सय ४७ पुगेको छ। मृत्यु हुनेको संख्या १ लाख ७४ हजार ६ सय ४५ छ। जुन महिनाको पहिलो सातासम्म संक्रमितको संख्या अहिलेको तुलनामा कम थियो। जुन १ मा दैनिक संक्रमितको संख्या जम्मा १६ हजार रहेकामा त्यसपछिका दिनमा भने बढेको देखिन्छ। जुलाई १७ मा अहिलेसम्मकै धेरै एकै दिन ७५ हजार ८ सय २१ संक्रमित भेटिएका थिए। अगस्ट २२ मा ४६ हजार १ सय ८३ संक्रमित भेटिएका छन्। पछिल्ला दिनमा संक्रमितको संख्या ओरालो लाग्दो छ। सबैभन्दा बढी संक्रमित न्युयोर्कमा कोरोना नियन्त्रण उन्मुख देखिएको छ। न्युयोर्कमा दैनिक संक्रमितको संख्या १ हजारमुनि छ। न्युजिल्यान्ड मार्चको मध्यतिर कोरोना भाइरस महामारीले युरोप र अमेरिकामा महामारीको रूप लिँदै गर्दा न्युजियान्डकी प्रधानमन्त्री जसिन्डा अर्डरनले आफ्नो देशलाई दुई विकल्प दिइन्। एउटा, कोरोना भाइरसलाई चुपचाप स्वागत गर्ने। अर्काे, सीमा नाका बन्द गरेर कडाइ गर्ने। पर्यटन नै प्रमुख आयस्रोत भएको न्युजिल्यान्डका लागि दोस्रो विकल्प पक्कै पनि सहज थिएन। तर, प्रधानमन्त्रीले दोस्रो विकल्प नै रोजिन्। त्यतिबेला त्यहाँ जम्मा २८ वटा मात्रै कोरोना केस थिए। संक्रमितको संख्या बढेर १ सय २ पुगेपछि राष्ट्रव्यापी लकडाउन घोषणा गरियो। सात हप्ता लकडाउन गरियो। त्यसले कोरोना नियन्त्रणमा ठूलो मद्दत गरेको थियो। त्यसपछिका १ सय दिन समुदायस्तरमा कोरोना संक्रमण शून्य बन्यो। तीन महिनामा पहिलोपटक फेरि समुदायस्तरमा कोरोना संक्रमणको केस भेटियो। त्यसपछि सबैभन्दा बढी जनसंख्या भएको अकल्यान्ड सहरमा फेरि लकडाउन गरिएको छ। शनिबार ३ वटा नयाँ केस भेटिएकोमा १ जना समुदायस्तरमा भएको पाइएको हो। २ जना विदेशबाट आएका व्यक्ति हुन्। न्युजिल्यान्डमा आमनिर्वाचन पनि स्थगन गरिएको छ। जुन इतिहास एकदमै कम समयमा स्थगित भएको छ। आइतबारसम्म न्युजिल्यान्डमा १ सय १४ वटा सक्रिय केस छन्। २२ जनाको मृत्यु भएको छ। वल्र्डोमिटरका अनुसार न्युजिल्यान्डमा अहिलेसम्म जम्मा १ हजार ६ सय ७४ संक्रमित भेटिएका छन्। जापान जापानमा दैनिक कोरोना संक्रमितको संख्या १ हजार हाराहारीमा छ। आइतबार ७ सय ४४ संक्रमित थप भेटिएका हुन्। जोन्स हप्किन्स विश्वविद्यालयका अनुसार संक्रमितको संख्या ६२ हजार ६ सय ५८ छ। कोरोनाबाट १ हजार १ सय ८८ जनाको मृत्यु भएको जापानी सञ्चारमाध्यम जापान टाइम्सले जनाएको छ। मृत्यु हुने संख्या कुल संक्रमितको १ प्रतिशत हो। निको हुने प्रतिशत ७७ छ। जुनसम्म नियन्त्रणमा रहेको कोरोना संक्रमण जुलाई सुरुदेखि बढेको देखिन्छ। कोरोना संक्रमण बढ्दै गएपछि सरकारको आलोचना हुन थालेको छ। त्यहाँ १३ लाख २१ हजार ७९ जनाको कोरोना परीक्षण गरिएको छ। बेलायत बेलायतमा आइतबारसम्म संक्रमितको संख्या ३ लाख २४ हजार ६ सय १ छ। ४१ हजार ४ सय २३ जनाको मृत्यु भएको छ। दैनिक संक्रमित हुने दर औसतमा १ हजार छ। शनिबार २२ अगस्टमा १ हजार २ सय ८८ नयाँ संक्रमित भेटिए। अघिल्लो दिन १ हजार ३३ संक्रमित फेला परेका थिए। त्यस्तै २० अगस्टमा १ हजार १ सय ८२ थियो भने १९ अगस्टमा ८ सय १२ जना संक्रमित थपिए। अप्रिलमा कोरोना संक्रमण उच्च रहेको बेलायतमा जुलाईमा क्रमस ओरालो लाग्दो थियो। तर लकडाउन खुला गरेपछि फेरी संक्रमण दर बढ्न थालेकोमा चिन्ता बढेको छ। चीन कोरोना भाइरसको उद्गम मुलुक हो चीन। चीनबाट सुरु भएको कोरोना अहिले विश्वव्यापी बनेको छ। चीनको हुवेई प्रान्तको राजधानी वुहान सहरमा पहिलो पटक कोरोना संक्रमण देखिएको हो। अहिले हुवेईमा कोरोना संक्रमण शून्य भएको छ। हुवेईमा ६८ हजार १ सय ३५ संक्रमित भेटिएकोमा ६३ हजार ६ सय २३ जना निको भएका हुन्। ४ हजार ५ सय १२ जनाको मृत्यु भएको थियो। वुहान अहिले सामान्य अवस्थामा फर्किसकेको छ। विश्व कोरोना महामारीसँग जुधिरहेका बेला वुहान भने पार्टीमा व्यस्त छ। गत साता बियर फेस्टिभल र पोखरी पार्टीहरूको भव्य आयोजना भयो जहाँ न भौतिक दूरी न अनिवार्य मास्क। संसारलाई जिल पार्ने गरी बुहान पुरानै दैनिकीमा फर्किसकेको छ। चीनभर संक्रमितको संख्या ८४ हजार ९ सय ५१ रहेकोमा ७९ हजार ८ सय ९५ जना निको भए। अहिले चीनभर जम्मा ४२२ मात्रै सक्रिय केस छन्। चीन सरकारले राजधानी बेइजिङमा बाहिर जाँदा मास्क अनिवार्य लगाउनुपर्ने नियम पनि हटाइसकेको छ। दोस्रो व्यक्तिसँग भेट्दाबाहेक मास्क अनिवार्य छैन। चीनमा कडा अनुशासन नै कोरोना पराजय हुनुको मूल कारण मानिएको छ। इटाली कोरोनाबाट सबैभन्दा प्रभावित युरोपेली मुलुकमध्ये इटाली पनि एक हो। त्यहाँ संक्रमितको संख्या २ लाख ५८ हजार १ सय ३६। ३५ हजार ४ सय ३० जनाको मृत्यु भएको छ। १७ हजार ५ सय ३ वटा सक्रिय केस रहेको इटालीमा कोरोना संक्रमण फेरी बढ्ने हो कि भन्ने आशंका गर्न थालिएको छ। मे १० देखि अगस्ट १८ सम्म दैनिक संक्रमितको संख्या ५ सयमुनि रहेकोमा पछिल्ला तीन दिनमा संक्रमितको संख्या बढेको छ। अगस्ट २० मा संक्रमितको संख्या ८ सय ४० रहेकोमा दोस्रो दिन बढेर ९ सय ४७ पुग्यो भने अगस्ट २२ मा १ हजार ७१ पुगेको छ। इटालीमा मार्च र अप्रिलमा कोरोना संक्रमण निकै बढेको थियो। मार्च २१ मा एकै दिन ६ हजारभन्दा बढी संक्रमित भेटिएका थिए। (एजेन्सीको सहयोगमा)"
कोरोना खोपको ट्रायल नेपालमा,"काठमाडौं : प्रस्तावित कोरोना भाइरसविरुद्धको खोपको क्लिनिक ट्रायल नेपालमा गर्ने तयारी अघि बढेको छ। स्वास्थ्य तथा जनसंख्या मन्त्रालयका प्रवक्ता डा जागेश्वर गौतमले जुनसुकै मुलुकमा निर्मित खोप परीक्षण गर्न नेपाल खुला रहेको जानकारी दिए। क्लिनिकल ट्रायलमा संलग्न हुनका लागि हामी खुला छौं। जसको भ्याक्सिन पहिला आउँछ त्यसको उपयोग गर्छौं, प्रवक्ता डा गौतमले अन्नपूर्णसँग भने। भ्याक्सिन तयार पार्न विकसित मुलुकबीच प्रतिस्पर्धा भइरहेकाले त्यसको गुणस्तर, प्रभावकारिता र उपलब्धता हेरेर परीक्षण गर्ने नगर्ने निर्णय गरिने उनको भनाइ छ। नेपाल स्वास्थ्य अनुसन्धान परिषद्ले चीन, रुस र यूके अक्सफोर्ड भ्याक्सिन ग्रुपले उत्पादन गरेको खोप ट्रायलको प्रक्रिया अघि बढाइएको जनाएको छ। चीनको एक कम्पनीले कामदारमाथि ट्रायल गर्न अनुरोध गर्दै मन्त्रालयलाई पठाएको छ। यस सम्बन्धमा अनुसन्धान गरी निर्णय गर्न मन्त्रालयले आइतबार परिषद्लाई जिम्मा दिएको छ। मन्त्रालय स्रोतका अनुसार होङसी ग्रुपमा कार्यरत कामदार र अन्य गरी एक हजार जनाका लागि स्वीकृतिको अनुरोध चीनबाट आएको हो। अध्ययन, अनुसन्धानबाट परिषद्ले स्वीकृति दिए ट्रायल सुरु हुन्छ, ती स्रोतले भन्यो। मन्त्रालयको स्वीकृति लिएर परिषद्को नेतृत्वमा अध्ययन अघि बढाइएको छ। परिषद्का कार्यकारी प्रमुख डा प्रदीप ज्ञवालीले चीन, रुस र यूके अक्सफोर्ड भ्याक्सिन ग्रुपले उत्पादन गरेको खोपको तेस्रो चरणको परीक्षण गर्न कम्पनी इच्छुक भएको जानकारी दिए। चीनमा निर्मित खोपको अध्ययन, अनुसन्धान कार्य अघि बढाइएको पुष्टि गर्दै उनले अन्नपूर्णसँग भने, थप प्रक्रिया अघि बढाउँछौं। अफिसियल पत्र आएपछि डकुमेन्ट हेर्छौं। उनीहरूसँग वार्ता गर्छौं। ठीक लागे खोप अध्ययन गर्न रिसर्च ग्रुप बनाउँछौं। त्यसपछि प्रोटोकल बनाउँछौं। उनका अनुसार यी सबै प्रक्रियाका लागि बजेट एवं जनशक्तिको व्यवस्थापन गर्ने तयारी छ। आजदेखि अध्ययन, अनुसन्धानको लागि बाटो खुलेको छ। केही समय लाग्न सक्छ। हामीले चाहँदा खेरी चीनसँग सम्झौता गर्न सकिने भयो, डा ज्ञवालीले भने। परिषद्ले यूके अक्सफोर्ड ग्रुपसँग पनि एक साताअघि वेबिनारमार्फत बैठक गरेको थियो। डा ज्ञवालीका अनुसार विश्व स्वास्थ्य संगठन (डब्लूएचओ) को पहलमा गरिएको कुराकानीमा उक्त ग्रुपले पनि सकारात्मक धारणा व्यक्त गरेको हो। ग्रुपले प्राविधिक समूहसँग छलफलपछि खबर गर्ने जनाएको थियो। रुसको खोपका लागि कूटनीतिक पहल रुसले तयार पारेको खोप पनि अध्ययन, अनुसन्धान गर्न सरकारले कूटनीतिक पहल थालेको छ। मन्त्रालय निकट स्रोतका अनुसार रुसी राजदूत एलेक्सी नोभिकभमार्फत द्विपक्षीय कुराकानी भइरहेको छ। रुसमा निर्मित खोपको चर्चा भएपछि अनुसन्धान र पछि आवश्यक परे खरिद गर्न पनि वातावरण बनाइदिन रुसी राजदूतमार्फत पहल भइरहेको हो, स्रोतले भने। मन्त्रालय र परिषद्का पदाधिकारीले रुसी राजदूतसँग एक साताभित्रै छलफल हुने स्रोतको दाबी छ। राजदूत नोभिकभले भदौ २ गते राष्ट्रिय सभा अध्यक्ष गणेशप्रसाद तिमिल्सिनासँग शिष्टाचार भेट गरेका थिए। उक्त भेटमा राजदूत नोभिकभले रुसमा निर्मित खोपको माग विभिन्न मुलुकबाट आउन थालेको उल्लेख गरेका थिए। नेपालले चाहे प्राथमिकतामा राखेर उपलब्ध गराउन पहल गर्ने आश्वासन उनले दिएका थिए। डब्लूएचओले जम्मा तीन वटा खोप मात्र तेस्रो चरणको परीक्षणमा पुगेको जनाएको छ। जसमा चीनका दुई र अक्सफोर्ड विश्वविद्यालय यूकेको छन्। रुसले असार २८ गते कोरोनाविरुद्धको खोप मानवमा परीक्षण गरिएको दाबी गरेको थियो। जुन पहिलो परीक्षण १८ र दोस्रो परीक्षण २० जनामा गरिएको रुसी न्युज एजेन्सीले जनाएका छन्। चीनको सिनोफार्मले उत्पादन गरेको खोप परीक्षणको अन्तिम अर्थात् तेस्रो चरणमा छ। तीन कम्पनी इच्छुक छन् डा प्रदीप ज्ञवाली, प्रमुख कार्यकारी, नेपाल स्वास्थ्य अनुसन्धान परिषदअन्तर्राष्ट्रिय तहमा कुन कुन खोप अनुसन्धान भइरहेका छन् भनेर चासो लिइरहेका छौं। बाहिरी मुलुकमा बनेका खोपहरूको अध्ययन, अनुसन्धान गर्दै छौं। विश्वभरका रिसर्च ग्रुपसँग नजिकमा छौं। कोभिड१९ विरुद्ध क्लिनिकल ट्रायलमा रहेका विभिन्न खोपको नेपालमा अध्ययन, अनुसन्धान गर्न नेतृत्व लिएका छौं। चीन, रुस र यूके अक्सफोर्ड भ्याक्सिन ग्रुप आफूले उत्पादन गरेको खोप नेपालमा पनि तेस्रो चरणको क्लिनिकल ट्रायल गर्न इच्छुक छन्। यसको प्रक्रियासमेत अगाडि बढाइसकिएको छ। कुन खोप बढी प्रभावकारी छ भन्नेबारे बाहिरको अध्ययनका साथै हामी आफैं पनि अनुसन्धान गर्छौं। कुन मुलुकले सहयोग गर्छ वा खोप खरिद गर्नुपर्ने हो की के होे भनेर सबै पक्ष हेर्छौं। कति जनालाई ट्रायल गरिन्छ भन्ने प्रोटोकल डिजाइनपछि प्रष्ट हुन्छ। हजारभन्दा बढीलाई क्लिनिकल ट्रायल गर्नुपर्ने हुन सक्छ। यसका लागि विश्व स्वास्थ्य संगठन (डब्लूएचओ)को मापदण्ड पालना गरे पुग्छ।"
सुरक्षाको माग गर्दै बीपीका नर्स आन्दोलित,"धरान :फ्रन्ट लाइनमा बिरामीको उपचारमा खटिएका बीपी कोइराला स्वास्थ्य विज्ञान प्रतिष्ठान धरानका स्टाफ नर्सहरु आन्दोलित भएका छन् । कोरोना संक्रमित र अन्य बिरामीहरुको उपचारमा खटिएका नर्सहरुलाई प्रतिष्ठानले स्वास्थ्य सामग्रीबिना डिउटीमा खटिन बाध्य पारेको भन्दै सोमबारदेखि आन्दोलित भएका हुन्। प्रतिष्ठान भर्ना भएका बिरामीको उपचारमा खटिँदा स्वास्थ्य प्रोटोकल अनुसारका स्वास्थ्य सामग्री उपलब्ध नगराएको र नर्सहरुको सुरक्षामा चासो नदेखाएका कारण बाध्य भएर आन्दोलित हुनु परेको प्रतिष्ठानको आइसीयू विभागमा कार्यरत त्रिवेणी ढकालले गुनासो गरिन् । फ्रन्ट लाइनमा बिरामीको उपचारमा खटिएका नर्सहरुलाई प्रतिष्ठान व्यवस्थापन पक्षले पीपीइ, पन्जा र माक्स समेत नदिएको उनको गुनासो छ । सोमबार मात्रै प्रतिष्ठानको आइसीयूमा उपचाररत आठजना बिरामीको कोरोना पुष्टि भएको छ । कोरोना पोजिटिभ देखिएका बिरामीको उपचारमा संलग्न नर्सलाई क्वारेन्टाइनमा नपठाइ सिधै डीउटीमै खटाएपछि नर्सहरु आन्दोलित भएका हुन् । संक्रमितको कन्ट्रयाकमा रहेकाहरुको पीसीआर चेक गरी तत्काल क्वारेन्टाइन पठाउनुपर्ने भएपनि प्रतिष्ठानले डिउटीमा नै खटाएपछि अन्य बिरामी र आफ्नो सुरक्षाका लागि आन्दोलित हुनु परेको अर्की नर्स स्मेरिका घिमिरेले बताइन् । कोरोना संक्रमितको उपचारमा संलग्न नर्सहरुलाई अन्य बिरामीको उपचारमा खटाउँदा संक्रमण फैलने भएकाले आफूहरु सचेत भएर क्वारेन्टाइनमा पठाउन माग गर्दा वेवास्था गरेको प्रतिष्ठाकी अर्की नर्स सारजु राईले बताइन् । प्रतिष्ठानको आइसीयू, एमआइसीयू, प्रसूति वार्ड, मेडिसिन वार्डमा भर्ना भएका बिरामीलाई समेत कोरोना देखिएपछि स्टाफ नर्सहरुमा समेत कोरोना भाइरसको संक्रमण देखिएको छ। प्रतिष्ठानमा हालसम्म दर्जन बढी स्वास्थ्यकर्मीलाई कोरोना भाइरसको संक्रमण भइसकेको छ। प्रतिष्ठानले उच्च सावधानी स्वास्थ्यकर्मीहरु संक्रमित हुन थालेका छन् । बिरामीको उपचारमा संलग्न डाक्टरलाई क्वारेन्टाइनको व्यवस्था गरेपनि नर्सलाई भने क्वारेन्टाइनको व्यवस्था नगरी विभेद गरिएको आन्दोलित नर्सहरुले बताए। प्रतिष्ठान अस्पताल निर्देशक डा गौरीशंकर साहले आर्थिक शंकटका कारण नर्सहरुलाई भनेअनुसारको स्वास्थ्य सामग्री उपलब्ध गराउन नसकिएको बताए । उनले कोरोनाका कारण प्रतिष्ठानको ओपीडी सेवा बन्द गर्नुपरेकाले दैनिक ५० लाख घाटा बेहोर्नु परेको बताए।"
"घाटमा आयो संक्रमणको खबर, ४०० मलामी भागाभाग","बुटवल : कोरोना महामारीपछि सरकारले २५ जनाभन्दा धेरै भेला नहुन निर्देशन जारी गरेको छ। कोरोना संक्रमण र मृत्युदर बढ्दै जाँदा मुलुकभर लकडाउनसमेत भइरहेको छ। तर, रूपन्देहीको रोहिणी गाउँपालिकामा भने कोरोना संक्रमितकै दाहसंस्कारमा झन्डै ४ सय मलामी सामेल भएका छन्। स्वास्थ्य संवेदनशीलतामाथि खेलवाड र निर्देशन अवज्ञा गर्दै स्थानीय तहका जनप्रतिनिधिसमेत मलाम पुगे। रूपन्देहीको रोहिणी३, धकधई निवासी नेपाल युवा किसान पार्टीका राष्ट्रिय अध्यक्ष सञ्जयकुमार मि श्रको दाहसंस्कारमा ठूलै भीड उर्लियो। मधुमेह र उच्च रक्तचापको समस्या भई केही दिनदेखि बिरामी परेका उनलाई शनिबार उपचारका लागि लैजाँदै गर्दा भारतको नौतनहामा मृत्यु भयो। मृत्युपछि उनमा कोरोना छ छैन भन्ने आशंका गर्दै बुटवलको निजी प्रयोगशालामा स्वाब परीक्षणका लागि पठाइएको थियो। स्वाब परीक्षणको रिपोर्ट नआउँदै परिवार र आफन्तहरूले शवको अन्तिम संस्कार सुरु गरे। आइतबार बिहान ११ बजेतिर शव घरबाट घाटतर्फ लगियो। परिवार, आफन्तसहित झन्डै ४ सय जति मलामी शवको पछि लागे। जलाउनै लाग्दा उनमा कोरोना पोजेटिभ आएको खबर रोहिणी घाटमै पुग्यो। मलामी भागाभाग गरे। मलामी पुगेका रोहिणी गाउँपालिका ३ का अध्यक्ष वीरबहादुर क्षेत्रीले शव जल्न थालेपछि मात्रै कोरोना पोजेटिभको खबर आएको दाबी गरे। हामीले धेरै भीडभाड नगर्नुस्, मलामी धेरै जानु हँुदैन भनेकै थियौं। तर मान्छेहरू आउने जाने गरिरहेका थिए, उनले भने। प्रयोगशालाले आइतबार मध्याह्न कोरोना पोजेटिभ रिपोर्ट दिएको थियो। स्वाब परीक्षण गरेकाले सरकारी निकायले त्यसको प्रतीक्षा गरेको थियो। कोरोना पुष्टि भएपछि स्वास्थ्यकर्मीको टोलीले उनको शव सुरक्षितसाथ व्यवस्थापन गर्ने योजना बनाइरहेको थियो। तर परिवार र आफन्तले आइतबार मध्याह्न उनको शव रोहिणी घाटमा दाहसंस्कारका लागि पुयाए। स्वास्थ्य कार्यालय, रूपन्देहीका भेक्टर कन्ट्रोल निरीक्षक केदारनाथ शाहले उनमा कोरोना पुष्टि भएपछि नजलाउन आग्रह गरिएको बताए। हामीले शव नजलाउनुस् भनिरहेका थियौं, उनले भने। कोरोना संक्रमितको शव सुरक्षा मापदण्डसहित गाड्ने गरिएको छ। उनको शव भने जलाइएको छ। त्यसबाट संक्रमण गाउँभरि फैलने त्रास बढेको छ। रोहिणी गाउँपालिका अध्यक्ष सनोजकुमार यादवका अनुसार चितामा राखेर जलाउनै लागेका बेला कोरोना पोजेटिभको नतिजा आएको थियो। लास चितामा राखेका बेला उनमा कोरोना छ भन्ने खबर आएको थियो। नजिक भएकाहरू टाढाटाढा भागे। आफन्तले आगो लगाए, उनले भने। मृतकको घर धक्धई बजारमै छ। उनको शव रातभर घरमै राखिएको थियो। समवेदना दिन कैयौं मानिसको जमघट भएको थियो। पालिकाले कोरोना पोजेटिभ आएपछि त्यो क्षेत्रमा सिल गरेको छ। डिसइन्फेक्सन समेत गरिएको वडाध्यक्ष क्षेत्रीले जानकारी दिए। साउनको अन्तिम साता बुटवलमा पनि करिब १ सय ५० जना मलामी गएका थिए। कालिकानगरकी एक महिलाको भरतपुर क्यान्सर अस्पतालमा मृत्यु भएको थियो। तर कोरोना परीक्षण गरिएन। तिनै महिलाका आफन्तमा कोरोना देखिएको थियो। अहिले मलामी गएका, आफन्त, नाताकुटुम्ब, पण्डितहरूसमेत गरी ४० जनाभन्दा बढीमा कोरोना संक्रमण पुष्टि भएको छ।"
पूर्वमन्त्रीको ड्रागनखेती,"दाङ : तत्कालीन माओवादीको कमान्डर हुँदै सत्तामा समेत पुगेका पूर्वमन्त्री लोकेन्द्र बहादुर विष्टको बारीमा यतिबेला लटरम्म ड्रागन फ्रुट फलेको छ। राजनीति छोडेर व्यवसायमा लागेका उनले दाङमा ड्रागन फ्रुटको व्यावसायिक खेती सुरु गरेका छन्। तुलसीपुरघोराही सडक खण्डको बिजौरीमा ड्रागन फ्रुट फूलेको, फलेको र पाकेको दृश्य निकै लोभलाग्दो छ। विष्टको बगैंचामा अहिले लटरम्म ड्रागन फ्रुटले ढाकेको छ। बाँझो जमिन भाडामा लिएर उनले यो व्यवसाय थालेका हुन्। तेस्रो लटको फलसमेत बजारमा पठाइसकेका विष्टले १० हजार क्विन्टल ड्रागन फ्रुट उत्पादन गरिसकेका छन्। असारमा पहिलो लट उत्पादन भएको थियो। अहिले बारीमा दोस्रो लटका ड्रागन फल पाकिरहेको छ। तेस्रो लटको तयारी हुँदैै छ। तुलसीपुर उपमहानगरपालिका१८ बिजौरी मैरवास्थित बाँझो जमिन सदुपयोग गर्दै विष्टले दुई वर्ष अघिदेखि व्यावसायिक ड्रागन फ्रुटको खेतीगर्न थालेका हुन्। अन्य दुई जनाको संयुक्त लगानीमा नौलो प्रजातिको मानिने ड्रागन फ्रुटको खेती गरिएको हो। उनले रोपेका सात हजार बिरूवामध्ये २ हजार ५ सय सेतो प्रजाति र ४ हजार ५ सय रातो प्रजातिका छन्। यो वर्ष मात्रै सात सय बिरुवा थपेका छन्। हरेक बोटमा ५ देखि २५ वटासम्म फल लागेको उनले बताए। पछिल्लो लटमा रोपेका थप चार हजार बिरूवाले अझै फल दिन सुरु गरेका छैनन्। ती सबै बोटले फल दिए एकै लटमा कम्तीमा १० क्विन्टल तयार हुने र त्यसपछि मागबमोजिम अन्य सहरमा पनि पठाउन सकिने मगरले बताए। अहिले मागअनुसार आपूर्ति गर्न सकेका छैनन्। दुई प्रकारका फल रहेको र प्रकार अनुसारकै मूल्य र विशेषता रहेको विष्टले बताए। ड्रागन फ्रुट खोज्नेहरू बगैंचामै आए। बाहिर रातो र भित्र सेतो हुने फल किलोको सात सय र बाहिरभित्र सबै रातो हुने प्रतिकिलोको आठ सय रुपैयाँमा बिक्री भइरहेको छ। उनले बिरुवा पनि उत्पादन गरिरहेका छन्। राजनीति त्यागेर कृषि कर्ममा लागेका मगरलाई राजनीति व्यवसाय बनेको प्रति भने चिन्ता छ। राजनीति समाजसेवा भए पनि अहिले पेसा व्यवसाय बनाएर गइरहेकोमा उनी आक्रोससमेत व्यक्त गर्छन्। राजनीतिलाई पेसा बनाउन नहुने, सामाजिक सेवामा लैजानुपर्ने, राजनीतिमा लागेका असल कार्यकर्तालाई मूल्यांकन गर्न नसक्दा राजनीति विचलन तिर गएको उनी बताउँछन्। उनले कठ्ठाको वार्षिक झन्डै ४ हजार पर्ने गरी ६६ कठ्ठा जग्गा १५ वर्षका लागि भाडामा लिएर खेती सुरु गरेका छन्। १५ वर्षमा जग्गाको भाडामात्रै झन्डै ४० लाख छ। हालसम्म उनीहरूले व्यवसायका लागि एक करोडको हाराहारीमा लगानी गरिसकेका छन। ड्रागन फ्रुटको साथमा उनीहरूले सर्पगन्धा, पेपिलो मेलन, कुरिलो, काँक्रा, फर्र्सी, मकैलगायत फलफूल, जडीबुटी तथा अन्नबाली पनि घुसुवा बालिका रूपमा लगाएका छन। जमिनमा यी बाली छन् भने माथि ड्रागन फ्रुट फलेका छन्।"
अनुमतिको पर्खाइमा १३ हवाई कम्पनी,"नेपाल एयरलाइन्स, हिमालय एयरलाइन्सलगायत १३ हवाई कम्पनीले अन्तर्राष्ट्रिय उडानका अनुमति मागेका छन्। काठमाडौं : सबै उडान निषेध गरिएको करिब ५ महिनापछि भदौ १६ बाट अन्तर्राष्ट्रिय उडान खुलाउने तयारीमा सरकार छ। भदौ १६ अर्थात् सेप्टेम्बर १ तारिखबाट अन्तर्राष्ट्रिय उडान खुलाउने निर्णयसँगै १३ वटा हवाई कम्पनी उडान अनुमतिको पर्खाइमा छन्। नेपालमा नियमित उडान भर्दै आएका थप कम्पनीले पनि अनुमति माग्नसक्ने देखिएको छ। सरकारले यसअघि उडान अनुमति मागेका हवाई कम्पनीलाई निरन्तरता दिने भएसँगै १३ कम्पनी नेपालमा उडानका लागि प्रतीक्षारत छन्। सरकारको अघिल्लो निर्णयअनुसार भदौ १ गतेबाट उडान खुलाउने निर्णयपछि नेपाल एयरलाइन्स र हिमालय एयरलाइन्सलगायत १३ हवाई कम्पनीले अन्तर्राष्ट्रिय उडानका अनुमति मागेका छन्। सरकारले पहिलेको उडान अनुमति माग्ने कम्पनीको सूचीलाई निरन्तरता दिने नेपाल नागरिक उड्डयन प्राधिकरणका प्रवक्ता राजकुमार क्षेत्रीले अन्नपूर्णपोस्टलाई बताए। नेपाल उडानका लागि निवेदन दिने अन्तर्राष्ट्रिय वायुसेवा कम्पनीमा टर्किस एयर, सलाम एयर, इन्डिगो, चाइना साउर्थन, एयर चाइना, जजिरा एयर, फ्लाई दुवई, मलेसिया एयरलाइन्स, मालिन्दो एयर, एयर अरेयिबा र कतार एयरवेज छन्। त्रिभुवन अन्तर्राष्ट्रिय विमानस्थल तालिका उडान सुरु गर्न तयारी अवस्थामा छ। हाललाई अन्तर्राष्ट्रिय उडानतर्फ दैनिक बढीमा ५ सय यात्रुलाई नेपाल भित्र्याइनेछ। तालिका र चार्टर्ड उडान गरेर दैनिक बढीमा ५ सय यात्रु भनिएको हो। दैनिक एउटा चार्टर्ड उडान हुने हो भने दैनिक एउटा मात्रै तालिका उडान हुनसक्नेछन्। सरकारको निर्णयअनुसार दैनिक ५ सय यात्रु नेपाल भित्रिनेछन् भने दैनिक मुस्किलले २ वा ३ वटा मात्र उडान हुने पर्यटन सचिव केदारबहादुर अधिकारीले जानकारी दिए। दैनिक उडान संख्या घटेकाले तालिका उडान अनुमति माग्ने सबै कम्पनीलाई कसरी व्यवस्थापन गर्ने भन्नेमा मन्त्रालय छलफलमा रहेको अधिकारीले बताए। अहिलेसम्म नेपालमा उडान अनुमति मागेका वायुसेवा कम्पनीले आफ्नो अनुरोध रद्ध नगरेकोले पनि सबैलाई व्यवस्थापन गर्ने गरी उडान तालिका बनाइने सचिव अधिकारीले बताए। सरकारको भदौ २ गतेको मन्त्रिपरिषद् निर्णयले कुवेत, साउदी, अरब र कतारमा तालिका उडान नगर्ने र आवश्यक परेको खण्डमा चार्टर्ड उडान मात्र गर्ने भनेकाले ती देशमा हाललाई तालिका उडानको अनुमति नदिइने प्राधिकरण प्रवक्ता क्षेत्रीले बताए। कोरोना परीक्षण रिपोर्ट (पीसीआर) गर्न सहज नभएका ती मुलुकमा हाललाई तालिक उडान नगरिने उनले जानकारी दिए। पीसीआर गर्न सहज नहुने मुलुकमा हाललाई चार्टर्ड उडानलाई नै यथावत राखिने सरकारको तयारी रहेको छ। नेपाल उडान भर्ने अन्तर्राष्ट्रिय वायुसेवा कम्पनीले अर्को निर्णय नभएसम्मका लागि भने पर्यटक ल्याउन नपाउने सरकारको निर्णय छ। अर्को निर्णय नभएसम्मका लागि नेपाल उड्ने विदेशी कम्पनीले विदेशमा रहेका नेपाली नागरिक र मकतिक नियोगका प्रतिनिधि मात्र ल्याउन पाउने निर्णय भएको प्रवक्ताको भनाइ छ। नेपाल आउने हवाई यात्रुले गन्तव्य मुलुकबाट पीसीआर गरेको हुनुपर्ने, नेपाल आएपछि १ हप्ता होटल क्वारेन्टिनमा बस्नुपर्ने, त्यसपछि १४ दिन होम आइसोलेसनमा बस्नुपर्ने जस्ता नियम पालना गर्नुपर्ने हुन्छ। कम्तीमा एक हप्ता होटल क्वारेन्टिनमा बस्नका लागि हवाई टिकटमा नै खर्च लिइने व्यवस्था गरिने बताइएको छ। हवाई टिकट काट्दा नै यात्रुले होटल क्वारेन्टिनका लागि होटल बुकिङको प्रमाण पेस गर्नुपर्नेछ।"
मोस्ट वान्टेड गिरोहका मुख्य नाइके पक्राउ,"विराटनगर : भारतबाटै नेपालमा हतियार र लागूऔषधको सञ्जाल विस्तार गर्ने गिरोह सक्रिय रहेको पाइएको छ। गिरोहका मुख्य नाइके एक भारतीय नागरिक विराटनगर महानगरपालिका१६ दरैयाबाट पक्राउ परेका छन्। गिरोहमा आबद्ध रहेकाले सीमा क्षेत्रअन्तर्गत भारतीय भूमिमा बसेर नेपालको प्रदेश १ र २ तथा काठमाडौं उपत्यकासम्म सञ्जाल विस्तार गरेर साना हतियार एवं लागूऔषध सप्लाई गरिरहेको फेला परेको हो। नेपालमा आपराधिक गतिविधिमा संलग्न रहेका व्यक्तिसँग उत्ता गिरोहको सोझो सम्पर्क रहेको प्रहरीले पत्ता लगाएको छ। पक्राउ पर्नेमा प्रहरीको मोस्ट वान्टेड सूचीमा रहेका भारतको अररिया जिल्ला इन्द्रनगर ग्राम पञ्चायत१० टिकुलिया बस्तीका ३९ वर्षीय बग्गा भनिने प्रदीप यादव रहेको मोरङ प्रहरीका प्रवक्ता डीएसपी मानबहादुर राईले बताए। यादव हातहतियार र लागूऔषध मुद्दामा मोरङ प्रहरीको सर्वाधिक खोजी सूचीमा रहेका व्यक्ति हुन्। उनी यही मुद्दामा फरार प्रतिवादीको सूचीमा थिए। उनलाई शनिबार साँझ प्रहरीको विशेष टोलीले पक्राउ गरेको प्रवक्ता राईको भनाइ छ। उनका अनुसार भाग्न खोजेपछि प्रहरीले नियन्त्रणमा लिन सामान्य बल प्रयोग गर्नु परेको थियो। त्यस क्रममा यादवको शरीरमा सामान्य चोट लागेको छ। डीएसपी राईले भने, उनलाई पक्राउ गर्न सामान्य बल प्रयोग र धेरै संघर्ष गर्नु पयो। यादवको साथबाट प्रहरीले लागूऔषध डाइलेक्स डीसी १५ बोतल, नाइट्रोसन ५० चक्की र नाइट्राभेट ५१ चक्की बरामद गरेको छ। पक्राउ गरेर अनुसन्धान सुरु गर्दा भारतबाट नेपालमा सञ्जाल विस्तार गर्ने र हतियार एवं लागूऔषधको सप्लाई गर्ने गिरोहको नेतृत्व गरिरहेको पाइयो, राईले भने। कसलाई पुयाउन आएका थिए भन्ने खुल्न बाँकी छ। यसअघि हतियार र लागूऔषधसहित पक्राउ परेका व्यक्तिहरूले पनि भारतमा बसेर यादवले आफूहरूलाई सहयोग गरिरहेको बयान दिएपछि प्रहरी अनुसन्धान उनीमाथि सोझिएको थियो। भारतमा बसेर नेपालमा आपराधिक समूहको सञ्जाल बनाउँदै हतियार र लागूऔषध पठाउने मुख्य भूमिकामा केही वर्षदेखि यादवको संलग्नता रहँदै आएको प्रारम्भिक अनुसन्धानबाट खुलेको जानकारी राईले दिए। यादवविरुद्ध आइतबार लागूऔषध ऐनअन्तर्गतको मुद्दा चलाउन म्याद थप गरेर अनुसन्धान थालेको प्रहरीले उनीसँग जोडिएको मुद्दाको पुरानो फायल पल्टाएर पटकेमा कारबाही अघि बढाउने भएको छ। यस्तो छ बग्गाको आपराधिक पृष्ठभूमि विराटनगर महानगरपालिका१६ बाट प्रहरीले २०७५ मंसिर ३ गते मेड इन् यूएसए लेखेको अटोमेटिक पेस्तोल र ४ राउन्ड गोलीसहित २ जना पक्राउ गयो। पक्राउ पर्नेमा उदयपुरको उदयपुरगढी गापा१९ का मन्दीप तामाङ र सुनसरीको दुहवी घर भई इटहरी उपमहानगरपालिका१२ खनारमा बस्दै आएका ३५ वर्षीय सुशीलकुमार साहु थिए। अनुसन्धानबाट उक्त पेस्तोल बग्गाले तामाङमार्फत साहुले प्राप्त गर्ने गरी पठाएको खुलेको थियो। प्रहरीले चलाएको हातहतियार खरखजाना मुद्दामा अदालतले तामाङलाई पुर्पक्षका लागि थुनामा राख्न आदेश दियो भने साहुलाई ५ लाख धरौटी मागेको थियो। धरौटीबापतको रकम तिर्न नसक्दा साहु पनि थुनामै पुगेका थिए। अझै पनि यो मुद्दा विचाराधीन अवस्थामै छ। तर, यही मुद्दामा जोडिएका भारतबाट हतियार सप्लाई गर्ने मुख्य भूमिकामा रहेका यादव भने फरार थिए। २०७५ मंसिर ८ गते विराटनगर१६ बाटै स्थानीय २२ वर्षीय विद्यानन्द मन्डल, २० वर्षीय अनुप गिरी ३ सय ८० एम्पुल लागूऔषध र १ सय ५ ग्राम, १ सय १० मिलिग्राम ब्राउन सुगर र हतियारसहित पक्राउ परे। शरीरमा टेपले बाँधेर लागूऔषध ल्याएका उनीहरूसँगै एउटा कटुवा पेस्तोल र दुई राउन्ड गोली पनि बरामद भएको थियो। प्रहरी अनुसन्धानबाट उत्ता पेस्तोल र लागूऔषध मण्डल र गिरीले सुनसरीको धरान घर भई ललितपुर महानगरपालिका४ एकान्तकुनामा डेरा बस्ने ४१ वर्षीय रूपम राईलाई दिन ल्याएको खुलेको छ। विराटनगर११ स्थित बसपार्कमा राईको हात लगाउने तयारी हुँदै गर्दा मण्डल र गिरी पक्राउ परेका थिए। अनुसन्धानका क्रममा राईलाई पनि प्रहरीले पक्राउ गरेर तीनै जनाविरुद्ध हातहतियार खरखजाना र लागूऔषध ऐनअन्तर्गतको मुद्दा चलायो। अनुसन्धानबाट उक्त लागूऔषध र हतियार बग्गाले नै पठाएको खुलेपछि उनलाई पनि प्रतिवादी बनाएर प्रहरीले मुद्दाको अनुसन्धान अघि बढाएको थियो। जिल्ला अदालत मोरङले मण्डल, गिरी र राईलाई पुर्पक्षका लागि थुनामा राख्न आदेश दिएको छ। हतियार र लागूऔषध सप्लाई गर्ने यादव भने फरार थिए। अहिले यो मुद्दा अदालतमा विचाराधीन अवस्थामै छ।"
बीपीमा पहिलोपटक प्लाज्मा थेरापी गरेका पुरुषको मृत्यु,"धरान : बीपी कोइराला स्वास्थय विज्ञान प्रतिष्ठान धरानमा पहिलोपटक प्लाज्मा थेरापी गरिएका ६८ वर्षीय पुरुषको निधन भएको छ। धरान उपमहानगरपालिका ८ घर भएका उनको आइतबार कोभिड अस्पतालमा उपचारका क्रममा निधन भएको बीपी प्रतिष्ठानका मेडिसिन विभाग प्रमुख डा संजिवकुमार शर्माले बताएका छन्। आइतबार दोस्रोपटक पुनः प्लाज्मा थेरापीको तयारी गर्दै गर्दा उनको निधन भएको हो। पन्ध्र दिन अगाडि फोक्सोमा इन्फेक्सन भएपछि अस्पताल भर्ना भएका पुरुषको कोरोना पोजिटिभ देखिएको थियो। ट्राभल हिस्ट्री नै नभएका मृतकलाई कहाँबाट कोरोना संक्रमण भयो भन्ने पत्ता नलागेर कन्ट्रयाक ट्रेसिङ गर्न सकिएको छैन। धरानमा समाजिक व्यक्तिको छवी बनाएका उनको निधनले सिंगो धरान शोकमा डुबेको छ। धरानमा लामो समयदेखि हाड्यवयर व्यपार संचालन गरिरहेका मृतकका श्रीमती, एक छोरा र दुई छोरी छन्। उनको हरियाली सामुदायिक वन क्षेत्रमा दाहसंस्कार गर्ने तयारी भैरहेको धरानका मेयर तिलक राईले बताए। शनिबार बीपी प्रतिष्ठानमै दोस्रो प्लाज्मा थेरापी गरिएका अर्का पुरुषको पनि निधन भएको थियो। धरानमा कोरोनाका कारण मृत्यु हुनेको संख्या तीन पुगेको छ। सुनसरीमा कोरोना संक्रमितको संख्या ४ सय ४१ पुगेको छ। जसमध्ये एकसय ९० जना निको भएर घर फर्किएको सुनसरीका प्रमुख जिल्ला अधिकारी फडिन्द्रमणि पोखरेलले बताए। सुनसरीको संक्रमितको संख्या दैनिक वृद्धि भएको र मृतकको संख्या चार पुगेपछि सुनसरीमा भदौ १४ गतेसम्म पसल खोल्न, हिंडडुल गर्न र यातायातका साधन संचालन गर्न प्रतिबनध लगाइएको छ। सुनसरीका १२ वटै स्थानीय निकाय निषेधित क्षेत्र घोषणा गरिएको प्रमुख जिल्ला अधिकारी पोखरेलले बताए।"
कोरोना र नवीन साधारण,"भाइरस बढ्दै गएको र खोप वा उपचार नभएको यो नयाँ साधारण अवस्थाको बारेमा हामीले राम्ररी बुझ्न जरुरी छ गत डिसेम्बरमा चीनको वुहानमा एक अचम्मको घटना भयो। कुनै चमेरा वा अरू जीवको शरीरको आधारभूत इँटा जीवकोष र त्यसको केन्द्रमा रहेको न्युक्लियस फुटेर न्युक्लियसभित्रको वंशाणुको ब्लुप्रिन्ट दुई त्यान्द्रा आपसमा बाँधिएको डीएनए र एक्लाएक्ले रहेका आरएनएका त्यान्द्रा टुक्राटुक्रा भए। जीवकोष फुट्नु र भित्रका चीज टुक्रनु नौलो होइन। जीवजगत्मा यो निरन्तर र ठूलो परिमाणमा भई नै रहेको हुन्छ। तर वुहानको त्यो जीवकोषको फुटाई विशेष रह्यो। कोष फुटेर बनेको आरएनएको टुक्राले आमरूपमा निष्क्रिय रहनुपर्नेमा मानिसको घाँटी र फोक्सोका कोषको संसर्गमा आउनेबित्तिकै मानिसको कोष चुस्दै आफूजस्तै अरू धेरै आरएनएको बनाउन थाल्यो। यो टुक्राको क्षमता यति धेरै थियो कि यसले छोटो समयमा मासिनको कोषलाई रद्दी बनाउँदै लाखौं, करौडौं दुरुस्त प्रतिरूप निर्माण गर्न थाल्यो। मानिस बिरामी परे। यो टुक्राको प्रतिरूपले अर्को मानिसको घाँटी र फोक्सोमा पुग्नेबित्तिकै पहिलोले जस्तै लाखौंकरोडौं प्रतिरूप बनायो। यो मानिस पनि बिरामी पर्यो। यसरी प्रतिरूप फैलियो बिरामी भटाभट बढ्दै गए र केही मरे पनि। मानिसको कोषमा पुगेर प्रतिरूप निर्माण गर्न सक्ने आरएनएको यो टुक्रालाई नवीन कोरोना भाइरसको नाम दिइयो। भाइरस भएको मानिसले हाच्छयुँ गर्दा वा खोक्दा अर्कामा सजिलै सर्ने भएकाले यसलाई संक्रामक ठहर्याइयो। यसको संक्रमण फैलिएर सुरुमा महामारी र अहिले त महाव्याधि भइसकेको छ। संक्रमण सबै देशमा पुगेको छ। कोरोनाको नाम नसुन्ने मानिस संसारमा सायदै होलान्। यो सूक्ष्म भाइरस छ आँखाको त कुरै छाडौं शक्तिशाली विद्युतीय सूक्ष्मदर्शक यन्त्रबाट मात्र देख्न सकिन्छ। यो एकदमै संक्रामक छ। असाध्यै तेजगतिमा फैलिन्छ आँधीको आगोजस्तै। यसले बालबालिका, युवा, बूढा, धनी, गरिब, महिला, पुरुष, आस्तिक, नास्तिक, शक्तिशाली, कमजोर कसैलाई माफ गर्दैन। ठाउँ पाउनेबित्तिकै पसिहाल्छ र करामत देखाइहाल्छ। मलाई केही गर्दैन भन्ने सोच भ्रम मात्र हो। हालसम्म यसबाट संसारभर २,२८,६५,९७० संक्रमित र ७,९७,१५८ जनाको मुत्यु भएको छ। नेपालमा २९,६४५ संक्रमित र मृत्यु १२६ पुगेको छ (अगस्त २१, २०२०)। विज्ञानको विकास उत्कर्षमा रहेको वर्तमान समयमा हालसम्म कोरोनाको उपचार गर्ने औषधि न अवरोध गर्ने खोप नै बनेको छ। यद्यपि, सघन प्रयास भने जारी छ। पहिल्लो समय बिरामीको उपचारमा थोरै मात्र प्रभावकारी रेम्डेसिभिर र डेक्सामेथासोन औषधि आएको छ। औलोको औषधि हाइडोक्सीक्लोरेक्विन पनि उपयोगमा छ। त्यस्तै निको भइसकेकाको रगतबाट प्लाज्मा र भाइरसविरुद्धको एन्टिबडी र टी सेल बनाएर बिरामीमा घुसाउने विधि पनि परीक्षणमा छन्। खोप निर्माणमा तीव्र प्रतिस्पर्धा छ। पहिलो भएर नाम र दाम दुवै कमाउने ध्याउन्नमा औषधि निर्माता लागेका छन्। जस लिन सरकार यिनीहरूलाई हौस्याउँदै जोखिम वहन गर्दै मद्दत गरिरहेका छन्। खोपका ६ उम्मेदवार परीक्षणको अन्तिम चरणमा छन्। रूसले खोप बनाएको घोषणै गरिसकेको छ। दाबी जे गरिएको भए पनि खोप बजारमा आएको छैन। छिटोमा २०२० को अन्त्यसम्म मात्र खोप आउने विशेषज्ञको अनुमान छ। फेरि, यसअघि औलो, क्यान्सर र एड्सविरुद्ध खोप विकास गर्न नसकिएको यथार्थले खोप बन्ने ग्यारेन्टी गर्न पनि विशेषज्ञ हच्किएका छन्। पोलियोको खोप बन्न सत्ताईस वर्ष लागेको तथ्यले दक्षता र प्रभावकारिता पुष्टि गर्दै खोप विकास गर्ने समय कतिसम्म संकुचन गर्न सकिन्छ भन्नेबारेमा पनि शंका व्याप्त छ। अर्कातिर, संक्रमण नियन्त्रणमा सफलता हसिल गरेको भनिएका न्युजिल्यान्ड, सिंगापुर, मलेसिया, चीन, कोरिया अस्ट्रेलिया आदि देशमा फेरि कोरोना देखा परेर फैलिँदै गएको छ। ठूलो क्षति बेहोरेका पश्चिम युरोप र अमेरिकालगायतका राष्ट्रले दोस्रो चरणको वृद्धिको अपेक्षा गर्न थालेका छन्। यस अवस्थामा केही समय मानिसले नचाहेर पनि भाइरससँगै बाँच्नुपर्ने अवस्था आएको छ। औषधि र खोप दुवै विकास गर्न नसक्ने हामीलाई त प्रतिस्पर्धा गरेर किन्न पनि गाह्रो हुन्छ। सहायताका लागि मुख ताक्नुपर्ने हुन्छ। यस अवस्थामा नेपालजस्ता मुलुकले कम्तीमा पनि अझ एक वर्षभन्दा बढी समय भाइरससँगको सहअस्तित्वमा बिताउनुको विकल्प छैन। हस्तक्षेपको क्षमता नहुँदासम्म मानिसबाट मानिसमा सर्ने भएकाले मानिसहरूबीचको सम्पर्कलाई नियन्त्रण र सुरक्षित बनाउनेबाहेक यसलाई रोक्ने अरू कुनै उपाय छैन। त्यसैकारण राष्ट्रहरूले बन्दाबन्दीका उपाय अवलम्बन गरेका थिए। सबै गतिविधि रोकेर उज्ज्वल भविष्यका लागि बलिदान गर्न प्रेरित गर्ने यो उपाय लामो समयसम्म अवलम्बन गर्न सम्भव छैन। आखिर नागरिकको बलिदानको पनि हद हुन्छ। अस्तित्व संकटमा पर्ने हदसम्म औषत मानिस जान सक्दैन। हदमा पुगेपछि बन्धनप्रति निष्फिक्री हुन्छ। यही भएर राष्ट्रहरूले रोकेका गतिविधि खोल्दै लगेका छन्। बन्दले भाइरस फैलिन नियन्त्रण मात्र गर्ने हो, उन्मूलन गर्ने होइन। भाइरस त रहेकै हुन्छ कहीं न कहीं। धेरै संक्रामक भएकाले खुलेको अवस्थामा फैलिइहाल्छ। कसैलाई यसले समात्यो भने उसले कम्तीमा थप दुई वा अझ धेरैलाई पनि सर्न सक्छ। लक्षण नदेखिएकाले त झन् धेरैलाई सार्छन्। बन्द नगर्दा नियन्त्रणका वैकल्पिक उपाय अवलम्बन गरिएन भने यो ह्वात्तै फैेलिने हुन्छ। खुलेपछि पुनः बढ्नु यसको प्रमाण हो। नेपालमा पनि खुला गरेपछि संक्रमण ह्वात्तै बढेको छ। हेलचक्रयाईंले भाइरस फैलिने र नियन्त्रणका लागि सरकार बन्दमा पुग्नुपर्ने हुन्छ। परिस्थिति तपाईंको नियन्त्रणबाट बाहिर जान्छ, क्षति झन् गहिरो र बढी हुन्छ। त्यसकारण छनोट तपाईंहाम्रै हो। बेपर्वाह भएर बन्दको अवस्था आमन्त्रण गर्ने वा नयाँ बानी बनाएर यसलाई पन्छाउने। संकट भनेको काबुबाहिरको अवस्था हो, अरूबाट नियन्त्रित हुने। यस्तो अनिश्चय मानिस रुचाउँदैन। अल्पअवधिको बेग्लै कुरा हो। लामो वा सदावहार संकट उसले पचाउन सक्दैन। ऊ छिटोभन्दा छिटो पहिलेकै अवस्थामा आउन चाहन्छ। साधारण अवस्थाको महŒव असाधारण अवस्थाले मात्र पुष्टि गर्छ। संकटकाल भन्दै गरिएको बन्दाबन्दी उसले अब थेग्न सक्दैन। यसप्रति मानिसमा थकान उब्जिसकेको छ। अभ्यस्त रहेको पहिलेकै अवस्थामा रमाउन मानिस आतुर छ। कोरोनाका कारण सेलाएका वा ठप्प भएका आर्थिक, सामाजिकलगायतका गतिविधि पहिलेकै अवस्थामा आवोस् भनी ऊ जप गरिबसेको छ। एकातिर बन्दका लागि बलिदान गर्न नसकिने अर्कातिर, भाइरस निष्क्रिय पार्ने उपाय नभएको अवस्थामा महाव्याधिकै बीच बाँच्नु निर्विकल्प भएको छ। तर यो पहिलेको जस्तो साधारण नभई नयाँ साधारण अवस्था मात्र हुनेछ पहिले बिताएको भन्दा नितान्त भिन्न। नयाँ साधारणले ठूलो संकटबाट आर्थिक तथा सामाजिक आदि अवस्था थेग्रिएपछिको स्थितिलाई बुझाउँछ, जो संकटअगाडिको भन्दा नितान्त भिन्न हुन्छ। यसको पहिलो प्रयोग सन् २००८९ आर्थिक संकट सुरु भएदेखि आर्थिक मन्दी रहँदाको २०१२ सम्मको अवस्था दर्शाउने गरिएको थियो। कोरोना महाव्यधि सुरु भएर केही समय बितिसकेको अहिलेको अवस्था पनि यस्तै छ। अब हामीले लामो समय यो नयाँ साधारणमा बाँच्नुपर्छ। नयाँ हुँदाहँुदै पनि बितेको आठ महिनाको अवधिमा भाइरसको व्यवहारबारेमा धेरै पक्ष स्पष्ट भएका छन्। सुरुमा जस्तो अँध्यारोमा ढुंगा हान्नुपर्ने अवस्था छैन। नियन्त्रणका केही उपाय एकदमै प्रभावकारी भएको पुष्टि भएको छ। सबैले अनिवार्य मास्क लगाउने, पटकपटक हात धुने र एक मिटरभन्दा बढीको भौतिक दूरी कायम गर्ने तीन उपाय अवलम्बन गर्दा संक्रमण धेरै घटाउन सकिन्छ। यसका लागि नयाँ तरिकाले जिउँदै काम र अन्तरक्रिया गर्नुपर्ने हुन्छ। महव्याधि यो नयाँ अवस्थामा हामीले यी चीजलाई लामो समयसम्म अवलम्बन गर्नुपर्छ। यस कार्यमा सेवा र वस्तु उत्पादक सार्वजनिक र निजी दुवै र उपभोक्ता सबैले ध्यान दिनुपर्छ। विशेषगरी मानवीय गतिविधि आवश्यक पर्ने कार्यस्थल, भण्डारण, स्थानान्तरण र वितरणमा पनि उल्लिखित सावधानीलाई कडाइका साथ पालना गर्नुपर्छ। व्यवसाय गर्ने हतारमा यी चीजलाई ध्यान दिइएन भने भाइरस फैलिन्छ। फेरि, संक्रमण नियन्त्रणका लागि यी तीन चीज एकअर्काको विकल्प पनि होइनन्, परिपूरक मात्र हुन्। तीनै उपायलाई उत्तिकै तदारुकताका साथ सबैले पालना गर्नुपर्छ। यस्तो व्यवहार नयाँ भएकाले असजिलो देखिन्छ। आखिर मानिसले इतिहासको कालखण्डमा थुप्रै व्यवहार परिवर्तन गर्दै आएको हो। यसर्थ यो कुनै गाह्रो विषय होइन। लामो समयसम्म दोहोर्याइएको व्यवहार बानी बन्दछ र स्वचालित हुन्छ। बानीलाई सचेत हैन अचेत दिमागले परिचालित गर्ने हुनाले दक्ष र प्रभावकारी हुन्छ। नयाँ साधारणले माग गर्ने उल्लिखित गतिविधि पनि क्रमशः बानी बनेर स्वचालित हुन्छ नै। भाइरस बढ्दै गएको र खोप वा उपचार नभएको यो नयाँ साधारण अवस्थाको बारेमा हामीले राम्ररी बुझ्न जरुरी छ। सबैले उल्लिखित व्यवहारलाई बानी बनाउनुपर्छ। यस अवस्थामा मात्र परिस्थिति तपाईंको नियन्त्रणमा हुन्छ, आर्थिक र सामाजिक क्षति कम गर्न सकिन्छ। नत्र हाम्रो हेलचक्रयाईंले भाइरस फैलिने र नियन्त्रणका लागि सरकार बन्दमा पुग्नुपर्ने हुन्छ। परिस्थिति तपाईंको नियन्त्रणबाट बाहिर जान्छ, क्षति झन् गहिरो र बढी हुन्छ। त्यसकारण छनोट तपाईंहाम्रै हो। बेपर्वाह भएर बन्दको अवस्था आमन्त्रण गर्ने वा नयाँ बानी बनाएर यसलाई पन्छाउने।"
किसान चिन्तित,सन्धिखर्क : धानमा रासायनिक मल हाल्न नपाउँदा अर्घाखाँचीका किसान चिन्तित बनेका छन्। धान बालीमा मल हाल्ने समय बितिसक्दा पनि किसानले मल पाएका छैनन्। लकडाउनका कारण आवश्यकताअनुसार भारतबाट मल आयात गर्न नसक्दा अहिले अभाव भएको हो। कृषि ज्ञान केन्द्र अर्घाखाँचीका प्रमुख देवेशकुमार मि श्रले चाहिनेभन्दा निकै कम रासायनिक मल आएकाले जिल्लामा अभाव भएको जानकारी दिए। उनका अनुसार हाल जिल्लामा तत्काल करिब १ सय ५० मेट्रिक टन मल आवश्यक छ। बजारमा युरिया मलको कालोबजारी भएको किसानको गुनासो छ। कृषि सामग्री केन्द्रले उत्पादन गरेको युरियाको प्रतिकिलो मूल्य १६ देखि १८ रुपैयाँ भए पनि किसान ४० रुपैयाँसम्ममा मल किन्न बाध्य छन्। कृषि सामग्री केन्द्रकै मल अन्य बोरामा राखेर किलोको ४० रुपैयाँसम्ममा किसानलाई बिक्री गर्ने गरेको र त्यही मल किसानले किन्नुपर्ने बाध्यता रहेको सन्धिखर्क नगरपालिका ८ किमडाँडाका किसान पुस्करनाथ बन्जाडेले बताए। विगतमा स्थानीय जातका धान रोप्ने अधिकांश खेतमा अहिले हाइब्रिड जातको धान रोपिएको छ। स्थानीय जातको धानलाई युरिया थोरै भए पनि पुग्छ। तर हाइब्रिडलाई बढी चाहिन्छ। सन्धिखर्क ११ डिभर्नाका किसान कुलबहादुर कुँवरले मल नहाले धान उत्पादन ५० प्रतिशतले घट्ने बताए। धान रोपेको एक महिनापछि युरिया राख्नुपर्छ। तर मल अभाव छ। सन्धिखर्क १० धरम्पानीका किसान तिलक आचार्यले मल आपूर्तिमा सरकारले बेवास्ता गरेको गुनासो गरे। यस वर्ष धानको उत्पादन घट्ने अनुमान किसानले गरिसकेका छन्। लकडाउनको समय भएकाले भारतबाट मल आउन नसक्दा बजारमा अभाव रहेको नयाँ नेपाल एग्रोभेट सन्धिखर्कका सञ्चालक युवराज पौडेलले बताए। मलको माग बढेको तर जिल्लामा भित्र्याउन नसकिएको उनको भनाइ छ।
दैलेखमा ३ दिन थपियो निषेधाज्ञा,"दैलेख : दैलेख जिल्लाभार पुनः निषेधाज्ञा जारी गरिएको छ। जिल्ला प्रशासन कार्यालय दैलेखले यसअघि ८२ घण्टासम्म लागु हुनेगरी निषेधाज्ञा जारी गरेको थियो। गत बिहीबार दिउँसो २ बजेदेखि जारी निषेधाज्ञा आइतबार राती १२ बजेसम्म कामय थियो। स्थानीय प्रशासनले भदौ १० गते बुधबार राती १२ बजेसम्म पुनः निषेधाज्ञा जारी गरेको हो। कोरोना भाइरस (कोभिड१९) संक्रमण नियन्त्रण तथा रोकथामलाई थप प्रभावकारी बनाउन निषेधाज्ञा जारी गर्नु परेको दैलेखका प्रमुख जिल्ला अधिकारी सन्तबहादुर सुनारले जानकारी दिए। तत्कालका लागि कोरोना संक्रमणको प्रभावकारी रोकथाम तथा नियन्त्रण गर्न जिल्ला भित्रको आवागमन, भीडभाड तथा सामुहिक रुपमा हुने कुनै पनि किसिमका गतिविधिहरु हुन नदिनु नै उपयुक्त देखिएकोले पुनः निषेधाज्ञा जारी गरिएको प्रमुख जिल्ला अधिकारी सुनारले बताए। स्थानीय प्रशासनले संक्रामण रोग ऐन, २०२० को दफा (२) स्थानीय प्रशासन ऐन २०२८ को दफा ६ (३) बमोजिम निषेधाज्ञा जारी गरिएको प्रमुख जिल्ला अधिकारी सुनारले बताए। स्थानीय प्रशासनले अत्यावश्यक सेवाहरु औषधी पसल, अस्पताल तथा स्वास्थ्य केन्द्र सञ्चालन सम्बन्धि सेवा, खानेपानी तथा विद्युत सञ्चालन तथा वितरण, फोहोरमैला व्यवस्थापन, इन्धन, भेटेनरी र एग्रोभेट पसलहरु नियमित सञ्चालनमा रहने जनाएको छ। तरकारी एवं फलफूल पसलहरु विहान ६ बजेदेखि ८ बजेसम्म तथा साँझ ४ बजेदेखि ६ बजेसम्म सञ्चालन गर्न पाउनेछन्। यीबाहेक अन्य सबै सेवा र कार्यहरु पूर्ण रुपमा बन्द गरिएको छ। दैलेखको पूर्वमा पर्ने जाजरकोट जिल्लाको सिमाना, पश्चिममा कालिकोट र अछाम जिल्लाको सिमाना र दक्षिणमा सुर्खेत जिल्लाको सिमानाबाट दैलेख जिल्ला प्रवेशमा रोक लगाइएको प्रशासनले जनाएको छ। स्थानीय प्रशासनले कोरोना भाइरसको महामारीबाट थप सजग र सुरक्षित रहन आग्रह गरेको छ। जिल्लामा निषेधाज्ञा जारी गरिएको भएपनि सदरमुकाममा होटल तथा खाजा पसलहरु खुल्लै छन्। दैलेखमा हालसमम कोरोना संक्रमितको संख्या एक हजार ३७ पुगेको स्वास्थ्य सेवा कार्यालय दैलेखले जनाएको छ। तीमध्ये ९ सय ९५ जना निको भएर घर फर्केका छन्। जिल्लामा कोरोना संक्रमणबाट तीन जनाको मृत्यु भइसकेको छ।"
सहकारीमा सरकार असफल,"काठमाडौं : सहकारी समस्या समाधान गर्न सरकार असफल देखिएको छ। वर्षौंदेखि थाती रहेको सहकारी समस्या समाधान गर्न नसकी सरकार रमिते बनेको छ। सरकारले सहकारी समस्या समाधान गर्न २०७४ पुस २९ गते समस्याग्रस्त सहकारी व्यवस्थापन समिति गठन गरे पनि देखिने गरी कुनै काम गर्न सकेको छैन। समितिले चार वर्षसम्म कुनै पनि काम गर्न नसक्दा सहकारीपीडितले न्याय पाउने आशा मारिसकेका छन्। सरकारले हरेक वर्ष तीन करोडभन्दा बढी बजेट विनियोजन गरे पनि देखिने गरी कुनै काम गर्न नसकेको समितिका पदाधिकारी स्वीकार गर्छन्। भूमि व्यवस्था, सहकारी तथा गरिबी निवारण मन्त्रालयले समितिले प्रभावकारीरूपमा काम गर्न नसकेको भन्दै समितिको ध्यानाकर्षण गराएको हो। मन्त्रालयका प्रवक्ता जनकराज जोशीले समितिको काम प्रभावकारी नदेखिएको बताउँछन्। सहकारीमन्त्री पद्माकुमारी अर्यालले समितिका पदाधिकारीलाई देखिने गरी काम गर्न निर्देशन दिएको र समितिका पदाधिकारीले सोहीअनुसार काम गर्ने प्रतिबद्घता जारी गरेको जोशीले जानकारी दिए। समितिको काममा अदालतले भाँझो हालेपछि अन्योल सिर्जना भएको मन्त्रालयको निष्कर्ष छ। सहकारीपीडितका समस्या समाधान गर्न सरकारले समिति बनाए पनि कुनै काम नहुँदा राज्यको सम्पत्ति दुरुपयोग भएको छ। समितिका पदाधिकारी तथा कर्मचारी गाडी सुविधा, तलब, भत्तामै रमाइरहेका छन्। मन्त्रालय रमिते भएर हेरिरहेको सहकारीपीडितको गुनासो छ। मन्त्रालयले संकटग्रस्त सहकारीलाई समस्याग्रस्त घोषणा गरेपछि मात्रै समितिले व्यवस्थापन गरी दायित्व फरफारक गर्ने काम गर्ने भए पनि एउटा पनि समस्या समाधान हुन सकेको छैन। कामै गर्न नसकेको समितिलाई सरकारले चालू आर्थिक वर्ष २०७७७८ का लागि दुई करोड ८० लाख बजेट विनियोजन गरेको छ। यसअघि तीन करोडभन्दा बढी बजेट विनियोजन हुने गरे पनि कोरोना भाइरस (कोभिड १९) पछि अधिकांश क्षेत्रका बजेट कटौती भएका छन्। समितिमा पदाधिकारीबाहेक २२ जना निजामति कर्मचारी र सात जना प्रहरी गरी २९ जना कर्मचारी कार्यरत छन्। समितिको सदस्य सचिवमा उपसचिव रहने व्यवस्था छ। शाखा अधिकृत तीन जना, नासु दुई जना, खरिदार एक जना, कम्प्युटर अपरेटर एक जना, सहायक कम्प्युटर अपरेटर तीन जना, सुरक्षा गार्ड तीन जना र कार्यालय सहायक आठ जना कर्मचारी छन्। न्याय क्षेत्रमा काम गरेका अध्यक्ष र विभिन्न क्षेत्रमा अनुभव भएका पाँच जना सदस्य पदाधिकारी रहने व्यवस्था छ। चार वर्षको अवधिमा समितिले समस्याग्रस्त सहकारीको अध्ययन समेत गर्न सकेको छैन। पछिल्लो समयमा बूढानिलकण्ठको नयाँ सन्देशको केस आए पनि समितिले स्थानीय तहमै समस्या समाधान गर्न भन्दै फर्काएको छ। चार वर्षको अवधिमा समितिको नेतृत्व तीन पटक फेरिएको छ। समितिको अध्यक्षमा सरकारले गत फागुन २१ मा कुमारप्रसाद पोखरेललाई जिम्मेवारी दिएको छ। यसअघि युवराज सुवेदी र स्थापना कालमा गौरीबहादुर कार्कीले जिम्मेवारी सम्हालेका थिए। तर, कसैले पनि ठोस काम गर्न नसकी बिदा भए। अघिल्लो कार्यकालमा अध्यक्ष सुवेदीले ओरेन्टल सहकारीको समस्या समाधान गर्न अन्तिम प्रयास गरे पनि सफल हुन सकेनन्। उनले पीडितलाई दामासाहीमा बाँड्ने गरी ओरेन्टल तथा अध्यक्ष सुधीर बस्नेतको जग्गा लिलामीमा बिक्री प्रक्रिया सुरु गरेका थिए। तर, उक्त कदमविरुद्घ सर्वोच्च अदालतमा उजुरी पर्यो। सर्वोच्चले अनौठो व्याख्या गर्दै सुधीर बस्नेतका पक्षमा फैसला गरेसँगै उक्त प्रक्रिया अवरुद्घ हुन पुगेको छ। सुधीर बस्नेतले सूचना निकाली सम्पत्ति बेचेर दुई महिनाभित्र निक्षेप फिर्ता गर्ने घोषणा गरेका छन्। समितिले भेगाससिटीलगायत ओरेन्टलको नाममा भएका जग्गा लिलाम बिक्रीबाट निक्षेपकर्ताको निक्षेप फिर्ता गर्ने प्रक्रिया अघि बढाएको थियो तर सर्वोच्च अदालतले मंसिर १७ गते अन्तरिम आदेश जारी गर्दै लिलामी प्रक्रिया अवरुद्घ भयो। समितिविरुद्व १९ वटा उजुरी परेका थिए। त्यसमध्ये सातवटाको फैसला आइसकेको छ। समितिका सदस्य सचिव ध्रुव कोइरालाले फैसलाको पूर्ण पाठ आइनसकेकाले समितिको काम अघि नबढेको बताए। सर्वोच्चले ओरेन्टल समस्यामा पर्दा सहकारी ऐन २०४८ कार्यान्वयन भएको र सहकारी ऐन २०७४ ले नसमेट्ने भन्दै अनौठो आदेश गरेपछि समितिको कामप्रति अवरोध सिर्जना भएको हो। सहकारीबाट २२ हजार एक सय ७० जना पीडित छन्। ओरेन्टलको दायित्व १६ अर्ब रुपैयाँ पुगिसकेको छ। ओरेन्टलबाट मात्रै नौ हजार पीडित छन्। उनीहरूको आठ अर्ब ४० करोड निक्षेप डुबेको छ। त्यस्तै ६ सय ८१ जनाले अपार्टमेन्ट बुकिङका नाममा ओरेन्टल र कोअपरेटिभका अध्यक्ष सुधीर बस्नेतबाट ठगिएको दाबी गरेका थिए। सरकारले २०७४ कात्तिक २० गते ओरेन्टल सहकारीलाई समस्याग्रस्त घोषणा गरेको थियो। २०७५ असार १८ गते ओरेन्टलसँग जोडिएका नौ वटा सहकारीलाई सरकारले समस्याग्रस्त घोषणा गरेको थियो। मन्त्रालयले १२ वटा सहकारी समस्याग्रस्त घोषणा गरे पनि सुधीरसँग जोडिएका १० वटा सहकारीको केही गर्न सकिने स्थिति छैन, समितिका अध्यक्ष पोखरेलले भने, सर्वोच्चको फैसलाले अन्योलता सिर्जना गरेको छ। यस वर्ष लुनिभा र सोसाइटल सहकारीको मात्रै समस्या समाधान गर्न सकिने अध्यक्ष पोखरेलले बताए। २०७० सालमा गठित गौरीबहादुर कार्की आयोगका अनुसार एक सय ३२ सहकारी समस्यामा छन्। २०७० सालमा गठित गौरीबहादुर कार्की आयोगले एक सय ३२ सहकारीको ११ अर्ब जोखिममा रहेको प्रतिवेदन सार्वजनिक गरेको थियो।"
"इतिहास रच्नबाट चुक्यो पीएसजी, बायर्नलाई उपाधि",पोर्चुगल : यूइएफए च्याम्पियन्स लिगको यस सिजनको उपाधिः जर्मन क्लब बायर्न म्युनिखले हात पार्न सफल भएको छ । गएराति भएको खेलमा फ्रेन्च क्लब पेरिस सेन्ट जर्मन (पीएसजी) लाई १० ले हराउँदै बायर्नले छैटौं पटक च्याम्पियन्स लिगको उपाधि हात पारेको हो । पोर्चुगलको स्टाडियो डा लुजमा भएको खेलमा निकै प्रतिस्पर्धात्मक बनेको थियो । रोमाञ्चक खेलमा किंग्सले कोमनले ५९औं मिनेटमा गरेको गोल बायर्नको जितका लागि निर्णायक बन्यो । खेलको सुरुवाततिर दुवै टोलीले गोल गर्ने केही अवसर गुमाएका थिए । १८औं मिनेटमा नेयमारका दुई प्रहारलाई बायर्नका गोलरक्षक म्यानुयल नोएरले रोकेका थिए । २२औं मिनेटमा बायर्नका रोवर्ट लेवान्डोस्कीले प्रहार गरेको बल पिएसजीका गोलरक्षक केलर नाभास बिट भएता पनि पोलमा लागेर फर्किएको थियो । ३१औं मिनेटमा लेवान्डोस्कीको शक्तिशाली हेडरलाई नाभासले दोस्रो प्रयासमा बचाउ गरे । पहिलो हाफको अन्तिम समयमा केलियन एम्बाप्पेले पाएको सुनौलो अवसरलाई सदुपयोग गर्न सकेनन् । अनमार्क रहेका एम्पाप्पेको प्रहार सिधै नोएरको हातमा पुगेको थियो । खेलको ५९औं मिनेटमा जोसुवा किमिचको क्रस बललाई हेडमार्फत गोलमा परिणत गर्दै कोमनले बायर्नलाई अग्रता दिलाए । पहिलो पटक च्याम्पियन्स लिगको पाइलनमा पुगेको पीएसजीले उपाधिका लागि निकै संघर्ष गरेपनि सफल हुन सकेन । पहिलो पटक उपाधि हात पारी इतिहास रच्ने अवसरबाट पीएसजी चुकेको छ ।
कोरोना संक्रमितलाई लगाइने खोप कालोबजारी गरेको आरोपमा स्वास्थ्यकर्मी पक्राउ,"वीरगन्ज : कोरोना संक्रमितको उपचारमा प्रभावकारी मानिएको रेम्डेशिभिर नामक इन्जेक्सन (खोप)को कालोबजारी गरेको आरोपमा प्रहरीले एक स्वास्थ्यकर्मी र एक भारतीय नागरिक गरी २ जनालाई पक्राउ गरेको छ। वीरगन्जका विभिन्न अस्पतालमा काम गर्दै आएका स्वास्थ्यकर्मी ताहिर अन्सारी र भारत रक्सौलका एक पुरुषलाई प्रहरीले पक्राउ गरेको हो। कोरोना संक्रमितका परिवारजनलाई रेम्डेशिभिर नामक इन्जेक्सन बढी मुल्यमा बिक्री गरेको सुचनाका आधारमा २ जनालाई नियन्त्रणमा लिएर अनुसन्धान गरिरहेको पर्साका प्रहरी प्रवक्ता प्रहरी नायव उपरीक्षक मनोजित कुँवरले जानकारी दिए। अन्सारीलाई शनिबार राति नियन्त्रणमा लिएर सोधपुछ गर्दा उनले दिएको बयानका आधारमा रक्सौलका एक पुरुषलाई वीरगन्जको इनर्वाबाट आइतबार साँझ नियन्त्रणमा लिएको कुवँरले बताए। उनीहरुको साथबाट ९ भाइल रेम्डेशिभिर इन्जेक्सन पनि बरामद गरिएको जानकारी उनले बताए। 'कोभिड अस्पतालमा उपचाररत कोरोना संक्रमितका परिवारलाई साढे २८ देखि ३३ हजारसम्म मुल्यमा रेम्डेशिभिर इन्जेक्सन बेचेको सुचना छ', प्रहरी नायव उपरीक्षक कुवँरले भने, त्यही सुचनाको आधारमा दुवैलाई सोधपुछका लागि नियन्त्रणमा लिएका हौँ।' दुवैलाई जिल्ला प्रहरी कार्यालय पर्साको हिरासतमा राखेर थप अनुसन्धान भइरहेको कुवँरले जानकारी दिए। प्रहरी श्रोतका अनुसार नारायणी अस्पतालको मातहतमा सन्चालित वीरगन्ज हेल्थ केयर अस्थायी कोभिड अस्पतालमा उपचाररत एक कोरोना संक्रमितका परिवारजनसँग अन्सारीले रेम्डेशिभिर इन्जेक्सन उपलब्ध गराइ दिने भन्दै पटक पटक गरी १ लाख ९८ हजार रुपैयाँ लिइसकेका छन्। ती संक्रमितलाई थप खोप आवश्यक भएपछि अन्सारीले फेरि रकम मागेपछि संक्रमितका परिवारजनले प्रहरीमा खबर गरेका र प्रहरीले अन्सारी र भारतबाट खोप ल्याएर दिने रक्सौलका भारतीयलाई पक्राउ गरेको हो। वीरगन्जमा उपचाररतमध्ये अहिलेसम्म २५ भन्दा बढी कोरोना संक्रमितको उपचारमा चिकित्सकले रेम्डेशिभिर इन्जेक्सन प्रयोग गरिसकेका छन्। भारतमा उत्पादित रेम्डेशिभिर खोप नेपालमा आयातका लागि औषधी व्यवस्था विभागले निजी कम्पनीलाई अनुमति दिइसकेको छ। नेपाल सरकारले उक्त खोपको मूल्य बढीमा ७ हजार ६ सय रुपैयाँमा बिक्री गर्ने र तोकिएको भन्दा बढी मूल्य लिएको पाइएमा कारवाही गर्ने जनाएको छ।"
