शीर्षक,विवरण
कुर्सी फुटाउने सांसदलाई कांग्रेसले कारवाही गर्ने,"काठमाडौं : नेपाली कांग्रेसले प्रदेश ५ का सांसदहरुले गरेको कुर्सी तोडफोड पार्टीको नीति र संस्कृति विपरित भएको जनाएको छ। साथै कांग्रेसले कुर्सी तोडफोडमा संलग्न सांसदलाई कारवाही गर्ने संकेत गरेको छ। प्रदेश ५ को प्रदेश सभा बैठकमा प्रदेशको नाम र राजधानीबारे प्रस्ताव पेश गर्ने क्रममा सोमबार प्रमुख प्रतिपक्षी दल कांग्रेस निकट सांसदहरुले कुर्सी तोडफोड गरेका थिए। उनीहरुले प्रदेश सरकारको विरोध गर्दै प्रदेश मन्त्रीलाई प्रस्ताव पेश गर्न रोष्ट्रम जाने क्रममा अवरोध प्रयाससमेत गरेका थिए। कांग्रेस सांसदको हर्कतको चौतर्फी आलोचना भएपछि पार्टीका प्रवक्ता विश्वप्रकाश शर्माले कुर्सी तोडफोड गर्ने कार्यलाई छिटपुट भनेर नछोप्ने स्पष्ट पारेका छन्। प्रदेशसभामा कांग्रेस सांसदले गरे कुर्सी तोडफोड संसदीय व्यवस्था कम्युनिस्टका लागि बाध्यताको, कांग्रेसका लागि रोजाईको पद्धति हो। यसलाई परिमार्जित र सुसंस्कृत बनाउँदै अघि बढ्ने कर्तव्य पनि हाम्रै हो, प्रवक्ता शर्माले भने, अरुका गल्तीमा सच्याउँदै बढ्न प्रेरित गर्ने कांग्रेस आफ्नाको छिटपुट भनेर छोप्दैन, कठोरतापुर्वक सच्याएर बढ्ने सामर्थ्य राख्नेछौं। कांग्रेसका प्रदश ५ का चार सांसदले कुर्सी टेबलमा बजार्ने, रोष्टमतिर फाल्ने र माइक पनि तोडफोड गरेका थिए। प्रदेश सांसदहरु बसिउद्धिन खाँ, बैजनाथ कलवार र अष्टभूजा पाठकले कुर्सी तोडफोड गरेका हुन् भने अर्की एक महिला सांसदले बोल्ने माइक पनि तोडफोड गरेकी थिइन्। सामाजिक सञ्जालमा तत्कालीन नेकपा माओवादीका सांसदहरुले अर्थमन्त्रीलाई प्रतिनिधिसभामा बजेट पेश गर्नेक्रममा कुर्सी तोडफोड गर्नुका साथै मन्त्रीको हातबाट बजेटको ब्रिफकेस खोस्न खोजेको घटनासँग तुलना गर्दै कांग्रेसको तीब्र आलोचना गरेका छन्। लोकतान्त्रिक पार्टीका सांसदहरुले गरेको हर्कतले कांग्रेसको मात्र नभएर लोकतन्त्रकै खिल्ली उडाएको आरोप सामाजिक सञ्जाल प्रयोगकर्ताको छ। कांग्रेस प्रवक्ता शर्माले कम्युनिष्ट पार्टीलाई लोकतान्त्रिक बनाउने कांग्रेसका सांसदलाई अराजक बन्न छुट नभएको बताएका छन्। कुर्सी तोडफोड गर्ने, रोस्ट्रम भांच्नेदेखि संसदीय पद्धति नै नास्छौं भन्ने कम्युनिस्ट पार्टीहरुलाई समेत रुपान्तरण गर्ने प्रशिक्षक रहेको दलका सांसदलाई पार्टीको संस्कृति उलंघनको स्वायत्तता विल्कुलै दिइएको छैन, उनले स्पष्ट पारे।"
शान्ति सेनाको टोली दक्षिण सुडानतर्फ प्रस्थान,"काठमाडौं : संयुक्त राष्ट्र सङ्घको आह्वानमा शान्ति स्थापनार्थ नेपाली शान्ति सेनाको एक टोली आज दक्षिण सुडानतर्फ प्रस्थान गरेको छ। त्यहाँ तैनाथ शान्ति मिसनमा खटिन नियमित अदलीबदलीको क्रममा पहिलो टोलीका ७८ जना नेपाली शान्ति सैनिक त्यसतर्फ प्रस्थान गरेको सैनिक जनसम्पर्क तथा सूचना निर्देशनालयले जनाएको छ। कोभिड१९ महामारीकाबीच पनि शान्ति स्थापना कार्यलाई निरन्तरता दिने नीति अनुरुप गरिएको उक्त अदलीबदलीमा सम्पूर्ण सुरक्षा सतर्कता तथा प्रोटोकलको पूर्ण पालना गरिएको सेनाले जनाएको छ। यसैबीच, सुडानमा आफनो तोकिएको कार्यकाल पूरा गरी नेपाली शान्ति सैनिकको एक टोली मङ्गलबार स्वदेश आइपुग्दैछ।"
नोकिया २४ एआईपार्वड क्यामेराको साथ सार्वजनिक,"काठमाडौं : एचएमडी ग्लोबल, होम्स् फर नोकिया फोनले आज नोकिया २४ सार्वजनिक गरेको छ । नोकिया २ को अर्को जेनेरेशनले नाइट मोड र पोट्रेट मोड सहित एडभान्स इमेज सुविधा ल्याउँदछ जसले तपाईंको फोटोलाई अर्को स्तरमा पुर्याउन मद्दत गर्दछ । ठुलो ६५ इन्च एचडी प्लस स्क्रीनका साथ लामो समयसम्म अधिक तस्वीरहरु हेर्नुहोस्, सिक्नुहोस् र सृजना गर्नुहोस् । यसका लागि दुई दिनसम्म टिक्ने ब्याट्री लाइफलाई आभार, जहाँ तपाईंले आफ्नो लोकप्रिय एप र गेमहरु लामो समयसम्म ब्याट्रीको चिन्ता बिना नै स्वतान्त्र रुपले मज्जा लिन सक्नुहुन्छ । आधुनिक आवश्यकताहरु जस्तै फिंगरप्रिन्ट र फेस अनलकका साथ तपाईंले सहज पहुँच र थप सुरक्षाको लाभ लिन सक्नुहुन्छ । यसका साथै नोकिया २४ एन्ड्रोइड प्रतिज्ञाहरुका साथ आउँदछ जसमा ३ वर्षसम्मको मासिक सक्युरिटी अपडेट र २ वर्ष सम्मको ओएस अपडेट छ जसको अर्थ यो एन्ड्रोइड ११ र १२ का लागि तयार छ । एआई इमेजिंगबाट फ्यूल्ड विस्तृत नाइट र पोट्रेट शट कैद गर्न लायकका क्षणहरु दिनको उज्यालोमा मात्र हुँदैनन् । नाइट मोडमा एडभान्स इमेज फ्युजन र एक्पोजर स्ट्याकिंगका साथ नोकिया २४ले तपाईलाई अध्यारो अवस्थाहरुमा पनि जीवन्त विवरणहरु खिच्न अनुमति दिन्छ । पोट्रेट मोडको कस्टुम आकार र ब्लर ब्याकग्राउन्डका साथ तपाईंको रचनात्मकता बाहिर ल्याउनुहोस् । नयाँ पोट्रेट इडिटरका साथ तपाईंले तस्वीरहरु खिचेको लामो समय पछि पनि तत्काल शेयर गर्न योग्य बनाउन र अनुपम शटका लागि रिफोकश र सम्पादन गर्न सक्नुहुन्छ। सेल्फी नोचका साथ ठुलो एचडी प्लस डिस्प्लेले स्क्रीनलाई अधिकतम बनाउँछ, जसले आफ्नो लोकप्रिय शो मा डुब्न चाहनेहरुका लागि सुलभ मुल्यमा उत्कृष्ट दृश्य अनुभव प्रदान गर्दछ। यसका साथै, तपाईंले नोकिया २ दायराबाट अपेक्षा गर्नुभएको दुई दिनसम्मको ब्याट्री लाइफमा अटल रहदैं, नोकिया २४ मा ४५०० एमएएच ब्याट्री छ जुन एकपटक चार्ज गर्दा दुई दिनसम्म टिक्छ, यसका लागि एआईएसिस्टेड एडाप्टिभ ब्याट्रीलाई आभार जसले गर्दा तपाईंले धेरै समय फोनलाई होइन आफुलाई रिचार्ज गर्नका लागि बिताउन सक्नुहुन्छ । यसले तपाईंले कुन एप बढि प्रयोग गर्नुहुन्छ भन्ने थाहा पाउँछ र यसका लागि पावरलाई प्राथमिकता दिन्छ ताकि तपाईंले आफ्नो मनपर्ने सुविधाहरु धेरै समयसम्म प्रयोग गर्न सक्नुहुन्छ । फिनिश रुटबाट प्रेरित टाइमलेस डिजाइन, टिकाउका लागि निर्मित नोकिया २४ ले आधुनिक आवश्यक चीजहरु ल्याउँदछ, जस्तै सुविधाजनक फिंगरप्रिन्ट सेन्सर र एआई फेस अनलकको साथ तपाईको उपकरणमा छिटो र सजीलो पहुँच गर्न तपाईले आफ्नो फोन कसरी प्रयोग गर्नुहुन्छ भन्नेमा बहुउपयोगिता प्रदान गर्दछ । यसको फिनिश रुटहरूमा अटल रहँदै, नोकिया २४ टिकाऊ डिजाइनमा आउँछ जुन केवल राम्रो देखिन मात्र नभएर टिकाउका लागि निर्मित छ । थ्रीडी न्यानोटेक्स्चर्ड कभर तपाईंको हातमा सुरक्षित रूपले बस्छ र एक आश्चर्यजनक फिनिशका साथ यो नोर्डिकप्रेरित रंगमा उपलब्ध छ । साथै, पोलीकार्बोनेट शेलको साथ डाइकास्ट धातु च्यासिसले तपाईंको फोनमा दृढता मिल्छ र तपाईंले नोकिया फोनबाट अपेक्षा गर्नुहुने आरामदायक महसुस गराउँदछ । एन्ड्रोइड ११का लागि तयार स्मार्टफोनबाट लाभ लिनुहोस् नोकिया २४ ले तपाईंलाई एक सुव्यवस्थित ईन्टरफेस र कुनै ब्लोटवेयर बिना एक उत्कृष्ट सफ्टवेयर अनुभव ल्याएर आफ्नो शुद्ध, सुरक्षित र अपटुडेट वाचा प्रदान गर्दछ । एन्ड्रोइड वन कार्यक्रमको एक हिस्सा, नोकिया २४ मा तपाईले तीन बर्षको मासिक सुरक्षा अपडेट र दुई बर्षको सफ्टवेयर अपग्रेडका साथ नयाँ एन्ड्रोइड सुविधाहरू र सुरक्षाको मज्जा सुनिश्चित गर्दछ, ताकि तपाई आफ्नो फोनबाट अधिक समयको धेरै पाउन सक्नुहन्छ । साथै, आवाज वा समर्पित बटन द्वारा सक्रिय गुगल एसिस्टेन्टको सहयोगबाट जानकारी पहुँच गर्न अझ सजिलो छ । मूल्य र उपलब्धता नोकिया २४ ग्रे रंगमा २जीबी र्याम र ३२जीबी रोमका साथ आउँदछ । नोकिया २४ अब नेपाली बजारमा रु१४,५९९ मा दराज डट कम डट एनपी र सस्तो डिलमा उपलब्ध हुनेछ । आधिकारी वितरक नेपालका लागि नोकिया फोन को आधिकारी वितरक टेलि टक रहेको छ ।"
यस्तो छ लिपुलेक र तिंकर जोड्ने सेनाले बनाएको गोरेटो बाटो,"दार्चुला : जिल्लाको व्यास गाउँपालिका२ स्थित घाँटीबगर गोरेटो बाटोको निर्माण कार्य सकिएको छ। उक्त गोरेटो बाटोको सोमबार सुदूरपश्चिम प्रदेशका मुख्यमन्त्री त्रिलोचन भट्टले उद्घाटन गरेका छन्। उक्त बाटो उद्घाटनका लागी मुख्यमन्त्री भटट, सुदूरपश्चिम प्रदेशका मुख्य सचिव रामकृष्ण सुवेदी, सेनाका पृतिना पति निर्मल कुमार थापा, सैनिक प्रवक्ता सन्तोष बल्लभ पौडेललगायतको उपस्थितिमा बाटोको उद्घाटन गरेको हो। घाँटीबगर इलाकामा करिब दुई मिटर चौडाइको ४५० मिटर गोरेटो बाटो नेपाली सेनाद्वारा निर्माण गरिएको हो। नेपाल सरकारको मन्त्रिपरिषदको वैशाख १४ को निर्णयअनुसार महाकाली करिडोर (दार्चुलातिंकर सड्क योजना) अन्तर्गत उत्तरतर्फ रहेको ८७ किलोमिटर सडकखण्ड नेपाली सेनामार्फत् निर्माण गराउने निर्णय गरेको थियो। उक्त खण्डको बाटो सम्पन्न भएपछि नेपालीहरुले दार्चुलाको सदरमुकामबाट माथिल्लो क्षेत्रमा जानको लागि भारतीय बाटो प्रयोग गर्नुपर्ने बाध्यताको अन्त्य भएको छ। बाटो निर्माणमा १ करोड भन्दा बढी खर्च घोरेटो बाटो निर्माण गर्न एक करोड ८ लाख खर्च भएको छ। घाँटीबगर क्षेत्र दार्चुला सदरमुकाम खलङ्गाबाट करिब ६० किलोमिटर उत्तरमा पर्छ। सेनाका सुदूरपश्चिम पृतनापति निर्मलकुमार थापाले सुदूरपश्चिम प्रदेशका मुख्यमन्त्री त्रिलोचन भट्टलाई सोमबार उक्त बाटो हस्तान्तरण गरेका छन्। उक्त बाटो निर्माणको क्रममा एक जना कामदारको मृत्यु भएको थियो। चार महिनामा निर्माण कार्य सम्पन्न शौका समुदायलाई गाउँ फर्किन कठिनाई भएपछि सरकारले सो क्षेत्रमा बाटो बनाउने जिम्मेवारी नेपाली सेनालाई जेठ दोस्रो साता सुम्पेको थियो। तीन महिनाभित्र सम्पन्न गर्ने लक्ष्यका साथ शुरु गरिएको उक्त बाटो निर्माणको काम वर्षातका कारण केही समय प्रभावित भएको थियो। चार महिनासम्म सेनाका ६५ तथा स्थानीय करिब ४० जनाको जनशक्ति दैनिक रुपमा परिचालन गरिएको थियो। छाङरु गाउँका ९० परिवार तथा तिङ्कर गाउँमा बसोबास गर्ने करीब ६० परिवारलाई बसाइँ सर्न समस्या हुँदै आएको थियो। नेपाली सेनाले पहरो फोडेर बाटो बनाएपछि अब शौका समुदायलाई आफ्नै नेपाली भूमि भएर गाउँ फर्कन सहज भएको व्यास गाउँपालिकाका अध्यक्ष दिलीप बुढाथोकीले बताए। सेनाले बाटो निर्माण गरेका कारण अब भारतीय बाटो हिँड्ने बाध्यता हटेको स्थानीय नागेन्द्र तिङकरीले बताए। उनले भने 'घोडेटो बाटो मात्र होइन अब चाँडै छाङरु र तिङ्कर जोड्ने महाकाली करिडोरको सडक पनि सेनाले निर्माण गर्ने भएकाले बस चढेर गाँउ आवतजावत गर्न पाइनेमा तिङकरबासी आशावादी छन्। बाटो निर्माण भएसँगै सुरक्षाकर्मीलाई पनि उक्त क्षेत्रमा आवतजावत गर्न सहज भएको छ। अहिले व्यासको छाङरुमा सशस्त्र प्रहरीको गुल्मसमेत राखिएको छ।"
मातृशिशु मृत्युदर घटाउन सुसार कार्यक्रम,"विराटनगर : विराटनगरको कोशी अस्पतालमा मातृशिशु मृत्युदर कम गर्दै लैजाने उद्देश्यले सोमबारबाट सुसार कार्यक्रम सुरु गरिएको छ। मातृ तथा नवजात शिशु स्याहारको गुणस्तरमा सुधार ल्याउने उदेश्यले प्रदेश १ मै पहिलो पटक कार्यक्रम लागू गरिएको हो। नेपाल सरकारको मातृशिशु मृत्युदर घटाउने लक्ष्य प्राप्तिमा सहयोग पुर्याउन र हातेमालो गर्न गोल्डेन कम्यूनिटीले कार्यक्रम सुरु गरेको हो। कार्यक्रमले गुणस्तरीय सेवा सुधारअन्तर्गत अस्पतालको विद्यमान मातृ तथा शिशु स्याहार सेवालाई ज्ञान सीप तथा प्रविधिको प्रयोग गरेर नवजात शिशुको मृत्युदरमा कमी ल्याउने अपेक्षा गरिएको गोल्डेन कम्यूनिटीकी सञ्चार विज्ञ सिर्जना शर्माले जानकारी दिइन्। उनका अनुसार अस्पताल अन्तर्गतका मातृ तथा नवजात शिशु स्याहारमा गुणस्तर सुधारका लागि चाहिने सीप र प्रविधिलाई प्रयोगमा ल्याई प्रसूति समस्याको जटिलतालाई गुणस्तरीय हिसाबले व्यवस्थापन गर्न कार्यक्रमले सहयोग पुर्याउने छ। प्रसूति सेवालाई प्रभावकारी ढंगले निगरानी गर्न, सेवा प्रदान गर्न तथा समयमै उचित निर्णय लिन कार्यक्रमले स्वास्थ्यकर्मीलाई सशक्त बनाउने शर्माको भनाइ छ। कम्यूनिटीकी कार्यक्रम प्रवन्धक रेजिना गुरुङले कार्यक्रम प्रारम्भिक चरणमा दुई वर्षको हुने बताइन्। उनले नवजात शिशु स्याहारको गुणस्तरमा सुधार ल्याएर मातृशिशु मृत्युदर कम गर्न कार्यक्रम प्रभावकारी हुने बताइन्। कोशी अस्पतालका निमित्त मेडिकल सुपरिटेन्डेन डा लक्ष्मीनारायण यादवले कार्यक्रमले प्रसूति सेवालाई प्रभावकारी ढंगले निगरानी गर्न, सेवा प्रदान गर्न तथा समयमा नै उचित निर्णय लिन स्वास्थ्यकर्मीलाई सशक्त बनाउने विश्वास लिए। वरिष्ठ फिजिसियनसमेत रहेको यादवले गुणस्तरीय सेवा र अस्पतालमा थप सुधारका लागि कार्यक्रम सहयोगी बन्ने अपेक्षा गरिएको बताए। पूर्व स्वास्थ्य सचिव डा सुशीलनाथ प्याकुरेलले आमा र बच्चाको स्वास्थ्यको विषय मौलिक हकसँगै जोडिएकाले मातृशिशु मृत्युदर कम गर्ने सरकारको लक्ष्यमा पुग्नलाई खडा हुने चुनौतीको सामना गर्न यस्ता कार्यक्रम प्रभावकारी हुने बताए। कतिपय अवस्थामा अस्पतालनै पुर्याउने कुरामा ढिलाई हुँदा आमा र बच्चाको ज्यान गएको हुन्छ, उनले भने, अस्पताल पुर्याएकालाई पनि चिकित्सक र स्वास्थ्यकर्मीले राम्ररी उपचार नगर्दा अर्को समस्या आउने गरेको पनि पाइन्छ। मातृशिशु मृत्युदर कम गर्न राज्यले विभिन्न निकायसँग सहकार्य गर्दै अघि बढ्नु पर्नेमा प्याकुरेलले जोड दिए। गोल्डेन कम्यूनिटीले सार्वजनिक गरेको तथ्यांक अनुसार नेपालमा हरेक वर्ष छ लाख बच्चा जन्मन्छन्। तीमध्ये ११ हजार शिशु मृत अवस्थामा जन्मन्छन् भने करिब १३ हजार नवजात शिशु जन्मेको एक महिना नपुग्दै मर्छन्। करिब १७ प्रतिशत शिशु जन्मेको पहिलो घन्टामा, ५७ प्रतिशत शिशु जन्मेको पहिलो दिनमा र ७९ प्रतिशत जन्मेको पहिलो हप्तामा मर्ने गरेको कम्यूनिटीले जनाएको छ। नवजात शिशु मृत्युको कारणमध्ये महिना नपुगी जन्मनु (३१ प्रतिशत) जन्मनासाथ श्वास फेर्न नसक्नु (२३ प्रतिशत) तथा संक्रमण हुनु (१९ प्रतिशत) प्रमुख कारण रहेको शर्माले बताइन्। सरकारले हाल रहेको प्रतिहजार २१ नवजात शिशु मृत्युदरलाई सन् २०३० सम्ममा प्रतिहजार जीवित जन्ममा १२ र मृत जन्मने शिशुको दर प्रतिहजार जन्मलाई १३ मा घटाउने लक्ष्य अघि सारेको छ। कोशी अस्पतालमा गत वर्ष आठ हजार दुई सय २२ जनाको प्रसूति भएकोमा एक सय एक जना शिशु र आमाको मृत्यु भएको जानकारी यादवले दिए। सुसार कार्यक्रम ७ प्रदेशका आठवटा सरकारी अस्पतालमा सञ्चालन भइरहेको छ। कोशी अस्पतालसहित जनकपुर अस्पताल, भरतपुर अस्पताल, लुम्बिनी प्रादेशिक अस्पताल, भेरी अस्पताल, प्रदेश अस्पताल कर्णाली, सेती अस्पताल र डडेलधुरा अस्पतालमा कार्यक्रम सञ्चालन गरिएको कम्युनिटीले जनाएको छ। प्रदेश १ मै पहिलो पटक कोशी अस्पतालमा सुरु भएको सुसार कार्यक्रमका बारेमा जानकारी दिँदै गोल्डेन कम्यूनिटीकी सञ्चार विज्ञ सिर्जना शर्मा।"
स्वास्थ्यकर्मीमा कोरोना देखिएपछि अर्घाखाँची अस्पताल बन्द,"सन्धिखर्क : स्वास्थ्यकर्मीमा कोरोना संक्रमण देखिएपछि जिल्ला अस्पताल अर्घाखाँचीका प्रसुती र अत्यावश्यकबाहेकका सम्पुर्ण सेवा बन्द गरिएको छ। बिरामीको उपचारमा अहोरात्र खटिएका डाक्टर लगायत स्वास्थ्यकर्मीमा कोरोना संक्रमण देखिएपछि अर्घाखाँचीका प्रसुती र अत्यावश्यकबाहेकका सम्पूर्ण सेवा बन्द गरिएको जिल्ला अस्पताल अर्घाखाँचीका प्रमुख डाक्टर कपिल गौतमले जानकारी दिए। समुदायस्तरमा बढी समाजमा घुलमेल हुनेहरु जिल्लाका उच्च तहका १३ जनामा कोरोना संक्रमण देखिएको हो। प्रादेशिक जनस्वास्थ्य प्रयोगशाला भैरहवामा गरिएको स्वाब परीक्षणमा राष्ट्रिय सभा सदस्य चन्द्रबहादुर खड्का, नेपाली कांग्रेस जिल्ला उपसभापति शान्ता भण्डारी, प्रहरी नायब उपरीक्षक माधबप्रसाद बुढाथोकी, रामबाण दल गुल्मका गुल्मपती अशोककुमार थापा क्षेत्री, रेडक्रस शाखाका जिल्ला सभापति कुशल भुसाल, अर्घाखाँची अस्पतालका डा जगदीश शर्मालगायत १३ जनामा संक्रमण पुष्टि भएको अर्घाखाँची अस्पतालका प्रमुख गौतमले बताए। जिल्लाका विभिन्न स्थानमा गएका पहिरो प्रभावितहरुको राहात तथा पुनर्स्थापनामा खटिएकाहरुमा कोरोना देखिएको छ। यसअघि आश्विन ६ गतेदेखि परेको अविरल वर्षाका कारण जिल्लाको विभिन्न ठाउँमा भएको विपद व्यवस्थापन राहत उद्वार र पुनर्स्थापनामा खटिएकै बेला प्रमुख जिल्ला अधिकारीलगायत ७ जनामा संक्रमण पुष्टि भएको थियो। त्यसको दुई दिनपछि गरिएको स्वाब परीक्षणमा सोही विपद व्यवस्थापनमा सँगै खटिएका १३ जनामासमेत संक्रमण पुष्टि भएको जिल्ला जनस्वास्थ्य निरीक्षक गणेशराज पौडेलले बताए।"
चितवनमा कोरोना संक्रमितको पुरुषको मृत्यु,"चितवन : चितवनमा कोरोना भाइरस संक्रमणबाट थप एक जनाको मृत्यु भएको छ। भरतपुर अस्पतालमा उपचारका लागि ल्याइएका भरतपुर महानगरपालिका३ का ७० वर्षीय पुरुषको आज बेलुका ७:१५ बजे मृत्यु भएको अस्पतालले जनाएको छ। उपचारका लागि कोभिड आइसियुमा आइपुग्दा ती पुरुष मृतावस्थामा रहेको अस्पतालले जनाएको छ। मृतकका आफन्तका अनुसार उनलाई ज्वरो, खोकी र श्वासप्रश्वास, मधुमेह र उच्च रक्तचापको समेत समस्या थियो। उनी चार दिनअघि कोरोना संक्रमण पुष्टि भई होम आइसोलेसनमा बस्दै आइरहेका थिए।  रासस"
बारामा नेपालभारत जिल्लास्तरीय सीमा सुरक्षा समन्वय बैठक,"बारा : भारतको बिहार राज्यमा हुन लागेको तेस्रो चरणको निर्वाचनलाई लक्षित गर्दै नेपाल भारत सिमा सुरक्षा समन्वय बैठक सोमबार बारामा सम्पन्न भएको छ। अक्टोबर २८, नोभेम्बर ३ र ७ मा तीन चरणमा हुने निर्वाचनको सुरक्षाका विषयमा केन्द्रित रहेर बैठक आयोजना गरिएको हो। बैठकमा नेपाल भारत सिमा क्षेत्रको दुबै देशका सुरक्षा प्रमुखको उपस्थिति रहेको थियो। बैठकले बिहार राज्यमा हुन लागेको निर्वाचन सम्पन्न गर्न तीनै दिन सिमा पूर्णरुपमा बन्द गर्ने, यातायात र मानिसको आवतजावतमा रोक लगाउने, सिमा क्षेत्रमा हुने अपराध नियन्त्रण, हातहतियार र तस्करी नियन्त्रण र कोरोना भाइरसको प्रभाव नियन्त्रणमा दुबै देशबीच समन्वयकारी भूमिका खेल्ने विषयमा छलफल गरेको बाराका प्रमुख जिल्ला अधिकारी रुद्रप्रसाद पण्डितले जानकारी दिए। नेपाल भारत सिमा सुरक्षा समन्वय बैठक प्रत्येक दुई वर्षमा बस्ने गरेको छ। दुई वर्षमा एकपटक हुने नियमित बैठकका रुपमा यसपटक बारामा बैठक बसेको हो। बैठकमा नेपालका तर्फबाट २६ र भारतको तर्फबाट २३ जना सुरक्षा अधिकारीको उपस्थिती रहेको थियो। प्रजिअ पण्डितका बैठकमा भारतको पूर्वी चम्पारण र पश्चिम चम्पारण जिल्लासँग सिमा जोडिएका बारा, पर्सा, रौतहट, चितवन, पूर्वी र पश्चिम नवलपरासी जिल्लाका प्रमुख जिल्ला अधिकारी र सुरक्षा निकाय प्रमुख सहभागी थिए। भारतकोतर्फबाट विहार राज्य अन्र्तगत पूर्वी चम्पारण र पश्चिम चम्पारण जिल्लाका सुरक्षा अधिकारी उपस्थित थिए। सुरक्षा अधिकारीबाहेक बैठकमा भारतीय निर्वाचन आयोगका प्रतिनिधि र चितवन राष्ट्रिय निकुञ्जका प्रतिनिधिको उपस्थिति रहेको थियो। नेपालको तर्फबाट बैठकमा सहभागिहरुको नेतृत्व चितवन जिल्लाका प्रमुख जिल्ला अधिकारी नारायण प्रसाद भट्टराई गरेका थिए। भट्टराईले बैठकको एजेण्डा सहभागी सामु राखेपछि छलफल सुरु भएको थियो। यसैगरी भारततर्फको नेतृत्व भने विहार राज्यको पूर्वी चम्पारण जिल्लाका डिस्ट्रिक्क मजिष्ट्रट शिसर्त कपिल अशोकले गरेका थिए। बैठक करिब तीन घण्टा चलेको थियो।"
प्रदेश नं २ सरकारको रवैयामा व्यापक सुधार आवश्यक छ : प्रभु शाह,"काठमाडौं : नेपाल कम्युनिस्ट पार्टी (नेकपा) प्रदेश नं २ का अध्यक्ष एवम् संघीय सांसद प्रभु शाहले प्रदेश नं २ को सरकार गरिब दलितको आवास निर्माणमा उदासीन देखिएको बताएका छन्। घरबारविहीनहरूको संख्या अन्य प्रदेशको तुलनामा प्रदेश २ मा अत्यधिक रहेपनि प्रदेश सरकार असहाय गरिब दलितको घर निर्माणमा पूरै उदासीन देखिएको धारणा राखेका छन्। उनले संघीय सरकारले छुट्याएको रकम पनि प्रदेश सरकारले उपयोग गर्न नसकेको आरोप लगाए। गरिब दलितहरुको आवास निर्माणको लागि प्रदेश सरकारबाट कुनै रकम छूट्याउन त परै जाओस् संघीय सरकारबाट प्राप्त रकम समेत उपयोग गर्न सकेको छैन। सोमबार फेसबुकमार्फत भनेका छन्,जनता आवास कार्यक्रमको नाममा संघीय सरकारबाट वर्षेनी प्रदेश नं २ लाई प्राप्त अर्बभन्दा बढी बजेट रकम प्रदेश सरकारको बदनियतपूर्ण रवैयाका कारण फ्रिज हुने गरेको छ। आवास मानव जीवनका लागि आधारभूत आवश्यकता र नेपालको संविधानले पनि मौलिक अधिकारको रूपमा स्थापित गरेको उल्लेख गर्दै शाहले प्रदेश सरकार घरवारविहीन परिवारको आवास निर्माणप्रति गम्भीर नहुनु दुःखद भएको बताए। उनले संघीय सरकारमाथि दोषारोपण मात्र गर्ने प्रदेश २ सरकारको रवैयामा व्यापक सुधार आवश्यक रहेको उल्लेख गरेका छन्। जुनसुकै विषयमा पनि आफ्नो कमि कमजोरी एवं अकर्मण्यता ढाकछोप गर्न सधैं केवल संघीय सरकार माथि दोषारोपण मात्र गर्ने प्रदेश २ सरकारको रवैयामा व्यापक सुधार आवश्यक छ। उनले भनेका छन्,केन्द्रले आवश्यकधेरै बजेट नै दिएन भनेर केवल खेदो मात्र खन्नुको सट्टा प्राप्त बजेट रकमको सही एवं समुचित सदुपयोग गर्नतर्फ प्रदेश सरकार अग्रसर हुन आवश्यक देखिन्छ। उनले प्रदेशवासीहरुको आवास निर्माणका लागि आउने बजेट रकम प्रत्येक वर्ष फ्रिज हुनु प्रदेश सरकारको चरम लापरवाही एवं गैरजिम्मेवारीपनको पराकाष्ठा भएको टिप्पणी गरे। शाहले भनेका छन्, यस बदनियतपूर्ण, दुखद एवं गम्भीर आपत्तिजनक विषयप्रति सबै सरोकारवालाहरुको समयमैं ध्यान केन्द्रित हुन जरूरी छ।"
ह्यारी र मेघनलाई अफ्रिका पठाउने रानी एलिजाबेथको योजना !,लण्डन : बेलायती रानी एलिजावेथ द्धित्तियले राजकुमार ह्यारी र उनकी पत्नी मेघन मर्केललाई उनीहरुले राजपरिवारबाट अलग्गिनुअघि नै अफ्रिका पठाउने योजना बनाएको खुलासा भएको छ । राजकुमार विलियम्स र ह्यारीको सम्बन्धबारे हालै प्रकाशित ब्याटल अफ ब्रदर्स पुस्तकमा यस्तो दावी गरिएको हो । जस अनुसार ह्यारी र मेघनलाई छोटो समय अफ्रिका पठाउने योजना बनाएको बुझिएको छ । इतिहासकार रोबर्ट लेसीका अनुसार महारानीले ह्यारी र मेघनलाई एक वा दुई वर्षका लागि आम मानिसको जस्तै जीवनयापन गराउन अफ्रिका पठाउन खोजेकी थिइन् । लेसीले ह्यारी र मेघनलाई देश बाहिर पठाउने रानीको योजना अनुसार नै यस्तो तयारी गरिएको दावी गरेका छन् । बेलायती मिडियाका अनुसार २०१९ मा ह्यारीले राजदरबार छाड्नुअघि नै राजपरिवारसँग उनको सम्बन्ध चिस्सिसकेको थियो । विलियम र ह्यारीबीच नै सुमधुर सम्बन्ध नरहेको बताइन्छ । पछिल्लो समय ह्यारी र मेघन आफ्नो छोरा आर्चीलाई लिएर क्यानडाको एउटा टापुमा बस्दैआएका छन् ।
'टिभिएस दशैँको आशा' विजेतालाई आरआर ३१० हस्तान्तरण,"काठमाडौं : टिभएस दशैंको आशा योजना अन्तर्गत बिजेता बनेका अमितजंग सिटौलालाई आरआर ३१० हस्तान्तरण गरिएको छ । बिजेता बनेका अमितजंगले टीभीएस एनटर्क खरिद गरेका थिए । टिभिएस दशैंको आशा योजना अन्तर्गत ग्राहकले टिभीएसको मोटरसाइकल खसिद गरेर वा खरिद नगरेरपनि यो योजनामा सहभागी बन्न सक्नेछन् । यो योजना अन्तर्गत हरेक हप्ता एभिन्यूज टेलिभिजन र टिभिएसको फेसबुकमा प्रत्येक्ष प्रशारण मार्फत गोलाप्रथा द्धारा बिजेता घोषण गरिने छ । पहिलो हप्ताको बिजेतालाई आरआर ३१० हस्तान्तरण गरिएको हो । 'टिभिएस दशैँको आशा' योजना अन्तर्गत टिभिएसको कुनै पनि मोटरसाइकल खरिदमा नगद छुटको रूपमा ९००० र स्कूटरको खसरदमा ७००० हजार रुपैयाँ नगद छुट प्राप्त गर्न सक्ने छन् भने ५० प्रतिशत डाउन पेमेन्ट गरेर मोटरसाइकल तथा स्कुटर खरिद गर्ने ग्राहकले शुन्य प्रतिशत ब्याजदरमा खरिद गर्न सक्ने छन् । यी दुई मध्ये कुनै एक स्कीम ग्राहकले छनोट गर्न पाउने सुविधा कम्पनीले दिएको छ । बम्पर उपहारका रूपमा, हरेक हप्ता एक जनाले जित्नसक्ने आरआर ३१० टिभिएसकै सबैभन्दा महंगो मोटरसाइकल हो । हरेक हप्ता हुने लक्की ड्रमा भागलिन चाहने जो कोहीले पनि  मा गएर फारम भर्नु पर्ने छ । जसमा मोटरसाइकल नकिन्नेले पनि आफ्नो नाम रजिस्टर गर्न सक्ने छन् भने आरआर ३१० जित्ने अवसर पाउने छन् । यस बम्पर योजनाको आर्कषण भनेको जो कोहीले पनि आफ्नो छनौट वा किन्नको विकल्पको बावजूद पनि भाग लिन र जित्न पनि सक्ने अवसर पाउनु हो ।"
"अब विमानस्थल थप्ने हैन, सुधार्ने हो : मन्त्री भट्टराई","विराटनगर : संस्कृति पर्यटन तथा नागरिक उड्डयन मन्त्री योगेश भट्टराईले अब विमानस्थलको संख्या थप्न सरकार नलाग्ने बताएका छन्। सोमबार समझदारी पत्रमा हस्ताक्षर कार्यक्रमलाई विराटनगरमा सम्बोधनमा मन्त्री भट्टराईले पछिल्लो समय प्रत्येक जिल्लाबाट विमानस्थलको माग आउने गरेको उल्लेख गर्दै अब भएका विमानस्थलको सुधार गरेमात्रै पनि पुग्ने बताएका हुन्। विमानस्थलको विकास कहिले टुङ्गिदैन, भएकालाई समयअनुकुल सुधार्दै लैजानुपर्छ, उडेर जाने कुरो प्रत्येक जिल्लामा आवश्यक पनि छैन, उनले भने एक जिल्लाबाट अर्को जिल्ला केही घण्टामा पुगिन्छ, त्यसैले दुरी हेरेर विमानस्थल बनाउनुपर्छ। चारवटा विमानस्थलबाट आन्तरिक उडान मन्त्री भट्टराईले नेपालका चार क्षेत्रीय विमानस्थलबाट आन्तरिक उडानलाई पहिलो प्राथमिकता दिने बताएका छन्। आन्तरिक उडान अब क्षेत्रीय विमानस्थलबाट हुनेछन्, यसले अन्तराष्ट्रिय विमानस्थलको चापलाई कम गर्छ भने, विमानस्थल भएका स्थानका नागरिकले सेवा सहज रुपमा पाउने छन्।, मन्त्री भट्टराईले भने यसको सम्पुर्ण तयारी सरकारले गरिरहेको छ। उनले विराटनगर, नेपालगञ्ज, सुर्खेत र धनगडी विमानस्थलबाट आन्तरिक उडान गर्ने सम्पुर्ण तयारी भएकाले पहाडी क्षेत्रमा जाने सबै विमान यी विमानस्थलबाट जाने जानकारी समेत दिए। वायुसेवा कम्पनीलाई हामीले निर्देशन दिएको छ, मन्त्री भट्टराईले भने यसै अनुसार वायुसेवा कम्पनीले तयारी गरेर पहाडि जिल्लामा उडान भर्नेछन्, उनीहरुलाई प्रोत्साहन सरकारले गर्नेछ।"
उपत्यका प्रहरीको कार्य सम्पादन सम्झौता,"काठमाडौं : महानगरीय प्रहरी कार्यालय रानीपोखरीसँग मातहतका प्रहरी कार्यालयले आज कार्य सम्पादन सम्झौतामा हस्ताक्षर गरेका छन्। काठमाडौँमा आज आयोजित एक समारोहमा कार्यालय प्रमुख, प्रहरी नायव महानिरीक्षक विश्वराज पोखरेलसँग मातहतका प्रहरी कार्यालय प्रमुखले उक्त सम्झौतामा हस्ताक्षर गरेका हुन्। हस्ताक्षर गर्नेमा महानगरीय विमानस्थल सुरक्षा कार्यालयका प्रमुख प्रहरी वरिष्ठ उपरीक्षक रामकृपाल शाह, महानगरीय ट्राफिक प्रहरी महाशाखाका प्रमुख प्रहरी वरिष्ठ उपरीक्षक भीमप्रसाद ढकाल र महानगरीय अपराध महाशाखाका प्रमुख प्रहरी वरिष्ठ उपरीक्षक दीपक थापा रहेका छन्। यस्तै महानगरीय प्रहरी परिसर काठमाडौँका प्रमुख प्रहरी वरिष्ठ उपरीक्षक श्यामलाल ज्ञवाली र प्रहरी परिसर ललितपुरका प्रमुख प्रहरी वरिष्ठ उपरीक्षक टेकप्रसाद राईले समेत सम्झौतामा हस्ताक्षर गरे। आजै भक्तपुर प्रहरी परिसरलेसमेत कार्यसम्पादन सम्झौतामा हस्ताक्षर गरेको जनाइएको छ। सो अवसरमा प्रहरी नायव महानिरीक्षक पोखरेलले प्रहरी महानिरीक्षक शैलेश थापा क्षेत्रीबाट महानगरीय प्रहरी कार्यालयले गरेको सम्झौता र उपत्यकाको कार्यशैली अनुसार नै कार्य सम्पादन सम्झौतामा हस्ताक्षर भएको जानकारी दिए। उनले विश्वव्यापी महामारीको रुपमा रहेको कोभिड१९ सङ्क्रमणको विषम परिस्थितिमा उपत्यकाको शान्ति सुरक्षामा गर्व गर्न लायक काम भएको भन्दै सम्बन्धित कार्यालयका प्रमुखको प्रशंसासमेत गरे। प्रहरी नायव महानिरीक्षक पोखरेलले आजको सम्झौताले महानगरीय प्रहरीलाई पद्धतिगत रुपमा अगाडि बढाउन सहयोग पुग्ने विश्वास व्यक्त गरे। प्रहरी कर्मचारीले कार्यसम्पादनको क्रममा पवित्र, विवेकशील भई अगाडि बढ्नुपर्ने उल्लेख गर्दै उनले सधैँजसो नागरिकको चासो र सरोकारका विषय बन्ने गरेको प्रहरी सेवा रणनीतिक, योजनाबद्ध, निरन्तर र परिणाममुखी हुनुपर्नेमा जोड दिए। 'सम्झौता एउटा मार्गनिर्दश हो, के उपलब्धि खोज्ने, कस्ता कामलाई प्राथमिकता दिने भन्ने कुरा यसले निक्र्योल गर्छ', उनले भने, 'यो समृद्ध नेपाल र सुखी नेपालीको राष्ट्रिय आकाङ्क्षालाई पूरा गर्ने आधार पनि हो।' प्रहरीको आचरण, व्यवहार, व्यवसायिकता र पारदर्शीता, फरार प्रतिबादी पक्राउलगायत विषयमा आपसमा प्रतिस्पर्धी भएर लाग्न समेत उनले मातहतका कार्यालयलाई निर्देशन दिए। उनले नराम्रो गर्नेलाई कारवाही र राम्रो गर्नेलाई पुरस्कृत गरेर प्रहरी कर्मचारीलाई उच्च मनोबलका साथ परिचालन गर्न समेत आग्रह गरे।  रासस"
संक्रमितलाई आइसोलेसनको व्यवस्था गर्न कांग्रेसको माग,"काठमाडौं : नेपाली कांग्रेसले कोरोना संक्रमितलाई मापदण्डअनुरुपको लक्षण देखिएकालाई आइसोलेसनमा राख्न माग गरेको छ। कांग्रेसका सहमहामन्त्री एवं पार्टीको कोभिड१९ अनुगमन समितिका संयोजक डा प्रकाशशरण महतले आज विज्ञप्तिमार्फत डेरामा बस्ने संक्रमितको विचल्ली भएको भन्दै तत्काल आइसोलेसन व्यवस्था गर्न सरकारसँग माग गरेका हुन्। कोरोना संक्रमणको रोकथाममा सरकारी उदासिनताले पराकाष्ठा नाघेको छ। संक्रमितहरुको सम्पर्कमा आएकाको ट्रेसिङ गरी परिक्षण र आइसोलेसनको व्यवस्था गर्नु त परै जावस् जो परिक्षणबाट संक्रमित देखिएका छन्, उनीहरुको समेत समुचित आइसोलेसनको व्यवस्था सरकारले गरेको छैन।,विज्ञप्तिमा भनिएको छ, विशेषत काठमाडौं उपत्यकामा जसको आइसोलेसनमा बस्नको लागि समुचित व्यवस्था छैन, जो डेरामा बस्छन् या घरै भएपनि मापदण्ड अनुरुप बस्ने व्यवस्था छैन, उनीहरुको विचल्ली भएको छ र यी संक्रमितहरुबाट थप संक्रमण फैलने परिस्थिति बनेको छ। डेरामा बस्ने र बाहिरबाट आएर परीक्षण गर्दा पोजेटिभ देखिएकाहरु सरकारी निकायहरुसँग फोन गरी आइसोलेसनमा राखिदिन माग गर्दा सरकारले वेवास्था गरेको कांग्रेसको ठहर छ। संक्रमितलाई केही दिनपछि सम्पर्क गर्नु भनेर पन्छाएको स्थिति छ। जसका कारण ती संक्रमितहरुले आफू संक्रमित भएको कुरा लुकाएर बस्नु पर्ने परिस्थिति बनेको छ।,विज्ञप्तिमा भनिएको छ,यसले गर्दा संक्रमण झन बढ्ने खतराप्रति सरकार पुरै उदासिन छ।"
मुक्त दासहरुको कथा: केशव दाहालको उपन्यास मोक्षभूमि सार्वजनिक,"काठमाडौँ : राजनीतिक अभियन्ता एवं लेखक केशव दाहालको पहिलो उपन्यास मोक्षभूमि सार्वजनिक भएको छ । मुक्त दासहरको ऐतिहासिक कथामा आधारित उक्त पुस्तक २०७७ असोज २० गते मंगलबारदेखि किताब पब्लिसर्सले बजारमा ल्याएको हो । संवत १२८० बाट सुरु हुने यो कथा मुख्यतः मानव सभ्यताले कोर्रा हानेर थिलथिलो बनाएका हजारौं दासहरूको मुक्तिको कथा भएको बताइएको छ । 'खस साम्राज्यका चक्रवर्ती सम्राट क्राचल्लदेवले आफूले गरेको युद्ध अपराध र पापको प्रायश्चित्तका लागि जब दस हजार दासहरूलाई मुक्त गरिदिन्छन्, त्यसपछि सिन्जामा उथलपुथल आउँछ । त्यस उथलपुथलसँगै आर्यखस जातीय श्रेष्ठता र मानव श्रेष्ठताको महाबहस सुरु हुन्छ । बहससँगै सुरु हुन्छ मुक्त दासहरुको प्रेम, यौन, संघर्ष र मोक्षको लामो, आँधीमय यात्रा । मोक्षभूमिु त्यही यात्रा, अनुभूति र जीवन भोगाइको रोमाञ्चक वर्णन हो,' लेखक दाहालले भनेका छन्, 'मोक्षभूमिु ती मान्छेहरुको सपनाको कथा हो, जसको रगत र पसिनामाथि हाम्रो इतिहास उभिएको छ ।' तिनै गुमनाम मान्छेहरुको इतिहास यस पुस्तकले उत्खनन गर्ने प्रयास गरेको बताइन्छ । तर यो ऐतिहासिक उपन्यास नभएर एउटा खास समय, सत्ता र सपनाको कथा भएको लेखकले बताएका छन् । मुक्त दासहरु कता जान्छन् ? उनीहरूको देश खोज्ने यात्रा कसरी टुङ्गिन्छ ? एक निरंकुश र चक्रवर्ती खस सम्राट क्राचल्लदेवले कसरी बौद्ध धर्म लिन्छन् ? सनातन वैदिक धर्मलाई कसरी हिन्दुकृत गरिन्छ ? प्रेम, धर्म, मोक्ष र साधनाको मार्ग के हो ? यस्ता अनेक प्रश्नमाथि उपन्यासले गहन बिमर्श गरेको छ । ३७६ पृष्ठको यस पुस्तक देशैभरका पुस्तक पसलका साथै अमेजन र थुप्रैडटकम मार्फत् ईबुकका रुपमा विश्वभर उपलब्ध भएको प्रकाशक किताब पब्लिसर्स प्रालिले जनाएको छ ।"
"मोटरसाइकल दुर्घटना, आमाछोरा घाइते",डडेल्धुरा : गन्याधुरा गाउँपालिका२ स्थित गजरौँलामा मोटरसाइकल दुर्घटना हुँदा आमाछोरा घाइते भएका छन्। दिपायल शिलगढी नगरपालिका५ का मोटरसाइकल चालक ३२ वर्षीय शंकर भुल र उनकी आमा ५५ वर्षीया जुनकिरी भुल घाइते भएकी हुन्। घाइतेमध्ये छोरा शंकरको अवस्था गम्भीर रहेको जिल्ला प्रहरी कार्यालय डडेल्धुराका प्रहरी नायव उपरीक्षक महेन्द्र नेपालले बताए। सोमबार अपरान्ह सु प्र प्र ०१००८ नम्बरको मोटरसाइकल डोटीबाट डडेल्धुरातर्फ आइरहेका बेला दुर्घटना भएको मोटरसाइकल भीरबाट खसेको थियो । प्रहरी टोलीले घाइतेहरुको उद्धार गरी उपचारका लागि डडेल्धुरा अस्पताल पुर्याएको प्रहरी नायव उपरीक्षक नेपालले बताए।
वर्षको सबैभन्दा ठुलो अनलाइन दशैँ सेलदराज दशैँ धमाका,"काठमाडौं : नेपालको अग्रणी अनलाइन शपिङ साइट दराजले वर्षकै सबै भन्दा ठुलो दशैँ सेल दराज दशैँ धमाका लिएर आएको छ । यो धमाकेदार अभियान यहि असोज १९ (अक्टोबर ५) देखि सुरु हुने भएको छ । दिनहुँ कोभिडका केसहरु बढ्दै जाँदा, यस अभियान मार्फत उपभोक्ताहरुले आफ्नो घरमै सुरक्षित भई दशैँको किनमेल गर्न सक्नेछन् । यस अभियान अन्तर्गत उपभोक्ताहरुले राष्ट्रिय र अन्तर्राष्ट्रिय ब्रान्डहरुमा मेगा डिल्स्, दराज मलमा पाइने ब्रान्डेड उत्पादनहरूमा भारि छूट, आकर्षक भाउचरहरु, बम्पर उपहारमा टीभीएस अपाचे आरटीआर १६० ४ भी एस डि, कार्ड प्रीपेमेन्टमा छूट, फ्ल्यास सेल्स, निशुल्क वितरण, हट पिकहरू, रोमाञ्चक मोबाइल गेमहरू, दराज वन रुपी गेम, वील अफ फोर्च्युन र अन्य धेरै आकर्षणहरुको लाभ उठाउन सक्नेछन्। यस सेल अभियानको विशेष पार्टनरहरुको रूपमा टीभीएस, र कोका कोला रहेका छन्, त्यसैले उपभोक्ताहरुले यी अग्रणी ब्रान्डका उत्पादनहरूमा आकर्षक अफरहरुको पनि लाभ उठाउन सक्दछन्। कार्ड मार्फत भुक्तानीमा अतिरिक्त छूट दराजले अग्रणी बैंकहरूसँग साझेदारी गरी डेबिट र क्रेडिट कार्ड मार्फत पूर्व भुक्तानीमा २० प्रतिशत (अधिकतम २५ सय रुपैयाँ) सम्मको छूटको पनि व्यवस्था गरेको छ। निम्न बैंकका ग्राहकहरूले यस छुट पाउन सक्नेछन् स् नबिल बैंक, एनआईसी एशिया, स्टयान्डर्ड चार्टर्ड, सानिमा बैंक, ग्लोबल आईएमई, मेगा बैंक, एनएमबी बैंक, नेपाल बंगलादेश बैंक, र कुमारी बैंक । यदी उपभोक्ताहरुसँग उक्त बैंकहरुको कार्ड छ तर अनलाइन पेमेन्ट सुचारु छैन भने आफ्नो बैंकसँग सम्पर्क गरी सुचारु गर्न सकिन्छ । अनलाइन लूडो प्रतियोगिता उपभोक्ताहरुको शपिङ अनुभवलाई अझै रमाइलो बनाउन अनलाइन लूडो प्रतियोगिताको पनि घोषणा गरेको छ। यस प्रतियोगिता दराज एपमार्फत श्रीलंका र नेपालका प्रतिद्वन्द्वीहरुबीच हुने छ। पहिलो स्थान प्राप्त गर्ने खेलाडीले १०० अमेरिकी डलरको दराज भाउचर जित्ने छ, दोस्रो स्थानले ७५ अमेरिकी डलरको दराज भाउचर जित्ने छ, र तेस्रो देखि पन्ध्रौँ स्थानमा पर्ने प्रत्येक खेलाडीहरुले अमेरिकी २५ डलर जित्नेछन्। यसबाहेक, नेपालबाट सर्वश्रेष्ठ प्रदर्शन गर्ने खेलाडीले नयाँ सोनी एक्सपेरिया एक्स ए वन डबल जित्नेछन् भने दोस्रो र तेस्रो उत्कृष्ट प्रदर्शन गर्ने खेलाडीले क्रमशः नयाँ टाइटन घडी र मनास्लु गिटार जित्नेछन्। प्रतियोगिता २१ देखि २२ असोज (७(८ अक्टोबर) हरेक दिन दिउँसो १ देखि साँझ ७ बजेसम्म दराज एन्ड्रोइड एपमा आयोजित हुनेछ । प्रतियोगितामा भाग लिनको लागि ५ देखि २१ असोज (१५ अक्टोबर) भित्र दराज एप मार्फत अनिवार्य दर्ता गर्नुपर्नेछ। दशैँ धमाका अभियानको बारेमा टिप्पणी गर्दै दराज नेपालका प्रबन्ध निर्देशक लिनो अलरिंग ले भने, दशैँ मनोरन्जन र किनमेलको समय हो। हरेक पसल, बजार, र अनलाइन प्लेटफर्मले दशैँको लागि भनि उत्साहजनक प्रस्तावहरु लिएर आउँछन् । तर दराजमा तपाईले केवल शपिङ मात्र गर्नुहुन्न तर रमाईलो खेलहरु, रोमान्चक क्विजहरु, र अन्य प्रतियोगिताहरुमा पनि संलग्न भई पुरष्कारहरु जित्न सक्नुहुन्छ । वर्तमान स्थितिलाई ध्यान राख्दै, र दशैँको किनमेलको लागि दशैँ धमाका पक्कै पनि ग्राहकहरुको शपिङ आवश्यकताहरू पूरा गर्ने उत्तम र सुरक्षित तरिका हो। पार्टनर ब्रान्डहरुमा दामी डिल्स् अभियानका लागि पार्टनर ब्रान्डहरूमा टाइटन, आमारया, म्यकेन्रो, सामसंग, इन्फिनिक्स, रंगोली, कोलगेट, लोट्टो, अर्क, भान्स, एमआई, होम ग्लोरी, सीजी, मेडिया, एलजी, जुआस, मामाअर्थ, फ्यानटेक, वर्ल्पुल,यासुडा, पाल्सनिक, न्यू ब्यालेन्स, एक्स एज, गिटार शप, पियाजाइतालिया, कन्भर्स, र सोनी रहेका छन्। उपभोक्ताहरुले यी ब्रान्ड का खास उत्पादनहरुमा ६० प्रतिशतसम्मको छूट पाउनेछन्।"
अनसनरत डा केसीको जीवन रक्षा गर,"काठमाडौं : डा गोविन्द केसीसँग सरकारले वार्ता नगरेको भन्दै आवसीय चिकित्सकले आन्दोलनको घोषणा गरेका छन् । १९ औ अनशनको २२ औ दिनसम्म वार्ताको लागि कुनै पहलसमेत नहनुले सरकारको गैरजिम्मेवारीपन र असम्वेदनशीलतालाई उदांगो पारेको चिकित्सकको भनाई छ। त्रिवि शिक्षण अस्पतालका नेसनल रेसिडेन्ट डाक्टर्स एसोसिएसन अध्यक्ष डा सुभाष देवकोटा, चिविराप्रका न्याम्सका रेसिडेन्ट एसोसिएसन अफका अध्यक्ष डा प्रकाश भट्टराई र सोसाइटी बीपीकोइराला स्वास्थ्य विज्ञान प्रतिष्ठानका जुनियर रेसिडेन्ट वेलफेयरका अध्यक्ष डा राजेन्द्र घिमिरेले विज्ञप्तिमार्फत विरोध जनाएका हुन्। 'अनशनको २० औ दिन १७ गते विज्ञप्ति जारी गरी वार्ता टोली गठन गर्नको लागि २४ घण्टे अल्टिमेटमसहित १८ गतेबाट दैनिक २ घण्टा इमर्जेन्सी र कोभिडबाहेक सम्पूर्ण गतिविधिमा संलग्न नभइ अस्पताल प्रांगणमा धर्ना दिदै आएको कुरा सर्वविदितै छ।' विज्ञप्तिमा भनिएको छ, 'आजको मितिसम्म कुनै सुनुवाइ नभएको हुँदा भोलिदेखि हामी सम्पूर्ण आवसीय चिकित्सकहरुविरोधका कार्यक्रम गर्न वाध्य छौं।' उनीहरुल अविलम्ब वार्ता टोली गठन गरी डा केसीको जीवन रक्षाको लागि अग्रसर नभएमा सम्पूर्ण आवासीय चिकित्सकहरु थप कडा कार्यक्रमहरु ल्याउन बाध्य हुने बताएका छन्। विज्ञप्तिमा ओ पि डि सेवा बहिष्कार गर्ने, कालो पट्टी सहित विविध धर्नाका कार्यक्रम गर्ने, कोभिड, इमर्जेन्सी र इन्डोर सेवामा कालो पट्टि बाँधेर यथावत ड्यूटीलाई निरन्तरता दिने उल्लेख छ।"
विरोधकाबीच राजधानी र नामाकरण प्रस्तावमाथिको छलफल सकियो,"बुटवल : राजधानीको विषयलाई लिएर पाँच नम्बर प्रदेशसभामा तनाव भएको छ। नेपाली कांग्रेसको विरोधका बावजुद सभामुख पूर्णबहादुर घर्तीले बैठक अघि बढाएपछि तनाव उत्पन्न भएको हो। विरोधकाबीच सभामुखले आन्तरिक मामिला तथा कानून मन्त्री कुलप्रसाद केसीलाई छलफलका लागि प्रस्ताव पेश गर्न अनुमति दिएपछि कांग्रेसका सांसदले अवरोध गरेका थिए। मर्यादापालकको बलमा केसी रोस्टममा पुगेर प्रस्ताव पेश गर्न थालेपछि कांग्रेसका सांसदले कुर्ची तोडफोडमा उत्रिएका हुन्। कांग्रेसका सांसद बैजनाथ कलवार, अष्टभुजा पाठक, उसिउद्धिन खान, समाजवादी पार्टीका सांसद सन्तोष पाण्डेलगायतले कुर्ची र टेवल तोडफोड गरेका हुन्। सभामुखले कुर्ची तोडफोडकाबीच पनि बैठक जारी राखेका थिए। बैठकमा बोल्दै सत्तापक्षका सांसद भोजप्रसाद श्रेष्ठले बोल्ने व्यवस्था गराउन सभामुखलाई आग्रह गरे। उनले सभामुखलाई आफ्नो कुरा राख्न पाउने मौका नखोज्न आग्रह गरे। उनले राजधानीका लागि रुपन्देही नै उपयुक्त भएको जिकिर गरे। अर्का सांसद विष्णु पन्थीले कपिलवस्तुमा राजधानी तोक्न आग्रह गर्दै यही नै प्रदेशबासीको जित हुने बताए। समाजवादी पार्टीका संसदीय दलका नेता सहसराम यादवले पनि प्रदेश राजधानी कपिलवस्तु नै उपयुक्त भएको बताए। समाजवादीका विजयबहादुर यादव, जनमोर्चाकी तारा जिसी, नेकपाका दीपेन्द्र पुन, हरि रिजाल लगायतले छलफलमा सहभागिता जनाए। बैठकमा मन्त्री केसीले यसअघि राजधानी तथा नामाकरण सुझाव समितिले बुझाएको प्रतिवेदन सभामुखलाई हस्तान्तरण गरेका छन्। सभामुखले संसोधनका लागि १८ घण्टाको समयावधी दिएका छन्। बैठक मंगलबार मध्याह्न १२ बजे बस्नेछ। मंगलबार नै मतदान गरी राजधानी र नामाकरण टुंग्याउने तयारी भएको छ। यसअघि कांग्रेसले सदन अवरुद्ध गर्दा आधा घण्टा संसद बैठक स्थगित भएको थियो। कांग्रेसले राजधानी दाङ लैजानुको औचित्य पुष्टि गर्न आग्रह सरकारलाई आग्रह गरेको थियो। प्रदेशसभामा राजधानी र नामाकरण सम्बन्धी प्रस्तावमाथिको छलफलमा बोल्दै कांग्रेसले तानाशाही शैलीमा यो प्रस्ताव आएको भन्दै आपत्ती जनाएको हो। बैठकमा बोल्दै कांग्रेस संसदीय दलका नेता वीरेन्द्र कनौडियाले व्यक्तिगत स्वार्थमा राजधानी सार्नु गलत रहेको बताए।मुख्यमन्त्री भनेको प्रदेशभरको हो, उहाँ शालिन नेता हो। तर भेगीय राजनीतिमा लाग्नुभयो। राजधानीको प्रस्ताव ल्याउदा सहमति हुनुपर्थ्यो। खुसीको दिन हो, हर्ष हुनुपर्ने हो। तर बाहिर निषेधाज्ञा छ। मान्छे पक्राउ गरिएको छ। यो तानाशाही शैली भयो, उनले भने। राजनीति स्वार्थका लागि राजधानी सारिएको भन्दै कांग्रेसले आपत्ति जनाएको छ। प्रदेश ५ को राजधानी सार्ने प्रस्तावले नेकपाभित्र खैलाबैला, लुम्बिनीका सबै नेताहरू विरोधमा प्रदेश ५ को राजधानी र नाम प्रस्ताव फिर्ता लिन जसपाको माग दाङको पक्षमा मतदान गर्न ह्विप, बुटवललाई पर्यटकीय र दाङलाई प्रशासनिक राजधानी बनाइने मुख्यमन्त्रीको आश्वासन दाङको पक्षमा मतदान गर्न जसपाको ह्वीप प्रदेशसभामा कुर्सी तोडफोड"
कोरोना अपडेट : स्वास्थ्य मन्त्रालयको पत्रकार सम्मेलन (लाइभ),काठमाडौं : स्वास्थ्य तथा जनसंख्या मन्त्रालयले पत्रकार सम्मेलनमार्फत् कोरोना भाइरस (कोभिड१९) को नियमित अपडेट गराउँदै आएको छ। २०७६ चैत ११ गतेदेखि सुरु भएको पत्रकार सम्मेलनलाई मन्त्रालयले निरन्तरता दिएको हो। नियमित पत्रकार सम्मेलनमा मन्त्रालयका प्रवक्ता डा जागेश्वर गौतमले कोरोनाको पछिल्लो अवस्थाबारे जानकारी गराउँदै आएका छन्। मन्त्रालयका अनुसार नेपालमा ८६ हजार ८२६ जनामा संक्रमण पुष्टि भएको छ । जसमध्ये ६४ हजार ६९ जनाले कोरोना जितेका छन् । अहिलेसम्म ५३५ जनाले भने कोरोनाकै कारण ज्यान गुमाएका छन् । नेपालमा लकडाउन र निषेधाज्ञा खुकुलो भएपछि सहरी क्षेत्रमा संक्रमण बढ्दै गएको छ ।
उपत्यकामा एकैदिन कोरोनाबाट १२ सहित १९ को मृत्यु,"काठमाडौं : पछिल्लो २४ घण्टामा कोरोनाबाट काठमाडौं उपत्यकाका १२ सहित १९ जनाको मृत्यु भएको छ। काठमाडौंका ७३, ८१ र ८३ वर्षीया महिला, २६, ६५, ६७, ७८, ८१ र ९१ वर्षीय पुरुष र ललितपुरमा ३ वर्षीय बालकसहित ५५ र ७१ वर्षीय पुरुषको मृत्यु भएको स्वास्थ्य मन्त्रालयले जनाएको छ। यस्तै नेपालमा कोरोना भाइरस (कोभिड१९) संक्रमितको संख्या ८९ हजार नाघेको छ। पछिल्लो २४ घण्टामा २४ सय ४० जनामा संक्रमण देखिएसँगै संक्रमितको संख्या ८९ हजार २६३ पुगेको स्वास्थ्य मन्त्रालयका प्रवक्ता डा जागेश्वर गौतमले जानकारी दिए। २३ हजार ५०७ कोरोनाका सक्रिय संक्रमित छन्। यस्तै मन्त्रालयका अनुसार संस्थागत आइसोलेसनमा ११ हजार १९१ जना रहेका छन् भने होम आइसोलेसनमा १२ हजार ३१६ जना छन्। यस्तै क्वारेन्टाइनमा ४ हजार ०३३ जना रहेका छन्। मन्त्रालयका अनुसार पछिल्लो २४ घन्टामा १३ हजार ७८१ नमूनाको पीसीआर परीक्षण भएको छ। सोमबार ११ सय ३३ जनाले कोरोना जितेर डिस्चार्ज भएको मन्त्रालयले जनाएको छ। योसँगै कुल डिस्चार्ज हुनेको संख्या ६५ हजार २०२ पुगेको छ। आइसीयूमा २४४ र ४३ भेन्टिलेटरमा जनाको उपचार भइरहेको छ। नेपालमा कोरोनाबाट ५५४ जनाको मृत्यु भएको छ। सोमबार मात्रै १९ जनाको मृत्यु भएको मन्त्रालयले पुष्टि गरेको छ।"
प्रदेशसभामा कुर्सी तोडफोड,बुटवल : नेपाली कांग्रेसले प्रदेश सभामा नाराबाजीसहित कुर्सी तोडफोड गरेको छ। सभामुखले नाराबाजीकाबीच पनि राजधानी प्रस्तावमाथि छलफल अघि बढाएपछि कांग्रेसका सांसदले तोडफोड गरेका हुन्। सभामुख पूर्णबहादुर घर्तीले संसद संचालन गरेपछि सत्तारुढ सांसदसमेत आक्रोशित भएका छन्। सत्तापक्षका सांसद भोजप्रसाद श्रेष्ठले बोल्ने व्यवस्था गराउन सभामुखलाई आग्रह गरेका छन्। उनले सभामुखलाई आफ्नो कुरा राख्न पाउने मौका नखोज्न आग्रह गरे।
महिला हिंसाका घटना बढ्नु चिन्ताको विषय हो : गृहमन्त्री थापा,"काठमाडौं : गृहमन्त्री रामबहादुर थापाले विपद् नआउने उपाय अवलम्बन गर्न तथा विपद्पछिका उद्धारका कामलाई प्रभावकारी तुल्याउन सरकारले हरसम्भव प्रयत्न गरिरहेको बताएका छन्। राष्ट्रिय सभा, राष्ट्रिय सरोकार तथा समन्वय समितिको सोमबारको बैठकमा उनले विकाससम्बन्धी गतल नीतिले विपद्का घटना निम्त्याएको उल्लेख गरे। मुलुकमा बाढी, पहिरो, डुबान र चट्याङलगायत घटनामा वर्षमा सरदर एक हजार व्यक्तिको मृत्यु हुनुका साथै आवास, पूर्वाधार र बालीनाली गरी अर्बौको क्षति हुँदै आएको छ। प्राकृतिक प्रकोप र विपद् जोखिमलाई न्यूनीकरण गर्न सहजताका लागि सरकारले आवश्यक ऐन, कानून निर्माण भइसकेको उल्लेख गर्दै गृहमन्त्री थापाले भने 'औद्योगिक मुलुकले लिएको विकाससम्बन्धी गलत नीतिले पृथ्वीको तापक्रम बढन गई जलवायु परिवर्तनमा आएको असरको कारण अनेकौं खाले विपद्का घटना निम्त्याएको छ।' प्राकृतिक प्रकोपका घटनाबाट हुने क्षतिलाई न्यूनीकरण गर्न जनचेतना अभिवृद्धि गर्न आवश्यक रहेकामा उनले जोड दिए। महिला तथा दलितमाथि हुने उत्पीडनका घटना न्यूनीकरण गर्न सरकार संवेदनशील रहेको बताउँदै गृहमन्त्री थापाले भने 'महिला सेलजस्तै प्रहरीमा दलित डेक्स बनाउने सोच अघि सारिएको छ, अघिल्ला वर्षको तुलनामा महिलामाथि हुने बलात्कार र घरेलु हिंसाका घटना कोभिड१९ को लकडाउनपछि बढेको छ, यो चिन्ताको विषय हो।' यसअघि बैठकमा सदस्यहरुले विकास भनेको सडकमात्र हो भन्ने बुझाइ र विनागुरुयोजना हतारोमा सडक बनाउने कार्यले पहिराका जोखिम निम्त्याएको सडक खन्ने कार्यलाई व्यवस्थित र योजनाबद्ध ढङ्गबाट अघि बढाउन सुझाव दिए। कोरोनाका कारण देखिएको असहज परिस्थितिमा कैदी व्यवस्थापनमा देखिएको चाप घटाउन, जोखिममा अग्रमोर्चामा काम गर्ने चिकित्सक र सुरक्षा फौजको मनोबल बढाउन प्रोत्साहनको व्यवस्था गर्न तथा हिंसामा परेका महिलाको सहजरुपमा प्रहरीले उजुरी लिने व्यवस्था गर्न उनीहरुले गृहमन्त्रीसँग आग्रह गरे। जोखिमबस्ती स्थानान्तरणमा विशेष ध्यान पुर्याउन पनि गृहमन्त्रीमार्फत सरकारको ध्यानाकर्षण गराउँदै उनीहरुले तीन तहका सरकारबीच समन्वयका साथ काम गर्न तथा प्रभाव र पहुँचका आधारमा आयोजना छान्ने गलत प्रवृत्ति रोक्न सुझाव दिए। रासस"
कोरोना लागेपछि इजरायली मन्त्रीले ढाँट्दै ड्राइभरलाई दोष लगाइन्,"इजरायल : इजरायलका वातावरण संरक्षण मन्त्री गिला गम्लिएलले गत शनिबार आफूलाई कोरोनाभाइरस संक्रमण भएको घोषणा गरिन् । तर यससँगै मन्त्रीले यस्तो पनि लुकाइन् कि, उनले लकडाउनको मापदण्ड उल्लंघन गर्दै योम किप्पुरस्थित धार्मिक प्रार्थनागृह भ्रमण गरेकी थिइन् । यस्तो कुरा यहाँका स्वास्थ्य मन्त्रालयका अधिकारीहरु बताउँछन् । इजरायलको लोकप्रिय मिडिया हारेत्जले उल्लेख गरे अनुसार मन्त्री गाम्लिएलले स्वास्थ्य मन्त्रालयका अधिकारीलाई यसबारे जवाफ दिन पनि घण्टौँसम्म अस्वीकार गरेकी थिइन् । जब उनी जवाफका लागि तयार भइन्, उनले आफ्नो सवारी चालकले कोरोना सारेको भन्दै पन्छिन खोजिन् । तर स्वास्थ्य मन्त्रालयको रिपोर्टमा उनले टिप्पणी गर्न मानिनन् । सरकारले यहाँ लागु गरेको लकडाउन मापदण्ड अनुसार प्रार्थनागृहमा प्रार्थना गर्नका लागि सबैलाई छुट त छ तर घरबाट एक किलोमिटरको दूरीभित्र मात्रै । वातावरण मन्त्री गाम्लिएल उत्तरी तेल अभिभ क्षेत्रमा बस्छिन् । तर प्रार्थना गर्न उनी तेल अभिभबाट १ सय ५० किलोमिटर टाढाको दूरीमा पर्ने तिबेरसस्थित प्रार्थनागृहसम्म पुगिन् । हारेत्जका अनुसार अर्का एक मन्त्रीले बिदाको अवधिमा सरकारी प्रतिबन्ध उल्लंघन गर्दै मन्त्री गाम्लिएलका ससूरालाई भेट्न घरमै आएका थिए । मन्त्री गाम्लिएलले स्वास्थ्य अधिकारीहरुलाई आफ्नो सवारी चालकबाट कोरोना सरेको जवाफ दिइन् । तर अनुसन्धानबाट उनको पारिवारिक घनिष्ठ सदस्यहरुबाटै कोरोना सरेको पुष्टि भएको छ । उनको पारिवारिक वृत्तमा जसलाई कोरोना लागेको थियो उनीहरु ड्राइभरको सम्पर्कमा आएकै थिएनन् । तर गम्लिएलले आफूले परिवारका सदस्यहरुसँग योम किप्पुरको प्रार्थनासभामा गएको स्वीकार गरेकी छन् । हालै सरकारले उक्त प्रार्थनागृहमा पनि अन्यलाई कोरोना लागेको हुनसक्ने भन्दै छानविन गर्न थालेको छ । मन्त्री गाम्लिएलले ट्वीटरमार्फत शनिबार राति मात्रै आफूलाई कोभिड १९ पोजिटिभ भएको बताएकी हुन् । अहिले उनले स्वास्थ्य अवस्था स्थिर रहेको बताएकी छन् । इजरायलमा कोरोनाभाइरस विरुद्ध सरकारी प्रतिबन्ध उल्लंघन गर्ने वातावरण मन्त्री गाम्लिएल पहिलो उच्चपदस्थ व्यक्ति हैनन् । प्रधानमन्त्री बेन्जामिन नेतान्याहुका सल्लाहकार र अन्य घनिष्ठ सम्बन्ध भएका अधिकारीहरुले पनि मापदण्ड उल्लंघन गर्दैआएका छन् ।"
दाङमा स्थानीय तहको लापरवाहीः लक्षित समूहको बजेटबाट मोटरसाइकलस्कुटर,"दाङ : तुलसीपुर उपमहानगरपालिका११ ले आर्थिक वर्ष २०७६७७ मा लक्षित समूहलाई विनियोजन गरेको ५ लाख २५ हजारमध्ये १ लाख २५ हजार रुपैयाँ कार्यालयका लागि स्कुटर खरिदमा मात्रै खर्च गरेको छ । वडाका लक्षित वर्गको क्षमता विकास, आर्थिक उपार्जन र उत्थानमा खर्च गर्ने भनिएको बजेट कोरोनाको मौका छोपेर स्कुटर किन्न खर्च गरिएको हो । यो जति भद्दा मजाक अरू के होला ! सबैभन्दा कमजोर वर्गका लागि विनियोजन गरिएको बजेट विलासिताको वस्तु खरीदमा प्रयोग गर्नु लक्षित वर्गकै उपहास हो, नेपाल संस्कृत विश्वविद्यालयका पूर्व लेखाप्रमुख लक्ष्मण पोख्रेल भन्छन् । लक्षित वर्गको बजेटबाट वडा कार्यालयलाई स्कुटर खरिद गरेका वडाध्यक्ष चित्रबहादुर वली भने कोरोनाका कारण विनियोजित शीर्षकमा बजेट खर्च गर्न नसकेर स्कुटर खरिद गरेको बताउँछन् । वडाले एक वर्षअघि नै एउटा मोटरसाइकल किनेको थियो । स्कुटर वडा सचिव र मोटरसाइकल सहायक सचिवले प्रयोग गरेका छन् । तुलसीपुर उपमहानगरपालिका८ पनि वडा नम्बर ११ कै बाटोमा छ । लक्षित समूहको बजेटबाट त्यो वडाले पनि मोटरसाइकल खरीद गरेको छ । आर्थिक वर्ष २०७६७७ मा वडाका चौधरी तथा आदिवासी जनजातिलाई सीपमूलक कार्यक्रम सञ्चालन गर्ने भनेर ५० हजार विनियोजन गरेको थियो । नगरसभाले विनियोजन गरेको त्यो रकमलाई रकमान्तर गरेर मोटरसाइकल खरिदमा खर्च गरिएको वडाध्यक्ष वेदबहादुर केसी बताउँछन् । उनी भन्छन्, वडाका चौधरी तथा जनजातिहरूलाई सिलाईकटाई सिकाउने योजना थियो । तर कोरोनाको प्रभावका कारण कुनै गतिविधि सञ्चालन गर्न नसकेर रकमान्तर गरिएको हो । लक्षित समूहको बजेट रकमान्तर गरेर किनिएको मोटरसाइकल वडा सचिवलाई दिइएको छ । कार्यालयको कामको लागि सेवा प्रवाह गर्न सजिलो होस् भनेर कोरोनाको कहर बीचमै मोटरसाइकल किनिएको अध्यक्ष केसी बताउँछन् । वडा नम्बर ८ का अध्यक्ष केसीका लागि यसअघि नै मोटरसाइकल किनिएको थियो । दुई वटा मोटरसाइकलले नपुगेर वडाका इञ्जिनियरका लागि अर्को सवारी साधन खरिद गर्ने तयारी गरिएको वडा सचिव रेशम वली बताउँछन् । लक्षित समूहको बजेट रकमान्तर गरेर अन्यत्र खर्च गर्ने उपक्रम तुलसीपुरभरि नै मौलाएको छ । तुलसीपुर उपमहानगरपालिकाले दलित तथा लक्षित वर्गको लागि अर्थिक वर्ष २०७६७७ मा विनियोजन गरेको रु१५ लाख रकमान्तर गरेर पूर्वाधार निर्माणमा खर्च गर्यो । त्यो बजेटबाट नगरका दलित, जनजाति, अल्पसंख्यकको सामाजिक तथा आर्थिक विकास गर्ने योजना थियो । १६ फागुन २०७६ को नगरसभाले लक्षित वर्गका लागि विनियोजित बजेट रकमान्तर गरेर वडा नम्बर १४ को खौसापुरको खोलामा कल्भर्ट निर्माणमा लगाएको उपमहानगरपालिकाका सूचना अधिकारी बाबुराम न्यौपाने बताउँछन् । उनका अनुसार कल्भर्ट बनाउन ६ लाख खर्च गरिएको छ । त्यस्तै वडा नं ६ मा ४ लाख १० हजार शौचालय बनाउन प्रयोग गरिएको छ भने ३ लाख नेपाल रेडक्रस सोसाइटी तुलसीपुरलाई भवन बनाउन अनुदान दिइएको छ । तुलसीपुर उपमहानगरपालिकाका नगर उपप्रमुख माया शर्मा आचार्यले लक्षित वर्गको लागि बजेट विनियोजन गरिएको तर रकमान्तर गरेर अरू क्षेत्रमा खर्च गरिएको स्वीकार गरिन् । उनी भन्छिन्, रकमान्तर गरिएको पैसा पूर्वाधार र कोरोनामा खर्च गरिएको छ । रकमान्तर गरेर पूर्वाधारमा लगाइएको लक्षित वर्गको बजेटले अरू समुदायसहित लक्षित वर्गलाई पनि फाइदा पुग्ने उनको तर्क छ । तुलसीपुरमा लक्षित वर्गको बजेट रकमान्तर कोरोना सुरू हुनुभन्दा एक महिना अघि नै गरिएको हो । तुलसीपुर नगरपालिकाले लक्षित समूहका लागि विनियोजन गरेको बजेट अन्यत्र खर्च गरेको प्रसंग यतिमै सीमित छैन । नगरले दंगीशरण जनजाति संग्रहालय तथा क्रान्ति संग्रहालय निर्माण गर्न आर्थिक वर्ष २०७६७७ मा २५ लाख विनियोजन गरेको थियो । त्यो बजेट पनि संग्रहालय निर्माणको साटो वडा नम्बर १० को पुल निर्माणमा हालिएको छ । ७ लाख ४८ हजार पुल निर्माणमा र ६ लाख वडा नम्बर ३ को बल्ले किमुगैरा मोटरबाटो वाल निर्माणमा खर्च गरिएको वडा नम्बर १० का अध्यक्ष कुमार लामिछाने बताउँछन् । तुलसीपुर उपमहानगरपालिकाका नगर प्रमुख घनश्याम पाण्डेका अनुसार लक्षित वर्गको रकम पूर्वाधारमा लगानी गरिएको छ । उनले भने, यति प्रतिशत बजेट भनेर लक्षित वर्गलाई तोकिएको छैन । लक्षित वर्गको आर्थिक र सामाजिक सशक्तीकरणका लागि बजेट विनियोजन गरिएको थियो । तर, कोरोनाले गर्दा अन्यत्र खर्च गर्नु परेको छ । तुलसीपुर उपमहानरपालिकाले लक्षित समूहका लागि विनियोजन गरेको २५ लाखमध्ये वडा नम्बर १२ को सिद्धार्थ टोलको पानी निकास पक्की नालामा ५ लाख ७० हजार, वडा नम्बर ९ को बेलुवा मौजा सिंचाइ कुलो निर्माणमा २ लाख १६ हजार र वडा नम्बर १९ को कालिका मालिका देवीस्थान मन्दिर तारबार निर्माणमा १ लाख ५० हजार खर्च गरेको छ । वडा नम्बर १२ का अध्यक्ष सूर्यबहादुर डाँगी वडामा लक्षित वर्गको नाममा आएको रकम फरक शीर्षकमा रकमान्तर गरेर खर्च गरिएको बताउँछन् । फागुनसम्म लक्षित वर्गका लागि विनियोजित बजेट खर्च नभएपछि रकमान्तर गरेर अन्य शीर्षकमा खर्च गरिएको हो । लक्षित वर्गको रकम भेला, गोष्ठी, तालिममा खर्च गर्ने गरी विनियोजन गरिएको हुन्छ । तर कोरोनाले गर्दा कार्यक्रम गर्न नमिल्ने भएपछि अन्यत्र खर्च गर्नु परेको हो, उनले भने । लक्षित समूहका नाममा गएको आर्थिक वर्षमा मात्रै तुलसीपुर उपमहानगरपालिकाले वडालाई दिइएको बजेट बाहेक नगरस्तरबाट ४० लाख रकमान्तर गरेर पूर्वाधार निर्माणमा खर्च गरेको छ । यसले लक्षित वर्गका जनप्रतिनिधिलाई रुष्ट बनाएको छ । तुलसीपुर उपमहानगरपालिका१२ का स्थानीय काशीराम नेपाली भन्छन्, हाम्रो समूहको विकासका लागि विनियोजित बजेट यसरी दुरुपयोग गर्नु हामीमाथि अन्याय हो । वडा नम्बर १२ ले विनियोजन गरेको २ लाखले गाउँमा सीपमूलक तालिम सञ्चालन हुने र स्वरोजगार सिर्जना गर्ने नेपाली लगायतका लक्षित समूहका सदस्यहरूको अपेक्षा थियो । नगरबाट न्यून बजेट विनियोजन भएको भए पनि त्यसबाट वडाका अल्पसंख्यक र दलित समुदाय खुसी थिए । युवा तथा महिलालाई आर्थिक रूपमा सक्षम बनाउन तालिम दिएर स्वरोजगार बनाउने योजना थियो । तर विनियोजित बजेट बाटोमा हालेपछि हामी हेरेको हेर्यै भएका छौं, काशीराम थप्छन् । लक्षित समूहको २ लाख कचिला बाटो बनाउन खर्च गरिएको छ । आर्थिक वर्ष २०७६७७ को त्यो बजेटलाई वडा समितिले ९ जेठ २०७७ मा रकमान्तर गर्ने निर्णय गरेर अनुमोदनका लागि नगरमा पठाएको थियो । तुलसीपुर उपमहानगरपालिकाको २६ जेठ २०७७ को सभाले त्यसलाई अनुमोदन गरेर सडक निर्माणमा खर्च गर्ने ढोका खोलेको थियो । सम्बन्धित स्थानीय तहले दिएको जानकारी अनुसार, दाङको तुलसीपुर उपमहानगरपालिकाले ८० लाख, घोराही उपमहानगरपालिकाले २० लाख र बबई गाउँपालिकाले १३ लाखसहित गएको आर्थिक वर्षमा जिल्ल्लाका लक्षित समूहका लागि विनियोजित १ करोड १३ लाख अन्यत्र खर्च गरेका छन् । स्थानीय तहले लक्षित समूहको उत्थानको बजेट कोरोनालाई कारण देखाएर मनपरी ढंगले पूर्वाधार निर्माण, सवारी साधन खरीदमा खर्च गरेको अधिकारकर्मी निर्मल नेपाली बताउँछन् । उनी भन्छन्, कोरोनाको यस्तो संकटको मारमा लक्षित समूह पनि परेका छन् । तर, तिनको नाममा विनियोजित बजेट मनपरी तरिकाले खर्च गरिनु शक्तिको दुरुपयोग हो । तुलसीपुर उपमहानगरपालिका वडा नम्बर १३ मा वडा सभा हुँदै नगर सभाले वडाका ज्येष्ठ नागरिक, दलित, महिला, बालबालिका, युवा, अपाङ्ग, जनजातिको उत्थानका लागि गत आर्थिक वर्षमा ४ लाख बजेट विनियोजन गरेको थियो । विडम्बना त्यो रकम पनि अन्यत्रै खर्च गरिएको छ । यसले वडाका ज्येष्ठ नागरिक पनि दुःखी भएका छन् । ज्येष्ठ नागरिक समाज तुलसीपुरका अध्यक्ष खुमानन्द अधिकारी भन्छन्, ज्येष्ठ नागरिकको बजेट जानकारी नदिइ अरू क्षेत्रमा खर्च गरिनु दुःखद हो । ज्येष्ठ नागरिकको सम्मान र सद्भावका लागि त्यो पैसा खर्च गर्ने योजना थियो । तर अन्यत्रै खर्च गरिएछ । दाङकै बबई गाउँपालिकाले पनि गएको वर्षको लक्षित समूहको १३ लाख विपद् व्यवस्थापनमा लगाइएको छ । गाउँपालिकाका उपाध्यक्ष सावित्रा विश्वकर्माले लक्षित वर्गका लागि विनियोजित बजेट विपद् व्यवस्थापनमा खर्च भएको स्वीकारिन् । उनी भन्छिन्, धेरै प्रयास गर्दा पनि लक्षित वर्गको पैसा रकमान्तर रोकिएन । पहिले काम गर्न सकिएन, पछि निर्देशन नै त्यस्तै भएपछि रकमान्तर गरिएको हो । बबई गाउँपालिकाका प्रमुख प्रशासकीय अधिकृत भीष्मकुमार मल्ल पनि कोरोनाका कारण लक्षित वर्गका कार्यक्रम सञ्चालन गर्न नसक्दा रकमान्तर गरेर विपद् कोषमा लगेर खर्च गरिएको बताउँछन् । रोचक के छ भने गएको आर्थिक वर्षको मध्यमा धमाधम रकमान्तर गरेर एउटा शीर्षकको बजेट अर्कोमा खर्च गरिए पनि बजेट भुक्तानी भने विनियोजित शीर्षक अनुसार गरिएको छ । तुलसीपुर उपमहानगरपालिकाले रातो किताबमा जुन शीर्षकमा बजेट विनियोजन भएको छ, सोही शीर्षकमै बजेट भुक्तानी गरेको लेखा अधिकृत वासुदेव अधिकारी बताउँछन् । अधिकारी भन्छन्, रकमान्तरको विषय हामीलाई थाहा हुँदैन । त्यसैले भुक्तानी रातो किताबको शीर्षक अनुसार गरिरहेका छौं । बजेट सडक, शौचालय निर्माणलगायत भौतिक निर्माण तथा सवारी साधान खरिदमा खर्च हुने तर खर्च चाहिँ लक्षित समूहकै नाममा देखिने गरेको छ । बजेट खर्च अन्यत्र गर्ने अनि लक्षित समूहको टाउकोमा खर्च थोपर्ने काम गरिनु झन् गलत काम हो, नेपाल संस्कृत विश्वविद्यालयका पूर्व लेखा प्रमुख लक्ष्मण पोख्रेल भन्छन् । स्थानीय शासनविज्ञ तथा जनप्रशासन विषयका अध्येता नहकुल केसी स्थानीय सरकारले लक्षित वर्गको बजेट अन्यत्र खर्च गर्न नमिल्ने बताउँछन् । उनी भन्छन्, लक्षित वर्ग भनेको जोखिममा रहेको समूह हो, त्यो समूहलाई विनियोजन गरिएको बजेट कुनै पनि बहानामा रकमान्तर गरेर पूर्वाधार निर्माण, सवारी साधन खरीदमा लगाउनु भनेको गैरकानूनी काम मात्र होइन, शक्तिको दुरुपयोग नै हो ।"
"गोरखामा प्रहरी,थुनुवा र व्यापारीमा देखियो कोरोना",गोरखा : गोरखाका नौ जना प्रहरी र दुईजना थुनुवामा सोमबार कोरोना संक्रमण पुष्टि भएको छ । जिल्ला प्रहरी कार्यालयमा कार्यरत एकजना असईसहित त्यहाँका दुई थुनुवामा कोरोना पुष्टि भएको नगरपालिकाको स्वास्थ्य शाखाले जनाएको छ । त्यसैगरी गोरखा नगरपालिकाकै बाह्रकिलो प्रहरी चौकीमा कार्यरत आठजना प्रहरीमा पनि कोरोना पुष्टि भएको स्वास्थ्य शाखा प्रमुख इश्वर रेग्मीले जानकारी दिए । नौप्रहरी र दुई थुनुवासहित सोमबार जिल्लाभर १८ जना कोरोना संक्रमित थपिएका छन् । यी बाहेक बाह्रकिलो चौकीमा कार्यरत प्रहरीको कन्ट्याक्ट ट्रेसिङमा परेका परिवार भित्रका दुईजना पुरुष र फलफूल व्यापारी गोरखा नगरपालिका ११ का २२ वर्षका पुरुष र ४१ वर्षीया महिलामासमेत कोरोना पुष्टि भएको स्वास्थ्य शाखा प्रमुख रेग्मीले बताए । गोरखामा विद्यालय पढाउन आएका एक शिक्षक र दुबईबाट फर्केका गोरखा नगरपालिका १३ मा होम क्वारेन्टिन बसेका अर्का एक गरी दुईजनाको पीसीआर रिपोर्ट पोजिटिभ आएको उनले बताए ।
"मुद्दा फिर्ता लिन १० लाख रुपैयाँ, १० कठ्ठा जग्गाको प्रलोभन !","जनकपुरधाम : जबरजस्ती करणी मुद्दामा पीडितलाई विभिन्न पक्षबाट मुद्दा फिर्ता लिन प्रलोभन आउन थालेको छ । महोत्तरीको भंगहा नगरपालिका ९ की एक दलित समुदायकी एक महिलालाई जबरजस्ती करणी गर्न खोजेको आरोपमा वडा सचिवविरुद्ध जिल्ला प्रहरी कार्यालय महोत्तरमा जबरजस्ती करणी महलामा मुद्दा दर्ता भएपछि विभिन्न प्रलोभन आउन थालेको छ । भंगहा नगरपालिका ९ का वडा सचिव मिथिलेश यादवले गत बुधबार साँझ हरिनमरी बजारबाट साँझ ढकिया बेचेर फर्किँदै गरेकी महिलालाई बाटोमै रोकेर पोखरी नजिक लगि लछारपछार गर्दै जबरजस्ती करणीको प्रयास गरेको महिलाको आरोप छ । 'पैसा लिएर मिलापत्र गर्न धेरै किसिमको मलाई धम्की आइरहेको छ, पहिले दुई लाख दिन्छु भन्थे, नमानेपछि दस लाख दिन्छु भन्छ, अब १० कठ्ठा जग्गा तेरो नाममा गरिदिन्छु तर मुद्दा फिर्ता लिहाल, हैन भने मारिदिन्छु भनेर धम्की दिन्छन्, ' पीडित महिलाले भनिन, 'स्थानीय जनप्रतिनिधि नै मलाई पटकपटक पैसाको लोभ देखाउँदै मुद्दा फिर्ता नलिए ज्यान मार्ने सम्मको धम्की दिन्छ, तर मैले मानेको छैन, मैले मेरो खोसिएको अस्मिता र इज्जत त फर्किदैन, तर मैले गुमाएको अस्मिता त्यसै खेर जान दिन्न, मलाई न्याय चाहिन्छ।' 'यादव छुटेर आए परिवारै सिध्याउने धम्की आउने गरेको पीडित महिलाको भनाइ छ । चारैतिरबाट धम्की आउँछ, मुद्दा फिर्ता लि नत्र तेरो घरमा कसैलाई छोडदिन भन्छन, पीडित महिलाले भनिन, 'बिहान बेलुका मेरो माइतमा समेत छोरीलाई सम्झाई हाल नभए ठीक हुँदैन भनेर धम्क्याउँछन, अब त एक्लै घरमा बस्न समेत डर लाग्छ, जो कोही पनि घरमा आएर पनि आएर धम्काएर जान्छ, मुद्दा फिर्ता लिहाल हैन, भने ठीक हुँदैन ।' सुस्केरा हाल्दै पीडित महिलाले भनिन, 'मेरो त बाहिर निस्कनै बन्द भएको छ, घरमा पढेलेखेको कोही छैनन, कसैले केही बुझ्दैनन, जसले जे भन्यो त्यहीमा मुन्टो हल्लाउँछ, म एक्लै न्यायको लागि कहाँ भौतारिनु ? पीडित महिलाले भनिन्, 'घरदेखि लिएर बजारसम्म मान्छेले मलाई विभिन्न प्रलोभन दिन्छन्, बजारमा म ढाकी, सुपली, कन्तरी बेचेर गुजाराका लागि जान्छु, तर त्यहाँ अर्कै बखेडा झिकिन्छ, मिल्न दबाब दिइन्छ, म कहाँ जाउँ कस्ले मलाई न्याय दिन्छ ।' २०७७ असोज १५ गते जबरजस्ती करणी मुद्दा दर्ता गरी थप अनुसन्धान भइरहेको जिल्ला प्रहरी कार्यालय महोत्तरीका प्रहरी उपरीक्षक टिकाबहादुर केसीले जानकारी दिए । उनले भने, 'अभियुक्तलाई हिरासतमा राखी अनुसन्धानमा लागिरहेका छौं।'"
"पाल्पामा कांग्रेसको नारा : कम्युनिष्ट सरकार चाहिँदैन, राजधानी सार्न पाइँदैन","तानसेन : प्रदेश नं ५ को राजधानी बुटबललाई कायम गर्नुपर्ने मागसहित पाल्पामा विरोध प्रर्दशन भएको छ। नेपाली कांग्रेस पाल्पाले प्रदेश राजधानीको लागी सबै किसिमको पुर्वाधार निर्माण भईसकेको अवस्थामा अस्थायी राजधानीको रुपमा रहेको बुटबललाई नै मान्यता दिनुपर्ने मागसहित विरोध र्याली गरेको हो। विरोध प्रदर्शनमा सहभागीहरुले प्रदेशको राजधानी सार्न पाइँदैन, कम्युनिष्ट सरकार चाहिँदैन, भ्रष्ट सरकार मुर्दावाद ,नेपाली कांग्रेस जिन्दावाद भन्दै नारा लगाएका थिए। तानसेनको पार्टी कार्यालयबाट सुरु भएको विरोध र्याली आन्दोलन चोक, भिमसेन टोल, नारायण स्थान हुँदै जिल्ला प्रशासन कार्यालय अगाडि पुगी कोणसभामा परिणत भएको थियो। कोण सभालाई सम्बोधन गर्दै नेपाली कांग्रेसका जिल्ला उपसभापति देवराज ढकालले लोकतान्त्रिक मूल्य र मान्यता विपरीत प्रतिपक्षदलसँग छलफल नै नगरी जनभावना विपरीत प्रस्ताव ल्याउनु गलत भएको बताए। उनले विगतको सरकारले टुङ्गो लगाई सकेको राजधानीका विषयमा प्रदेशका जनतालाई द्वन्द्वमा फसाउने काम बर्तमान सरकारले गरेको उपसभापती ढकालले बताए। अहिले प्रदेशको राजधानी दाङको देउखुरी लौजाने प्रस्ताव आएकाले त्यसलाई तत्कालै फिर्ता नलिए थप आन्दोलन चर्काउने चेतावनी नेपाली कांग्रेस पाल्पाका कार्यक्रमहरू उद्घोष गरेका छन्। प्रदेश ५ का मुख्यमन्त्री शंकर पोखरेलले केही प्रदेश सांसदलाई मन्त्री बनाउने, केहीलाई विभिन्न प्रलोभन दिएर निरकुंश शैलीमा प्रस्ताव ल्याएको सबै जनता मिलेर आन्दोलन चर्काउनुपर्ने कांग्रेस सचिव झपेन्द्र गैरेले बताए। हिजो नेकपाका नेताहरुले जनतासँग भोट माग्दा प्रदेश राजधानी बुटवल बनाउने आश्वासन दिएको र अहिले आएर एकाएक जनभावना विपरीत राजधानी सार्ने विषय प्रस्ताव ल्याएको सचिव गैरेले दाबी गरे। प्रदर्शन कार्यक्रममा कांग्रेसका नेता, भातृसंस्थाका प्रमुख तथा प्रतिनिधिहरुको व्यापक सहभागिता रहेको थियो। जिल्लाको रामपुरमा पनि कांग्रेसले विरोध प्रदर्शन गरेको छ। नेकपाले प्रस्तावको पक्षमा मतदान गर्न निर्देशन दिएपछि नेकपाका जिल्ला नेताहरु भने मौन बसेका छन्।"
प्रसुति गृहमा एक महिलाले जन्माइन् पाँच शिशु,काठमाडौं : थापाथलीस्थित परोपकार प्रसुति गृहमा एक महिलाले पाँच शिशुलाई जन्म दिएकी छन्। सोमबार बिहान नुवाकोटकी २८ वर्षीया सोमिका तामाङले पाँच वटा शिशुलाई जन्म दिएको स्त्री तथा प्रसुति रोग विशेषज्ञ डा कृतिपाल सुवेदीले जानकारी दिए। पाँचमध्ये चार जना जीवित रहेको र १ जना भने जन्मनुअघि नै मृत्यु भइसकेको उनले बताए । सुवेदीको नेतृत्वमा शल्यक्रियामार्फत बिहान मृतसहित ५ शिशुको जन्म भएको हो । अहिलेसम्म आमाको अवस्था पनि सामान्य नै रहेको उनले बताए।
"२४ घन्टामा २४ सय ४० जनामा कोरोना संक्रमण, संक्रमितको संख्या ८९ हजार २६३ पुग्यो",काठमाडौं : नेपालमा कोरोना भाइरस (कोभिड१९) संक्रमितको संख्या ८९ हजार नाघेको छ। पछिल्लो २४ घण्टामा २४ सय ४० जनामा संक्रमण देखिएसँगै संक्रमितको संख्या ८९ हजार २६३ पुगेको स्वास्थ्य मन्त्रालयका प्रवक्ता डा जागेश्वर गौतमले जानकारी दिए। २३ हजार ५०७ कोरोनाका सक्रिय संक्रमित छन्। यस्तै मन्त्रालयका अनुसार संस्थागत आइसोलेसनमा ११ हजार १९१ जना रहेका छन् भने होम आइसोलेसनमा १२ हजार ३१६ जना छन्। यस्तै क्वारेन्टाइनमा ४ हजार ०३३ जना रहेका छन्। मन्त्रालयका अनुसार पछिल्लो २४ घन्टामा १३ हजार ७८१ नमूनाको पीसीआर परीक्षण भएको छ। सोमबार ११ सय ३३ जनाले कोरोना जितेर डिस्चार्ज भएको मन्त्रालयले जनाएको छ। योसँगै कुल डिस्चार्ज हुनेको संख्या ६५ हजार २०२ पुगेको छ। आइसीयूमा २४४ र ४३ जनाको भेन्टिलेटरमा उपचार भइरहेको छ। नेपालमा कोरोनाबाट ५५४ जनाको मृत्यु भएको छ। सोमबार मात्रै १९ जनाको मृत्यु भएको मन्त्रालयले पुष्टि गरेको छ।
सुनसरीमा १०५ सहित प्रदेश १ मा १६४ जना कोरोना संक्रमित थपिए,"विराटनगर : सुनसरीमा एक सय पाँच जनासहित प्रदेश १ मा सोमबार एक सय ६४ जना कोरोना भाइरसका नयाँ संक्रमित थपिएका छन् । पाँच सय ९२ जनाको स्वाब संकलन गरेर पीसीआर परीक्षण गराउँदा ७६ महिला र ८८ पुरुषको रिपोर्ट पोजिटिभ आएको सामाजिक विकास मन्त्रालयले जनाएको छ । सुनसरीबाहेक मोरङमा ५२, झापामा दुई, धनकुटा, तेहथुम र ताप्लेजुङमा एकएक र प्रदेश १ बाहिरका दुई जनामा संक्रमण पुष्टि भएको छ । मन्त्रालयका अनुसार सुनसरीको इहटरीमा २२ महिला र ३५ पुरुष गरेर ५७ जनामा कोरोना देखिएको छ । सुनसरीकै धरानमा २६ महिला र १५ पुरुष, कोशी गाउँपालिकामा एक महिला, एक पुरुष, दुहवी र बराहक्षेत्रमा एकएक पुरुष र स्थानीय तह नखुलेका तीन पुरुषको रिपोर्ट पोजेटिभ आएको छ । मोरङको विराटनगरमा २२ महिला, १५ पुरुष, मिक्लाजुङमा दुई महिला, तीन पुरुष, बूढीगंगामा चार पुरुष, जहदामा दुई, कटहरी, केराबारी, सुनवर्षी र बेलबारीमा एकएक जना पुरुषमा कोरोना देखिएको छ । झापाको दमक र स्थानीय तह नखुलेका एकएक महिला, ताप्लेजुङको फक्क्ताङलुङमा एक पुरुष, धनकुटामा एक महिला, तेह्रथुमको म्याङलुङमा एक पुरुष र प्रदेश १ बाहिरका दुई पुरुषमा संक्रमण पुष्टि भएको मन्त्रालयले जनाएको छ । प्रदेश १ मा कोरोना संक्रमितको संख्या सात हजार सात सय ७५ पुगेको छ । हालसम्म एक लाख २८ हजार एक सय ४८ जनाको पीसीआर परीक्षण हुँदा एक लाख २० हजार तीन सय ७३ जनाको रिपोर्ट नेगेटिभ आएको जानकारी मन्त्रालयले दिएको छ ।"
"अब विमानस्थल थप्ने हैन, सुधार्ने हो : मन्त्री भट्टराई","विराटनगर : संस्कृति पर्यटन तथा नागरिक उड्डयन मन्त्री योगेश भट्टराईले अब विमानस्थलको संख्या थप्न सरकार नलाग्ने बताएका छन्। सोमबार समझदारी पत्रमा हस्ताक्षर कार्यक्रमलाई विराटनगरमा सम्बोधनमा मन्त्री भट्टराईले पछिल्लो समय प्रत्येक जिल्लाबाट विमानस्थलको माग आउने गरेको उल्लेख गर्दै अब भएका विमानस्थलको सुधार गरेमात्रै पनि पुग्ने बताएका हुन्। विमानस्थलको विकास कहिले टुङ्गिदैन, भएकालाई समयअनुकुल सुधार्दै लैजानुपर्छ, उडेर जाने कुरो प्रत्येक जिल्लामा आवश्यक पनि छैन, उनले भने एक जिल्लाबाट अर्को जिल्ला केही घण्टामा पुगिन्छ, त्यसैले दुरी हेरेर विमानस्थल बनाउनुपर्छ। चारवटा विमानस्थलबाट आन्तरिक उडान मन्त्री भट्टराईले नेपालका चार क्षेत्रीय विमानस्थलबाट आन्तरिक उडानलाई पहिलो प्राथमिकता दिने बताएका छन्। आन्तरिक उडान अब क्षेत्रीय विमानस्थलबाट हुनेछन्, यसले अन्तराष्ट्रिय विमानस्थलको चापलाई कम गर्छ भने, विमानस्थल भएका स्थानका नागरिकले सेवा सहज रुपमा पाउने छन्।, मन्त्री भट्टराईले भने यसको सम्पुर्ण तयारी सरकारले गरिरहेको छ। उनले विराटनगर, नेपालगञ्ज, सुर्खेत र धनगडी विमानस्थलबाट आन्तरिक उडान गर्ने सम्पुर्ण तयारी भएकाले पहाडी क्षेत्रमा जाने सबै विमान यी विमानस्थलबाट जाने जानकारी समेत दिए। वायुसेवा कम्पनीलाई हामीले निर्देशन दिएको छ, मन्त्री भट्टराईले भने यसै अनुसार वायुसेवा कम्पनीले तयारी गरेर पहाडि जिल्लामा उडान भर्नेछन्, उनीहरुलाई प्रोत्साहन सरकारले गर्नेछ।"
बैतडीमा दुई जना प्रहरीसहित थप ५ जनामा कोरोना पुष्टि,"बैतडी : बैतडीमा २ जना प्रहरीसहित थप ५ जनामा कोरोना पुष्टि भएको छ। जिल्ला अस्पताल बैतडीको प्रयोगशालामा गरिएको परीक्षणमा जिल्ला प्रहरी कार्यालयमा कार्यरत २ जना, पाटन नगरपालिका ५ का एक जना र मेलौली नगरपालिकाका २ जना कर्मचारीमा कोरोना पुष्टि भएको स्वास्थ्य कार्यालयका कोभिड १९ सम्पर्क व्यक्ति भुवनप्रसाद जोशीले जानकारी दिए। पाटन नगरपालिका ५ का कोरोना संक्रमित पुरुष नेपाली सेनामा कार्यरत रहेको बुझिएको छ। उनी अहिले आफ्नो घरमै बसीरहेका स्वास्थ्य कार्यालयले जनाएको छ। काठमाडौंबाट फर्केर क्वारेन्टाइनमा बसिरहेका जिल्ला प्रहरी कार्यालयका २ जनामा कोरोना पुष्टि भएपछि उनीहरुलाई जिल्ला अस्पतालको आइसोलेसनमा राखिएको जिल्ला प्रहरी कार्यालयका प्रमुख प्रहरी नायव उपरीक्षक नारायणप्रसाद अधिकारीले जानकारी दिए। दुबै जनाको स्वास्थ्य अवस्था भने समान्य रहेको छ। यस्तै मेलौली नगरपालिकाका २ जना कर्मचारीमा कोरोना पुष्टि भएपछि उनीहरुलाई आइसोलेसनमा राखिएको मेलौली नगरपालिकाका स्वास्थ्य शाखा प्रमुख नारायण चन्दले जानकारी दिए। सोमबार थप ५ जनामा कोरोना पुष्टि भएसँगै बैतडीमा संक्रमितको संख्या ४१७ पुगेको छ। जिल्लामा सक्रिय संक्रमितको संख्या २२ रहेको स्वास्थ्य कार्यालयले जनाएको छ। सक्रिय संक्रमित मध्ये ३ जना जिल्ला अस्पतालको आइसोलेसनमा छन् भने दशरथचन्द नगरपालिकाका, पञ्चेश्वर र सिगास गाउँपालिकाका ११, मेलौली र पाटन नगरपालिकाका ४४ जना सक्रिय संक्रमित रहेका छन्। यस्तै सुर्नया गाउँपालिकामा पनि २ जना सक्रिय संक्रमित रहेका छन्। कोरोनाका कारण बैतडीमा एक जनाको मृत्यु भइसकेको छ।"
दाङको पक्षमा मतदान गर्न जसपाको ह्वीप,"दाङ : पाँच नम्बर प्रदेशको राजधानी दाङ बनाउने प्रस्तावमा मतदान गर्न जनता समाजवादी पाटी (जसपा)ले आफ्ना प्रदेश सदस्यहरुलाई ह्वीप जारी गरेको छ। सोमबार दिउँसो भएको संसदीय समितिको बैठक र पार्टीको प्रदेश कमिटी बैठकले प्रदेशको स्थायी राजधानीको लागि दाङको पक्षमा मतदान गर्ने निर्णय गरेको प्रदेश अध्यक्ष अशोक यादवले जानकारी दिए। उनले राजधानीका विषयमा मतदान हुने अवस्था आए आफ्ना ६ जना सांसदहरुले प्रदेश सरकारले दर्ता गराएको प्रस्तावमा मतदान गर्ने सर्वसम्मत निर्णय भएको र त्यहिअनुसार संसदहरुलाई निर्देशनसमेत गरि सकिएको बताए। प्रदेशमा प्रदेशसभा सदस्यहरु विभाजित भएर धारणा राखिरहेको समयमा जसपाले दाङको पक्षमा मतदान गर्नै ह्वीप जारी गरेको हो। राप्ती नदी किनारमा रहेको खुला चौर देउखुरी उपत्यकालाई राजधानी बनाउने र लुम्बिनी नाम राख्ने प्रस्ताव सरकारकातर्फबाट आन्तरिक मामिला तथा कानुन मन्त्री कुलप्रसाद केसीले पेश गरेका हुन्। प्रदेश ५ को राजधानी दाङको देउखुरी, नाम लुम्बिनी प्रस्ताव दाङको पक्षमा मतदान गर्न ह्विप, बुटवललाई पर्यटकीय र दाङलाई प्रशासनिक राजधानी बनाइने मुख्यमन्त्रीको आश्वासन"
कोरोनाका कारण तिब्बतमै रोकिए भेडाच्याङ्ग्रा,"जोमसोम : दसैं लक्षित तिब्बती भेडाच्याङ्ग्राको कारोवार प्रभावित भएको छ । बडादसैं सुरु हुन १२ दिन बाँकी रहँदा समेत अझै मुस्ताङ सदरमुकाम जोमसोममा भेडाच्याङ्ग्रा बथान झरेका छैनन् । विगत वर्षमा घटनास्थापना सुरु हुन १५ दिन अगावै भेडाच्याङ्ग्राको बथानले जोमसोम बजार गुल्जार हुने गथ्र्यो । विगतको त्यो रौनक जोमसोममा अझै देखिएको छैन । विश्वव्यापी माहामारीको रुपमा फैलिएको कोरोना भाइरस (कोभिड१९) का कारण यस वर्ष उत्तरी छिमेकी देश चीनले नाका सिल गरेपछि मुस्ताङमा तिब्बती भेडाच्याङ्ग्राको कारोबार ठप्पै भएको हो । मुस्ताङको लोघेकर दामोदरकुण्ड गाउँपालिकाका अध्यक्ष लोप्साङ छोम्फेल बिष्टले विगत वर्षमा उत्तरी चीनको स्वशासित क्षेत्र तिब्बतबाट करिब ५ देखि १० हजारसम्म भेडाच्याङ्ग्रा भित्रिने गरेकोमा यसवर्ष कोरोना कहरकै कारण भेडाच्याङ्ग्रा भित्रिने क्रम रोकिएको जानकारी दिए । चिनियाँ पक्षले कोरोना जोखिमलाई मध्यनजर गर्दै सीमानाकामा कडाई गरेको छ भने नेपाल पक्षले पनि भरसक तिब्बती भेडाच्याङ्ग्रा भित्र्याउन रोक लगाएको अध्यक्ष बिष्टले उल्लेख गरे । उत्तरी कोरोलाको लुकीछिपी गर्ने नाकाबाट भेडाच्याङ्ग्रा भित्रिने संम्भावना छकी छैन भनी सोधिएको प्रश्नमा उनले अहिले त्यो सम्भावना नभएको स्पष्ट पारे । विगत वर्षमा तिब्बती भेडाच्याङ्ग्रा किनमेल गर्न नेपाली व्यापारी र तिब्बती व्यापारीहरुको समन्वयमा तिब्बती व्यापारीले कोरोला नाकासम्म भेडाच्याङ्ग्रा ल्याइ पुर्याउने गथ्र्यो । यस्तै छिमेकी जिल्ला डोल्पा र मुगबाट पनि मुस्ताङमा भेडाच्याङ्ग्रा भित्रिने गथ्र्यो । डोल्पाली स्थानीय व्यापारीले तिब्बतबाट खरिद गरिएका भेडाच्याङ्ग्रा डोल्पा हुँदै मुस्ताङ आइपुग्थे । तर ,यसवर्ष डोल्पाका स्थानीयले पालन गरेका सीमित लोकल भेडाच्याङ्ग्रा मात्र भित्रिने आंकलन गरिएको छ । लोघेकरका गाउँपालिका अध्यक्ष लोप्साङ छोम्फेल बिष्टले यसवर्ष तिब्बतबाट भेडाच्याङ्ग्रा नआउने भएपछि उपल्लो मुस्ताङीले पालन गरेका भेडाच्याङ्ग्राको मुल्य गतवर्षको भन्दा २० प्रतिशतले वृद्धि भएको जानकारी दिए । उनका अनुसार गतवर्ष जिउँदो रोजा भेडाच्याङ्ग्राको प्रति गोटा १६ देखि १९ हजारसम्म पर्ने गरेकोमा यसवर्ष पशुपालक किसानको खोरमै २३ हजार देखि २७ हजार ५ सयसम्ममा खरिद बिक्री भईरहेको छ ।अध्यक्ष बिष्टले यसवर्ष उपल्लो मुस्ताङको लोमान्थाङबाट बढीमा ३ हजार र लोघेकर दामोदरकुण्ड गापाबाट बढीमा २ हजार भेडाच्याङ्ग्रा व्यापारीलाई बिक्री हुँने संम्भावना रहेको जानकारी दिए ।विगत वर्षहरुमा दशै लक्षित भेडाच्याङ्ग्रा खरिद गर्न म्याग्दी,कास्की,लमजुङ,सिन्धुपाल्चोक,काठमाडौं,चितवन,मुगु,जुम्ला र डोल्पालगायतका भेडाच्याङ्ग्रा व्यापारी मुस्ताङ आउने गथ्र्यो । मुस्ताङ सदरमुकाम जोमसोममा भेडाच्याङ्ग्रा धनी र व्यापारीको मोलमलाईको रौनक देखिन्थ्यो । दर्जनौ भेडाच्याङ्ग्रा व्यापारीहरुको समुहसमुहको टोली पशुपालक किसानको गोठ तथा तिब्बती च्याङ्ग्रा खरित्न कोरोलानाकासम्म पुग्थे ।विगतमा जोमसोम बजारमा तिब्बत ,उपल्लो मुस्ताङ ,डोल्पा र मुगुबाट भित्रिएका भेडाच्याङग्राको बथानले स्थानीयको खोर भरिन्थ्यो ।जोमसोमका चरनक्षेत्र भेडाच्याङ्ग्राले ढाकिन्थ्यो । तर,यसवर्ष कोरोना कहरका कारण नत भेडाच्याङ्ग्राको रौनक देखिएको नत व्यापारीहरुको चहलपहलनै देखिएको छ। मुस्ताङका भेडाच्याङ्ग्राका व्यापार गर्दै आईरहेका दिपक पुनले पोखराकाठमान्डौ केही व्यापारीले यसपटक टेलिफोनकै भरमा सीमिति प्रतिनिधि खटाई भेडाच्याङ्ग्रा खरिद गर्न थालेको जानकारी दिए । यस्तै,पर्वत जलजलाका कृषि सहकारी संस्थाका दुर्गाप्रसाद न्यौपाने पनि यसपटक च्याङ्ग्रा खरित्न मुस्ताङ आएका छन् । उनले वारागुङ मुक्तिक्षेत्र झोङमा १ सय ५० गोटा च्याङ्ग्रा २५ हजार देखि २८ हजारसम्मका दरले खरिद गरेको बताए । 'यसपटक १ हजार च्याङ्ग्रा खरित्ने योजना थियो, उनले भने, 'यही च्याङ्ग्रा महङ्गो पर्यो ,योजना अनुसार च्याङ्ग्रा खरित्ने आँट गर्नेै सकिन । उनले खरिद गरेका च्याङ्गा गाउँमा पुर्याउने जानकारी दिए । लोघेकर दामोदरकुण्ड गापाले प्रतिगोटा भेडाच्याङ्ग्रा बिक्री गरे वापत पशुपालकबाट ५ रुपैया कर उठाएको छ ।यस्तै ,वारागुङ मुक्तिक्षेत्र गापाले यो वर्ष १ लाख ५० हजारमा भेडा च्याङ्ग्राको कर उठाउन टेन्डर गरेको छ । कर उठाउँने जिम्मा पाएका कागबेनी कर्माघ्याचो गुरुङले भेडाच्याङ्ग्राको कर उठाउन टेन्डर मार्फत जिम्मा पाएको बताए ।प्रति गोटा भेडाच्याङ्ग्रा रु २० का दरले उठाउने जिम्मा गुरुङले पाएपनि भेडाच्याङ्ग्रा कम आउने देखिएपछि निराश बनेको बताउँछन् । उनले भने, 'केही पैसा फाइदा हुन्छकी भनी भेडाच्याङग्राको शुल्क उठाउने टेन्डर हाले तर अहिलेसम्म च्याङ्ग्रा नझर्दा घाटा लाग्ने डर लागेको छ ।' कोरोना कहरका कारण जिल्लाको छोसेर ,छोनुप,सुर्खाङ,चराङ,चुमजुङ,मराङघमी,घिलिङ,यारा,घारा ध्ये ,ताङ्ग्या,चैले,छुसाङ,मुक्तिनाथ ,धाकार्जुङ,फल्याक ,तिरी ,ताङ्वे र झोङ लगायतका गाउमा स्थानीय पशुपालकले पालन गरेका भेडाच्याङ्ग्रा धनीले रामै आम्दानी लिने अवस्था देखिएको हो । उपल्लो मुस्ताङबाट ५ हजार र वारागुङ मुक्तिक्षेत्रबाट २ हजार भेडाच्याङ्ग्रा र डोल्पाबाट ३ हजार च्याङ्ग्रा झर्न सक्ने जोमसोमका पशुपालक किसान भुपिन शेरचनले आँकलन गरेका छन् । उनले यसवर्ष मुस्ताङबाट १० हजार भन्दा बढी भेडाच्याङ्ग्रा नझर्ने प्रारम्भिक अनुमान गरेका छन् । चिसो मरुभुमीमा हुर्काईएका भेडाच्याङ्ग्राको मासु स्वादिलो र पोषिलो हुने गर्छ । हिमाली तथा उच्चपहाडी क्षेत्रमा पालन गरिएका भेडाच्याङ्ग्राले हिमाली वनस्पती यार्सा ,पाचऔले ,निरमसीलगायतका वनस्पती खाने भएकाले स्वास्थ्यका लागि समेत जीवन उपयोगी हुने भएकाले सहरबजारमा भेडाच्याङ्ग्राको माग बढी हुने गरेको हो । मुस्ताङ कतिपय किसानले तिब्बतबाट ससाना पाठापाठी ल्याएर हुर्काएर जोमसोम ल्याइ बिक्री गर्ने गर्छन् । गत वर्ष मुस्ताङबाट २३ हजार भेडाच्याङ्ग्रा जिल्ला बाहिरिएका थिए । घरपझोङ गाउँपालिकाले मुकाम भित्रिने भेडा च्याङ्ग्राको पशुपंक्षी भेटनरी परीक्षणको जिम्मा स्याउ जोन कार्यालयका वरिष्ठ पशु चिकित्सकलाई दिएको गाउपालिकाले जनाएको छ । पशुपंक्षी जन्य पदार्थको आन्तरिक ओसारपोसार तथा बिक्री बितरणका लागि भेटनरी प्रमाणपत्र आवश्यक पर्ने घरपझोङको पशु कार्यालयका कर्मचारी आईत थकालीले उल्लेख गरे । सेवाग्राहीको स्वास्थ्यमा प्रतिकुल असर पर्नसक्ने भएकाले निकासी तथा पैठारीमा पशु निरोगिताको प्रमाणपत्र सरकारले अनिवार्य गराएको हो । तर ,विगतमा पशु चिकित्सकले पशु चौपायाको स्वास्थ्य परीक्षण नगरी हचुवाको भरमा पशु निरोगिताको प्रमाणपत्र भेडाच्याङ्ग्रा व्यापारीलाई दिइने गरिएको थियो ।"
प्रदेशसभामा कांग्रेस सांसदले गरे कुर्सी तोडफोड,"बुटवल : नेपाली कांग्रेसले प्रदेशसभामा नाराबाजी गर्दै कुर्सी तोडफोड गरेको छ। सभामुखले नाराबाजीका बीच पनि राजधानी प्रस्तावमाथि छलफल अघि बढाएपछि कांग्रेसले तोडफोड गरेको हो। प्रदेश ५ को राजधानीका लागि यस्तो छ अंकगणित प्रदेश ५ को राजधानी सार्ने प्रस्तावले नेकपाभित्र खैलाबैला, लुम्बिनीका सबै नेताहरू विरोधमा दाङको पक्षमा मतदान गर्न ह्विप, बुटवललाई पर्यटकीय र दाङलाई प्रशासनिक राजधानी बनाइने मुख्यमन्त्रीको आश्वासन दाङको पक्षमा मतदान गर्न जसपाको ह्वीप सभामुख पूर्णबहादुर घर्तीले रुखो शैलीमा संसद चलाएपछि सत्तारुढ सांसदसमेत आक्रोशित भएका छन्। सत्तापक्षका सांसद भोजप्रसाद श्रेष्ठले बोल्ने व्यवस्था गराउन सभामुखलाई आग्रह गरेका छन्। उनले सभामुखलाई आफ्नो कुरा राख्न पाउने मौका नखोज्न आग्रह गरे।"
काठमाडौं उपत्यकामा थप १५३१ जनामा कोरोना पुष्टि,"काठमाडौं : पछिल्लो २४ घण्टामा काठमाडौं उपत्यकामा थप एक हजार ५३१ जनामा कोरोना भाइरस (कोभिड१९) संक्रमण पुष्टि भएको छ। विभिन्न प्रयोगशालामा गरिएको परीक्षणमा उपत्यकामा थप एक हजार ५३१ जनामा कोरोना पुष्टि भएको स्वास्थ्य तथा जनसंख्या मन्त्रालयका प्रवक्ता डा जागेश्वर गौतमले जानकारी दिए। उनका अनुसार काठमाडौंका ११७८ जना, भक्तपुरका १०३ जना र ललितपुरका २५० जनामा कोरोना भाइरस संक्रमण पुष्टि भएको छ। आइतबार काठमाडौंका १३७३, भक्तपुरका ३९ र ललितपुरका १८७ जनामा कोरोना भाइरस संक्रमण पुष्टि भएको थियो। पछिल्लो २४ घण्टामा २४ सय ४० जनामा संक्रमण देखिएसँगै संक्रमितको संख्या ८९ हजार २६३ पुगेको स्वास्थ्य मन्त्रालयका प्रवक्ता गौतमले जानकारी दिए। २३ हजार ५०७ कोरोनाका सक्रिय संक्रमित छन्। यस्तै मन्त्रालयका अनुसार संस्थागत आइसोलेसनमा ११ हजार १९१ जना रहेका छन् भने होम आइसोलेसनमा १२ हजार ३१६ जना छन्। यस्तै क्वारेन्टाइनमा ४ हजार ०३३ जना रहेका छन्।"
घट्यो सुनको मूल्य,काठमाडौं : नेपाली बजारमा आज सुनको मूल्यमा सामान्य गिरावट आएको छ। आइतबार प्रतितोला रु ९४ हजार ५०० मा कारोबार भएको छापावाला सुन आज प्रतितोला रु ९४ हजार १०० मा कारोबार भएको छ। आइतबारको तुलनामा छापावाला सुन रु ४०० ले घटेको हो। यस्तै तेजाबी सुन आइतबारको तुलनामा रु ४०० ले ओरालो लागेको छ। आइतबार प्रतितोला रु ९४ हजारमा कारोबार भएको तेजाबी सुन आज भने प्रतितोला रु ९३ हजार ६०० मा कारोबार भएको छ। यस्तै चाँदीको मूल्य भने स्थिर रहेको छ। आइतबार प्रतितोला रु एक हजार रु एक हजार १८० मा कारोबार भएको चाँदी आज पनि सोही मूल्यमा नै कारोबार भएको छ। अन्तर्राष्ट्रिय बजारमा समेत सुनचाँदीको मूल्यमा सामान्य उतारचढाव देखिएको छ। रासस
साझा पार्टीको प्रश्न  के डा केसीलाई मार्न खोजेको हो ?,"काठमाडौं : विभिन्न माग राख्दै अनसनमा बसेका डागोविन्द केसीको स्वास्थ्य अवस्था नाजुक बन्दै गएको भन्दै साझा पार्टीले गम्भीर आपत्ती जनाएको छ। २२ दिनदेखि अनसनरत डा केसीको स्वास्थ्य अवस्था र त्यसप्रति सरकारले देखाएको उदासिनताबारे साझा पार्टीले आपत्ती प्रकट गरेको हो। 'डा केसीले १९ औँ अनसनमा राखेका कुनचाहिँ माग नाजायज छन्? छन् भने सरकारले आम जनतालाई व्याख्या गर्नुपऱ्यो। होइन भने विश्वमै विरलै भेटिने डा केसी जस्ता गरिब र निमुखा नागरिकका लागि ज्यानै अर्पण गर्न तयार सत्याग्रहीको माग सरकारले पुरा गर्नुपऱ्यो, विज्ञप्तिमा भनिएको छ,' डा केसीले २०६९ सालमा पहिलो अनसन सुरु गरेयताका सबैजसो मागहरू सत्तापक्ष र प्रतिपक्षले तथा देशको संविधानले अख्तियार गरेको समाजवादी सोचसँग मिल्दाजुल्दा छन्। तर यिनै दलले पटक पटक सरकारको नेतृत्व गर्दा पनि डा केसी उस्तै माग राखेर फेरी फेरी अनसनमा बस्नुपर्ने स्थिति रहिरहनु विडम्बनाको विषय हो।' वर्तमान प्रधानमन्त्री केपी ओली नेतृत्वमा भएको बेलामा मात्र उनी छ पटक अनसन बसिसकेका छन्। यसपटक अक्सिजन लिनुपर्ने अवस्थामा पुगिसक्दा समेत सरकारले क्रुर असंवेदनशीलता प्रकट गरिरहेको भन्ने साझाको बुझाइ छ। 'वार्ता टोलीसम्म गठन गरेको छैन, 'कुचोले बढार्नु पर्ने कसिङ्गर, हावाले उडाएर लैजाओस्, भनेझैँ रवैया प्रस्तुत गरिरहेको छ, के सरकारले डा केसीलाई मार्नै खोजेको हो?' पछिल्लो पटक २०७५ साउन १० गते केसीसँग अहिलेकै सरकारले गरेको सम्झौता कार्यान्वयन गराउने सार्वजनिक प्रतिवद्धता जाहेर गरेका प्रधानमन्त्रीलाई डा केसी तिनै मागहरूसहित पुन: अनसन बस्दा किन लज्जाबोध भइरहेको छैन? किन उल्टै जिम्मेवार मन्त्री खटाएर सरकार उनलाई गलत देखाउने चेष्टा गर्दैछ? डा केसीको जारी अनसनका सबै मागप्रति पूर्ण ऐक्यवद्धता प्रकट गर्दै साझा पार्टीले सरकारलाई दबाब दिन कैलालीदेखि झापासम्मका विभिन्न जिल्लामा २ सातायता दवावमूलक प्रदर्शन गर्दै आएको छ।"
बेलारुसमा शासकको विरोध गर्दै एक लाख भन्दा धेरै सडकमा उत्रिए,"मिन्स्क : बेलारुसमा सरकारको विरोध गर्दै राष्ट्रपति विरुद्ध एक लाख भन्दा धेरै मानिस सडकमा उत्रिएका छन् । लगातार छैटौँ पटक राष्ट्रपतिमा निर्वाचित बनेका अलेक्जेन्डर लुकाशेन्कोले निर्वाचनमा धाँधली गरेको भन्दै प्रतिपक्षी दल सहित आम नागरिक प्रदर्शनमा उत्रिएका हुन् । प्रदर्शनकारीले राष्ट्रपति लुकाशेन्कोको राष्ट्रपति पदबाट तत्काल राजीनामा र राजनीतिक बन्दीको रिहाइ लगायत माग राख्दैआएका छन् । राजधानीमा पछिल्लो समय हरेक दिन प्रदर्शन व्यापक बन्दै गएपछि सरकारले उनीहरुलाई पक्राउ गर्नुका साथै सुरक्षा व्यवस्था कडा गरेको छ । प्रहरीले प्रदर्शनकारीमाथि पानीको फोहोरा हान्नुका साथै धरपकड गरेको छ । मनवअधिकारवादी संगठनहरुका अनुसार आइतबार मात्रै राजधानीमा एक लाख २० हजार मानिस प्रदर्शनमा उत्रिएका थिए । पछिल्लो दुई महिनादेखि नै राजधानीमा विरोध प्रदर्शन हुँदैआएको छ । गत अगस्ट ९ मा सम्पन्न राष्ट्रपतीय निर्वाचनको परिणाम लुककाशेन्कोको पक्षमा आएपछि प्रतिपक्षी लगायत आम नागरिक आन्दोलित बनेका हुन् । लुकाशेन्को बेलारुसका यस्ता शासक हुन् जो २६ वर्षदेखि अर्थात्, ६ पटक लगातार विजयी बनेका छन् । पछिल्लो पटक ८० प्रतिशत मत ल्याएर जितेपछि परिणाम उल्ट्याएको भन्दै प्रतिपक्षी आन्दोलित बनेको हो । प्रतिपक्षी दलकी नेत्री स्भियत्लाना सिखानोस्क्याले जम्मा १० प्रतिशत मत पाएको बताइएको थियो । तर उनले मतपरिणाम अस्वीकार गर्दैआएकी छन् । उनले यस मत परिणामलाई पूर्ण रुपमा नियोजित भएको आरोप लगाउँदै आएकी छन् । सिखानोस्क्या आफ्ना पति सिआरीलाई गत मे महिनामा बन्दी बनाइएपछि चुनावमा भाग लिएकी हुन् । सिआरी लोकप्रिय प्रतिपक्षी नेता हुन् । निर्वाचनको क्रममा पनि सरकारविरुद्ध प्रदर्शन भइरहेको थियो । जहाँ प्रहरीले हजारौँलाई पक्राउ गरेर थुनेको थियो भने प्रदर्शनलाई बल प्रयोग गरी दबाइएको थियो । बेलारुसीयन प्रदर्शनलाई दबाउन प्रहरीले रबरका गोली प्रहार गर्दैआएको छ । हालसम्म यहाँ १० हजार भन्दा धेरै मानिसलाई प्रहरीले पक्राउ गरी थुनामा राखेको छ । जसमध्ये २४४ जनाविरुद्ध विभिन्न किसिमका आपराधिक मुद्दा लगाइएको छ ।"
अनुगमन टोली पुगेपछि व्यापारीको भागाभाग,"काठमाडौं : कालीमाटी फलफूल तथा तरकारी बजारमा सञ्चालित माछा पसलका व्यापारी खरिदबिक्री बिल अनुगमन टोलीलाई देखाउन नसक्ने भएपछि पसलै छोडेर भागेका छन् । काठमाडौं महानगरपालिकाले नियमित गरेको अनुगमनका क्रममा सोमबार अनुगमन टोली माछा पसलमा पुगेको हो । अनुगमन टोली त्यहाँ पुग्दा २६ माछा पसलमध्ये १५ पसलका व्यापारी सटर तानेर भागेका हुन् । यसरी भागेकामध्ये अधिकाशं पसलका व्यापारी माछाको गुणस्तरमा भन्दा खरिदबिक्री बिल देखाउन नसक्ने भएपछि भागेको अनुगमन टोलीको भनाइ छ । अनुगमनका क्रममा हेरिएका पसलमध्ये धेरैमा दर्ता, नवीकरण र खरिदबिक्री बिलमा समस्या देखिएको महानगरको पशुसेवा विभागका पशुसेवा अधिकृत डम्मरबहादुर बमले जानकारी दिए। यसरी भागेका व्यापारीलाई अनुगमन समितिमार्फत आवश्यक कागजातसहित सम्बन्धित कार्यालयमा बोलाइएको छ । खरिदबिक्री बिल जारी नहुँदा माछा कहिले प्याकिङ् गरिएको हो भन्ने कुरा थाहा नहुने बताइएको छ । अनुगमनका क्रममा रहनुभएका उपभोक्ता अधिकार अनुसन्धान मञ्चका अध्यक्ष माधव तिमिल्सेनाका अनुसार खरिदबिक्री बिल जारी नहुनु नै मूल्य र गुणस्तरमा उपभोक्ता ठगिनु हो । काठमाडौं माछा बजार समितिका अध्यक्ष वीरेन्द्रकुमार यादवले केही समय व्यापारीलाई सुध्रिने समय दिनोस् भन्दै आगामी दिनमा कानून नमान्ने व्यापारीलाई कारवाहीका लागि आफैबाट पनि सहयोग गर्ने बताए । अनुगमनका क्रममा सप्तरी माछा पसलमा भेटिएको नौ किलो सडेको माछा भेटिएको छ। रासस"
पोप फ्रान्सिसको दावी: महामारीमा पूँजीवादी अर्थव्यवस्था असफल भयो,"भ्याटिकन : पोप फ्रान्सिसले महामारीका बेला पुँजीवादी अर्थ व्यवस्था असफल भएको टिप्पणी गरेका छन् । उनले खुला बजार नीतिहरुले मानवीय आवस्यकता पूरा गर्न नसक्ने अवस्थामा पुगेको भन्दै यसको आलोचना गरे । साथै मानवीय समस्या समाधान गर्न नसक्ने उनको दावी छ । पोपले ७० पेज लामो एक पुस्तिका पेश गर्दै महामारीपछिको अवस्थाबारे आफ्नो धारणा व्यक्त गरेका थिए । बजारले हरेक समस्या आफैँ समाधान गर्न सक्दैन । यद्यपि हामीलाई नवउदारवादी यस मान्यतामा विश्वास गर्न भनिएको छ, पोपले लेखेका छन् । पोपले भनेका छन्, खुला बजार पूँजीवादले जादुमयी सिद्धान्तलाई एक मात्रै सामाजिक समाधान गर्ने उपायको रुपमा आफैँ पुर्नउत्पादन गर्छ । फ्रातेल्ली टुटी नामको ज्ञानकोष प्रकाशन गर्दै त्यसमार्फत पोपले यस्ता दावी गरेका हुन् । साथै उनले क्रिश्चियन परम्पराले निरपेक्ष रुपमा निजी सम्पत्तीको अधिकार नदिएको पनि पुस्तकमा उल्लेख गरेका छन् । पोपको उक्त पुस्तकले बसाइँसराइ, मृत्युदण्ड, लोकप्रियतावाद र आर्थिक अन्याय लगायत विविध सामाजिक विषय समेटेको छ । यस्तै रंगवादबारे पनि उनले पुस्तकमा आफ्नो धाराण दिएका छन् । उनले रंगवादलाई तीव्र रुपमा फैलने तथा हराउनुको सट्टा लुक्ने र पर्खिरहने भाइरसको संज्ञा दिएका छन् । फ्रातेल्ली टुटी पोपको तेस्रो ज्ञानकोष हो ।"
प्रदेश ५ को राजधानीका लागि यस्तो छ अंकगणित,"कांग्रेसले विपक्षमा ह्विप नलगाए नेकपाका सांसदले ह्विप अटेर गर्दा पनि राजधानीका पक्षमा दुई तिहाई पुग्छ। बुटवल : पाँच नम्बर प्रदेशको राजधानी दाङको भालुवाङ बनाउने सरकारको प्रस्तावमा नेकपाका १४ सांसदले असहमित जनाउँदै नोट अफ डिसेन्ट लेखेका छन्। यी सांसदमध्ये ८ जना सांसद ह्विप नमान्ने योजनामा छन्। तर त्यसो हुँदा समेत प्रदेशको राजधानी भालुवाङ हुने निश्चित भएको छ। नेपाली कांग्रेसले सरकारले प्रक्रिया मिचेर प्रस्ताव ल्याएको भन्दै विरोध गरिरहेको छ। रुपन्देही कांग्रेस आन्दोलनमा छ। तर कांग्रेस संसदीय दलले भने पक्ष वा विपक्षमा ह्विप जारी गरेको छैन। कांग्रेसले ह्विप जारी नगरेपछि भालुवाङको पक्षमा ६ मत पर्ने निश्चित छ। कांग्रेसका १९ सांसदमध्ये ६ जना राप्ती पारिका छन्। प्रदेशसभामा ८७ मतमध्ये दुई तिहाईका लागि ५८ मत मात्रै भए हुन्छ। नेकपाकै ६१ सांसद रहेका छन्। ८ जना सांसदले ह्विप नमाने ५३ मत पर्नेछ। यसमा राप्तीपारिका कांग्रेसका ६ जना सांसदले मत दिएपछि दुई तिहाई पुग्नेछ। त्यसमाथि राष्ट्रिय जनमोर्चाका १ जना सांसद र जनता समाजबादीका दुई जना सांसद राप्ती पारिका छन्। समाजबादीले समेत ह्विप जारी गरेको छैन। सांसदहरुले पक्ष विपक्षमा स्वतन्त्र रुपमा मतदान गरे भने दुई तिहाईभन्दा बढी मत भालुवाङका पक्षमा हुने देखिएको छ। लुम्बिनी क्षेत्रका सबै नेकपा सांसदले बहिष्कार नगर्दासम्म भालुवाङको प्रस्ताव संसदबाट फेल हुँदैन। सबै सांसद ह्विप उलंघनको पक्षमा नदेखिएपछि राजधानी सार्ने निर्णयका विरुद्धको आन्दोलन शिथिल हुँदै गएको छ। लुम्बिनीबाट प्रतिनिधित्व गर्ने नेकपाका केन्द्रीय नेताहरु समेत अंकगणितको हिसाव गरेर बसेका छन्। नेकपाका महासचिव विष्णु पौडेलले विपक्षमा दरिलो मत नदेखिएपछि आन्दोलनमा सहभागी नभएको नेताहरुको बुझाइ छ। अखण्ड लुम्बिनीको आन्दोलनमा बामदेव गौतमलाई बोकेर रुपन्देही आउने नेता हो उहाँ, तर अहिलेको मत फरक भयो', नेकपाका एक प्रदेश सांसदले भने, कांग्रेस र समाजवादीले बुटवलको पक्षमा ह्विप जारी नगरेपछि माहोल फरक बन्यो। सडकमा उत्रिएर मात्रै संसदको प्रक्रिया रोकिंदैन। महासचिव पौडेलले अध्यक्षद्वय केपी शर्मा ओली र पुष्पकमल दाहालसँग राजधानीको विषयको निर्णय पुर्नविचार गर्न माग गरेका थिए। आइतबार बालुवाटारमा यही विषयमा मुख्यमन्त्री शंकर पोखरेल र पौडेलबीच भनाभन समेत भएको बताइएको छ। यसअघि समेत मुख्यमन्त्री पोखरेलले पौडेलको नामै किटेर प्रदेश राजधानीको विषयमा मान्छे उचाल्ने काम रोक्न सार्वजनिक रुपमै अभिव्यक्ति दिएका थिए। त्यसयता राजधानीको मुद्धा झन पेचिलो भएको थियो। मुख्यमन्त्री पोखरेललाई लुम्बिनी क्षेत्रका केही नेकपा सांसदका बलियो समर्थन र कांग्रेसका सांसदको आडले राजधानीको प्रस्ताव ल्याउन सहज भएको हो। पोखरेलले यसलाई बृहत लुम्बिनी निर्माणको चरण भनेका छन्। आज बिहान सामाजिक सञ्जालमा पोष्ट गर्दै उनले अखण्ड लुम्बिनीकै बृहत स्वरुप १२ जिल्लामा फैलिएको बताएका छन्। प्रदेशसभामा अंकगणित दुईतिहाईको पक्षमा जसरी पनि पुग्ने भएपछि वहिष्कारको तयारीमा रहेका नेकपा सांसदहरु समेत पक्षमै उभिनेछन्। जसरी पनि दुई तिहाई पुगेपछि पार्टीको निर्णय उलंघन गर्नुको औचित्य भएन', ती सांसदले भने, तर हाम्रो अडान अन्तिमसम्म पनि बुटवलकै पक्षमा हुनेछ। अहिले नेकपा संसदीय दलको बैठक चलिरहेको छ। आजै १२ बजे प्रस्तावमाथि छलफल हुनेछ। छलफल सकिएको १८ घण्टा संसोधनका लागि समय दिइनेछ। सांसोधनको प्रस्ताव पेश भए या नभए पनि मंगलबार सरकारको प्रस्तावमाथि संसदमा मतदान हुनेछ। नेपाली कांग्रेस र संघ संस्थाहरुले आज प्रदेशसभा घेराउ गर्ने तयारी गरेका छन्। लुम्बिनी बन्द आह्वान भने फिर्ता भएको छ।"
राष्ट्रिय सभा सदस्यसहित १३ जनामा कोरोना संक्रमण,"सन्धिखर्क : अर्घाखाँचीमा राष्ट्रियसभा सदस्य चन्द्रबहादुर खड्कासहित समुदायस्तरका १३ जनामा कोरोना संक्रमण पुष्टि भएको छ । समुदायस्तरमा बढी समाजमा घुलमेल हुनेहरु जिल्लास्तरीय उच्च तहका वर्गमा कोरोना संक्रमण देखिएको हो । प्रादेशिक जनस्वास्थ्य प्रयोगशाला भैरहवामा गरिएको स्वाब परीक्षणमा नेपाली कांग्रेस जिल्ला उपसभापति शान्ता भण्डारी, प्रहरी नायब उपरीक्षक माधब प्रसाद बुढाथोकी, रामबाण दल गुल्मका गुल्मपती अशोक कुमार थापा क्षेत्री , रेडक्रस शाखाका जिल्ला सभापति कुशल भुसाल ,अर्घाखाँची अस्पतालका डा जगदीश शर्मा, लगायत १३ जनामा संक्रमण पुष्टि भएको अर्घाखाँची अस्पतालका प्रमुख डा कपिल गौतमले जानकारी दिए । जिल्लाका विभिन्न स्थानमा गएका पहिरो प्रभावितहरुको राहात तथा पुनरस्थापनामा खटिएकामा कोरोना देखिएको अनुमान गरिएको छ । यसअघि आश्विन ६ गते देखि परेको अबिरल वर्षाका कारण जिल्लाको विभिन्न ठाउँमा भएको विपद व्यवस्थापन राहत उद्वार र पुनरस्थापनामा खटिएकै बेला जिल्लाका प्रमुख जिल्ला अधिकारीलगायत ७ जनामा संक्रमण पुष्टि भएको थियो । त्यसको दुई दिनपछि गरिएको स्वाब परिक्षणमा सोही विपद व्यवस्थापनमा सँगै खटिएका १३ जनामा समेत संक्रमण पुष्टि भएको जिल्ला जन स्वास्थ्य निरीक्षक गणेशराज पौडेलले बताए ।"
"पाथीभराको नाम 'मुक्कुम्लुङ्' राख्न माग, चन्दा संकलन गरेर आन्दोलनको तयारी","धरान : सरकारले ताप्लेजुङको प्रसिद्ध धार्मिकस्थल पाथीभरा मन्दिर नीजि क्षेत्रको यति होल्डिङलाई जिम्मा लगाएपछि प्रदेश १ का लिम्बू जातिहरु आन्दोलित भएका छन् । सरकारले पाथीभरा मन्दिरको इतिहास नामेट गर्ने गरी नीजि क्षेत्रसँग ३५ वर्षे सम्झौता गरी जिम्मा लगाएको भन्दै लिम्बू समुदायले पाथीभरा मन्दिरको नाम लिम्बू भाषामा 'मुक्कुम्लुङ्' राख्न माग गर्दै आन्दोलित भएका छन् । सरकारविरुद्धको आन्दोलन सफल पार्न सबै लिम्बूहरुको जातीय संस्था सम्मिलित एक संर्घष समिति गठन गरी आर्थिक संकलन अभियानलाई तीव्र पारिएको छ । सरकारले पाथीभरा मन्दिरको गुरुयोजना तयार गरी विकास विस्तारका लागि यतिसँग सम्झौता गरेपछि लिम्बू समुदाय आन्दोलित भएको हो । सरकारले ठूलो आर्थिक चलखेल गरी पाथीभरा मन्दिरको भोक अधिकार निजि क्षेत्रलाई सुम्पिएको र लिम्बू इतिहासलाई नामेट पार्ने काम गरेका कारण लिम्बू समुदाय संगठित भएर संयुक्त संघर्ष समिति गठन गरी आन्दोलन सुरु गरेका छन् । आन्दोलन सफल पार्नका लागि देशभरका लिम्बूहरुलाई संगठित गरी आन्दोलन गर्न ताप्लेजुङको फक्ताङलुङ गाउँपालिकाका श्री लिङखम लिम्बूको संयोजकत्वमा एकसय ३५ सदस्य संर्घष समिति गठन गरेको छ । सरकारले आन्दोलनलाई दमन गर्ने रणनीति लिएपछि संर्घष समितिले ठूलो रकम आर्थिक संकलन गरी ५० हजार भन्दा बढीको संख्यामा पाथीभरामा लिम्बूलाई उपस्थित गराई आन्दोलन कडा पार्ने याजना रहेको संयोजक लिम्बूले बताए ।लिम्बूजातिहरुका विभिन्न जातिय संघसंस्थाहरुले सरकारले यति होल्डिन्ससँग सम्झौता गरे पश्चात लिम्बू समुदाय असन्तुष्टि जनाउँदै आन्दोलित भएको उनको भनाइ छ । किरात याक्थुम चुम्लुङका केन्द्रीय सल्लाहकार नरप्रसाद लुङ्फुङ्वाले २०२२ साल अगाडि पाथीभरा मन्दिरको नाम 'मुक्कुम्लुङ्' रहेकाले त्यसैलाई कायम नगरे सरकार विरुद्ध शसक्त आन्दोलनको तयारी गरिएको बताएका छन् । उनलेलिम्बूइतिहासलाई नामेट पार्ने गरी केपी ओली सरकारले दमनको निति लिएर निजि क्षेत्रसंग गरिएको सम्झौता देशभरका लिम्बू समुदायलाई मान्य नभएकाले आन्दोलनको सुरुवात गरिएको बताए । सरकार विरुद्ध आन्दोलन शसक्त पार्नका लागि संर्घष समितिका संयोजक सहितका पदाधिकारीहरुले आर्थिक अभियान चलाई चन्दा संकलन थालेका छन् । संयोजक लिम्बुले लाहुरेहरुको बसोबास रहेको धरानमा हप्ता दिनदेखि लिम्बू संघसंस्थाका प्रतिनिधिलाई भेट गरी आर्थिक संकलन गरेका छन् । संकलन गरिएको रकमबाट देशभरका लिम्बूहरुलाई पाथीभरामा भेला गरी सरकार र यति विरुद्ध कडा आन्दोलन गर्ने लिम्बू संर्घष समितिका सदस्य दिलकुमार फोम्बोले बताए । उनले पाथीभरा विस्तारको नाममा सरकराले नीजि क्षेत्रसँग गलत सम्झौता गरेकाले पाथीभरा बचाउन मुक्कुम्लुङ् संयुक्त संर्घष समिति गठन गरेका बताए । संर्घष समितिका संयोजक श्री लिङ्खिमको नेतृत्वमा सरकार विरुद्धको आन्दोलन सफल बनाउन प्रदेश १ का सुनसरी, मोरङ, झापा, इलाम, पाचथर, ताप्लेजुङ, धनकुटा, तेह्रथुम र संखुवासभामा र काठमाडौंमा समेत आर्थिक संकलन सुरु गरिएको छ । लिम्बूजातिहरुको छाता संस्था किरात याक्थुम चुम्लुङ र विभिन्न लिम्बूहरुको जातीय संस्थालाई अगाडि सारेर आन्दोलन थालिएको बताइएको छ ।"
ताप्लेजुङका ८१ वर्षीय वृद्धले जिते कोरोना,"ताप्लेजुङ : ताप्लेजुङका ८१ वर्षीय वृद्ध कोरोनालाई परास्त गरेर घर फर्किएका छन्। जिल्ला अस्पतालमा उपचाररत उनको दोस्रो पटकको रिपोर्ट नेगेटिभ आएपछि डिस्चार्ज गरिएको अस्पतालका प्रमुख डा सोनिङ लामाले बताए। दमको रोगीसमेत रहेका वृद्धलाई असोज ७ गते कोरोना पुष्टि भएपछि अस्पताल भर्ना गरिएको थियो। विराटनगरको नोबेल अस्पतालमा दमको उपचारका लागि भर्ना भएपछि अस्पतालले उनको स्वाब संकलन गरेर परीक्षणका लागि पठाएको थियो। त्यसको रिपोर्ट नआइकनै वृद्ध भागेर ताप्लेजुङस्थित घर पुगेका थिए। घर पुगेको एक दिनपछि रिपोर्ट पोजेटिभ आएपछि ताप्लेजुङ अस्पतालको आइसोलेसनमा ल्याइएको डा लामाको भनाई छ। लामाका अनुसार उनलाई अरु संक्रमण नहोस् भनेर एण्टिबायटिक, मल्टिभिटामिन, रोग प्रतिरोधात्मक क्षमता बढाउने र आयुर्वेदिक औषधि दिइएको थियो। कोरोना जिते पनि उहाँलाई दमको समस्या छँदै छ, लामाले भने, उच्च मनोबलका साथ अस्पतालबाट जानुभयो। वृद्ध अवस्थाका संक्रमित निको भएर गएपछि आफूहरुमा थप हौसला मिलेको लामाले बताए। दमको पुरानो रोगी उनलाई जुनसुकै बेला अक्सिजनको आवश्यक पर्न सक्ने लामा बताउछन्। वृद्धसँगै उपचार गराएका प्राइम बैंक ताप्लेजुङ शाखाका कर्मचारी पनि कोरोनामुक्त भएका छन्। २४ जनाको स्वाब परीक्षणका लागि पठाएकोमा २० वर्षीय एक पुरुषको नतिजा भने पोजिटिभ आएको छ। ति पुरुष कोरोना जितेका वृद्धका आफन्त रहेको स्वास्थ्य कार्यालय ताप्लेजुङका निमित्त प्रमुख राजकुमार पोख्रेलले बताए। संक्रमित युवालाई अस्पतालको आइसोलेसन कक्षमा राखिने छ।"
सात महिनापछि खुल्यो स्याङ्जाको प्याराग्लाइडिङ स्कुल,"स्याङजा : कोरोनाका कारण बन्द स्याङजाको द बाबु एडभेन्चर इन्टरनेटशनल स्कुल सोमबारबाट सुरु भएको छ। स्कुल संचालनमा आएपछि प्याराग्लाइडिङ बारेमा अध्ययनका लागि अहिले ८ प्रशिक्षार्थी छन्। भीरकोट नगरपालिका ५ स्वरेक मैदानस्थित सो स्कुल झण्डैं ७ महिनादेखि बन्द थियो। कोरोना कहरका बीच सुरु भएको प्रशिक्षणमा स्कुलले ४० प्रतिशत छुट दिएको स्कुल संस्थापक एवं प्रमुख प्रशिक्षक सानुवाबु सुनुवारले जानकारी दिए। साहसिक खेलाडी सानुवाबु सुनुवारको पहलमा राज्यले करिब ५ वर्षअघि स्कुल संचालनको अनुमति दिएको हो। स्कुलको प्रमुख उदेश्य दक्ष प्याराग्लाइडिङ पाइलट उत्पादन गर्ने हो भने अहिलेसम्म ७ सयभन्दा बढीले प्रशिक्षण पुरा गरेको अध्यक्ष कृष्णजंग केसीले बताए। उनले भने विद्यालयमा अहिलेसम्म २ सयभन्दा बढीले आधारभूत तहको र ५ भन्दा बढीले एड्भान्स तहको प्रशिक्षण लिइसकेका छन्। एडभान्स प्रशिक्षणका लागि अन्य क्षेत्रबाटसमेत आउने गरेको उनको भनाई छ। प्याराग्लाइडिङ सिक्नेका लागि सूरुमा १५ दिनको आधारभूत कोर्ष हुन्छ। त्यसपछि एडभान्स, इन्टरमिडियट अनि टेन्डम प्रशिक्षण कोर्स पुरा गरिन्छ। १५ दिनको आधारभूत तालिममा सैद्धान्तिक एवं व्यवहारिक कक्षा स्वरेक मैदानमा हुन्छ। त्यतिबेलासम्म प्रशिक्षार्थी एक्लै उड्ने, झर्ने, माथि आकाशतर्फ उड्न सक्ने हुन्छन्। प्रशिक्षक सुनुवारले थपे त्यसपछि समय र विभिन्न भौगोलिक क्षेत्र र स्थान बढाउँदै दुई जनासम्म उडाउन सक्षम भएपछि मात्र लाइसेन्स दिन्छौं। आधारभूत कोर्सपछि २ सय घण्टा आकाशमा उडेपछि मात्र टेण्डम प्रशिक्षणमा सहभागी हुन पाउछन्। जोखिम र साहसिक खेल भएका कारण प्रशिक्षार्थीलाई धेरै मेहनत गराउँदै सक्षम बनाउने स्कुलको उदेश्य रहेको अध्यक्ष केसीको भनाई छ। अध्यक्ष केसी भन्छन् आधारभूत कक्षा आवश्यकता र माग बमोजिम खुलाइन्छ भने टेण्डम कक्षा वर्षको २ पटक मात्र खुल्छ। पेशा र शोख दुवैका लागि प्याराग्लाइडिङ सिक्न चाहनेको लागि दुबै स्वस्थ आँखा, दुवै कानले राम्रोसँग सुन्ने, एसएलसी वा सो सरह, अन्य जटिल रोग नभएका र १८ देखि २२ वर्षका युवायुवती योग्य मानिन्छन्। साहसिक खेलाडी सुनुवार, दामोदर पराजुलीसहित विदेशीले पनि प्रशिक्षण दिने गरेका छन्। विगतमा आफुले विदेशमा पुगेर प्याराग्लाइडिङ सम्बन्धी प्रशिक्षण र लाइसेन्स लिँदाका कठिन यात्रा सम्झदै सुनुवार भन्छन 'यहा संचालित स्कुलबाट धेरै सुखद, कम खर्चमै र सहज सिकाई हुनेछ। सुनुवारले सन २००८ मा अमेरिकामा प्याराग्लाइडिङको प्रशिक्षण लिएको र सन् २०११ मा स्वीटजरल्याण्डबाट लाइसेन्स लिएको जानकारी गराए। लाइसेन्स नविकरणका लागि पनि विदेशमै जानु पर्ने बाध्यता थियो।' अब भने ती समस्या सबै हटेका छन्। नेपालमै बसेर प्रशिक्षण, लाइसेन्स र नविकरण गर्न सक्ने भएका छन्। सुनुवारले सन् २०१२ मा विश्वकै साहसिक अवार्ड पाएका थिए। सर्वोच्च शिखर सगरमाथाको चुचुरोबाट प्याराग्लाइडिङमा उडेर हामफालेर उनले नेशनल जियोग्राफीले वर्षकै साहसिक अवार्ड दिएको हो। सुनुवार प्याराग्लाइडिङसँगै साइक्लिङवर क्वालाइम्बिङमा पनि पोख्त छन। करिब ४० वर्षीय सुनुवारले विभिन्न दर्जनौं देशमा पुगेर साहसिक रेकर्ड कायम गरेको सुनाए। मैदानको भीरपाखा जग्गा किनेर लाखौ रुपैंया खर्चेर उनले बाबु एडभेन्चर स्कुल नै संचालनमा ल्याएका हुन। नेपाल सरकारबाट प्याराग्लाइडिङ स्कुल संचालनका लागि अनुमतिप्राप्त विद्यालय हो।"
प्रदेश ५ को राजधानी र नाम प्रस्ताव फिर्ता लिन जसपाको माग,परासी : प्रदेश ५ सरकारले प्रस्ताव गरेको प्रदेश नाम र राजधानीको स्थान फिर्ता लिन जनता समाजवादी पार्टी (जसपा) पश्चिम नवलपरासीले माग गरेको छ । सरकार विरोधी नारा लगाउँदै सोमबार सदरमुकाम परासीमा जसपाका नेता तथा कार्यकर्ताले गरेको प्रदर्शनमा नाम र राजधानीको प्रस्ताव फिर्ता लिन माग गरेका हुन् । प्रदेश सरकारले प्रस्ताव गरेको लुम्बिनी नामलाई परिवर्तन गरेर मधेस थरूहट प्रदेश राख्न जसपाको माग छ । त्यस्तै राजधानी बुटवल हुनुपर्ने उनीहरूको माग छ । प्रदर्शनपछि आयोजित विरोध कार्यक्रममा बोल्दै जसपाका जिल्ला अध्यक्ष धरेन्द्र यादवले मधेसी र थारूहरूको बसोबास नै नरहेको स्थानमा लगेर राजधानी राख्न खोज्नु मधेस आन्दोलनको विपरीत रहेको बताए । उनले मधेसको पहिचानका लागि आफूहरूले प्रदेशको नाम फेर्न माग गरेको बताए ।
ताप्लेजुङमा ट्याक्सी दुर्घटनामा तीनजना घाइते,"ताप्लेजुङ : ताप्लेजुङमा सोमबार भएको ट्याक्सी दुर्घटनामा परी तीनजना घाइते भएका छन् । झापाबाट ताप्लेजुङतर्फ आइरहेको ट्याक्सी दुर्घटना हुँदा त्यसमा सवार अर्जुनधारा झापाका ४० वर्षीय असोक कार्की, फुङलिङ नगरपालिका३ का ३७ वर्षीय सोमनाथ दहाल र सोही ठाउँकै ३८ वर्षीय राजेन्द्र दहाल घाइते भएका हुन् । मे १ ज २५७८ नम्बरको ट्याक्सी मेची राजमार्गअन्र्तगत काबेली फुङलिङ सडक खण्डमा पर्ने खोक्सेखोला नजिकै सडकबाट झरेर दुर्घटनामा परेको थियो । ट्याक्सी करिब २ सय मीटर तल झरेको जिल्ला प्रहरी कार्यालय ताप्लेजुङका प्रमुख महेन्द्र श्रेष्ठले बताए । घाइतेमध्ये असोक कार्कीको अवस्था भने गम्भीर रहेको प्रहरीले जनाएको छ। बाँकी दुईको अवस्था भने सामान्य छ । घाइते सबैको उपचारका लागि जिल्ला अस्पताल ताप्लेजुङमा ल्याइएको ताप्लेजुङ प्रहरी प्रमुख तथा प्रहरी नायव उपरीक्षक महेन्द्र श्रेष्ठले बताए ।"
"प्रदेश ५ को राजधानी सार्ने प्रस्तावले नेकपाभित्र खैलाबैला, लुम्बिनीका सबै नेताहरू विरोधमा","काठमाडौँ : प्रदेश ५ को राजधानीका विषयमा सत्तारुद दल नेपाल कम्युनिष्ट पार्टी (नेकपा)मा बिबाद भइरहँदा पार्टी अध्यक्षद्वय केपी शर्मा ओली र पुषपकमल दाहाल 'प्रचण्ड' सोमबार पनि छलफलमा बसेका छन्। आइतबार मात्र मुख्यमन्त्री शंकर पोखरेल, महासचिव विष्णु पौडेल र स्थायी समिति सदस्य जनार्दन शर्मालाई राखेर छलफल गरेका अध्यक्ष आज पनि प्रधानमन्त्री निवास बालुवाटारमा छलफलमा बसेका हुन्। दुई अध्यक्ष समेत को सहमतिमा प्रदेश सरकारले दाङको देउखुरी उपत्यकालाई राजधानी बनाउने प्रस्ताव प्रदेशसभामा पेश गरेको थियो। प्रस्तावमाथि आजबाट प्रदेशसभामा छलफल हुँदैछ। महासचिव पौडेल उक्त प्रस्तावमा सहमत छैनन्। स्थायी समिति सदस्य टोपबहादुर रायमाझी गोकर्ण विष्ट लगायतले पनि यस विषयमा आफूहरूसँग सल्लाह नगरेकोमा असन्तुष्टि जनाउँदै आइरहेका छन्। प्रदेशसभाका नेकपाकै १४ सांसद् देउखुरी लैजाने प्रस्तावमा सहमत छैनन्। प्रदेशसभामा नेकपाका सभामुख बाहेक नै ६० सांसद् छन्। दुई तिहाईका लागि ५८ सासद् आवश्यक पर्छ। नेकपा प्रदेश दलको बैठकमा ह्वीप लगाउनेरनलगाउनेमा आज छलफल हुने बताइए पनि बैठक बस्न सकेको छैन। बालुवाटारमा दुई अध्यक्षका बिचमा बुटवलमा हुन सक्ने सम्भावित झडप लगायत पार्टी एकताको बाँकी काम र मन्त्री परिषद् पुनर्गठन, आज साँझ ५ बजे बस्ने क्याबिनेट बैठकका एजेन्डा लगायतमा पनि कुरा हुने बालुवाटार स्रोतले बताएको छ। केही देशको राजदूत सिफारिस आजको क्याबिनेट बैठकले गर्ने सम्भावना रहेकाले पनि यसमा पनि ओली प्रचण्डबीच छलफल हुन सक्ने बताएको छ। यसअघि अमेरिका र बेलायतमा राजदूत नियुक्तिदेखि मुख्यसचिव नियुक्तिमा पार्टीमा छलफल नभएको भन्दै नेताहरूले असन्तुष्टि जनाउँदै आएका थिए। प्रदेश ५ को राजधानीका लागि यस्तो छ अंकगणित"
विधेयक पारित नहुँदा ६३ लाख नेपालीले पाएनन् नागरिकता,"काठमाडौं : नेपाल नागरिकता ऐन २०६३ संशोधन गर्न बनेको विधेयक पारित नहुँदा करीब ६३ लाख नेपालीले नागरिकताको प्रमाणपत्र पाउन सकेका छैनन् । महिला, कानुन र विकास मञ्चले सोमबार आयोजना गरेको नागरिकता विधेयकका विषयमा सञ्चारकर्मीसँगको भर्चुअल छलफल कार्यक्रममा २०६८ को जनगणनाअघि गरिएको अध्ययनका आधारमा यस्तो तथ्य सार्वजनिक गरिएको हो । केन्द्रीय तथ्याङ्क विभागले गरेको जनगणना र गृह मन्त्रालयले वितरण गरेको नागरिकताको प्रमाणपत्रका आधारमा यो अध्ययन गरिएको मञ्चका कार्यकारी निर्देशक सबिन श्रेष्ठले जानकारी दिए। अध्ययन गरिएको वर्ष ४३ लाख ४६ हजार ४६ नेपालीसँग नागरिकताको प्रमाणपत्र थिएन । प्रत्येक वर्ष बढ्ने जनसङ्ख्याको अनुपात र वितरण हुने नागरिकताका आधारमा नपाउनेको सङ्ख्या निकाल्ने गरिएको पनि उनले बताए। सङ्घीय संसद्, प्रतिनिधिसभाको राज्य व्यवस्था तथा सुशासन समितिमा लामो समयदेखि छलफलका क्रममा रहेको नागरिकता विधेयक पारित नहुँदा महिलाको नाममा सन्तानले नागरिकता पाउन नसकेको जानकारी गराइयो । विधेयक पारित नहुँदा संविधानमा मौलिक हकका रुपमा स्थापित नागरिकता प्राप्त गर्ने हकबाट समेत नागरिक वञ्चित हुनुपरेको अधिवक्ता नवीनकुमार श्रेष्ठले बताए। काठमाडौं जिल्लामा सबैभन्दा बढी एक लाख १५ हजार ७६७ सँग नागरिकता छैन । नागरिकता पाउन नसक्ने नेपालीको सबैभन्दा कम १६।३८ प्रतिशत प्रदेश नं २ मा रहेको मञ्चले जनाएको छ । प्रत्येक वर्ष सात लाख नेपाली नागरिकता पाउन योग्य अर्थात् १६ वर्ष उमेर पुग्छन् । गृह मन्त्रालयले दिएको तथ्याङ्कअनुसार वार्षिक चार लाख ७० हजारले मात्र नागरिकता पाउने गरेका छन् । 'एक वर्षपछि अर्थात् २०७८ मा राष्ट्रिय जनगणना गरिँदैछ, त्यसबेला नागरिकसँग नागरिकता छ, छैन, यसको पनि गणना गरिनुपर्छ, राज्यले गणना गरी निकालेको तथ्याङ्क आधिकारिक हुने भएकाले पनि यसो गरिनु आवश्यक छ, यसले तीनै तहका सरकारलाई योजना बनाउन पनि सहयोग गर्छ,' कार्यकारी निर्देशक श्रेष्ठले बताए। प्रत्येक राजनीतिक परिवर्तनपछि नागरिकता बाँडिने परिपाटी पनि अन्त्य गरिनुपर्नेमा कार्यक्रमका सहभागीले जोड दिएका थिए । २०६३ मा २०४६ चैतसम्म नेपालमा जन्मिएका जति सबैलाई नेपाली नागरिकता दिने र त्यसका लागि तीनजनाले सिफारिस गरे पुग्ने जस्ता हचुवाका व्यवस्था फेरि दोहोरिनु नहुने उनीहरुको भनाइ थियो । नागरिकता वितरणमा कुनै गल्ती भएमा दिने प्रमुख जिल्ला अधिकारीलाई कारबाही नगरिने तर सिफारिस गर्ने वडाध्यक्षलाई कारबाही गर्ने व्यवस्थासमेत पारदर्शी र जवाफदेही हुन नसकेकाले संशोधन गरिनुपर्नेमा ध्यानाकर्षण गराइएको छ । नागरिकता वितरणसम्बन्धी कानून स्पष्ट गरिनुपर्ने, विवेकका भरमा निर्णय गर्ने व्यवस्था खारेज गर्नसमेत कानून व्यवसायीले माग गरेका छन् ।रासस"
"दाङको पक्षमा मतदान गर्न ह्विप, बुटवललाई पर्यटकीय र दाङलाई प्रशासनिक राजधानी बनाइने मुख्यमन्त्रीको आश्वासन","बुटवल : पाँच नम्बर प्रदेशको राजधानी दाङको भालुवाङ बनाउने प्रस्तावमा मतदान गर्न नेकपा संसदीय दलले ह्विप जारी गरेको छ । कडा सुरक्षा घेरामा बसेको संसदीय दलको बैठकमा बोल्दै मुख्यमन्त्री एव नेकपाका प्रदेश इन्चार्ज शंकर पोखरेलले अनिवार्य पक्षमा मत दिन सांसदलाई निर्देशन दिएका हुन् । दलको बैठकमा भौतिक पूर्वाधार विकास मन्त्री बैजनाथ चौधरीले रुपन्देहीलाई राजधानी बनाउने एजेण्डा सफल नहुने भए विशेष प्याकेज बनाउनुपर्ने प्रस्ताव राखेका थिए । रुपन्देहीको लुम्बिनी कोरिडोरलाई पर्यटकीय एवं आर्थिक राजधानी बनाउने निर्णय पनि संसदीय दलले गरेको प्रमुख सचेतक भुमिश्वर ढकालले बताए । दलको बैठकमा बोल्दै मुख्यमन्त्री पोखरेलले आर्थिक, पर्यटकीय राजधानी रुपन्देही र प्रशासनिक राजधानी राप्ती भ्याली बनाइने योजना सुनाए । सांसदहरुले असहमतिका बीच पनि भालुवाङमा राजधानी बनाउने प्रस्तावमा मतदान गर्नेछन् । संसदको बैठक समेत केही बेरमा सुरु हुँदैछ । आजको बैठकमा सरकारको प्रस्तावमाथि छलफल सुरु हुनेछ । प्रस्तावलाई भोलि नै मतदानबाट टुंग्याउने योजना छ । नेकपाको ह्विपपछि राजधानी भालुवाङ तोकिने करिब निश्चित छ ।"
वडा कार्यालयमा तालाबन्दी,डडेल्धुरा : लक्षित वर्गको रकम पहुँचवालाको हातमा गएको भन्दै अमरगढी नगरपालिका१ को कार्यालयमा स्थानीयले तालाबन्दि गरेका छन्। सोमबार स्थानीयले एक विज्ञप्ति जारी गर्दै लक्षित समुदायका लागि आएको बजेट पहुँचवालाले लगेको विषयमा छानविन हुनुपर्ने भन्दै तालाबन्दि गरेका छन्। अमरगढी१ मालमको समैजी सार्की टोलका लागि वडा कार्यालयले बाख्रापालनका लागि रकम विनियोजन गरेको थियो। लक्षित वर्गको रकम पहुँचवालाको हातमा गएको भन्दै लक्षित समुदायका स्थानीय आक्रोसित भएर वडा कार्यालयमा तालाबन्दि गरेका हुन्। वडाले विनियोजन गरेको एक लाख रकम गाउँका टाठाबाठाहरुले किर्ते हस्ताक्षर गर्दै ३० हजार रुपैयाँ पेश्की बुझेको आरोप स्थानीयल लगाएका छन्। बाँकी ७० हजार रुपैयाँ भुक्तानीका लागि नगरपालिकामा सिफारिस गरिएको छ। वडा नं १ का ३० घरधुरीका दलितलाई लक्षित गरेर एक लाख रुपैयाँ विनियोजन भएको थियो।
विराटनगर विमानस्थल स्तरोन्नति गर्न त्रिपक्षीय समझदारी,"विराटनगर : विराटनगर विमानस्थललाई स्तरोन्नति, विकास र विस्तार गरी अन्तर्राष्ट्रियस्तरको विमानस्थल बनाउन त्रिपक्षीय समझदारी पत्रमा हस्ताक्षर भएको छ । संघीय सरकार (नेपाल नागरिक उड्डयन प्राधिकरण), प्रदेश १ सरकार र विराटनगर महानगरपालिकाबीच सोमबार विराटनगरमा हस्ताक्षर भएको हो । समझदारी पत्रमा विमानस्थल स्तरोन्नतिका लागि आवश्यक जग्गा अधिग्रहण, धावनमार्ग विस्तार, आधुनिक टर्मिनल भवन निर्माण र अन्य आवश्यक विकास गर्न तीनै तह लाग्ने उल्लेख छ । अब विराटनगर विमानस्थलको वर्तमान धावनमार्गको लम्बाइ ३ हजार मिटरसम्म विस्तार तथा अन्य आवश्यक पूर्वाधार निर्माण गरी अन्तर्राष्ट्रियस्तरको आधुनिक सुविधा सम्पन्न बनाइनेछ । यसका लागि प्रदेश १ र विराटनगर महानगरपालिकाले जग्गा अधिग्रहण, देखिएको समस्या समाधानको पहल तथा सहजीकरण गर्नेछ । त्यस्तै उसले जग्गा अधिग्रहणमा हुने खर्चको ५० प्रतिशत रकम प्राधिकरणलाई उपलब्ध गराउनेछ । जुन प्रदेश १ को ४० प्रतिशत र महानगरको १० प्रतिशत हुनेछ । यसबाहेक पहिलो पक्ष अर्थात् प्रदेश र महानगरले प्राधिकरणको काममा सघाउनेछ । दोस्रो पक्ष अर्थात् प्राधिकरणले यसको गुरुयोजना तयार गर्ने र जग्गा अधिग्रहण र मुआब्जा वितरणको लागि मन्त्रिपरिषदबाट आवश्यक निर्णय गराउनेछ । त्यसको लागि संघीय पर्यटन मन्त्रालयले सहजीकरण गर्नेछ । विमानस्थलको जग्गा अधिग्रहण, डीपीआर तथा डिजाइन सबै प्राधिकरणले नै गर्नेछ । सोमबार भएको हस्ताक्षर कार्यक्रममा संस्कृति पर्यटन तथा नागरिक उड्डयन मन्त्री योगेश भट्टराईसहित नागरिक उड्डयन प्राधिकरणका उच्च अधिकारीसहित प्रदेश १ का मुख्यमन्त्री र मन्त्रीहरुको सहभागीता रहेको थियो ।"
सीमासम्बन्धी विज्ञ समूहले परराष्ट्रमन्त्रीलाई बुझायो प्रतिवेदन,"काठमाडौं : कालापानी, लिपुलेक र लिम्पियाधुरालगायतका भारतद्वारा अतिक्रमित भूमिको प्रमाण संकलन गर्न बनेको विज्ञ समूहले परराष्ट्रमन्त्री प्रदीप ज्ञवालीलाई प्रतिवेदन बुझाएको छ । प्रधानमन्त्री केपी शर्मा ओलीलाई प्रतिवेदन बुझाउने तयारी गरिरहेको विज्ञ समूहले आइतबार साँझ परराष्ट्रमन्त्री ज्ञवालीलाई प्रतिवेदन बुझाएको हो । प्रधानमन्त्रीको सचिवालयका अधिकांशलाई कोरानो भएको ज्ञवालीलाई बुझाएको हो । निर्धारित समय सकिए पनि लकडाउनका कारण प्रमाण संकलनको काम प्रभावित भएको थियो । कोरानाका कारण विज्ञ समूहले स्थलगत निरीक्षण गर्न सकेन् । संवेदशील विषय भएको भन्दै यस विषयमा समितिका कुनै पनि सदस्य बोल्न रोक लगाइएको थियो । विभिन्न समूह विभाजनले समितिका सदस्यले काम गरेका छन् । परराष्ट्र सचिव शंकरदास बैरागी मुख्य सचिव भएको र मन्त्रीपरिषदको परिवर्तनसँगै परराष्ट्रमन्त्री ज्ञवालीको हेरफेर हुने भएपछि हतारहतार प्रतिवेदन बुझाइएको छ । प्रमाणको साथ साथै भारतसँग वार्ता गर्ने उपायका बारेमा पनि राय दिएको स्रोतले बताएको छ। नीति अनुसन्धान प्रतिष्ठानका कार्यकारी अध्यक्ष डा विष्णुराज उप्रेतीको नेतृत्वमा गत जेठ २२ गते विज्ञ समूह गठन गरिएको थियो। त्यसमा अन्तर्राष्ट्रिय कानुनविद् डासूर्यप्रसाद सुवेदी, इतिहासविद् डा रमेश ढुंगेल, संविधानविद् डा विपिन अधिकारी, जलस्रोतविद् जगतकुमार भुसाल, नापी विभागका पूर्वमहानिर्देशक एवं सीमाविद् तोयानाथ बराल, नेपाली सेनाका पूर्व अधिकारी हिमालय थापा, सामुदायिक वन उपभोक्ता महासंघकी पूर्वअध्यक्ष अप्सरा चापागाई सदस्य छन्। परराष्ट्र मन्त्रालयका सहसचिव रामप्रसाद सुवेदीलाई सदस्य सचिव छन्। विज्ञ समूहलाई तीन महिनाको समय अवधि तोकिएको थियो । समितिलाई नेपाल र भारत बीचका सन्धि, सम्झौता र समझदारीपत्रलगायत सात प्रकारका कागजात, प्रमाण खोज्ने कार्यादेश तोकिएको थियो। सार्वजनिक निकायलगायत विभिन्न संघंसस्था, व्यक्ति र स्वदेश तथा विदेशी पुस्तकालय, अभिलेखालय एवं संग्रहालयबाट नेपालभारत सीमा सम्बन्धमा सुस्ता क्षेत्र, उत्तरपश्चिम क्षेत्र लिम्पियाधुरा, कुटी, नाबी, गुञ्जी, कालापानी र लिपुलेक क्षेत्रमा नेपालको स्वामित्व स्थापित हुने कागजातको सक्कल वा प्रमाणित प्रतिलिपि, सो नपाए प्रतिलिपि प्राप्त गर्ने कार्यादेश पाएको थियो। त्यस्तै तत्कालीन इस्ट इन्डिया कम्पनी, बेलायत सरकार र भारत सरकारसँग भएका पत्राचार, नेपालभारत सीमासम्बन्धी नक्सा ९सुरुदेखि हालसम्म संयुक्त रूपमा र दुवै पक्षबाट प्रकाशितसमेत संकलन गरेको छ । । सरकारी प्रतिवेदन, आदेश, प्रकाशन, सरकारका योजनालगायत सरकारी दस्तावेज, सरकारी पत्राचार, प्रशासनिक आदेश र अन्य आधिकारिक तथ्य एवं प्रमाण, अदालती फैसला, र जग्गा स्वामित्वको प्रमाणपत्र एवं मालपोत, भूमिकर, तिरोभरो, आदि तिरेका रसिद भरपाई, पत्र वा आदेश, सनद, सवाल आदि संकलन गरेको छ। मन्त्रिपरिषद्को ५ जेठको निर्णयअनुसार भूमि व्यवस्था, सहकारी तथा गरिबी निवारण मन्त्रालयले ७ जेठमा लिम्पियाधुरासहितको राजनीतिक तथा प्रशासनिक नक्सा सार्वजनिक गरेको थियो। भारतले २०७६ कात्तिक १६ मा लिम्पियाधुरा, लिपुलेक र कालापानीसहितको नेपाली भूमि मिचेर नक्सा जारी गरेपछि नेपालले कूटनीतिक वार्ताका माध्यमबाट सीमा विवाद समाधान गर्ने प्रयास गरेको थियो।"
"प्रदेशसभामै कांग्रेसको नाराबाजी, प्रदेश ५ को संसद बैठक स्थगित","बुटवल : नेपाली कांग्रेसले प्रदेश सभामा नाराबाजी गरेको छ । संसदीय मर्यादा कायम नभएको भन्दै नाराबाजी गरेको हो । राजधानी दाङ लैजानुको औचित्य पुष्टि गर्न आग्रह सरकारलाई आग्रह गरेको छ । प्रदेशसभामा राजधानी र नामांकरणसम्बन्धी प्रस्तावमाथिको छलफलमा बोल्दै कांग्रेसले तानाशाही शैलीमा यो प्रस्ताव आएको भन्दै आपत्ती जनाएको हो । बैठकमा बोल्दै कांग्रेस संसदीय दलका नेता विरेन्द्र कनौडियाले व्यक्तिगत स्वार्थमा राजधानी सार्नु गलत रहेको बताए । 'मुख्यमन्त्री भनेको प्रदेशभरको हो, उहाँ शालिन नेता हो । तर भेगीय राजनीतिमा लाग्नुभयो । राजधानीको प्रस्ताव ल्याउँदा सहमति हुनुपथ्र्यो । खुसीको दिन हो, हर्ष हुनुपर्ने हो । तर बाहिर निषेधाज्ञा छ । मान्छे पक्राउ गरिएको छ । यो तानाशाही शैली भयो, 'उनले भने । केपी ओलीको बुई चढेर राजधानीको प्रस्ताव ल्याउन गलत भएको भन्दै जनताले खुसी मनाउने गरी अघि बढ्नुपर्ने उनले बताए । राजनीति स्वार्थका लागि राजधानी सारिएको तर्क कांग्रेसको छ । संसद अवरुद्धपछि आधा घण्टाका लागि बैठक स्थगित भएको छ । दाङको पक्षमा बर्दियाका सभासद् राजधानी र नामाकरण लम्बियो, दाङको पक्षमा ५५३ सुझाव दाङको पक्षमा मतदान गर्न ह्विप, बुटवललाई पर्यटकीय र दाङलाई प्रशासनिक राजधानी बनाइने मुख्यमन्त्रीको आश्वासन"
नहरले बगाएर बालकको मृत्यु,विराटनगर : मोरङको लेटाङ नगरपालिका५ खेरुवामा चिसाङ खोलाबाट ल्याएको नहरले बगाएर एक नाबालकको सोमबार दिउँसो मृत्यु भएको छ । लेटाङ६ का रमेश कोइरालाका ४ वर्षीय छोरा रियाज कोइरालाको दिउँसो १: १५ बजे मृत्यु भएको मोरङ प्रहरीका प्रवक्ता डीएसपी मानबहादुर राईले जानकारी दिए । खेल्दै पानी बगिरहेको नहरमा पुगेका नाबालकको त्यही नहरले बगाएर मृत्यु भएको हुन सक्ने प्रहरीले जनाएको छ । धान रोपाइँ गर्न र सिँचाईका लागि स्थानीय बासिन्दाले चिसाङ खोलाबाट नहर बनाएर गाउँमा पानी ल्याएका छन् । त्यही नहरको पानीले बगाएर मृत्यु भएको अवस्थामा नाबालकको शव भेटिएको प्रहरीले जनाएको छ।
डाँका मुद्धा लगाइएका ६ बालक रिहा,"धरान : कानुन विपरीत इलाका प्रहरी कार्यालय इटहरीले पक्राउ गरी हिरासतमा राखेर डाँका मुद्धाको अभियोग खेपिरहेका छजना सडक बालक रिहा भएका छन् । जिल्ला अदालत सुनसरीका प्रमुख न्याधिश अर्जुन कोइरालाको एकल इजलाजको आदेशले प्रहरी हिरासतमा रहेका सडक बालक सोमबार रिहा भएका छन् । गत भदौ २६ गते सुनसरीको इटहरी उपमहानगरपालिकामा व्यवसायी राजकुमार तामाङलगायतले संचालन गरेको बरगर हाउसको सटर फोरेर ६ जना सडक बालकहरुको समूहले ४३ हजार नगद चोरी गरेका थिए । घटनापछि प्रहरीले चोरीमा संलग्न ६ जना बालकलाई पक्राउ गरी हिरासतमा लिएको थियो । कुनै पनि अपराधिक घटनामा बालबालिका संलग्न भएको पाइए कानुन अनुसार मुद्धा चलाउन र हिरासतमा राख्न नपाइने कानुनी प्रावधानलाई लत्याउँदै इटहरी प्रहरीले नाबालकविरुद्ध डाँका मुद्धा दर्ता गरेको थियो । नाबालकलाई प्रहरी हिरासतमा राखिएको र उमेर बढाएर डाँका मुद्धा दर्ता गरिएको घटना अन्नपूर्ण पोष्ट डटकमले प्रकाशित गरेपछि नाबालकलाई ग्रैह कानुनी हिरासतमा राखेको विषय सार्वजनिक भएको थियो । अन्नपूर्ण पोष्टको समाचारलाई आधार मानेर जिल्ला अदालत सुनसरीले इटहरी प्रहरीलाई हिरासतमा रहेका वालकहरुको उमेर पहिचान गरि रिपोर्ट ल्याउन निर्देशन दिए पश्चात इटहरी प्रहरीले बीपी कोइराला स्वास्थय विज्ञान प्रतिष्ठान धरानमा उमेर पहिचानका लागि स्वास्थ्य परीक्षण गरेको थियो । प्रहरी हिरासतमा रहेका छजना बालकको उमेर १४ वर्षमुनि रहेको रिपोर्ट आएपछि आइतबार जिल्ला अदालत सुनसरीको एक नम्बर बेन्चमा थुनछेकको बहस भएको थियो । थुनछेक बहस सकिएपछि न्यायाधीश कोइरालाको इजलासले नाबालकलाई बालबालिका ऐन २०७५ अनुसार हिरासतमा राख्न नपाइने र डाँका मुद्धा समेत नलाग्ने भएपछि रिहा गर्न आदेश दिएको हो । बालबालिका ऐन २०७५ अनुसार १४ वर्ष मुनिका बालबालिकाले कुनै अपराध गरेको भए सम्झाइ बुझाइ छाड्नुपर्ने व्यवस्था छ । छ बालकसँगै पक्राउ परेका ३० वर्षीया र २५ वर्षीया महिलालाई भने ५ हजार धरौटीमा रिहा गर्न कोइरालाको इजलासले आदेश दिएको छ । नाबालक उदयपुरको बेलका नगरपालिकाका, सुनसरीको इनरुवा बराहक्षेत्र, मोरङको विराटनगरका र दुन्दरहरैचाका रहेका छन् । मानव अधिकार सञ्चाल सुनसरीका संयोजक रमेश भट्टराईले प्रहरीले कानुन नै नबुझी मुद्धा दर्ता र अभियोग पत्र दर्ता गरेको बताए। उनले ग्रैह कानुनी हिरासतमा रहेका नाबालकलाई रिहा गर्न अदालतले दिएको आदेश स्वागतयोग्य भएको बताए । सुनसरीका प्रहरी प्रमुख एसपी कमल थापाले छ बालकलाई भ्वाइस अफ चिल्ड्रेन (भिओसी) लाई संरक्षणका लागि बुझाइएको जानकारी दिए । भिओसीका कार्यक्रम संयोजक भरत थापाले सेन्टरमा राखेर स्वास्थ्य उपचार र शिक्षा दिएर ज्ञान प्रदान गरी परिवारको जिम्मा लगाइने बताए।"
कोरोनाले धरानका एक जनाको मृत्यु,धरान : कोरोना भाइरसको संक्रमणका कारण सुनसरीको धरान उपमहानगरपालिका१५ को सिद्धकाली चोकका ५५ वर्षीय पुरुषको निधन भएको छ। कोरोना संक्रमणका कारण सिकिस्त बिरामी भएर असोज १६ गते उपचारका लागि बीपी कोइराला स्वास्थ्य विज्ञान प्रतिष्ठानको कोभिड अस्पतालमा भर्ना भएका उनको सोमबार विहान ६:४५ बजे निधन भएको प्रतिष्ठानका सहायक प्रबक्ता डा आषिश श्रेष्ठले बताए। मृतक पुरुषलाई अत्याधिक ज्वरो आएपश्चात प्रतिष्ठान भर्ना गरिएको थियो। उनी मुटु र दमको दर्घ रोगी भएको पनि डा श्रेष्ठले बताएका छन्। उनको दाहसंस्कारका लागि आवश्यक पहल भइरहेको धरानका मेयर तिलक राईले बताए। योसमेत धरानमा कोरोना संक्रमणका कारण मृत्यु हुनेको संख्या ९ पुगेको छ।
बेइज्जतपूर्ण बेरुजु,"मुलुकका सबैभन्दा ठूलो र पुरानो उच्च शैक्षिक संस्था मानिने त्रिभुवन विश्वविद्यालयप्रति जति गौरव गरिन्छ, यो संस्थाभित्र झांगिएको विकृति, विसंगति र मनपरीतन्त्रले उसैगरी नाक खुम्च्याउनुपर्ने अवस्था निम्त्याएको छ। मुलुकको उच्च शिक्षाको ८० प्रतिशत भार थामिरहेको यो संस्थाभित्र पछिल्लो समय बेरुजुको चाङ लागेको छ। यसले विश्वविद्यालयको आर्थिक गतिविधि नियन्त्रण बाहिर जान लागेको संकेत गर्छ। बेरुजुको कहालीलाग्दो अवस्थाले यहाँको शैक्षिक, प्रशासनिक तथा आर्थिक उन्नयनमा गरेको प्रगतिलाई समेत ओझेल्याएको छ। आर्थिक गतिविधि नियन्त्रणतर्फ गम्भीर नहुने हो भने विश्वविद्यालय हेर्दा सग्लो देखिए पनि भित्रभित्रै धमिराले खाएको बूढो रूखको हालतमा पुग्न सक्छ। यसतर्फ विश्वविद्यालय प्रशासन र विशेषगरी नेतृत्वमा रहेकाहरू गम्भीर बन्नुपर्छ। पछिल्लो तथ्यांकअनुसार त्रिविमा बेरुजु २८ अर्ब ६७ करोड १९ लाख ४९ हजार रुपैयाँ पुगेको छ। जबकि उक्त संस्थाको वार्षिक बजेट भने २१ अर्ब ८६ करोड ४५ लाख २२ हजार रुपैयाँ मात्रै छ। बजेटभन्दा बेरुजु धेरै भएका संस्था बिरलै हुन्छन्। बेरुजु फस्र्यौट गर्न विश्वविद्यालयले हरेक वर्ष सेमिनार, तालिम तथा अभिमुखीकरण कार्यक्रममा लाखौं रुपैयाँ खर्च गर्दै आएको छ। तर परिणाम भने शून्यप्राय: देखिएको छ। महालेखा परीक्षक कार्यालयको गत वर्षको छपन्नौं वार्षिक प्रतिवेदनमा त्रिविको कूल बेरुजु रकम २१ अर्ब १२ करोड ७२ लाख ३१ हजार रुपैयाँ थियो। त्यसमध्ये एक वर्षको अवधिमा ८९ करोड ६६ लाख ८१ हजार रुपैयाँ संपरीक्षणबाट फस्र्यौट भएको थियो। सोही वर्ष आठ अर्ब ४४ करोड १३ लाख ९९ हजार रुपैयाँ बेरुजु थपिएको छ। यो अवस्थाले विश्वविद्यालयमा वित्तीय अनुशासन नियन्त्रण बाहिर गएको प्रस्ट भएको छ। विश्वविद्यालयले हरेक वर्ष ५० प्रतिशत बेरुजु फस्र्यौट गर्ने कार्ययोजना नै बनाएको थियो, तर उक्त कार्ययोजना कागजमा मात्रै सीमित भएको छ। पछिल्लो समय विश्वविद्यालय पदाधिकारी नियुक्तिमा भएको दलीय भागबन्डाले थिलथिलो भएको छ। दलको कार्यकर्ताकै शैलीमा विश्वविद्यालय नेतृत्वले आफूमातहतका कार्यालयमा पदाधिकारी नियुक्त गर्दा क्षमतावान्भन्दा पनि राजनीतिक आस्थालाई मानक बनाउने गरेका छन्। नेतृत्वमा आफ्नै मान्छे भएपछि वित्तीय विवरण सार्वजनिक गर्ने, तालुक निकायलाई बुझाउनेलगायतका काममा लापरबाही हुने गरेको छ। यसलाई विश्वविद्यालय नेतृत्वले कडाइ गर्न सकेका छैनन्। यसले लेखा परीक्षण गराउने कार्यालयबीच समन्वयमा समेत समस्या देखिएको छ। लेखा परीक्षणले औंल्याएका त्रुटि, कमजोरी तथा कैफियतलाई जिम्मेवार निकायले समीक्षा नगरी दीर्घकालीन तथा अल्पकालीन योजना विश्वविद्यालयसँग छैन। बेरुजु मूल्यांकन तथा विश्लेषण गर्ने संयन्त्र नहुँदा एकै प्रकृतिको बेरुजु हरेक वर्ष दोहोरिने गरेको छ। विश्वविद्यालयमा उपत्यकाभित्रका एक सय ३३ तथा बाहिरका ४८ वटा निकाएको लेखा परीक्षण हुँदै आएको छ। लेखा परीक्षण प्रभावकारी बनाउन पहिला लेखा परीक्षण मापदण्ड बनाउनुपर्छ। लेखासम्बन्धी ज्ञान नभएका व्यक्तिलाई विभिन्न निकायको प्रमुखको जिम्मेवारी दिनु हुँदैन। जिम्मेवारीमा लैजानैपरेमा त्यस्ता व्यक्तिलाई लेखासम्बन्धी तालिम दिनुपर्छ। अनियन्त्रित रूपमा पेश्की लिने प्रणालीमा कडाइ गर्नुपर्छ। विश्वविद्यालयमा वित्तीय अनुशासन कायम गराउने लेखा परीक्षण महाशाखालाई सक्रिय बनाउनुपर्छ। ३० देशका एक सय ५० विश्वविद्यालयसँग शैक्षिक सहकार्य गरिरहेको यो संस्थाको इज्जत धुमिल हुनबाट जोगाउनुपर्छ।"
सामाजिक परिवेश र दण्डहीनता,"भ्रष्टाचारी र अपराधी निरुत्साहित गर्ने नागरिक व्यवहारलाई सरकारले मात्र प्रोत्साहित गरे कानुनी शासन स्थापना हुनेछ दण्डहीनता मौलाएका कारण मुलुकको सबै क्षेत्र अस्तव्यस्त हुँदै छ। यो स्थितिका लागि धेरैवटा पक्ष जिम्मेवार हुन्छन् तथापि सामाजिक र राजनीतिक परिवेशका साथै न्याय प्रशासनको अवस्थाले निर्णायक भूमिका खेल्छ। न्यायमूर्तिहरू कुन परिवेश र प्रणालीबाट नियुक्त भई उनीहरूको वृत्ति विकासका शृंखला कसरी अघि बढिराखेको हुन्छ ? यो पक्षसमेत कानुनी शासनका लागि महत्त्वपूर्ण छ। कानुनी शासनको अवस्था कमजोर बनाएर शासन प्रणाली अघि बढ्दा दण्डहीनता र बेथितिले प्रश्रय पाउँछ। यसका लागि शासकहरू इमानदार, कर्तव्यनिष्ठ र राष्ट्रिय भावनाले परिचालित हुन जरुरी हुन्छ। न्याय प्रशासनमा न्यायिक क्याडरबाट आउने र न्यायका अभ्यासकर्तामध्ये विश्वकै न्याय प्रशासनको अवस्था अध्ययन गर्दा अभ्यासकर्ताबाट न्याय सुलभ हुने देखिएकाले न्याय सेवाको नेतृत्व तहमा उच्च चरित्र भएका, राजनीतिक प्रभावबाट पृथक् पहिचान बनाउन सकेकालाई जिम्मेवारी प्रदान गर्ने चलन छ। नेपालमा पनि १९५० देखि ६० दशकमा अभ्यासकर्तालाई न्याय सेवाको नेतृत्वदायी भूमिका प्रदान गरिँदा इतिहासमै सबैभन्दा स्वच्छ, निष्पक्ष र सुलभ न्याय प्राप्त हुन सकेको सन्दर्भलाई सम्मानका साथ स्मरण गरिन्छ। तर हालको अवस्थामा नेपालमा न्याय सेवाको अस्तित्व राख्ने प्रयास न्याय सेवाका क्याडरबाट आएका न्यायमूर्तिमा खोज्नुपर्ने भएको छ। नेपाल बार एसोसिएसनको सिफारिसमा नियुक्त हुने न्यायाधीश प्रस्टरूपमा दलीय कित्तामा विभाजन भएकाहरू र दलीय भागबन्डाका आधारमा हुँदै आएको मात्र नभई सांसद बनी दलीय राजनीतिमा क्रियाशीलता दिनेसमेतलाई रातो कार्पेटले स्वागत गरिएको छ। कहाँसम्म भने न्यायाधीश पदको शपथ लिइसकेपश्चात् दोस्रो शपथ लिन दलको मुख्यालय प्रवेश गर्दा गौरव मान्ने न्यायाधीशहरू यसै देशमा देखिएका छन्। दण्डहीनता नियन्त्रणका लागि विहारमा नितिश कुमारले गरेका प्रयासबाट प्राप्त सफलता नेपालका राजनीति गर्नेहरूका लागि ठूलो पाठ हुन सक्छ। न्याय प्रशासन शासकीय संरचना र शैलीबाट प्रभावित हुन्छ। सर्वसत्तावाद, परम्परागत र सामन्ती संस्कारयुक्त शासन प्रणालीमा न्याय प्रशासन प्रभावकारी हुन सक्दैन। लोकतन्त्रमा मात्र न्याय सुलभ भई न्याय प्रशासनप्रति जनताको सम्मान कायम हुन्छ र न्याय क्षेत्र अब्बल हुँदा मात्र देशमा लोकतन्त्रको विकास सम्भव हुन्छ। न्याय प्रशासन र भ्रष्टाचार नियन्त्रक निकायको प्रभाव जनतामा कस्तो रहेको छ ? त्यसैमा धेरै हदसम्म दण्डहीनताको अवस्था निर्भर गर्दछ। यी निकायको वित्तीय र संस्थागत विकास पनि यसका लागि अनिवार्य शर्तका रूपमा रहेका हुन्छन्। न्यायपालिकालाई अनुत्पादक संस्थाका रूपमा धारणा बनाउने प्रवृत्ति कार्यपालिकामा देखिँदा न्याय क्षेत्र कमजोर भई दण्डहीनताको अवस्था देखिन्छ। समाजले स्वीकार गरेको विधि, व्यवहार, संस्कार, जनतामा रहेको साक्षरता र चेतनाको अवस्था, मानव अधिकारप्रतिको सम्मान आदिको अवस्था अध्ययन गरेर दण्डहीनताको अवस्थाको सहजै अनुमान गर्न सकिन्छ। सर्वसाधारण जनताले भ्रष्टाचारी र अपराधीप्रति निरुत्साहित गरिने व्यवहारलाई सरकार र समाजले प्रोत्साहित गर्ने संस्कारको विकास हुँदा कानुनी शासन स्थापना गर्न सहज हुन्छ। सामाजिक परिवेश सामाजिक परिवेशको प्रभाव दण्डहीनता नियन्त्रण गर्न र यसको विकासका लागि जिम्मेवार हुन्छ। शक्ति केन्द्रमा पहुँच भएका, सार्वजनिक जिम्मेवारीमा रहेकाहरूको स्वार्थ गाँसिएका विषयमा समाजले कसरी व्यवहार गर्छ ? सो महत्त्वपूर्ण हुन्छ। धेरैजसो समाजमा विशेषगरी हिन्दु संस्कारयुक्त समाजमा उपहारलाई संस्कार र सभ्यताका रूपमा लिइँदै गर्दा कानुनी शासन नकारात्मक रूपमा प्राभावित बनिराखेको छ। प्रायः विकासोन्मुख समाजमा सामाजिक सम्बन्धका आधारमा नियुक्ति गर्ने वा जिम्मेवारी प्रदान गर्ने विषय प्रभावित भइराखेका छन्, यस प्रवृत्तिबाट समग्र समाज नकारात्मक रूपमा प्रभावित बन्छ। यस स्थितिमा शासनमा रहनेहरूका लागि भ्रष्टाचारजन्य अपराध स्वीकार गर्ने शैली र संस्कारको विकास हुन्छ। पञ्चायती शासनको समयमा व्यवस्था टिकाउन र २०३६ सालमा जनमत संग्रहमा पञ्चायतलाई विजयी बनाउन जेजस्ता अपराध गर्नसमेत दरबारले तत्कालीन सरकारलाई छुट दिएको यथार्थ इतिहासमा अंकित छ। अदालती निर्णयबाट दोषी प्रमाणित भएकाहरू र अदालतमा ठूलाठूला अपराधजन्य कार्य गरेवापत अदालती निर्णय विचाराधीन रहेकाहरूलाई सबै सजाय माफी गर्ने गरी आजादी दिँदा अपराधीले अभयदान प्राप्त गरेका र समाजमा अपराध कर्म गर्न प्रोत्साहित भएका थुप्रै उदाहरण नेपालमा खोजी गर्दा पाउन सकिन्छ, समाजमा यस प्रकारको संस्कार विकास हुँदा दण्डहीनताले प्रश्रय पाउने गर्छ। दण्डहीनताको राजनीति दलीय स्वार्थका आधारमा मुद्दा फिर्ता लिने र राजनीतिको अपराधीकरणमा अभ्यस्त हुनुका कारण दण्डहीनताले प्रोत्साहित हुने अवसर प्राप्त गर्छ। हाम्रो राजनीति यही शैलीबाट ग्रसित छ। लोकतान्त्रिक कालमै सांसदले ज्यान मारेको अपराधमा अदालतबाट दोषी प्रमाणित भएपश्चात् दिइएको सजाय र दण्ड सम्पूर्ण मिनाहा गरिएको छ। मुद्दा फिर्ता लिन र दण्ड सजाय मिनाहा गर्न गृहमन्त्रीको सिफारिसमा कानुनमन्त्रीले मन्त्री परिषद्मा प्रस्ताव लैजाने व्यवस्था भएकोमा मिलिजुली सरकारमा यस्ता अभियुक्तलाई गृहमन्त्री बनाइएको र उनी गृहमन्त्री भएको १५ दिनमै आफैंले पहलकदमी गरी मुद्दा फिर्ता लिएको अभिलेख नेपालमै अध्ययन गर्न पाइन्छ। हत्या, खोटा चलन, नक्कली मुद्रा कारोबार, महिला बेचबिखन, बैंक चेक र सरकारी कागजात किर्ते, अवैध हातहतियार ओसारपसार, वैदेशिक मुद्रा कारोबार, डकैती, भ्रष्टाचारजस्ता जघन्य अपराधमा सजाय पाएकाहरूलाई लोकतान्त्रिक राजनीतिले सहजै आममाफी दिएको छ। एक्कै प्रकृतिका दुइटा जघन्य अपराध कर्म गर्ने एउटा व्यक्तिको असल आचरण भएका आधारमा दण्ड सजाय माफी गरी रिहा गरिएको छ। दलका नेताहरूबाट राष्ट्रिय स्रोतसाधन र अधिकार दुरुपयोग भएका घटना दैनिकीजस्तै बनेका छन्। निर्वाचनमा उम्मेदवारी तोक्दा धनीमानी, नजिकका नातागोता, परिवारका सदस्यलाई प्राथमिकता राखिने अभ्यास सबै राजनीतिक दलहरूले गर्दै आएका छन्। संसद् स्वयम् कूटनीतिक राहदानीमा भिसा प्राप्त गरेपश्चात् व्यक्तिको फोटो परिवर्तन गरी ठूलो समूह लिई दिल्ली अन्तर्राष्ट्रिय विमानस्थलबाट लन्डन उड्ने क्रममा गिरफ्तार भई संसद्कै बदनाम हुने परिस्थिति पनि नेपालमै बनेको छ, यी केही प्रतिनिधि उदाहरण हुन्। वर्तमान सरकार प्रमुख संवैधानिक मर्मविपरीत निर्वाचन हारेकालाई राष्ट्रिय सभामा मनोनयन गर्न राष्ट्रपतिसमक्ष सिफारिस गर्छन्, व्यापारिक घरानाको निजी भवनमा पार्टी मुख्यालय राखी उक्त कम्पनीलाई सबै प्रकारका राष्ट्रिय सुविधा दिन पुग्छन्। भ्रष्टाचारको अभियुक्त आफ्ना कार्यकर्ताका बारेमा अनुसन्धान प्रभावित हुने गरी संरक्षण गर्न पुग्छन्, यी सबै अवस्थाबाट यस देशको कानुनी राज्यको अवस्था कमजोर र सिद्धान्तमा मात्र सीमित गराउन नेपालका दलहरूबीच अस्वस्थ प्रतिस्पर्धा नै चलेको छ। आश्चर्यजनक उदाहरणका रूपमा एक व्यक्तिलाई एउटा नियुक्ति प्रदान गर्ने सन्दर्भमा अदालत वाधक भएको सम्झी प्रधानन्यायाधीशमाथि महाभियोगको प्रस्ताव पेस गर्ने, राजनीतिक नेताहरूमाथि भ्रष्टाचार अभियोगमा छानबिन गर्ने सूचना प्राप्त हुनासाथ नियन्त्रक निकायका प्रमुखमाथि महाभियोग लगाउने, दुईदुईवटा निर्वाचन क्षेत्रबाट निर्वाचनमा पराजित भएकालाई लोकतान्त्रिक दलको ब्रान्डमा राजनीति गर्नेहरूको समर्थनमा देशको प्रधानमन्त्री बनाउनेजस्ता कानुन, संविधान र लोकतान्त्रिक मूल्यमान्यताविपरीतका कार्यलाई उपलब्धिका रूपमा ग्रहण गर्ने शैलीका दलहरूबाट दण्डहीनताको विकास द्रूतगतिमा हुँदै जानेमा सन्देह रहँदैन। न्याय सम्पादनमा ढिलासुस्ती र कानुन अभाव नेपालमा व्यक्तिगत र दलगत स्वर्थाका लागि जे जस्तोसुकै निर्णय लिने राजनीति र शासकहरू, राजनीतिक पदाधिकारीबाट निःसृत आदेशहरू कानुनी र लोकतान्त्रिक मूल्यमान्यताविपरीत हुँदा पनि निश्चिन्त भएर कार्यान्वयनमा सघाई राजनीतिलाई गलत कार्यमा उत्साहित गर्ने प्रशासकका कारण देश यस प्रकारको अव्यवस्थाको बन्दी हुँदै गएको हो। न्याय सम्पादनमा ढिलासुस्ती हदैसम्म हुँदा अपराधीहरू प्रोत्साहित भएका छन्। २०४६ सालको जनआन्दोलनमा बल प्रयोग गर्ने सुरक्षा बल, प्रशासक र राजनीतिज्ञमाथि कारबाहीका लागि मल्लिक आयोगले गरेका सिफारिस वर्तमान अवस्थासम्म आइपुग्दा दरबार, नेपाली कांग्रेस र नेकपाकै सामूहिक स्वार्थका कारण सरकारी दराजमा प्रयोजनविहीन बनेको छ। नयाँनयाँ प्रकारका अपराधहरूको विकास हुँदै जाँदा त्यसलाई कारबाहीको दायरामा ल्याई निस्तेज गराउने कानुनकै अभाव रहेको र भएका कानुन पनि अपर्याप्त हुँदै गएको स्थिति छ। यातनाविरुद्धको कानुन खासै प्रभावकारी हुन सकेको छैन र पीडकबाट यातनामा परेका पीडितलाई क्षतिपूर्ति गर्ने व्यवस्थासमेत राम्ररी गर्न सकेको छैन। यी सबै कारणले नेपालमा दण्डहीनताको अवस्था विकराल बन्दै गएको छ, वर्तमान शासकीय शैली र कानुनको कार्यान्वयनको अवस्था दृष्टिगत गर्दा यो विकृतिले ठूलो प्रभाव समाजमा पार्दै जाने अवस्था छ। यस्तो अवस्थामा दण्डहीनतालाई समूल समाप्त गर्न नेपाली नागरिक, नागरिक समाज, बुद्धिजीवी, दलभित्रका इमानदार कार्यकर्ता र देशबाहिर रहेका स्वाभिमानी देशभक्त नेपालीको संयुक्त प्रयासबाट मात्र सम्भव हुने अवस्था छ, अन्यथा देशनिकट भविष्यमै ठूलो संकटमा फस्ने स्थिति प्रस्ट हुँदै आएको छ।"
छोरी बचाउन कठोर कानुन,"विद्यालयस्तरको पाठ्यक्रममा कानुनको महत्तवपूर्ण व्यवस्था पढाउन जरुरी छ हामीले जनप्रतिनिधिबाट संसारकै उत्कृष्ट संविधान निर्माण गर्यौं। संविधानको मूल मर्म टेकेर देवानी र फौजदारी संहिता बनाई कार्यान्वयनमा ल्यायौं। केही कमजोरी छाड्ने हो भने देशको कानुन र संविधान संसारकै उत्कृष्टमध्येमा पर्छ। तर पनि हामीले सोचेखोजेजस्तो समाज निर्माण गर्न सकेनौं। हामीले बनाएको कानुनले हाम्रै छोरीहरूलाई सुरक्षा दिन सकेन। अचेल बिहान उठेर पत्रिका पढ्न डर लाग्छ मलाई। रेडियोमा समाचारको धुन बजेपछि कहाली लागेर आउँछ। अझ सामाजिक सञ्जालमा कतिबेला कुन बालिका बलात्कार भएको वीभत्स लास देख्नुपर्ने भनेर त्रसित हुनुपर्ने अवस्था छ। परिवारका सदस्यसँग बसेर समाचार हेर्नै नसकिने भइसक्यो। ससाना छोरी नातिनीलाई के भनेर सम्झाउने ? पछिल्लो समय बालिका बलात्कार र हत्याका घटना बढेको छ। बलात्कारका घटनाले उकालो गति समाएको छ। न सानी बच्ची सुरक्षित छ न त हजुरआमा नै। बलात्कारी र आपराधिक मानसिकता भएकाले रोगी र अशक्त महिलासमेत छाडेनन्। कलिला बालिकालाई बलात्कार गरी हत्या गर्नु जघन्य अपराध हो। यस्तो कुकृत्य गर्नेलाई जति नै सजाय दिए पनि कमी हुन्छ। हरेक पुरुषको गल्तीको पछाडि महिला नै दोषी हुनुपर्ने। बलात्कार पुरुषले गर्ने, दुईचार वर्षपछि ऊ छुटेर पुरानै जिन्दगी बिताउन पाउने। तर बलात्कारपछिको कारुणिक जिन्दगी पनि महिलाले नै बाँच्नुपर्ने। पीडित महिला शारीरिक, मानसिक, सामाजिक र आर्थिकरूपमा प्रताडित भएरै बाँच्नुपर्ने परिस्थिति छ। महिलामाथि हुने अपराधजन्य घटना होस् या सबै किसिमका हिंसा सहनै नसकिने भइसक्यो। यसका लागि कडा कानुन जरुरी छ। कानुन यति धेरै कडा होस् कि सुनेरै अपराधीको हात कामोस्। सबै प्रकारका बलात्कारी वा बालिका बलात्कारपछि हत्या गर्ने हत्यारा उनीहरूलाई समाजमा बाँच्ने अधिकार दिनु हुन्न। जघन्य अपराध गर्ने कारकतत्त्व नै नासियोस्। हामीले कानुन निर्माण गर्ने बेलामा अलि धेरै मानवअधिकारका सवालमा सोच्यौं। यसले गर्दा पनि हामी कलिला नानीको बाँच्न पाउने अधिकार संरक्षण गर्न सकेनौं। कन्चनपुरकी निर्मला पन्त हुन् कि पोखराकी श्रेया वा देवदहकी अंगुरा पासी र बझाङकी सम्झना कामी उनीहरूलाई न्याय गर्न सकिरहेका छैनौं। हामीले निर्माण गरेको सामाजिक मान्यता र गलत प्रथाले पुरुषलाई सदैव सुप्रिम बनाएर हुर्कायौं। पितृसत्ताले उनीहरूलाई माथिल्लो दर्जामा सम्मान दियो। उनीहरूलाई अगाडि बढाउन हामीले ठूलो त्याग गयौं। तर यसको बदलामा महिलाको सम्मान गर्ने, दिदीबहिनीको संरक्षण गर्ने समाज बनाउन सकेनौं। धेरैजसो बलात्कारका घटना आफन्त तथा चिनेजानेकैबाट हुने गरेको तथ्यांक छ। प्रायः महिला हिंसा पनि आफन्तबाटै हुने गर्छ। यसले गर्दा पनि हामीले छोरा र छोरीलाई दिने नैतिक शिक्षा बढाउन जरुरी छ। घरबाटै विभेदविरुद्ध सिकाउन जरुरी छ। बालिका बलात्कारका घटना बढ्न थालेपछि केही महिला सांसद मिलेर छलफल गरेका थियौं। अबोध बालिका बलात्कृत भएर मर्नुपर्ने बाध्यात्मक परिस्थिति कसरी अन्त्य गर्ने भनेर छलफल चलाएका थियौं। प्रायजसोले बालिका बलात्कार गर्नेविरुद्ध मृत्युदण्डको कानुन बनाउनपर्ने माग गर्नुभएको छ। सामाजिक न्यायको सवालमा विभिन्न पाटीका महिला सांसद मिलेर एकबद्ध आवाज उठाएका छौं। हामीले बलात्कारीलाई मृत्युदण्ड त मागेका छौं। तर यो नै सही विकल्प हो भनेर भन्न सक्ने अवस्था छैन। नेपालको संविधानमै नभएको विषय भएकाले सुन्दा सान्दर्भिक देखिँदैन। तर दीर्घकालीन रूपमा यसले अपराधको दर भने घटाउनेछ। मृत्युदण्डको व्यवस्था भएको देशमा बलात्कार र अपराधका घटना हुँदैन भन्ने होइन तर अपराधको संख्या घट्नेछ। टिट फर ट्याट नियम लागू भएका देशमा अपराधको दर कम छ। हामीले सहनै नसक्ने अवस्थामा पुगिसक्यौं। कसरी हाम्रा नानीलाई जोगाउने ? नानीहरूका सपना कलिलैमै निमोठ्ने अपराधीलाई बाँच्ने छुट हुनुहुन्न। यस्ता अपराधी बाँचेर पनि कुनै उपलव्धि हुने छैन। उसबाट घरपरिवार पनि सुरक्षित हुन सक्दैन। सजाय भोग्नपर्छ भन्ने थाहा पाएकाले पक्कै पनि यस्ता जघन्य अपराध गर्न हिम्मत गर्दैनन्। कतिपय मानिस त आपराधिक मानसिकताका पनि हुन्छन्। उनीहरूलाई कसरी ठेगानमा लगाउने ? उनीहरूको मानसिकता नै गलत छ भन्दैमा हाम्रा निर्देाष नानीहरूलाई असुरक्षित बनाइरहनु पनि त गलत हो। नेपालले मानवअधिकारको अन्तर्राष्ट्रिय महासन्धिमा हस्ताक्षर गरेको छ। मृत्युदण्डको कानुन ल्याउन नमिल्ने अवस्था होला। नेपालको न्यायप्रणाली, अपराधको अनुसन्धान प्रक्रिया केही झन्झटिलो पनि छ। यी सबै व्यवस्थामा सुधार ल्याएर कानुन कडा बनाउनुपर्छ भन्ने हाम्रो माग हो। हुन त मृत्युदण्डको अन्तर्राष्ट्रिय प्रावधान, प्राक्टिस, यसको विकल्प, नेपालको कानुनले अपनाउन मिल्छ मिल्दैन ? यी विविध विषयमा व्यापक छलफलपछि मात्रै निष्कर्ष निस्कनेछ। यसको अध्ययन गर्न नौ सदस्यीय समिति गठन भएको छ। मृत्युदण्डको सजायसम्बन्धी व्यापक अध्ययन छलफलपछि संविधान सशोधनको प्रस्ताव गरिनेछ। सम्बन्धित सबै पक्षको सहभागितामा नयाँ कानुन बन्नेछ भन्ने आशा गरौं। अपराध ढाकछोप गर्न सघाउने समाजका पञ्च भलाद्मीलाई पनि हामी कानुनी कठघरामा ल्याउन जरुरी छ। कडा खालको कानुन भए न्यायालयले न्यायपूर्ण तरिकाले फैसला गर्ला भन्ने हाम्रो विश्वास छ। विभिन्न बहानामा अपराधीले उन्मुक्ति पाउने अवस्था पनि देखिएको छ, जुन गलत हो। समाजका दलित, गरिब, निमुखा बालिका धेरैजसो हिंसामा परिरहेको देख्छौं। उनीहरूका लागि न्यायको ढोकासम्म पुग्न जटिल छ। हामीले स्कुलस्तरको पाठ्यक्रम पढ्ने बेला कहींकतै पनि कानुनको जानकारी गराइएको हुन्न। नैतिक अनुशासन सिक्दै गर्दा केही कानुनका नियम जान्ने मौका पाउँछौं। तर यति थोरै ज्ञानले मात्रै कानुन बुझिँदैन। विद्यालय स्तरको पाठ्यक्रममा कानुनको महत्त्वपूर्ण व्यवस्था पढाउन जरुरी छ। अति जरुरी देवानी तथा फौजदारी संहिताका केही बँुदा अध्ययन गराउन आवश्यक छ। मृत्युदण्ड आफैंमा अपराध भएकाले पनि यसको सामाजिक प्रभाव सकारात्मक नहुन सक्छ। त्यसैले न्यायप्रणालीलाई स्वच्छ, चुस्त र विवादमुक्त बनाउन जरुरी छ। जघन्य अपराधबाट समाजलाई जोगाउन मृत्युदण्डको विकल्प हुनै सक्दैन। सांसद् रहेकी चाैधरीसँग अजवी पाैड्यालले गरेको कुराकानीमा आधारित।"
भिडियोमा गायक जोडी,"काठमाडौं : गायक तथा संगीतकार अमृत क्षेत्रीको पहिचान नेपाली सांगीतिक दुनियाँमा बेग्लै छ। उनी थोरै तर पछिसम्म चल्ने गीत गाउन रुचाउँछन्। उनको शब्द, स्वर र संगीत रहेको गीत जहाजै चढेर अहिले चर्चामा छ। यो गीत चर्चामा रहेकै बेला उनले लाजको घुम्टी बोलको गीत श्रोतामाझ ल्याएका छन्। अम्बिका गुरुङको शब्द रहेको गीतमा गायक क्षेत्री स्वयंको संगीत छ। निकेश खड्काले निर्देशन गरेको भिडियोमा गायक क्षेत्रीले आफ्नी श्रीमती संगीतासँग अभिनय गरेका छन्। यसअघि यो जोडीले मग मग बोलको गीतमा एकसाथ अभिनय गरेको थियो। क्षेत्रीले भने, अम्बिका दिदीलाई हामीले अभिनय गरेको मग मग गीत निकै मन परेको रहेछ। उहाँले अनुरोध गरेपछि हामीले फेरि एकपटक स्क्रिन सेयर गरेका हौं। लाजको घुम्टी धेरैको जीवनसँग मिल्ने र आफ्नो जीवनसँग पनि नजिक रहेको उनी बताउँछन्। अरूका गीत गाउँदा फरक कुरा हो। त्यो बजारका लागि हुनसक्छ। तर, आफैंले गर्दा आत्मसन्तुष्टिका लागि गर्छु, उनले भने। गीतको भिडियोमा बुद्ध थापाको छायांकन र विकास धमलाको सम्पादन छ।"
अस्पतालबाट हामफालेर बिरामीले गरे आत्महत्या,विराटनगर : विराट नर्सिङ होम एवं विराटनगर अस्पतालको दुई तलामाथिबाट हामफालेर एक जना बिरामीले सोमबार बिहान आत्महत्या गरेका छन्। अस्पतालको आईसीयूमा उपचाररत मोरङको मिक्लाजुङ गाउँपालिका७ का ५३ वर्षीय अमृत गजमेरले अस्पतालबाट हामफालेर आत्महत्या गरेका प्रहरीले जनाएको छ। मोरङ प्रहरी प्रमुख एसपी सन्तोष खड्काका अनुसार गजमेरलाई उपचारका लागि असोज १७ गते अस्पताल भर्ना गरिएको थियो। फोक्सोमा गम्भीर समस्या देखिएको भन्दै चिकित्सकको सल्लाह बमोजिम उनलाई त्यही दिनबाट आईसीयूमा राखेर उपचार थालिएको थियो। आईसीयूबाट गर्मी भएको बहाना बनाउँदै बाहिर निस्किएका गजमेरले बिहान ५:३० बजेतिर दुई तलामाथिबाट हामफालेको जानकारी अस्पतालले प्रहरीलाई गराएको छ। एसपी खड्काका अनुसार हामफालेर गम्भीर घाइते भएका उनलाई उद्धार गर्दै उपचारका लागि आईसीयूमा भर्ना गरिएको थियो। गजमेरको उपचारका क्रममा ९ बजेतिर मृत्यु भएको जानकारी उनले दिए। अस्पतालले यस घटनाका बारेमा आधिकारिक रुपमा जानकारी दिइसकेको छैन। उपचाररत अवस्थामा उनले किन आत्महत्याको बाटो रोजे भन्ने यकिन हुन नसकेको एसपी खड्काले बताए। मृत्यु अस्वभाविक देखिएका कारण घटनाको गम्भीर रुपमा अनुसन्धान थालिएको जानकारी उनले दिए। शव पोस्टमार्टमका लागि कोशी अस्पताल लैजाने तयारी प्रहरीले गरेको छ।
गाउँपालिका अध्यक्षसहित सप्तरीमा १० जनामा कोरोना संक्रमण,"राजविराज : सप्तरीको राजगढ गाउँपालिका अध्यक्षसहित उनका परिवारका ४ जनामा कोरोना संक्रमण देखिएको छ। परिवारसँगै गाउँपालिकाको कृषि शाखाका संयोजक र अध्यक्षका चालक समेत संक्रमित भएका छन् । दुई दिनअघि १६ जनाको स्वाब परीक्षण गराएकोमा आफूसहित जेठा छोरा, २ नाती संक्रमित भएको गाउँपालिका अध्यक्षले जानकारी दिए । संक्रमित हुनेमा राजगढ गाउँपालिका ३ का ६५, ४०, १५ र ८ वर्षीय हुन् । यसैगरी कृषि शाखाका संयोजक राजविराज नगरपालिका७ का ५७ वर्षीय र ट्रयाक्टर चालक राजगढ गाउँपालिका३ का ४० वर्षीय रहेका छन् । स्वास्थ्य कार्यालय सप्तरीका अनुसार राजगढ गाउँपालिकाका अध्यक्षसहित सप्तरीका १० जना संक्रमित भएका छन् । जिल्ला स्वास्थ्य कार्यालय सप्तरीका निमित्त कार्यालय प्रमुख दुनियालाल यादवका अनुसार अन्य संक्रमित हुनेमा राजविराज नगरपालिका६ का ४४ वर्षीय, सुरुङ्गा नगरपालिका१ का ३२ वर्षीय, महादेवा गाउँपालिका४ का २८ वर्षीय पुरुष र बिष्णुपुर गाउँपालिका७ का १६ वर्षीया महिला संक्रमित भएका छन् । यो समेत सप्तरीमा संक्रमित हुनेको सङ्ख्या १ हजार ३१७ पुगेको छ । जसमा २ महिलासहित १८ जनाको मृत्यु भएको छ । सप्तरीमा हालसम्म १ हजार ६२ जना संक्रमित निको भएर सामान्य जीवनमा फर्किएको स्वास्थ्य कार्यालय सप्तरीले जनाएको छ । हाल राजविराजस्थित आइसोलेसन केन्द्रमा ३६ जना, कञ्चनरुप नगरपालिका र तिलाठी कोइलाडी गाउँपालिकास्थित आइसोलेसन केन्द्रमा ३३ जना संक्रमित रहेको यादवले बताए । राजविराजस्थित सप्तरी कारागारमा ६ जना र नेपाली सेनाको राजविराजस्थित भिम दल गणमा १४ जना संक्रमित आइसोलेटेड भएर बसेका छन् । पछिल्लो परीक्षणअनुसार जिल्ला प्रहरी कार्यालय सप्तरीका एसपीसहित सम्पूर्ण प्रहरीहरु निसंक्रमित भएको स्वास्थ्य कार्यालय, सप्तरीले जानकारी दिएको छ ।"
ईश्वर सम्झने कहिले ?,"हस्तिनापुरका राजाको दरबारमा कौरव र पाण्डव पक्षबीच जुवा खेल भयो। खालमा कौरवको जित र पाण्डवको हार भयो। पाण्डवहरूका सारा सम्पत्ति स्वाहा भयो। युधिष्ठिरले चार भाइलाई दाउमा त राखे नै, आफूलाई पनि राखे। द्रौपदी बाँकी थिइन्, उनलाई पनि दाउ थापे। त्यो पनि हारे। सबै दाउ जितेपछि कौरव पक्षको अहम् बढ्यो। उनीहरूले संसारै जितेको महसुस गरे। कतिसम्म भने दुर्योधनका भाइ दुःशासनले त्यो जुवाहलभरि रहेका मानिसका बीचमा द्रौपदीको वस्त्रहरण सुरु गरे। द्रौपदी आत्तिइन्। राजा धृतराष्ट्रतिर फर्केर सहयोगको याचना गर्दै करुणामय स्वरमा दुवै हात फैलाइन् र भनिन्, हे महाराज, म पनि हजुरकै छोरीजस्तै त हुँ नि। मेरो ठाउँमा हजुरकी छोरी भए कस्तो लाग्थ्यो ? त्यसैले मेरो वस्त्रहरण गर्नबाट दुःशासनलाई रोक्नुस्। द्रौपदीले पटकपटक पुकारा गरिन्, तर राजाले घोसेमुन्टो लगाइरहे। पितामह भीष्म, गुरु द्रोणाचार्य, कृपाचार्यसँग पनि यसरी नै अनुनयविनय गरिन्। उनका आफ्नै पाँच पतिहरूले पनि उनको पुकारा सुनेर पनि केही गर्न सकेनन्। दुःशासनलाई रोक्ने आँट कसैले पनि नगरेपछि अन्तिम अवस्थामा द्रौपदीले भगवान्लाई सम्झिइन्। भनिन्, हे कृष्ण, दुःशासनले मेरो वस्त्रहरण गरेर बेइज्जत गर्न खोज्दै छ, रोक्नुस्। हे जगत्पिता म तिम्रै सन्तान हुँ। तिम्रो सन्तानको रक्षा तिमी नै गर। म तिमीमै समर्पित भएँ। द्रौपदीले पुकारा गर्नासाथ भगवान् श्रीकृष्णले वस्त्र दिइरहे। वस्त्र तान्दातान्दा दुःशासन बेहोस भएर ढल्यो। द्रौपदी चीरहरण हुनबाट जोगिइन्। उनले सुरुमा पितामह र द्रोणाचार्यसँग पुकारा गरेकी थिइन्, तर कसैले पनि उनको सुरक्षा गर्न सकेनन्। पितामह र गुरु द्रोणाचार्यले दुःशासनलाई द्रौपदीको चीरहरण नगर भनेर रोक्न सक्थे, तर दुवैजना कौरवका अगाडि निरिह हुन पुगे। अन्ततः द्रौपदीले भगवान् कृष्णलाई नै पुकार्नुपर्यो। द्रौपदीले आपत्का बेला आखिरीमा मात्र भगवान् कृष्णलाई सम्झिइन्। उनले त सुरुमा पितामह भीष्म र गुरु द्रोणाचार्यलाई सम्झेकी थिइन्, तर उनीहरूले बचाउन सकेनन्। युधिष्ठिर र उनका भाइहरूले कौरवसँग जुवा खेल्दा एकपटक पनि भगवान्लाई सम्झेनन्। अन्ततः उनीहरूले हार्नुपर्यो। विपत्मा मात्र भगवान् सम्झने आम मानिसको स्वभावै हो। यस्तै बानीले बेलाबेलामा हामी विपत्तिमा पर्ने गर्दछौं। आपत् पर्दा मात्र होइन, अघिपछि खाँदा, बस्दा, उठ्दा, काम सुरु गर्दा पनि भगवान् सम्झने गरौं। जसले भगवान् सम्झिरहन्छ, उसका विपत्ति टरेर जान्छ। भगवान् भक्तलाई सदैव हेर्छन्। द्रौपदीलाई भैं विपत्तिबाट जोगाउँछन्।"
लकडाउनपछि ललितपुरमा मात्रै २८ बलात्कार,"ललितपुर : मुलुकका विभिन्न स्थानमा बलात्कार तथा हत्याका घटना श्रृखलावद्धरुपमा भइरहेका छन्। महामारीको अवधिमा पनि यो क्रम रोकिएको छैन। लकडाउन सुरु भएयता ललितपुरमा मात्रै ३० वटा बलात्कार तथा यौनजन्य अपराधका घटना दर्ता भएका छन्। महानगरीय प्रहरी परिसर ललितपुरले जानकारी गराए अनुसार चैत्र ११ यता बलात्कारका २२ वटा घटना दर्ता भएका छन्। त्यस्तै, ६ वटा घटना जर्बरजस्ती करणी उद्योग र दुई वटा मुद्धा बाल यौनदुर्व्यवहारका दर्ता भएका छन्। बलात्कार र यौनजन्य घटना बढ्नुको पछाडि विभिन्न कारण भए पनि प्रहरीले यस्ता घटना रोक्न प्रयास गरिरहेको दाबी गरेको छ। बलात्कारका घटनाहरु केलाउँदा पीडकले पीडितलाई डर, धम्की, त्रास, प्रलोभन, जालसाजी, प्रेमको नाटक गर्ने गरेको प्रहरीले बताउँछन्। परिसरका प्रमुख टेकप्रसाद राईका अनुसार कानूनको उचित ज्ञान नभएकाले पनि कतिपय घटना हुने गरेको बताए । उनले एउटा यस्तै प्रकारको बलात्कारको घटनाको दृष्टान्ट सुनाए। गत महिना दर्ता भएको यस घटनामा १७ वर्षीया बालिका बलात्कारको शिकार भएकी छन्। जन्मदिन मनाउन घरबाहिर गएकी उनी अन्य साथीहरुसँग होटलमा बसिन्। त्यहाँ अर्का २१ वर्षका युवासँग उनको शारीरिक सम्बन्ध भयो र गर्भवती भइन्। तर, ती युवाले पछि उनको वास्ता गरेनन्। बरु अर्को १५ वर्षकी बालिका लिएर ती युवा भागे । गर्भवती बालिकाले उनीविरुद्ध निवेदन हालेपछि ती युवालाई चितवनबाट पक्राउ गरियो। कानुनले १८ वर्षभन्दा सानो उमेरको बालिकासँग सहमतीमा सम्पर्क राखे पनि त्यसलाई बलत्कार मानेको छ। गत शुक्रबार दर्ता भएको अर्को घटना पनि उस्तै प्रकृतिको छ। भैंसेपाटीका ३५ वर्षीयले १५ वर्षकी बालिकालाई विवाह गरेर अन्तै राखेको भनेका छन्। तर बालिकाको अभिभावकले ती व्यक्तिविरुद्ध मुद्धा दायर गरेपछि प्रहरीले उनलाई पक्राउ गरेको हो। ती व्यक्तिले बालिकाको सहमतीमा उनीसँग शारीरिक सम्बन्ध राखेको बताएका छन्। यद्यपि यसलाई कानुनले बलात्कार मानेको राईले बताए। बलात्कारका यस्ता घटना हुन नदिन अभिभावक आफैँ सचेत हुनुपर्ने उनको भनाइ छ। राईले भने, आफ्ना बालबालिका कता जाँदैछन् ? के गर्दैछन् ? सामाजिक सञ्जालमा के हेर्दैछन् ? यस्ता विषयमा निगरानी गर्नुपर्छ। महामारीको समयमा मानिसहरु झनै फुर्सदिलो भएकाले बलात्कार जस्तो आपराधिक घटनामा बढी संलग्न भएको उनले बताए।"
पञ्जाबमाथि चेन्नईको शानदार जित,दुबई : युएईमा जारी इन्डियन प्रिमियर लिग (आईपीएल) अन्तर्गत आफ्नो पाँचौँ खेलमा चेन्नई सुपर किंसले शानदार जित निकालेको छ। आइतबार राति दुबई अन्तर्राष्ट्रिय क्रिकेट मैदानमा भएको खेलमा चेन्नईले किंस ११ पञ्जाबलाई १० विकेटले पराजित गरेको हो। पञ्जाबले टस जितेर पहिले ब्याटिङ गर्दै ४ विकेट गुमाएर १७८ रन बनाएको थियो। जवाफमा चेन्नईले १७४ ओभरमै कुनै पनि विकेट नगुमाई १७९ रनको लक्ष्य भेट्टायो। चेन्नईका लागि ओपनरद्वय शेन वाट्सन र फाफ दु प्लेसिसले समान ५३ बलको सामना गरे। वाट्सनले ३ छक्का र ११ चौका हिर्काउँदै ८३ रन बनाए भने प्लेसिसले १ छक्का र ११ चौकाको मद्दतमा ८७ रन जोडे। यसअघि ब्याटिङ गरेको पञ्जाबका लागि कप्तान केएल राहुलले ६३ रन जोडेका थिए। त्यस्तै निकोलस पुरनले ३३ तथा मन्दिप सिंहले २७ रन बनाए। पञ्जाबलाई मध्यम स्कोरमा रोक्न चेन्नईका शार्दुल ठाकुरले २ तथा रविन्द्र जडेजा र पियुस चवालाले ११ विकेट लिए। चेन्नईको यो दोस्रो जित हो। जितसँगै चेन्नई अंक तालिकाको पुछारबाट छैठौँ स्थानमा उक्लेको छ भने पञ्जाब पुछारमा पुगेको छ। यसैबीच आइतबार भएको अर्को खेलमा मुम्बई इन्डियन्सले जित निकाल्यो। उसले सनराईजर्स हैदराबादलाई ३४ रनले पराजित गरेको हो।
छोराले गरे बावुको हत्या,गुल्मी : जिल्लाको ईस्मा गाउँपालिका४ दोहोलीका अनिल बस्नेतले धारिलो हतियार प्रयोग गरी आफ्नै बावुको हत्या गरेका छन् । ६० वर्षीय बावु दिलबहादुर बस्नेतका २५ वर्षीय छोरा अनिल बस्नेतले आइतबार साँझ हतियार प्रयोग गरी गम्भीर घाइते बनाएको प्रहरीले जनाएको छ । प्रहरीका अनुसार टाउको र मुखमा चोट लागेका बस्नेतलाई उपचारका लागि बुटवल लैजाँदै गर्दा बाटैमा मृत्यु भएको हो । मदिराले मातेर घरमा आएका अनिलले बावुसँग झगडा गरी धारिलो हतियारले हानेको जिल्ला प्रहरी कार्यालय गुल्मीले जनाएको छ । बावुको आक्रमणपछि अनिल फरार रहेको र खोजीकार्य जारी रहेको जिल्ला प्रहरी कार्यालय गुल्मीका प्रहरी नायव उपरीक्षक केदारराज पन्तले जानकारी दिए ।
बलात्कारको घटना प्रहरीसम्मै मिलाउने पञ्चको प्रयास,"राजविराज : ३६ वर्षीया महिला उनका पति र बहिनी ज्वाइँसँगै आइतबार दिउँसो जिल्ला प्रहरी कार्यालय सप्तरीमा आए। मुद्दा शाखामा पुगेर उनीहरूले बलात्कार प्रयास घटनाका आरोपितलाई कारबाहीको माग गरे। पीडित महिलासँग अनुसन्धान शाखामा बयान लिइयो। वडाध्यक्ष र वडा सदस्यसहित आरोपितका काकी र ठूली आमा आइतबार पीडित महिलासँग बयान लिने प्रहरी कार्यालयको कोठामै पुगे। उनीहरूले मुद्दा फिर्ता लिन आग्रह गरे। उनीहरूले हातखुट्टा जोडे पनि उजुरी फिर्ता हुँदैन, पीडितका पतिले भने। आरोपितलाई संरक्षण दिनेहरूले गर्ने पञ्चेतीबारे अनुमान गरेरै प्रहरी कार्यालय आएको उनको भनाइ छ। गुमेको पैसा कमाउन सकिएला तर गुमेको प्रतिष्ठा कमाउन सकिँदैन, उनले भने। सप्तरीको विष्णुपुर गाउँपालिका६ का वचवा सरदार र कोभिया सरदारले असोज ११ गते राति बलात्कार प्रयास गरेको पीडितको भनाइ छ। १० वर्षीय छोरासँग गुहाली घरमा सुतिरहेका बेला मदिरा सेवन गरी आएका सप्तरीको विष्णुपुर गाउँपालिका६ का वचवा सरदार र कोभिया सरदारले असोज ११ गते रातको ११ बजे मुख थुने, पीडित महिलाले भनिन्, संवेदनशील अंगमा हात हाले र बलात्कारको प्रयास गरे। त्यसपछि आफू जेठा छोरा सुतेको घरभित्र दौडेर पुगेको उनले सुनाइन्। कोभिया पछि लाग्दै घरभित्र पस्यो। छोराले च्याप्पै नियन्त्रणमा लियो, उनले भनिन्, बचवा पर्खालको चेपबाट नियालिरहेका थिए। उसलाई पनि समाउन खोज्दा चप्पल बोकेर भाग्यो। भाग्दा गम्छा छुट्यो। उनका पति त्यस रात काम गर्ने इँटाभट्टामै सुतेका थिए। प्रत्यक्षदर्शी एक छिमेकीले होहल्ला भएपछि नजिकै आएर उज्यालो पारी हेर्दा बचवा भाग्दै गरेको र कोभिया नियन्त्रणमा परेको देखिन्। पीडित महिला चिच्याएपछि उठेका छिमेकी आएर कोभियालाई कुटपिट गरे। कोभियाले जीवनमा यस्तो काम नगर्ने र अबदेखि कहिल्यै नआउने भनी कान समाते। रातको १ बजेकाले बिहान कुरा बुझ्ने भन्दै कोभियालाई गाउँलेले वडा सदस्य रामकुमार रायको जिम्मा लगाए। भोलिपल्ट बसेको गाउँले भेला पञ्चेतीमा कोभिया उपस्थित भए। बचवा भने अनुपस्थित रहेकाले पञ्चेती असोज १३ गतेलाई सारियो। पञ्चेती रोगिया गाछीमा कि सिंहजीको कामतमा रहेको खाली घरमा बस्ने कुरा नमिलेपछि वडा कार्यालयमै राखेको वडाध्यक्ष बहादुर सदाले स्वीकार गरे। पीडितले घटनामा संलग्न युवकलाई कारबाहीको माग गर्दै असोज १४ गते जिल्ला प्रहरी कार्यालय सप्तरीमा निवेदन दिइन्। जिल्ला प्रहरीले उक्त निवेदन छलफलका लागि प्रहरी चौकी विष्णुपुरमा पठायो। प्रहरी चौकी विष्णुपुरका असइ प्रमोद साहले आरोपित दुवै जनालाई चौकीमा झिकायो। केही बेरमा पुगेका वडाध्यक्ष सदाले पञ्चेती गरेर मिलाउने भनेपछि असइ साहले उनकै जिम्मा लगाए। पीडित पक्षबाट ठाडो निवेदन परेको र जनप्रतिनिधिले पञ्चेतीबाट समस्या समाधान गर्ने विश्वास दिलाएको भन्दै प्रहरीले आरोपितलाई वडाध्यक्ष सदाकै जिम्मा लगायो। वडाध्यक्षले भने, दुवै पक्षका जनता मेरै हुन्, दुवैले मलाई भोट दिएका छन् तसर्थ घटना मिलाउनुपर्छ। भोलि प्रहरी कार्यालयमा पीडित र मलाई पनि बोलाइएको छ। हामी मिलाउने प्रयास गरिरहेका छौं। महिलाले भोलि मुद्दा फिर्ता लिन्छिन्।"
जोखिम मोलेरै ट्राफिकले सेवा दिइरहेको छ,"महानगरीय ट्राफिक प्रहरी महाशाखाका प्रमुख प्रहरी वरिष्ठ उपरीक्षक भीमप्रसाद ढकाल भन्छन्, विभिन्न कालखण्डमा चुनौती व्यहोर्दै आएको ट्राफिक प्रहरी विश्वव्यापी कोरोना महामारीमा उच्च मनोबलका साथ सडकमा खटिएको छ। महामारीमा ट्राफिक व्यवस्थापन, संक्रमणको उच्च जोखिमलगायत विषयमा सुवास गोतामेले एसएसपी ढकालसँग गरेको कुराकानीको सम्पादित अंश : महामारीमा ट्राफिक व्यवस्थापन कसरी भइरहेको छ ? संक्रमणको असर सर्वत्र रहेका बेला ट्राफिक पनि अछुतो रहने कुरा भएन। फ्रन्टलाइनमा खटिने भएकाले पनि ट्राफिक प्रहरी उच्च जोखिममा छन्। जोखिम हुँदाहुँदै पनि सवारी व्यवस्थापनमा हामी चुकेका छैनौं। डमी ट्राफिक बनाएर होस् वा प्लेकार्ड बोकेरै हामीले आफ्नो जिम्मेवारी पूरा गर्दै आएका छौं। हालसम्म कति ट्राफिक प्रहरी संक्रमित भए ? सुरुमा पाँचजनाबाट देखिएको कोरोना संक्रमण बढ्दै तीन सय ४५ जनामा पुग्यो। महाशाखाकै धेरैलाई संक्रमण देखिएपछि सिल नै गर्नुपर्यो। उपत्यकामा काम गर्ने एक हजार दुई सय ३६ जना ट्राफिकमा परीक्षण गर्दा तीन सय ४५ मा संक्रमण देखिएको हो। हाल तीन सय नौजना निको भएर काममा फर्किसके। ३१ जना अहिले क्वारेन्टिनमै छन्। पाँचजना होम आइसोलेसनमा छन्। नौजनामा पुनः कोरोना देखिएको छ। संक्रमण बढिरहेका बेला ट्राफिक ड्युटीमा जान मान्छन् ? नमान्ने प्रश्नै आउँदैन। सरकारले दिएको जिम्मेवारी जस्तोसुकै कठिन परिस्थितिमा पनि गर्छौं भनेर शपथ खाएका छौं। यतिबेला हामीले परिवारलाई दोस्रो प्राथमिकतामा राखेर सडक व्यवस्थापनमै जोड दिनुपरेको छ। शंका लागेकालाई स्वास्थ्य जाँच गर्छौं। डीएसपीको कमान्डमा हेल्थ सेन्टर राखिएको छ। संक्रमण देखिएकालाई क्वारेन्टिनमा राख्छौं। आलोपालो गरेर खटिएका छौं। संक्रमणबाट जोगिन कस्ता प्रयास गरिएको छ ? कार्यालय प्रवेशद्वारमा साबुनपानीले हात धुने व्यवस्था छ। कार्यालय भित्रिने र बाहिरिने सम्पूर्णको स्वास्थ्य चेकजाँच र सवारी साधन किटाणुरहित गर्ने काम गरिरहेका छौं। सबै ट्राफिक प्रहरी कर्मचारीलाई मास्क, पन्जा, साबुन, सेनिटाइजर, चस्मा तथा केहीलाई पीपीईसमेत वितरण गरेर ड्युटीमा खटाइरहेका छौं। ब्यारेकमा एक मिटर दूरीमा खाट राखेर सुत्ने व्यवस्था गरिएको छ। कार्यक्षेत्रमा खटिँदा दुई मिटरको सामाजिक दूरी कायम गरेका छौं। बिदामा गएर फर्किएकालाई छुट्टै क्वारेन्टिनको व्यवस्था गरिएको छ। कुनै पनि ट्राफिकलाई स्वास्थ्यमा समस्या (रुघाखोकी वा अन्य) आएमा तुरुन्तै प्रहरी अस्पतालमा स्वास्थ्य जाँचमा पठाउँछौं। प्रत्येक ट्राफिक कार्यालयको परिसरलाई नियमित दिनमा दुईपटक विषादी छर्किएर किटाणुरहित बनाउँदै आएको छौं। ट्राफिक प्रहरीको जनशक्ति व्यवस्थापन कसरी भइरहेको छ ? तालुक कार्यालयको निर्देशनबमोजिम पाँच सय पाँच जनशक्तिबाट १५१५ दिन कार्यालय सञ्चालन मिलाइएको छ। आइसोलेसनमा बस्ने संक्रमित ट्राफिक कर्मचारीलाई प्रहरी निरीक्षकको कमान्डमा नियमित टेलिफोन सम्पर्क गरी स्वास्थ्य अवस्था र समस्या बुझ्ने गरिएको छ। जनशक्ति अभाव भएका र चालकले देख्ने २८ स्थानमा डमी ट्राफिक बनाएर राखेका छौं। सीसीटीभी पहुँच भएका स्थानमा सीसीटीभीबाटै पनि मनिटरिङ भइरहेको छ। सवारी चाप बढी हुने समयमा सबै जनशक्ति सडकमै परिचालन गर्दै आएका छौं। जोखिममा काम गर्ने प्रहरीलाई भत्ताको व्यवस्था छ कि छैन ? पहिलो कुरा हामी भत्ता नपाए काम गर्दैनौं भनेर भनेका छैनौं। तर पनि संक्रमण रोकथाम तथा नियन्त्रणका लागि खटिएका ट्राफिक प्रहरी कर्मचारीको मनोबल उच्च पार्न प्रहरी प्रधान कार्यालयबाट जोखिम भत्ता तथा बिमाको व्यवस्था मिलाइएको छ। सरकारले यसै पनि नियमित भत्ताको व्यवस्था गरेकै छ। संक्रमण रोकथामका बाह्य प्रयास केकस्तो भएका छन् ? संक्रमण रोकथामका लागि बाह्य प्रयास थालेका छौं, जुन दैनिक गरिने कामकारबाहीभित्रै पर्छ। अहिले जनपथ प्रहरीसँग मिलेर ४६ स्थानमा संयुक्त सुरक्षा जाँच गर्छौं। अत्यावश्यक भीडभाड भएका ठाउँमा पीपीई लगाएर २८ स्थानमा ट्राफिक खटिरहेको छ। हामीले माइकिङ तथा दुई सय २४ स्थानमा प्लेकार्ड देखाएर सचेत हुन नागरिकलाई खबरदारी गर्दै आएका छौं। मेट्रो ट्राफिक एफएम ९५५ मेगाहर्जबाट हालसम्म ६० वटा स्थलगत रिपोर्ट, ३६ वटा अन्तर्वार्ता प्रसारण भइसकेका छन्। महाशाखाको ट्राफिक कन्ट्रोल रुम १०३, वेबसाइट, फेसबुक, ट्विटरलगायतका सामाजिक सञ्जालबाट समेत कोरोनाबाट बच्ने उपायबारे सर्वसाधारणलाई सचेत गराएका छौं। उपत्यका छिर्ने नाकामा ट्राफिक जाँच राम्रो भएन भन्ने गुनासो छ नि ? नाकाबाट उपत्यका छिर्न पासको व्यवस्था लागू हुनुअघि हामीले अवस्था हेरेर मात्रै अत्यावश्यकलाई उपत्यका छिर्न दिएका थियौं। पास जारी भएपछि झन् सजिलो भयो। तर नाकाबाट भन्दा चोरबाटो प्रयोग गरेर उपत्यका छिर्ने धेरै भए। एम्बुलेन्सकै दुरुयोग गरेर पनि सर्वसाधारण उपत्यका भित्रिएको थाहै छ। पासकै पनि दुरुपयोग गरेर मान्छे ओसार्ने गाडीलाई हामीले नियन्त्रणमा लिएकै थियौं। आएका गुनासाको सम्बोधन गरिएको छ। संक्रमणको फाइदा उठाएर धेरै सवारीले बढी भाडा उठाए भन्ने सुनिन्छ नि ? जोर बिजोर प्रणाली लागू भएपछि भाडाका ट्याक्सी र साना सवारीसाधन चल्न थाले। मनमौजी भाडा लिएको गुनासो आयो। हामीले संक्रमणको महामारीमा पनि बढी भाडा लिने ५२ जना सवारी चालकलाई कारबाही गरेका छौं। मापदण्डभन्दा धेरै यात्रु बोक्ने चार हजार एक सय ७६ भाडाका सवारीसाधनलाई सम्झाइबुझाइ गरेर छाडिसक्यौं। अझै पनि समयसमयमा हामी यात्रुलाई सवारीसाधनले बढी भाडा लिएनलिएको सोध्ने गरेका छौं। लकडाउनका अवधिमा के कति कारबाही भए ? लकडाउन अवधिमा एक लाख ३३ हजार आठ सय ९० सवारीसाधन होल्ड गरेर सवारी धनीलाई जिम्मा लगायौं। म्याद गुज्रेका सवारी पास बोक्ने तीन हजार चार सय ६९ वटा सवारीलाई होल्ड गरेर छाड्यौं। लकडाउनमा पनि मापसे गरेर सवारी हाक्ने ४४ सवारी चालकलाई कारबाही गरेका छौं। पासविनाका पाँच हजार दुई सय ९० सवारीलाई फिर्ता पठाइयो। पहिलोपटक जोर लागू भएको बिजोर प्रणालीलाई कडाइ गर्यौं। यो नियम उल्लंघन गर्ने एक लाख ७४ हजार दुई सय ८८ वटा सवारी नियन्त्रणमा लिएर साँझ मात्रै छाड्ने व्यवस्था मिलाइयो। यसले पनि उपत्यकाको सवारी चाप नियन्त्रणमा ठूलो सहयोग गरेको छ। असोज १ गतेदेखि भएको जोरबिजोर प्रणालीलाई पनि कडाइ गर्दै आएका छौं। एक गतेदेखि हालसम्म १२ हजार ६१ वटा सवारीसाधन होल्ड गरेर दैनिक साँझ मात्रै छाड्दै आयौं। लकडाउन खुलेपछि कति सवारी र यात्रु उपत्यका आउजाउ गरे ? असोज एकदेखि हालसम्म उपत्यकामा विभिन्न नाकाबाट ६० हजार तीन सय आठवटा सवारीसाधन भित्रिसके। ती सवारीमा दुई लाख ५० हजार तीन सय ३७ जना मानिस उपत्यका भित्रिएका छन्। त्योसँगै ५९ हजार आठ सय २६ सवारी उपत्यका बाहिरिए भने दुई लाख ४८ हजार तीन सय ६७ जना मानिस उपत्यका बाहिरिएको हामीसँग अभिलेख छ। संक्रमण बढ्दै जाँदाका चुनौती के देख्नुभएको छ ? सरकारको मुख ताक्ने मात्रै होइन। कम्तीमा सामाजिक दूरी कायम गरी मास्क र स्यानिटाइजरको प्रयोग गरेमा मात्रै पनि संक्रमण फैलने जोखिम कम हुन्छ भन्ने मेरो बुझाइ हो।"
चीनबाट इन्धन ल्याउन गृहकार्य,"काठमाडौं : नेपाल आयल निगमले चीनबाट इन्धन आयात गर्न अध्ययन गर्ने भएको छ। निगमले चीनबाट इन्धन आयात गर्ने विषयमा चालू आर्थिक वर्षको नीति तथा कार्यक्रममै समावेश गरी काम अघि बढाएको हो। निगमको सञ्चालक समितिले यो विषयलाई वार्षिक कार्यक्रममा समावेश गरेको छ। निगमले स्वीकृत गरेको ४३ बुँदे नीति तथा कार्यक्रमको बुँदा नम्बर २७ मा यो विषय समावेश गरेको छ। मित्रराष्ट्र चीनबाट पेट्रोलियम पदार्थ खरिद गर्ने सम्भावनाको अध्ययन गरी फ्रेमवर्क सम्झौताको तयारी गरिनेछ, नीति तथा कार्यक्रममा उल्लेख छ। यसबाहेक चीनबाट इन्धन आयात गर्न चीनको केरुङदेखि रसुवागढी हुँदै नुवाकोटसम्म पेट्रोलियम पाइपलाइन विस्तारको सम्भाव्यता अध्ययनसमेत गर्न निगमले योजना तयार पारेको छ। निगमका प्रवक्ता बिनितमणि उपाध्यायका अनुसार निकट भविष्यमै टोली गठन गरी अध्ययन अगाडि बढाइनेछ। कोभिड १९ का कारण अहिलेलाई यो योजना प्रभावित भएको हो, उपाध्यायले भने, समान्य अवस्था सिर्जना भएसँगै टोली गठन गरी अध्ययनका लागि कार्यक्षेत्रमा परिचालन गर्नेछौं। नेपालमा खपत हुने पेट्रोलियम पदार्थको शतप्रतिशत हिस्सा भारतको इण्डियन आयल कर्पोरेसन (आईओसी) सँग द्विपक्षीय सम्झौताअन्तर्गत निगमले आयात गरी बिक्री गर्दै आएको छ। भारतबाट वार्षिक डेढ खर्ब रुपैयाँभन्दा बढीको इन्धन नेपालमा आयात हुन्छ। खपत हुने सम्पूर्ण पेट्रोलियम पदार्थ भारतबाट आयात हुँदा यसको कारोबार भारतको एकाधिकार कायम छ। पेट्रोलियम पदार्थमा भारतको परनिर्भरता हटाउन चीनबाट पनि दीर्घकालीन रुपमा आयात गर्न यो योजना अघि सारिएको प्रवक्ता उपाध्यायले बताए। स्रोतका अनुसार निगमले भारतको विकल्पमा चीनबाट समेत इन्धन आयात गर्न सक्ने बाटो बनाउन चाहन्छ। तर भारतले चीनबाट नेपालले इन्धन आयात गर्ने योजनालाई अघि बढेको विषयलाई मन पराएको छैन। यसका लागि भारतले इन्धन कारोबारको क्षेत्रमा नेपाललाई विभिन्न प्रकारको अनुदान र सहुलियतजस्ता सुविधा प्रदान गर्दै आएको छ। यसैमध्ये हो, मोतिहारीअमलेखगन्ज पेट्रोलियम पाइपलाइन। यसबाहेक भारतले मोतिहारीदेखि अमलेखगन्ज हुँदै चितवनको लोथरसम्म ग्यासको पाइपलाइन बिछ्याउने योजना अघि सारेको छ। साथै अमलेखगञ्जसम्म पुगेको पेट्रोलियम पाइपलाइनलाई विस्तार गरी चितवनको लोथरसम्म लग्ने योजना पनि तीव्रताका साथ अघि बढाइएको छ। यस्तै पूर्वका लागि सिलीगुढीदेखि झापाको चारआलीसम्म दोस्रो पाइपलाइन बिछ्याउन अध्ययन भइरहेको छ। यस्तै रुपन्देहीसम्म पाइपलाइनबाटै प्राकृतिक ग्यास उपलब्ध गराउने योजनालाई पनि भारतले प्राथमिकतामा राखेको छ। यसरी प्रत्येक्षअप्रत्येक्ष रुपमा भारतले नेपालमा इन्धनको कारोबारमा सम्पूर्ण हिस्सा आफ्नै हुनुपर्ने योजनाका साथ अघि बढिरहेको छ। सम्झौताको ५ वर्ष बित्यो, आएन इन्धन चीनबाट इन्धन भित्र्याउने भन्दै गृहकार्य सुरु भएको ५ वर्ष पुगेको छ। चिनियाँ इन्धन आयात गर्ने नाममा आधा दर्जनपटक निगमका अधिकारीसहित वाणिज्य तथा आपूर्ति मन्त्रालयका सचिबस्तरसम्मका अधिकारीले चीनको विभिन्न स्थानमा भ्रमण र अध्ययनसमेत गरिसकेका छन्। निगमदेखि मन्त्रालयसम्मका अधिकारीले महँगा होटेल र आकर्षक भत्ता पनि बुझे। त्यसपछि फेरि अध्ययन गर्ने भनेर आपूर्ति र परराष्ट्र मन्त्रालयका अधिकारी सम्मिलित समितिमाथि समिति पनि गठन भयो। तर व्यापार गर्ने विषयमा चीन सरकारको स्वामित्वमा भएको पेट्रो चाइना र निगमबीच व्यापार गर्ने विषयमा द्विपक्षीय सहमति भएको ५ वर्ष बितिसक्दा पनि चीनबाट इन्धन ल्याउने विषयमा कोसेढुङ्गा सावित हुने गरी हालसम्म निष्कर्ष आएको छैन। नेपाललाई भारतमाथिको परनिर्भरता हटाउन चीनबाट इन्धन आयात गर्ने विषयमा २०७२ को असोजमा सुरु भएको नाकाबन्दीको समयताका तत्कालीन र हालका प्रधानमन्त्री केपी ओलीको कार्यकालमा निकै चर्चासहित तयारी भएको थियो। पछिल्लोपटक प्रधानमन्त्री बनेका ओलीको चीन भ्रमणको क्रममा इन्धन आयातका लागि आवश्यक तयारी विषयमा आपूर्ति मन्त्रालयका तत्कालीन सहसचिव आनन्दराम रेग्मीको संयोजकत्वमा बाटोको वर्तमान अवस्था, ढुवानीको साधन, कर छुट र मूल्य निर्धारण, भण्डारण, मूल्य निर्धारणसम्बन्धी मोडालिटी, कुन स्थानबाट आयात गर्नेलगायत विषयमा अध्ययन गर्ने समिति पनि निर्माण भएको थियो। तर उक्त समितिले पनि काम गर्न नपाउदै सहसचिव रेग्मीको सरुवा भएको थियो। त्यसपछि उक्त अध्ययन कार्य अलपत्र परेको थियो। कुल मागको कम्तीमा ३३ प्रतिशत चीनबाट इन्धन आयात गर्न २०७२ कात्तिक ११ गते नेपाल आयल निगम र चीन सरकारको स्वामित्वको पेट्रो चाइनाले इन्धनसम्बन्धी व्यापार गर्ने विषयमा द्विपक्षीय सहमति भएको थियो। यही सहमतिअनुसार नाकाबन्दी ताका चीनले केरुङ नाकाबाट काठमाडौंको थानकोट डिपोका लागि १३ लाख लिटर पेट्रोल उपलब्ध गराएको थियो। तत्कालिन समयमा चीनको सिगात्से हुँदै केरुङसम्म रेलमा र केरुङ्गबाट थानकोटसम्म ट्यांकरमा इन्धन ल्याइएको थियो।"
शिक्षकबाटै बालिका बलात्कृत,"विराटनगर : कोरोना भाइरस संक्रमणका कारण शैक्षिक संस्था बन्द छन्। पढाइलाई घरमै भए पनि निरन्तरता दिन कतिपय अभिभावकले शिक्षक खोजेर छोराछोरीलाई ट्युसन पढाउने गरेका छन्। त्यस्तै एक शिक्षकले विराटनगरमा ५ वर्षीया बालिकालाई बलात्कार गरेको घटना सार्वजनिक भएको छ। विराटनगर महानगरपालिका१६ का २१ वर्षीय गौरव साहले आफूले पढाउनेमध्ये एक नाबालिकालाई बलात्कार गरेको प्रहरीले जनाएको छ। साहले उक्त घरमा गएर वैशाखदेखि ११, ९, ४ र ५ वर्षका चार बालबालिकालाई ट्युसन पढाउँदै आएका थिए। त्यही क्रममा उनले शनिबार बालिकालाई बलात्कार गरेको खुलेको इलाका प्रहरी कार्यालय रानीका प्रहरी निरीक्षक दीपक थापाले बताए। स्कुलको पढाइ लामो समयदेखि बन्द भएका कारण अभिभावकले शिक्षक खोजेर घरमै बालबालिकालाई ट्युसन पढाउन लगाउने गरेको पाइयो, थापाले भने, तर, पढाउन भनेर गएका उनै युवाबाट ५ वर्षीया बालिका बलात्कारको सिकार हुनुपर्यो। अरू बालबालिका र पीडित बालिकाले अभिभावकलाई सुनाएपछि घटना बाहिर आएको प्रहरीले जनाएको छ। कोरोनाका कारण लामो समयदेखि स्कुल बन्द थियो। पढेका कुरा छोराछोरीले बिर्सने अवस्था आयो, पीडितकी आमाले भनिन्, ती युवालाई घरमा बोलाएर ट्युसन पढाउन लगाउने गरिएको थियो। तर, आज उनैले यस्तो गरिदिए। स्कुलकै शिक्षकको सल्लाहमा घरमै ट्युसन पढाउन लगाइएको र अरू बालबालिकाकै अगाडि पढाउने व्यक्तिले छोरीलाई बलात्कार गरेको उनले बताइन्। उनका अनुसार घटनापछि छोरी बाहिरका कोही मान्छे देख्नेबित्तिकै डराएर लुक्ने गरेकी छन्। प्रहरीले पक्राउ परेका साहविरुद्ध जबरजस्ती करणी मुद्दा चलाउन अदालतबाट आइतबार म्याद थप गरी घटनाको अनुसन्धान अघि बढाएको छ। पीडित बालिकालाई उपचार र स्वास्थ्य परीक्षणका लागि कोसी अस्पताल लगिएको थापाले बताए।"
राजनीतिक पार्टीमा अभिभावकत्वको खोजी,"कुनै पनि घर केवल भौतिक संरचना मात्रै होइन, घर भनेको घरजस्तो हुनुपर्छ। त्यो घरमा एउटा परिवार हुन्छ र त्यो परिवार अनुशासित हुन्छ। कुनै पनि घर कहलिनका लागि पहिलो विशेषता भनेकै एउटा अनुशासित परिवार हो। घरमा अनुशासन भएन भने त्यो घर अस्तव्यस्त हुन्छ। यस्तै अस्तव्यस्ततालाई हेरेर नेपाली समाजमा एउटा उखान विशेष प्रचलित छ, मियोबिनाको दाइँ। अनुमान गरौं, मियो नराखी दाइँ गरियो भने त्यो दाइँ कस्तो होला ? ठीक यही स्थिति त होइन, तर असली मियो नभएको अवस्थामा भने नेपालका राजनीतिक पार्टीहरू देखिएका छन् अहिले। पार्टी बनाउने मात्रै होइन, अथवा पार्टी बनाएर त्यहाँ केवल सदस्य संख्या बढाएर मात्रै पार्टीमा परिभाषित हुने परम्परा यहाँ बढेको छ। वास्तवमा बाबुआमाले सन्तान जन्माइदिएर मात्रै तिनको कर्तव्य पूरा हुँदैन। त्यो सन्तानलाई पढाउनेलेखाउने, बिरामी हुँदा औषधोपचार गरिदिने, मीठो खान दिने राम्रो लाउन दिने, खुसी राख्न खेलौना दिने तिनको कर्तव्य हुन्छ। योभन्दा पनि महत्त्वपूर्ण कुरो, सबैभन्दा बढी सन्तानलाई माया, प्रेम र स्नेह र त्यसभन्दा बढी संस्कारको आवश्यकता पर्छ। होला, पार्टीमा राजनीतिक नेतृत्वको अपरिहार्यता पक्कै छ। तर त्यसो भन्दैमा पार्टी कार्यकर्ता वा सदस्यहरू केवल हाम्रा कठपुतली हुन्, यिनीहरूले हाम्रो आदेशअनुसार चल्नुपर्छ, हिँड्नुपर्छ, बोल्नुपर्छ भन्ने मान्यता राख्ने हो भने त्यो निरंकुशता हुन्छ। एकदलीयतामा त्यस्तो हुनु स्वाभाविक हो, एकदलीयताको चरित्र नै त्यस्तो हुन्छ। जहाँसम्म बहुदलीयताको प्रसंग छ र त्यहींनिर हाम्रो देशको लोकतान्त्रिकगणतान्त्रिकतालाई अंगीकार गरेर राजनीति गर्ने पार्टीहरूको सन्दर्भ छ; त्यहाँ एकदलीयताको जस्तो चरित्र पटक्कै सुहाउँदैन। त्यस्तो चरित्र अप्रजातान्त्रिक चरित्र हो। नेकपाभित्र चलिरहेको बहसलाई यही दृष्टिकोणबाट हेर्न सकिन्छ। पार्टीका शक्तिशाली अध्यक्षसमेत रहेका प्रधानमन्त्री आफ्नो एकल निर्णयहरूलाई पार्टीभित्र परिचालन गर्न खोजिरहेका छन्। पंक्तिकारलाई त्यसभित्र खोजीनीति गर्नु छैन, तर सामान्य रूपले हेर्दा पनि बिझाउने कुरो के छ भने केकपाभित्रैका सक्रिय सदस्य र वरिष्ठ नेताहरूले समेत ती निर्णयप्रति आपत्ति जनाएका छन्। उदाहरणका लागि, निर्वमान अर्थमन्त्रीलाई अझै म्याद थपेर पुनः कायममुकायम गराउन खोज्नुचाहिँ कुनै काइदा कानुन नचाहिने तर समाजमा लोकप्रियताका चरमचुली चुम्ने बिजुली अड्डाका निवर्तमान एमडीलाई थमौती गर्नचाहिँ वकिलन्यायाधीश खोज्ने, आफ्नै क्षेत्रमा समेत चुनाव हारेका व्यक्तिलाई राष्ट्रियसभामा ल्याउनका लागि संविधानका जानिफकारका अनुसार संविधान नै उल्लंघन गर्नसमेत पछि नपर्नेलगायतका विसंगतिले पार्टी नेतृत्वको अहंकार प्रदर्शन गर्छन्। आफू नै सर्वेसर्वा हुँ भन्ने निरंकुशतालाई पुष्टि गर्छन्। यस्तै अलोकप्रिय कदमका कारण जिल्लाजिल्लामा समेत असर पुर्याएको छ। भर्खरै मात्र, तनहुँ जिल्लाको भानु नगरपालिका जिल्ला सदस्य बाबुराम विकले नेकपा परित्याग गर्नुको कारण खुलाउँदै भनेका छन् वामपन्थी सम्पूर्ण साथीहरूको एउटा सोचाइबुझाइलाई पार्टीले अभिभावकत्व महसुस नगरेर, केही पनि सरसल्लाह नगरी एकाएक निर्णय थुपार्दै जाँदै गर्दा साँच्चै नै पार्टीले हामीलाई न्याय दिन सकेन भन्ने हाम्रो ठहर रह्यो। उनले अगाडि भनेका छन् हामी पार्टीलाई पनि असजिलो पार्दैनौं। अनुशासनको दायरा रहनुभन्दा अगाडि न्यायोचित आँखाले हामीले हेर्नुपर्छ। हामी स्वतन्त्र रहन्छौं। हामी यो न्यायिक लडाइँमा लड्छौं। इतिहासमा एक दिन भावी सन्ततिले यसको मूल्यांकन गर्नेछन्। हामीले त्यसलाई निरन्तरता दिन्छौं भनेर हामीले एउटा प्रेस विज्ञप्ति निकालेका छौं। यो एउटा कास्टिङका रूपमा देखा पर्न सक्छ। यसले बृहत् रूप लिनेछ। भानु २ मा अब कम्युनिष्ट रहँदैन कि भन्ने मलाई लागिरहेको छ। सबै शीर्ष साथीहरू यहाँ समेटिनुभएको छ। साँच्चै मलाई यो पनि अनुभूत भइरहेको छ हामी सानो परिधिको घेराभित्रझन्डाभित्र अलमलिएका रहेछौं, जहाँ बांगोलाई बांगो नभनी सोझो भनिदिनुपर्ने, सोझोलाई सोझो नभनी बांगो भनिदिनुपर्ने, पार्टीको निर्देशनलाई इमानदार सिपाहीका रूपमा हामीले त्यसलाई ग्रहण गर्नुपर्ने त्यो बाध्यता र परिस्थिति रैछ। त्यसको कारण नै आज साँच्चै भ्रष्टाचार मौलाएका छन्। हरेक विभिन्न संघसंस्थाका प्रगतिनिम्ति बाधक बनेको छ भन्ने अनुभूति भयो। हामी स्वतन्त्र हुन चाहन्छौं। पार्टी परित्यागसँगै यो समूहले अर्को पार्टी प्रवेशको संकेत पनि गरेको छ। तर यिनले बुझेका छन् कि छैनन्, अन्य पार्टी यो नेकपाभन्दा कुन मानेमा फरक होला ? कतै वल्ला घरका नरे पल्ला घर सरे हुने त हैन ? के ग्यारेन्टी छ, अन्य पार्टीचाहिँ दूधले नुहाएको छ ? कार्यकर्ताका समस्या बुझ्न सक्ने योग्य अभिभावक के त्यहाँ पाइएला ? नदेखिएको होइन, पार्टीसभापतिअध्यक्षले आफ्नो नाजायज अधिकार प्रयोग गर्ने गरेका छन्, कैयन् कार्यकर्ताको मतविपरीत मनपरीतन्त्र चलाएका छन्। जुन देशमा लेखककविको सम्मान हुँदैन या तिनलाई आपत् परेका बेला जुन राज्यले अभिभावक भएर खोजनीति गर्दैन, त्यो राज्य के राज्य ? यो आर्थिक सहयोग सानो होला, तर मान्नुस्, व्यक्तिगत रूपमा कोही अभिभावक अझै जिउँदै छ।"
"दुर्घटनामा एकको मृत्यु, दुई घाइते","विराटनगर : मोरङको सुनवर्षी नगरपालिका३ अमरदहमा तीव्र गतिमा रहेका टेम्पो र मोटरसाइकल ठोक्किँदा आइतबार साँझ एक जनाको मृत्यु भएको छ। दक्षिणबाट उत्तरतर्फ जाँदै गरेको को १३ प १७८५ नम्बरको मोटरसाइकल र विपरीत दिशाबाट आउँदै गरेको अनटेस्ट टेम्पो एकआपसमा ठोक्किँदा मोटरसाइकल चालक सुनवर्षी२ का २० वर्षीय सुनिल खत्वेको मृत्यु भएको हो। मोरङ ट्राफिक प्रमुख प्रहरी निरीक्षक राकेश पोदारका अनुसार दुर्घटनामा टाउको र अनुहारमा चोट लागेर खत्वे घाइते भएका थिए। उनलाई उपचारका लागि विराटनगरको गोल्डे अस्पताल ल्याइपुर्याउन साथ चिकित्सकले साँझ ७:३० बजेतिर मृत घोषित गरेको जानकारी पोदारले दिए। मोटरसाइकल, टेम्पो र टेम्पो चालक सुनवर्षी९ का ३८ वर्षीय मोहमद महफिललाई नियन्त्रणमा लिएर घटनाको अनुसन्धान सुरु गरिएको प्रहरीले जनाएको छ। यसैबीच मोरङको रतुवामाई नगरपालिका१० सोमबारेमा टिपरले मोटरसाइकललाई ठक्कर दिँदा दुई जना घाइते भएका छन्। उर्लाबारीआमबारी सडक खण्डमा दक्षिणबाट उत्तरतर्फ जाँदै गरेको को १ ख २०४० नम्बरको टिपरले विपरीत दिशाबाट आउँदै गरेको को ३२ प २३७१ नम्बरको मोटरसाइकललाई ठक्कर दिँदा दुर्घटना भएको हो। दुर्घटनामा मोटरसाइकल चालक रतुवामाई६ का ३८ वर्षीय तेजबहादुर राई र पछाडि सवार उनकी आमा ६५ वर्षीया मायादेवी राई घाइते भएको पोदारले बताए। उनका अनुसार तेजबहादुरको दाहिने हातमा र मायादेवीको छात्तीमा चोट लागेको छ। दुवै जनाको विराटनगरस्थित विराट नर्सिङ होममा उपचार भइरहेको छ। टिपर चालक मोरङको लेटाङ नगरपालिका९ का ३५ वर्षीय सोमनाथ सापकोटालाई प्रहरीले नियन्त्रणमा लिएर घटनाको अनुसन्धान थालेको छ।"
"प्रदेश राजधानी बुटवलमै राख्न कांग्रेस नेता खाणको माग, राजधानी सार्ने प्रस्तावको विरोधमा उत्रिन रुपन्देहीबासीलाई आग्रह","काठमाडौं : नेपाली कांग्रेस संसदीय दलका प्रमुख सचेतक बालकृष्ण खाणले बुटवलमै प्रदेश राजधानी कायम राख्न माग गरेका छन्। रुपन्देहीबाट प्रतिनिधित्व गर्ने नेता खाणले राजनीतिक पूर्वाग्रही राखेर राजधानी सार्न खोज्नु नागरिकको भावना विपरीत भएको दावी गर्दै जवर्जस्त प्रस्ताव पास गर्ने कार्य रोकेर बुटवलमै कायम गर्न माग गरेका हुन्। नेता खाणले सोमबार विज्ञप्ति जारी गर्दै राजधानी सार्ने प्रस्तावको विरोधमा भइरहेका शान्तिपूर्ण विरोधमा धरपकड गरिएको भन्दै आपत्ति जनाएका छन्। 'लोकतान्त्रिक मूल्य र मान्यताको उपहास हुने गरी निषेधाज्ञा जारी गर्ने, आमनागरिकमा डर त्रास भय सिर्जना गर्ने र धरपकड गरी गिरफ्तार गर्ने जस्ता कार्य गरेर सरकारले गैरलोकतान्त्रिक चरित्र प्रदर्शन गरेको छ', विज्ञप्तिमा भनिएको छ, 'आमनागरिक, व्यवसायी, पत्रकार, नेता कार्यकर्तालाई तानाशाही रूपमा प्रक्राउ गर्नु खेदजनक छ।' उनले प्रदेश ५ को राजधानी सार्ने प्रस्तावको विरोधमा शान्तिपूर्ण प्रदर्शनमा उत्रिन समेत रुपन्देहीबासीलाई आग्रह गरेका छन्।"
विमानस्थल विस्तार हुने,"विराटनगर : विराटनगर विमानस्थलको विकास, विस्तार र स्तरोन्नति गर्न संघ र प्रदेश १ सरकारबीच समझदारी हुने भएको छ। प्रदेश १ को राजधानी विराटनगरमा यससम्बन्धी समझदारीपत्रमा सोमबार हस्ताक्षर गर्ने कार्यक्रम रहेको मुख्यमन्त्री तथा मन्त्रिपरिषद्को कार्यालयले जानकारी दिएको छ। समझदारीपत्रमा हस्ताक्षर गर्न संस्कृति पर्यटन तथा नागरिक उड्डयनमन्त्री योगेश भट्टराईसहित नागरिक उड्डयन प्राधिकरणका उच्च अधिकारी सोमबार विराटनगर आउने कार्यक्रम तय भएको छ। नेपालका विभिन्न स्थानमा रहेका विमानस्थलको विकास, विस्तार र स्तरोन्नतिका लागि सरकारले पछिल्लो समय प्रदेश सरकारसँग धमाधम समझदारी गरिरहेको छ। यसअघि गत बिहीबार सुर्खेत विमानस्थलको विकास, विस्तार र स्तरोन्नतिका लागि पहिलोपटक समझदारीपत्रमा हस्ताक्षर भएको थियो। विराटनगरमा हुन लागेको यो समझदारी दोस्रो हो। अन्तर्राष्ट्रिय विमानस्थल बनाउने योजना संघीय सरकार र प्रदेश सरकारबीच यो समझदारीपत्रमा हस्ताक्षर भएसँगै विराटनगर विमानस्थललाई क्षेत्रीय अन्तर्राष्ट्रिय विमानस्थलको रुपमा विस्तार गर्ने प्रक्रियाले थप गति लिने विश्वास गरिएको छ। विराटनगर विमानस्थलको धावनमार्ग २५ सय मिटरमा विस्तार गर्ने संघीय सरकारले लक्ष राखेको छ। प्रदेश सरकारले अन्तर्राष्ट्रिय उडान गर्न सक्ने गरी ३ हजार मिटरको धावनमार्ग बनाउनुपर्ने अडान राख्दै आएको छ। प्रदेश १ सरकारका उद्योग, पर्यटन, वन तथा वातावरणमन्त्री जगदीशप्रसाद कुशियैतले संघीय मन्त्रालय र प्रदेश सरकारबीच मेमोरेन्डम अफ अन्डरस्ट्यान्डिङ (एमओयू) हुने निश्चित भएकाले विस्तारको काम अब अघि बढ्नेमा दुई मत नरहेको बताए। मन्त्री कुशियैतका अनुसार ३ हजार मिटर लम्बाइको धावन मार्ग निर्माण हुने र अन्तर्राष्ट्रिय विमानस्थलकै रुपमा विस्तार गर्ने प्रदेश सरकारको योजना छ। विमानस्थल ३ हजार मिटरमा विस्तार भए धावन मार्गको मध्यबिन्दुबाट १७० मिटर उत्तरदक्षिण चौडाइ आवश्यक पर्ने हुँदा थप जमिन अधिग्रहण गर्नुपर्ने अवस्था हुने प्राधिकरणका विराटनगर प्रमुख उत्सव खरेलले जानकारी दिए।"
आलियालाई डार्लिङ बनाउँदै शाहरूख,मुम्बई : दर्शकले आलिया भट्ट र शाहरूख खानलाई यसअघि डियर जिन्दगी नामक फिल्ममा देखेका थिए। अहिले दुवै नयाँ फिल्मको स्क्रिप्ट पढिरहेका छन्। उनीहरूको यो फिल्मको अहिलेसम्म आधिकारिक घोषणा पनि भएको छैन। शाहरूखको कम्पनी रेड चिलिज इन्टरटेनमेन्ट लगातार फिल्म निर्माण गरिरहेको छ। यो कम्पनी आलियालाई लिएर एउटा फिल्मको प्लानिङ गरिरहेको छ र यसको नाम डार्लिङ राखिएको छ। फिल्मको विषय कस्तो हुनेछ ? यो एउटा डार्क कमेडी फिल्म हुनेछ जसमा थ्रिल पनि छ।
बसभित्र सामूहिक बलात्कार,"दुई दिन दुई ठाउँमा पटकपटक जबरजस्ती भक्तपुर : एक १७ वर्षीया किशोरी फरकफरक ठाउँमा सार्वजनिक बसभित्र दुई दिन सामूहिक बलात्कारमा परेकी छन्। पहिलो दिन एक र दोस्रो दिन दुई युवकले जबरजस्ती गरेको प्रहरीको प्रारम्भिक अनुसन्धानले देखाएको छ। उक्त घटनामा संलग्न तीन युवामध्ये दुई जनालाई प्रहरीले नियन्त्रणमा लिएको छ। फरार रहेका युवकले ती किशोरीलाई काठमाडौंको रत्नपार्कमा लठ्याउने औषधि मिसाइएको पानी खुवाई नियन्त्रणमा लिएर भक्तपुर ल्याएको पाइएको महानगरीय प्रहरी परिसर भक्तपुरले जनाएको छ। परिसरका अधिकारीका अनुसार पक्राउ पर्नेमा सिन्धुपाल्चोकको चौतारा साँगाचोक गढी१० का २२ वर्षीय नीरकुमार खड्का र सिन्धुपाल्चोककै जुगल गाउँपालिका४ पाङताङका २१ वर्षीय सूर्य श्रेष्ठ छन्। खड्का भक्तपुरको सूर्यविनायक नगरपालिका५ कटुञ्जे र श्रेष्ठ भक्तपुर नगरपालिका९ च्याम्हासिंह बस्ने गरेको खुलेको छ। खड्का र श्रेष्ठ बा ३ ख २६१२ नम्बरको गाडीका क्रमशः चालक र सहचालक हुन्। उनीहरूले पार्किङ गरी राखेको त्यही गाडीभित्र शनिबार बिहान ११ देखि राति ९ः३० बजेसम्म पटकपटक सामूहिक बलात्कार गरेको बयान पीडित किशोरीले दिएको प्रहरीले जनाएको छ। परिसरका प्रवक्ता प्रहरी नायब उपरीक्षक केशवकुमार थेबेले पीडित किशोरीलाई फरार युवकले शुक्रबार बिहान ११ बजे काठमाडौंबाट सार्वजनिक गाडीमै भक्तपुर ल्याएको पाइएको जानकारी दिए। ती युवकले सूर्यविनायक नगरपालिकास्थित एक ठाउँमा पार्किङ नै गरिराखेको बसभित्र लगेर पटकपटक जबरजस्ती गरेको ती किशोरीले बताएको थेबेको भनाइ छ। ती युवकले शुक्रबार दिउँसोदेखि शनिबार बिहान १० बजेसम्म बलात्कार गरेका थिए। किशोरीले बताएअनुसार शनिबार बिहान ११ बजे उनलाई नीरकुमार र सूर्यको जिम्मा लगाएर पहिलो युवक फरार भएका थिए, थेबेले भने, आफ्नो जिम्मामा आएपछि नीरकुमार र सूर्यले पनि उक्त दिन बेलुका ९ः३० सम्म पटकपटक सामूहिक बलात्कार गरेको किशोरीले बताएकी छन्। उनीहरूले चाँगुनारायण नगरपालिका९ तव्याखुसी खोला किनारको सडकमा सामूहिक बलात्कार गरेको खुलेको छ। उनीहरूले बिहान ११ बजेदेखि आफ्नो गाडीभित्र किशोरीमाथि जबरजस्ती गरिरहे पनि सँगै पार्किङ गरी राखेका अन्य गाडीका चालक तथा सहचालकले बेलुका ९ः३० बजे मात्रै त्यसको सुइँको पाएका थिए। लगत्तै उनीहरूले प्रहरीलाई खबर गरेका थिए। त्यसपछि महानगरीय प्रहरी परिसर भक्तपुर र महानगरीय प्रहरी वृत्त जगातीबाट टोली खटिएको थेबेले बताए। ती किशोरीले फरार युवक आफ्नो चिनजानको नभएको बताएकी छन्। उनीसँग काठमाडौंको रत्नपार्कमा शुक्रबार बिहान ११ बजे मात्रै भेट भएको पीडितको भनाइ छ। अभियुक्तले नै कुराकानी सुरु गरी पानी खुवाएको उनले प्रहरीलाई बताएकी छन्। पानीमा लठ्याउने औषधि भएकाले आफू ती युवकको वशमा परेको र उनले जेजे भन्यो, आफूले त्यही त्यही गरेको भनी ती किशोरीले बयान दिएकी छन्, थेबेले भने, आफूलाई सार्वजनिक बसमा राखेकोसम्म याद भएको पछि होश खुल्दा आफू बलात्कृत भएको थाहा भएको उनले बताएकी छन्। पीडितको स्वास्थ्य अवस्था सामान्य भएको भक्तपुर प्रहरीले जनाएको छ। प्रहरीले उनको स्वास्थ्य परीक्षण गराएको छ। ती किशोरीले आफू काठमाडौंमा दिदीसँगै बस्दै आएको बताएकी छन्। काम सकेर दिदीकहाँ फर्किन लागेका बेला फरार युवकसँग भेट भएको उनको भनाइ छ। जिल्ला अदालत भक्तपुरले दुई अभियुक्तलाई हिरासतमा राखेर अनुसन्धान गर्न आइतबार सात दिनको म्याद दिएको छ। उनीहरूमाथि जबरजस्ती करणीसम्बन्धी कसुरमा थप अनुसन्धान अघि बढाइएको भक्तपुर प्रहरीले जनाएको छ।"
डा केसीसँग वार्ता गर्न ७२ घण्टे अल्टिमेटम,"काठमाडौं : नेपाल चिकित्सक संघले आइतबार डा गोविन्द केसीको माग सम्बोधनका लागि वार्ता टोली गठन गर्न सरकारलाई ७२ घण्टे अल्टिमेटम दिएको छ। डा केसी अनशन बसेको २१ दिन पुगे पनि सरकारले बेवास्ता गरेकोप्रति गम्भीर ध्यानाकर्षण भएको संघले जनाएको छ। संघका महासचिव डा बद्री रिजालले संस्थाका तर्फबाट हालसम्म गरिएका हरेक पहललाई सरकारले बेवास्ता गरेको भन्दै प्रेस विज्ञप्तिमार्फत आपत्ति जनाएका छन्। ७२ घण्टाभित्र पनि सरकारले वार्ता टोली गठन गरी डा केसीको जीवन रक्षाका निम्ति कुनै पहल अगाडि नबढाए जस्तोसुकै कठोर कदम चाल्न बाध्य हुने र यसबाट उत्पन्न हुन सक्ने गम्भीर परिस्थितिप्रति नेपाल सरकार नै जिम्मेवार हुनेछ, विज्ञप्तिमा लेखिएको छ। वार्ताका निम्ति सहजीकरणको भूमिका निर्वाह गर्न संघ तयार रहेको व्यहोरा जनाइएको छ। संघले आयोजना गरेका विभिन्न बैठकले केन्द्रीय कार्यकारिणी समितिलाई दिएको म्यान्डेटअनुरूप डा केसीको जीवनरक्षाका लागि वार्ता टोली गठन गर्न माग गरिएको विज्ञप्तिमा उल्लेख छ। संघले विभिन्न विशेषज्ञ समाज, पूर्वअध्यक्ष, पूर्वमहासचिव, काठमाडौं उपत्यकामा रहेका अस्पतालका निर्देशकहरूसहित संघको परिषद् बैठक राखी बृहत् छलफल गरेको थियो। डा केसीको स्वास्थ्य अवस्था गम्भीर हुँदै गएको छ। उपचारमा संलग्न मेडिकल टिमका संयोजक डा सुवासप्रसाद आचार्यका अनुसार उहाँको मुटुको चाल द्रुत देखिएको छ। छातीको केन्द्रमा दुख्न थालेको छ। मांसपेशी दुख्नुका साथै रिँगटा लाग्न थालेको छ। डा केसीको समर्थनमा त्रिवि शिक्षण अस्पतालका रेजिडेन्ट चिकित्सकले प्रदर्शन गरेका छन्। उनको स्वास्थ्य स्थिति बिग्रँदासमेत सरकारले कुनै वास्ता नगरेको भन्दै दबाबस्वरूप चिकित्सकहरू प्रदर्शनमा उत्रिएका छन्। उनीहरूले आइतबारदेखि दैनिक दुई घण्टा इमर्जेन्सी र कोभिड उपचारबाहेकका अन्य सेवा ठप्प गर्ने चेतावनी दिएका छन्। डा केसीले भदौ २९ देखि अनशन सुरु गरेका हुन्। यो उनको १९औं अनशन हो। केसीका माग तत्काल सम्बोधन गर्न देउवाको अपिल कांग्रेस सभापति शेरबहादुर देउवाले तत्काल केसीका माग सम्बोधन गरी उनको जीवन रक्षा गर्न प्रधानमन्त्री केपी शर्मा ओलीको ध्यानाकर्षण गराएका छन्। देउवाले २१ दिन अनशनमा रहेका वरिष्ठ चिकित्सक केसीको स्वास्थ्य स्थिति चिन्ताजनक बनिसक्दासमेत सरकारले बेवास्ता गर्नु दुःखद भएको विज्ञप्तिमा जनाएका छन्। चिकित्सा शिक्षामा सुधारदेखि कोरोनाविरुद्ध प्रभावकारी कदमसमेतका उहाँ (केसी)का मागहरू केवल एक व्यक्तिका माग होइनन्, प्रतिपक्षले निरन्तर उठाइरहेको र सिंगो देशले भावनात्मक ऐक्यबद्धता जनाएका मागहरू हुन्, विज्ञप्तिमा लेखिएको छ, जनभावनाअनुरूपका माग र आवाजलाई सुनुवाइ गर्नु सरकारको कर्तव्य हो। तर सरकारले सुरुआतमा डा केसीप्रति दुव्र्यवहारपूर्ण व्यवहार गर्नु एकातर्फ आपत्तिजनक थियो भने अर्कातर्फ अहिलेसम्म संवाद र समाधानमा उदासीन व्यवहार देखाउनुले लोकतान्त्रिक प्रणालीभित्र कम्युनिस्ट तन्त्रको अनुदार चरित्रलाई पुष्टि गरेको छ। देउवाले डा केदारभक्त माथेमाको नेतृत्वमा गठित चिकित्सा शिक्षामा सुधारका लागि उच्चस्तरीय कार्यदलको सुझाव कार्यान्वयन गर्न सरकारको ध्यानाकर्षण गराएका छन्। कार्यदलको सुझावअनुसार राष्ट्रिय चिकित्सा शिक्षा अध्यादेश २०७४ कात्तिक २४ मा जारी गरेको उल्लेख गर्दै देउवाले नेकपा नेतृत्वको सरकारले अध्यादेशलाई विस्थापित गर्नुको परिणाम स्वास्थ्य क्षेत्रमा विकृति मौलाएको दाबी गरेका छन्। वर्तमान प्रधानमन्त्रीकै अग्रसरतामा ०७५ को साउनमा डा केसीसँग गरिएको सम्झौतालाई माघ महिनामा उल्लंघन गरेर द्वन्द्वको बीउ सरकारले त्यस बेला नै रोपेको थियो। अतः फेरि पनि संवादमार्फत समाधानमा पुगेर त्यसको सार्थक कार्यान्वयनमा इमानदारी प्रस्तुत गर्न म प्रधानमन्त्रीजीलाई आग्रह गर्दछु, विज्ञप्तिमा देउवाले भनेका छन्।"
बलात्कार दबाउन नेता नै पञ्च,"सिरहा : ५ लाख रुपैयाँको कपाली तमसुक बनाएर बलात्कार घटना दबाउन खोज्ने स्थानीय पञ्च र आरोपित गरी नौ जना पक्राउ परेका छन्। उनीहरूमध्ये केही कांग्रेस र जनता समाजवादीका स्थानीय नेता छन्। विष्णुपुर गाउँपालिका१ का पञ्चहरू सिंहेश्वर साह, अरविन्दकुमार साह, शत्रुघ्न साह, राजकुमार साह, रामउद्गार यादव, जगवीर यादव, राजकुमार यादव र रौदी भनिने श्यामसुन्दर यादवलाई प्रहरीले शनिबार नियन्त्रणमा लिएको हो। श्यामसुन्दर स्थानीय तह निर्वाचनमा राजपाबाट वडाध्यक्षमा चुनाव लडेका थिए। जगवीर र राजकुमार यादव कांग्रेसमा आबद्ध छन्। उनीहरूलाई जिल्ला प्रहरी कार्यालय सिरहामा राखेर अनुसन्धान भइरहेको डीएसपी शालिग्राम पौडेलले बताए। स्थानीय २० वर्षीय मुकेशकुमार साहले छिमेकी १६ वर्षीया किशोरीलाई यही असोज १२ गते बलात्कार गरेको उजुरी प्रहरीमा परेको छ। उक्त घटना थाहा पाएपछि सुरुमा स्थानीय नेताहरूले गाउँमै मिलापत्र गर्नुपर्ने दबाब बढाएका थिए। आरोपित मुकेशका बुवा सिंहेश्वर र शत्रुघ्नलाई ऋणी बनाएर ५ लाख रुपैयाँको कपाली तमसुक गराइएको छ। जसमा गाउँकै धनी रामगुलाम यादव, लक्षुमण यादव खडा गरिएको छ। बलात्कार घटना मिलाउन पञ्चहरूले नक्कली ऋणी र धनी खडा गरेको प्रहरी अनुसन्धानले देखाएको छ। उनीहरूले बनाएको कागज (कपाली) पञ्चायतमा सहभागी जगवीरको जिम्मा राखिएको थियो। प्रहरीले जगवीरको घरमा खानतलासी गर्दा उक्त घटना गाउँमै मिलाउन गरेको कागज फेला परेको हो। कपाली तमसुक बनाएर शनिबार (१७ गते असोज)मा गाउँमा पञ्चायत बसेको थियो। स्थानीयका अनुसार छलफल भइरहेकै बेला कुटाकुट सुरु भयो। अरूले आरोपित र उनका आफन्तलाई कुटपिट गरे। त्यसपछि मात्रै घटना प्रहरीसम्म पुगेको हो। इलाका प्रहरी विष्णुपुरको टोली घटनास्थलमा पुगेको थियो। प्रहरीमा दर्ता हुने मुद्दा गाउँमा नमिलाउने, प्रहरीमा जाऊँ भनेर सम्झाउँदा पञ्चहरूले उल्टै प्रहरीलाई थर्काएको स्थानीयले सुनाए। त्यसपछि थप प्रहरी आएर उनीहरूलाई नियन्त्रणमा लिएको थियो। प्रहरीका अनुसार बलात्कृत बालिकाका भाइले परिवारको इज्जत गएको भन्दै रिसाएर पीडितलाई कुटपिट गरेका थिए। कुटपिटबाट घाइते बालिकालाई आफन्तले स्थानीय क्लिनिकमा प्राथमिक उपचार गराएका थिए। उनलाई थप उपचारका लागि विराटनगरस्थित विराट नर्सिङ होममा पुयाइएको थियो। बालिका निको भएर असोज १६ गते घर फर्किएकी थिइन्। घरमा आएपछि पीडक पक्षले बलात्कार घटना ढाकछोप गर्न गाउँलेलाई भेला गराएर पञ्चायत बसाएको खुलेको छ।"
राजधानी सार्ने प्रस्तावले बुटवल अशान्त,"बुटवल : प्रदेश ५ को राजधानी दाङ (भालुवाङ) सार्ने प्रस्तावपछि बुटवल अशान्त बनेको छ। त्यसको विरोधमा आन्दोलित स्थानीयले आइतबार निषेधाज्ञा तोडेर प्रदर्शन गरेका छन्। मुख्यमन्त्री शंकर पोखरेल भने प्रदेशको अस्थायी राजधानी बुटवलमा निषेधाज्ञा लगाउन निर्देशन दिई काठमाडौं पुगेका छन्। प्रदेश सरकारको प्रस्तावप्रति सत्तारूढ नेकपामै असन्तुष्टि देखिएको छ। संसदीय दलको बैठकमा चार जिल्लाका १४ सांसदले फरक मत राखेका थिए। पार्टीका लुम्बिनी क्षेत्रका जिल्ला कमिटीहरू पनि राजधानी बुटवलबाट दाङ सार्ने प्रस्तावको विरोधमा उत्रिएका छन्। रुपन्देही जिल्ला कमिटीले उक्त प्रस्ताव औचित्यहीन रहेको बताएको छ। अध्यक्ष शिवराज सुवेदी र सचिव निर्मलबहादुर जीसीले विज्ञप्ति जारी गरी संविधानको मर्मविपरीत प्रस्ताव ल्याएको भन्दै त्यसलाई फिर्ता लिन सरकारलाई आग्रह गरेका छन्। प्रदेश राजधानी तोक्दा प्रशासनिक सहजता, भूगोलको सुगमता र भौतिक पूर्वाधारको विकासलाई ध्यान दिनुपर्ने संविधानमा उल्लेख भएकाले प्रदेश सरकारले पेस गरेको प्रस्ताव औचित्यपूर्ण नरहेको विज्ञप्तिमा उल्लेख छ। राप्तीपारिको बर्दिया जिल्ला कमिटीले भने प्रस्तावको समर्थन गरेको छ। स्थानीय प्रशासनले बुटवल क्षेत्रमा निषेधाज्ञा लगाए पनि त्यसलाई तोड्दै रुपन्देहीका संघसंस्थाले आइतबार विरोध प्रदर्शन गरेका हुन्। व्यापारिक संघसंस्थाले राजधानीको विषयमा जनमतको अपमान नगर्न, भौतिक पूर्वाधारयुक्त रुपन्देहीलाई नै राजधानी तोक्न माग गरेका छन्। उनीहरूले लुम्बिनीबाट केन्द्रमा प्रतिनिधित्व गर्ने नेताहरूलाई मुख खोल्न आग्रह गरेका छन्। २०७३ मंसिरमा अखण्ड प्रदेश र रुपन्देही राजधानी हुनुपर्छ भन्ने नेताहरू पछिल्लो प्रस्तावबारे बोलेका छैनन्। निर्वाचनको घोषणापत्रमै राजधानीको एजेन्डा राखेका नेकपा महासचिव विष्णु पौडेलेसहितका नेताको अभिव्यक्तिको पर्खाइमा लुम्बिनीवासी देखिएका छन्। कृषिमन्त्री घनश्याम भुसाल, परराष्ट्रमन्त्री प्रदीप ज्ञवाली, नेकपा नेता टोपबहादुर रायमाझी, गोकर्ण विष्ट, सोमप्रसाद पाण्डे, छविलाल विश्वकर्मासम्म बोलेका छैनन्। चार दिनसम्म पनि नेताहरू नबोलेपछि स्थानीयले पदसँग राजधानी साटेको भनेर आरोप लगाउन थालेका छन्। हामी महासचिव (विष्णु पौडेल)सँग विश्वस्त छौं, बुटवलमा आइतबार भएको विरोधसभामा पश्चिम नेपाल बस व्यवसायी प्रालिका अध्यक्ष दधिराम खरेलले भने, उहाँ रुपन्देहीलाई नै राजधानी बनाउने पक्षमा हुनुहुन्छ। अर्थमन्त्रीका लागि राजधानी साटे भन्ने आरोप हामीले पत्याउँदैनौं। विश्लेषक युवराज कँडेलले भालुवाङमा राजधानी तोकिनु अदूरदर्शिता भएको बताए। भालुवाङ सामरिक र पर्यावरणीय रूपमा उपयुक्त स्थान होइन, उनको तर्क छ। सोमबारदेखि छलफल प्रदेशसभामा सरकारले राखेको प्रस्तावमाथि सोमबारदेखि छलफल हुँदै छ। सभामुख पूर्णबहादुर घर्ती मगरले आइतबार सर्वदलीय परामर्श बैठक डाकेका थिए। प्रतिपक्षी कांग्रेसले प्रस्ताव पेस गर्ने प्रक्रिया नै गलत भएको भन्दै फिर्ता गर्न आग्रह गरेको छ। फिर्ता नभए संसद् अवरुद्ध गर्ने कांग्रेसको तयारी छ।"
बेइज्जतपूर्ण बेरुजु,"मुलुकका सबैभन्दा ठूलो र पुरानो उच्च शैक्षिक संस्था मानिने त्रिभुवन विश्वविद्यालयप्रति जति गौरव गरिन्छ, यो संस्थाभित्र झांगिएको विकृति, विसंगति र मनपरीतन्त्रले उसैगरी नाक खुम्च्याउनुपर्ने अवस्था निम्त्याएको छ। मुलुकको उच्च शिक्षाको ८० प्रतिशत भार थामिरहेको यो संस्थाभित्र पछिल्लो समय बेरुजुको चाङ लागेको छ। यसले विश्वविद्यालयको आर्थिक गतिविधि नियन्त्रण बाहिर जान लागेको संकेत गर्छ। बेरुजुको कहालीलाग्दो अवस्थाले यहाँको शैक्षिक, प्रशासनिक तथा आर्थिक उन्नयनमा गरेको प्रगतिलाई समेत ओझेल्याएको छ। आर्थिक गतिविधि नियन्त्रणतर्फ गम्भीर नहुने हो भने विश्वविद्यालय हेर्दा सग्लो देखिए पनि भित्रभित्रै धमिराले खाएको बूढो रूखको हालतमा पुग्न सक्छ। यसतर्फ विश्वविद्यालय प्रशासन र विशेषगरी नेतृत्वमा रहेकाहरू गम्भीर बन्नुपर्छ। पछिल्लो तथ्यांकअनुसार त्रिविमा बेरुजु २८ अर्ब ६७ करोड १९ लाख ४९ हजार रुपैयाँ पुगेको छ। जबकि उक्त संस्थाको वार्षिक बजेट भने २१ अर्ब ८६ करोड ४५ लाख २२ हजार रुपैयाँ मात्रै छ। बजेटभन्दा बेरुजु धेरै भएका संस्था बिरलै हुन्छन्। बेरुजु फस्र्यौट गर्न विश्वविद्यालयले हरेक वर्ष सेमिनार, तालिम तथा अभिमुखीकरण कार्यक्रममा लाखौं रुपैयाँ खर्च गर्दै आएको छ। तर परिणाम भने शून्यप्राय: देखिएको छ। महालेखा परीक्षक कार्यालयको गत वर्षको छपन्नौं वार्षिक प्रतिवेदनमा त्रिविको कूल बेरुजु रकम २१ अर्ब १२ करोड ७२ लाख ३१ हजार रुपैयाँ थियो। त्यसमध्ये एक वर्षको अवधिमा ८९ करोड ६६ लाख ८१ हजार रुपैयाँ संपरीक्षणबाट फस्र्यौट भएको थियो। सोही वर्ष आठ अर्ब ४४ करोड १३ लाख ९९ हजार रुपैयाँ बेरुजु थपिएको छ। यो अवस्थाले विश्वविद्यालयमा वित्तीय अनुशासन नियन्त्रण बाहिर गएको प्रस्ट भएको छ। विश्वविद्यालयले हरेक वर्ष ५० प्रतिशत बेरुजु फस्र्यौट गर्ने कार्ययोजना नै बनाएको थियो, तर उक्त कार्ययोजना कागजमा मात्रै सीमित भएको छ। पछिल्लो समय विश्वविद्यालय पदाधिकारी नियुक्तिमा भएको दलीय भागबन्डाले थिलथिलो भएको छ। दलको कार्यकर्ताकै शैलीमा विश्वविद्यालय नेतृत्वले आफूमातहतका कार्यालयमा पदाधिकारी नियुक्त गर्दा क्षमतावान्भन्दा पनि राजनीतिक आस्थालाई मानक बनाउने गरेका छन्। नेतृत्वमा आफ्नै मान्छे भएपछि वित्तीय विवरण सार्वजनिक गर्ने, तालुक निकायलाई बुझाउनेलगायतका काममा लापरबाही हुने गरेको छ। यसलाई विश्वविद्यालय नेतृत्वले कडाइ गर्न सकेका छैनन्। यसले लेखा परीक्षण गराउने कार्यालयबीच समन्वयमा समेत समस्या देखिएको छ। लेखा परीक्षणले औंल्याएका त्रुटि, कमजोरी तथा कैफियतलाई जिम्मेवार निकायले समीक्षा नगरी दीर्घकालीन तथा अल्पकालीन योजना विश्वविद्यालयसँग छैन। बेरुजु मूल्यांकन तथा विश्लेषण गर्ने संयन्त्र नहुँदा एकै प्रकृतिको बेरुजु हरेक वर्ष दोहोरिने गरेको छ। विश्वविद्यालयमा उपत्यकाभित्रका एक सय ३३ तथा बाहिरका ४८ वटा निकाएको लेखा परीक्षण हुँदै आएको छ। लेखा परीक्षण प्रभावकारी बनाउन पहिला लेखा परीक्षण मापदण्ड बनाउनुपर्छ। लेखासम्बन्धी ज्ञान नभएका व्यक्तिलाई विभिन्न निकायको प्रमुखको जिम्मेवारी दिनु हुँदैन। जिम्मेवारीमा लैजानैपरेमा त्यस्ता व्यक्तिलाई लेखासम्बन्धी तालिम दिनुपर्छ। अनियन्त्रित रूपमा पेश्की लिने प्रणालीमा कडाइ गर्नुपर्छ। विश्वविद्यालयमा वित्तीय अनुशासन कायम गराउने लेखा परीक्षण महाशाखालाई सक्रिय बनाउनुपर्छ। ३० देशका एक सय ५० विश्वविद्यालयसँग शैक्षिक सहकार्य गरिरहेको यो संस्थाको इज्जत धुमिल हुनबाट जोगाउनुपर्छ।"
राजनीतिक पार्टीमा अभिभावकत्वको खोजी,"कुनै पनि घर केवल भौतिक संरचना मात्रै होइन, घर भनेको घरजस्तो हुनुपर्छ। त्यो घरमा एउटा परिवार हुन्छ र त्यो परिवार अनुशासित हुन्छ। कुनै पनि घर कहलिनका लागि पहिलो विशेषता भनेकै एउटा अनुशासित परिवार हो। घरमा अनुशासन भएन भने त्यो घर अस्तव्यस्त हुन्छ। यस्तै अस्तव्यस्ततालाई हेरेर नेपाली समाजमा एउटा उखान विशेष प्रचलित छ, मियोबिनाको दाइँ। अनुमान गरौं, मियो नराखी दाइँ गरियो भने त्यो दाइँ कस्तो होला ? ठीक यही स्थिति त होइन, तर असली मियो नभएको अवस्थामा भने नेपालका राजनीतिक पार्टीहरू देखिएका छन् अहिले। पार्टी बनाउने मात्रै होइन, अथवा पार्टी बनाएर त्यहाँ केवल सदस्य संख्या बढाएर मात्रै पार्टीमा परिभाषित हुने परम्परा यहाँ बढेको छ। वास्तवमा बाबुआमाले सन्तान जन्माइदिएर मात्रै तिनको कर्तव्य पूरा हुँदैन। त्यो सन्तानलाई पढाउनेलेखाउने, बिरामी हुँदा औषधोपचार गरिदिने, मीठो खान दिने राम्रो लाउन दिने, खुसी राख्न खेलौना दिने तिनको कर्तव्य हुन्छ। योभन्दा पनि महत्त्वपूर्ण कुरो, सबैभन्दा बढी सन्तानलाई माया, प्रेम र स्नेह र त्यसभन्दा बढी संस्कारको आवश्यकता पर्छ। होला, पार्टीमा राजनीतिक नेतृत्वको अपरिहार्यता पक्कै छ। तर त्यसो भन्दैमा पार्टी कार्यकर्ता वा सदस्यहरू केवल हाम्रा कठपुतली हुन्, यिनीहरूले हाम्रो आदेशअनुसार चल्नुपर्छ, हिँड्नुपर्छ, बोल्नुपर्छ भन्ने मान्यता राख्ने हो भने त्यो निरंकुशता हुन्छ। एकदलीयतामा त्यस्तो हुनु स्वाभाविक हो, एकदलीयताको चरित्र नै त्यस्तो हुन्छ। जहाँसम्म बहुदलीयताको प्रसंग छ र त्यहींनिर हाम्रो देशको लोकतान्त्रिकगणतान्त्रिकतालाई अंगीकार गरेर राजनीति गर्ने पार्टीहरूको सन्दर्भ छ; त्यहाँ एकदलीयताको जस्तो चरित्र पटक्कै सुहाउँदैन। त्यस्तो चरित्र अप्रजातान्त्रिक चरित्र हो। नेकपाभित्र चलिरहेको बहसलाई यही दृष्टिकोणबाट हेर्न सकिन्छ। पार्टीका शक्तिशाली अध्यक्षसमेत रहेका प्रधानमन्त्री आफ्नो एकल निर्णयहरूलाई पार्टीभित्र परिचालन गर्न खोजिरहेका छन्। पंक्तिकारलाई त्यसभित्र खोजीनीति गर्नु छैन, तर सामान्य रूपले हेर्दा पनि बिझाउने कुरो के छ भने केकपाभित्रैका सक्रिय सदस्य र वरिष्ठ नेताहरूले समेत ती निर्णयप्रति आपत्ति जनाएका छन्। उदाहरणका लागि, निर्वमान अर्थमन्त्रीलाई अझै म्याद थपेर पुनः कायममुकायम गराउन खोज्नुचाहिँ कुनै काइदा कानुन नचाहिने तर समाजमा लोकप्रियताका चरमचुली चुम्ने बिजुली अड्डाका निवर्तमान एमडीलाई थमौती गर्नचाहिँ वकिलन्यायाधीश खोज्ने, आफ्नै क्षेत्रमा समेत चुनाव हारेका व्यक्तिलाई राष्ट्रियसभामा ल्याउनका लागि संविधानका जानिफकारका अनुसार संविधान नै उल्लंघन गर्नसमेत पछि नपर्नेलगायतका विसंगतिले पार्टी नेतृत्वको अहंकार प्रदर्शन गर्छन्। आफू नै सर्वेसर्वा हुँ भन्ने निरंकुशतालाई पुष्टि गर्छन्। यस्तै अलोकप्रिय कदमका कारण जिल्लाजिल्लामा समेत असर पुर्याएको छ। भर्खरै मात्र, तनहुँ जिल्लाको भानु नगरपालिका जिल्ला सदस्य बाबुराम विकले नेकपा परित्याग गर्नुको कारण खुलाउँदै भनेका छन् वामपन्थी सम्पूर्ण साथीहरूको एउटा सोचाइबुझाइलाई पार्टीले अभिभावकत्व महसुस नगरेर, केही पनि सरसल्लाह नगरी एकाएक निर्णय थुपार्दै जाँदै गर्दा साँच्चै नै पार्टीले हामीलाई न्याय दिन सकेन भन्ने हाम्रो ठहर रह्यो। उनले अगाडि भनेका छन् हामी पार्टीलाई पनि असजिलो पार्दैनौं। अनुशासनको दायरा रहनुभन्दा अगाडि न्यायोचित आँखाले हामीले हेर्नुपर्छ। हामी स्वतन्त्र रहन्छौं। हामी यो न्यायिक लडाइँमा लड्छौं। इतिहासमा एक दिन भावी सन्ततिले यसको मूल्यांकन गर्नेछन्। हामीले त्यसलाई निरन्तरता दिन्छौं भनेर हामीले एउटा प्रेस विज्ञप्ति निकालेका छौं। यो एउटा कास्टिङका रूपमा देखा पर्न सक्छ। यसले बृहत् रूप लिनेछ। भानु २ मा अब कम्युनिष्ट रहँदैन कि भन्ने मलाई लागिरहेको छ। सबै शीर्ष साथीहरू यहाँ समेटिनुभएको छ। साँच्चै मलाई यो पनि अनुभूत भइरहेको छ हामी सानो परिधिको घेराभित्रझन्डाभित्र अलमलिएका रहेछौं, जहाँ बांगोलाई बांगो नभनी सोझो भनिदिनुपर्ने, सोझोलाई सोझो नभनी बांगो भनिदिनुपर्ने, पार्टीको निर्देशनलाई इमानदार सिपाहीका रूपमा हामीले त्यसलाई ग्रहण गर्नुपर्ने त्यो बाध्यता र परिस्थिति रैछ। त्यसको कारण नै आज साँच्चै भ्रष्टाचार मौलाएका छन्। हरेक विभिन्न संघसंस्थाका प्रगतिनिम्ति बाधक बनेको छ भन्ने अनुभूति भयो। हामी स्वतन्त्र हुन चाहन्छौं। पार्टी परित्यागसँगै यो समूहले अर्को पार्टी प्रवेशको संकेत पनि गरेको छ। तर यिनले बुझेका छन् कि छैनन्, अन्य पार्टी यो नेकपाभन्दा कुन मानेमा फरक होला ? कतै वल्ला घरका नरे पल्ला घर सरे हुने त हैन ? के ग्यारेन्टी छ, अन्य पार्टीचाहिँ दूधले नुहाएको छ ? कार्यकर्ताका समस्या बुझ्न सक्ने योग्य अभिभावक के त्यहाँ पाइएला ? नदेखिएको होइन, पार्टीसभापतिअध्यक्षले आफ्नो नाजायज अधिकार प्रयोग गर्ने गरेका छन्, कैयन् कार्यकर्ताको मतविपरीत मनपरीतन्त्र चलाएका छन्। जुन देशमा लेखककविको सम्मान हुँदैन या तिनलाई आपत् परेका बेला जुन राज्यले अभिभावक भएर खोजनीति गर्दैन, त्यो राज्य के राज्य ? यो आर्थिक सहयोग सानो होला, तर मान्नुस्, व्यक्तिगत रूपमा कोही अभिभावक अझै जिउँदै छ।"
विमानस्थल विस्तार हुने,"विराटनगर : विराटनगर विमानस्थलको विकास, विस्तार र स्तरोन्नति गर्न संघ र प्रदेश १ सरकारबीच समझदारी हुने भएको छ। प्रदेश १ को राजधानी विराटनगरमा यससम्बन्धी समझदारीपत्रमा सोमबार हस्ताक्षर गर्ने कार्यक्रम रहेको मुख्यमन्त्री तथा मन्त्रिपरिषद्को कार्यालयले जानकारी दिएको छ। समझदारीपत्रमा हस्ताक्षर गर्न संस्कृति पर्यटन तथा नागरिक उड्डयनमन्त्री योगेश भट्टराईसहित नागरिक उड्डयन प्राधिकरणका उच्च अधिकारी सोमबार विराटनगर आउने कार्यक्रम तय भएको छ। नेपालका विभिन्न स्थानमा रहेका विमानस्थलको विकास, विस्तार र स्तरोन्नतिका लागि सरकारले पछिल्लो समय प्रदेश सरकारसँग धमाधम समझदारी गरिरहेको छ। यसअघि गत बिहीबार सुर्खेत विमानस्थलको विकास, विस्तार र स्तरोन्नतिका लागि पहिलोपटक समझदारीपत्रमा हस्ताक्षर भएको थियो। विराटनगरमा हुन लागेको यो समझदारी दोस्रो हो। अन्तर्राष्ट्रिय विमानस्थल बनाउने योजना संघीय सरकार र प्रदेश सरकारबीच यो समझदारीपत्रमा हस्ताक्षर भएसँगै विराटनगर विमानस्थललाई क्षेत्रीय अन्तर्राष्ट्रिय विमानस्थलको रुपमा विस्तार गर्ने प्रक्रियाले थप गति लिने विश्वास गरिएको छ। विराटनगर विमानस्थलको धावनमार्ग २५ सय मिटरमा विस्तार गर्ने संघीय सरकारले लक्ष राखेको छ। प्रदेश सरकारले अन्तर्राष्ट्रिय उडान गर्न सक्ने गरी ३ हजार मिटरको धावनमार्ग बनाउनुपर्ने अडान राख्दै आएको छ। प्रदेश १ सरकारका उद्योग, पर्यटन, वन तथा वातावरणमन्त्री जगदीशप्रसाद कुशियैतले संघीय मन्त्रालय र प्रदेश सरकारबीच मेमोरेन्डम अफ अन्डरस्ट्यान्डिङ (एमओयू) हुने निश्चित भएकाले विस्तारको काम अब अघि बढ्नेमा दुई मत नरहेको बताए। मन्त्री कुशियैतका अनुसार ३ हजार मिटर लम्बाइको धावन मार्ग निर्माण हुने र अन्तर्राष्ट्रिय विमानस्थलकै रुपमा विस्तार गर्ने प्रदेश सरकारको योजना छ। विमानस्थल ३ हजार मिटरमा विस्तार भए धावन मार्गको मध्यबिन्दुबाट १७० मिटर उत्तरदक्षिण चौडाइ आवश्यक पर्ने हुँदा थप जमिन अधिग्रहण गर्नुपर्ने अवस्था हुने प्राधिकरणका विराटनगर प्रमुख उत्सव खरेलले जानकारी दिए।"
सामाजिक परिवेश र दण्डहीनता,"भ्रष्टाचारी र अपराधी निरुत्साहित गर्ने नागरिक व्यवहारलाई सरकारले मात्र प्रोत्साहित गरे कानुनी शासन स्थापना हुनेछ दण्डहीनता मौलाएका कारण मुलुकको सबै क्षेत्र अस्तव्यस्त हुँदै छ। यो स्थितिका लागि धेरैवटा पक्ष जिम्मेवार हुन्छन् तथापि सामाजिक र राजनीतिक परिवेशका साथै न्याय प्रशासनको अवस्थाले निर्णायक भूमिका खेल्छ। न्यायमूर्तिहरू कुन परिवेश र प्रणालीबाट नियुक्त भई उनीहरूको वृत्ति विकासका शृंखला कसरी अघि बढिराखेको हुन्छ ? यो पक्षसमेत कानुनी शासनका लागि महत्त्वपूर्ण छ। कानुनी शासनको अवस्था कमजोर बनाएर शासन प्रणाली अघि बढ्दा दण्डहीनता र बेथितिले प्रश्रय पाउँछ। यसका लागि शासकहरू इमानदार, कर्तव्यनिष्ठ र राष्ट्रिय भावनाले परिचालित हुन जरुरी हुन्छ। न्याय प्रशासनमा न्यायिक क्याडरबाट आउने र न्यायका अभ्यासकर्तामध्ये विश्वकै न्याय प्रशासनको अवस्था अध्ययन गर्दा अभ्यासकर्ताबाट न्याय सुलभ हुने देखिएकाले न्याय सेवाको नेतृत्व तहमा उच्च चरित्र भएका, राजनीतिक प्रभावबाट पृथक् पहिचान बनाउन सकेकालाई जिम्मेवारी प्रदान गर्ने चलन छ। नेपालमा पनि १९५० देखि ६० दशकमा अभ्यासकर्तालाई न्याय सेवाको नेतृत्वदायी भूमिका प्रदान गरिँदा इतिहासमै सबैभन्दा स्वच्छ, निष्पक्ष र सुलभ न्याय प्राप्त हुन सकेको सन्दर्भलाई सम्मानका साथ स्मरण गरिन्छ। तर हालको अवस्थामा नेपालमा न्याय सेवाको अस्तित्व राख्ने प्रयास न्याय सेवाका क्याडरबाट आएका न्यायमूर्तिमा खोज्नुपर्ने भएको छ। नेपाल बार एसोसिएसनको सिफारिसमा नियुक्त हुने न्यायाधीश प्रस्टरूपमा दलीय कित्तामा विभाजन भएकाहरू र दलीय भागबन्डाका आधारमा हुँदै आएको मात्र नभई सांसद बनी दलीय राजनीतिमा क्रियाशीलता दिनेसमेतलाई रातो कार्पेटले स्वागत गरिएको छ। कहाँसम्म भने न्यायाधीश पदको शपथ लिइसकेपश्चात् दोस्रो शपथ लिन दलको मुख्यालय प्रवेश गर्दा गौरव मान्ने न्यायाधीशहरू यसै देशमा देखिएका छन्। दण्डहीनता नियन्त्रणका लागि विहारमा नितिश कुमारले गरेका प्रयासबाट प्राप्त सफलता नेपालका राजनीति गर्नेहरूका लागि ठूलो पाठ हुन सक्छ। न्याय प्रशासन शासकीय संरचना र शैलीबाट प्रभावित हुन्छ। सर्वसत्तावाद, परम्परागत र सामन्ती संस्कारयुक्त शासन प्रणालीमा न्याय प्रशासन प्रभावकारी हुन सक्दैन। लोकतन्त्रमा मात्र न्याय सुलभ भई न्याय प्रशासनप्रति जनताको सम्मान कायम हुन्छ र न्याय क्षेत्र अब्बल हुँदा मात्र देशमा लोकतन्त्रको विकास सम्भव हुन्छ। न्याय प्रशासन र भ्रष्टाचार नियन्त्रक निकायको प्रभाव जनतामा कस्तो रहेको छ ? त्यसैमा धेरै हदसम्म दण्डहीनताको अवस्था निर्भर गर्दछ। यी निकायको वित्तीय र संस्थागत विकास पनि यसका लागि अनिवार्य शर्तका रूपमा रहेका हुन्छन्। न्यायपालिकालाई अनुत्पादक संस्थाका रूपमा धारणा बनाउने प्रवृत्ति कार्यपालिकामा देखिँदा न्याय क्षेत्र कमजोर भई दण्डहीनताको अवस्था देखिन्छ। समाजले स्वीकार गरेको विधि, व्यवहार, संस्कार, जनतामा रहेको साक्षरता र चेतनाको अवस्था, मानव अधिकारप्रतिको सम्मान आदिको अवस्था अध्ययन गरेर दण्डहीनताको अवस्थाको सहजै अनुमान गर्न सकिन्छ। सर्वसाधारण जनताले भ्रष्टाचारी र अपराधीप्रति निरुत्साहित गरिने व्यवहारलाई सरकार र समाजले प्रोत्साहित गर्ने संस्कारको विकास हुँदा कानुनी शासन स्थापना गर्न सहज हुन्छ। सामाजिक परिवेशसामाजिक परिवेशको प्रभाव दण्डहीनता नियन्त्रण गर्न र यसको विकासका लागि जिम्मेवार हुन्छ। शक्ति केन्द्रमा पहुँच भएका, सार्वजनिक जिम्मेवारीमा रहेकाहरूको स्वार्थ गाँसिएका विषयमा समाजले कसरी व्यवहार गर्छ ? सो महत्त्वपूर्ण हुन्छ। धेरैजसो समाजमा विशेषगरी हिन्दु संस्कारयुक्त समाजमा उपहारलाई संस्कार र सभ्यताका रूपमा लिइँदै गर्दा कानुनी शासन नकारात्मक रूपमा प्राभावित बनिराखेको छ। प्रायः विकासोन्मुख समाजमा सामाजिक सम्बन्धका आधारमा नियुक्ति गर्ने वा जिम्मेवारी प्रदान गर्ने विषय प्रभावित भइराखेका छन्, यस प्रवृत्तिबाट समग्र समाज नकारात्मक रूपमा प्रभावित बन्छ। यस स्थितिमा शासनमा रहनेहरूका लागि भ्रष्टाचारजन्य अपराध स्वीकार गर्ने शैली र संस्कारको विकास हुन्छ। पञ्चायती शासनको समयमा व्यवस्था टिकाउन र २०३६ सालमा जनमत संग्रहमा पञ्चायतलाई विजयी बनाउन जेजस्ता अपराध गर्नसमेत दरबारले तत्कालीन सरकारलाई छुट दिएको यथार्थ इतिहासमा अंकित छ। अदालती निर्णयबाट दोषी प्रमाणित भएकाहरू र अदालतमा ठूलाठूला अपराधजन्य कार्य गरेवापत अदालती निर्णय विचाराधीन रहेकाहरूलाई सबै सजाय माफी गर्ने गरी आजादी दिँदा अपराधीले अभयदान प्राप्त गरेका र समाजमा अपराध कर्म गर्न प्रोत्साहित भएका थुप्रै उदाहरण नेपालमा खोजी गर्दा पाउन सकिन्छ, समाजमा यस प्रकारको संस्कार विकास हुँदा दण्डहीनताले प्रश्रय पाउने गर्छ। दण्डहीनताको राजनीतिदलीय स्वार्थका आधारमा मुद्दा फिर्ता लिने र राजनीतिको अपराधीकरणमा अभ्यस्त हुनुका कारण दण्डहीनताले प्रोत्साहित हुने अवसर प्राप्त गर्छ। हाम्रो राजनीति यही शैलीबाट ग्रसित छ। लोकतान्त्रिक कालमै सांसदले ज्यान मारेको अपराधमा अदालतबाट दोषी प्रमाणित भएपश्चात् दिइएको सजाय र दण्ड सम्पूर्ण मिनाहा गरिएको छ। मुद्दा फिर्ता लिन र दण्ड सजाय मिनाहा गर्न गृहमन्त्रीको सिफारिसमा कानुनमन्त्रीले मन्त्री परिषद्मा प्रस्ताव लैजाने व्यवस्था भएकोमा मिलिजुली सरकारमा यस्ता अभियुक्तलाई गृहमन्त्री बनाइएको र उनी गृहमन्त्री भएको १५ दिनमै आफैंले पहलकदमी गरी मुद्दा फिर्ता लिएको अभिलेख नेपालमै अध्ययन गर्न पाइन्छ। हत्या, खोटा चलन, नक्कली मुद्रा कारोबार, महिला बेचबिखन, बैंक चेक र सरकारी कागजात किर्ते, अवैध हातहतियार ओसारपसार, वैदेशिक मुद्रा कारोबार, डकैती, भ्रष्टाचारजस्ता जघन्य अपराधमा सजाय पाएकाहरूलाई लोकतान्त्रिक राजनीतिले सहजै आममाफी दिएको छ। एक्कै प्रकृतिका दुइटा जघन्य अपराध कर्म गर्ने एउटा व्यक्तिको असल आचरण भएका आधारमा दण्ड सजाय माफी गरी रिहा गरिएको छ। दलका नेताहरूबाट राष्ट्रिय स्रोतसाधन र अधिकार दुरुपयोग भएका घटना दैनिकीजस्तै बनेका छन्। निर्वाचनमा उम्मेदवारी तोक्दा धनीमानी, नजिकका नातागोता, परिवारका सदस्यलाई प्राथमिकता राखिने अभ्यास सबै राजनीतिक दलहरूले गर्दै आएका छन्। संसद् स्वयम् कूटनीतिक राहदानीमा भिसा प्राप्त गरेपश्चात् व्यक्तिको फोटो परिवर्तन गरी ठूलो समूह लिई दिल्ली अन्तर्राष्ट्रिय विमानस्थलबाट लन्डन उड्ने क्रममा गिरफ्तार भई संसद्कै बदनाम हुने परिस्थिति पनि नेपालमै बनेको छ, यी केही प्रतिनिधि उदाहरण हुन्। वर्तमान सरकार प्रमुख संवैधानिक मर्मविपरीत निर्वाचन हारेकालाई राष्ट्रिय सभामा मनोनयन गर्न राष्ट्रपतिसमक्ष सिफारिस गर्छन्, व्यापारिक घरानाको निजी भवनमा पार्टी मुख्यालय राखी उक्त कम्पनीलाई सबै प्रकारका राष्ट्रिय सुविधा दिन पुग्छन्। भ्रष्टाचारको अभियुक्त आफ्ना कार्यकर्ताका बारेमा अनुसन्धान प्रभावित हुने गरी संरक्षण गर्न पुग्छन्, यी सबै अवस्थाबाट यस देशको कानुनी राज्यको अवस्था कमजोर र सिद्धान्तमा मात्र सीमित गराउन नेपालका दलहरूबीच अस्वस्थ प्रतिस्पर्धा नै चलेको छ। आश्चर्यजनक उदाहरणका रूपमा एक व्यक्तिलाई एउटा नियुक्ति प्रदान गर्ने सन्दर्भमा अदालत वाधक भएको सम्झी प्रधानन्यायाधीशमाथि महाभियोगको प्रस्ताव पेस गर्ने, राजनीतिक नेताहरूमाथि भ्रष्टाचार अभियोगमा छानबिन गर्ने सूचना प्राप्त हुनासाथ नियन्त्रक निकायका प्रमुखमाथि महाभियोग लगाउने, दुईदुईवटा निर्वाचन क्षेत्रबाट निर्वाचनमा पराजित भएकालाई लोकतान्त्रिक दलको ब्रान्डमा राजनीति गर्नेहरूको समर्थनमा देशको प्रधानमन्त्री बनाउनेजस्ता कानुन, संविधान र लोकतान्त्रिक मूल्यमान्यताविपरीतका कार्यलाई उपलब्धिका रूपमा ग्रहण गर्ने शैलीका दलहरूबाट दण्डहीनताको विकास द्रूतगतिमा हुँदै जानेमा सन्देह रहँदैन। न्याय सम्पादनमा ढिलासुस्ती र कानुन अभावनेपालमा व्यक्तिगत र दलगत स्वर्थाका लागि जे जस्तोसुकै निर्णय लिने राजनीति र शासकहरू, राजनीतिक पदाधिकारीबाट निःसृत आदेशहरू कानुनी र लोकतान्त्रिक मूल्यमान्यताविपरीत हुँदा पनि निश्चिन्त भएर कार्यान्वयनमा सघाई राजनीतिलाई गलत कार्यमा उत्साहित गर्ने प्रशासकका कारण देश यस प्रकारको अव्यवस्थाको बन्दी हुँदै गएको हो। न्याय सम्पादनमा ढिलासुस्ती हदैसम्म हुँदा अपराधीहरू प्रोत्साहित भएका छन्। २०४६ सालको जनआन्दोलनमा बल प्रयोग गर्ने सुरक्षा बल, प्रशासक र राजनीतिज्ञमाथि कारबाहीका लागि मल्लिक आयोगले गरेका सिफारिस वर्तमान अवस्थासम्म आइपुग्दा दरबार, नेपाली कांग्रेस र नेकपाकै सामूहिक स्वार्थका कारण सरकारी दराजमा प्रयोजनविहीन बनेको छ। नयाँनयाँ प्रकारका अपराधहरूको विकास हुँदै जाँदा त्यसलाई कारबाहीको दायरामा ल्याई निस्तेज गराउने कानुनकै अभाव रहेको र भएका कानुन पनि अपर्याप्त हुँदै गएको स्थिति छ। यातनाविरुद्धको कानुन खासै प्रभावकारी हुन सकेको छैन र पीडकबाट यातनामा परेका पीडितलाई क्षतिपूर्ति गर्ने व्यवस्थासमेत राम्ररी गर्न सकेको छैन। यी सबै कारणले नेपालमा दण्डहीनताको अवस्था विकराल बन्दै गएको छ, वर्तमान शासकीय शैली र कानुनको कार्यान्वयनको अवस्था दृष्टिगत गर्दा यो विकृतिले ठूलो प्रभाव समाजमा पार्दै जाने अवस्था छ। यस्तो अवस्थामा दण्डहीनतालाई समूल समाप्त गर्न नेपाली नागरिक, नागरिक समाज, बुद्धिजीवी, दलभित्रका इमानदार कार्यकर्ता र देशबाहिर रहेका स्वाभिमानी देशभक्त नेपालीको संयुक्त प्रयासबाट मात्र सम्भव हुने अवस्था छ, अन्यथा देशनिकट भविष्यमै ठूलो संकटमा फस्ने स्थिति प्रस्ट हुँदै आएको छ।"
छोरी बचाउन कठोर कानुन,"विद्यालयस्तरको पाठ्यक्रममा कानुनको महत्तवपूर्ण व्यवस्था पढाउन जरुरी छ हामीले जनप्रतिनिधिबाट संसारकै उत्कृष्ट संविधान निर्माण गर्यौं। संविधानको मूल मर्म टेकेर देवानी र फौजदारी संहिता बनाई कार्यान्वयनमा ल्यायौं। केही कमजोरी छाड्ने हो भने देशको कानुन र संविधान संसारकै उत्कृष्टमध्येमा पर्छ। तर पनि हामीले सोचेखोजेजस्तो समाज निर्माण गर्न सकेनौं। हामीले बनाएको कानुनले हाम्रै छोरीहरूलाई सुरक्षा दिन सकेन। अचेल बिहान उठेर पत्रिका पढ्न डर लाग्छ मलाई। रेडियोमा समाचारको धुन बजेपछि कहाली लागेर आउँछ। अझ सामाजिक सञ्जालमा कतिबेला कुन बालिका बलात्कार भएको वीभत्स लास देख्नुपर्ने भनेर त्रसित हुनुपर्ने अवस्था छ। परिवारका सदस्यसँग बसेर समाचार हेर्नै नसकिने भइसक्यो। ससाना छोरी नातिनीलाई के भनेर सम्झाउने ? पछिल्लो समय बालिका बलात्कार र हत्याका घटना बढेको छ। बलात्कारका घटनाले उकालो गति समाएको छ। न सानी बच्ची सुरक्षित छ न त हजुरआमा नै। बलात्कारी र आपराधिक मानसिकता भएकाले रोगी र अशक्त महिलासमेत छाडेनन्। कलिला बालिकालाई बलात्कार गरी हत्या गर्नु जघन्य अपराध हो। यस्तो कुकृत्य गर्नेलाई जति नै सजाय दिए पनि कमी हुन्छ। हरेक पुरुषको गल्तीको पछाडि महिला नै दोषी हुनुपर्ने। बलात्कार पुरुषले गर्ने, दुईचार वर्षपछि ऊ छुटेर पुरानै जिन्दगी बिताउन पाउने। तर बलात्कारपछिको कारुणिक जिन्दगी पनि महिलाले नै बाँच्नुपर्ने। पीडित महिला शारीरिक, मानसिक, सामाजिक र आर्थिकरूपमा प्रताडित भएरै बाँच्नुपर्ने परिस्थिति छ। महिलामाथि हुने अपराधजन्य घटना होस् या सबै किसिमका हिंसा सहनै नसकिने भइसक्यो। यसका लागि कडा कानुन जरुरी छ। कानुन यति धेरै कडा होस् कि सुनेरै अपराधीको हात कामोस्। सबै प्रकारका बलात्कारी वा बालिका बलात्कारपछि हत्या गर्ने हत्यारा उनीहरूलाई समाजमा बाँच्ने अधिकार दिनु हुन्न। जघन्य अपराध गर्ने कारकतत्त्व नै नासियोस्। हामीले कानुन निर्माण गर्ने बेलामा अलि धेरै मानवअधिकारका सवालमा सोच्यौं। यसले गर्दा पनि हामी कलिला नानीको बाँच्न पाउने अधिकार संरक्षण गर्न सकेनौं। कन्चनपुरकी निर्मला पन्त हुन् कि पोखराकी श्रेया वा देवदहकी अंगुरा पासी र बझाङकी सम्झना कामी उनीहरूलाई न्याय गर्न सकिरहेका छैनौं। हामीले निर्माण गरेको सामाजिक मान्यता र गलत प्रथाले पुरुषलाई सदैव सुप्रिम बनाएर हुर्कायौं। पितृसत्ताले उनीहरूलाई माथिल्लो दर्जामा सम्मान दियो। उनीहरूलाई अगाडि बढाउन हामीले ठूलो त्याग गयौं। तर यसको बदलामा महिलाको सम्मान गर्ने, दिदीबहिनीको संरक्षण गर्ने समाज बनाउन सकेनौं। धेरैजसो बलात्कारका घटना आफन्त तथा चिनेजानेकैबाट हुने गरेको तथ्यांक छ। प्रायः महिला हिंसा पनि आफन्तबाटै हुने गर्छ। यसले गर्दा पनि हामीले छोरा र छोरीलाई दिने नैतिक शिक्षा बढाउन जरुरी छ। घरबाटै विभेदविरुद्ध सिकाउन जरुरी छ। बालिका बलात्कारका घटना बढ्न थालेपछि केही महिला सांसद मिलेर छलफल गरेका थियौं। अबोध बालिका बलात्कृत भएर मर्नुपर्ने बाध्यात्मक परिस्थिति कसरी अन्त्य गर्ने भनेर छलफल चलाएका थियौं। प्रायजसोले बालिका बलात्कार गर्नेविरुद्ध मृत्युदण्डको कानुन बनाउनपर्ने माग गर्नुभएको छ। सामाजिक न्यायको सवालमा विभिन्न पाटीका महिला सांसद मिलेर एकबद्ध आवाज उठाएका छौं। हामीले बलात्कारीलाई मृत्युदण्ड त मागेका छौं। तर यो नै सही विकल्प हो भनेर भन्न सक्ने अवस्था छैन। नेपालको संविधानमै नभएको विषय भएकाले सुन्दा सान्दर्भिक देखिँदैन। तर दीर्घकालीन रूपमा यसले अपराधको दर भने घटाउनेछ। मृत्युदण्डको व्यवस्था भएको देशमा बलात्कार र अपराधका घटना हुँदैन भन्ने होइन तर अपराधको संख्या घट्नेछ। टिट फर ट्याट नियम लागू भएका देशमा अपराधको दर कम छ। हामीले सहनै नसक्ने अवस्थामा पुगिसक्यौं। कसरी हाम्रा नानीलाई जोगाउने ? नानीहरूका सपना कलिलैमै निमोठ्ने अपराधीलाई बाँच्ने छुट हुनुहुन्न। यस्ता अपराधी बाँचेर पनि कुनै उपलव्धि हुने छैन। उसबाट घरपरिवार पनि सुरक्षित हुन सक्दैन। सजाय भोग्नपर्छ भन्ने थाहा पाएकाले पक्कै पनि यस्ता जघन्य अपराध गर्न हिम्मत गर्दैनन्। कतिपय मानिस त आपराधिक मानसिकताका पनि हुन्छन्। उनीहरूलाई कसरी ठेगानमा लगाउने ? उनीहरूको मानसिकता नै गलत छ भन्दैमा हाम्रा निर्देाष नानीहरूलाई असुरक्षित बनाइरहनु पनि त गलत हो। नेपालले मानवअधिकारको अन्तर्राष्ट्रिय महासन्धिमा हस्ताक्षर गरेको छ। मृत्युदण्डको कानुन ल्याउन नमिल्ने अवस्था होला। नेपालको न्यायप्रणाली, अपराधको अनुसन्धान प्रक्रिया केही झन्झटिलो पनि छ। यी सबै व्यवस्थामा सुधार ल्याएर कानुन कडा बनाउनुपर्छ भन्ने हाम्रो माग हो। हुन त मृत्युदण्डको अन्तर्राष्ट्रिय प्रावधान, प्राक्टिस, यसको विकल्प, नेपालको कानुनले अपनाउन मिल्छ मिल्दैन ? यी विविध विषयमा व्यापक छलफलपछि मात्रै निष्कर्ष निस्कनेछ। यसको अध्ययन गर्न नौ सदस्यीय समिति गठन भएको छ। मृत्युदण्डको सजायसम्बन्धी व्यापक अध्ययन छलफलपछि संविधान सशोधनको प्रस्ताव गरिनेछ। सम्बन्धित सबै पक्षको सहभागितामा नयाँ कानुन बन्नेछ भन्ने आशा गरौं। अपराध ढाकछोप गर्न सघाउने समाजका पञ्च भलाद्मीलाई पनि हामी कानुनी कठघरामा ल्याउन जरुरी छ। कडा खालको कानुन भए न्यायालयले न्यायपूर्ण तरिकाले फैसला गर्ला भन्ने हाम्रो विश्वास छ। विभिन्न बहानामा अपराधीले उन्मुक्ति पाउने अवस्था पनि देखिएको छ, जुन गलत हो। समाजका दलित, गरिब, निमुखा बालिका धेरैजसो हिंसामा परिरहेको देख्छौं। उनीहरूका लागि न्यायको ढोकासम्म पुग्न जटिल छ। हामीले स्कुलस्तरको पाठ्यक्रम पढ्ने बेला कहींकतै पनि कानुनको जानकारी गराइएको हुन्न। नैतिक अनुशासन सिक्दै गर्दा केही कानुनका नियम जान्ने मौका पाउँछौं। तर यति थोरै ज्ञानले मात्रै कानुन बुझिँदैन। विद्यालय स्तरको पाठ्यक्रममा कानुनको महत्त्वपूर्ण व्यवस्था पढाउन जरुरी छ। अति जरुरी देवानी तथा फौजदारी संहिताका केही बँुदा अध्ययन गराउन आवश्यक छ। मृत्युदण्ड आफैंमा अपराध भएकाले पनि यसको सामाजिक प्रभाव सकारात्मक नहुन सक्छ। त्यसैले न्यायप्रणालीलाई स्वच्छ, चुस्त र विवादमुक्त बनाउन जरुरी छ। जघन्य अपराधबाट समाजलाई जोगाउन मृत्युदण्डको विकल्प हुनै सक्दैन। सांसद् रहेकी चाैधरीसँग अजवी पाैड्यालले गरेको कुराकानीमा आधारित।"
चीनबाट इन्धन ल्याउन गृहकार्य,"काठमाडौं : नेपाल आयल निगमले चीनबाट इन्धन आयात गर्न अध्ययन गर्ने भएको छ। निगमले चीनबाट इन्धन आयात गर्ने विषयमा चालू आर्थिक वर्षको नीति तथा कार्यक्रममै समावेश गरी काम अघि बढाएको हो। निगमको सञ्चालक समितिले यो विषयलाई वार्षिक कार्यक्रममा समावेश गरेको छ। निगमले स्वीकृत गरेको ४३ बुँदे नीति तथा कार्यक्रमको बुँदा नम्बर २७ मा यो विषय समावेश गरेको छ। मित्रराष्ट्र चीनबाट पेट्रोलियम पदार्थ खरिद गर्ने सम्भावनाको अध्ययन गरी फ्रेमवर्क सम्झौताको तयारी गरिनेछ, नीति तथा कार्यक्रममा उल्लेख छ। यसबाहेक चीनबाट इन्धन आयात गर्न चीनको केरुङदेखि रसुवागढी हुँदै नुवाकोटसम्म पेट्रोलियम पाइपलाइन विस्तारको सम्भाव्यता अध्ययनसमेत गर्न निगमले योजना तयार पारेको छ। निगमका प्रवक्ता बिनितमणि उपाध्यायका अनुसार निकट भविष्यमै टोली गठन गरी अध्ययन अगाडि बढाइनेछ। कोभिड १९ का कारण अहिलेलाई यो योजना प्रभावित भएको हो, उपाध्यायले भने, समान्य अवस्था सिर्जना भएसँगै टोली गठन गरी अध्ययनका लागि कार्यक्षेत्रमा परिचालन गर्नेछौं। नेपालमा खपत हुने पेट्रोलियम पदार्थको शतप्रतिशत हिस्सा भारतको इण्डियन आयल कर्पोरेसन (आईओसी) सँग द्विपक्षीय सम्झौताअन्तर्गत निगमले आयात गरी बिक्री गर्दै आएको छ। भारतबाट वार्षिक डेढ खर्ब रुपैयाँभन्दा बढीको इन्धन नेपालमा आयात हुन्छ। खपत हुने सम्पूर्ण पेट्रोलियम पदार्थ भारतबाट आयात हुँदा यसको कारोबार भारतको एकाधिकार कायम छ। पेट्रोलियम पदार्थमा भारतको परनिर्भरता हटाउन चीनबाट पनि दीर्घकालीन रुपमा आयात गर्न यो योजना अघि सारिएको प्रवक्ता उपाध्यायले बताए। स्रोतका अनुसार निगमले भारतको विकल्पमा चीनबाट समेत इन्धन आयात गर्न सक्ने बाटो बनाउन चाहन्छ। तर भारतले चीनबाट नेपालले इन्धन आयात गर्ने योजनालाई अघि बढेको विषयलाई मन पराएको छैन। यसका लागि भारतले इन्धन कारोबारको क्षेत्रमा नेपाललाई विभिन्न प्रकारको अनुदान र सहुलियतजस्ता सुविधा प्रदान गर्दै आएको छ। यसैमध्ये हो, मोतिहारीअमलेखगन्ज पेट्रोलियम पाइपलाइन। यसबाहेक भारतले मोतिहारीदेखि अमलेखगन्ज हुँदै चितवनको लोथरसम्म ग्यासको पाइपलाइन बिछ्याउने योजना अघि सारेको छ। साथै अमलेखगञ्जसम्म पुगेको पेट्रोलियम पाइपलाइनलाई विस्तार गरी चितवनको लोथरसम्म लग्ने योजना पनि तीव्रताका साथ अघि बढाइएको छ। यस्तै पूर्वका लागि सिलीगुढीदेखि झापाको चारआलीसम्म दोस्रो पाइपलाइन बिछ्याउन अध्ययन भइरहेको छ। यस्तै रुपन्देहीसम्म पाइपलाइनबाटै प्राकृतिक ग्यास उपलब्ध गराउने योजनालाई पनि भारतले प्राथमिकतामा राखेको छ। यसरी प्रत्येक्षअप्रत्येक्ष रुपमा भारतले नेपालमा इन्धनको कारोबारमा सम्पूर्ण हिस्सा आफ्नै हुनुपर्ने योजनाका साथ अघि बढिरहेको छ। सम्झौताको ५ वर्ष बित्यो, आएन इन्धन चीनबाट इन्धन भित्र्याउने भन्दै गृहकार्य सुरु भएको ५ वर्ष पुगेको छ। चिनियाँ इन्धन आयात गर्ने नाममा आधा दर्जनपटक निगमका अधिकारीसहित वाणिज्य तथा आपूर्ति मन्त्रालयका सचिबस्तरसम्मका अधिकारीले चीनको विभिन्न स्थानमा भ्रमण र अध्ययनसमेत गरिसकेका छन्। निगमदेखि मन्त्रालयसम्मका अधिकारीले महँगा होटेल र आकर्षक भत्ता पनि बुझे। त्यसपछि फेरि अध्ययन गर्ने भनेर आपूर्ति र परराष्ट्र मन्त्रालयका अधिकारी सम्मिलित समितिमाथि समिति पनि गठन भयो। तर व्यापार गर्ने विषयमा चीन सरकारको स्वामित्वमा भएको पेट्रो चाइना र निगमबीच व्यापार गर्ने विषयमा द्विपक्षीय सहमति भएको ५ वर्ष बितिसक्दा पनि चीनबाट इन्धन ल्याउने विषयमा कोसेढुङ्गा सावित हुने गरी हालसम्म निष्कर्ष आएको छैन। नेपाललाई भारतमाथिको परनिर्भरता हटाउन चीनबाट इन्धन आयात गर्ने विषयमा २०७२ को असोजमा सुरु भएको नाकाबन्दीको समयताका तत्कालीन र हालका प्रधानमन्त्री केपी ओलीको कार्यकालमा निकै चर्चासहित तयारी भएको थियो। पछिल्लोपटक प्रधानमन्त्री बनेका ओलीको चीन भ्रमणको क्रममा इन्धन आयातका लागि आवश्यक तयारी विषयमा आपूर्ति मन्त्रालयका तत्कालीन सहसचिव आनन्दराम रेग्मीको संयोजकत्वमा बाटोको वर्तमान अवस्था, ढुवानीको साधन, कर छुट र मूल्य निर्धारण, भण्डारण, मूल्य निर्धारणसम्बन्धी मोडालिटी, कुन स्थानबाट आयात गर्नेलगायत विषयमा अध्ययन गर्ने समिति पनि निर्माण भएको थियो। तर उक्त समितिले पनि काम गर्न नपाउदै सहसचिव रेग्मीको सरुवा भएको थियो। त्यसपछि उक्त अध्ययन कार्य अलपत्र परेको थियो। कुल मागको कम्तीमा ३३ प्रतिशत चीनबाट इन्धन आयात गर्न २०७२ कात्तिक ११ गते नेपाल आयल निगम र चीन सरकारको स्वामित्वको पेट्रो चाइनाले इन्धनसम्बन्धी व्यापार गर्ने विषयमा द्विपक्षीय सहमति भएको थियो। यही सहमतिअनुसार नाकाबन्दी ताका चीनले केरुङ नाकाबाट काठमाडौंको थानकोट डिपोका लागि १३ लाख लिटर पेट्रोल उपलब्ध गराएको थियो। तत्कालिन समयमा चीनको सिगात्से हुँदै केरुङसम्म रेलमा र केरुङ्गबाट थानकोटसम्म ट्यांकरमा इन्धन ल्याइएको थियो।"
राजधानी सार्ने प्रस्तावले बुटवल अशान्त,"बुटवल : प्रदेश ५ को राजधानी दाङ (भालुवाङ) सार्ने प्रस्तावपछि बुटवल अशान्त बनेको छ। त्यसको विरोधमा आन्दोलित स्थानीयले आइतबार निषेधाज्ञा तोडेर प्रदर्शन गरेका छन्। मुख्यमन्त्री शंकर पोखरेल भने प्रदेशको अस्थायी राजधानी बुटवलमा निषेधाज्ञा लगाउन निर्देशन दिई काठमाडौं पुगेका छन्। प्रदेश सरकारको प्रस्तावप्रति सत्तारूढ नेकपामै असन्तुष्टि देखिएको छ। संसदीय दलको बैठकमा चार जिल्लाका १४ सांसदले फरक मत राखेका थिए। पार्टीका लुम्बिनी क्षेत्रका जिल्ला कमिटीहरू पनि राजधानी बुटवलबाट दाङ सार्ने प्रस्तावको विरोधमा उत्रिएका छन्। रुपन्देही जिल्ला कमिटीले उक्त प्रस्ताव औचित्यहीन रहेको बताएको छ। अध्यक्ष शिवराज सुवेदी र सचिव निर्मलबहादुर जीसीले विज्ञप्ति जारी गरी संविधानको मर्मविपरीत प्रस्ताव ल्याएको भन्दै त्यसलाई फिर्ता लिन सरकारलाई आग्रह गरेका छन्। प्रदेश राजधानी तोक्दा प्रशासनिक सहजता, भूगोलको सुगमता र भौतिक पूर्वाधारको विकासलाई ध्यान दिनुपर्ने संविधानमा उल्लेख भएकाले प्रदेश सरकारले पेस गरेको प्रस्ताव औचित्यपूर्ण नरहेको विज्ञप्तिमा उल्लेख छ। राप्तीपारिको बर्दिया जिल्ला कमिटीले भने प्रस्तावको समर्थन गरेको छ। स्थानीय प्रशासनले बुटवल क्षेत्रमा निषेधाज्ञा लगाए पनि त्यसलाई तोड्दै रुपन्देहीका संघसंस्थाले आइतबार विरोध प्रदर्शन गरेका हुन्। व्यापारिक संघसंस्थाले राजधानीको विषयमा जनमतको अपमान नगर्न, भौतिक पूर्वाधारयुक्त रुपन्देहीलाई नै राजधानी तोक्न माग गरेका छन्। उनीहरूले लुम्बिनीबाट केन्द्रमा प्रतिनिधित्व गर्ने नेताहरूलाई मुख खोल्न आग्रह गरेका छन्। २०७३ मंसिरमा अखण्ड प्रदेश र रुपन्देही राजधानी हुनुपर्छ भन्ने नेताहरू पछिल्लो प्रस्तावबारे बोलेका छैनन्। निर्वाचनको घोषणापत्रमै राजधानीको एजेन्डा राखेका नेकपा महासचिव विष्णु पौडेलेसहितका नेताको अभिव्यक्तिको पर्खाइमा लुम्बिनीवासी देखिएका छन्। कृषिमन्त्री घनश्याम भुसाल, परराष्ट्रमन्त्री प्रदीप ज्ञवाली, नेकपा नेता टोपबहादुर रायमाझी, गोकर्ण विष्ट, सोमप्रसाद पाण्डे, छविलाल विश्वकर्मासम्म बोलेका छैनन्। चार दिनसम्म पनि नेताहरू नबोलेपछि स्थानीयले पदसँग राजधानी साटेको भनेर आरोप लगाउन थालेका छन्। हामी महासचिव (विष्णु पौडेल)सँग विश्वस्त छौं, बुटवलमा आइतबार भएको विरोधसभामा पश्चिम नेपाल बस व्यवसायी प्रालिका अध्यक्ष दधिराम खरेलले भने, उहाँ रुपन्देहीलाई नै राजधानी बनाउने पक्षमा हुनुहुन्छ। अर्थमन्त्रीका लागि राजधानी साटे भन्ने आरोप हामीले पत्याउँदैनौं। विश्लेषक युवराज कँडेलले भालुवाङमा राजधानी तोकिनु अदूरदर्शिता भएको बताए। भालुवाङ सामरिक र पर्यावरणीय रूपमा उपयुक्त स्थान होइन, उनको तर्क छ। सोमबारदेखि छलफल प्रदेशसभामा सरकारले राखेको प्रस्तावमाथि सोमबारदेखि छलफल हुँदै छ। सभामुख पूर्णबहादुर घर्ती मगरले आइतबार सर्वदलीय परामर्श बैठक डाकेका थिए। प्रतिपक्षी कांग्रेसले प्रस्ताव पेस गर्ने प्रक्रिया नै गलत भएको भन्दै फिर्ता गर्न आग्रह गरेको छ। फिर्ता नभए संसद् अवरुद्ध गर्ने कांग्रेसको तयारी छ।"
बलात्कारको घटना प्रहरीसम्मै मिलाउने पञ्चको प्रयास,"राजविराज : ३६ वर्षीया महिला उनका पति र बहिनी ज्वाइँसँगै आइतबार दिउँसो जिल्ला प्रहरी कार्यालय सप्तरीमा आए। मुद्दा शाखामा पुगेर उनीहरूले बलात्कार प्रयास घटनाका आरोपितलाई कारबाहीको माग गरे। पीडित महिलासँग अनुसन्धान शाखामा बयान लिइयो। वडाध्यक्ष र वडा सदस्यसहित आरोपितका काकी र ठूली आमा आइतबार पीडित महिलासँग बयान लिने प्रहरी कार्यालयको कोठामै पुगे। उनीहरूले मुद्दा फिर्ता लिन आग्रह गरे। उनीहरूले हातखुट्टा जोडे पनि उजुरी फिर्ता हुँदैन, पीडितका पतिले भने। आरोपितलाई संरक्षण दिनेहरूले गर्ने पञ्चेतीबारे अनुमान गरेरै प्रहरी कार्यालय आएको उनको भनाइ छ। गुमेको पैसा कमाउन सकिएला तर गुमेको प्रतिष्ठा कमाउन सकिँदैन, उनले भने। सप्तरीको विष्णुपुर गाउँपालिका६ का वचवा सरदार र कोभिया सरदारले असोज ११ गते राति बलात्कार प्रयास गरेको पीडितको भनाइ छ। १० वर्षीय छोरासँग गुहाली घरमा सुतिरहेका बेला मदिरा सेवन गरी आएका सप्तरीको विष्णुपुर गाउँपालिका६ का वचवा सरदार र कोभिया सरदारले असोज ११ गते रातको ११ बजे मुख थुने, पीडित महिलाले भनिन्, संवेदनशील अंगमा हात हाले र बलात्कारको प्रयास गरे। त्यसपछि आफू जेठा छोरा सुतेको घरभित्र दौडेर पुगेको उनले सुनाइन्। कोभिया पछि लाग्दै घरभित्र पस्यो। छोराले च्याप्पै नियन्त्रणमा लियो, उनले भनिन्, बचवा पर्खालको चेपबाट नियालिरहेका थिए। उसलाई पनि समाउन खोज्दा चप्पल बोकेर भाग्यो। भाग्दा गम्छा छुट्यो। उनका पति त्यस रात काम गर्ने इँटाभट्टामै सुतेका थिए। प्रत्यक्षदर्शी एक छिमेकीले होहल्ला भएपछि नजिकै आएर उज्यालो पारी हेर्दा बचवा भाग्दै गरेको र कोभिया नियन्त्रणमा परेको देखिन्। पीडित महिला चिच्याएपछि उठेका छिमेकी आएर कोभियालाई कुटपिट गरे। कोभियाले जीवनमा यस्तो काम नगर्ने र अबदेखि कहिल्यै नआउने भनी कान समाते। रातको १ बजेकाले बिहान कुरा बुझ्ने भन्दै कोभियालाई गाउँलेले वडा सदस्य रामकुमार रायको जिम्मा लगाए। भोलिपल्ट बसेको गाउँले भेला पञ्चेतीमा कोभिया उपस्थित भए। बचवा भने अनुपस्थित रहेकाले पञ्चेती असोज १३ गतेलाई सारियो। पञ्चेती रोगिया गाछीमा कि सिंहजीको कामतमा रहेको खाली घरमा बस्ने कुरा नमिलेपछि वडा कार्यालयमै राखेको वडाध्यक्ष बहादुर सदाले स्वीकार गरे। पीडितले घटनामा संलग्न युवकलाई कारबाहीको माग गर्दै असोज १४ गते जिल्ला प्रहरी कार्यालय सप्तरीमा निवेदन दिइन्। जिल्ला प्रहरीले उक्त निवेदन छलफलका लागि प्रहरी चौकी विष्णुपुरमा पठायो। प्रहरी चौकी विष्णुपुरका असइ प्रमोद साहले आरोपित दुवै जनालाई चौकीमा झिकायो। केही बेरमा पुगेका वडाध्यक्ष सदाले पञ्चेती गरेर मिलाउने भनेपछि असइ साहले उनकै जिम्मा लगाए। पीडित पक्षबाट ठाडो निवेदन परेको र जनप्रतिनिधिले पञ्चेतीबाट समस्या समाधान गर्ने विश्वास दिलाएको भन्दै प्रहरीले आरोपितलाई वडाध्यक्ष सदाकै जिम्मा लगायो। वडाध्यक्षले भने, दुवै पक्षका जनता मेरै हुन्, दुवैले मलाई भोट दिएका छन् तसर्थ घटना मिलाउनुपर्छ। भोलि प्रहरी कार्यालयमा पीडित र मलाई पनि बोलाइएको छ। हामी मिलाउने प्रयास गरिरहेका छौं। महिलाले भोलि मुद्दा फिर्ता लिन्छिन्।"
डा केसीसँग वार्ता गर्न ७२ घण्टे अल्टिमेटम,"काठमाडौं : नेपाल चिकित्सक संघले आइतबार डा गोविन्द केसीको माग सम्बोधनका लागि वार्ता टोली गठन गर्न सरकारलाई ७२ घण्टे अल्टिमेटम दिएको छ। डा केसी अनशन बसेको २१ दिन पुगे पनि सरकारले बेवास्ता गरेकोप्रति गम्भीर ध्यानाकर्षण भएको संघले जनाएको छ। संघका महासचिव डा बद्री रिजालले संस्थाका तर्फबाट हालसम्म गरिएका हरेक पहललाई सरकारले बेवास्ता गरेको भन्दै प्रेस विज्ञप्तिमार्फत आपत्ति जनाएका छन्। ७२ घण्टाभित्र पनि सरकारले वार्ता टोली गठन गरी डा केसीको जीवन रक्षाका निम्ति कुनै पहल अगाडि नबढाए जस्तोसुकै कठोर कदम चाल्न बाध्य हुने र यसबाट उत्पन्न हुन सक्ने गम्भीर परिस्थितिप्रति नेपाल सरकार नै जिम्मेवार हुनेछ, विज्ञप्तिमा लेखिएको छ। वार्ताका निम्ति सहजीकरणको भूमिका निर्वाह गर्न संघ तयार रहेको व्यहोरा जनाइएको छ। संघले आयोजना गरेका विभिन्न बैठकले केन्द्रीय कार्यकारिणी समितिलाई दिएको म्यान्डेटअनुरूप डा केसीको जीवनरक्षाका लागि वार्ता टोली गठन गर्न माग गरिएको विज्ञप्तिमा उल्लेख छ। संघले विभिन्न विशेषज्ञ समाज, पूर्वअध्यक्ष, पूर्वमहासचिव, काठमाडौं उपत्यकामा रहेका अस्पतालका निर्देशकहरूसहित संघको परिषद् बैठक राखी बृहत् छलफल गरेको थियो। डा केसीको स्वास्थ्य अवस्था गम्भीर हुँदै गएको छ। उपचारमा संलग्न मेडिकल टिमका संयोजक डा सुवासप्रसाद आचार्यका अनुसार उहाँको मुटुको चाल द्रुत देखिएको छ। छातीको केन्द्रमा दुख्न थालेको छ। मांसपेशी दुख्नुका साथै रिँगटा लाग्न थालेको छ। डा केसीको समर्थनमा त्रिवि शिक्षण अस्पतालका रेजिडेन्ट चिकित्सकले प्रदर्शन गरेका छन्। उनको स्वास्थ्य स्थिति बिग्रँदासमेत सरकारले कुनै वास्ता नगरेको भन्दै दबाबस्वरूप चिकित्सकहरू प्रदर्शनमा उत्रिएका छन्। उनीहरूले आइतबारदेखि दैनिक दुई घण्टा इमर्जेन्सी र कोभिड उपचारबाहेकका अन्य सेवा ठप्प गर्ने चेतावनी दिएका छन्। डा केसीले भदौ २९ देखि अनशन सुरु गरेका हुन्। यो उनको १९औं अनशन हो। केसीका माग तत्काल सम्बोधन गर्न देउवाको अपिल कांग्रेस सभापति शेरबहादुर देउवाले तत्काल केसीका माग सम्बोधन गरी उनको जीवन रक्षा गर्न प्रधानमन्त्री केपी शर्मा ओलीको ध्यानाकर्षण गराएका छन्। देउवाले २१ दिन अनशनमा रहेका वरिष्ठ चिकित्सक केसीको स्वास्थ्य स्थिति चिन्ताजनक बनिसक्दासमेत सरकारले बेवास्ता गर्नु दुःखद भएको विज्ञप्तिमा जनाएका छन्। चिकित्सा शिक्षामा सुधारदेखि कोरोनाविरुद्ध प्रभावकारी कदमसमेतका उहाँ (केसी)का मागहरू केवल एक व्यक्तिका माग होइनन्, प्रतिपक्षले निरन्तर उठाइरहेको र सिंगो देशले भावनात्मक ऐक्यबद्धता जनाएका मागहरू हुन्, विज्ञप्तिमा लेखिएको छ, जनभावनाअनुरूपका माग र आवाजलाई सुनुवाइ गर्नु सरकारको कर्तव्य हो। तर सरकारले सुरुआतमा डा केसीप्रति दुव्र्यवहारपूर्ण व्यवहार गर्नु एकातर्फ आपत्तिजनक थियो भने अर्कातर्फ अहिलेसम्म संवाद र समाधानमा उदासीन व्यवहार देखाउनुले लोकतान्त्रिक प्रणालीभित्र कम्युनिस्ट तन्त्रको अनुदार चरित्रलाई पुष्टि गरेको छ। देउवाले डा केदारभक्त माथेमाको नेतृत्वमा गठित चिकित्सा शिक्षामा सुधारका लागि उच्चस्तरीय कार्यदलको सुझाव कार्यान्वयन गर्न सरकारको ध्यानाकर्षण गराएका छन्। कार्यदलको सुझावअनुसार राष्ट्रिय चिकित्सा शिक्षा अध्यादेश २०७४ कात्तिक २४ मा जारी गरेको उल्लेख गर्दै देउवाले नेकपा नेतृत्वको सरकारले अध्यादेशलाई विस्थापित गर्नुको परिणाम स्वास्थ्य क्षेत्रमा विकृति मौलाएको दाबी गरेका छन्। वर्तमान प्रधानमन्त्रीकै अग्रसरतामा ०७५ को साउनमा डा केसीसँग गरिएको सम्झौतालाई माघ महिनामा उल्लंघन गरेर द्वन्द्वको बीउ सरकारले त्यस बेला नै रोपेको थियो। अतः फेरि पनि संवादमार्फत समाधानमा पुगेर त्यसको सार्थक कार्यान्वयनमा इमानदारी प्रस्तुत गर्न म प्रधानमन्त्रीजीलाई आग्रह गर्दछु, विज्ञप्तिमा देउवाले भनेका छन्।"
बसभित्र सामूहिक बलात्कार,"दुई दिन दुई ठाउँमा पटकपटक जबरजस्ती भक्तपुर : एक १७ वर्षीया किशोरी फरकफरक ठाउँमा सार्वजनिक बसभित्र दुई दिन सामूहिक बलात्कारमा परेकी छन्। पहिलो दिन एक र दोस्रो दिन दुई युवकले जबरजस्ती गरेको प्रहरीको प्रारम्भिक अनुसन्धानले देखाएको छ। उक्त घटनामा संलग्न तीन युवामध्ये दुई जनालाई प्रहरीले नियन्त्रणमा लिएको छ। फरार रहेका युवकले ती किशोरीलाई काठमाडौंको रत्नपार्कमा लठ्याउने औषधि मिसाइएको पानी खुवाई नियन्त्रणमा लिएर भक्तपुर ल्याएको पाइएको महानगरीय प्रहरी परिसर भक्तपुरले जनाएको छ। परिसरका अधिकारीका अनुसार पक्राउ पर्नेमा सिन्धुपाल्चोकको चौतारा साँगाचोक गढी१० का २२ वर्षीय नीरकुमार खड्का र सिन्धुपाल्चोककै जुगल गाउँपालिका४ पाङताङका २१ वर्षीय सूर्य श्रेष्ठ छन्। खड्का भक्तपुरको सूर्यविनायक नगरपालिका५ कटुञ्जे र श्रेष्ठ भक्तपुर नगरपालिका९ च्याम्हासिंह बस्ने गरेको खुलेको छ। खड्का र श्रेष्ठ बा ३ ख २६१२ नम्बरको गाडीका क्रमशः चालक र सहचालक हुन्। उनीहरूले पार्किङ गरी राखेको त्यही गाडीभित्र शनिबार बिहान ११ देखि राति ९ः३० बजेसम्म पटकपटक सामूहिक बलात्कार गरेको बयान पीडित किशोरीले दिएको प्रहरीले जनाएको छ। परिसरका प्रवक्ता प्रहरी नायब उपरीक्षक केशवकुमार थेबेले पीडित किशोरीलाई फरार युवकले शुक्रबार बिहान ११ बजे काठमाडौंबाट सार्वजनिक गाडीमै भक्तपुर ल्याएको पाइएको जानकारी दिए। ती युवकले सूर्यविनायक नगरपालिकास्थित एक ठाउँमा पार्किङ नै गरिराखेको बसभित्र लगेर पटकपटक जबरजस्ती गरेको ती किशोरीले बताएको थेबेको भनाइ छ। ती युवकले शुक्रबार दिउँसोदेखि शनिबार बिहान १० बजेसम्म बलात्कार गरेका थिए। किशोरीले बताएअनुसार शनिबार बिहान ११ बजे उनलाई नीरकुमार र सूर्यको जिम्मा लगाएर पहिलो युवक फरार भएका थिए, थेबेले भने, आफ्नो जिम्मामा आएपछि नीरकुमार र सूर्यले पनि उक्त दिन बेलुका ९ः३० सम्म पटकपटक सामूहिक बलात्कार गरेको किशोरीले बताएकी छन्। उनीहरूले चाँगुनारायण नगरपालिका९ तव्याखुसी खोला किनारको सडकमा सामूहिक बलात्कार गरेको खुलेको छ। उनीहरूले बिहान ११ बजेदेखि आफ्नो गाडीभित्र किशोरीमाथि जबरजस्ती गरिरहे पनि सँगै पार्किङ गरी राखेका अन्य गाडीका चालक तथा सहचालकले बेलुका ९ः३० बजे मात्रै त्यसको सुइँको पाएका थिए। लगत्तै उनीहरूले प्रहरीलाई खबर गरेका थिए। त्यसपछि महानगरीय प्रहरी परिसर भक्तपुर र महानगरीय प्रहरी वृत्त जगातीबाट टोली खटिएको थेबेले बताए। ती किशोरीले फरार युवक आफ्नो चिनजानको नभएको बताएकी छन्। उनीसँग काठमाडौंको रत्नपार्कमा शुक्रबार बिहान ११ बजे मात्रै भेट भएको पीडितको भनाइ छ। अभियुक्तले नै कुराकानी सुरु गरी पानी खुवाएको उनले प्रहरीलाई बताएकी छन्। पानीमा लठ्याउने औषधि भएकाले आफू ती युवकको वशमा परेको र उनले जेजे भन्यो, आफूले त्यही त्यही गरेको भनी ती किशोरीले बयान दिएकी छन्, थेबेले भने, आफूलाई सार्वजनिक बसमा राखेकोसम्म याद भएको पछि होश खुल्दा आफू बलात्कृत भएको थाहा भएको उनले बताएकी छन्। पीडितको स्वास्थ्य अवस्था सामान्य भएको भक्तपुर प्रहरीले जनाएको छ। प्रहरीले उनको स्वास्थ्य परीक्षण गराएको छ। ती किशोरीले आफू काठमाडौंमा दिदीसँगै बस्दै आएको बताएकी छन्। काम सकेर दिदीकहाँ फर्किन लागेका बेला फरार युवकसँग भेट भएको उनको भनाइ छ। जिल्ला अदालत भक्तपुरले दुई अभियुक्तलाई हिरासतमा राखेर अनुसन्धान गर्न आइतबार सात दिनको म्याद दिएको छ। उनीहरूमाथि जबरजस्ती करणीसम्बन्धी कसुरमा थप अनुसन्धान अघि बढाइएको भक्तपुर प्रहरीले जनाएको छ।"
बलात्कार दबाउन नेता नै पञ्च,"सिरहा : ५ लाख रुपैयाँको कपाली तमसुक बनाएर बलात्कार घटना दबाउन खोज्ने स्थानीय पञ्च र आरोपित गरी नौ जना पक्राउ परेका छन्। उनीहरूमध्ये केही कांग्रेस र जनता समाजवादीका स्थानीय नेता छन्। विष्णुपुर गाउँपालिका१ का पञ्चहरू सिंहेश्वर साह, अरविन्दकुमार साह, शत्रुघ्न साह, राजकुमार साह, रामउद्गार यादव, जगवीर यादव, राजकुमार यादव र रौदी भनिने श्यामसुन्दर यादवलाई प्रहरीले शनिबार नियन्त्रणमा लिएको हो। श्यामसुन्दर स्थानीय तह निर्वाचनमा राजपाबाट वडाध्यक्षमा चुनाव लडेका थिए। जगवीर र राजकुमार यादव कांग्रेसमा आबद्ध छन्। उनीहरूलाई जिल्ला प्रहरी कार्यालय सिरहामा राखेर अनुसन्धान भइरहेको डीएसपी शालिग्राम पौडेलले बताए। आरोपित मुकेशका बुवा सिंहेश्वर र शत्रुघ्नलाई ऋणी बनाएर ५ लाख रुपैयाँको कपाली तमसुक गराइएको छ। जसमा गाउँकै धनी रामगुलाम यादव, लक्षुमण यादव खडा गरिएको छ। बलात्कार घटना मिलाउन पञ्चहरूले नक्कली ऋणी र धनी खडा गरेको प्रहरी अनुसन्धानले देखाएको छ।उनीहरूले बनाएको कागज (कपाली) पञ्चायतमा सहभागी जगवीरको जिम्मा राखिएको थियो। प्रहरीले जगवीरको घरमा खानतलासी गर्दा उक्त घटना गाउँमै मिलाउन गरेको कागज फेला परेको हो। कपाली तमसुक बनाएर शनिबार (१७ गते असोज)मा गाउँमा पञ्चायत बसेको थियो। स्थानीयका अनुसार छलफल भइरहेकै बेला कुटाकुट सुरु भयो। अरूले आरोपित र उनका आफन्तलाई कुटपिट गरे। त्यसपछि मात्रै घटना प्रहरीसम्म पुगेको हो।इलाका प्रहरी विष्णुपुरको टोली घटनास्थलमा पुगेको थियो। प्रहरीमा दर्ता हुने मुद्दा गाउँमा नमिलाउने, प्रहरीमा जाऊँ भनेर सम्झाउँदा पञ्चहरूले उल्टै प्रहरीलाई थर्काएको स्थानीयले सुनाए। त्यसपछि थप प्रहरी आएर उनीहरूलाई नियन्त्रणमा लिएको थियो। प्रहरीका अनुसार बलात्कृत बालिकाका भाइले परिवारको इज्जत गएको भन्दै रिसाएर पीडितलाई कुटपिट गरेका थिए। कुटपिटबाट घाइते बालिकालाई आफन्तले स्थानीय क्लिनिकमा प्राथमिक उपचार गराएका थिए। उनलाई थप उपचारका लागि विराटनगरस्थित विराट नर्सिङ होममा पुयाइएको थियो। बालिका निको भएर असोज १६ गते घर फर्किएकी थिइन्। घरमा आएपछि पीडक पक्षले बलात्कार घटना ढाकछोप गर्न गाउँलेलाई भेला गराएर पञ्चायत बसाएको खुलेको छ।"
शिक्षकबाटै बालिका बलात्कृत,"विराटनगर : कोरोना भाइरस संक्रमणका कारण शैक्षिक संस्था बन्द छन्। पढाइलाई घरमै भए पनि निरन्तरता दिन कतिपय अभिभावकले शिक्षक खोजेर छोराछोरीलाई ट्युसन पढाउने गरेका छन्। त्यस्तै एक शिक्षकले विराटनगरमा ५ वर्षीया बालिकालाई बलात्कार गरेको घटना सार्वजनिक भएको छ। विराटनगर महानगरपालिका१६ का २१ वर्षीय गौरव साहले आफूले पढाउनेमध्ये एक नाबालिकालाई बलात्कार गरेको प्रहरीले जनाएको छ। साहले उक्त घरमा गएर वैशाखदेखि ११, ९, ४ र ५ वर्षका चार बालबालिकालाई ट्युसन पढाउँदै आएका थिए। त्यही क्रममा उनले शनिबार बालिकालाई बलात्कार गरेको खुलेको इलाका प्रहरी कार्यालय रानीका प्रहरी निरीक्षक दीपक थापाले बताए। स्कुलको पढाइ लामो समयदेखि बन्द भएका कारण अभिभावकले शिक्षक खोजेर घरमै बालबालिकालाई ट्युसन पढाउन लगाउने गरेको पाइयो, थापाले भने, तर, पढाउन भनेर गएका उनै युवाबाट ५ वर्षीया बालिका बलात्कारको सिकार हुनुपर्यो। अरू बालबालिका र पीडित बालिकाले अभिभावकलाई सुनाएपछि घटना बाहिर आएको प्रहरीले जनाएको छ। कोरोनाका कारण लामो समयदेखि स्कुल बन्द थियो। पढेका कुरा छोराछोरीले बिर्सने अवस्था आयो, पीडितकी आमाले भनिन्, ती युवालाई घरमा बोलाएर ट्युसन पढाउन लगाउने गरिएको थियो। तर, आज उनैले यस्तो गरिदिए। स्कुलकै शिक्षकको सल्लाहमा घरमै ट्युसन पढाउन लगाइएको र अरू बालबालिकाकै अगाडि पढाउने व्यक्तिले छोरीलाई बलात्कार गरेको उनले बताइन्। उनका अनुसार घटनापछि छोरी बाहिरका कोही मान्छे देख्नेबित्तिकै डराएर लुक्ने गरेकी छन्। प्रहरीले पक्राउ परेका साहविरुद्ध जबरजस्ती करणी मुद्दा चलाउन अदालतबाट आइतबार म्याद थप गरी घटनाको अनुसन्धान अघि बढाएको छ। पीडित बालिकालाई उपचार र स्वास्थ्य परीक्षणका लागि कोसी अस्पताल लगिएको थापाले बताए।"
प्रदेश नं २ सरकारको रवैयामा व्यापक सुधार आवश्यक छ : प्रभु शाह,"काठमाडौं : नेपाल कम्युनिस्ट पार्टी (नेकपा) प्रदेश नं २ का अध्यक्ष एवम् संघीय सांसद प्रभु शाहले प्रदेश नं २ को सरकार गरिब दलितको आवास निर्माणमा उदासीन देखिएको बताएका छन्। घरबारविहीनहरूको संख्या अन्य प्रदेशको तुलनामा प्रदेश २ मा अत्यधिक रहेपनि प्रदेश सरकार असहाय गरिब दलितको घर निर्माणमा पूरै उदासीन देखिएको धारणा राखेका छन्। उनले संघीय सरकारले छुट्याएको रकम पनि प्रदेश सरकारले उपयोग गर्न नसकेको आरोप लगाए। गरिब दलितहरुको आवास निर्माणको लागि प्रदेश सरकारबाट कुनै रकम छूट्याउन त परै जाओस् संघीय सरकारबाट प्राप्त रकम समेत उपयोग गर्न सकेको छैन। सोमबार फेसबुकमार्फत भनेका छन्,जनता आवास कार्यक्रमको नाममा संघीय सरकारबाट वर्षेनी प्रदेश नं २ लाई प्राप्त अर्बभन्दा बढी बजेट रकम प्रदेश सरकारको बदनियतपूर्ण रवैयाका कारण फ्रिज हुने गरेको छ। आवास मानव जीवनका लागि आधारभूत आवश्यकता र नेपालको संविधानले पनि मौलिक अधिकारको रूपमा स्थापित गरेको उल्लेख गर्दै शाहले प्रदेश सरकार घरवारविहीन परिवारको आवास निर्माणप्रति गम्भीर नहुनु दुःखद भएको बताए। उनले संघीय सरकारमाथि दोषारोपण मात्र गर्ने प्रदेश २ सरकारको रवैयामा व्यापक सुधार आवश्यक रहेको उल्लेख गरेका छन्। जुनसुकै विषयमा पनि आफ्नो कमि कमजोरी एवं अकर्मण्यता ढाकछोप गर्न सधैं केवल संघीय सरकार माथि दोषारोपण मात्र गर्ने प्रदेश २ सरकारको रवैयामा व्यापक सुधार आवश्यक छ। उनले भनेका छन्,केन्द्रले आवश्यकधेरै बजेट नै दिएन भनेर केवल खेदो मात्र खन्नुको सट्टा प्राप्त बजेट रकमको सही एवं समुचित सदुपयोग गर्नतर्फ प्रदेश सरकार अग्रसर हुन आवश्यक देखिन्छ। उनले प्रदेशवासीहरुको आवास निर्माणका लागि आउने बजेट रकम प्रत्येक वर्ष फ्रिज हुनु प्रदेश सरकारको चरम लापरवाही एवं गैरजिम्मेवारीपनको पराकाष्ठा भएको टिप्पणी गरे। शाहले भनेका छन्, यस बदनियतपूर्ण, दुखद एवं गम्भीर आपत्तिजनक विषयप्रति सबै सरोकारवालाहरुको समयमैं ध्यान केन्द्रित हुन जरूरी छ।"
बारामा नेपालभारत जिल्लास्तरीय सीमा सुरक्षा समन्वय बैठक,"बारा : भारतको बिहार राज्यमा हुन लागेको तेस्रो चरणको निर्वाचनलाई लक्षित गर्दै नेपाल भारत सिमा सुरक्षा समन्वय बैठक सोमबार बारामा सम्पन्न भएको छ। अक्टोबर २८, नोभेम्बर ३ र ७ मा तीन चरणमा हुने निर्वाचनको सुरक्षाका विषयमा केन्द्रित रहेर बैठक आयोजना गरिएको हो। बैठकमा नेपाल भारत सिमा क्षेत्रको दुबै देशका सुरक्षा प्रमुखको उपस्थिति रहेको थियो। बैठकले बिहार राज्यमा हुन लागेको निर्वाचन सम्पन्न गर्न तीनै दिन सिमा पूर्णरुपमा बन्द गर्ने, यातायात र मानिसको आवतजावतमा रोक लगाउने, सिमा क्षेत्रमा हुने अपराध नियन्त्रण, हातहतियार र तस्करी नियन्त्रण र कोरोना भाइरसको प्रभाव नियन्त्रणमा दुबै देशबीच समन्वयकारी भूमिका खेल्ने विषयमा छलफल गरेको बाराका प्रमुख जिल्ला अधिकारी रुद्रप्रसाद पण्डितले जानकारी दिए। नेपाल भारत सिमा सुरक्षा समन्वय बैठक प्रत्येक दुई वर्षमा बस्ने गरेको छ। दुई वर्षमा एकपटक हुने नियमित बैठकका रुपमा यसपटक बारामा बैठक बसेको हो। बैठकमा नेपालका तर्फबाट २६ र भारतको तर्फबाट २३ जना सुरक्षा अधिकारीको उपस्थिती रहेको थियो। प्रजिअ पण्डितका बैठकमा भारतको पूर्वी चम्पारण र पश्चिम चम्पारण जिल्लासँग सिमा जोडिएका बारा, पर्सा, रौतहट, चितवन, पूर्वी र पश्चिम नवलपरासी जिल्लाका प्रमुख जिल्ला अधिकारी र सुरक्षा निकाय प्रमुख सहभागी थिए। भारतकोतर्फबाट विहार राज्य अन्र्तगत पूर्वी चम्पारण र पश्चिम चम्पारण जिल्लाका सुरक्षा अधिकारी उपस्थित थिए। सुरक्षा अधिकारीबाहेक बैठकमा भारतीय निर्वाचन आयोगका प्रतिनिधि र चितवन राष्ट्रिय निकुञ्जका प्रतिनिधिको उपस्थिति रहेको थियो। नेपालको तर्फबाट बैठकमा सहभागिहरुको नेतृत्व चितवन जिल्लाका प्रमुख जिल्ला अधिकारी नारायण प्रसाद भट्टराई गरेका थिए। भट्टराईले बैठकको एजेण्डा सहभागी सामु राखेपछि छलफल सुरु भएको थियो। यसैगरी भारततर्फको नेतृत्व भने विहार राज्यको पूर्वी चम्पारण जिल्लाका डिस्ट्रिक्क मजिष्ट्रट शिसर्त कपिल अशोकले गरेका थिए। बैठक करिब तीन घण्टा चलेको थियो।"
महिला हिंसाका घटना बढ्नु चिन्ताको विषय हो : गृहमन्त्री थापा,"काठमाडौं : गृहमन्त्री रामबहादुर थापाले विपद् नआउने उपाय अवलम्बन गर्न तथा विपद्पछिका उद्धारका कामलाई प्रभावकारी तुल्याउन सरकारले हरसम्भव प्रयत्न गरिरहेको बताएका छन्। राष्ट्रिय सभा, राष्ट्रिय सरोकार तथा समन्वय समितिको सोमबारको बैठकमा उनले विकाससम्बन्धी गतल नीतिले विपद्का घटना निम्त्याएको उल्लेख गरे। मुलुकमा बाढी, पहिरो, डुबान र चट्याङलगायत घटनामा वर्षमा सरदर एक हजार व्यक्तिको मृत्यु हुनुका साथै आवास, पूर्वाधार र बालीनाली गरी अर्बौको क्षति हुँदै आएको छ। प्राकृतिक प्रकोप र विपद् जोखिमलाई न्यूनीकरण गर्न सहजताका लागि सरकारले आवश्यक ऐन, कानून निर्माण भइसकेको उल्लेख गर्दै गृहमन्त्री थापाले भने 'औद्योगिक मुलुकले लिएको विकाससम्बन्धी गलत नीतिले पृथ्वीको तापक्रम बढन गई जलवायु परिवर्तनमा आएको असरको कारण अनेकौं खाले विपद्का घटना निम्त्याएको छ।' प्राकृतिक प्रकोपका घटनाबाट हुने क्षतिलाई न्यूनीकरण गर्न जनचेतना अभिवृद्धि गर्न आवश्यक रहेकामा उनले जोड दिए। महिला तथा दलितमाथि हुने उत्पीडनका घटना न्यूनीकरण गर्न सरकार संवेदनशील रहेको बताउँदै गृहमन्त्री थापाले भने 'महिला सेलजस्तै प्रहरीमा दलित डेक्स बनाउने सोच अघि सारिएको छ, अघिल्ला वर्षको तुलनामा महिलामाथि हुने बलात्कार र घरेलु हिंसाका घटना कोभिड१९ को लकडाउनपछि बढेको छ, यो चिन्ताको विषय हो।' यसअघि बैठकमा सदस्यहरुले विकास भनेको सडकमात्र हो भन्ने बुझाइ र विनागुरुयोजना हतारोमा सडक बनाउने कार्यले पहिराका जोखिम निम्त्याएको सडक खन्ने कार्यलाई व्यवस्थित र योजनाबद्ध ढङ्गबाट अघि बढाउन सुझाव दिए। कोरोनाका कारण देखिएको असहज परिस्थितिमा कैदी व्यवस्थापनमा देखिएको चाप घटाउन, जोखिममा अग्रमोर्चामा काम गर्ने चिकित्सक र सुरक्षा फौजको मनोबल बढाउन प्रोत्साहनको व्यवस्था गर्न तथा हिंसामा परेका महिलाको सहजरुपमा प्रहरीले उजुरी लिने व्यवस्था गर्न उनीहरुले गृहमन्त्रीसँग आग्रह गरे। जोखिमबस्ती स्थानान्तरणमा विशेष ध्यान पुर्याउन पनि गृहमन्त्रीमार्फत सरकारको ध्यानाकर्षण गराउँदै उनीहरुले तीन तहका सरकारबीच समन्वयका साथ काम गर्न तथा प्रभाव र पहुँचका आधारमा आयोजना छान्ने गलत प्रवृत्ति रोक्न सुझाव दिए। रासस"
दाङको पक्षमा मतदान गर्न जसपाको ह्वीप,"दाङ : पाँच नम्बर प्रदेशको राजधानी दाङ बनाउने प्रस्तावमा मतदान गर्न जनता समाजवादी पाटी (जसपा)ले आफ्ना प्रदेश सदस्यहरुलाई ह्वीप जारी गरेको छ। सोमबार दिउँसो भएको संसदीय समितिको बैठक र पार्टीको प्रदेश कमिटी बैठकले प्रदेशको स्थायी राजधानीको लागि दाङको पक्षमा मतदान गर्ने निर्णय गरेको प्रदेश अध्यक्ष अशोक यादवले जानकारी दिए। उनले राजधानीका विषयमा मतदान हुने अवस्था आए आफ्ना ६ जना सांसदहरुले प्रदेश सरकारले दर्ता गराएको प्रस्तावमा मतदान गर्ने सर्वसम्मत निर्णय भएको र त्यहिअनुसार संसदहरुलाई निर्देशनसमेत गरि सकिएको बताए। प्रदेशमा प्रदेशसभा सदस्यहरु विभाजित भएर धारणा राखिरहेको समयमा जसपाले दाङको पक्षमा मतदान गर्नै ह्वीप जारी गरेको हो। राप्ती नदी किनारमा रहेको खुला चौर देउखुरी उपत्यकालाई राजधानी बनाउने र लुम्बिनी नाम राख्ने प्रस्ताव सरकारकातर्फबाट आन्तरिक मामिला तथा कानुन मन्त्री कुलप्रसाद केसीले पेश गरेका हुन्। प्रदेश ५ को राजधानी दाङको देउखुरी, नाम लुम्बिनी प्रस्ताव दाङको पक्षमा मतदान गर्न ह्विप, बुटवललाई पर्यटकीय र दाङलाई प्रशासनिक राजधानी बनाइने मुख्यमन्त्रीको आश्वासन"
संक्रमितलाई आइसोलेसनको व्यवस्था गर्न कांग्रेसको माग,"काठमाडौं : नेपाली कांग्रेसले कोरोना संक्रमितलाई मापदण्डअनुरुपको लक्षण देखिएकालाई आइसोलेसनमा राख्न माग गरेको छ। कांग्रेसका सहमहामन्त्री एवं पार्टीको कोभिड१९ अनुगमन समितिका संयोजक डा प्रकाशशरण महतले आज विज्ञप्तिमार्फत डेरामा बस्ने संक्रमितको विचल्ली भएको भन्दै तत्काल आइसोलेसन व्यवस्था गर्न सरकारसँग माग गरेका हुन्। कोरोना संक्रमणको रोकथाममा सरकारी उदासिनताले पराकाष्ठा नाघेको छ। संक्रमितहरुको सम्पर्कमा आएकाको ट्रेसिङ गरी परिक्षण र आइसोलेसनको व्यवस्था गर्नु त परै जावस् जो परिक्षणबाट संक्रमित देखिएका छन्, उनीहरुको समेत समुचित आइसोलेसनको व्यवस्था सरकारले गरेको छैन।,विज्ञप्तिमा भनिएको छ, विशेषत काठमाडौं उपत्यकामा जसको आइसोलेसनमा बस्नको लागि समुचित व्यवस्था छैन, जो डेरामा बस्छन् या घरै भएपनि मापदण्ड अनुरुप बस्ने व्यवस्था छैन, उनीहरुको विचल्ली भएको छ र यी संक्रमितहरुबाट थप संक्रमण फैलने परिस्थिति बनेको छ। डेरामा बस्ने र बाहिरबाट आएर परीक्षण गर्दा पोजेटिभ देखिएकाहरु सरकारी निकायहरुसँग फोन गरी आइसोलेसनमा राखिदिन माग गर्दा सरकारले वेवास्था गरेको कांग्रेसको ठहर छ। संक्रमितलाई केही दिनपछि सम्पर्क गर्नु भनेर पन्छाएको स्थिति छ। जसका कारण ती संक्रमितहरुले आफू संक्रमित भएको कुरा लुकाएर बस्नु पर्ने परिस्थिति बनेको छ।,विज्ञप्तिमा भनिएको छ,यसले गर्दा संक्रमण झन बढ्ने खतराप्रति सरकार पुरै उदासिन छ।"
"पाल्पामा कांग्रेसको नारा : कम्युनिष्ट सरकार चाहिँदैन, राजधानी सार्न पाइँदैन","तानसेन : प्रदेश नं ५ को राजधानी बुटबललाई कायम गर्नुपर्ने मागसहित पाल्पामा विरोध प्रर्दशन भएको छ। नेपाली कांग्रेस पाल्पाले प्रदेश राजधानीको लागी सबै किसिमको पुर्वाधार निर्माण भईसकेको अवस्थामा अस्थायी राजधानीको रुपमा रहेको बुटबललाई नै मान्यता दिनुपर्ने मागसहित विरोध र्याली गरेको हो। विरोध प्रदर्शनमा सहभागीहरुले प्रदेशको राजधानी सार्न पाइँदैन, कम्युनिष्ट सरकार चाहिँदैन, भ्रष्ट सरकार मुर्दावाद ,नेपाली कांग्रेस जिन्दावाद भन्दै नारा लगाएका थिए। तानसेनको पार्टी कार्यालयबाट सुरु भएको विरोध र्याली आन्दोलन चोक, भिमसेन टोल, नारायण स्थान हुँदै जिल्ला प्रशासन कार्यालय अगाडि पुगी कोणसभामा परिणत भएको थियो। कोण सभालाई सम्बोधन गर्दै नेपाली कांग्रेसका जिल्ला उपसभापति देवराज ढकालले लोकतान्त्रिक मूल्य र मान्यता विपरीत प्रतिपक्षदलसँग छलफल नै नगरी जनभावना विपरीत प्रस्ताव ल्याउनु गलत भएको बताए। उनले विगतको सरकारले टुङ्गो लगाई सकेको राजधानीका विषयमा प्रदेशका जनतालाई द्वन्द्वमा फसाउने काम बर्तमान सरकारले गरेको उपसभापती ढकालले बताए। अहिले प्रदेशको राजधानी दाङको देउखुरी लौजाने प्रस्ताव आएकाले त्यसलाई तत्कालै फिर्ता नलिए थप आन्दोलन चर्काउने चेतावनी नेपाली कांग्रेस पाल्पाका कार्यक्रमहरू उद्घोष गरेका छन्। प्रदेश ५ का मुख्यमन्त्री शंकर पोखरेलले केही प्रदेश सांसदलाई मन्त्री बनाउने, केहीलाई विभिन्न प्रलोभन दिएर निरकुंश शैलीमा प्रस्ताव ल्याएको सबै जनता मिलेर आन्दोलन चर्काउनुपर्ने कांग्रेस सचिव झपेन्द्र गैरेले बताए। हिजो नेकपाका नेताहरुले जनतासँग भोट माग्दा प्रदेश राजधानी बुटवल बनाउने आश्वासन दिएको र अहिले आएर एकाएक जनभावना विपरीत राजधानी सार्ने विषय प्रस्ताव ल्याएको सचिव गैरेले दाबी गरे। प्रदर्शन कार्यक्रममा कांग्रेसका नेता, भातृसंस्थाका प्रमुख तथा प्रतिनिधिहरुको व्यापक सहभागिता रहेको थियो। जिल्लाको रामपुरमा पनि कांग्रेसले विरोध प्रदर्शन गरेको छ। नेकपाले प्रस्तावको पक्षमा मतदान गर्न निर्देशन दिएपछि नेकपाका जिल्ला नेताहरु भने मौन बसेका छन्।"
दाङमा स्थानीय तहको लापरवाहीः लक्षित समूहको बजेटबाट मोटरसाइकलस्कुटर,"दाङ : तुलसीपुर उपमहानगरपालिका११ ले आर्थिक वर्ष २०७६७७ मा लक्षित समूहलाई विनियोजन गरेको ५ लाख २५ हजारमध्ये १ लाख २५ हजार रुपैयाँ कार्यालयका लागि स्कुटर खरिदमा मात्रै खर्च गरेको छ । वडाका लक्षित वर्गको क्षमता विकास, आर्थिक उपार्जन र उत्थानमा खर्च गर्ने भनिएको बजेट कोरोनाको मौका छोपेर स्कुटर किन्न खर्च गरिएको हो । यो जति भद्दा मजाक अरू के होला ! सबैभन्दा कमजोर वर्गका लागि विनियोजन गरिएको बजेट विलासिताको वस्तु खरीदमा प्रयोग गर्नु लक्षित वर्गकै उपहास हो, नेपाल संस्कृत विश्वविद्यालयका पूर्व लेखाप्रमुख लक्ष्मण पोख्रेल भन्छन् । लक्षित वर्गको बजेटबाट वडा कार्यालयलाई स्कुटर खरिद गरेका वडाध्यक्ष चित्रबहादुर वली भने कोरोनाका कारण विनियोजित शीर्षकमा बजेट खर्च गर्न नसकेर स्कुटर खरिद गरेको बताउँछन् । वडाले एक वर्षअघि नै एउटा मोटरसाइकल किनेको थियो । स्कुटर वडा सचिव र मोटरसाइकल सहायक सचिवले प्रयोग गरेका छन् । तुलसीपुर उपमहानगरपालिका८ पनि वडा नम्बर ११ कै बाटोमा छ । लक्षित समूहको बजेटबाट त्यो वडाले पनि मोटरसाइकल खरीद गरेको छ । आर्थिक वर्ष २०७६७७ मा वडाका चौधरी तथा आदिवासी जनजातिलाई सीपमूलक कार्यक्रम सञ्चालन गर्ने भनेर ५० हजार विनियोजन गरेको थियो । नगरसभाले विनियोजन गरेको त्यो रकमलाई रकमान्तर गरेर मोटरसाइकल खरिदमा खर्च गरिएको वडाध्यक्ष वेदबहादुर केसी बताउँछन् । उनी भन्छन्, वडाका चौधरी तथा जनजातिहरूलाई सिलाईकटाई सिकाउने योजना थियो । तर कोरोनाको प्रभावका कारण कुनै गतिविधि सञ्चालन गर्न नसकेर रकमान्तर गरिएको हो । लक्षित समूहको बजेट रकमान्तर गरेर किनिएको मोटरसाइकल वडा सचिवलाई दिइएको छ । कार्यालयको कामको लागि सेवा प्रवाह गर्न सजिलो होस् भनेर कोरोनाको कहर बीचमै मोटरसाइकल किनिएको अध्यक्ष केसी बताउँछन् । वडा नम्बर ८ का अध्यक्ष केसीका लागि यसअघि नै मोटरसाइकल किनिएको थियो । दुई वटा मोटरसाइकलले नपुगेर वडाका इञ्जिनियरका लागि अर्को सवारी साधन खरिद गर्ने तयारी गरिएको वडा सचिव रेशम वली बताउँछन् । लक्षित समूहको बजेट रकमान्तर गरेर अन्यत्र खर्च गर्ने उपक्रम तुलसीपुरभरि नै मौलाएको छ । तुलसीपुर उपमहानगरपालिकाले दलित तथा लक्षित वर्गको लागि अर्थिक वर्ष २०७६७७ मा विनियोजन गरेको रु१५ लाख रकमान्तर गरेर पूर्वाधार निर्माणमा खर्च गर्यो । त्यो बजेटबाट नगरका दलित, जनजाति, अल्पसंख्यकको सामाजिक तथा आर्थिक विकास गर्ने योजना थियो । १६ फागुन २०७६ को नगरसभाले लक्षित वर्गका लागि विनियोजित बजेट रकमान्तर गरेर वडा नम्बर १४ को खौसापुरको खोलामा कल्भर्ट निर्माणमा लगाएको उपमहानगरपालिकाका सूचना अधिकारी बाबुराम न्यौपाने बताउँछन् । उनका अनुसार कल्भर्ट बनाउन ६ लाख खर्च गरिएको छ । त्यस्तै वडा नं ६ मा ४ लाख १० हजार शौचालय बनाउन प्रयोग गरिएको छ भने ३ लाख नेपाल रेडक्रस सोसाइटी तुलसीपुरलाई भवन बनाउन अनुदान दिइएको छ । तुलसीपुर उपमहानगरपालिकाका नगर उपप्रमुख माया शर्मा आचार्यले लक्षित वर्गको लागि बजेट विनियोजन गरिएको तर रकमान्तर गरेर अरू क्षेत्रमा खर्च गरिएको स्वीकार गरिन् । उनी भन्छिन्, रकमान्तर गरिएको पैसा पूर्वाधार र कोरोनामा खर्च गरिएको छ । रकमान्तर गरेर पूर्वाधारमा लगाइएको लक्षित वर्गको बजेटले अरू समुदायसहित लक्षित वर्गलाई पनि फाइदा पुग्ने उनको तर्क छ । तुलसीपुरमा लक्षित वर्गको बजेट रकमान्तर कोरोना सुरू हुनुभन्दा एक महिना अघि नै गरिएको हो । तुलसीपुर नगरपालिकाले लक्षित समूहका लागि विनियोजन गरेको बजेट अन्यत्र खर्च गरेको प्रसंग यतिमै सीमित छैन । नगरले दंगीशरण जनजाति संग्रहालय तथा क्रान्ति संग्रहालय निर्माण गर्न आर्थिक वर्ष २०७६७७ मा २५ लाख विनियोजन गरेको थियो । त्यो बजेट पनि संग्रहालय निर्माणको साटो वडा नम्बर १० को पुल निर्माणमा हालिएको छ । ७ लाख ४८ हजार पुल निर्माणमा र ६ लाख वडा नम्बर ३ को बल्ले किमुगैरा मोटरबाटो वाल निर्माणमा खर्च गरिएको वडा नम्बर १० का अध्यक्ष कुमार लामिछाने बताउँछन् । तुलसीपुर उपमहानगरपालिकाका नगर प्रमुख घनश्याम पाण्डेका अनुसार लक्षित वर्गको रकम पूर्वाधारमा लगानी गरिएको छ । उनले भने, यति प्रतिशत बजेट भनेर लक्षित वर्गलाई तोकिएको छैन । लक्षित वर्गको आर्थिक र सामाजिक सशक्तीकरणका लागि बजेट विनियोजन गरिएको थियो । तर, कोरोनाले गर्दा अन्यत्र खर्च गर्नु परेको छ । तुलसीपुर उपमहानरपालिकाले लक्षित समूहका लागि विनियोजन गरेको २५ लाखमध्ये वडा नम्बर १२ को सिद्धार्थ टोलको पानी निकास पक्की नालामा ५ लाख ७० हजार, वडा नम्बर ९ को बेलुवा मौजा सिंचाइ कुलो निर्माणमा २ लाख १६ हजार र वडा नम्बर १९ को कालिका मालिका देवीस्थान मन्दिर तारबार निर्माणमा १ लाख ५० हजार खर्च गरेको छ । वडा नम्बर १२ का अध्यक्ष सूर्यबहादुर डाँगी वडामा लक्षित वर्गको नाममा आएको रकम फरक शीर्षकमा रकमान्तर गरेर खर्च गरिएको बताउँछन् । फागुनसम्म लक्षित वर्गका लागि विनियोजित बजेट खर्च नभएपछि रकमान्तर गरेर अन्य शीर्षकमा खर्च गरिएको हो । लक्षित वर्गको रकम भेला, गोष्ठी, तालिममा खर्च गर्ने गरी विनियोजन गरिएको हुन्छ । तर कोरोनाले गर्दा कार्यक्रम गर्न नमिल्ने भएपछि अन्यत्र खर्च गर्नु परेको हो, उनले भने । लक्षित समूहका नाममा गएको आर्थिक वर्षमा मात्रै तुलसीपुर उपमहानगरपालिकाले वडालाई दिइएको बजेट बाहेक नगरस्तरबाट ४० लाख रकमान्तर गरेर पूर्वाधार निर्माणमा खर्च गरेको छ । यसले लक्षित वर्गका जनप्रतिनिधिलाई रुष्ट बनाएको छ । तुलसीपुर उपमहानगरपालिका१२ का स्थानीय काशीराम नेपाली भन्छन्, हाम्रो समूहको विकासका लागि विनियोजित बजेट यसरी दुरुपयोग गर्नु हामीमाथि अन्याय हो । वडा नम्बर १२ ले विनियोजन गरेको २ लाखले गाउँमा सीपमूलक तालिम सञ्चालन हुने र स्वरोजगार सिर्जना गर्ने नेपाली लगायतका लक्षित समूहका सदस्यहरूको अपेक्षा थियो । नगरबाट न्यून बजेट विनियोजन भएको भए पनि त्यसबाट वडाका अल्पसंख्यक र दलित समुदाय खुसी थिए । युवा तथा महिलालाई आर्थिक रूपमा सक्षम बनाउन तालिम दिएर स्वरोजगार बनाउने योजना थियो । तर विनियोजित बजेट बाटोमा हालेपछि हामी हेरेको हेर्यै भएका छौं, काशीराम थप्छन् । लक्षित समूहको २ लाख कचिला बाटो बनाउन खर्च गरिएको छ । आर्थिक वर्ष २०७६७७ को त्यो बजेटलाई वडा समितिले ९ जेठ २०७७ मा रकमान्तर गर्ने निर्णय गरेर अनुमोदनका लागि नगरमा पठाएको थियो । तुलसीपुर उपमहानगरपालिकाको २६ जेठ २०७७ को सभाले त्यसलाई अनुमोदन गरेर सडक निर्माणमा खर्च गर्ने ढोका खोलेको थियो । सम्बन्धित स्थानीय तहले दिएको जानकारी अनुसार, दाङको तुलसीपुर उपमहानगरपालिकाले ८० लाख, घोराही उपमहानगरपालिकाले २० लाख र बबई गाउँपालिकाले १३ लाखसहित गएको आर्थिक वर्षमा जिल्ल्लाका लक्षित समूहका लागि विनियोजित १ करोड १३ लाख अन्यत्र खर्च गरेका छन् । स्थानीय तहले लक्षित समूहको उत्थानको बजेट कोरोनालाई कारण देखाएर मनपरी ढंगले पूर्वाधार निर्माण, सवारी साधन खरीदमा खर्च गरेको अधिकारकर्मी निर्मल नेपाली बताउँछन् । उनी भन्छन्, कोरोनाको यस्तो संकटको मारमा लक्षित समूह पनि परेका छन् । तर, तिनको नाममा विनियोजित बजेट मनपरी तरिकाले खर्च गरिनु शक्तिको दुरुपयोग हो । तुलसीपुर उपमहानगरपालिका वडा नम्बर १३ मा वडा सभा हुँदै नगर सभाले वडाका ज्येष्ठ नागरिक, दलित, महिला, बालबालिका, युवा, अपाङ्ग, जनजातिको उत्थानका लागि गत आर्थिक वर्षमा ४ लाख बजेट विनियोजन गरेको थियो । विडम्बना त्यो रकम पनि अन्यत्रै खर्च गरिएको छ । यसले वडाका ज्येष्ठ नागरिक पनि दुःखी भएका छन् । ज्येष्ठ नागरिक समाज तुलसीपुरका अध्यक्ष खुमानन्द अधिकारी भन्छन्, ज्येष्ठ नागरिकको बजेट जानकारी नदिइ अरू क्षेत्रमा खर्च गरिनु दुःखद हो । ज्येष्ठ नागरिकको सम्मान र सद्भावका लागि त्यो पैसा खर्च गर्ने योजना थियो । तर अन्यत्रै खर्च गरिएछ । दाङकै बबई गाउँपालिकाले पनि गएको वर्षको लक्षित समूहको १३ लाख विपद् व्यवस्थापनमा लगाइएको छ । गाउँपालिकाका उपाध्यक्ष सावित्रा विश्वकर्माले लक्षित वर्गका लागि विनियोजित बजेट विपद् व्यवस्थापनमा खर्च भएको स्वीकारिन् । उनी भन्छिन्, धेरै प्रयास गर्दा पनि लक्षित वर्गको पैसा रकमान्तर रोकिएन । पहिले काम गर्न सकिएन, पछि निर्देशन नै त्यस्तै भएपछि रकमान्तर गरिएको हो । बबई गाउँपालिकाका प्रमुख प्रशासकीय अधिकृत भीष्मकुमार मल्ल पनि कोरोनाका कारण लक्षित वर्गका कार्यक्रम सञ्चालन गर्न नसक्दा रकमान्तर गरेर विपद् कोषमा लगेर खर्च गरिएको बताउँछन् । रोचक के छ भने गएको आर्थिक वर्षको मध्यमा धमाधम रकमान्तर गरेर एउटा शीर्षकको बजेट अर्कोमा खर्च गरिए पनि बजेट भुक्तानी भने विनियोजित शीर्षक अनुसार गरिएको छ । तुलसीपुर उपमहानगरपालिकाले रातो किताबमा जुन शीर्षकमा बजेट विनियोजन भएको छ, सोही शीर्षकमै बजेट भुक्तानी गरेको लेखा अधिकृत वासुदेव अधिकारी बताउँछन् । अधिकारी भन्छन्, रकमान्तरको विषय हामीलाई थाहा हुँदैन । त्यसैले भुक्तानी रातो किताबको शीर्षक अनुसार गरिरहेका छौं । बजेट सडक, शौचालय निर्माणलगायत भौतिक निर्माण तथा सवारी साधान खरिदमा खर्च हुने तर खर्च चाहिँ लक्षित समूहकै नाममा देखिने गरेको छ । बजेट खर्च अन्यत्र गर्ने अनि लक्षित समूहको टाउकोमा खर्च थोपर्ने काम गरिनु झन् गलत काम हो, नेपाल संस्कृत विश्वविद्यालयका पूर्व लेखा प्रमुख लक्ष्मण पोख्रेल भन्छन् । स्थानीय शासनविज्ञ तथा जनप्रशासन विषयका अध्येता नहकुल केसी स्थानीय सरकारले लक्षित वर्गको बजेट अन्यत्र खर्च गर्न नमिल्ने बताउँछन् । उनी भन्छन्, लक्षित वर्ग भनेको जोखिममा रहेको समूह हो, त्यो समूहलाई विनियोजन गरिएको बजेट कुनै पनि बहानामा रकमान्तर गरेर पूर्वाधार निर्माण, सवारी साधन खरीदमा लगाउनु भनेको गैरकानूनी काम मात्र होइन, शक्तिको दुरुपयोग नै हो ।"
प्रदेशसभामा कांग्रेस सांसदले गरे कुर्सी तोडफोड,"बुटवल : नेपाली कांग्रेसले प्रदेशसभामा नाराबाजी गर्दै कुर्सी तोडफोड गरेको छ। सभामुखले नाराबाजीका बीच पनि राजधानी प्रस्तावमाथि छलफल अघि बढाएपछि कांग्रेसले तोडफोड गरेको हो। प्रदेश ५ को राजधानीका लागि यस्तो छ अंकगणित प्रदेश ५ को राजधानी सार्ने प्रस्तावले नेकपाभित्र खैलाबैला, लुम्बिनीका सबै नेताहरू विरोधमा दाङको पक्षमा मतदान गर्न ह्विप, बुटवललाई पर्यटकीय र दाङलाई प्रशासनिक राजधानी बनाइने मुख्यमन्त्रीको आश्वासन दाङको पक्षमा मतदान गर्न जसपाको ह्वीप सभामुख पूर्णबहादुर घर्तीले रुखो शैलीमा संसद चलाएपछि सत्तारुढ सांसदसमेत आक्रोशित भएका छन्। सत्तापक्षका सांसद भोजप्रसाद श्रेष्ठले बोल्ने व्यवस्था गराउन सभामुखलाई आग्रह गरेका छन्। उनले सभामुखलाई आफ्नो कुरा राख्न पाउने मौका नखोज्न आग्रह गरे।"
विरोधकाबीच राजधानी र नामाकरण प्रस्तावमाथिको छलफल सकियो,"बुटवल : राजधानीको विषयलाई लिएर पाँच नम्बर प्रदेशसभामा तनाव भएको छ। नेपाली कांग्रेसको विरोधका बावजुद सभामुख पूर्णबहादुर घर्तीले बैठक अघि बढाएपछि तनाव उत्पन्न भएको हो। विरोधकाबीच सभामुखले आन्तरिक मामिला तथा कानून मन्त्री कुलप्रसाद केसीलाई छलफलका लागि प्रस्ताव पेश गर्न अनुमति दिएपछि कांग्रेसका सांसदले अवरोध गरेका थिए। मर्यादापालकको बलमा केसी रोस्टममा पुगेर प्रस्ताव पेश गर्न थालेपछि कांग्रेसका सांसदले कुर्ची तोडफोडमा उत्रिएका हुन्। कांग्रेसका सांसद बैजनाथ कलवार, अष्टभुजा पाठक, उसिउद्धिन खान, समाजवादी पार्टीका सांसद सन्तोष पाण्डेलगायतले कुर्ची र टेवल तोडफोड गरेका हुन्। सभामुखले कुर्ची तोडफोडकाबीच पनि बैठक जारी राखेका थिए। बैठकमा बोल्दै सत्तापक्षका सांसद भोजप्रसाद श्रेष्ठले बोल्ने व्यवस्था गराउन सभामुखलाई आग्रह गरे। उनले सभामुखलाई आफ्नो कुरा राख्न पाउने मौका नखोज्न आग्रह गरे। उनले राजधानीका लागि रुपन्देही नै उपयुक्त भएको जिकिर गरे। अर्का सांसद विष्णु पन्थीले कपिलवस्तुमा राजधानी तोक्न आग्रह गर्दै यही नै प्रदेशबासीको जित हुने बताए। समाजवादी पार्टीका संसदीय दलका नेता सहसराम यादवले पनि प्रदेश राजधानी कपिलवस्तु नै उपयुक्त भएको बताए। समाजवादीका विजयबहादुर यादव, जनमोर्चाकी तारा जिसी, नेकपाका दीपेन्द्र पुन, हरि रिजाल लगायतले छलफलमा सहभागिता जनाए। बैठकमा मन्त्री केसीले यसअघि राजधानी तथा नामाकरण सुझाव समितिले बुझाएको प्रतिवेदन सभामुखलाई हस्तान्तरण गरेका छन्। सभामुखले संसोधनका लागि १८ घण्टाको समयावधी दिएका छन्। बैठक मंगलबार मध्याह्न १२ बजे बस्नेछ। मंगलबार नै मतदान गरी राजधानी र नामाकरण टुंग्याउने तयारी भएको छ। यसअघि कांग्रेसले सदन अवरुद्ध गर्दा आधा घण्टा संसद बैठक स्थगित भएको थियो। कांग्रेसले राजधानी दाङ लैजानुको औचित्य पुष्टि गर्न आग्रह सरकारलाई आग्रह गरेको थियो। प्रदेशसभामा राजधानी र नामाकरण सम्बन्धी प्रस्तावमाथिको छलफलमा बोल्दै कांग्रेसले तानाशाही शैलीमा यो प्रस्ताव आएको भन्दै आपत्ती जनाएको हो। बैठकमा बोल्दै कांग्रेस संसदीय दलका नेता वीरेन्द्र कनौडियाले व्यक्तिगत स्वार्थमा राजधानी सार्नु गलत रहेको बताए।मुख्यमन्त्री भनेको प्रदेशभरको हो, उहाँ शालिन नेता हो। तर भेगीय राजनीतिमा लाग्नुभयो। राजधानीको प्रस्ताव ल्याउदा सहमति हुनुपर्थ्यो। खुसीको दिन हो, हर्ष हुनुपर्ने हो। तर बाहिर निषेधाज्ञा छ। मान्छे पक्राउ गरिएको छ। यो तानाशाही शैली भयो, उनले भने। राजनीति स्वार्थका लागि राजधानी सारिएको भन्दै कांग्रेसले आपत्ति जनाएको छ। प्रदेश ५ को राजधानी सार्ने प्रस्तावले नेकपाभित्र खैलाबैला, लुम्बिनीका सबै नेताहरू विरोधमा प्रदेश ५ को राजधानी र नाम प्रस्ताव फिर्ता लिन जसपाको माग दाङको पक्षमा मतदान गर्न ह्विप, बुटवललाई पर्यटकीय र दाङलाई प्रशासनिक राजधानी बनाइने मुख्यमन्त्रीको आश्वासन दाङको पक्षमा मतदान गर्न जसपाको ह्वीप प्रदेशसभामा कुर्सी तोडफोड"
प्रदेशसभामा कुर्सी तोडफोड,बुटवल : नेपाली कांग्रेसले प्रदेश सभामा नाराबाजीसहित कुर्सी तोडफोड गरेको छ। सभामुखले नाराबाजीकाबीच पनि राजधानी प्रस्तावमाथि छलफल अघि बढाएपछि कांग्रेसका सांसदले तोडफोड गरेका हुन्। सभामुख पूर्णबहादुर घर्तीले संसद संचालन गरेपछि सत्तारुढ सांसदसमेत आक्रोशित भएका छन्। सत्तापक्षका सांसद भोजप्रसाद श्रेष्ठले बोल्ने व्यवस्था गराउन सभामुखलाई आग्रह गरेका छन्। उनले सभामुखलाई आफ्नो कुरा राख्न पाउने मौका नखोज्न आग्रह गरे।
कुर्सी फुटाउने सांसदलाई कांग्रेसले कारवाही गर्ने,"काठमाडौं : नेपाली कांग्रेसले प्रदेश ५ का सांसदहरुले गरेको कुर्सी तोडफोड पार्टीको नीति र संस्कृति विपरित भएको जनाएको छ। साथै कांग्रेसले कुर्सी तोडफोडमा संलग्न सांसदलाई कारवाही गर्ने संकेत गरेको छ। प्रदेश ५ को प्रदेश सभा बैठकमा प्रदेशको नाम र राजधानीबारे प्रस्ताव पेश गर्ने क्रममा सोमबार प्रमुख प्रतिपक्षी दल कांग्रेस निकट सांसदहरुले कुर्सी तोडफोड गरेका थिए। उनीहरुले प्रदेश सरकारको विरोध गर्दै प्रदेश मन्त्रीलाई प्रस्ताव पेश गर्न रोष्ट्रम जाने क्रममा अवरोध प्रयाससमेत गरेका थिए। कांग्रेस सांसदको हर्कतको चौतर्फी आलोचना भएपछि पार्टीका प्रवक्ता विश्वप्रकाश शर्माले कुर्सी तोडफोड गर्ने कार्यलाई छिटपुट भनेर नछोप्ने स्पष्ट पारेका छन्। प्रदेशसभामा कांग्रेस सांसदले गरे कुर्सी तोडफोड संसदीय व्यवस्था कम्युनिस्टका लागि बाध्यताको, कांग्रेसका लागि रोजाईको पद्धति हो। यसलाई परिमार्जित र सुसंस्कृत बनाउँदै अघि बढ्ने कर्तव्य पनि हाम्रै हो, प्रवक्ता शर्माले भने, अरुका गल्तीमा सच्याउँदै बढ्न प्रेरित गर्ने कांग्रेस आफ्नाको छिटपुट भनेर छोप्दैन, कठोरतापुर्वक सच्याएर बढ्ने सामर्थ्य राख्नेछौं। कांग्रेसका प्रदश ५ का चार सांसदले कुर्सी टेबलमा बजार्ने, रोष्टमतिर फाल्ने र माइक पनि तोडफोड गरेका थिए। प्रदेश सांसदहरु बसिउद्धिन खाँ, बैजनाथ कलवार र अष्टभूजा पाठकले कुर्सी तोडफोड गरेका हुन् भने अर्की एक महिला सांसदले बोल्ने माइक पनि तोडफोड गरेकी थिइन्। सामाजिक सञ्जालमा तत्कालीन नेकपा माओवादीका सांसदहरुले अर्थमन्त्रीलाई प्रतिनिधिसभामा बजेट पेश गर्नेक्रममा कुर्सी तोडफोड गर्नुका साथै मन्त्रीको हातबाट बजेटको ब्रिफकेस खोस्न खोजेको घटनासँग तुलना गर्दै कांग्रेसको तीब्र आलोचना गरेका छन्। लोकतान्त्रिक पार्टीका सांसदहरुले गरेको हर्कतले कांग्रेसको मात्र नभएर लोकतन्त्रकै खिल्ली उडाएको आरोप सामाजिक सञ्जाल प्रयोगकर्ताको छ। कांग्रेस प्रवक्ता शर्माले कम्युनिष्ट पार्टीलाई लोकतान्त्रिक बनाउने कांग्रेसका सांसदलाई अराजक बन्न छुट नभएको बताएका छन्। कुर्सी तोडफोड गर्ने, रोस्ट्रम भांच्नेदेखि संसदीय पद्धति नै नास्छौं भन्ने कम्युनिस्ट पार्टीहरुलाई समेत रुपान्तरण गर्ने प्रशिक्षक रहेको दलका सांसदलाई पार्टीको संस्कृति उलंघनको स्वायत्तता विल्कुलै दिइएको छैन, उनले स्पष्ट पारे।"
प्रदेश ५ को राजधानीका लागि यस्तो छ अंकगणित,"कांग्रेसले विपक्षमा ह्विप नलगाए नेकपाका सांसदले ह्विप अटेर गर्दा पनि राजधानीका पक्षमा दुई तिहाई पुग्छ। बुटवल : पाँच नम्बर प्रदेशको राजधानी दाङको भालुवाङ बनाउने सरकारको प्रस्तावमा नेकपाका १४ सांसदले असहमित जनाउँदै नोट अफ डिसेन्ट लेखेका छन्। यी सांसदमध्ये ८ जना सांसद ह्विप नमान्ने योजनामा छन्। तर त्यसो हुँदा समेत प्रदेशको राजधानी भालुवाङ हुने निश्चित भएको छ। नेपाली कांग्रेसले सरकारले प्रक्रिया मिचेर प्रस्ताव ल्याएको भन्दै विरोध गरिरहेको छ। रुपन्देही कांग्रेस आन्दोलनमा छ। तर कांग्रेस संसदीय दलले भने पक्ष वा विपक्षमा ह्विप जारी गरेको छैन। कांग्रेसले ह्विप जारी नगरेपछि भालुवाङको पक्षमा ६ मत पर्ने निश्चित छ। कांग्रेसका १९ सांसदमध्ये ६ जना राप्ती पारिका छन्। प्रदेशसभामा ८७ मतमध्ये दुई तिहाईका लागि ५८ मत मात्रै भए हुन्छ। नेकपाकै ६१ सांसद रहेका छन्। ८ जना सांसदले ह्विप नमाने ५३ मत पर्नेछ। यसमा राप्तीपारिका कांग्रेसका ६ जना सांसदले मत दिएपछि दुई तिहाई पुग्नेछ। त्यसमाथि राष्ट्रिय जनमोर्चाका १ जना सांसद र जनता समाजबादीका दुई जना सांसद राप्ती पारिका छन्। समाजबादीले समेत ह्विप जारी गरेको छैन। सांसदहरुले पक्ष विपक्षमा स्वतन्त्र रुपमा मतदान गरे भने दुई तिहाईभन्दा बढी मत भालुवाङका पक्षमा हुने देखिएको छ। लुम्बिनी क्षेत्रका सबै नेकपा सांसदले बहिष्कार नगर्दासम्म भालुवाङको प्रस्ताव संसदबाट फेल हुँदैन। सबै सांसद ह्विप उलंघनको पक्षमा नदेखिएपछि राजधानी सार्ने निर्णयका विरुद्धको आन्दोलन शिथिल हुँदै गएको छ। लुम्बिनीबाट प्रतिनिधित्व गर्ने नेकपाका केन्द्रीय नेताहरु समेत अंकगणितको हिसाव गरेर बसेका छन्। नेकपाका महासचिव विष्णु पौडेलले विपक्षमा दरिलो मत नदेखिएपछि आन्दोलनमा सहभागी नभएको नेताहरुको बुझाइ छ। अखण्ड लुम्बिनीको आन्दोलनमा बामदेव गौतमलाई बोकेर रुपन्देही आउने नेता हो उहाँ, तर अहिलेको मत फरक भयो', नेकपाका एक प्रदेश सांसदले भने, कांग्रेस र समाजवादीले बुटवलको पक्षमा ह्विप जारी नगरेपछि माहोल फरक बन्यो। सडकमा उत्रिएर मात्रै संसदको प्रक्रिया रोकिंदैन। महासचिव पौडेलले अध्यक्षद्वय केपी शर्मा ओली र पुष्पकमल दाहालसँग राजधानीको विषयको निर्णय पुर्नविचार गर्न माग गरेका थिए। आइतबार बालुवाटारमा यही विषयमा मुख्यमन्त्री शंकर पोखरेल र पौडेलबीच भनाभन समेत भएको बताइएको छ। यसअघि समेत मुख्यमन्त्री पोखरेलले पौडेलको नामै किटेर प्रदेश राजधानीको विषयमा मान्छे उचाल्ने काम रोक्न सार्वजनिक रुपमै अभिव्यक्ति दिएका थिए। त्यसयता राजधानीको मुद्धा झन पेचिलो भएको थियो। मुख्यमन्त्री पोखरेललाई लुम्बिनी क्षेत्रका केही नेकपा सांसदका बलियो समर्थन र कांग्रेसका सांसदको आडले राजधानीको प्रस्ताव ल्याउन सहज भएको हो। पोखरेलले यसलाई बृहत लुम्बिनी निर्माणको चरण भनेका छन्। आज बिहान सामाजिक सञ्जालमा पोष्ट गर्दै उनले अखण्ड लुम्बिनीकै बृहत स्वरुप १२ जिल्लामा फैलिएको बताएका छन्। प्रदेशसभामा अंकगणित दुईतिहाईको पक्षमा जसरी पनि पुग्ने भएपछि वहिष्कारको तयारीमा रहेका नेकपा सांसदहरु समेत पक्षमै उभिनेछन्। जसरी पनि दुई तिहाई पुगेपछि पार्टीको निर्णय उलंघन गर्नुको औचित्य भएन', ती सांसदले भने, तर हाम्रो अडान अन्तिमसम्म पनि बुटवलकै पक्षमा हुनेछ। अहिले नेकपा संसदीय दलको बैठक चलिरहेको छ। आजै १२ बजे प्रस्तावमाथि छलफल हुनेछ। छलफल सकिएको १८ घण्टा संसोधनका लागि समय दिइनेछ। सांसोधनको प्रस्ताव पेश भए या नभए पनि मंगलबार सरकारको प्रस्तावमाथि संसदमा मतदान हुनेछ। नेपाली कांग्रेस र संघ संस्थाहरुले आज प्रदेशसभा घेराउ गर्ने तयारी गरेका छन्। लुम्बिनी बन्द आह्वान भने फिर्ता भएको छ।"
सीमासम्बन्धी विज्ञ समूहले परराष्ट्रमन्त्रीलाई बुझायो प्रतिवेदन,"काठमाडौं : कालापानी, लिपुलेक र लिम्पियाधुरालगायतका भारतद्वारा अतिक्रमित भूमिको प्रमाण संकलन गर्न बनेको विज्ञ समूहले परराष्ट्रमन्त्री प्रदीप ज्ञवालीलाई प्रतिवेदन बुझाएको छ । प्रधानमन्त्री केपी शर्मा ओलीलाई प्रतिवेदन बुझाउने तयारी गरिरहेको विज्ञ समूहले आइतबार साँझ परराष्ट्रमन्त्री ज्ञवालीलाई प्रतिवेदन बुझाएको हो । प्रधानमन्त्रीको सचिवालयका अधिकांशलाई कोरानो भएको ज्ञवालीलाई बुझाएको हो । निर्धारित समय सकिए पनि लकडाउनका कारण प्रमाण संकलनको काम प्रभावित भएको थियो । कोरानाका कारण विज्ञ समूहले स्थलगत निरीक्षण गर्न सकेन् । संवेदशील विषय भएको भन्दै यस विषयमा समितिका कुनै पनि सदस्य बोल्न रोक लगाइएको थियो । विभिन्न समूह विभाजनले समितिका सदस्यले काम गरेका छन् । परराष्ट्र सचिव शंकरदास बैरागी मुख्य सचिव भएको र मन्त्रीपरिषदको परिवर्तनसँगै परराष्ट्रमन्त्री ज्ञवालीको हेरफेर हुने भएपछि हतारहतार प्रतिवेदन बुझाइएको छ । प्रमाणको साथ साथै भारतसँग वार्ता गर्ने उपायका बारेमा पनि राय दिएको स्रोतले बताएको छ। नीति अनुसन्धान प्रतिष्ठानका कार्यकारी अध्यक्ष डा विष्णुराज उप्रेतीको नेतृत्वमा गत जेठ २२ गते विज्ञ समूह गठन गरिएको थियो। त्यसमा अन्तर्राष्ट्रिय कानुनविद् डासूर्यप्रसाद सुवेदी, इतिहासविद् डा रमेश ढुंगेल, संविधानविद् डा विपिन अधिकारी, जलस्रोतविद् जगतकुमार भुसाल, नापी विभागका पूर्वमहानिर्देशक एवं सीमाविद् तोयानाथ बराल, नेपाली सेनाका पूर्व अधिकारी हिमालय थापा, सामुदायिक वन उपभोक्ता महासंघकी पूर्वअध्यक्ष अप्सरा चापागाई सदस्य छन्। परराष्ट्र मन्त्रालयका सहसचिव रामप्रसाद सुवेदीलाई सदस्य सचिव छन्। विज्ञ समूहलाई तीन महिनाको समय अवधि तोकिएको थियो । समितिलाई नेपाल र भारत बीचका सन्धि, सम्झौता र समझदारीपत्रलगायत सात प्रकारका कागजात, प्रमाण खोज्ने कार्यादेश तोकिएको थियो। सार्वजनिक निकायलगायत विभिन्न संघंसस्था, व्यक्ति र स्वदेश तथा विदेशी पुस्तकालय, अभिलेखालय एवं संग्रहालयबाट नेपालभारत सीमा सम्बन्धमा सुस्ता क्षेत्र, उत्तरपश्चिम क्षेत्र लिम्पियाधुरा, कुटी, नाबी, गुञ्जी, कालापानी र लिपुलेक क्षेत्रमा नेपालको स्वामित्व स्थापित हुने कागजातको सक्कल वा प्रमाणित प्रतिलिपि, सो नपाए प्रतिलिपि प्राप्त गर्ने कार्यादेश पाएको थियो। त्यस्तै तत्कालीन इस्ट इन्डिया कम्पनी, बेलायत सरकार र भारत सरकारसँग भएका पत्राचार, नेपालभारत सीमासम्बन्धी नक्सा ९सुरुदेखि हालसम्म संयुक्त रूपमा र दुवै पक्षबाट प्रकाशितसमेत संकलन गरेको छ । । सरकारी प्रतिवेदन, आदेश, प्रकाशन, सरकारका योजनालगायत सरकारी दस्तावेज, सरकारी पत्राचार, प्रशासनिक आदेश र अन्य आधिकारिक तथ्य एवं प्रमाण, अदालती फैसला, र जग्गा स्वामित्वको प्रमाणपत्र एवं मालपोत, भूमिकर, तिरोभरो, आदि तिरेका रसिद भरपाई, पत्र वा आदेश, सनद, सवाल आदि संकलन गरेको छ। मन्त्रिपरिषद्को ५ जेठको निर्णयअनुसार भूमि व्यवस्था, सहकारी तथा गरिबी निवारण मन्त्रालयले ७ जेठमा लिम्पियाधुरासहितको राजनीतिक तथा प्रशासनिक नक्सा सार्वजनिक गरेको थियो। भारतले २०७६ कात्तिक १६ मा लिम्पियाधुरा, लिपुलेक र कालापानीसहितको नेपाली भूमि मिचेर नक्सा जारी गरेपछि नेपालले कूटनीतिक वार्ताका माध्यमबाट सीमा विवाद समाधान गर्ने प्रयास गरेको थियो।"
"दाङको पक्षमा मतदान गर्न ह्विप, बुटवललाई पर्यटकीय र दाङलाई प्रशासनिक राजधानी बनाइने मुख्यमन्त्रीको आश्वासन","बुटवल : पाँच नम्बर प्रदेशको राजधानी दाङको भालुवाङ बनाउने प्रस्तावमा मतदान गर्न नेकपा संसदीय दलले ह्विप जारी गरेको छ । कडा सुरक्षा घेरामा बसेको संसदीय दलको बैठकमा बोल्दै मुख्यमन्त्री एव नेकपाका प्रदेश इन्चार्ज शंकर पोखरेलले अनिवार्य पक्षमा मत दिन सांसदलाई निर्देशन दिएका हुन् । दलको बैठकमा भौतिक पूर्वाधार विकास मन्त्री बैजनाथ चौधरीले रुपन्देहीलाई राजधानी बनाउने एजेण्डा सफल नहुने भए विशेष प्याकेज बनाउनुपर्ने प्रस्ताव राखेका थिए । रुपन्देहीको लुम्बिनी कोरिडोरलाई पर्यटकीय एवं आर्थिक राजधानी बनाउने निर्णय पनि संसदीय दलले गरेको प्रमुख सचेतक भुमिश्वर ढकालले बताए । दलको बैठकमा बोल्दै मुख्यमन्त्री पोखरेलले आर्थिक, पर्यटकीय राजधानी रुपन्देही र प्रशासनिक राजधानी राप्ती भ्याली बनाइने योजना सुनाए । सांसदहरुले असहमतिका बीच पनि भालुवाङमा राजधानी बनाउने प्रस्तावमा मतदान गर्नेछन् । संसदको बैठक समेत केही बेरमा सुरु हुँदैछ । आजको बैठकमा सरकारको प्रस्तावमाथि छलफल सुरु हुनेछ । प्रस्तावलाई भोलि नै मतदानबाट टुंग्याउने योजना छ । नेकपाको ह्विपपछि राजधानी भालुवाङ तोकिने करिब निश्चित छ ।"
साझा पार्टीको प्रश्न  के डा केसीलाई मार्न खोजेको हो ?,"काठमाडौं : विभिन्न माग राख्दै अनसनमा बसेका डागोविन्द केसीको स्वास्थ्य अवस्था नाजुक बन्दै गएको भन्दै साझा पार्टीले गम्भीर आपत्ती जनाएको छ। २२ दिनदेखि अनसनरत डा केसीको स्वास्थ्य अवस्था र त्यसप्रति सरकारले देखाएको उदासिनताबारे साझा पार्टीले आपत्ती प्रकट गरेको हो। 'डा केसीले १९ औँ अनसनमा राखेका कुनचाहिँ माग नाजायज छन्? छन् भने सरकारले आम जनतालाई व्याख्या गर्नुपऱ्यो। होइन भने विश्वमै विरलै भेटिने डा केसी जस्ता गरिब र निमुखा नागरिकका लागि ज्यानै अर्पण गर्न तयार सत्याग्रहीको माग सरकारले पुरा गर्नुपऱ्यो, विज्ञप्तिमा भनिएको छ,' डा केसीले २०६९ सालमा पहिलो अनसन सुरु गरेयताका सबैजसो मागहरू सत्तापक्ष र प्रतिपक्षले तथा देशको संविधानले अख्तियार गरेको समाजवादी सोचसँग मिल्दाजुल्दा छन्। तर यिनै दलले पटक पटक सरकारको नेतृत्व गर्दा पनि डा केसी उस्तै माग राखेर फेरी फेरी अनसनमा बस्नुपर्ने स्थिति रहिरहनु विडम्बनाको विषय हो।' वर्तमान प्रधानमन्त्री केपी ओली नेतृत्वमा भएको बेलामा मात्र उनी छ पटक अनसन बसिसकेका छन्। यसपटक अक्सिजन लिनुपर्ने अवस्थामा पुगिसक्दा समेत सरकारले क्रुर असंवेदनशीलता प्रकट गरिरहेको भन्ने साझाको बुझाइ छ। 'वार्ता टोलीसम्म गठन गरेको छैन, 'कुचोले बढार्नु पर्ने कसिङ्गर, हावाले उडाएर लैजाओस्, भनेझैँ रवैया प्रस्तुत गरिरहेको छ, के सरकारले डा केसीलाई मार्नै खोजेको हो?' पछिल्लो पटक २०७५ साउन १० गते केसीसँग अहिलेकै सरकारले गरेको सम्झौता कार्यान्वयन गराउने सार्वजनिक प्रतिवद्धता जाहेर गरेका प्रधानमन्त्रीलाई डा केसी तिनै मागहरूसहित पुन: अनसन बस्दा किन लज्जाबोध भइरहेको छैन? किन उल्टै जिम्मेवार मन्त्री खटाएर सरकार उनलाई गलत देखाउने चेष्टा गर्दैछ? डा केसीको जारी अनसनका सबै मागप्रति पूर्ण ऐक्यवद्धता प्रकट गर्दै साझा पार्टीले सरकारलाई दबाब दिन कैलालीदेखि झापासम्मका विभिन्न जिल्लामा २ सातायता दवावमूलक प्रदर्शन गर्दै आएको छ।"
दाङको पक्षमा मतदान गर्न जसपाको ह्वीप,"दाङ : पाँच नम्बर प्रदेशको राजधानी दाङ बनाउने प्रस्तावमा मतदान गर्न जनता समाजवादी पाटी (जसपा)ले आफ्ना प्रदेश सदस्यहरुलाई ह्वीप जारी गरेको छ। सोमबार दिउँसो भएको संसदीय समितिको बैठक र पार्टीको प्रदेश कमिटी बैठकले प्रदेशको स्थायी राजधानीको लागि दाङको पक्षमा मतदान गर्ने निर्णय गरेको प्रदेश अध्यक्ष अशोक यादवले जानकारी दिए। उनले राजधानीका विषयमा मतदान हुने अवस्था आए आफ्ना ६ जना सांसदहरुले प्रदेश सरकारले दर्ता गराएको प्रस्तावमा मतदान गर्ने सर्वसम्मत निर्णय भएको र त्यहिअनुसार संसदहरुलाई निर्देशनसमेत गरि सकिएको बताए। प्रदेशमा प्रदेशसभा सदस्यहरु विभाजित भएर धारणा राखिरहेको समयमा जसपाले दाङको पक्षमा मतदान गर्नै ह्वीप जारी गरेको हो। राप्ती नदी किनारमा रहेको खुला चौर देउखुरी उपत्यकालाई राजधानी बनाउने र लुम्बिनी नाम राख्ने प्रस्ताव सरकारकातर्फबाट आन्तरिक मामिला तथा कानुन मन्त्री कुलप्रसाद केसीले पेश गरेका हुन्। प्रदेश ५ को राजधानी दाङको देउखुरी, नाम लुम्बिनी प्रस्ताव दाङको पक्षमा मतदान गर्न ह्विप, बुटवललाई पर्यटकीय र दाङलाई प्रशासनिक राजधानी बनाइने मुख्यमन्त्रीको आश्वासन"
"प्रदेश राजधानी बुटवलमै राख्न कांग्रेस नेता खाणको माग, राजधानी सार्ने प्रस्तावको विरोधमा उत्रिन रुपन्देहीबासीलाई आग्रह","काठमाडौं : नेपाली कांग्रेस संसदीय दलका प्रमुख सचेतक बालकृष्ण खाणले बुटवलमै प्रदेश राजधानी कायम राख्न माग गरेका छन्। रुपन्देहीबाट प्रतिनिधित्व गर्ने नेता खाणले राजनीतिक पूर्वाग्रही राखेर राजधानी सार्न खोज्नु नागरिकको भावना विपरीत भएको दावी गर्दै जवर्जस्त प्रस्ताव पास गर्ने कार्य रोकेर बुटवलमै कायम गर्न माग गरेका हुन्। नेता खाणले सोमबार विज्ञप्ति जारी गर्दै राजधानी सार्ने प्रस्तावको विरोधमा भइरहेका शान्तिपूर्ण विरोधमा धरपकड गरिएको भन्दै आपत्ति जनाएका छन्। 'लोकतान्त्रिक मूल्य र मान्यताको उपहास हुने गरी निषेधाज्ञा जारी गर्ने, आमनागरिकमा डर त्रास भय सिर्जना गर्ने र धरपकड गरी गिरफ्तार गर्ने जस्ता कार्य गरेर सरकारले गैरलोकतान्त्रिक चरित्र प्रदर्शन गरेको छ', विज्ञप्तिमा भनिएको छ, 'आमनागरिक, व्यवसायी, पत्रकार, नेता कार्यकर्तालाई तानाशाही रूपमा प्रक्राउ गर्नु खेदजनक छ।' उनले प्रदेश ५ को राजधानी सार्ने प्रस्तावको विरोधमा शान्तिपूर्ण प्रदर्शनमा उत्रिन समेत रुपन्देहीबासीलाई आग्रह गरेका छन्।"
प्रदेश ५ को राजधानी र नाम प्रस्ताव फिर्ता लिन जसपाको माग,परासी : प्रदेश ५ सरकारले प्रस्ताव गरेको प्रदेश नाम र राजधानीको स्थान फिर्ता लिन जनता समाजवादी पार्टी (जसपा) पश्चिम नवलपरासीले माग गरेको छ । सरकार विरोधी नारा लगाउँदै सोमबार सदरमुकाम परासीमा जसपाका नेता तथा कार्यकर्ताले गरेको प्रदर्शनमा नाम र राजधानीको प्रस्ताव फिर्ता लिन माग गरेका हुन् । प्रदेश सरकारले प्रस्ताव गरेको लुम्बिनी नामलाई परिवर्तन गरेर मधेस थरूहट प्रदेश राख्न जसपाको माग छ । त्यस्तै राजधानी बुटवल हुनुपर्ने उनीहरूको माग छ । प्रदर्शनपछि आयोजित विरोध कार्यक्रममा बोल्दै जसपाका जिल्ला अध्यक्ष धरेन्द्र यादवले मधेसी र थारूहरूको बसोबास नै नरहेको स्थानमा लगेर राजधानी राख्न खोज्नु मधेस आन्दोलनको विपरीत रहेको बताए । उनले मधेसको पहिचानका लागि आफूहरूले प्रदेशको नाम फेर्न माग गरेको बताए ।
"प्रदेश ५ को राजधानी सार्ने प्रस्तावले नेकपाभित्र खैलाबैला, लुम्बिनीका सबै नेताहरू विरोधमा","काठमाडौँ : प्रदेश ५ को राजधानीका विषयमा सत्तारुद दल नेपाल कम्युनिष्ट पार्टी (नेकपा)मा बिबाद भइरहँदा पार्टी अध्यक्षद्वय केपी शर्मा ओली र पुषपकमल दाहाल 'प्रचण्ड' सोमबार पनि छलफलमा बसेका छन्। आइतबार मात्र मुख्यमन्त्री शंकर पोखरेल, महासचिव विष्णु पौडेल र स्थायी समिति सदस्य जनार्दन शर्मालाई राखेर छलफल गरेका अध्यक्ष आज पनि प्रधानमन्त्री निवास बालुवाटारमा छलफलमा बसेका हुन्। दुई अध्यक्ष समेत को सहमतिमा प्रदेश सरकारले दाङको देउखुरी उपत्यकालाई राजधानी बनाउने प्रस्ताव प्रदेशसभामा पेश गरेको थियो। प्रस्तावमाथि आजबाट प्रदेशसभामा छलफल हुँदैछ। महासचिव पौडेल उक्त प्रस्तावमा सहमत छैनन्। स्थायी समिति सदस्य टोपबहादुर रायमाझी गोकर्ण विष्ट लगायतले पनि यस विषयमा आफूहरूसँग सल्लाह नगरेकोमा असन्तुष्टि जनाउँदै आइरहेका छन्। प्रदेशसभाका नेकपाकै १४ सांसद् देउखुरी लैजाने प्रस्तावमा सहमत छैनन्। प्रदेशसभामा नेकपाका सभामुख बाहेक नै ६० सांसद् छन्। दुई तिहाईका लागि ५८ सासद् आवश्यक पर्छ। नेकपा प्रदेश दलको बैठकमा ह्वीप लगाउनेरनलगाउनेमा आज छलफल हुने बताइए पनि बैठक बस्न सकेको छैन। बालुवाटारमा दुई अध्यक्षका बिचमा बुटवलमा हुन सक्ने सम्भावित झडप लगायत पार्टी एकताको बाँकी काम र मन्त्री परिषद् पुनर्गठन, आज साँझ ५ बजे बस्ने क्याबिनेट बैठकका एजेन्डा लगायतमा पनि कुरा हुने बालुवाटार स्रोतले बताएको छ। केही देशको राजदूत सिफारिस आजको क्याबिनेट बैठकले गर्ने सम्भावना रहेकाले पनि यसमा पनि ओली प्रचण्डबीच छलफल हुन सक्ने बताएको छ। यसअघि अमेरिका र बेलायतमा राजदूत नियुक्तिदेखि मुख्यसचिव नियुक्तिमा पार्टीमा छलफल नभएको भन्दै नेताहरूले असन्तुष्टि जनाउँदै आएका थिए। प्रदेश ५ को राजधानीका लागि यस्तो छ अंकगणित"
"मोटरसाइकल दुर्घटना, आमाछोरा घाइते",डडेल्धुरा : गन्याधुरा गाउँपालिका२ स्थित गजरौँलामा मोटरसाइकल दुर्घटना हुँदा आमाछोरा घाइते भएका छन्। दिपायल शिलगढी नगरपालिका५ का मोटरसाइकल चालक ३२ वर्षीय शंकर भुल र उनकी आमा ५५ वर्षीया जुनकिरी भुल घाइते भएकी हुन्। घाइतेमध्ये छोरा शंकरको अवस्था गम्भीर रहेको जिल्ला प्रहरी कार्यालय डडेल्धुराका प्रहरी नायव उपरीक्षक महेन्द्र नेपालले बताए। सोमबार अपरान्ह सु प्र प्र ०१००८ नम्बरको मोटरसाइकल डोटीबाट डडेल्धुरातर्फ आइरहेका बेला दुर्घटना भएको मोटरसाइकल भीरबाट खसेको थियो । प्रहरी टोलीले घाइतेहरुको उद्धार गरी उपचारका लागि डडेल्धुरा अस्पताल पुर्याएको प्रहरी नायव उपरीक्षक नेपालले बताए।
शान्ति सेनाको टोली दक्षिण सुडानतर्फ प्रस्थान,"काठमाडौं : संयुक्त राष्ट्र सङ्घको आह्वानमा शान्ति स्थापनार्थ नेपाली शान्ति सेनाको एक टोली आज दक्षिण सुडानतर्फ प्रस्थान गरेको छ। त्यहाँ तैनाथ शान्ति मिसनमा खटिन नियमित अदलीबदलीको क्रममा पहिलो टोलीका ७८ जना नेपाली शान्ति सैनिक त्यसतर्फ प्रस्थान गरेको सैनिक जनसम्पर्क तथा सूचना निर्देशनालयले जनाएको छ। कोभिड१९ महामारीकाबीच पनि शान्ति स्थापना कार्यलाई निरन्तरता दिने नीति अनुरुप गरिएको उक्त अदलीबदलीमा सम्पूर्ण सुरक्षा सतर्कता तथा प्रोटोकलको पूर्ण पालना गरिएको सेनाले जनाएको छ। यसैबीच, सुडानमा आफनो तोकिएको कार्यकाल पूरा गरी नेपाली शान्ति सैनिकको एक टोली मङ्गलबार स्वदेश आइपुग्दैछ।"
चितवनमा कोरोना संक्रमितको पुरुषको मृत्यु,"चितवन : चितवनमा कोरोना भाइरस संक्रमणबाट थप एक जनाको मृत्यु भएको छ। भरतपुर अस्पतालमा उपचारका लागि ल्याइएका भरतपुर महानगरपालिका३ का ७० वर्षीय पुरुषको आज बेलुका ७:१५ बजे मृत्यु भएको अस्पतालले जनाएको छ। उपचारका लागि कोभिड आइसियुमा आइपुग्दा ती पुरुष मृतावस्थामा रहेको अस्पतालले जनाएको छ। मृतकका आफन्तका अनुसार उनलाई ज्वरो, खोकी र श्वासप्रश्वास, मधुमेह र उच्च रक्तचापको समेत समस्या थियो। उनी चार दिनअघि कोरोना संक्रमण पुष्टि भई होम आइसोलेसनमा बस्दै आइरहेका थिए।  रासस"
उपत्यका प्रहरीको कार्य सम्पादन सम्झौता,"काठमाडौं : महानगरीय प्रहरी कार्यालय रानीपोखरीसँग मातहतका प्रहरी कार्यालयले आज कार्य सम्पादन सम्झौतामा हस्ताक्षर गरेका छन्। काठमाडौँमा आज आयोजित एक समारोहमा कार्यालय प्रमुख, प्रहरी नायव महानिरीक्षक विश्वराज पोखरेलसँग मातहतका प्रहरी कार्यालय प्रमुखले उक्त सम्झौतामा हस्ताक्षर गरेका हुन्। हस्ताक्षर गर्नेमा महानगरीय विमानस्थल सुरक्षा कार्यालयका प्रमुख प्रहरी वरिष्ठ उपरीक्षक रामकृपाल शाह, महानगरीय ट्राफिक प्रहरी महाशाखाका प्रमुख प्रहरी वरिष्ठ उपरीक्षक भीमप्रसाद ढकाल र महानगरीय अपराध महाशाखाका प्रमुख प्रहरी वरिष्ठ उपरीक्षक दीपक थापा रहेका छन्। यस्तै महानगरीय प्रहरी परिसर काठमाडौँका प्रमुख प्रहरी वरिष्ठ उपरीक्षक श्यामलाल ज्ञवाली र प्रहरी परिसर ललितपुरका प्रमुख प्रहरी वरिष्ठ उपरीक्षक टेकप्रसाद राईले समेत सम्झौतामा हस्ताक्षर गरे। आजै भक्तपुर प्रहरी परिसरलेसमेत कार्यसम्पादन सम्झौतामा हस्ताक्षर गरेको जनाइएको छ। सो अवसरमा प्रहरी नायव महानिरीक्षक पोखरेलले प्रहरी महानिरीक्षक शैलेश थापा क्षेत्रीबाट महानगरीय प्रहरी कार्यालयले गरेको सम्झौता र उपत्यकाको कार्यशैली अनुसार नै कार्य सम्पादन सम्झौतामा हस्ताक्षर भएको जानकारी दिए। उनले विश्वव्यापी महामारीको रुपमा रहेको कोभिड१९ सङ्क्रमणको विषम परिस्थितिमा उपत्यकाको शान्ति सुरक्षामा गर्व गर्न लायक काम भएको भन्दै सम्बन्धित कार्यालयका प्रमुखको प्रशंसासमेत गरे। प्रहरी नायव महानिरीक्षक पोखरेलले आजको सम्झौताले महानगरीय प्रहरीलाई पद्धतिगत रुपमा अगाडि बढाउन सहयोग पुग्ने विश्वास व्यक्त गरे। प्रहरी कर्मचारीले कार्यसम्पादनको क्रममा पवित्र, विवेकशील भई अगाडि बढ्नुपर्ने उल्लेख गर्दै उनले सधैँजसो नागरिकको चासो र सरोकारका विषय बन्ने गरेको प्रहरी सेवा रणनीतिक, योजनाबद्ध, निरन्तर र परिणाममुखी हुनुपर्नेमा जोड दिए। 'सम्झौता एउटा मार्गनिर्दश हो, के उपलब्धि खोज्ने, कस्ता कामलाई प्राथमिकता दिने भन्ने कुरा यसले निक्र्योल गर्छ', उनले भने, 'यो समृद्ध नेपाल र सुखी नेपालीको राष्ट्रिय आकाङ्क्षालाई पूरा गर्ने आधार पनि हो।' प्रहरीको आचरण, व्यवहार, व्यवसायिकता र पारदर्शीता, फरार प्रतिबादी पक्राउलगायत विषयमा आपसमा प्रतिस्पर्धी भएर लाग्न समेत उनले मातहतका कार्यालयलाई निर्देशन दिए। उनले नराम्रो गर्नेलाई कारवाही र राम्रो गर्नेलाई पुरस्कृत गरेर प्रहरी कर्मचारीलाई उच्च मनोबलका साथ परिचालन गर्न समेत आग्रह गरे।  रासस"
स्वास्थ्यकर्मीमा कोरोना देखिएपछि अर्घाखाँची अस्पताल बन्द,"सन्धिखर्क : स्वास्थ्यकर्मीमा कोरोना संक्रमण देखिएपछि जिल्ला अस्पताल अर्घाखाँचीका प्रसुती र अत्यावश्यकबाहेकका सम्पुर्ण सेवा बन्द गरिएको छ। बिरामीको उपचारमा अहोरात्र खटिएका डाक्टर लगायत स्वास्थ्यकर्मीमा कोरोना संक्रमण देखिएपछि अर्घाखाँचीका प्रसुती र अत्यावश्यकबाहेकका सम्पूर्ण सेवा बन्द गरिएको जिल्ला अस्पताल अर्घाखाँचीका प्रमुख डाक्टर कपिल गौतमले जानकारी दिए। समुदायस्तरमा बढी समाजमा घुलमेल हुनेहरु जिल्लाका उच्च तहका १३ जनामा कोरोना संक्रमण देखिएको हो। प्रादेशिक जनस्वास्थ्य प्रयोगशाला भैरहवामा गरिएको स्वाब परीक्षणमा राष्ट्रिय सभा सदस्य चन्द्रबहादुर खड्का, नेपाली कांग्रेस जिल्ला उपसभापति शान्ता भण्डारी, प्रहरी नायब उपरीक्षक माधबप्रसाद बुढाथोकी, रामबाण दल गुल्मका गुल्मपती अशोककुमार थापा क्षेत्री, रेडक्रस शाखाका जिल्ला सभापति कुशल भुसाल, अर्घाखाँची अस्पतालका डा जगदीश शर्मालगायत १३ जनामा संक्रमण पुष्टि भएको अर्घाखाँची अस्पतालका प्रमुख गौतमले बताए। जिल्लाका विभिन्न स्थानमा गएका पहिरो प्रभावितहरुको राहात तथा पुनर्स्थापनामा खटिएकाहरुमा कोरोना देखिएको छ। यसअघि आश्विन ६ गतेदेखि परेको अविरल वर्षाका कारण जिल्लाको विभिन्न ठाउँमा भएको विपद व्यवस्थापन राहत उद्वार र पुनर्स्थापनामा खटिएकै बेला प्रमुख जिल्ला अधिकारीलगायत ७ जनामा संक्रमण पुष्टि भएको थियो। त्यसको दुई दिनपछि गरिएको स्वाब परीक्षणमा सोही विपद व्यवस्थापनमा सँगै खटिएका १३ जनामासमेत संक्रमण पुष्टि भएको जिल्ला जनस्वास्थ्य निरीक्षक गणेशराज पौडेलले बताए।"
बैतडीमा दुई जना प्रहरीसहित थप ५ जनामा कोरोना पुष्टि,"बैतडी : बैतडीमा २ जना प्रहरीसहित थप ५ जनामा कोरोना पुष्टि भएको छ। जिल्ला अस्पताल बैतडीको प्रयोगशालामा गरिएको परीक्षणमा जिल्ला प्रहरी कार्यालयमा कार्यरत २ जना, पाटन नगरपालिका ५ का एक जना र मेलौली नगरपालिकाका २ जना कर्मचारीमा कोरोना पुष्टि भएको स्वास्थ्य कार्यालयका कोभिड १९ सम्पर्क व्यक्ति भुवनप्रसाद जोशीले जानकारी दिए। पाटन नगरपालिका ५ का कोरोना संक्रमित पुरुष नेपाली सेनामा कार्यरत रहेको बुझिएको छ। उनी अहिले आफ्नो घरमै बसीरहेका स्वास्थ्य कार्यालयले जनाएको छ। काठमाडौंबाट फर्केर क्वारेन्टाइनमा बसिरहेका जिल्ला प्रहरी कार्यालयका २ जनामा कोरोना पुष्टि भएपछि उनीहरुलाई जिल्ला अस्पतालको आइसोलेसनमा राखिएको जिल्ला प्रहरी कार्यालयका प्रमुख प्रहरी नायव उपरीक्षक नारायणप्रसाद अधिकारीले जानकारी दिए। दुबै जनाको स्वास्थ्य अवस्था भने समान्य रहेको छ। यस्तै मेलौली नगरपालिकाका २ जना कर्मचारीमा कोरोना पुष्टि भएपछि उनीहरुलाई आइसोलेसनमा राखिएको मेलौली नगरपालिकाका स्वास्थ्य शाखा प्रमुख नारायण चन्दले जानकारी दिए। सोमबार थप ५ जनामा कोरोना पुष्टि भएसँगै बैतडीमा संक्रमितको संख्या ४१७ पुगेको छ। जिल्लामा सक्रिय संक्रमितको संख्या २२ रहेको स्वास्थ्य कार्यालयले जनाएको छ। सक्रिय संक्रमित मध्ये ३ जना जिल्ला अस्पतालको आइसोलेसनमा छन् भने दशरथचन्द नगरपालिकाका, पञ्चेश्वर र सिगास गाउँपालिकाका ११, मेलौली र पाटन नगरपालिकाका ४४ जना सक्रिय संक्रमित रहेका छन्। यस्तै सुर्नया गाउँपालिकामा पनि २ जना सक्रिय संक्रमित रहेका छन्। कोरोनाका कारण बैतडीमा एक जनाको मृत्यु भइसकेको छ।"
यस्तो छ लिपुलेक र तिंकर जोड्ने सेनाले बनाएको गोरेटो बाटो,"दार्चुला : जिल्लाको व्यास गाउँपालिका२ स्थित घाँटीबगर गोरेटो बाटोको निर्माण कार्य सकिएको छ। उक्त गोरेटो बाटोको सोमबार सुदूरपश्चिम प्रदेशका मुख्यमन्त्री त्रिलोचन भट्टले उद्घाटन गरेका छन्। उक्त बाटो उद्घाटनका लागी मुख्यमन्त्री भटट, सुदूरपश्चिम प्रदेशका मुख्य सचिव रामकृष्ण सुवेदी, सेनाका पृतिना पति निर्मल कुमार थापा, सैनिक प्रवक्ता सन्तोष बल्लभ पौडेललगायतको उपस्थितिमा बाटोको उद्घाटन गरेको हो। घाँटीबगर इलाकामा करिब दुई मिटर चौडाइको ४५० मिटर गोरेटो बाटो नेपाली सेनाद्वारा निर्माण गरिएको हो। नेपाल सरकारको मन्त्रिपरिषदको वैशाख १४ को निर्णयअनुसार महाकाली करिडोर (दार्चुलातिंकर सड्क योजना) अन्तर्गत उत्तरतर्फ रहेको ८७ किलोमिटर सडकखण्ड नेपाली सेनामार्फत् निर्माण गराउने निर्णय गरेको थियो। उक्त खण्डको बाटो सम्पन्न भएपछि नेपालीहरुले दार्चुलाको सदरमुकामबाट माथिल्लो क्षेत्रमा जानको लागि भारतीय बाटो प्रयोग गर्नुपर्ने बाध्यताको अन्त्य भएको छ। बाटो निर्माणमा १ करोड भन्दा बढी खर्च घोरेटो बाटो निर्माण गर्न एक करोड ८ लाख खर्च भएको छ। घाँटीबगर क्षेत्र दार्चुला सदरमुकाम खलङ्गाबाट करिब ६० किलोमिटर उत्तरमा पर्छ। सेनाका सुदूरपश्चिम पृतनापति निर्मलकुमार थापाले सुदूरपश्चिम प्रदेशका मुख्यमन्त्री त्रिलोचन भट्टलाई सोमबार उक्त बाटो हस्तान्तरण गरेका छन्। उक्त बाटो निर्माणको क्रममा एक जना कामदारको मृत्यु भएको थियो। चार महिनामा निर्माण कार्य सम्पन्न शौका समुदायलाई गाउँ फर्किन कठिनाई भएपछि सरकारले सो क्षेत्रमा बाटो बनाउने जिम्मेवारी नेपाली सेनालाई जेठ दोस्रो साता सुम्पेको थियो। तीन महिनाभित्र सम्पन्न गर्ने लक्ष्यका साथ शुरु गरिएको उक्त बाटो निर्माणको काम वर्षातका कारण केही समय प्रभावित भएको थियो। चार महिनासम्म सेनाका ६५ तथा स्थानीय करिब ४० जनाको जनशक्ति दैनिक रुपमा परिचालन गरिएको थियो। छाङरु गाउँका ९० परिवार तथा तिङ्कर गाउँमा बसोबास गर्ने करीब ६० परिवारलाई बसाइँ सर्न समस्या हुँदै आएको थियो। नेपाली सेनाले पहरो फोडेर बाटो बनाएपछि अब शौका समुदायलाई आफ्नै नेपाली भूमि भएर गाउँ फर्कन सहज भएको व्यास गाउँपालिकाका अध्यक्ष दिलीप बुढाथोकीले बताए। सेनाले बाटो निर्माण गरेका कारण अब भारतीय बाटो हिँड्ने बाध्यता हटेको स्थानीय नागेन्द्र तिङकरीले बताए। उनले भने 'घोडेटो बाटो मात्र होइन अब चाँडै छाङरु र तिङ्कर जोड्ने महाकाली करिडोरको सडक पनि सेनाले निर्माण गर्ने भएकाले बस चढेर गाँउ आवतजावत गर्न पाइनेमा तिङकरबासी आशावादी छन्। बाटो निर्माण भएसँगै सुरक्षाकर्मीलाई पनि उक्त क्षेत्रमा आवतजावत गर्न सहज भएको छ। अहिले व्यासको छाङरुमा सशस्त्र प्रहरीको गुल्मसमेत राखिएको छ।"
मातृशिशु मृत्युदर घटाउन सुसार कार्यक्रम,"विराटनगर : विराटनगरको कोशी अस्पतालमा मातृशिशु मृत्युदर कम गर्दै लैजाने उद्देश्यले सोमबारबाट सुसार कार्यक्रम सुरु गरिएको छ। मातृ तथा नवजात शिशु स्याहारको गुणस्तरमा सुधार ल्याउने उदेश्यले प्रदेश १ मै पहिलो पटक कार्यक्रम लागू गरिएको हो। नेपाल सरकारको मातृशिशु मृत्युदर घटाउने लक्ष्य प्राप्तिमा सहयोग पुर्याउन र हातेमालो गर्न गोल्डेन कम्यूनिटीले कार्यक्रम सुरु गरेको हो। कार्यक्रमले गुणस्तरीय सेवा सुधारअन्तर्गत अस्पतालको विद्यमान मातृ तथा शिशु स्याहार सेवालाई ज्ञान सीप तथा प्रविधिको प्रयोग गरेर नवजात शिशुको मृत्युदरमा कमी ल्याउने अपेक्षा गरिएको गोल्डेन कम्यूनिटीकी सञ्चार विज्ञ सिर्जना शर्माले जानकारी दिइन्। उनका अनुसार अस्पताल अन्तर्गतका मातृ तथा नवजात शिशु स्याहारमा गुणस्तर सुधारका लागि चाहिने सीप र प्रविधिलाई प्रयोगमा ल्याई प्रसूति समस्याको जटिलतालाई गुणस्तरीय हिसाबले व्यवस्थापन गर्न कार्यक्रमले सहयोग पुर्याउने छ। प्रसूति सेवालाई प्रभावकारी ढंगले निगरानी गर्न, सेवा प्रदान गर्न तथा समयमै उचित निर्णय लिन कार्यक्रमले स्वास्थ्यकर्मीलाई सशक्त बनाउने शर्माको भनाइ छ। कम्यूनिटीकी कार्यक्रम प्रवन्धक रेजिना गुरुङले कार्यक्रम प्रारम्भिक चरणमा दुई वर्षको हुने बताइन्। उनले नवजात शिशु स्याहारको गुणस्तरमा सुधार ल्याएर मातृशिशु मृत्युदर कम गर्न कार्यक्रम प्रभावकारी हुने बताइन्। कोशी अस्पतालका निमित्त मेडिकल सुपरिटेन्डेन डा लक्ष्मीनारायण यादवले कार्यक्रमले प्रसूति सेवालाई प्रभावकारी ढंगले निगरानी गर्न, सेवा प्रदान गर्न तथा समयमा नै उचित निर्णय लिन स्वास्थ्यकर्मीलाई सशक्त बनाउने विश्वास लिए। वरिष्ठ फिजिसियनसमेत रहेको यादवले गुणस्तरीय सेवा र अस्पतालमा थप सुधारका लागि कार्यक्रम सहयोगी बन्ने अपेक्षा गरिएको बताए। पूर्व स्वास्थ्य सचिव डा सुशीलनाथ प्याकुरेलले आमा र बच्चाको स्वास्थ्यको विषय मौलिक हकसँगै जोडिएकाले मातृशिशु मृत्युदर कम गर्ने सरकारको लक्ष्यमा पुग्नलाई खडा हुने चुनौतीको सामना गर्न यस्ता कार्यक्रम प्रभावकारी हुने बताए। कतिपय अवस्थामा अस्पतालनै पुर्याउने कुरामा ढिलाई हुँदा आमा र बच्चाको ज्यान गएको हुन्छ, उनले भने, अस्पताल पुर्याएकालाई पनि चिकित्सक र स्वास्थ्यकर्मीले राम्ररी उपचार नगर्दा अर्को समस्या आउने गरेको पनि पाइन्छ। मातृशिशु मृत्युदर कम गर्न राज्यले विभिन्न निकायसँग सहकार्य गर्दै अघि बढ्नु पर्नेमा प्याकुरेलले जोड दिए। गोल्डेन कम्यूनिटीले सार्वजनिक गरेको तथ्यांक अनुसार नेपालमा हरेक वर्ष छ लाख बच्चा जन्मन्छन्। तीमध्ये ११ हजार शिशु मृत अवस्थामा जन्मन्छन् भने करिब १३ हजार नवजात शिशु जन्मेको एक महिना नपुग्दै मर्छन्। करिब १७ प्रतिशत शिशु जन्मेको पहिलो घन्टामा, ५७ प्रतिशत शिशु जन्मेको पहिलो दिनमा र ७९ प्रतिशत जन्मेको पहिलो हप्तामा मर्ने गरेको कम्यूनिटीले जनाएको छ। नवजात शिशु मृत्युको कारणमध्ये महिना नपुगी जन्मनु (३१ प्रतिशत) जन्मनासाथ श्वास फेर्न नसक्नु (२३ प्रतिशत) तथा संक्रमण हुनु (१९ प्रतिशत) प्रमुख कारण रहेको शर्माले बताइन्। सरकारले हाल रहेको प्रतिहजार २१ नवजात शिशु मृत्युदरलाई सन् २०३० सम्ममा प्रतिहजार जीवित जन्ममा १२ र मृत जन्मने शिशुको दर प्रतिहजार जन्मलाई १३ मा घटाउने लक्ष्य अघि सारेको छ। कोशी अस्पतालमा गत वर्ष आठ हजार दुई सय २२ जनाको प्रसूति भएकोमा एक सय एक जना शिशु र आमाको मृत्यु भएको जानकारी यादवले दिए। सुसार कार्यक्रम ७ प्रदेशका आठवटा सरकारी अस्पतालमा सञ्चालन भइरहेको छ। कोशी अस्पतालसहित जनकपुर अस्पताल, भरतपुर अस्पताल, लुम्बिनी प्रादेशिक अस्पताल, भेरी अस्पताल, प्रदेश अस्पताल कर्णाली, सेती अस्पताल र डडेलधुरा अस्पतालमा कार्यक्रम सञ्चालन गरिएको कम्युनिटीले जनाएको छ। प्रदेश १ मै पहिलो पटक कोशी अस्पतालमा सुरु भएको सुसार कार्यक्रमका बारेमा जानकारी दिँदै गोल्डेन कम्यूनिटीकी सञ्चार विज्ञ सिर्जना शर्मा।"
विराटनगर विमानस्थल स्तरोन्नति गर्न त्रिपक्षीय समझदारी,"विराटनगर : विराटनगर विमानस्थललाई स्तरोन्नति, विकास र विस्तार गरी अन्तर्राष्ट्रियस्तरको विमानस्थल बनाउन त्रिपक्षीय समझदारी पत्रमा हस्ताक्षर भएको छ । संघीय सरकार (नेपाल नागरिक उड्डयन प्राधिकरण), प्रदेश १ सरकार र विराटनगर महानगरपालिकाबीच सोमबार विराटनगरमा हस्ताक्षर भएको हो । समझदारी पत्रमा विमानस्थल स्तरोन्नतिका लागि आवश्यक जग्गा अधिग्रहण, धावनमार्ग विस्तार, आधुनिक टर्मिनल भवन निर्माण र अन्य आवश्यक विकास गर्न तीनै तह लाग्ने उल्लेख छ । अब विराटनगर विमानस्थलको वर्तमान धावनमार्गको लम्बाइ ३ हजार मिटरसम्म विस्तार तथा अन्य आवश्यक पूर्वाधार निर्माण गरी अन्तर्राष्ट्रियस्तरको आधुनिक सुविधा सम्पन्न बनाइनेछ । यसका लागि प्रदेश १ र विराटनगर महानगरपालिकाले जग्गा अधिग्रहण, देखिएको समस्या समाधानको पहल तथा सहजीकरण गर्नेछ । त्यस्तै उसले जग्गा अधिग्रहणमा हुने खर्चको ५० प्रतिशत रकम प्राधिकरणलाई उपलब्ध गराउनेछ । जुन प्रदेश १ को ४० प्रतिशत र महानगरको १० प्रतिशत हुनेछ । यसबाहेक पहिलो पक्ष अर्थात् प्रदेश र महानगरले प्राधिकरणको काममा सघाउनेछ । दोस्रो पक्ष अर्थात् प्राधिकरणले यसको गुरुयोजना तयार गर्ने र जग्गा अधिग्रहण र मुआब्जा वितरणको लागि मन्त्रिपरिषदबाट आवश्यक निर्णय गराउनेछ । त्यसको लागि संघीय पर्यटन मन्त्रालयले सहजीकरण गर्नेछ । विमानस्थलको जग्गा अधिग्रहण, डीपीआर तथा डिजाइन सबै प्राधिकरणले नै गर्नेछ । सोमबार भएको हस्ताक्षर कार्यक्रममा संस्कृति पर्यटन तथा नागरिक उड्डयन मन्त्री योगेश भट्टराईसहित नागरिक उड्डयन प्राधिकरणका उच्च अधिकारीसहित प्रदेश १ का मुख्यमन्त्री र मन्त्रीहरुको सहभागीता रहेको थियो ।"
सुनसरीमा १०५ सहित प्रदेश १ मा १६४ जना कोरोना संक्रमित थपिए,"विराटनगर : सुनसरीमा एक सय पाँच जनासहित प्रदेश १ मा सोमबार एक सय ६४ जना कोरोना भाइरसका नयाँ संक्रमित थपिएका छन् । पाँच सय ९२ जनाको स्वाब संकलन गरेर पीसीआर परीक्षण गराउँदा ७६ महिला र ८८ पुरुषको रिपोर्ट पोजिटिभ आएको सामाजिक विकास मन्त्रालयले जनाएको छ । सुनसरीबाहेक मोरङमा ५२, झापामा दुई, धनकुटा, तेहथुम र ताप्लेजुङमा एकएक र प्रदेश १ बाहिरका दुई जनामा संक्रमण पुष्टि भएको छ । मन्त्रालयका अनुसार सुनसरीको इहटरीमा २२ महिला र ३५ पुरुष गरेर ५७ जनामा कोरोना देखिएको छ । सुनसरीकै धरानमा २६ महिला र १५ पुरुष, कोशी गाउँपालिकामा एक महिला, एक पुरुष, दुहवी र बराहक्षेत्रमा एकएक पुरुष र स्थानीय तह नखुलेका तीन पुरुषको रिपोर्ट पोजेटिभ आएको छ । मोरङको विराटनगरमा २२ महिला, १५ पुरुष, मिक्लाजुङमा दुई महिला, तीन पुरुष, बूढीगंगामा चार पुरुष, जहदामा दुई, कटहरी, केराबारी, सुनवर्षी र बेलबारीमा एकएक जना पुरुषमा कोरोना देखिएको छ । झापाको दमक र स्थानीय तह नखुलेका एकएक महिला, ताप्लेजुङको फक्क्ताङलुङमा एक पुरुष, धनकुटामा एक महिला, तेह्रथुमको म्याङलुङमा एक पुरुष र प्रदेश १ बाहिरका दुई पुरुषमा संक्रमण पुष्टि भएको मन्त्रालयले जनाएको छ । प्रदेश १ मा कोरोना संक्रमितको संख्या सात हजार सात सय ७५ पुगेको छ । हालसम्म एक लाख २८ हजार एक सय ४८ जनाको पीसीआर परीक्षण हुँदा एक लाख २० हजार तीन सय ७३ जनाको रिपोर्ट नेगेटिभ आएको जानकारी मन्त्रालयले दिएको छ ।"
वडा कार्यालयमा तालाबन्दी,डडेल्धुरा : लक्षित वर्गको रकम पहुँचवालाको हातमा गएको भन्दै अमरगढी नगरपालिका१ को कार्यालयमा स्थानीयले तालाबन्दि गरेका छन्। सोमबार स्थानीयले एक विज्ञप्ति जारी गर्दै लक्षित समुदायका लागि आएको बजेट पहुँचवालाले लगेको विषयमा छानविन हुनुपर्ने भन्दै तालाबन्दि गरेका छन्। अमरगढी१ मालमको समैजी सार्की टोलका लागि वडा कार्यालयले बाख्रापालनका लागि रकम विनियोजन गरेको थियो। लक्षित वर्गको रकम पहुँचवालाको हातमा गएको भन्दै लक्षित समुदायका स्थानीय आक्रोसित भएर वडा कार्यालयमा तालाबन्दि गरेका हुन्। वडाले विनियोजन गरेको एक लाख रकम गाउँका टाठाबाठाहरुले किर्ते हस्ताक्षर गर्दै ३० हजार रुपैयाँ पेश्की बुझेको आरोप स्थानीयल लगाएका छन्। बाँकी ७० हजार रुपैयाँ भुक्तानीका लागि नगरपालिकामा सिफारिस गरिएको छ। वडा नं १ का ३० घरधुरीका दलितलाई लक्षित गरेर एक लाख रुपैयाँ विनियोजन भएको थियो।
"२४ घन्टामा २४ सय ४० जनामा कोरोना संक्रमण, संक्रमितको संख्या ८९ हजार २६३ पुग्यो",काठमाडौं : नेपालमा कोरोना भाइरस (कोभिड१९) संक्रमितको संख्या ८९ हजार नाघेको छ। पछिल्लो २४ घण्टामा २४ सय ४० जनामा संक्रमण देखिएसँगै संक्रमितको संख्या ८९ हजार २६३ पुगेको स्वास्थ्य मन्त्रालयका प्रवक्ता डा जागेश्वर गौतमले जानकारी दिए। २३ हजार ५०७ कोरोनाका सक्रिय संक्रमित छन्। यस्तै मन्त्रालयका अनुसार संस्थागत आइसोलेसनमा ११ हजार १९१ जना रहेका छन् भने होम आइसोलेसनमा १२ हजार ३१६ जना छन्। यस्तै क्वारेन्टाइनमा ४ हजार ०३३ जना रहेका छन्। मन्त्रालयका अनुसार पछिल्लो २४ घन्टामा १३ हजार ७८१ नमूनाको पीसीआर परीक्षण भएको छ। सोमबार ११ सय ३३ जनाले कोरोना जितेर डिस्चार्ज भएको मन्त्रालयले जनाएको छ। योसँगै कुल डिस्चार्ज हुनेको संख्या ६५ हजार २०२ पुगेको छ। आइसीयूमा २४४ र ४३ जनाको भेन्टिलेटरमा उपचार भइरहेको छ। नेपालमा कोरोनाबाट ५५४ जनाको मृत्यु भएको छ। सोमबार मात्रै १९ जनाको मृत्यु भएको मन्त्रालयले पुष्टि गरेको छ।
प्रसुति गृहमा एक महिलाले जन्माइन् पाँच शिशु,काठमाडौं : थापाथलीस्थित परोपकार प्रसुति गृहमा एक महिलाले पाँच शिशुलाई जन्म दिएकी छन्। सोमबार बिहान नुवाकोटकी २८ वर्षीया सोमिका तामाङले पाँच वटा शिशुलाई जन्म दिएको स्त्री तथा प्रसुति रोग विशेषज्ञ डा कृतिपाल सुवेदीले जानकारी दिए। पाँचमध्ये चार जना जीवित रहेको र १ जना भने जन्मनुअघि नै मृत्यु भइसकेको उनले बताए । सुवेदीको नेतृत्वमा शल्यक्रियामार्फत बिहान मृतसहित ५ शिशुको जन्म भएको हो । अहिलेसम्म आमाको अवस्था पनि सामान्य नै रहेको उनले बताए।
सीमासम्बन्धी विज्ञ समूहले परराष्ट्रमन्त्रीलाई बुझायो प्रतिवेदन,"काठमाडौं : कालापानी, लिपुलेक र लिम्पियाधुरालगायतका भारतद्वारा अतिक्रमित भूमिको प्रमाण संकलन गर्न बनेको विज्ञ समूहले परराष्ट्रमन्त्री प्रदीप ज्ञवालीलाई प्रतिवेदन बुझाएको छ । प्रधानमन्त्री केपी शर्मा ओलीलाई प्रतिवेदन बुझाउने तयारी गरिरहेको विज्ञ समूहले आइतबार साँझ परराष्ट्रमन्त्री ज्ञवालीलाई प्रतिवेदन बुझाएको हो । प्रधानमन्त्रीको सचिवालयका अधिकांशलाई कोरानो भएको ज्ञवालीलाई बुझाएको हो । निर्धारित समय सकिए पनि लकडाउनका कारण प्रमाण संकलनको काम प्रभावित भएको थियो । कोरानाका कारण विज्ञ समूहले स्थलगत निरीक्षण गर्न सकेन् । संवेदशील विषय भएको भन्दै यस विषयमा समितिका कुनै पनि सदस्य बोल्न रोक लगाइएको थियो । विभिन्न समूह विभाजनले समितिका सदस्यले काम गरेका छन् । परराष्ट्र सचिव शंकरदास बैरागी मुख्य सचिव भएको र मन्त्रीपरिषदको परिवर्तनसँगै परराष्ट्रमन्त्री ज्ञवालीको हेरफेर हुने भएपछि हतारहतार प्रतिवेदन बुझाइएको छ । प्रमाणको साथ साथै भारतसँग वार्ता गर्ने उपायका बारेमा पनि राय दिएको स्रोतले बताएको छ। नीति अनुसन्धान प्रतिष्ठानका कार्यकारी अध्यक्ष डा विष्णुराज उप्रेतीको नेतृत्वमा गत जेठ २२ गते विज्ञ समूह गठन गरिएको थियो। त्यसमा अन्तर्राष्ट्रिय कानुनविद् डासूर्यप्रसाद सुवेदी, इतिहासविद् डा रमेश ढुंगेल, संविधानविद् डा विपिन अधिकारी, जलस्रोतविद् जगतकुमार भुसाल, नापी विभागका पूर्वमहानिर्देशक एवं सीमाविद् तोयानाथ बराल, नेपाली सेनाका पूर्व अधिकारी हिमालय थापा, सामुदायिक वन उपभोक्ता महासंघकी पूर्वअध्यक्ष अप्सरा चापागाई सदस्य छन्। परराष्ट्र मन्त्रालयका सहसचिव रामप्रसाद सुवेदीलाई सदस्य सचिव छन्। विज्ञ समूहलाई तीन महिनाको समय अवधि तोकिएको थियो । समितिलाई नेपाल र भारत बीचका सन्धि, सम्झौता र समझदारीपत्रलगायत सात प्रकारका कागजात, प्रमाण खोज्ने कार्यादेश तोकिएको थियो। सार्वजनिक निकायलगायत विभिन्न संघंसस्था, व्यक्ति र स्वदेश तथा विदेशी पुस्तकालय, अभिलेखालय एवं संग्रहालयबाट नेपालभारत सीमा सम्बन्धमा सुस्ता क्षेत्र, उत्तरपश्चिम क्षेत्र लिम्पियाधुरा, कुटी, नाबी, गुञ्जी, कालापानी र लिपुलेक क्षेत्रमा नेपालको स्वामित्व स्थापित हुने कागजातको सक्कल वा प्रमाणित प्रतिलिपि, सो नपाए प्रतिलिपि प्राप्त गर्ने कार्यादेश पाएको थियो। त्यस्तै तत्कालीन इस्ट इन्डिया कम्पनी, बेलायत सरकार र भारत सरकारसँग भएका पत्राचार, नेपालभारत सीमासम्बन्धी नक्सा ९सुरुदेखि हालसम्म संयुक्त रूपमा र दुवै पक्षबाट प्रकाशितसमेत संकलन गरेको छ । । सरकारी प्रतिवेदन, आदेश, प्रकाशन, सरकारका योजनालगायत सरकारी दस्तावेज, सरकारी पत्राचार, प्रशासनिक आदेश र अन्य आधिकारिक तथ्य एवं प्रमाण, अदालती फैसला, र जग्गा स्वामित्वको प्रमाणपत्र एवं मालपोत, भूमिकर, तिरोभरो, आदि तिरेका रसिद भरपाई, पत्र वा आदेश, सनद, सवाल आदि संकलन गरेको छ। मन्त्रिपरिषद्को ५ जेठको निर्णयअनुसार भूमि व्यवस्था, सहकारी तथा गरिबी निवारण मन्त्रालयले ७ जेठमा लिम्पियाधुरासहितको राजनीतिक तथा प्रशासनिक नक्सा सार्वजनिक गरेको थियो। भारतले २०७६ कात्तिक १६ मा लिम्पियाधुरा, लिपुलेक र कालापानीसहितको नेपाली भूमि मिचेर नक्सा जारी गरेपछि नेपालले कूटनीतिक वार्ताका माध्यमबाट सीमा विवाद समाधान गर्ने प्रयास गरेको थियो।"
नहरले बगाएर बालकको मृत्यु,विराटनगर : मोरङको लेटाङ नगरपालिका५ खेरुवामा चिसाङ खोलाबाट ल्याएको नहरले बगाएर एक नाबालकको सोमबार दिउँसो मृत्यु भएको छ । लेटाङ६ का रमेश कोइरालाका ४ वर्षीय छोरा रियाज कोइरालाको दिउँसो १: १५ बजे मृत्यु भएको मोरङ प्रहरीका प्रवक्ता डीएसपी मानबहादुर राईले जानकारी दिए । खेल्दै पानी बगिरहेको नहरमा पुगेका नाबालकको त्यही नहरले बगाएर मृत्यु भएको हुन सक्ने प्रहरीले जनाएको छ । धान रोपाइँ गर्न र सिँचाईका लागि स्थानीय बासिन्दाले चिसाङ खोलाबाट नहर बनाएर गाउँमा पानी ल्याएका छन् । त्यही नहरको पानीले बगाएर मृत्यु भएको अवस्थामा नाबालकको शव भेटिएको प्रहरीले जनाएको छ।
अनुगमन टोली पुगेपछि व्यापारीको भागाभाग,"काठमाडौं : कालीमाटी फलफूल तथा तरकारी बजारमा सञ्चालित माछा पसलका व्यापारी खरिदबिक्री बिल अनुगमन टोलीलाई देखाउन नसक्ने भएपछि पसलै छोडेर भागेका छन् । काठमाडौं महानगरपालिकाले नियमित गरेको अनुगमनका क्रममा सोमबार अनुगमन टोली माछा पसलमा पुगेको हो । अनुगमन टोली त्यहाँ पुग्दा २६ माछा पसलमध्ये १५ पसलका व्यापारी सटर तानेर भागेका हुन् । यसरी भागेकामध्ये अधिकाशं पसलका व्यापारी माछाको गुणस्तरमा भन्दा खरिदबिक्री बिल देखाउन नसक्ने भएपछि भागेको अनुगमन टोलीको भनाइ छ । अनुगमनका क्रममा हेरिएका पसलमध्ये धेरैमा दर्ता, नवीकरण र खरिदबिक्री बिलमा समस्या देखिएको महानगरको पशुसेवा विभागका पशुसेवा अधिकृत डम्मरबहादुर बमले जानकारी दिए। यसरी भागेका व्यापारीलाई अनुगमन समितिमार्फत आवश्यक कागजातसहित सम्बन्धित कार्यालयमा बोलाइएको छ । खरिदबिक्री बिल जारी नहुँदा माछा कहिले प्याकिङ् गरिएको हो भन्ने कुरा थाहा नहुने बताइएको छ । अनुगमनका क्रममा रहनुभएका उपभोक्ता अधिकार अनुसन्धान मञ्चका अध्यक्ष माधव तिमिल्सेनाका अनुसार खरिदबिक्री बिल जारी नहुनु नै मूल्य र गुणस्तरमा उपभोक्ता ठगिनु हो । काठमाडौं माछा बजार समितिका अध्यक्ष वीरेन्द्रकुमार यादवले केही समय व्यापारीलाई सुध्रिने समय दिनोस् भन्दै आगामी दिनमा कानून नमान्ने व्यापारीलाई कारवाहीका लागि आफैबाट पनि सहयोग गर्ने बताए । अनुगमनका क्रममा सप्तरी माछा पसलमा भेटिएको नौ किलो सडेको माछा भेटिएको छ। रासस"
ताप्लेजुङका ८१ वर्षीय वृद्धले जिते कोरोना,"ताप्लेजुङ : ताप्लेजुङका ८१ वर्षीय वृद्ध कोरोनालाई परास्त गरेर घर फर्किएका छन्। जिल्ला अस्पतालमा उपचाररत उनको दोस्रो पटकको रिपोर्ट नेगेटिभ आएपछि डिस्चार्ज गरिएको अस्पतालका प्रमुख डा सोनिङ लामाले बताए। दमको रोगीसमेत रहेका वृद्धलाई असोज ७ गते कोरोना पुष्टि भएपछि अस्पताल भर्ना गरिएको थियो। विराटनगरको नोबेल अस्पतालमा दमको उपचारका लागि भर्ना भएपछि अस्पतालले उनको स्वाब संकलन गरेर परीक्षणका लागि पठाएको थियो। त्यसको रिपोर्ट नआइकनै वृद्ध भागेर ताप्लेजुङस्थित घर पुगेका थिए। घर पुगेको एक दिनपछि रिपोर्ट पोजेटिभ आएपछि ताप्लेजुङ अस्पतालको आइसोलेसनमा ल्याइएको डा लामाको भनाई छ। लामाका अनुसार उनलाई अरु संक्रमण नहोस् भनेर एण्टिबायटिक, मल्टिभिटामिन, रोग प्रतिरोधात्मक क्षमता बढाउने र आयुर्वेदिक औषधि दिइएको थियो। कोरोना जिते पनि उहाँलाई दमको समस्या छँदै छ, लामाले भने, उच्च मनोबलका साथ अस्पतालबाट जानुभयो। वृद्ध अवस्थाका संक्रमित निको भएर गएपछि आफूहरुमा थप हौसला मिलेको लामाले बताए। दमको पुरानो रोगी उनलाई जुनसुकै बेला अक्सिजनको आवश्यक पर्न सक्ने लामा बताउछन्। वृद्धसँगै उपचार गराएका प्राइम बैंक ताप्लेजुङ शाखाका कर्मचारी पनि कोरोनामुक्त भएका छन्। २४ जनाको स्वाब परीक्षणका लागि पठाएकोमा २० वर्षीय एक पुरुषको नतिजा भने पोजिटिभ आएको छ। ति पुरुष कोरोना जितेका वृद्धका आफन्त रहेको स्वास्थ्य कार्यालय ताप्लेजुङका निमित्त प्रमुख राजकुमार पोख्रेलले बताए। संक्रमित युवालाई अस्पतालको आइसोलेसन कक्षमा राखिने छ।"
"मुद्दा फिर्ता लिन १० लाख रुपैयाँ, १० कठ्ठा जग्गाको प्रलोभन !","जनकपुरधाम : जबरजस्ती करणी मुद्दामा पीडितलाई विभिन्न पक्षबाट मुद्दा फिर्ता लिन प्रलोभन आउन थालेको छ । महोत्तरीको भंगहा नगरपालिका ९ की एक दलित समुदायकी एक महिलालाई जबरजस्ती करणी गर्न खोजेको आरोपमा वडा सचिवविरुद्ध जिल्ला प्रहरी कार्यालय महोत्तरमा जबरजस्ती करणी महलामा मुद्दा दर्ता भएपछि विभिन्न प्रलोभन आउन थालेको छ । भंगहा नगरपालिका ९ का वडा सचिव मिथिलेश यादवले गत बुधबार साँझ हरिनमरी बजारबाट साँझ ढकिया बेचेर फर्किँदै गरेकी महिलालाई बाटोमै रोकेर पोखरी नजिक लगि लछारपछार गर्दै जबरजस्ती करणीको प्रयास गरेको महिलाको आरोप छ । 'पैसा लिएर मिलापत्र गर्न धेरै किसिमको मलाई धम्की आइरहेको छ, पहिले दुई लाख दिन्छु भन्थे, नमानेपछि दस लाख दिन्छु भन्छ, अब १० कठ्ठा जग्गा तेरो नाममा गरिदिन्छु तर मुद्दा फिर्ता लिहाल, हैन भने मारिदिन्छु भनेर धम्की दिन्छन्, ' पीडित महिलाले भनिन, 'स्थानीय जनप्रतिनिधि नै मलाई पटकपटक पैसाको लोभ देखाउँदै मुद्दा फिर्ता नलिए ज्यान मार्ने सम्मको धम्की दिन्छ, तर मैले मानेको छैन, मैले मेरो खोसिएको अस्मिता र इज्जत त फर्किदैन, तर मैले गुमाएको अस्मिता त्यसै खेर जान दिन्न, मलाई न्याय चाहिन्छ।' 'यादव छुटेर आए परिवारै सिध्याउने धम्की आउने गरेको पीडित महिलाको भनाइ छ । चारैतिरबाट धम्की आउँछ, मुद्दा फिर्ता लि नत्र तेरो घरमा कसैलाई छोडदिन भन्छन, पीडित महिलाले भनिन, 'बिहान बेलुका मेरो माइतमा समेत छोरीलाई सम्झाई हाल नभए ठीक हुँदैन भनेर धम्क्याउँछन, अब त एक्लै घरमा बस्न समेत डर लाग्छ, जो कोही पनि घरमा आएर पनि आएर धम्काएर जान्छ, मुद्दा फिर्ता लिहाल हैन, भने ठीक हुँदैन ।' सुस्केरा हाल्दै पीडित महिलाले भनिन, 'मेरो त बाहिर निस्कनै बन्द भएको छ, घरमा पढेलेखेको कोही छैनन, कसैले केही बुझ्दैनन, जसले जे भन्यो त्यहीमा मुन्टो हल्लाउँछ, म एक्लै न्यायको लागि कहाँ भौतारिनु ? पीडित महिलाले भनिन्, 'घरदेखि लिएर बजारसम्म मान्छेले मलाई विभिन्न प्रलोभन दिन्छन्, बजारमा म ढाकी, सुपली, कन्तरी बेचेर गुजाराका लागि जान्छु, तर त्यहाँ अर्कै बखेडा झिकिन्छ, मिल्न दबाब दिइन्छ, म कहाँ जाउँ कस्ले मलाई न्याय दिन्छ ।' २०७७ असोज १५ गते जबरजस्ती करणी मुद्दा दर्ता गरी थप अनुसन्धान भइरहेको जिल्ला प्रहरी कार्यालय महोत्तरीका प्रहरी उपरीक्षक टिकाबहादुर केसीले जानकारी दिए । उनले भने, 'अभियुक्तलाई हिरासतमा राखी अनुसन्धानमा लागिरहेका छौं।'"
सात महिनापछि खुल्यो स्याङ्जाको प्याराग्लाइडिङ स्कुल,"स्याङजा : कोरोनाका कारण बन्द स्याङजाको द बाबु एडभेन्चर इन्टरनेटशनल स्कुल सोमबारबाट सुरु भएको छ। स्कुल संचालनमा आएपछि प्याराग्लाइडिङ बारेमा अध्ययनका लागि अहिले ८ प्रशिक्षार्थी छन्। भीरकोट नगरपालिका ५ स्वरेक मैदानस्थित सो स्कुल झण्डैं ७ महिनादेखि बन्द थियो। कोरोना कहरका बीच सुरु भएको प्रशिक्षणमा स्कुलले ४० प्रतिशत छुट दिएको स्कुल संस्थापक एवं प्रमुख प्रशिक्षक सानुवाबु सुनुवारले जानकारी दिए। साहसिक खेलाडी सानुवाबु सुनुवारको पहलमा राज्यले करिब ५ वर्षअघि स्कुल संचालनको अनुमति दिएको हो। स्कुलको प्रमुख उदेश्य दक्ष प्याराग्लाइडिङ पाइलट उत्पादन गर्ने हो भने अहिलेसम्म ७ सयभन्दा बढीले प्रशिक्षण पुरा गरेको अध्यक्ष कृष्णजंग केसीले बताए। उनले भने विद्यालयमा अहिलेसम्म २ सयभन्दा बढीले आधारभूत तहको र ५ भन्दा बढीले एड्भान्स तहको प्रशिक्षण लिइसकेका छन्। एडभान्स प्रशिक्षणका लागि अन्य क्षेत्रबाटसमेत आउने गरेको उनको भनाई छ। प्याराग्लाइडिङ सिक्नेका लागि सूरुमा १५ दिनको आधारभूत कोर्ष हुन्छ। त्यसपछि एडभान्स, इन्टरमिडियट अनि टेन्डम प्रशिक्षण कोर्स पुरा गरिन्छ। १५ दिनको आधारभूत तालिममा सैद्धान्तिक एवं व्यवहारिक कक्षा स्वरेक मैदानमा हुन्छ। त्यतिबेलासम्म प्रशिक्षार्थी एक्लै उड्ने, झर्ने, माथि आकाशतर्फ उड्न सक्ने हुन्छन्। प्रशिक्षक सुनुवारले थपे त्यसपछि समय र विभिन्न भौगोलिक क्षेत्र र स्थान बढाउँदै दुई जनासम्म उडाउन सक्षम भएपछि मात्र लाइसेन्स दिन्छौं। आधारभूत कोर्सपछि २ सय घण्टा आकाशमा उडेपछि मात्र टेण्डम प्रशिक्षणमा सहभागी हुन पाउछन्। जोखिम र साहसिक खेल भएका कारण प्रशिक्षार्थीलाई धेरै मेहनत गराउँदै सक्षम बनाउने स्कुलको उदेश्य रहेको अध्यक्ष केसीको भनाई छ। अध्यक्ष केसी भन्छन् आधारभूत कक्षा आवश्यकता र माग बमोजिम खुलाइन्छ भने टेण्डम कक्षा वर्षको २ पटक मात्र खुल्छ। पेशा र शोख दुवैका लागि प्याराग्लाइडिङ सिक्न चाहनेको लागि दुबै स्वस्थ आँखा, दुवै कानले राम्रोसँग सुन्ने, एसएलसी वा सो सरह, अन्य जटिल रोग नभएका र १८ देखि २२ वर्षका युवायुवती योग्य मानिन्छन्। साहसिक खेलाडी सुनुवार, दामोदर पराजुलीसहित विदेशीले पनि प्रशिक्षण दिने गरेका छन्। विगतमा आफुले विदेशमा पुगेर प्याराग्लाइडिङ सम्बन्धी प्रशिक्षण र लाइसेन्स लिँदाका कठिन यात्रा सम्झदै सुनुवार भन्छन 'यहा संचालित स्कुलबाट धेरै सुखद, कम खर्चमै र सहज सिकाई हुनेछ। सुनुवारले सन २००८ मा अमेरिकामा प्याराग्लाइडिङको प्रशिक्षण लिएको र सन् २०११ मा स्वीटजरल्याण्डबाट लाइसेन्स लिएको जानकारी गराए। लाइसेन्स नविकरणका लागि पनि विदेशमै जानु पर्ने बाध्यता थियो।' अब भने ती समस्या सबै हटेका छन्। नेपालमै बसेर प्रशिक्षण, लाइसेन्स र नविकरण गर्न सक्ने भएका छन्। सुनुवारले सन् २०१२ मा विश्वकै साहसिक अवार्ड पाएका थिए। सर्वोच्च शिखर सगरमाथाको चुचुरोबाट प्याराग्लाइडिङमा उडेर हामफालेर उनले नेशनल जियोग्राफीले वर्षकै साहसिक अवार्ड दिएको हो। सुनुवार प्याराग्लाइडिङसँगै साइक्लिङवर क्वालाइम्बिङमा पनि पोख्त छन। करिब ४० वर्षीय सुनुवारले विभिन्न दर्जनौं देशमा पुगेर साहसिक रेकर्ड कायम गरेको सुनाए। मैदानको भीरपाखा जग्गा किनेर लाखौ रुपैंया खर्चेर उनले बाबु एडभेन्चर स्कुल नै संचालनमा ल्याएका हुन। नेपाल सरकारबाट प्याराग्लाइडिङ स्कुल संचालनका लागि अनुमतिप्राप्त विद्यालय हो।"
विधेयक पारित नहुँदा ६३ लाख नेपालीले पाएनन् नागरिकता,"काठमाडौं : नेपाल नागरिकता ऐन २०६३ संशोधन गर्न बनेको विधेयक पारित नहुँदा करीब ६३ लाख नेपालीले नागरिकताको प्रमाणपत्र पाउन सकेका छैनन् । महिला, कानुन र विकास मञ्चले सोमबार आयोजना गरेको नागरिकता विधेयकका विषयमा सञ्चारकर्मीसँगको भर्चुअल छलफल कार्यक्रममा २०६८ को जनगणनाअघि गरिएको अध्ययनका आधारमा यस्तो तथ्य सार्वजनिक गरिएको हो । केन्द्रीय तथ्याङ्क विभागले गरेको जनगणना र गृह मन्त्रालयले वितरण गरेको नागरिकताको प्रमाणपत्रका आधारमा यो अध्ययन गरिएको मञ्चका कार्यकारी निर्देशक सबिन श्रेष्ठले जानकारी दिए। अध्ययन गरिएको वर्ष ४३ लाख ४६ हजार ४६ नेपालीसँग नागरिकताको प्रमाणपत्र थिएन । प्रत्येक वर्ष बढ्ने जनसङ्ख्याको अनुपात र वितरण हुने नागरिकताका आधारमा नपाउनेको सङ्ख्या निकाल्ने गरिएको पनि उनले बताए। सङ्घीय संसद्, प्रतिनिधिसभाको राज्य व्यवस्था तथा सुशासन समितिमा लामो समयदेखि छलफलका क्रममा रहेको नागरिकता विधेयक पारित नहुँदा महिलाको नाममा सन्तानले नागरिकता पाउन नसकेको जानकारी गराइयो । विधेयक पारित नहुँदा संविधानमा मौलिक हकका रुपमा स्थापित नागरिकता प्राप्त गर्ने हकबाट समेत नागरिक वञ्चित हुनुपरेको अधिवक्ता नवीनकुमार श्रेष्ठले बताए। काठमाडौं जिल्लामा सबैभन्दा बढी एक लाख १५ हजार ७६७ सँग नागरिकता छैन । नागरिकता पाउन नसक्ने नेपालीको सबैभन्दा कम १६।३८ प्रतिशत प्रदेश नं २ मा रहेको मञ्चले जनाएको छ । प्रत्येक वर्ष सात लाख नेपाली नागरिकता पाउन योग्य अर्थात् १६ वर्ष उमेर पुग्छन् । गृह मन्त्रालयले दिएको तथ्याङ्कअनुसार वार्षिक चार लाख ७० हजारले मात्र नागरिकता पाउने गरेका छन् । 'एक वर्षपछि अर्थात् २०७८ मा राष्ट्रिय जनगणना गरिँदैछ, त्यसबेला नागरिकसँग नागरिकता छ, छैन, यसको पनि गणना गरिनुपर्छ, राज्यले गणना गरी निकालेको तथ्याङ्क आधिकारिक हुने भएकाले पनि यसो गरिनु आवश्यक छ, यसले तीनै तहका सरकारलाई योजना बनाउन पनि सहयोग गर्छ,' कार्यकारी निर्देशक श्रेष्ठले बताए। प्रत्येक राजनीतिक परिवर्तनपछि नागरिकता बाँडिने परिपाटी पनि अन्त्य गरिनुपर्नेमा कार्यक्रमका सहभागीले जोड दिएका थिए । २०६३ मा २०४६ चैतसम्म नेपालमा जन्मिएका जति सबैलाई नेपाली नागरिकता दिने र त्यसका लागि तीनजनाले सिफारिस गरे पुग्ने जस्ता हचुवाका व्यवस्था फेरि दोहोरिनु नहुने उनीहरुको भनाइ थियो । नागरिकता वितरणमा कुनै गल्ती भएमा दिने प्रमुख जिल्ला अधिकारीलाई कारबाही नगरिने तर सिफारिस गर्ने वडाध्यक्षलाई कारबाही गर्ने व्यवस्थासमेत पारदर्शी र जवाफदेही हुन नसकेकाले संशोधन गरिनुपर्नेमा ध्यानाकर्षण गराइएको छ । नागरिकता वितरणसम्बन्धी कानून स्पष्ट गरिनुपर्ने, विवेकका भरमा निर्णय गर्ने व्यवस्था खारेज गर्नसमेत कानून व्यवसायीले माग गरेका छन् ।रासस"
राष्ट्रिय सभा सदस्यसहित १३ जनामा कोरोना संक्रमण,"सन्धिखर्क : अर्घाखाँचीमा राष्ट्रियसभा सदस्य चन्द्रबहादुर खड्कासहित समुदायस्तरका १३ जनामा कोरोना संक्रमण पुष्टि भएको छ । समुदायस्तरमा बढी समाजमा घुलमेल हुनेहरु जिल्लास्तरीय उच्च तहका वर्गमा कोरोना संक्रमण देखिएको हो । प्रादेशिक जनस्वास्थ्य प्रयोगशाला भैरहवामा गरिएको स्वाब परीक्षणमा नेपाली कांग्रेस जिल्ला उपसभापति शान्ता भण्डारी, प्रहरी नायब उपरीक्षक माधब प्रसाद बुढाथोकी, रामबाण दल गुल्मका गुल्मपती अशोक कुमार थापा क्षेत्री , रेडक्रस शाखाका जिल्ला सभापति कुशल भुसाल ,अर्घाखाँची अस्पतालका डा जगदीश शर्मा, लगायत १३ जनामा संक्रमण पुष्टि भएको अर्घाखाँची अस्पतालका प्रमुख डा कपिल गौतमले जानकारी दिए । जिल्लाका विभिन्न स्थानमा गएका पहिरो प्रभावितहरुको राहात तथा पुनरस्थापनामा खटिएकामा कोरोना देखिएको अनुमान गरिएको छ । यसअघि आश्विन ६ गते देखि परेको अबिरल वर्षाका कारण जिल्लाको विभिन्न ठाउँमा भएको विपद व्यवस्थापन राहत उद्वार र पुनरस्थापनामा खटिएकै बेला जिल्लाका प्रमुख जिल्ला अधिकारीलगायत ७ जनामा संक्रमण पुष्टि भएको थियो । त्यसको दुई दिनपछि गरिएको स्वाब परिक्षणमा सोही विपद व्यवस्थापनमा सँगै खटिएका १३ जनामा समेत संक्रमण पुष्टि भएको जिल्ला जन स्वास्थ्य निरीक्षक गणेशराज पौडेलले बताए ।"
साझा पार्टीको प्रश्न  के डा केसीलाई मार्न खोजेको हो ?,"काठमाडौं : विभिन्न माग राख्दै अनसनमा बसेका डागोविन्द केसीको स्वास्थ्य अवस्था नाजुक बन्दै गएको भन्दै साझा पार्टीले गम्भीर आपत्ती जनाएको छ। २२ दिनदेखि अनसनरत डा केसीको स्वास्थ्य अवस्था र त्यसप्रति सरकारले देखाएको उदासिनताबारे साझा पार्टीले आपत्ती प्रकट गरेको हो। 'डा केसीले १९ औँ अनसनमा राखेका कुनचाहिँ माग नाजायज छन्? छन् भने सरकारले आम जनतालाई व्याख्या गर्नुपऱ्यो। होइन भने विश्वमै विरलै भेटिने डा केसी जस्ता गरिब र निमुखा नागरिकका लागि ज्यानै अर्पण गर्न तयार सत्याग्रहीको माग सरकारले पुरा गर्नुपऱ्यो, विज्ञप्तिमा भनिएको छ,' डा केसीले २०६९ सालमा पहिलो अनसन सुरु गरेयताका सबैजसो मागहरू सत्तापक्ष र प्रतिपक्षले तथा देशको संविधानले अख्तियार गरेको समाजवादी सोचसँग मिल्दाजुल्दा छन्। तर यिनै दलले पटक पटक सरकारको नेतृत्व गर्दा पनि डा केसी उस्तै माग राखेर फेरी फेरी अनसनमा बस्नुपर्ने स्थिति रहिरहनु विडम्बनाको विषय हो।' वर्तमान प्रधानमन्त्री केपी ओली नेतृत्वमा भएको बेलामा मात्र उनी छ पटक अनसन बसिसकेका छन्। यसपटक अक्सिजन लिनुपर्ने अवस्थामा पुगिसक्दा समेत सरकारले क्रुर असंवेदनशीलता प्रकट गरिरहेको भन्ने साझाको बुझाइ छ। 'वार्ता टोलीसम्म गठन गरेको छैन, 'कुचोले बढार्नु पर्ने कसिङ्गर, हावाले उडाएर लैजाओस्, भनेझैँ रवैया प्रस्तुत गरिरहेको छ, के सरकारले डा केसीलाई मार्नै खोजेको हो?' पछिल्लो पटक २०७५ साउन १० गते केसीसँग अहिलेकै सरकारले गरेको सम्झौता कार्यान्वयन गराउने सार्वजनिक प्रतिवद्धता जाहेर गरेका प्रधानमन्त्रीलाई डा केसी तिनै मागहरूसहित पुन: अनसन बस्दा किन लज्जाबोध भइरहेको छैन? किन उल्टै जिम्मेवार मन्त्री खटाएर सरकार उनलाई गलत देखाउने चेष्टा गर्दैछ? डा केसीको जारी अनसनका सबै मागप्रति पूर्ण ऐक्यवद्धता प्रकट गर्दै साझा पार्टीले सरकारलाई दबाब दिन कैलालीदेखि झापासम्मका विभिन्न जिल्लामा २ सातायता दवावमूलक प्रदर्शन गर्दै आएको छ।"
प्रदेश ५ को राजधानी र नाम प्रस्ताव फिर्ता लिन जसपाको माग,परासी : प्रदेश ५ सरकारले प्रस्ताव गरेको प्रदेश नाम र राजधानीको स्थान फिर्ता लिन जनता समाजवादी पार्टी (जसपा) पश्चिम नवलपरासीले माग गरेको छ । सरकार विरोधी नारा लगाउँदै सोमबार सदरमुकाम परासीमा जसपाका नेता तथा कार्यकर्ताले गरेको प्रदर्शनमा नाम र राजधानीको प्रस्ताव फिर्ता लिन माग गरेका हुन् । प्रदेश सरकारले प्रस्ताव गरेको लुम्बिनी नामलाई परिवर्तन गरेर मधेस थरूहट प्रदेश राख्न जसपाको माग छ । त्यस्तै राजधानी बुटवल हुनुपर्ने उनीहरूको माग छ । प्रदर्शनपछि आयोजित विरोध कार्यक्रममा बोल्दै जसपाका जिल्ला अध्यक्ष धरेन्द्र यादवले मधेसी र थारूहरूको बसोबास नै नरहेको स्थानमा लगेर राजधानी राख्न खोज्नु मधेस आन्दोलनको विपरीत रहेको बताए । उनले मधेसको पहिचानका लागि आफूहरूले प्रदेशको नाम फेर्न माग गरेको बताए ।
"गोरखामा प्रहरी,थुनुवा र व्यापारीमा देखियो कोरोना",गोरखा : गोरखाका नौ जना प्रहरी र दुईजना थुनुवामा सोमबार कोरोना संक्रमण पुष्टि भएको छ । जिल्ला प्रहरी कार्यालयमा कार्यरत एकजना असईसहित त्यहाँका दुई थुनुवामा कोरोना पुष्टि भएको नगरपालिकाको स्वास्थ्य शाखाले जनाएको छ । त्यसैगरी गोरखा नगरपालिकाकै बाह्रकिलो प्रहरी चौकीमा कार्यरत आठजना प्रहरीमा पनि कोरोना पुष्टि भएको स्वास्थ्य शाखा प्रमुख इश्वर रेग्मीले जानकारी दिए । नौप्रहरी र दुई थुनुवासहित सोमबार जिल्लाभर १८ जना कोरोना संक्रमित थपिएका छन् । यी बाहेक बाह्रकिलो चौकीमा कार्यरत प्रहरीको कन्ट्याक्ट ट्रेसिङमा परेका परिवार भित्रका दुईजना पुरुष र फलफूल व्यापारी गोरखा नगरपालिका ११ का २२ वर्षका पुरुष र ४१ वर्षीया महिलामासमेत कोरोना पुष्टि भएको स्वास्थ्य शाखा प्रमुख रेग्मीले बताए । गोरखामा विद्यालय पढाउन आएका एक शिक्षक र दुबईबाट फर्केका गोरखा नगरपालिका १३ मा होम क्वारेन्टिन बसेका अर्का एक गरी दुईजनाको पीसीआर रिपोर्ट पोजिटिभ आएको उनले बताए ।
उपत्यकामा एकैदिन कोरोनाबाट १२ सहित १९ को मृत्यु,"काठमाडौं : पछिल्लो २४ घण्टामा कोरोनाबाट काठमाडौं उपत्यकाका १२ सहित १९ जनाको मृत्यु भएको छ। काठमाडौंका ७३, ८१ र ८३ वर्षीया महिला, २६, ६५, ६७, ७८, ८१ र ९१ वर्षीय पुरुष र ललितपुरमा ३ वर्षीय बालकसहित ५५ र ७१ वर्षीय पुरुषको मृत्यु भएको स्वास्थ्य मन्त्रालयले जनाएको छ। यस्तै नेपालमा कोरोना भाइरस (कोभिड१९) संक्रमितको संख्या ८९ हजार नाघेको छ। पछिल्लो २४ घण्टामा २४ सय ४० जनामा संक्रमण देखिएसँगै संक्रमितको संख्या ८९ हजार २६३ पुगेको स्वास्थ्य मन्त्रालयका प्रवक्ता डा जागेश्वर गौतमले जानकारी दिए। २३ हजार ५०७ कोरोनाका सक्रिय संक्रमित छन्। यस्तै मन्त्रालयका अनुसार संस्थागत आइसोलेसनमा ११ हजार १९१ जना रहेका छन् भने होम आइसोलेसनमा १२ हजार ३१६ जना छन्। यस्तै क्वारेन्टाइनमा ४ हजार ०३३ जना रहेका छन्। मन्त्रालयका अनुसार पछिल्लो २४ घन्टामा १३ हजार ७८१ नमूनाको पीसीआर परीक्षण भएको छ। सोमबार ११ सय ३३ जनाले कोरोना जितेर डिस्चार्ज भएको मन्त्रालयले जनाएको छ। योसँगै कुल डिस्चार्ज हुनेको संख्या ६५ हजार २०२ पुगेको छ। आइसीयूमा २४४ र ४३ भेन्टिलेटरमा जनाको उपचार भइरहेको छ। नेपालमा कोरोनाबाट ५५४ जनाको मृत्यु भएको छ। सोमबार मात्रै १९ जनाको मृत्यु भएको मन्त्रालयले पुष्टि गरेको छ।"
ताप्लेजुङमा ट्याक्सी दुर्घटनामा तीनजना घाइते,"ताप्लेजुङ : ताप्लेजुङमा सोमबार भएको ट्याक्सी दुर्घटनामा परी तीनजना घाइते भएका छन् । झापाबाट ताप्लेजुङतर्फ आइरहेको ट्याक्सी दुर्घटना हुँदा त्यसमा सवार अर्जुनधारा झापाका ४० वर्षीय असोक कार्की, फुङलिङ नगरपालिका३ का ३७ वर्षीय सोमनाथ दहाल र सोही ठाउँकै ३८ वर्षीय राजेन्द्र दहाल घाइते भएका हुन् । मे १ ज २५७८ नम्बरको ट्याक्सी मेची राजमार्गअन्र्तगत काबेली फुङलिङ सडक खण्डमा पर्ने खोक्सेखोला नजिकै सडकबाट झरेर दुर्घटनामा परेको थियो । ट्याक्सी करिब २ सय मीटर तल झरेको जिल्ला प्रहरी कार्यालय ताप्लेजुङका प्रमुख महेन्द्र श्रेष्ठले बताए । घाइतेमध्ये असोक कार्कीको अवस्था भने गम्भीर रहेको प्रहरीले जनाएको छ। बाँकी दुईको अवस्था भने सामान्य छ । घाइते सबैको उपचारका लागि जिल्ला अस्पताल ताप्लेजुङमा ल्याइएको ताप्लेजुङ प्रहरी प्रमुख तथा प्रहरी नायव उपरीक्षक महेन्द्र श्रेष्ठले बताए ।"
"दाङको पक्षमा मतदान गर्न ह्विप, बुटवललाई पर्यटकीय र दाङलाई प्रशासनिक राजधानी बनाइने मुख्यमन्त्रीको आश्वासन","बुटवल : पाँच नम्बर प्रदेशको राजधानी दाङको भालुवाङ बनाउने प्रस्तावमा मतदान गर्न नेकपा संसदीय दलले ह्विप जारी गरेको छ । कडा सुरक्षा घेरामा बसेको संसदीय दलको बैठकमा बोल्दै मुख्यमन्त्री एव नेकपाका प्रदेश इन्चार्ज शंकर पोखरेलले अनिवार्य पक्षमा मत दिन सांसदलाई निर्देशन दिएका हुन् । दलको बैठकमा भौतिक पूर्वाधार विकास मन्त्री बैजनाथ चौधरीले रुपन्देहीलाई राजधानी बनाउने एजेण्डा सफल नहुने भए विशेष प्याकेज बनाउनुपर्ने प्रस्ताव राखेका थिए । रुपन्देहीको लुम्बिनी कोरिडोरलाई पर्यटकीय एवं आर्थिक राजधानी बनाउने निर्णय पनि संसदीय दलले गरेको प्रमुख सचेतक भुमिश्वर ढकालले बताए । दलको बैठकमा बोल्दै मुख्यमन्त्री पोखरेलले आर्थिक, पर्यटकीय राजधानी रुपन्देही र प्रशासनिक राजधानी राप्ती भ्याली बनाइने योजना सुनाए । सांसदहरुले असहमतिका बीच पनि भालुवाङमा राजधानी बनाउने प्रस्तावमा मतदान गर्नेछन् । संसदको बैठक समेत केही बेरमा सुरु हुँदैछ । आजको बैठकमा सरकारको प्रस्तावमाथि छलफल सुरु हुनेछ । प्रस्तावलाई भोलि नै मतदानबाट टुंग्याउने योजना छ । नेकपाको ह्विपपछि राजधानी भालुवाङ तोकिने करिब निश्चित छ ।"
कोरोनाका कारण तिब्बतमै रोकिए भेडाच्याङ्ग्रा,"जोमसोम : दसैं लक्षित तिब्बती भेडाच्याङ्ग्राको कारोवार प्रभावित भएको छ । बडादसैं सुरु हुन १२ दिन बाँकी रहँदा समेत अझै मुस्ताङ सदरमुकाम जोमसोममा भेडाच्याङ्ग्रा बथान झरेका छैनन् । विगत वर्षमा घटनास्थापना सुरु हुन १५ दिन अगावै भेडाच्याङ्ग्राको बथानले जोमसोम बजार गुल्जार हुने गथ्र्यो । विगतको त्यो रौनक जोमसोममा अझै देखिएको छैन । विश्वव्यापी माहामारीको रुपमा फैलिएको कोरोना भाइरस (कोभिड१९) का कारण यस वर्ष उत्तरी छिमेकी देश चीनले नाका सिल गरेपछि मुस्ताङमा तिब्बती भेडाच्याङ्ग्राको कारोबार ठप्पै भएको हो । मुस्ताङको लोघेकर दामोदरकुण्ड गाउँपालिकाका अध्यक्ष लोप्साङ छोम्फेल बिष्टले विगत वर्षमा उत्तरी चीनको स्वशासित क्षेत्र तिब्बतबाट करिब ५ देखि १० हजारसम्म भेडाच्याङ्ग्रा भित्रिने गरेकोमा यसवर्ष कोरोना कहरकै कारण भेडाच्याङ्ग्रा भित्रिने क्रम रोकिएको जानकारी दिए । चिनियाँ पक्षले कोरोना जोखिमलाई मध्यनजर गर्दै सीमानाकामा कडाई गरेको छ भने नेपाल पक्षले पनि भरसक तिब्बती भेडाच्याङ्ग्रा भित्र्याउन रोक लगाएको अध्यक्ष बिष्टले उल्लेख गरे । उत्तरी कोरोलाको लुकीछिपी गर्ने नाकाबाट भेडाच्याङ्ग्रा भित्रिने संम्भावना छकी छैन भनी सोधिएको प्रश्नमा उनले अहिले त्यो सम्भावना नभएको स्पष्ट पारे । विगत वर्षमा तिब्बती भेडाच्याङ्ग्रा किनमेल गर्न नेपाली व्यापारी र तिब्बती व्यापारीहरुको समन्वयमा तिब्बती व्यापारीले कोरोला नाकासम्म भेडाच्याङ्ग्रा ल्याइ पुर्याउने गथ्र्यो । यस्तै छिमेकी जिल्ला डोल्पा र मुगबाट पनि मुस्ताङमा भेडाच्याङ्ग्रा भित्रिने गथ्र्यो । डोल्पाली स्थानीय व्यापारीले तिब्बतबाट खरिद गरिएका भेडाच्याङ्ग्रा डोल्पा हुँदै मुस्ताङ आइपुग्थे । तर ,यसवर्ष डोल्पाका स्थानीयले पालन गरेका सीमित लोकल भेडाच्याङ्ग्रा मात्र भित्रिने आंकलन गरिएको छ । लोघेकरका गाउँपालिका अध्यक्ष लोप्साङ छोम्फेल बिष्टले यसवर्ष तिब्बतबाट भेडाच्याङ्ग्रा नआउने भएपछि उपल्लो मुस्ताङीले पालन गरेका भेडाच्याङ्ग्राको मुल्य गतवर्षको भन्दा २० प्रतिशतले वृद्धि भएको जानकारी दिए । उनका अनुसार गतवर्ष जिउँदो रोजा भेडाच्याङ्ग्राको प्रति गोटा १६ देखि १९ हजारसम्म पर्ने गरेकोमा यसवर्ष पशुपालक किसानको खोरमै २३ हजार देखि २७ हजार ५ सयसम्ममा खरिद बिक्री भईरहेको छ ।अध्यक्ष बिष्टले यसवर्ष उपल्लो मुस्ताङको लोमान्थाङबाट बढीमा ३ हजार र लोघेकर दामोदरकुण्ड गापाबाट बढीमा २ हजार भेडाच्याङ्ग्रा व्यापारीलाई बिक्री हुँने संम्भावना रहेको जानकारी दिए ।विगत वर्षहरुमा दशै लक्षित भेडाच्याङ्ग्रा खरिद गर्न म्याग्दी,कास्की,लमजुङ,सिन्धुपाल्चोक,काठमाडौं,चितवन,मुगु,जुम्ला र डोल्पालगायतका भेडाच्याङ्ग्रा व्यापारी मुस्ताङ आउने गथ्र्यो । मुस्ताङ सदरमुकाम जोमसोममा भेडाच्याङ्ग्रा धनी र व्यापारीको मोलमलाईको रौनक देखिन्थ्यो । दर्जनौ भेडाच्याङ्ग्रा व्यापारीहरुको समुहसमुहको टोली पशुपालक किसानको गोठ तथा तिब्बती च्याङ्ग्रा खरित्न कोरोलानाकासम्म पुग्थे ।विगतमा जोमसोम बजारमा तिब्बत ,उपल्लो मुस्ताङ ,डोल्पा र मुगुबाट भित्रिएका भेडाच्याङग्राको बथानले स्थानीयको खोर भरिन्थ्यो ।जोमसोमका चरनक्षेत्र भेडाच्याङ्ग्राले ढाकिन्थ्यो । तर,यसवर्ष कोरोना कहरका कारण नत भेडाच्याङ्ग्राको रौनक देखिएको नत व्यापारीहरुको चहलपहलनै देखिएको छ। मुस्ताङका भेडाच्याङ्ग्राका व्यापार गर्दै आईरहेका दिपक पुनले पोखराकाठमान्डौ केही व्यापारीले यसपटक टेलिफोनकै भरमा सीमिति प्रतिनिधि खटाई भेडाच्याङ्ग्रा खरिद गर्न थालेको जानकारी दिए । यस्तै,पर्वत जलजलाका कृषि सहकारी संस्थाका दुर्गाप्रसाद न्यौपाने पनि यसपटक च्याङ्ग्रा खरित्न मुस्ताङ आएका छन् । उनले वारागुङ मुक्तिक्षेत्र झोङमा १ सय ५० गोटा च्याङ्ग्रा २५ हजार देखि २८ हजारसम्मका दरले खरिद गरेको बताए । 'यसपटक १ हजार च्याङ्ग्रा खरित्ने योजना थियो, उनले भने, 'यही च्याङ्ग्रा महङ्गो पर्यो ,योजना अनुसार च्याङ्ग्रा खरित्ने आँट गर्नेै सकिन । उनले खरिद गरेका च्याङ्गा गाउँमा पुर्याउने जानकारी दिए । लोघेकर दामोदरकुण्ड गापाले प्रतिगोटा भेडाच्याङ्ग्रा बिक्री गरे वापत पशुपालकबाट ५ रुपैया कर उठाएको छ ।यस्तै ,वारागुङ मुक्तिक्षेत्र गापाले यो वर्ष १ लाख ५० हजारमा भेडा च्याङ्ग्राको कर उठाउन टेन्डर गरेको छ । कर उठाउँने जिम्मा पाएका कागबेनी कर्माघ्याचो गुरुङले भेडाच्याङ्ग्राको कर उठाउन टेन्डर मार्फत जिम्मा पाएको बताए ।प्रति गोटा भेडाच्याङ्ग्रा रु २० का दरले उठाउने जिम्मा गुरुङले पाएपनि भेडाच्याङ्ग्रा कम आउने देखिएपछि निराश बनेको बताउँछन् । उनले भने, 'केही पैसा फाइदा हुन्छकी भनी भेडाच्याङग्राको शुल्क उठाउने टेन्डर हाले तर अहिलेसम्म च्याङ्ग्रा नझर्दा घाटा लाग्ने डर लागेको छ ।' कोरोना कहरका कारण जिल्लाको छोसेर ,छोनुप,सुर्खाङ,चराङ,चुमजुङ,मराङघमी,घिलिङ,यारा,घारा ध्ये ,ताङ्ग्या,चैले,छुसाङ,मुक्तिनाथ ,धाकार्जुङ,फल्याक ,तिरी ,ताङ्वे र झोङ लगायतका गाउमा स्थानीय पशुपालकले पालन गरेका भेडाच्याङ्ग्रा धनीले रामै आम्दानी लिने अवस्था देखिएको हो । उपल्लो मुस्ताङबाट ५ हजार र वारागुङ मुक्तिक्षेत्रबाट २ हजार भेडाच्याङ्ग्रा र डोल्पाबाट ३ हजार च्याङ्ग्रा झर्न सक्ने जोमसोमका पशुपालक किसान भुपिन शेरचनले आँकलन गरेका छन् । उनले यसवर्ष मुस्ताङबाट १० हजार भन्दा बढी भेडाच्याङ्ग्रा नझर्ने प्रारम्भिक अनुमान गरेका छन् । चिसो मरुभुमीमा हुर्काईएका भेडाच्याङ्ग्राको मासु स्वादिलो र पोषिलो हुने गर्छ । हिमाली तथा उच्चपहाडी क्षेत्रमा पालन गरिएका भेडाच्याङ्ग्राले हिमाली वनस्पती यार्सा ,पाचऔले ,निरमसीलगायतका वनस्पती खाने भएकाले स्वास्थ्यका लागि समेत जीवन उपयोगी हुने भएकाले सहरबजारमा भेडाच्याङ्ग्राको माग बढी हुने गरेको हो । मुस्ताङ कतिपय किसानले तिब्बतबाट ससाना पाठापाठी ल्याएर हुर्काएर जोमसोम ल्याइ बिक्री गर्ने गर्छन् । गत वर्ष मुस्ताङबाट २३ हजार भेडाच्याङ्ग्रा जिल्ला बाहिरिएका थिए । घरपझोङ गाउँपालिकाले मुकाम भित्रिने भेडा च्याङ्ग्राको पशुपंक्षी भेटनरी परीक्षणको जिम्मा स्याउ जोन कार्यालयका वरिष्ठ पशु चिकित्सकलाई दिएको गाउपालिकाले जनाएको छ । पशुपंक्षी जन्य पदार्थको आन्तरिक ओसारपोसार तथा बिक्री बितरणका लागि भेटनरी प्रमाणपत्र आवश्यक पर्ने घरपझोङको पशु कार्यालयका कर्मचारी आईत थकालीले उल्लेख गरे । सेवाग्राहीको स्वास्थ्यमा प्रतिकुल असर पर्नसक्ने भएकाले निकासी तथा पैठारीमा पशु निरोगिताको प्रमाणपत्र सरकारले अनिवार्य गराएको हो । तर ,विगतमा पशु चिकित्सकले पशु चौपायाको स्वास्थ्य परीक्षण नगरी हचुवाको भरमा पशु निरोगिताको प्रमाणपत्र भेडाच्याङ्ग्रा व्यापारीलाई दिइने गरिएको थियो ।"
लकडाउनपछि ललितपुरमा मात्रै २८ बलात्कार,"ललितपुर : मुलुकका विभिन्न स्थानमा बलात्कार तथा हत्याका घटना श्रृखलावद्धरुपमा भइरहेका छन्। महामारीको अवधिमा पनि यो क्रम रोकिएको छैन। लकडाउन सुरु भएयता ललितपुरमा मात्रै ३० वटा बलात्कार तथा यौनजन्य अपराधका घटना दर्ता भएका छन्। महानगरीय प्रहरी परिसर ललितपुरले जानकारी गराए अनुसार चैत्र ११ यता बलात्कारका २२ वटा घटना दर्ता भएका छन्। त्यस्तै, ६ वटा घटना जर्बरजस्ती करणी उद्योग र दुई वटा मुद्धा बाल यौनदुर्व्यवहारका दर्ता भएका छन्। बलात्कार र यौनजन्य घटना बढ्नुको पछाडि विभिन्न कारण भए पनि प्रहरीले यस्ता घटना रोक्न प्रयास गरिरहेको दाबी गरेको छ। बलात्कारका घटनाहरु केलाउँदा पीडकले पीडितलाई डर, धम्की, त्रास, प्रलोभन, जालसाजी, प्रेमको नाटक गर्ने गरेको प्रहरीले बताउँछन्। परिसरका प्रमुख टेकप्रसाद राईका अनुसार कानूनको उचित ज्ञान नभएकाले पनि कतिपय घटना हुने गरेको बताए । उनले एउटा यस्तै प्रकारको बलात्कारको घटनाको दृष्टान्ट सुनाए। गत महिना दर्ता भएको यस घटनामा १७ वर्षीया बालिका बलात्कारको शिकार भएकी छन्। जन्मदिन मनाउन घरबाहिर गएकी उनी अन्य साथीहरुसँग होटलमा बसिन्। त्यहाँ अर्का २१ वर्षका युवासँग उनको शारीरिक सम्बन्ध भयो र गर्भवती भइन्। तर, ती युवाले पछि उनको वास्ता गरेनन्। बरु अर्को १५ वर्षकी बालिका लिएर ती युवा भागे । गर्भवती बालिकाले उनीविरुद्ध निवेदन हालेपछि ती युवालाई चितवनबाट पक्राउ गरियो। कानुनले १८ वर्षभन्दा सानो उमेरको बालिकासँग सहमतीमा सम्पर्क राखे पनि त्यसलाई बलत्कार मानेको छ। गत शुक्रबार दर्ता भएको अर्को घटना पनि उस्तै प्रकृतिको छ। भैंसेपाटीका ३५ वर्षीयले १५ वर्षकी बालिकालाई विवाह गरेर अन्तै राखेको भनेका छन्। तर बालिकाको अभिभावकले ती व्यक्तिविरुद्ध मुद्धा दायर गरेपछि प्रहरीले उनलाई पक्राउ गरेको हो। ती व्यक्तिले बालिकाको सहमतीमा उनीसँग शारीरिक सम्बन्ध राखेको बताएका छन्। यद्यपि यसलाई कानुनले बलात्कार मानेको राईले बताए। बलात्कारका यस्ता घटना हुन नदिन अभिभावक आफैँ सचेत हुनुपर्ने उनको भनाइ छ। राईले भने, आफ्ना बालबालिका कता जाँदैछन् ? के गर्दैछन् ? सामाजिक सञ्जालमा के हेर्दैछन् ? यस्ता विषयमा निगरानी गर्नुपर्छ। महामारीको समयमा मानिसहरु झनै फुर्सदिलो भएकाले बलात्कार जस्तो आपराधिक घटनामा बढी संलग्न भएको उनले बताए।"
छोराले गरे बावुको हत्या,गुल्मी : जिल्लाको ईस्मा गाउँपालिका४ दोहोलीका अनिल बस्नेतले धारिलो हतियार प्रयोग गरी आफ्नै बावुको हत्या गरेका छन् । ६० वर्षीय बावु दिलबहादुर बस्नेतका २५ वर्षीय छोरा अनिल बस्नेतले आइतबार साँझ हतियार प्रयोग गरी गम्भीर घाइते बनाएको प्रहरीले जनाएको छ । प्रहरीका अनुसार टाउको र मुखमा चोट लागेका बस्नेतलाई उपचारका लागि बुटवल लैजाँदै गर्दा बाटैमा मृत्यु भएको हो । मदिराले मातेर घरमा आएका अनिलले बावुसँग झगडा गरी धारिलो हतियारले हानेको जिल्ला प्रहरी कार्यालय गुल्मीले जनाएको छ । बावुको आक्रमणपछि अनिल फरार रहेको र खोजीकार्य जारी रहेको जिल्ला प्रहरी कार्यालय गुल्मीका प्रहरी नायव उपरीक्षक केदारराज पन्तले जानकारी दिए ।
"पाथीभराको नाम 'मुक्कुम्लुङ्' राख्न माग, चन्दा संकलन गरेर आन्दोलनको तयारी","धरान : सरकारले ताप्लेजुङको प्रसिद्ध धार्मिकस्थल पाथीभरा मन्दिर नीजि क्षेत्रको यति होल्डिङलाई जिम्मा लगाएपछि प्रदेश १ का लिम्बू जातिहरु आन्दोलित भएका छन् । सरकारले पाथीभरा मन्दिरको इतिहास नामेट गर्ने गरी नीजि क्षेत्रसँग ३५ वर्षे सम्झौता गरी जिम्मा लगाएको भन्दै लिम्बू समुदायले पाथीभरा मन्दिरको नाम लिम्बू भाषामा 'मुक्कुम्लुङ्' राख्न माग गर्दै आन्दोलित भएका छन् । सरकारविरुद्धको आन्दोलन सफल पार्न सबै लिम्बूहरुको जातीय संस्था सम्मिलित एक संर्घष समिति गठन गरी आर्थिक संकलन अभियानलाई तीव्र पारिएको छ । सरकारले पाथीभरा मन्दिरको गुरुयोजना तयार गरी विकास विस्तारका लागि यतिसँग सम्झौता गरेपछि लिम्बू समुदाय आन्दोलित भएको हो । सरकारले ठूलो आर्थिक चलखेल गरी पाथीभरा मन्दिरको भोक अधिकार निजि क्षेत्रलाई सुम्पिएको र लिम्बू इतिहासलाई नामेट पार्ने काम गरेका कारण लिम्बू समुदाय संगठित भएर संयुक्त संघर्ष समिति गठन गरी आन्दोलन सुरु गरेका छन् । आन्दोलन सफल पार्नका लागि देशभरका लिम्बूहरुलाई संगठित गरी आन्दोलन गर्न ताप्लेजुङको फक्ताङलुङ गाउँपालिकाका श्री लिङखम लिम्बूको संयोजकत्वमा एकसय ३५ सदस्य संर्घष समिति गठन गरेको छ । सरकारले आन्दोलनलाई दमन गर्ने रणनीति लिएपछि संर्घष समितिले ठूलो रकम आर्थिक संकलन गरी ५० हजार भन्दा बढीको संख्यामा पाथीभरामा लिम्बूलाई उपस्थित गराई आन्दोलन कडा पार्ने याजना रहेको संयोजक लिम्बूले बताए ।लिम्बूजातिहरुका विभिन्न जातिय संघसंस्थाहरुले सरकारले यति होल्डिन्ससँग सम्झौता गरे पश्चात लिम्बू समुदाय असन्तुष्टि जनाउँदै आन्दोलित भएको उनको भनाइ छ । किरात याक्थुम चुम्लुङका केन्द्रीय सल्लाहकार नरप्रसाद लुङ्फुङ्वाले २०२२ साल अगाडि पाथीभरा मन्दिरको नाम 'मुक्कुम्लुङ्' रहेकाले त्यसैलाई कायम नगरे सरकार विरुद्ध शसक्त आन्दोलनको तयारी गरिएको बताएका छन् । उनलेलिम्बूइतिहासलाई नामेट पार्ने गरी केपी ओली सरकारले दमनको निति लिएर निजि क्षेत्रसंग गरिएको सम्झौता देशभरका लिम्बू समुदायलाई मान्य नभएकाले आन्दोलनको सुरुवात गरिएको बताए । सरकार विरुद्ध आन्दोलन शसक्त पार्नका लागि संर्घष समितिका संयोजक सहितका पदाधिकारीहरुले आर्थिक अभियान चलाई चन्दा संकलन थालेका छन् । संयोजक लिम्बुले लाहुरेहरुको बसोबास रहेको धरानमा हप्ता दिनदेखि लिम्बू संघसंस्थाका प्रतिनिधिलाई भेट गरी आर्थिक संकलन गरेका छन् । संकलन गरिएको रकमबाट देशभरका लिम्बूहरुलाई पाथीभरामा भेला गरी सरकार र यति विरुद्ध कडा आन्दोलन गर्ने लिम्बू संर्घष समितिका सदस्य दिलकुमार फोम्बोले बताए । उनले पाथीभरा विस्तारको नाममा सरकराले नीजि क्षेत्रसँग गलत सम्झौता गरेकाले पाथीभरा बचाउन मुक्कुम्लुङ् संयुक्त संर्घष समिति गठन गरेका बताए । संर्घष समितिका संयोजक श्री लिङ्खिमको नेतृत्वमा सरकार विरुद्धको आन्दोलन सफल बनाउन प्रदेश १ का सुनसरी, मोरङ, झापा, इलाम, पाचथर, ताप्लेजुङ, धनकुटा, तेह्रथुम र संखुवासभामा र काठमाडौंमा समेत आर्थिक संकलन सुरु गरिएको छ । लिम्बूजातिहरुको छाता संस्था किरात याक्थुम चुम्लुङ र विभिन्न लिम्बूहरुको जातीय संस्थालाई अगाडि सारेर आन्दोलन थालिएको बताइएको छ ।"
जोखिम मोलेरै ट्राफिकले सेवा दिइरहेको छ,"महानगरीय ट्राफिक प्रहरी महाशाखाका प्रमुख प्रहरी वरिष्ठ उपरीक्षक भीमप्रसाद ढकाल भन्छन्, विभिन्न कालखण्डमा चुनौती व्यहोर्दै आएको ट्राफिक प्रहरी विश्वव्यापी कोरोना महामारीमा उच्च मनोबलका साथ सडकमा खटिएको छ। महामारीमा ट्राफिक व्यवस्थापन, संक्रमणको उच्च जोखिमलगायत विषयमा सुवास गोतामेले एसएसपी ढकालसँग गरेको कुराकानीको सम्पादित अंश : महामारीमा ट्राफिक व्यवस्थापन कसरी भइरहेको छ ? संक्रमणको असर सर्वत्र रहेका बेला ट्राफिक पनि अछुतो रहने कुरा भएन। फ्रन्टलाइनमा खटिने भएकाले पनि ट्राफिक प्रहरी उच्च जोखिममा छन्। जोखिम हुँदाहुँदै पनि सवारी व्यवस्थापनमा हामी चुकेका छैनौं। डमी ट्राफिक बनाएर होस् वा प्लेकार्ड बोकेरै हामीले आफ्नो जिम्मेवारी पूरा गर्दै आएका छौं। हालसम्म कति ट्राफिक प्रहरी संक्रमित भए ? सुरुमा पाँचजनाबाट देखिएको कोरोना संक्रमण बढ्दै तीन सय ४५ जनामा पुग्यो। महाशाखाकै धेरैलाई संक्रमण देखिएपछि सिल नै गर्नुपर्यो। उपत्यकामा काम गर्ने एक हजार दुई सय ३६ जना ट्राफिकमा परीक्षण गर्दा तीन सय ४५ मा संक्रमण देखिएको हो। हाल तीन सय नौजना निको भएर काममा फर्किसके। ३१ जना अहिले क्वारेन्टिनमै छन्। पाँचजना होम आइसोलेसनमा छन्। नौजनामा पुनः कोरोना देखिएको छ। संक्रमण बढिरहेका बेला ट्राफिक ड्युटीमा जान मान्छन् ? नमान्ने प्रश्नै आउँदैन। सरकारले दिएको जिम्मेवारी जस्तोसुकै कठिन परिस्थितिमा पनि गर्छौं भनेर शपथ खाएका छौं। यतिबेला हामीले परिवारलाई दोस्रो प्राथमिकतामा राखेर सडक व्यवस्थापनमै जोड दिनुपरेको छ। शंका लागेकालाई स्वास्थ्य जाँच गर्छौं। डीएसपीको कमान्डमा हेल्थ सेन्टर राखिएको छ। संक्रमण देखिएकालाई क्वारेन्टिनमा राख्छौं। आलोपालो गरेर खटिएका छौं। संक्रमणबाट जोगिन कस्ता प्रयास गरिएको छ ? कार्यालय प्रवेशद्वारमा साबुनपानीले हात धुने व्यवस्था छ। कार्यालय भित्रिने र बाहिरिने सम्पूर्णको स्वास्थ्य चेकजाँच र सवारी साधन किटाणुरहित गर्ने काम गरिरहेका छौं। सबै ट्राफिक प्रहरी कर्मचारीलाई मास्क, पन्जा, साबुन, सेनिटाइजर, चस्मा तथा केहीलाई पीपीईसमेत वितरण गरेर ड्युटीमा खटाइरहेका छौं। ब्यारेकमा एक मिटर दूरीमा खाट राखेर सुत्ने व्यवस्था गरिएको छ। कार्यक्षेत्रमा खटिँदा दुई मिटरको सामाजिक दूरी कायम गरेका छौं। बिदामा गएर फर्किएकालाई छुट्टै क्वारेन्टिनको व्यवस्था गरिएको छ। कुनै पनि ट्राफिकलाई स्वास्थ्यमा समस्या (रुघाखोकी वा अन्य) आएमा तुरुन्तै प्रहरी अस्पतालमा स्वास्थ्य जाँचमा पठाउँछौं। प्रत्येक ट्राफिक कार्यालयको परिसरलाई नियमित दिनमा दुईपटक विषादी छर्किएर किटाणुरहित बनाउँदै आएको छौं। ट्राफिक प्रहरीको जनशक्ति व्यवस्थापन कसरी भइरहेको छ ? तालुक कार्यालयको निर्देशनबमोजिम पाँच सय पाँच जनशक्तिबाट १५१५ दिन कार्यालय सञ्चालन मिलाइएको छ। आइसोलेसनमा बस्ने संक्रमित ट्राफिक कर्मचारीलाई प्रहरी निरीक्षकको कमान्डमा नियमित टेलिफोन सम्पर्क गरी स्वास्थ्य अवस्था र समस्या बुझ्ने गरिएको छ। जनशक्ति अभाव भएका र चालकले देख्ने २८ स्थानमा डमी ट्राफिक बनाएर राखेका छौं। सीसीटीभी पहुँच भएका स्थानमा सीसीटीभीबाटै पनि मनिटरिङ भइरहेको छ। सवारी चाप बढी हुने समयमा सबै जनशक्ति सडकमै परिचालन गर्दै आएका छौं। जोखिममा काम गर्ने प्रहरीलाई भत्ताको व्यवस्था छ कि छैन ? पहिलो कुरा हामी भत्ता नपाए काम गर्दैनौं भनेर भनेका छैनौं। तर पनि संक्रमण रोकथाम तथा नियन्त्रणका लागि खटिएका ट्राफिक प्रहरी कर्मचारीको मनोबल उच्च पार्न प्रहरी प्रधान कार्यालयबाट जोखिम भत्ता तथा बिमाको व्यवस्था मिलाइएको छ। सरकारले यसै पनि नियमित भत्ताको व्यवस्था गरेकै छ। संक्रमण रोकथामका बाह्य प्रयास केकस्तो भएका छन् ? संक्रमण रोकथामका लागि बाह्य प्रयास थालेका छौं, जुन दैनिक गरिने कामकारबाहीभित्रै पर्छ। अहिले जनपथ प्रहरीसँग मिलेर ४६ स्थानमा संयुक्त सुरक्षा जाँच गर्छौं। अत्यावश्यक भीडभाड भएका ठाउँमा पीपीई लगाएर २८ स्थानमा ट्राफिक खटिरहेको छ। हामीले माइकिङ तथा दुई सय २४ स्थानमा प्लेकार्ड देखाएर सचेत हुन नागरिकलाई खबरदारी गर्दै आएका छौं। मेट्रो ट्राफिक एफएम ९५५ मेगाहर्जबाट हालसम्म ६० वटा स्थलगत रिपोर्ट, ३६ वटा अन्तर्वार्ता प्रसारण भइसकेका छन्। महाशाखाको ट्राफिक कन्ट्रोल रुम १०३, वेबसाइट, फेसबुक, ट्विटरलगायतका सामाजिक सञ्जालबाट समेत कोरोनाबाट बच्ने उपायबारे सर्वसाधारणलाई सचेत गराएका छौं। उपत्यका छिर्ने नाकामा ट्राफिक जाँच राम्रो भएन भन्ने गुनासो छ नि ? नाकाबाट उपत्यका छिर्न पासको व्यवस्था लागू हुनुअघि हामीले अवस्था हेरेर मात्रै अत्यावश्यकलाई उपत्यका छिर्न दिएका थियौं। पास जारी भएपछि झन् सजिलो भयो। तर नाकाबाट भन्दा चोरबाटो प्रयोग गरेर उपत्यका छिर्ने धेरै भए। एम्बुलेन्सकै दुरुयोग गरेर पनि सर्वसाधारण उपत्यका भित्रिएको थाहै छ। पासकै पनि दुरुपयोग गरेर मान्छे ओसार्ने गाडीलाई हामीले नियन्त्रणमा लिएकै थियौं। आएका गुनासाको सम्बोधन गरिएको छ। संक्रमणको फाइदा उठाएर धेरै सवारीले बढी भाडा उठाए भन्ने सुनिन्छ नि ? जोर बिजोर प्रणाली लागू भएपछि भाडाका ट्याक्सी र साना सवारीसाधन चल्न थाले। मनमौजी भाडा लिएको गुनासो आयो। हामीले संक्रमणको महामारीमा पनि बढी भाडा लिने ५२ जना सवारी चालकलाई कारबाही गरेका छौं। मापदण्डभन्दा धेरै यात्रु बोक्ने चार हजार एक सय ७६ भाडाका सवारीसाधनलाई सम्झाइबुझाइ गरेर छाडिसक्यौं। अझै पनि समयसमयमा हामी यात्रुलाई सवारीसाधनले बढी भाडा लिएनलिएको सोध्ने गरेका छौं। लकडाउनका अवधिमा के कति कारबाही भए ? लकडाउन अवधिमा एक लाख ३३ हजार आठ सय ९० सवारीसाधन होल्ड गरेर सवारी धनीलाई जिम्मा लगायौं। म्याद गुज्रेका सवारी पास बोक्ने तीन हजार चार सय ६९ वटा सवारीलाई होल्ड गरेर छाड्यौं। लकडाउनमा पनि मापसे गरेर सवारी हाक्ने ४४ सवारी चालकलाई कारबाही गरेका छौं। पासविनाका पाँच हजार दुई सय ९० सवारीलाई फिर्ता पठाइयो। पहिलोपटक जोर लागू भएको बिजोर प्रणालीलाई कडाइ गर्यौं। यो नियम उल्लंघन गर्ने एक लाख ७४ हजार दुई सय ८८ वटा सवारी नियन्त्रणमा लिएर साँझ मात्रै छाड्ने व्यवस्था मिलाइयो। यसले पनि उपत्यकाको सवारी चाप नियन्त्रणमा ठूलो सहयोग गरेको छ। असोज १ गतेदेखि भएको जोरबिजोर प्रणालीलाई पनि कडाइ गर्दै आएका छौं। एक गतेदेखि हालसम्म १२ हजार ६१ वटा सवारीसाधन होल्ड गरेर दैनिक साँझ मात्रै छाड्दै आयौं। लकडाउन खुलेपछि कति सवारी र यात्रु उपत्यका आउजाउ गरे ? असोज एकदेखि हालसम्म उपत्यकामा विभिन्न नाकाबाट ६० हजार तीन सय आठवटा सवारीसाधन भित्रिसके। ती सवारीमा दुई लाख ५० हजार तीन सय ३७ जना मानिस उपत्यका भित्रिएका छन्। त्योसँगै ५९ हजार आठ सय २६ सवारी उपत्यका बाहिरिए भने दुई लाख ४८ हजार तीन सय ६७ जना मानिस उपत्यका बाहिरिएको हामीसँग अभिलेख छ। संक्रमण बढ्दै जाँदाका चुनौती के देख्नुभएको छ ? सरकारको मुख ताक्ने मात्रै होइन। कम्तीमा सामाजिक दूरी कायम गरी मास्क र स्यानिटाइजरको प्रयोग गरेमा मात्रै पनि संक्रमण फैलने जोखिम कम हुन्छ भन्ने मेरो बुझाइ हो।"
डाँका मुद्धा लगाइएका ६ बालक रिहा,"धरान : कानुन विपरीत इलाका प्रहरी कार्यालय इटहरीले पक्राउ गरी हिरासतमा राखेर डाँका मुद्धाको अभियोग खेपिरहेका छजना सडक बालक रिहा भएका छन् । जिल्ला अदालत सुनसरीका प्रमुख न्याधिश अर्जुन कोइरालाको एकल इजलाजको आदेशले प्रहरी हिरासतमा रहेका सडक बालक सोमबार रिहा भएका छन् । गत भदौ २६ गते सुनसरीको इटहरी उपमहानगरपालिकामा व्यवसायी राजकुमार तामाङलगायतले संचालन गरेको बरगर हाउसको सटर फोरेर ६ जना सडक बालकहरुको समूहले ४३ हजार नगद चोरी गरेका थिए । घटनापछि प्रहरीले चोरीमा संलग्न ६ जना बालकलाई पक्राउ गरी हिरासतमा लिएको थियो । कुनै पनि अपराधिक घटनामा बालबालिका संलग्न भएको पाइए कानुन अनुसार मुद्धा चलाउन र हिरासतमा राख्न नपाइने कानुनी प्रावधानलाई लत्याउँदै इटहरी प्रहरीले नाबालकविरुद्ध डाँका मुद्धा दर्ता गरेको थियो । नाबालकलाई प्रहरी हिरासतमा राखिएको र उमेर बढाएर डाँका मुद्धा दर्ता गरिएको घटना अन्नपूर्ण पोष्ट डटकमले प्रकाशित गरेपछि नाबालकलाई ग्रैह कानुनी हिरासतमा राखेको विषय सार्वजनिक भएको थियो । अन्नपूर्ण पोष्टको समाचारलाई आधार मानेर जिल्ला अदालत सुनसरीले इटहरी प्रहरीलाई हिरासतमा रहेका वालकहरुको उमेर पहिचान गरि रिपोर्ट ल्याउन निर्देशन दिए पश्चात इटहरी प्रहरीले बीपी कोइराला स्वास्थय विज्ञान प्रतिष्ठान धरानमा उमेर पहिचानका लागि स्वास्थ्य परीक्षण गरेको थियो । प्रहरी हिरासतमा रहेका छजना बालकको उमेर १४ वर्षमुनि रहेको रिपोर्ट आएपछि आइतबार जिल्ला अदालत सुनसरीको एक नम्बर बेन्चमा थुनछेकको बहस भएको थियो । थुनछेक बहस सकिएपछि न्यायाधीश कोइरालाको इजलासले नाबालकलाई बालबालिका ऐन २०७५ अनुसार हिरासतमा राख्न नपाइने र डाँका मुद्धा समेत नलाग्ने भएपछि रिहा गर्न आदेश दिएको हो । बालबालिका ऐन २०७५ अनुसार १४ वर्ष मुनिका बालबालिकाले कुनै अपराध गरेको भए सम्झाइ बुझाइ छाड्नुपर्ने व्यवस्था छ । छ बालकसँगै पक्राउ परेका ३० वर्षीया र २५ वर्षीया महिलालाई भने ५ हजार धरौटीमा रिहा गर्न कोइरालाको इजलासले आदेश दिएको छ । नाबालक उदयपुरको बेलका नगरपालिकाका, सुनसरीको इनरुवा बराहक्षेत्र, मोरङको विराटनगरका र दुन्दरहरैचाका रहेका छन् । मानव अधिकार सञ्चाल सुनसरीका संयोजक रमेश भट्टराईले प्रहरीले कानुन नै नबुझी मुद्धा दर्ता र अभियोग पत्र दर्ता गरेको बताए। उनले ग्रैह कानुनी हिरासतमा रहेका नाबालकलाई रिहा गर्न अदालतले दिएको आदेश स्वागतयोग्य भएको बताए । सुनसरीका प्रहरी प्रमुख एसपी कमल थापाले छ बालकलाई भ्वाइस अफ चिल्ड्रेन (भिओसी) लाई संरक्षणका लागि बुझाइएको जानकारी दिए । भिओसीका कार्यक्रम संयोजक भरत थापाले सेन्टरमा राखेर स्वास्थ्य उपचार र शिक्षा दिएर ज्ञान प्रदान गरी परिवारको जिम्मा लगाइने बताए।"
"दुर्घटनामा एकको मृत्यु, दुई घाइते","विराटनगर : मोरङको सुनवर्षी नगरपालिका३ अमरदहमा तीव्र गतिमा रहेका टेम्पो र मोटरसाइकल ठोक्किँदा आइतबार साँझ एक जनाको मृत्यु भएको छ। दक्षिणबाट उत्तरतर्फ जाँदै गरेको को १३ प १७८५ नम्बरको मोटरसाइकल र विपरीत दिशाबाट आउँदै गरेको अनटेस्ट टेम्पो एकआपसमा ठोक्किँदा मोटरसाइकल चालक सुनवर्षी२ का २० वर्षीय सुनिल खत्वेको मृत्यु भएको हो। मोरङ ट्राफिक प्रमुख प्रहरी निरीक्षक राकेश पोदारका अनुसार दुर्घटनामा टाउको र अनुहारमा चोट लागेर खत्वे घाइते भएका थिए। उनलाई उपचारका लागि विराटनगरको गोल्डे अस्पताल ल्याइपुर्याउन साथ चिकित्सकले साँझ ७:३० बजेतिर मृत घोषित गरेको जानकारी पोदारले दिए। मोटरसाइकल, टेम्पो र टेम्पो चालक सुनवर्षी९ का ३८ वर्षीय मोहमद महफिललाई नियन्त्रणमा लिएर घटनाको अनुसन्धान सुरु गरिएको प्रहरीले जनाएको छ। यसैबीच मोरङको रतुवामाई नगरपालिका१० सोमबारेमा टिपरले मोटरसाइकललाई ठक्कर दिँदा दुई जना घाइते भएका छन्। उर्लाबारीआमबारी सडक खण्डमा दक्षिणबाट उत्तरतर्फ जाँदै गरेको को १ ख २०४० नम्बरको टिपरले विपरीत दिशाबाट आउँदै गरेको को ३२ प २३७१ नम्बरको मोटरसाइकललाई ठक्कर दिँदा दुर्घटना भएको हो। दुर्घटनामा मोटरसाइकल चालक रतुवामाई६ का ३८ वर्षीय तेजबहादुर राई र पछाडि सवार उनकी आमा ६५ वर्षीया मायादेवी राई घाइते भएको पोदारले बताए। उनका अनुसार तेजबहादुरको दाहिने हातमा र मायादेवीको छात्तीमा चोट लागेको छ। दुवै जनाको विराटनगरस्थित विराट नर्सिङ होममा उपचार भइरहेको छ। टिपर चालक मोरङको लेटाङ नगरपालिका९ का ३५ वर्षीय सोमनाथ सापकोटालाई प्रहरीले नियन्त्रणमा लिएर घटनाको अनुसन्धान थालेको छ।"
बलात्कार दबाउन नेता नै पञ्च,"सिरहा : ५ लाख रुपैयाँको कपाली तमसुक बनाएर बलात्कार घटना दबाउन खोज्ने स्थानीय पञ्च र आरोपित गरी नौ जना पक्राउ परेका छन्। उनीहरूमध्ये केही कांग्रेस र जनता समाजवादीका स्थानीय नेता छन्। विष्णुपुर गाउँपालिका१ का पञ्चहरू सिंहेश्वर साह, अरविन्दकुमार साह, शत्रुघ्न साह, राजकुमार साह, रामउद्गार यादव, जगवीर यादव, राजकुमार यादव र रौदी भनिने श्यामसुन्दर यादवलाई प्रहरीले शनिबार नियन्त्रणमा लिएको हो। श्यामसुन्दर स्थानीय तह निर्वाचनमा राजपाबाट वडाध्यक्षमा चुनाव लडेका थिए। जगवीर र राजकुमार यादव कांग्रेसमा आबद्ध छन्। उनीहरूलाई जिल्ला प्रहरी कार्यालय सिरहामा राखेर अनुसन्धान भइरहेको डीएसपी शालिग्राम पौडेलले बताए। स्थानीय २० वर्षीय मुकेशकुमार साहले छिमेकी १६ वर्षीया किशोरीलाई यही असोज १२ गते बलात्कार गरेको उजुरी प्रहरीमा परेको छ। उक्त घटना थाहा पाएपछि सुरुमा स्थानीय नेताहरूले गाउँमै मिलापत्र गर्नुपर्ने दबाब बढाएका थिए। आरोपित मुकेशका बुवा सिंहेश्वर र शत्रुघ्नलाई ऋणी बनाएर ५ लाख रुपैयाँको कपाली तमसुक गराइएको छ। जसमा गाउँकै धनी रामगुलाम यादव, लक्षुमण यादव खडा गरिएको छ। बलात्कार घटना मिलाउन पञ्चहरूले नक्कली ऋणी र धनी खडा गरेको प्रहरी अनुसन्धानले देखाएको छ। उनीहरूले बनाएको कागज (कपाली) पञ्चायतमा सहभागी जगवीरको जिम्मा राखिएको थियो। प्रहरीले जगवीरको घरमा खानतलासी गर्दा उक्त घटना गाउँमै मिलाउन गरेको कागज फेला परेको हो। कपाली तमसुक बनाएर शनिबार (१७ गते असोज)मा गाउँमा पञ्चायत बसेको थियो। स्थानीयका अनुसार छलफल भइरहेकै बेला कुटाकुट सुरु भयो। अरूले आरोपित र उनका आफन्तलाई कुटपिट गरे। त्यसपछि मात्रै घटना प्रहरीसम्म पुगेको हो। इलाका प्रहरी विष्णुपुरको टोली घटनास्थलमा पुगेको थियो। प्रहरीमा दर्ता हुने मुद्दा गाउँमा नमिलाउने, प्रहरीमा जाऊँ भनेर सम्झाउँदा पञ्चहरूले उल्टै प्रहरीलाई थर्काएको स्थानीयले सुनाए। त्यसपछि थप प्रहरी आएर उनीहरूलाई नियन्त्रणमा लिएको थियो। प्रहरीका अनुसार बलात्कृत बालिकाका भाइले परिवारको इज्जत गएको भन्दै रिसाएर पीडितलाई कुटपिट गरेका थिए। कुटपिटबाट घाइते बालिकालाई आफन्तले स्थानीय क्लिनिकमा प्राथमिक उपचार गराएका थिए। उनलाई थप उपचारका लागि विराटनगरस्थित विराट नर्सिङ होममा पुयाइएको थियो। बालिका निको भएर असोज १६ गते घर फर्किएकी थिइन्। घरमा आएपछि पीडक पक्षले बलात्कार घटना ढाकछोप गर्न गाउँलेलाई भेला गराएर पञ्चायत बसाएको खुलेको छ।"
अस्पतालबाट हामफालेर बिरामीले गरे आत्महत्या,विराटनगर : विराट नर्सिङ होम एवं विराटनगर अस्पतालको दुई तलामाथिबाट हामफालेर एक जना बिरामीले सोमबार बिहान आत्महत्या गरेका छन्। अस्पतालको आईसीयूमा उपचाररत मोरङको मिक्लाजुङ गाउँपालिका७ का ५३ वर्षीय अमृत गजमेरले अस्पतालबाट हामफालेर आत्महत्या गरेका प्रहरीले जनाएको छ। मोरङ प्रहरी प्रमुख एसपी सन्तोष खड्काका अनुसार गजमेरलाई उपचारका लागि असोज १७ गते अस्पताल भर्ना गरिएको थियो। फोक्सोमा गम्भीर समस्या देखिएको भन्दै चिकित्सकको सल्लाह बमोजिम उनलाई त्यही दिनबाट आईसीयूमा राखेर उपचार थालिएको थियो। आईसीयूबाट गर्मी भएको बहाना बनाउँदै बाहिर निस्किएका गजमेरले बिहान ५:३० बजेतिर दुई तलामाथिबाट हामफालेको जानकारी अस्पतालले प्रहरीलाई गराएको छ। एसपी खड्काका अनुसार हामफालेर गम्भीर घाइते भएका उनलाई उद्धार गर्दै उपचारका लागि आईसीयूमा भर्ना गरिएको थियो। गजमेरको उपचारका क्रममा ९ बजेतिर मृत्यु भएको जानकारी उनले दिए। अस्पतालले यस घटनाका बारेमा आधिकारिक रुपमा जानकारी दिइसकेको छैन। उपचाररत अवस्थामा उनले किन आत्महत्याको बाटो रोजे भन्ने यकिन हुन नसकेको एसपी खड्काले बताए। मृत्यु अस्वभाविक देखिएका कारण घटनाको गम्भीर रुपमा अनुसन्धान थालिएको जानकारी उनले दिए। शव पोस्टमार्टमका लागि कोशी अस्पताल लैजाने तयारी प्रहरीले गरेको छ।
राजधानी सार्ने प्रस्तावले बुटवल अशान्त,"बुटवल : प्रदेश ५ को राजधानी दाङ (भालुवाङ) सार्ने प्रस्तावपछि बुटवल अशान्त बनेको छ। त्यसको विरोधमा आन्दोलित स्थानीयले आइतबार निषेधाज्ञा तोडेर प्रदर्शन गरेका छन्। मुख्यमन्त्री शंकर पोखरेल भने प्रदेशको अस्थायी राजधानी बुटवलमा निषेधाज्ञा लगाउन निर्देशन दिई काठमाडौं पुगेका छन्। प्रदेश सरकारको प्रस्तावप्रति सत्तारूढ नेकपामै असन्तुष्टि देखिएको छ। संसदीय दलको बैठकमा चार जिल्लाका १४ सांसदले फरक मत राखेका थिए। पार्टीका लुम्बिनी क्षेत्रका जिल्ला कमिटीहरू पनि राजधानी बुटवलबाट दाङ सार्ने प्रस्तावको विरोधमा उत्रिएका छन्। रुपन्देही जिल्ला कमिटीले उक्त प्रस्ताव औचित्यहीन रहेको बताएको छ। अध्यक्ष शिवराज सुवेदी र सचिव निर्मलबहादुर जीसीले विज्ञप्ति जारी गरी संविधानको मर्मविपरीत प्रस्ताव ल्याएको भन्दै त्यसलाई फिर्ता लिन सरकारलाई आग्रह गरेका छन्। प्रदेश राजधानी तोक्दा प्रशासनिक सहजता, भूगोलको सुगमता र भौतिक पूर्वाधारको विकासलाई ध्यान दिनुपर्ने संविधानमा उल्लेख भएकाले प्रदेश सरकारले पेस गरेको प्रस्ताव औचित्यपूर्ण नरहेको विज्ञप्तिमा उल्लेख छ। राप्तीपारिको बर्दिया जिल्ला कमिटीले भने प्रस्तावको समर्थन गरेको छ। स्थानीय प्रशासनले बुटवल क्षेत्रमा निषेधाज्ञा लगाए पनि त्यसलाई तोड्दै रुपन्देहीका संघसंस्थाले आइतबार विरोध प्रदर्शन गरेका हुन्। व्यापारिक संघसंस्थाले राजधानीको विषयमा जनमतको अपमान नगर्न, भौतिक पूर्वाधारयुक्त रुपन्देहीलाई नै राजधानी तोक्न माग गरेका छन्। उनीहरूले लुम्बिनीबाट केन्द्रमा प्रतिनिधित्व गर्ने नेताहरूलाई मुख खोल्न आग्रह गरेका छन्। २०७३ मंसिरमा अखण्ड प्रदेश र रुपन्देही राजधानी हुनुपर्छ भन्ने नेताहरू पछिल्लो प्रस्तावबारे बोलेका छैनन्। निर्वाचनको घोषणापत्रमै राजधानीको एजेन्डा राखेका नेकपा महासचिव विष्णु पौडेलेसहितका नेताको अभिव्यक्तिको पर्खाइमा लुम्बिनीवासी देखिएका छन्। कृषिमन्त्री घनश्याम भुसाल, परराष्ट्रमन्त्री प्रदीप ज्ञवाली, नेकपा नेता टोपबहादुर रायमाझी, गोकर्ण विष्ट, सोमप्रसाद पाण्डे, छविलाल विश्वकर्मासम्म बोलेका छैनन्। चार दिनसम्म पनि नेताहरू नबोलेपछि स्थानीयले पदसँग राजधानी साटेको भनेर आरोप लगाउन थालेका छन्। हामी महासचिव (विष्णु पौडेल)सँग विश्वस्त छौं, बुटवलमा आइतबार भएको विरोधसभामा पश्चिम नेपाल बस व्यवसायी प्रालिका अध्यक्ष दधिराम खरेलले भने, उहाँ रुपन्देहीलाई नै राजधानी बनाउने पक्षमा हुनुहुन्छ। अर्थमन्त्रीका लागि राजधानी साटे भन्ने आरोप हामीले पत्याउँदैनौं। विश्लेषक युवराज कँडेलले भालुवाङमा राजधानी तोकिनु अदूरदर्शिता भएको बताए। भालुवाङ सामरिक र पर्यावरणीय रूपमा उपयुक्त स्थान होइन, उनको तर्क छ। सोमबारदेखि छलफल प्रदेशसभामा सरकारले राखेको प्रस्तावमाथि सोमबारदेखि छलफल हुँदै छ। सभामुख पूर्णबहादुर घर्ती मगरले आइतबार सर्वदलीय परामर्श बैठक डाकेका थिए। प्रतिपक्षी कांग्रेसले प्रस्ताव पेस गर्ने प्रक्रिया नै गलत भएको भन्दै फिर्ता गर्न आग्रह गरेको छ। फिर्ता नभए संसद् अवरुद्ध गर्ने कांग्रेसको तयारी छ।"
बसभित्र सामूहिक बलात्कार,"दुई दिन दुई ठाउँमा पटकपटक जबरजस्ती भक्तपुर : एक १७ वर्षीया किशोरी फरकफरक ठाउँमा सार्वजनिक बसभित्र दुई दिन सामूहिक बलात्कारमा परेकी छन्। पहिलो दिन एक र दोस्रो दिन दुई युवकले जबरजस्ती गरेको प्रहरीको प्रारम्भिक अनुसन्धानले देखाएको छ। उक्त घटनामा संलग्न तीन युवामध्ये दुई जनालाई प्रहरीले नियन्त्रणमा लिएको छ। फरार रहेका युवकले ती किशोरीलाई काठमाडौंको रत्नपार्कमा लठ्याउने औषधि मिसाइएको पानी खुवाई नियन्त्रणमा लिएर भक्तपुर ल्याएको पाइएको महानगरीय प्रहरी परिसर भक्तपुरले जनाएको छ। परिसरका अधिकारीका अनुसार पक्राउ पर्नेमा सिन्धुपाल्चोकको चौतारा साँगाचोक गढी१० का २२ वर्षीय नीरकुमार खड्का र सिन्धुपाल्चोककै जुगल गाउँपालिका४ पाङताङका २१ वर्षीय सूर्य श्रेष्ठ छन्। खड्का भक्तपुरको सूर्यविनायक नगरपालिका५ कटुञ्जे र श्रेष्ठ भक्तपुर नगरपालिका९ च्याम्हासिंह बस्ने गरेको खुलेको छ। खड्का र श्रेष्ठ बा ३ ख २६१२ नम्बरको गाडीका क्रमशः चालक र सहचालक हुन्। उनीहरूले पार्किङ गरी राखेको त्यही गाडीभित्र शनिबार बिहान ११ देखि राति ९ः३० बजेसम्म पटकपटक सामूहिक बलात्कार गरेको बयान पीडित किशोरीले दिएको प्रहरीले जनाएको छ। परिसरका प्रवक्ता प्रहरी नायब उपरीक्षक केशवकुमार थेबेले पीडित किशोरीलाई फरार युवकले शुक्रबार बिहान ११ बजे काठमाडौंबाट सार्वजनिक गाडीमै भक्तपुर ल्याएको पाइएको जानकारी दिए। ती युवकले सूर्यविनायक नगरपालिकास्थित एक ठाउँमा पार्किङ नै गरिराखेको बसभित्र लगेर पटकपटक जबरजस्ती गरेको ती किशोरीले बताएको थेबेको भनाइ छ। ती युवकले शुक्रबार दिउँसोदेखि शनिबार बिहान १० बजेसम्म बलात्कार गरेका थिए। किशोरीले बताएअनुसार शनिबार बिहान ११ बजे उनलाई नीरकुमार र सूर्यको जिम्मा लगाएर पहिलो युवक फरार भएका थिए, थेबेले भने, आफ्नो जिम्मामा आएपछि नीरकुमार र सूर्यले पनि उक्त दिन बेलुका ९ः३० सम्म पटकपटक सामूहिक बलात्कार गरेको किशोरीले बताएकी छन्। उनीहरूले चाँगुनारायण नगरपालिका९ तव्याखुसी खोला किनारको सडकमा सामूहिक बलात्कार गरेको खुलेको छ। उनीहरूले बिहान ११ बजेदेखि आफ्नो गाडीभित्र किशोरीमाथि जबरजस्ती गरिरहे पनि सँगै पार्किङ गरी राखेका अन्य गाडीका चालक तथा सहचालकले बेलुका ९ः३० बजे मात्रै त्यसको सुइँको पाएका थिए। लगत्तै उनीहरूले प्रहरीलाई खबर गरेका थिए। त्यसपछि महानगरीय प्रहरी परिसर भक्तपुर र महानगरीय प्रहरी वृत्त जगातीबाट टोली खटिएको थेबेले बताए। ती किशोरीले फरार युवक आफ्नो चिनजानको नभएको बताएकी छन्। उनीसँग काठमाडौंको रत्नपार्कमा शुक्रबार बिहान ११ बजे मात्रै भेट भएको पीडितको भनाइ छ। अभियुक्तले नै कुराकानी सुरु गरी पानी खुवाएको उनले प्रहरीलाई बताएकी छन्। पानीमा लठ्याउने औषधि भएकाले आफू ती युवकको वशमा परेको र उनले जेजे भन्यो, आफूले त्यही त्यही गरेको भनी ती किशोरीले बयान दिएकी छन्, थेबेले भने, आफूलाई सार्वजनिक बसमा राखेकोसम्म याद भएको पछि होश खुल्दा आफू बलात्कृत भएको थाहा भएको उनले बताएकी छन्। पीडितको स्वास्थ्य अवस्था सामान्य भएको भक्तपुर प्रहरीले जनाएको छ। प्रहरीले उनको स्वास्थ्य परीक्षण गराएको छ। ती किशोरीले आफू काठमाडौंमा दिदीसँगै बस्दै आएको बताएकी छन्। काम सकेर दिदीकहाँ फर्किन लागेका बेला फरार युवकसँग भेट भएको उनको भनाइ छ। जिल्ला अदालत भक्तपुरले दुई अभियुक्तलाई हिरासतमा राखेर अनुसन्धान गर्न आइतबार सात दिनको म्याद दिएको छ। उनीहरूमाथि जबरजस्ती करणीसम्बन्धी कसुरमा थप अनुसन्धान अघि बढाइएको भक्तपुर प्रहरीले जनाएको छ।"
शिक्षकबाटै बालिका बलात्कृत,"विराटनगर : कोरोना भाइरस संक्रमणका कारण शैक्षिक संस्था बन्द छन्। पढाइलाई घरमै भए पनि निरन्तरता दिन कतिपय अभिभावकले शिक्षक खोजेर छोराछोरीलाई ट्युसन पढाउने गरेका छन्। त्यस्तै एक शिक्षकले विराटनगरमा ५ वर्षीया बालिकालाई बलात्कार गरेको घटना सार्वजनिक भएको छ। विराटनगर महानगरपालिका१६ का २१ वर्षीय गौरव साहले आफूले पढाउनेमध्ये एक नाबालिकालाई बलात्कार गरेको प्रहरीले जनाएको छ। साहले उक्त घरमा गएर वैशाखदेखि ११, ९, ४ र ५ वर्षका चार बालबालिकालाई ट्युसन पढाउँदै आएका थिए। त्यही क्रममा उनले शनिबार बालिकालाई बलात्कार गरेको खुलेको इलाका प्रहरी कार्यालय रानीका प्रहरी निरीक्षक दीपक थापाले बताए। स्कुलको पढाइ लामो समयदेखि बन्द भएका कारण अभिभावकले शिक्षक खोजेर घरमै बालबालिकालाई ट्युसन पढाउन लगाउने गरेको पाइयो, थापाले भने, तर, पढाउन भनेर गएका उनै युवाबाट ५ वर्षीया बालिका बलात्कारको सिकार हुनुपर्यो। अरू बालबालिका र पीडित बालिकाले अभिभावकलाई सुनाएपछि घटना बाहिर आएको प्रहरीले जनाएको छ। कोरोनाका कारण लामो समयदेखि स्कुल बन्द थियो। पढेका कुरा छोराछोरीले बिर्सने अवस्था आयो, पीडितकी आमाले भनिन्, ती युवालाई घरमा बोलाएर ट्युसन पढाउन लगाउने गरिएको थियो। तर, आज उनैले यस्तो गरिदिए। स्कुलकै शिक्षकको सल्लाहमा घरमै ट्युसन पढाउन लगाइएको र अरू बालबालिकाकै अगाडि पढाउने व्यक्तिले छोरीलाई बलात्कार गरेको उनले बताइन्। उनका अनुसार घटनापछि छोरी बाहिरका कोही मान्छे देख्नेबित्तिकै डराएर लुक्ने गरेकी छन्। प्रहरीले पक्राउ परेका साहविरुद्ध जबरजस्ती करणी मुद्दा चलाउन अदालतबाट आइतबार म्याद थप गरी घटनाको अनुसन्धान अघि बढाएको छ। पीडित बालिकालाई उपचार र स्वास्थ्य परीक्षणका लागि कोसी अस्पताल लगिएको थापाले बताए।"
गाउँपालिका अध्यक्षसहित सप्तरीमा १० जनामा कोरोना संक्रमण,"राजविराज : सप्तरीको राजगढ गाउँपालिका अध्यक्षसहित उनका परिवारका ४ जनामा कोरोना संक्रमण देखिएको छ। परिवारसँगै गाउँपालिकाको कृषि शाखाका संयोजक र अध्यक्षका चालक समेत संक्रमित भएका छन् । दुई दिनअघि १६ जनाको स्वाब परीक्षण गराएकोमा आफूसहित जेठा छोरा, २ नाती संक्रमित भएको गाउँपालिका अध्यक्षले जानकारी दिए । संक्रमित हुनेमा राजगढ गाउँपालिका ३ का ६५, ४०, १५ र ८ वर्षीय हुन् । यसैगरी कृषि शाखाका संयोजक राजविराज नगरपालिका७ का ५७ वर्षीय र ट्रयाक्टर चालक राजगढ गाउँपालिका३ का ४० वर्षीय रहेका छन् । स्वास्थ्य कार्यालय सप्तरीका अनुसार राजगढ गाउँपालिकाका अध्यक्षसहित सप्तरीका १० जना संक्रमित भएका छन् । जिल्ला स्वास्थ्य कार्यालय सप्तरीका निमित्त कार्यालय प्रमुख दुनियालाल यादवका अनुसार अन्य संक्रमित हुनेमा राजविराज नगरपालिका६ का ४४ वर्षीय, सुरुङ्गा नगरपालिका१ का ३२ वर्षीय, महादेवा गाउँपालिका४ का २८ वर्षीय पुरुष र बिष्णुपुर गाउँपालिका७ का १६ वर्षीया महिला संक्रमित भएका छन् । यो समेत सप्तरीमा संक्रमित हुनेको सङ्ख्या १ हजार ३१७ पुगेको छ । जसमा २ महिलासहित १८ जनाको मृत्यु भएको छ । सप्तरीमा हालसम्म १ हजार ६२ जना संक्रमित निको भएर सामान्य जीवनमा फर्किएको स्वास्थ्य कार्यालय सप्तरीले जनाएको छ । हाल राजविराजस्थित आइसोलेसन केन्द्रमा ३६ जना, कञ्चनरुप नगरपालिका र तिलाठी कोइलाडी गाउँपालिकास्थित आइसोलेसन केन्द्रमा ३३ जना संक्रमित रहेको यादवले बताए । राजविराजस्थित सप्तरी कारागारमा ६ जना र नेपाली सेनाको राजविराजस्थित भिम दल गणमा १४ जना संक्रमित आइसोलेटेड भएर बसेका छन् । पछिल्लो परीक्षणअनुसार जिल्ला प्रहरी कार्यालय सप्तरीका एसपीसहित सम्पूर्ण प्रहरीहरु निसंक्रमित भएको स्वास्थ्य कार्यालय, सप्तरीले जानकारी दिएको छ ।"
बलात्कारको घटना प्रहरीसम्मै मिलाउने पञ्चको प्रयास,"राजविराज : ३६ वर्षीया महिला उनका पति र बहिनी ज्वाइँसँगै आइतबार दिउँसो जिल्ला प्रहरी कार्यालय सप्तरीमा आए। मुद्दा शाखामा पुगेर उनीहरूले बलात्कार प्रयास घटनाका आरोपितलाई कारबाहीको माग गरे। पीडित महिलासँग अनुसन्धान शाखामा बयान लिइयो। वडाध्यक्ष र वडा सदस्यसहित आरोपितका काकी र ठूली आमा आइतबार पीडित महिलासँग बयान लिने प्रहरी कार्यालयको कोठामै पुगे। उनीहरूले मुद्दा फिर्ता लिन आग्रह गरे। उनीहरूले हातखुट्टा जोडे पनि उजुरी फिर्ता हुँदैन, पीडितका पतिले भने। आरोपितलाई संरक्षण दिनेहरूले गर्ने पञ्चेतीबारे अनुमान गरेरै प्रहरी कार्यालय आएको उनको भनाइ छ। गुमेको पैसा कमाउन सकिएला तर गुमेको प्रतिष्ठा कमाउन सकिँदैन, उनले भने। सप्तरीको विष्णुपुर गाउँपालिका६ का वचवा सरदार र कोभिया सरदारले असोज ११ गते राति बलात्कार प्रयास गरेको पीडितको भनाइ छ। १० वर्षीय छोरासँग गुहाली घरमा सुतिरहेका बेला मदिरा सेवन गरी आएका सप्तरीको विष्णुपुर गाउँपालिका६ का वचवा सरदार र कोभिया सरदारले असोज ११ गते रातको ११ बजे मुख थुने, पीडित महिलाले भनिन्, संवेदनशील अंगमा हात हाले र बलात्कारको प्रयास गरे। त्यसपछि आफू जेठा छोरा सुतेको घरभित्र दौडेर पुगेको उनले सुनाइन्। कोभिया पछि लाग्दै घरभित्र पस्यो। छोराले च्याप्पै नियन्त्रणमा लियो, उनले भनिन्, बचवा पर्खालको चेपबाट नियालिरहेका थिए। उसलाई पनि समाउन खोज्दा चप्पल बोकेर भाग्यो। भाग्दा गम्छा छुट्यो। उनका पति त्यस रात काम गर्ने इँटाभट्टामै सुतेका थिए। प्रत्यक्षदर्शी एक छिमेकीले होहल्ला भएपछि नजिकै आएर उज्यालो पारी हेर्दा बचवा भाग्दै गरेको र कोभिया नियन्त्रणमा परेको देखिन्। पीडित महिला चिच्याएपछि उठेका छिमेकी आएर कोभियालाई कुटपिट गरे। कोभियाले जीवनमा यस्तो काम नगर्ने र अबदेखि कहिल्यै नआउने भनी कान समाते। रातको १ बजेकाले बिहान कुरा बुझ्ने भन्दै कोभियालाई गाउँलेले वडा सदस्य रामकुमार रायको जिम्मा लगाए। भोलिपल्ट बसेको गाउँले भेला पञ्चेतीमा कोभिया उपस्थित भए। बचवा भने अनुपस्थित रहेकाले पञ्चेती असोज १३ गतेलाई सारियो। पञ्चेती रोगिया गाछीमा कि सिंहजीको कामतमा रहेको खाली घरमा बस्ने कुरा नमिलेपछि वडा कार्यालयमै राखेको वडाध्यक्ष बहादुर सदाले स्वीकार गरे। पीडितले घटनामा संलग्न युवकलाई कारबाहीको माग गर्दै असोज १४ गते जिल्ला प्रहरी कार्यालय सप्तरीमा निवेदन दिइन्। जिल्ला प्रहरीले उक्त निवेदन छलफलका लागि प्रहरी चौकी विष्णुपुरमा पठायो। प्रहरी चौकी विष्णुपुरका असइ प्रमोद साहले आरोपित दुवै जनालाई चौकीमा झिकायो। केही बेरमा पुगेका वडाध्यक्ष सदाले पञ्चेती गरेर मिलाउने भनेपछि असइ साहले उनकै जिम्मा लगाए। पीडित पक्षबाट ठाडो निवेदन परेको र जनप्रतिनिधिले पञ्चेतीबाट समस्या समाधान गर्ने विश्वास दिलाएको भन्दै प्रहरीले आरोपितलाई वडाध्यक्ष सदाकै जिम्मा लगायो। वडाध्यक्षले भने, दुवै पक्षका जनता मेरै हुन्, दुवैले मलाई भोट दिएका छन् तसर्थ घटना मिलाउनुपर्छ। भोलि प्रहरी कार्यालयमा पीडित र मलाई पनि बोलाइएको छ। हामी मिलाउने प्रयास गरिरहेका छौं। महिलाले भोलि मुद्दा फिर्ता लिन्छिन्।"
