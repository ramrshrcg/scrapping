शीर्षक,विवरण
पशुपतिको जगेर्ना,"हिन्दु संस्कारमा हुर्किएका सबैले अभिव्यक्त गर्ने चर्चित वाक्य हो, पशुपतिनाथले हामी सबैको कल्याण गरुन्। आराध्यदेव भगवान् पशुपतिनाथको ताकत र महिमा झल्काउन पर्यो भने यस्तै शब्दावलीको प्रयोग गरिन्छ। विश्व सम्पदा सूचीमा सूचिकृत यो मन्दिर आफैं भने टिठलाग्दो अवस्थामा गुज्रिरहेको छ। यहाँका भौतिक संरचना जीर्ण बनेका छन्। मन्दिरको सम्पत्ति यत्रतत्र छरिएका छन्। यस्ता बहुमूल्य निधीको जतन हुन सकेको छैन। अर्थात्, पशुपतिनाथकै कल्याण हुन सकेको छैन। यसको ज्वलन्त उदाहरण हो पशुपतिका ऐतिहासिक महत्वका शिवलिंग व्यक्तिको घरभित्र बेहाल अवस्थामा पाइनु्। घरभित्र परेका शिवलिंगमा मन्दिरका मुल भट्टलाई सपथ खुवाउने एकादशचन्द्र अर्थात् एघार शिवलिंगमध्येका पनि परेका छन्। शिवका पुजारीले पशुपतिको गर्भगृहमा प्रवेश गर्नुअघि ती शिवलिंगलाई साक्षी राख्नुपर्ने मान्यता छ। यति ठूलो गरिमा बोकेका केही शिवलिंग अहिलेसम्म कुन अवस्थामा कहाँकहाँ थिए भन्ने विषयमा पशुपति क्षेत्र विकास कोषका अधिकारीले समेत थाहा नपाउनु लाजमर्दो हो। पशुपति क्षेत्र विकास कोषदेखि यससँग सम्बन्धित मन्त्रालयका अधिकारी पशुपति क्षेत्रको संरक्षण र जगेर्नामा चिन्तित छैनन् भन्ने यो घटनाले स्पष्ट पार्छ। यसले पशुपति क्षेत्रवरपरका बहुमूल्य सामग्री उनीहरूले चिन्न सकेनन् भन्ने अर्थ लगाउन सकिन्छ। पशुपतिलाई विशेषत शैव, वैष्णव, बौद्ध, जैन, गाणपत, नाथ, सिख आदि सम्प्रदायका भक्तजनले समान आस्था तथा श्रद्धाका केन्द्रका रूपमा पुज्ने गरेका छन्। नेपाल मात्र नभएर भारतका प्रख्यात राजनेता, अभिनेता, गायक, अभिनेत्री र थुप्रै व्यक्तित्वले नेपाल भ्रमणमा आउँदा पशुपतिको दर्शनलाई प्राथमिकतामा राख्ने गरेका छन्। हाम्रा सम्बद्ध निकाय भने पशुपति क्षेत्रको संरक्षण र संवद्र्धनमा उदासीन छन्। पशुपतिप्रति सरकारी उदासीनताले नजिकको तीर्थ हेलां भन्ने उक्तिको चरितार्थ गरेको छ। सरकारी अध्ययनअनुसार कोषका नाममा १८ हजार रोपनी जग्गा छ। ३ सय २५ किलो चाँदी, ५४ किलो सुन यसको सम्पत्ति छ। यो सम्पत्तिको वास्तविक अवस्था के छ भन्ने विषयमा सरोकारवाला निकाय अनभिज्ञजस्तै छन्। यही जग्गाको आडमा १ सय ९० भन्दा बढी गुठी सञ्चालनमा छन्। तर, बहुमूल्य जग्गा तथा भवनलाई निकै सस्तो भाउमा भाडामा लगाइएको छ। यी जग्गा र भवनमा वर्षौदेखि सीमित व्यक्ति र समूहको रजाइँ छ। बजार भाउअनुसार यी संरचनाको भाडादरमा पनि पुनर्विचार गर्ने बेला आएको। खुला प्रतिस्पर्धामार्फत संरचनालाई भाडामा लगाउन सकिएमा पशुपति क्षेत्रको संरक्षणका लागि मनग्य आम्दानी गर्न सकिन्छ। यही आम्दानीको निश्चित प्रतिशतलाई मात्रै पनि पशुपतिको संरक्षणमा खर्च गर्ने प्रणालीको विकास गर्न सकिन्छ। पशुपतिको संरक्षणका लागि के गर्न सकिन्छ भन्ने विषयमा यहाँका अधिकारी पटकपटक भारत तथा अन्य मुलुकका धार्मिक सम्पदाको भ्रमणमा जाने गरेका छन्। भारतकै उदाहरण लिने हो भने पनि त्यहाँका थुपै्र धार्मिक सम्पदामा हिन्दुहरू आस्थाको हिसाबले मात्र नभई त्यहाँका सजावट र कलात्मक सिर्जनाको अवलोकनका लागि जाने गरेका छन्। पर्यटकका लागि थकाइ मार्ने सुविधा सम्पन्न स्थल, आकर्षक दृष्य, कलात्मक बुट्टा, समय समयमा गरिने रंगरोगन आदि भारतका धार्मिक सम्पदामा पर्यटक लोभिने आधार हुन्। पशुपतिलाई पनि त्यस्तै मोडेलमा विकास गर्न सकिन्छ कि भन्नेतर्फ अब नेपाल सरकारले सोंच्नुपर्छ। हिन्दुहरूको जन्मदेखि मृत्युसम्मका संस्कार सम्पन्न गरिने यो पवित्र स्थललाई कसरी सम्पन्न गराउन सकिन्छ भन्ने विषयमा छुट्टै कार्यदल बनाएर अध्ययन गर्ने बेला भएको छ। अहिले हिन्दुको आस्थाको हिसाबले मात्र चर्चित रहेको पशुपति क्षेत्रलाई पूजापाठमा मात्र सीमित नगराई धार्मिक पर्यटनको केन्द्रका रूपमा विकास गर्न राज्यले चासो देखाउनुपर्छ।"
"पाटनमै बिलायो हिमाली हीरा, करोडौं राजस्व गुम्यो","सुर्खेतजाजरकोटडोल्पामुगु : कर्णालीका बासिन्दा विगत वर्ष दुई महिनासम्म पाटनमै बसेर यार्सागुम्बा संकलन गर्थे। उनीहरूका घरमा ताल्चा लागेको हुन्थ्यो। शिक्षक र विद्यार्थीसमेत स्कुल बन्द गरेर पाटनमै हुन्थे। यसपटक भने असार तेस्रो साता लाग्दा पनि स्थानीय प्रशासनले यार्सा संकलन गर्न इजाजत दिएको छैन। यो जडीबुटी वैशाख तेस्रो सातादेखि असार तेस्रो सातासम्म पाइन्छ। विगतमा यार्सा बेचेर घरखर्च चलाउने स्थानीय यसपटक कसरी छाक टार्ने भन्ने चिन्तामा छन्। यार्सा संकलन गरेरै घरखर्च टार्ने गरेको थिएँ, जाजरकोटको बारेकोट गाउँपालिका ३ का मुनबहादुर नेपालीले भने, घरमा अरू खेती छैन, अब कसरी जहान केटाकेटी पालौं ? डोल्पा, मुगु, जाजरकोट, जुम्ला, हुम्ला र रुकुमका बासिन्दाले बर्सेनि यार्सा संकलन गरी मनग्ये आम्दानी गर्छन्। हिमाली हीरासमेत भनिने बहुमूल्य जडीबुटी यार्सा संकलन गर्न कोरोनाका कारण रोक लगाइएपछि पाटनमै खेर गएको छ। महँगोमा बिक्री हुने र जमिनबाट निकालिने भएकाले स्थानीयले यसलाई हिमाली हीरा भन्ने गरेका हुन्। खासगरी यार्सा पाइने जिल्लामा कोरोना जोखिम कम छ। त्यही भएर स्थानीयको रोजीरोटी नै गुम्ने अवस्था आएपछि प्रदेश सरकारले यार्सा संकलन खुला गर्ने निर्णय गरेको थियो। उक्त निर्णयसहित जेठ २५ गते यार्सा संकलन खुला गर्न संघीय सरकारलाई सिफारिस पठाइयो। तर, संघले अनुमति नदिएपछि करोडौं राजस्व गुमेको छ। गुम्यो आम्दानी, खोसियो गाँस विगतमा यार्साबाट लाखौं आम्दानी गर्ने गरेका परिवार यसपटक भोकमरीको चिन्तामा छन्। हीरा पाटनमै बिलायो, गरी खाने जागिर छैन, डोल्पाको ठूलीभेरी नगरपालिकाका इन्द्रबहादुर बिटालुले भने, अब यो वर्ष ६ जनाको परिवार कसरी पाल्ने ? उनी विगतमा जेठ महिनाभर खटिएर २ लाख रुपैयाँसम्म आम्दानी गर्थे। स्थानीय रनमान बुढाको पनि चिन्ता उस्तै छ। मुगुको मुगुमकार्मारोङ ८ का छिरिङ तामाङले आफ्नो आम्दानीको बोट भनेकै यार्सा रहेको बताए। कोरोनाका कारण यसपालि यार्सा टिप्न पाएनौं, उनले भने, अब सरकारले राहत नदिए भोकै मरिन्छ होला। गत वर्ष २ लाख रुपैयाँ कमाएका च्यावा तामाङ यसपटक घरखर्च कसरी चलाउने भनेर चिन्तामा छन्। गुम्यो करोडौं राजस्व सरकारले यार्सा संकलक र व्यापारीबाट उठाउँदै आएको करोडौं राजस्व गुमाएको छ। यार्सा व्यापारी र ठेकेदारले सरकारलाई निकासी कर छुट्टै बुझाउनुपर्ने प्रावधान छ। यार्सा संकलन गर्ने स्थानीयले पनि शुल्क तिर्नुपर्छ। यार्साबाट यसपटक डोल्पाले करिब ५ करोड राजस्व गुमाएको छ। छुट पुर्जी दिने डिभिजन वन कार्यालयले १ करोडभन्दा धेरै राजस्व गुमाएको छ। त्यस्तै, संकलनका लागि प्रवेश अनुमति दिने शेफोक्सुण्डो राष्ट्रिय निकुञ्जले ३ करोडभन्दा धेरै राजस्व गुमेको जनाएको छ। अघिल्लो वर्ष निकुञ्ज प्रवेश अनुमतिबाट ३ करोडभन्दा बढी राजस्व संकलन भएको निकुञ्जका प्रमुख संरक्षण अधिकृत सरोजमणि पौडेलले बताए। गत वर्ष जिल्ला बाहिरकालाई प्रवेश शुल्क ३ हजार, जिल्ला भित्रकालाई २ हजार र निकुञ्जको कोर क्षेत्र र मध्यवर्ती क्षेत्रका बासिन्दालाई ५ सय शुल्क तोकिएको थियो। प्रदेशले यार्सा संकलन खुलाउन सिफारिस गरे पनि संघबाट रोकावट। आम्दानी गुमेपछि स्थानीयलाई छाक टार्ने चिन्ता।० राज्यले गुमायो करोडौं राजस्व। मुगुको मुगुमकार्मारोङ गाउँपालिकाले अघिल्लो वर्ष संकलकबाट ९९ लाख ५० हजार राजस्व बटुलेको थियो। उक्त गाउँपालिकाले यो वर्ष १ करोड राजस्व संकलन गर्ने लक्ष्य राखेको थियो। यस्तै, डिभिजन वन कार्यालयले व्यापारीबाट ७ लाख राजस्व संकलन गरेको थियो। यसपटक सबै आम्दानी गुमेको छ।विद्यार्थीलाई खर्चको चिन्ता जाजरकोटको बारेकोट गाउँपालिका४ की पुष्पा बस्नेत यार्सा खोज्न हरेक वर्ष डोल्पा पुग्थिन्। त्यसबाट आएको पैसाले उनको पढाइखर्च चल्थ्यो। उनले त्यसकै कमाइबाट माध्यमिक तह पास गरिन्। स्नातक अध्ययनरत उनलाई यसपटक पढाइ खर्च जुटाउने चिन्ता छ। हरेक वर्ष ५० हजारभन्दा बढी नै कमाइ गरेर ल्याउँथें, उनले भनिन्, अब कसरी पढाइ खर्च जुटाउनु ? वीरेन्द्र ऐश्वर्य मावि लिम्सामा ११ कक्षामा अध्ययनरत राजु नेपालीको पीडा पनि उस्तै छ। उनले यार्साबाट गत वर्ष ६० हजार रुपैयाँ कमाएका थिए। मेरो र भाइबहिनीको पढाइ खर्च चलेको थियो। तर, यस वर्ष के गर्ने ? , उनले भने। डोल्पामा पनि बालबालिकाले यार्सा संकलन गरेर पढाइ खर्च जुटाउँथे। जगदुल्लाका शरद लामा र विजय बोहोराले आम्दानी गुमेपछि पढाइ खर्च जुटाउन समस्या भएको गुनासो गरे।अन्तर्राष्ट्रिय बजारमा पुग्थ्यो यार्सा कर्णालीमा पाइने यार्साको मुख्य बजार अन्तर्राष्ट्रिय बजार हो। स्थानीयले खोजेको यार्सा व्यापारीले विदेश निर्यात गर्दथे। वार्र्षिक १ अर्बभन्दा बढीको यार्सा कारोबार हुने गरेको यार्सा व्यापारी प्रेम बोहोराले बताए। उनका अनुसार नेपालको यार्सा चीन, भारत, तिब्बत र हङकङतर्फ निकासी गरिन्थ्यो। व्यापारीले हेलिकप्टर नै चार्टर गरेर यार्सा खरिद गर्ने गरेका थिए। यार्सा संकलन नभएपछि घाटा लागेको व्यापारीको भनाइ छ। प्रतिगोटा ५ सयदेखि २ हजार रुपैयाँसम्म पर्ने यार्सा प्रतिकिलो १५ लाख रुपैयाँमा बिक्री हुने गरेको व्यापारी बताउँछन्। जाजरकोटका व्यापारी कालीबहादुर बस्नेतले जाजरकोटमा हरेक वर्ष यार्साबाटै १० करोड रूपैयाँ भित्रिने गरेको सुनाए। डोल्पाबाट हरेक वर्ष २ सय क्विन्टलसम्म यार्सा चीन, हङकङ, सिंगापुरलगायत देशमा निर्यात हुने गरेको डिभिजन वन कार्यालयले जानकारी दिएको छ। वर्षमा २० किलोसम्म व्यापार गर्ने यज्ञ बुढाले यो वर्ष सरकारले खुला नगरेपछि आर्थिक चपेटामा परेको बताए।"
कोरोनाबाट विदेशमा १३० नेपालीको मृत्यु,"काठमाडौं : कोरोनाका कारण विदेशी भूमिमा १ सय ३० नेपालीले ज्यान गुमाएका छन्। नेपालमा मृत्यु हुने २९ जनाको तुलनामा यो झन्डै पाँच गुणा बढी हो। गैरआवासीय नेपाली संघ (एनआरएनए) ले १३ मुलुकमा रहेका नेपालीले कोरोनाका कारण ज्यान गुमाएको जनाएको छ। संघअन्तर्गतको स्वास्थ्य समिति संयोजक डा सञ्जीव सापकोटाका अनुसार सबैभन्दा बढी बेलायतमा ६७ जनाको मृत्यु भएको छ। त्यसपछि संयुक्त अरब इमिरेट्स (यूएई) मा १९, अमेरिकामा १७, साउदीमा ९, कतारमा ७, बहराइनमा ३, टर्की, आयरल्यान्ड, जापान, नेदरल्यान्ड र स्विडेनमा ११ जना छन्। यस्तै अन्य मुुलुकमा तीन जनाको ज्यान गएको छ। यसमा श्रम स्वीकृति लिएर वैदेशिक रोजगारीमा रहेकाको संख्या २३ छ। वैदेशिक रोजगार बोर्डले दुई साताअघि सार्वजनिक गरेको तथ्यांक हो यो। त्यसपछि बोर्डले नयाँ तथ्यांक निकालेको छैन। बोर्डका सूचना अधिकारी दीनबन्धु सुवेदीले कम्पनी र बासस्थानमा जनघनत्व बढी भएकाले नेपाली कामदार बढी प्रभावित रहेको बताए। कोरोनाबाट ज्यान गुमाउनेको तथ्यांक परराष्ट्र मन्त्रालयले अध्यावधिक नगरेकाले यो संख्या थपघट हुन सक्ने सूचना अधिकारी सुवेदीको भनाइ छ। उनले कोरोना विश्वव्यापी महामारी भएका कारण सावधानी अपनाउँदा पनि लाग्ने गरेको बताए। कोरोनाबाट सुरक्षित रहँदारहँदै पनि वैदेशिक रोजगारीमा रहेका नेपाली संक्रमित भएका छन्, उनले भने, कोरोना लागेपछि आइसोलेसनमा बसेर घर फर्केका पनि छन् र केहीले ज्यान गुमाएका छन्। डा सापकोटाका अनुसार पछिल्लो साता विभिन्न मुलुकमा रहेका नेपालीमध्ये कसैले पनि ज्यान गुमाउनु परेको छैन। संक्रमणको त्रास कायमै रहेकाले सावधानीका उपाय अपनाउनुपर्नेमा सुझाव उनले दिए। खतरा अझै टरेको छैन, उनले भने, सावधानीका लागि मास्क लगाउने, मुख छुनुभन्दा अघि हात साबुनपानीले धुने, अपरिचित व्यक्तिसँग टाढैबाट भलाकुसारी गर्नुपर्छ। संक्रमितको संख्या बढ्दो विदेशमा रहेका नेपालीमा कोरोना संक्रमण दर बढ्दो देखिएको छ। विभिन्न मुलुकमा गरी २६ हजार २ सय २७ जना नेपाली संक्रमित भएका छन्। यसमध्ये करिब ७० प्रतिशत अर्थात् १८ हजार ७ सयभन्दा बढी निको भएर घर फर्किएका छन्। कतारमा कोरोनाबाट ९२ हजार जना प्रभावित भएका छन्। त्यसमध्ये २० प्रतिशत नेपाली छन्। कतारमा १८ हजार ४ सय नेपाली संक्रमित भएको संघको दाबी छ। दक्षिण अफ्रिकामा यसै साता पहिलो पटक पाँच नेपालीमा कोरोना भेटिएको छ। यसअघि अफ्रिकी मुलुकमा १० जना नेपालीमा संक्रमण देखिएको संघले जनाएको छ। त्यस्तै, बंगलादेशमा १५ र भारतमा १ सय ५० जना संक्रमित रहेको पुष्टि भएको छ। संघका अनुसार अमेरिकामा १ हजार ६ सय, बेलायतमा १ हजार २ सय २१, साउदी अरबमा ६ सय ७४, बहराइनमा ३ सय ११, यूएईमा २ सय, कुवेतमा ८४ नेपाली संक्रमित छन्। यस्तै मलेसियामा ४९, पोर्चुगलमा २९, आयरल्यान्डमा २२, स्पेनमा १३, क्यानडामा १३, अस्टेलियामा १२, जापानमा १०, माल्दिभ्समा १०, बेल्जियममा ६, स्विट्जरल्यान्डमा ५ जना संक्रमणको सिकार भएका छन्। जर्मनीमा ४, फिनल्यान्डमा ४, साइप्रसमा ३, न्युजिल्यान्डमा ३ नेपाली संक्रमित भएका छन्। माल्टा, हङकङ, पोल्यान्डमा २२, म्यानमार र फ्रान्समा ११ जना संक्रमित भएका छन्। पछिल्लो समय धेरै नेपाली कार्यरत कतार, साउदी अरब, बहराइन र यूएईमा महामारी फैलिएको छ। त्यहाँ रहेका नेपाली कामदारबीच झनै त्रासको वातावरण बनेको छ। चीनको वुहानमा सन् २०१९ डिसेम्बरमा देखिएको कोरोना भाइरस (कोभिड१९) २ सय १० मुलुकमा फैलिएको छ। कोरोनाका कारण विश्वभर ५ लाख ५ हजार जनाले ज्यान गुमाएका छन्। १ करोड २ लाख ७५ हजारभन्दा बढी संक्रमणको चपेटामा छन्। वैदेशिक रोजगारीका सिलसिलामा मलेसिया तथा खाडी मुलुकमा करिब १८ लाख नेपाली श्रमिक कार्यरत छन्। वैदेशिक रोजगार विभागका अनुसार ४३ लाखभन्दा बढी वैदेशिक रोजगारीमा पुगेको तथ्यांक छ। १ सय १० देशमा नेपालीको बसोबास भए पनि कतिपयमा कूटनीतिक नियोग र एनआरएनको राष्ट्रिय समन्वय समिति छैन। यसले गर्दा कोरोना प्रभावित नेपालीको यकिन विवरण आउन सकेको छैन। परराष्ट्र मन्त्रालयले कोरोनाका कारण मृत्यु हुने र संक्रमणमा पर्ने नेपालीको तथ्यांक राख्न नसकेको स्रोतले जनाएको छ। मन्त्रालय स्रोतका अनुसार कोरोनाको पूर्ण विवरण लिन सकिएको छैन। विदेशमा बस्ने नेपाली मूलका व्यक्तिको ज्यान गएको भए पनि तीमध्ये धेरै नेपाली नागरिक नभएको स्रोतले जनाएको छ। नेपालमा संक्रमितको संख्या १३ हजार २ सय ४८ पुगेको छ। निको भएर घर फर्किएका संख्या ३ हजार १ सय ३४ छ। अझै अड्कियो १ सय २० शव विभिन्न कारण ज्यान गुमाई लकडाउनले गर्दा अड्किएका ८९ शव नेपाल ल्याइएको बोर्डले जनाएको छ। कतारबाट २०, साउदी अरबबाट २०, मलेसियाबाट ३१, कुवेतबाट ७, यूएईबाट ५, बहराइनबाट ३ र ओमानबाट १ जनाको शव नेपाल ल्याइएको हो। यसबाहेक १ सय २० जनाको शव अझै विभिन्न मुलुकमै छन्। कोरोना कहरका कारण विदेशमा अलपत्र परेका ११ हजार ३ सय ७१ नेपाली स्वदेश फर्किएका छन्। जेठ २२ देखि असार १३ गतेसम्म विभिन्न मुलुकबाट उनीहरूलाई ल्याइएको हो। कुवेतबाट २ हजार २, यूएईबाट २ हजार १७, साउदी अरेबियाबाट १ हजार २ सय १८, मलेसियाबाट ९ सय २१, बंगलादेशबाट ८ सय १५, कतारबाट ६ सय ३८, माल्दिभ्सबाट ६ सय ४, जापानबाट ४ सय ९२, अस्ट्रेलियाबाट २ सय ६९, बहराइनबाट ४ सय २०, थाइल्यान्डबाट ३ सय २६ जना फर्किएका कोभिड१९ नियन्त्रण व्यवस्थापन समितिले जनाएको छ। त्यस्तै, ओमानबाट ३ सय १३, अमेरिकाबाट ४ सय ८३, दक्षिण कोरियाबाट २ सय २८, सिंगापुरबाट १ सय ४६, बेलायतबाट २ सय २९, हङकङबाट ८९, पाकिस्तानबाट ७२, म्यानमारबाट २६, अफगानिस्तानबाट १८ र श्रीलंकाबाट ५ जना फर्किएका छन्।०००"
बालुवाटार बैठकमा हरेक दिन किन फेरियो कुर्सी ?,"काठमाडौं : नेपाल कम्युनिस्ट पार्टी (नेकपा) स्थायी कमिटी बैठकमा नेताको बोलीको जति चर्चा छ कुर्सीको पनि चर्चा उत्तिकै छ। प्रधानमन्त्रीको सरकारी निवास बालुवाटारमा असार १० गते सुरु भएको बैठक मंगलबार (१६) सम्म गरेर चार दिन बसेको छ। पहिलो दिनको बैठकमा प्रधानमन्त्री एवम् अध्यक्ष केपी ओली र अर्का अध्यक्ष पुष्पकमल दाहाल प्रचण्डले सम्बोधन गरे। त्यसपछि तोस्रो दिन (असार १२) गते बसेको बैठकमा सीमा विवादको विषयमा स्थायी कमिटीका १८ सदस्यले धारणा राखे। १३ गतेको बैठकमासमेत सीमा विवादकै एजेण्डामा २१ जना स्थायी समिति सदस्यले धारणा राखे। मंगलबार (असार १६) गतेको बैठकमा भने अध्यक्ष पुष्पकमल दाहाल प्रचण्ड, वरिष्ठ नेता झलनाथ खनाल, माधवकुमार नेपाल, उपाध्यक्ष वामदेव गौतमसहित १८ स्थायी कमिटी सदस्यले प्रधानमन्त्रीको अभिव्यक्तिप्रति आपत्ति जनाए। बोलेका मध्ये केही नेताले भने सरकारको समेत आलोचना गरेका थिए। कुर्सी किन फेरियो ? असार १० मा बसेको पहिलो बैठकमा अध्यक्षद्वयलाई सोफामा बस्ने व्यवस्था गरिएको थियो। पहिलो दिन वरिष्ठ नेता र सचिवालय सदस्यलाई सामान्य कुर्सीमा राखिएको थियो। सर्वहाराहरुको प्रतिनिधित्व गर्ने कम्युनिस्ट पार्टीको बैठकमा अध्यक्षलाई सोफा र अन्य नेतालाई कुर्सी भन्दै चर्को आलोचना हुँदा पहिलो दिन सोफामा बसेका अध्यक्ष दोस्रो दिन कुर्सीमा पुगे। बैठकमा कुर्सीको विरोध भएपछि दोस्रो दिन प्रधानमन्त्री अनुपस्थित भएको बैठकमा अध्यक्ष बस्ने सोफा हटाएर कुर्सी राखियो। तेस्रो दिन अर्थात् १३ गतेको बैठकमासमेत तिनै कुर्सी र त्यही संरचनालाई निरन्तरता दिइयो। सोझा हटाइए पनि दुवै अध्यक्ष र वरिष्ठ नेता तथा पदाधिकारी मञ्चमै बसे। अन्य स्थायी कमिटी सदस्य भने हलमा डेस्क बेन्चमै बसेका थिए। मंगलबार अर्थात् बैठकको चौथो दिन भने अध्यक्षद्वय प्रचण्ड र ओलीलाई समेत हलमा कुर्सीको व्यवस्थापन गरियो। सोही व्यवस्थापन अनुसार मंगलबारको बैठकमा अध्यक्षसहित वरिष्ठ नेता हलमै झरेर बसे। चार दिनसम्म बैठकमा कुर्सी र नेताहरुको आसनसमेत व्यवस्थापन हुन नसक्नुले पार्टीभित्रको खटपटलाई सार्वजनिक गरिरहेको छ। सोमबार मात्र निर्वाचन आयोगमा नेकपा एमाले नामको पार्टी दर्ताका लागि आवेदन परेपछि मंगलबारको बैठकमा यो विषयमाथिसमेत छलफल भएको छ। बैठकमा बोल्दै उपाध्यक्ष वामदेव गौतमले एमाले दर्ताका लागि प्रधानमन्त्रीले नै निर्देशन दिएको आरोपसमेत बैठकमा लगाएका छन्।"
"बालुवाटारमा प्रचण्ड, माधव, झलनाथ र बामदेवको एउटै स्वर : भारतले होइन, राजीनामा हामीले मागेको हो'","काठमाडौं : नेपाल कम्युनिस्ट पार्टी (नेकपा) स्थायी कमिटी मंगलबार बसेको बैठकमा प्रधानमन्त्री एवम् पार्टी अध्यक्ष केपी ओलीले आफूलाई हटाउन भारत सक्रिय भएको भनी दिएको अभिव्यक्तिलाई लिएर चर्काचर्की भएको छ। बैठकमा अर्का अध्यक्ष पुष्पकमल दाहाल 'प्रचण्ड', वरिष्ठ नेता झलनाथ खनाल, माधवकुमार नेपाल र उपाध्यक्ष वामदेव गौतमले प्रधानमन्त्रीको अभिव्यक्तिप्रति आपत्ति जनाउँदै प्रधानमन्त्रीबाट राजीनामा दिन आग्रह गरेका छन्। प्रधानमन्त्री ओलीले मदन भण्डारी फाउण्डेसनले आइतबार गरेको कार्यक्रममा भारतले आफूलाई हटाउन होटल र दूतावासमा चलखेल गरिरहेको अभिव्यक्ति दिएका थिए। बैठकमा सहभागी एक स्थायी समिति सदस्यका अनुसार ओलीको अभिव्यक्तिप्रति नेताहरुले आक्रोश व्यक्त गरेका हुन्। प्रधानमन्त्रीजस्तो जिम्मेवार व्यक्तिले यस्तो उत्ताउलो र सतही अभिव्यक्ति दिन नहुने बताएका थिए। यसले पार्टी, सरकार र मुलुकको प्रतिष्ठामा समेत आँच पुगेको उनीहरुले बताएका थिए। पार्टी अध्यक्ष र प्रधानमन्त्री पदबाट राजीनामा भारतले होइन मैले मागेको हुँ, प्रचण्डको भनाइ उद्धृत गर्दै एक स्थायी कमिटी सदस्यले भने, तर, मैले राजीनामा आज होइन वैशाख १७ गते मागेको हुँ। त्यो बेला नयाँ नक्सा जारी भएको थिएन। कसैले राजीनामा मागेको भए अर्थात् पदबाट हटाउन चाहेको भए पार्टीको आन्तरिक बैठकमा छलफल गर्न छोडेर सार्वजनिक कार्यक्रममा बोलेको भन्दै नेताहरु खनाल, नेपाल र गौतमलेसमेत आपत्ति जनाएका हुन्। नेताहरुले सरकार ढाल्न र प्रधानमन्त्री फेर्न कुन शक्ति लागेको हो त्यो प्रष्ट पार्न प्रधानमन्त्रीसँग आग्रह गरेका छन्। प्रधानमन्त्रीको उक्त अभिव्यक्तिलाई लिएर सोमबार प्रचण्ड निवास खुमलटारमा छलफल भएको थियो। छलफलमा यस्तो गम्भीर अभिव्यक्ति पार्टीको आन्तरिक बैठकमा नभनेर सार्वजनिक रुपमा भन्नु गलत भएको ठहर नेताहरुले गरेका थिए। प्रधानमन्त्रीले यस्तो सूचना पाउँदा राजदूतलाई बोलाएर स्पष्टिकरण सोध्नुको साटो सार्वजनिक रुपमा भन्नु गलत भएको नेताहरुको भनाइ छ। नेताहरुको आपत्ति र आक्रोशपछि जवाफ दिने क्रममा प्रधानमन्त्री ओलीले आफ्नो अभिव्यक्तिले पार्टी र राष्ट्रको प्रतिष्ठामा कुनै आँच नआएको प्रस्ट पारेका छन्। उनले नक्सा छापिएपछि देखिएको परिस्थितिका बारेमा आफूले बोल्दा कसरी पार्टी र देशको प्रतिष्ठा गिर्यो? भनी नेताहरूलाई प्रतिप्रश्न गरेका छन्। 'नक्सा छापिएको विषयपछि देखिएको परिस्थितिका बारेमा मैले बोलेको हुँ, त्यो विषयलाई स्पष्ट गरेको हुँ, ओलीले भने, हामीले गरेको कामको बारेमा राखेको धारणाले कसरी देश र पार्टीको अपमान भयो? तपाईंहरूले बढी बुझ्न थाल्नुभएको हो? बैठकपछि पत्रकारसँग कुरा गर्दै प्रवक्ता नारायणकाजी श्रेष्ठले प्रधानमन्त्रीको अभिव्यक्तिमाथि नेताहरुले चर्चा गरेको पुष्टि गरे। नेता श्रेष्ठका अनुसार मंगलबारको बैठकमा १८ स्थायी कमिटी सदस्यले धारणा राखेका छन्। बैठकमा प्रधानमन्त्री एवम् पार्टी अध्यक्ष ओली, अर्का अध्यक्ष प्रचण्ड, वरिष्ठ नेता खनाल, नेपाल, उपाध्यक्ष गौतम, प्रवक्ता प्रवक्ता श्रेष्ठका अनुसार बैठकमा वेदुराम भुसाल, अष्टलक्ष्मी शाक्य, मुकुन्द न्यौपाने, भीम रावल, राघुजी पन्त, युवराज ज्ञवाली, गणेश शाह, सुरेन्द पाण्डे, जनार्दन शर्मा, पम्फा भुसाल, भीम आचार्यलगायतले बोलेका हुन्। बैठक बुधबार बिहान ११ बजे पुनः बैठक बस्नेगरी सकिएको प्रवक्ता श्रेष्ठले जानकारी दिए। मलाई हटाउन भारत सक्रिय हुन थाल्यो नेकपा एमाले दर्ताका लागि आयोगमा निवेदनको विषयमा छलफल बैठकमा निर्वाचन आयोगमा नेकपा एमाले नामको दल दर्ताका लागि निवेदन परेको विषयमा छलफल भएको छ। सोमबार निर्वाचन आयोगमा सन्ध्या तिवारीको अध्यक्षतामा नेकपा एमाले नामको दल दर्ताका लागि निवेदन परेपछि नेपाल कम्युनिस्ट पार्टी (नेकपा) स्थायी कमिटी बैठकमा मंगलबार छलफल भएको हो। पूर्वएमाले र पूर्वमाओवादी मिलेर दुई वर्षअघि नेकपा बनिसकेको अवस्थामा नयाँ दल दर्ताका लागि आवेदन परेपछि बालुवाटारमा यो विषयमा छलफल भएको हो। निर्वाचन आयोगमा नयाँ पार्टी नेकपा एमाले दर्ताका लागि आवेदन दर्ता भएको सुन्नमा आयो, प्रवक्ता श्रेष्ठले भने, यो विषयमा प्रस्ट हुनु आवश्यक ठानेर छलफल भएको हो। पूर्वएमाले र पूर्वमाओवादी मिलेर २०७५ जेठ ३ गते पार्टी एकीकरण भएको थियो।"
क्वारेन्टाइनलाई व्यवस्थित बनाउन सरकारलाई कांग्रेसको ध्यानाकर्षण,"काठमाडौं : नेपाली कांग्रेसले क्वारेन्टाइनलाई व्यवस्थित बनाउन सरकारको ध्यानाकर्षण गराएको छ । क्वारेन्टाइनको भद्रगोल व्यवस्थापनका कारण कोरोना भाइरस संक्रमण केन्द्र बनेको भन्दै कांग्रेसले यसलाई व्यवस्थित बनाउन सरकारसँग माग गरेको हो । कांग्रेसका सहमहामन्त्री एवम् कोभिड १९ बाट उत्पन्न परिस्थिति अनुगमन समितिका संयोजक डा। प्रकाश शरण महतको नेतृत्वमा कांग्रेसको एक प्रतिनिधि मण्डलले मंगलबार स्वास्थ्य तथा जनसंख्या मन्त्री भानुभक्त ढकाललाई भेटेर क्वारेन्टाइन व्यवस्थित बनाउन ध्यानाकर्षण गराएका हो । क्वारेन्टाइन नै कोरोना फैलाउने माध्यम बनेका छन्, महतले भने, क्वारेन्टाइनमा सामान्य मापदण्ड समेत अपनाएको पाइएन । सरकारको चरम लापरवाही देखियो ।' संयोजक महतसहितको टोलीले केही दिनअघि काठमाडौं बाहिरका क्वारेन्टाइनको स्थलगत अनुगमन गरेको थियो । संयोजक महतले क्वारेन्टाइनलाई व्यवस्थापन गर्न स्थानीय सरकारलाई साधनस्रोत उपलब्ध गराउनुपर्नेमा जोड दिए । स्थानीय तहले आफ्नै प्रयासमा क्वारेन्टाइन व्यवस्थापनमा काम गरेका छन्, तर उनीहरुसँग पर्याप्त साधनस्रोत नहुँदा समस्या देखिएको पाइयो, उनले भने, केन्द्रीय सरकार र प्रदेश सरकारको उपस्थिति देखिएन । बरु प्रदेश र संघले स्थानीय सरकारलाई क्वारेन्टाइनको जिम्मा दिँदा प्रभावकारी हुन्छ ।' कांग्रेसले स्वास्थ्य सामग्री खरिदमा भएको अनियमिता, कोरोना नियन्त्रणका लागि सरकारले गरेको खर्च पारदर्शी नभएकोबारे मन्त्री ढकालको ध्यानाकर्षण गराएका थिए । साथै कांग्रेले पीसीआर परीक्षणको दायरा बढाउनुपर्ने माग दोहोर्याएको छ । कांग्रेसकातर्फबाट स्वास्थ्य मन्त्री ढकाललाई भेट्न कांग्रेस केन्द्रीय सदस्यहरु एनपी साउद, मोहनबहादुर बस्नेत, चन्द्र भण्डारी र गगनकुमार थापाका साथै राष्ट्रिय योजना आयोगका पूर्व सदस्य प्रभु बुढाथोकी सहभागी थिए ।"
बाबुरामको प्रश्न : प्रधानमन्त्री हटाउन चलखेल गर्ने राजदूतलाई किन देश निकाला नगर्ने ?,"काठमाडौं : पूर्वप्रधानमन्त्री डा बाबुराम भट्टराईले प्रधानमन्त्री हटाउन चलखेल गर्ने राजदूतलाई किन देश निकाला नगरेको भन्दै प्रश्न गरेका छन्। मंगलबार नागरिकता विधेयकको विरोधमा जनता समाजवादी पार्टी (जसपा)ले गरेको कार्यक्रममा बोल्दै बाबुरामले यस्तो बताएका हुन्। प्रधानमन्त्री केपी ओलीलाई षड्यन्त्र गर्ने राजदूतलाई देश निकाला किन नगरेको भन्दै प्रश्न गरेका हुन्।प्रधानमन्त्रीजी कुनै देशको राजदूतले मलाई षड्यन्त्र गरिरहेको छ भन्नुहुन्छ। त्यसो हो भने उहाँ के हेरेर बस्नु भएको छ ?, बाबुरामले प्रश्न गर्दै भने, राजदूतलाई बोलाएर किन स्पष्टिकरण लिनु हुन्न ? किन तुरुन्तै देश निकाला गर्न सक्नुहुन्न ? सँगै नेता भट्टराईले प्रधानमन्त्री ओली स्वयम्ले अन्तर्राष्ट्रिय सम्बन्ध बिगारेको आरोपसमेत लगाएका छन्। ओलीले भारत, चीन र अमेरिकासँग सम्बन्ध बिगारेको आरोप उनको छ छ। बाबुरामले विदेशी बुहारीलाई सातवर्षपछि मात्र नागरिकता दिने प्रावधान विभेदकारी भएको भन्दै विरोध जनाए। सँगै नेता भट्टराईले विश्वव्यापी महामारीको रुपमा फैलिएको कोरोना भाइरस (कोभिड१९) को संक्रमणलाई प्रधानमन्त्रीले गम्भीर रुपमा नलिएको भन्दै आपत्ति जनाए। नागरिकता विधेयकको विरोधमा जसपा नेता सडकमा (फोटो फिचर) प्रधानमन्त्रीजी कहिले कुनै पार्टी फुटाउने विधेयक ल्याउनुहुन्छ। कहिले बेसुरसँग प्रतिनिधिसभामा हाच्छ्यूँ गरेर कोरोनालाई उडाइदिनुपर्छ भन्ने बेतुकका कुरा गरेर जग हसाउनुहुन्छ, उनले प्रधानमन्त्रीको आलोचना गर्दै थपे।"
नेकपा एमाले दर्ताका लागि आयोगमा निवेदन : बालुवाटारमा छलफल,"काठमाडौं : निर्वाचन आयोगमा नेकपा एमाले नामको दल दर्ताका लागि निवेदन परेको विषयमा बालुवाटारमा छलफल भएको छ । सोमबार निर्वाचन आयोगमा सन्ध्या तिवारीको अध्यक्षतामा नेकपा एमाले नामको दल दर्ताका लागि निवेदन परेपछि नेपाल कम्युनिस्ट पार्टी (नेकपा) स्थायी कमिटी बैठकमा मंगलबार छलफल भएको हो । पूर्वएमाले र पूर्वमाओवादी मिलेर दुई वर्षअघि नेकपा बनिसकेको अवस्थामा नयाँ दल दर्ताका लागि आवेदन परेपछि बालुवाटारमा यो विषयमा छलफल भएको हो । नेकपा स्थायी कमिटी बैठक जारी, केके विषयमा हुँदैछ छलफल ? बालुवाटारमा प्रचण्ड, माधव, झलनाथ र बामदेवको एउटै स्वर : भारतले होइन, राजीनामा हामीले मागेको हो' निर्वाचन आयोगमा नयाँ पार्टी नेकपा एमाले दर्ताका लागि आवेदन दर्ता भएको सुन्नमा आयो, प्रवक्ता नारायणकाजी श्रेष्ठले भने, यो विषयमा प्रस्ट हुनु आवश्यक ठानेर छलफल भएको हो । पूर्वएमाले र पूर्वमाओवादी मिलेर २०७५ जेठ ३ गते पार्टी एकीकरण भएको थियो ।"
अन्यायमा नायब सुब्बा,"काठमाडौं : संघीय निजामती सेवा ऐन निर्माणका लागि सरकारले संसदमा पेस गरेको विधेयकमा राजपत्र अनंकित प्रथम श्रेणी (नायब सुब्बा) कर्मचारी अन्यायमा परेको गुनासो आएको छ । नायब सुब्बा योगदानको अवमुल्यन गर्दै निजामती सेवा ऐन २०४९ भन्दापछि हटेर प्रस्तावित विधेयकमा कतिपय प्रावधान राखिएको उनीहरुको दुःखेसो छ । विधेयक संसदबाट पारित भएमा राजपत्र अंनकित प्रथम श्रेणीका कर्मचारीको वृति विकासमा गम्भिर असर पर्ने उनीहरुले भनाइ छ । सो विधेयक सोमबार राज्य व्यवस्था तथा सुशासन समितिबाट संघीय मामिला तथा सामान्य प्रशासन मन्त्री हृदयेश त्रिपाठी, सत्तारुढ दल, विपक्षी, मधेशवादी दलको समेत असहमतीकाबीच पारित गरिएको घोषणा भएको छ । डेढ वर्षदेखि अनिर्णयको बन्दी भएको भन्दै समिति सभापति शशी श्रेष्ठले विधेयक पारित भएको घोषणा गरिन् । यो विधेयकले नासुको वृति विकासमा गम्भीर असर पार्ने भएको सुधार गर्न निजामति सेवामा नासु बचाउ अभियान तथा निजामति सेवाका राजपत्र अनंकित कर्मचारीले माग गरेका छन् । अधिकांश दुर्गम जिल्लामा शाखा अधिकृत प्रमुख हुने कार्यालयमा अहिले नासुस्तरको कर्मचारीले नेतृत्व गरिरहेका छन् । बढुवा र वृत्तिविकास कर्मचारी जीवनको मुख्य सवाल हो, वृति विकास नै कर्मचारीको उच्च उत्प्रेरणा र मनोबलको स्रोत हो । बढुवा र वृति विकासमा सबै भन्दा मारमा नासु नै रहेको उनीहरुको तर्क छ । संघीय निजामति विधेयक संसदबाट पारित भएमा राजपत्र अंनकित प्रथम श्रेणीका कर्मचारीको वृति विकासमा गम्भिर असर पर्ने उनीहरुले भनाइ छ । गिरेको मनोबल र बेइज्जत भएर झोक्राएका कर्मचारीले गुणस्तरीय कामको अपेक्षा गर्नु दिवास्वप्न भएको उनीहरु बताउँछन् । दैनिक प्रशासनिक एवं अन्य सेवा प्रवाहको काममा बढी संलग्न हुने भनेको नासु र खरिदार नै हुन् । सुब्बा बढी भ्रष्टाचारमा संलग्न हुनुको प्रमुख कारण पनि उसको वृति विकासमा गरिएको अबरोध नै भएको उनीहरुको ठहर छ । एक नासुले भने, कर्मचारी भ्रष्टाचार किन गर्छन् भन्ने समस्याको वैज्ञानिक समाधान सरकारले जबसम्म गर्दैन, तबसम्म भ्रष्टाचार रोकिदैन । उनीहरुले राजपत्रांकित तृतिय श्रेणी शाखा अधिकृत सरहको पदपूर्तिमा ५० प्रतिशत खुल्ला, ३० प्रतिशत बढुवा र २० प्रतिशतमा आन्तरिकअन्तरतह प्रतिस्पर्धाको व्यवस्था हुनु पर्ने माग गरेका छन् । साविकको पदमा अधिकतम १२ वर्षसम्म पनि बढुवा नभएमा स्वतः बढुवा प्रणालीबाट पदपूर्ति गरेर मात्र खुलातर्फ विज्ञापन गर्नु पर्ने उनीहरुको माग छ । सेवा प्रवेश गरिसकेका कर्मचारीलाई निजामती सेवाको पदपूर्ति हुने कुनै पनि परीक्षामा भाग लिन उमेर हद नलाग्ने र कुनै पनि कर्मचारीले खुला प्रतिस्पर्धाबाट लोकसेवा आयोगको परीक्षा उत्तीर्ण गरेमा अघिल्लो पदको सेवा अवधिसमेत जोडन पाउने विद्यमान निजामती सेवा ऐन २०४९ को व्यवस्था कायम हुनुपर्ने राजपत्र अनंकित प्रथम श्रेणी कर्मचारीहरुको अडान छ । सेवारत कर्मचारीले खुलाबाट सिफारिस भए पुरानो सेवा अवधि नजोडिने विषयले घुमाउरो गरी सेवामा रहेका कर्मचारीलाई हतोत्साहित गराउने उनीहरुको भनाइ छ । नासु र खरिदारको खुलामा प्रतिस्पर्धा गर्न सम्बन्धित पदको लागि आवश्यक न्यूनतम शैक्षिक योग्यता भएको र निजामती सेवाको राजपत्र अनंकित पदमा रहेर ७ र ५ वर्ष काम गरेको भए योग्य हुन पाउनुपर्ने चर्चा समेत भइरहेको छ । साथै सबै सेवासमूहका कर्मचारीलाई सम्बधित सेवासमूहमा नै बढुवा लगायतका वृति विकासको व्यवस्था गर्न माग गरिएको छ। सबै तहमा श्रेणीगत वा तहगत एउटै व्यवस्था हुनुपर्ने, सरुवा प्रणालीलाई चक्रिय र पूर्वानुमान योग्य हुनुपर्ने उनीहरुको माग छ ।"
"टुंगियो निजामती विधेयक, मन्त्री र सत्तारुढ सांसद असन्तुष्ट","काठमाडौं : संघीय निजामती सेवाको गठन, सञ्चालन र सेवाका सर्त सम्बन्धमा व्यवस्था गर्न बनेको विधेयक संसदीय समितिबाट पारित भएको छ। सत्तारुढ दल नेकपा र संघीय मामिला तथा सामान्य प्रशासनमन्त्री हृदयेश त्रिपाठीको विमतिका वीच प्रतिनिधिसभाको राज्यव्यवस्था तथा सुशासन समितिले सोमबार विधेयक पारित गरेको हो। मन्त्री त्रिपाठीले विधेयकमाथि उठेका विषयमा सरकारले आफ्नो धारणा राख्न नपाउने हो भने संसदीय समितिको स्वास्थ्यका लागि हानिकारक हुने चेतावनी दिए। हामीले भनेका सबै कुरा सरकारले मान्नै पर्छ भनेर जाने हो भने पछि समस्या पर्छ, विधेयक पारित गर्न बसेको बैठकमा बोल्दै उनले भने, के के विषय टुंगिएको छ, के के टुंगिएको छैन मन्त्रालयलाई जानकारी छैन। यदि प्रतिवेदनमा सहमति भइसकेको हो भने त्यो हामीलाई जानकारी होस्, त्यसमाथि धारणा बनाउने काम हाम्रो हो। समितिको प्रतिवेदनमा उल्लेखित कर्मचारी समायोजनको व्यवस्था, अवकाश, ट्रेड युनियनसम्बन्धी व्यवस्था, समावेशिता, प्रदेश मन्त्रालयका सचिवलगायतका प्रावधानमाथि मन्त्री त्रिपाठीले विमत्ति जनाउँदै आएका छन्। समायोजनमा पठाइएका कर्मचारीलाई फेरि संघीय निजामती सेवामा ल्याउने बाटो खोल्नुपर्ने र खस आर्यलाई समावेशितामा राख्न नहुने उनको अडान छ। समिति सभापति शशी श्रेष्ठले पछिल्ला तीन दिन अनौपचारिक छलफल गरेर मात्र अन्तिम विधेयक प्रतिवेदन आएको दाबी गरिन्। बहसका लागि बहस र असहमतिका लागि असहमति राख्ने हो भने मेरो भन्नु केही छैन, बहस मात्र चलाउने हो भने यो अनन्तकालसम्म चल्ने कुरा हो, उनले भनिन्,कि पहिलेका मन्त्रीले स्वीकार गरेका कुरा स्वीकार गर्दिन भन्नुपर्यो, हामीले प्रत्येक विधेयक प्रतिवेदन मन्त्रालयमा पठाएका छौं। समितिले गरेका पछिल्ला तीनवटा अनौपचारिक छलफलबाट अधिकांश विषयमा सहमति जुटिसकेको सभापति श्रेष्ठले दाबी गर्दै आएकी थिइन्। तर, समितिबाट विधेयक प्रतिवेदन पास हुँदैगर्दा सत्तारुढ नेकपाका सांसदहरु विजय सुब्बा, वृजेशकुमार गुप्ता, झपट रावल, नवराज सिलवाल लगायतले विमत्ति जनाए। सभापति श्रेष्ठले समितिको प्रतिवेदनमाथि विमत्ति जनाउने सांसदलाई नोट अफ डिसेन्ट लेखेर दिन रुलिङ गरेकी थिइन्। सांसद गुप्ताले समितिबाट तयार विधेयक प्रतिवेदनको दफा १२३प्रति आफ्नो गम्भीर असहमति रहेको बताए। प्रदेश र संघका कर्मचारी मात्र लोकसेवा अन्तर्गत हुनुपर्ने उनको भनाइ छ। अर्का सांसद लालबाबु पण्डितले पनि यही प्रावधानमा विमत्ति जनाए। स्थानीय तह अलग्गै हो, हाम्रो संघीयता तीन तहको हो यसलाई दुई तहमा राख्न खोजियो भने त्यो संविधान विपरित हुन्छ, उनले भने,सरकारको प्रस्ताव जस्तो आएको छ त्यो नै ठीक छ, त्यो प्रस्ताव अनुसार गइएन भने देशका लागि ठिक हुँदैन। त्यस्तै सांसद विजय सुब्बाले सरकारलाई बेवास्ता गर्दै विधेयकलाई अगाडि बढाउन नसकिने बताए। सरकार विधेयक प्रस्तोता हो, त्यसैले विधेयक प्रस्तोताको विरुद्धमा जान सकिदैन, मन्त्रीजीले आफ्नो अडान कहाँ हो भनेर भनिसक्नु भएको छ, उनले भने,मन्त्रीजीले असहमति छ भन्दाभन्दै पनि सभापतिजीले कुरा मिलिसक्यो भनेर झुट बोल्नुभयो। प्रमुख प्रतिपक्षी दल नेपाली कांग्रेसले विधेयकको प्रतिवेदनमाथि पाँच बुँदे असहमति राखेको छ। त्यस्तै जनता समाजवादी दलले पनि समितिद्धारा पारित विधेयक प्रतिवेदनमाथि विमत्ति जनाएका छन्। केही कुरामा सहमति जुटेपनि केही कुरामा आफूहरुले सुरुदेखि नै विमत्ति राखिरहेको दुबै दलका नेताहरुको दाबी छ। निजामती विधेयक करिब डेढ वर्षदेखि संसदमा थन्किएको थियो। विधेयक टुंगिन विलम्ब हुँदा प्रदेश र स्थानीय तह सम्बन्धी कानुन बन्न सकेका छैनन्। जसको कारण निजामति सेवा नै अन्योलमा छ। प्रदेश र स्थानीय तहका कर्मचारी व्यवस्थापन हुन सकेको छैन। यतिमात्र होइन, समायोजनपछि कर्मचारी संघ, प्रदेश र स्थानीय गरी तीन तहका भए पनि उनीहरुको व्यवस्थापन हुन सकेको छैन। संघीय निजामति सेवा ऐनकै अभावमा स्थानीय तह र प्रदेशको कार्य सम्पादन, सेवाप्रवाहमा ठूलो असर पर्दै आएको छ।"
वडा अध्यक्ष आक्रमणको जिम्मा विप्लवले लियो,"दाङ : दाङको शान्तिनगर गाउँपालिकाका २ का वडा अध्यक्ष फर्साराम डाँगीमाथि कार्यकक्षमै मंगलबार भएको आक्रमणको जिम्मा विप्लव नेतृत्वको नेकपाले लिएको छ । नेकपाका शान्तिनगर गाउँपालिका सेक्रेटरी कमल सिंहले आक्रमणको जिम्मा लिएका हुन्। वडा अध्यक्ष डाँगीलाई विभिन्न सातवटा आरोप लगाउँदै जनताको मागअनुसार पहिलो चरणको सामाजिक कारवाही गरिएको सिंहले जारी गरेको वक्तव्यमा उल्लेख गरिएको छ । विभिन्न व्यक्तिलाई कुटपीट गरेको, गुण्डागर्दी गरेर समाजमा सामाजिक विकृति फैलाएको, जुवातास खेल्ने खेलाउने गरेको, आस्थाका आधारमा जनतालाई सेवा दिएको, भ्रष्टाचार गरेको आरोप लगाइएको छ। थप उपचाका लगि काठमाडौं लैजाने तयारी अज्ञात समूहको आक्रमणबाट घाइते भएका वडा अध्यक्षलाई थप उपचारका लागि काठमाडौं लैजाने तयारी गरिएको छ। मंगलबार बिहान साढे ११ बजे वडा शान्तिनगर गाउँपालिका २ नम्बर वडाका वडाध्यक्ष फर्साराम डाँगीमाथि कार्यकक्षमै ५७ जनाको समूह आएर रड र लाठी प्रहार गरी गम्भीर घाइते बनाएको थियो। उनको राप्ती प्रादेशीक अस्पताल तुलसीपुरमा उपचार गरिएको थियो। तर थप उपचारका बाहिर लैजानुपर्ने भएकाले काठमाडौं लैजाने तयारी भएको गाउँपालिकका प्रवक्ता रवि बुढाथोकीले जानकारी दिए । उनको टाउको र हातमा गम्भीर चोट लागेको छ । वडाध्यक्षमाथि कार्यालयमै रड र लाठी प्रहार जिल्ला प्रहरी कार्यालयका प्रवक्ता डीएसपी सुमित खड्काले वडाध्यक्ष डाँगीको टाउको र हातमा गहिरो चोट लागेको बताए । उनले वडा अध्यक्षलाई आक्रमण गर्नेहरुको खोजी तीव्र पारिएको बताए । प्रवक्ता खड्काले घटना स्थलमा प्रतिबन्धित विप्लव नेतृत्वको नेकपाको पर्चा भेटिएकाले आक्रमण उनीहरुबाट भएको हुनसक्ने बताए।"
कांग्रेस केन्द्रीय कार्य समिति बैठक : कार्यतालिका हेरफेर गर्ने तयारी,"काठमाडौं : नेपाली कांग्रेसको १४औँ महाधिवेशन आगामी फागुन ७ गते नै गर्ने गरी अन्य अधिवेशनका कार्य तालिकामा हेरफेर गर्ने तयारी गरेको छ। कांग्रेसको मंगलबार दिउँसो बस्ने केन्द्रीय कार्य समितिको बैठकमा कोभिड१९ को सङ्क्रमणका कारण प्रभावित पार्टीको १४औँ महाधिवेशनअन्तर्गतको प्रक्रियाका बारेमा छलफल हुने बताइएको छ। पार्टीको पदाधिकारी र पूर्वपदाधिकारीको आइतबार बसेको बैठकले काँग्रेसको १४ औँ महाधिवेशन निर्धारित समय आगामी फागुन ७ देखि १० गते नै गर्ने र अन्य अधिवेशनका तालिकामा हेरफेर गर्न सकिने बारेमा छलफल गरेको थियो। सो विषयमा केन्द्रीय समिति बैठकले आवश्यक छलफल गरी निर्णय गर्ने महामन्त्री पूर्णबहादुर खड्काले जानकारी दिए। कांग्रेसले गत माघ १३ गतेको केन्द्रीय समिति बैठकबाट पार्टी मातहत निकायका अधिवेशन र १४ औँ महाधिवेशन सम्पन्न गर्न कार्यतालिका सार्वजनिक गरेको थियो। सो तालिकाअनुसार २०७६ फागुन देखि २०७६ चैतसम्म पार्टीको प्रतिनिधि सभा क्षेत्रीय कार्यसमितिले नयाँ क्रियाशील सदस्यता वितरण र जिल्ला कार्यसमितिले क्रियाशील सदस्यता नविकरण गर्ने कार्य सम्पन्न गर्ने अवधि तोकेको थियो। तर कोरोनाका कारण क्रियाशील सदस्यता वितरण र नविकरण कार्य स्थगित गर्नुपरेको थियो। कांग्रेसले १४ औँ महाधिवेशनका लागि गाउँनगर वडा अधिवेशन आगामी कात्तिक १६ गते, गाउँनगरपालिका अधिवेशन कात्तिक १८ गते, प्रदेशसभा क्षेत्रीय अधिवेशन कात्तिक २१ गते र प्रतिनिधिसभा क्षेत्रीय अधिवेशनएक मात्र प्रतिनिधि सभा निर्वाचन क्षेत्र भएको जिल्ला अधिवेशन कात्तिक २३ गतेका लागि निर्धारण गरेको थियो। यसैगरी एकभन्दा बढी प्रतिनिधिसभा निर्वाचन क्षेत्र भएको जिल्ला अधिवेशन कात्तिक २५ गते, प्रदेश अधिवेशन मङ्सिर २९ गते र केन्द्रीय महाधिवेशन आगामी फागुन ७ देखि १० गतेसम्म काठमाडौँ गर्ने तालिका सार्वजनिक गरिएको थियो।"
ओलीको अभिव्यक्तिमा कांग्रेस नेताको आपत्ति : असक्षमता छोप्न वाहियात कुरा नगर्नूस् !,"काठमाडौँ : प्रधानमन्त्री केपी ओलीले भारतले आफूलाई पदबाट हटाउन चलखेल गरेको आरोप लगाएपछि यसले नेपाली राजनीतिमा तरंग पैदा गरिदिएको छ । प्रधानमन्त्रीमाथि नै यस्तो गम्भीर षड्यन्त्र भइरहँदा पनि प्रधानमन्त्री भने भाषण गरेरै बसिरहनु आफैँमा विरोधाभाष हो । आफैँलाई हटाउने चलखेल भइरहँदा प्रधानमन्त्री किन केही गर्न सकिरहेका छैनन् त ? वा किन केही गर्न चाहेका छैनन् ? यस्तो प्रश्न धेरै नेताहरुले गरिरहेका छन् । उनको पार्टी नेकपाभित्रै पनि यस्ता प्रश्न उठेका छन् । यस्तैमा प्रमुख प्रतिपक्षी दल नेपाली कांग्रेसका नेताहरुले प्रधानमन्त्रीको अभिव्यक्तिलाई लिएर आपत्ति जनाएका छन् । महाधिवेशनको तयारीमा रहेको नेपाली कांग्रेसको मंगलबारको बैठकमा पनि प्रधानमन्त्रीको अभिव्यक्तिको प्रसंग उठेको थियो । कांग्रेसका नेताहरुले प्रधानमन्त्रीको कडा आलोचना गरिरेका छन् । कांग्रेस प्रवक्ता विश्वप्रकाश शर्मा, युवा नेता धनराज गुरुङ लगायत नेताहरुले प्रधानमन्त्रीको अभिव्यक्तिमा आपत्ति जनाए । नेता शर्माले प्रधानमन्त्रीलाई सार्वजनिक रुपमा रुवाबासी गर्नु शोभनीय नभएको भन्दै बरु पदबाट राजीनामा गर्न सुझाव दिएका छन् । थैली राम्रोसँग नबाँध्ने तर छिमेकीलाई दोष लगाउने, पद सुहाउँदो नभएको उनको तर्क थियो । कोरोनासंग जुध्न असफलतापछि जनताले परिवर्तन खोजेका छन् ,सहयोद्धाहरुले जोगाइदिए तिनलाई धन्यवाद दिनोस्, विदा गरे हालसम्मको कामका लागि धन्यवाद लिनोस्,हटाउन लागे भनेर सार्वजनिक रुवाबासी गर्नु शोभनीय भएन ! थैली राम्रोसँग नबांध्ने छिमेकीलाई दोष लगाउने, पद सुहाउँदो भएन नेता शर्माले ट्वीटरमा लेखेका छन् । यस्तै कांग्रेस नेता धनराज गुरुङले के नेकपाभित्र दिल्लीका एसेट्सहरुको बहुमत छ र ? भन्दै व्यंग्यात्मक रुपमा सोधेका छन् । आफ्नो असक्षमतालाई छोप्न यस्ता तर्क नगर्न प्रधानमन्त्रीलाई उनको सुझाव छ । नेता गुरुङले सोधेका छन्, दिल्लीले आफुलाई हटाउन लागेको कुरा प्रम ओलीले गरेछन्। प्रधानमन्त्री जी ! तपाईंको पार्टीभित्र दिल्लीका एसेट्सहरुको बहुमत छ र ? नेकपा संसदीय दलभित्र दिल्लीका एसेट्सहरुको बहुमत बिना तपाईंलाई दिल्लीले प्रमबाट हटाउन सक्दैन। अन्यथा आफ्नो असक्षमतालाई छोप्न यस्ता वाइह्यात कुरा नगर्नुस्।' प्रधानमन्त्रीको यस्तो अभिव्यक्तिलाई लिएर सानेपास्थित कांग्रेस बैठकमा पनि चर्को रुपमा उठेको कांग्रेसका नेताहरुले जानकारी दिए । प्रधानमन्त्रीको भनाइले संसदको नै अपमान गरेको ठहर कांग्रेस नेताहरुको थियो । यदी आफूलाई कसैले हटाउने चलखेल गरिरहेको भए कारवाही गर्नुपर्ने, नत्र भाषण गरेर मात्रै पन्छिन खोज्नु प्रधानमन्त्रीको अकर्मण्यता भएको कांग्रेस नेताहरुले सार्वजनिक रुपमै भन्न थालेका छन् ।"
नागरिकता विधेयकको विरोधमा जसपा नेता सडकमा (फोटो फिचर),"काठमाडौं : नागरिकता विधेयकको विरोधमा जनता सामाजवादी पार्टी (जसपा) ले विरोध प्रदर्शन गरेको छ । मंगलबार संसदमा विचाराधीन विधेयकको विरोधमा सजपाका नेताले प्रदर्शन गरेका हुन् । माइतीघर मण्डलामा भएको प्रदर्शनमा नेता महन्थ ठाकुर, उपेन्द्र यादव, डा बाबुराम भट्टराईलगायत सहभागी थिए । राज्य व्यवस्था समितिले नेपाली पुरुषसँग बिहे गर्ने विदेशी महिलालाई सात वर्षपछि मात्र अंगिकृत नागरिकता दिने व्यवस्थासहितको विधेयक स्वीकृत गरेर संसदमा पठाएको छ । यो प्रावधान गलत भएको भन्दै सजपाले विरोध जनाएको हो । तस्बिर : केशव झाको फेसबुकबाट"
"नेकपा स्थायी कमिटी बैठक जारी, केके विषयमा हुँदैछ छलफल ?","काठमाडौं : नेपाल कम्युनिष्ट पार्टी (नेकपा) को स्थायी कमिटी बैठक प्रधानमन्त्री निवास बालुवाटारमा मंगलबार पनि जारी रहेको छ। यही असार १० गते शुरु भएको स्थायी कमिटीको बैठक असार १४ गते जननेता मदन भण्डारीको जन्मजयन्ती र १५ गते राष्ट्रिय धान दिवसका कारण स्थगन भएको थियो। यसअघि नेपालको सीमा अतिक्रमण र सीमासम्बन्धी रहेको कार्यसूचीमाथिको छलफलमा भाग लिँदै २१ जना सदस्यले धारणा व्यक्त गरिसकेका छन् भने बाँकी सदस्यले आज बोल्ने जनाइएको छ। आजै कोभिड१९ को सङ्क्रमण, रोकथाम, नियन्त्रण, उपचार र त्यससँग सम्बन्धित पक्षका बारेमा छलफल हुनेछ। त्यसपछि सरकार तथा पार्टीको काम कारवाहीको विषयमा प्रवेश हुने छ। बैठकमा सरकारको कामको समग्र समीक्षा, पार्टी कामको समीक्षा र साङ्गठनिक एकताका बाँकी काम सम्पन्न गर्ने, अमेरिकी सहायता मिलेनियम च्यालेन्ज कर्पाेरेशन (एमसीसी) र विविध कार्यसूची छ। यस्तै कार्यसूचीको विविधमा रुकुमपश्चिममा गत जेठ १० मा भएको मानवताविरोधी घटना, नागरिकतासम्बन्धी विधेयक, सङ्घीय सांसदहरूको भत्ताका विषय राखिएको छ।"
"दैलेखमा ६५० जनाले जिते कोरोना, आइसोलेसनमा अब ११७ जना मात्रै","दैलेख : दैलेखका साढे ६ सय जना कोरोना संक्रमित डिस्चार्ज भएका छन् । मंगलबारसम्म ६ सय ५० जना कोरोना संक्रमित घर फर्किएको स्वास्थ्य सेवा कार्यालय दैलेखले जनाएको छ । ४४ जना महिला र ६ सय ६ जना कोरोना संक्रमित पुरुष डिस्चार्ज भएका हुन् । अब जिल्लाका ११ वटै स्थानीय तहमा गरी १ सय १७ जना मात्रै कोरोना संक्रमित आइसोलेसनमा छन् । स्वास्थ्य सेवा कार्यालय दैलेखका कोभिड१९ फोकल पर्सन थीरप्रसाद रेग्मीका अनुसार नारायण नगरपालिकाका २ सय २७ जना कोरोना संक्रमितमध्ये २ सय २३ जना डिस्चार्ज भएका छन् । यस्तै दुल्लु नगरपालिकाका ८९ मध्ये ४१, ठाटीकाँध गाउँपालिकाका ४ मध्ये एक, भैरबी गाउँपालिकाका १७ मध्ये ५ जना कोरोना संक्रमित डिस्चार्ज भएका हुन् । त्यसैगरी महाबु गाउँपालिकाका १ सय ६५ मध्ये १ सय ६३ जना, नौमूले गाउँपालिकाका १ सय ४६ मध्ये १ सय ३९, भगवतीमाई गाउँपालिकाका १४ मध्ये ४, डुङ्गेश्वर गाउँपालिकाका ७० मध्ये ६६, गुराँस गाउँपालिकाका ८ जना कोरोना संक्रमित डिस्चार्ज भएका हुन्। डिस्चार्ज हुनेमा बालकदेखि वृद्धसम्म छन् ।डिस्चार्ज भएकामध्ये अधिकांशलाई दोस्रो पटक परीक्षण नगरेरै घर पठाइएको हो । दुई हप्ता बढी आइसोलेसनमा बसेका संक्रमितलाई बिनापरीक्षण घर पठाइएको हो । कोरोनाका लक्षण नदेखिएका र बिरामी नभएका संक्रमितलाई परीक्षण नगरी छाड्ने गरिएको हो । परीक्षण नगरी पठाइएका संक्रमित गाउँ गएपछि त्रास बढेको छ । कोरोनाका रेडजोनमा रहेका दैलेखका स्थानीय तहका क्वारेन्टाइन र आइसोलेसन सेन्टर धमाधम खाली भइरहेका छन् । यहाँका स्थानीय तहका अधिकांश क्वारेन्टाइन रित्तिइसकेका छन् ।"
दोलखाको ४ पालिकामा देखियो सलह,"दोलखा : सोमबार रातीबाट जिल्ला प्रवेश गरेको सलह किरा दोलखाको ४ वटा स्थानीयतहमा फैलिएको छ । कृषि ज्ञान केन्द्र रामेछापका अनुसार जिल्लाका नौवटा स्थानीयतहमध्ये ४ वटामा सलहको प्रकोप देखिएको हो । दोलखासमेत कार्यक्षेत्र रहेको कृषि ज्ञान केन्द्र रामेछापका प्रमुख दिनेश आचार्यका अनुसार पातलो संख्याको सलह किरा दोलखाका ४ वटा पालिकामा देखिएको छ । सोमबार दिउँसो रामेछापबाट उत्तर लागेको सलहको पातलो झुण्ड दोलखाको जिरी नगरपालिका, विगु, बैत्यश्वर र गौरीशंकर गाउँपालिकामा पुगेको जानकारी आएको ज्ञानकेन्द्र प्रमुख आचार्यले बताए । मंगलबार अपरान्ह प्राप्त जानकारीअनुसार जिरी नगरपालिका५, जिरी, विगु गाउँपालिका५, चिलंखा, बैत्यश्वर गाउँपालिका५, पहाडी बाली अनुसन्धान केन्द्र, गौरीशंकर गाउँपालिका७, मार्बुमा थोरै संख्यामा सलह देखिएको आचार्यको भनाइ छ । विगु गाउँपालिकाका अध्यक्ष युधिष्ठिर खड्काले चिलंखामा मौरी छुट्टिँदाजस्तै आवाज गरेर सलह देखिएको जानकारी पाएको बताए । नियन्त्रणको लागि पहल गरिरहेको र औषधि छर्कने योजनामा रहेको अध्यक्ष खड्काले जानकारी दिए । सलह किराको संक्रमण देखिएका स्थानहरुमा स्थानीय तहसँग ज्ञानकेन्द्रका प्राविधिकहरुले समन्वय गरिरहेको उनले बताए । हाललाई औषधि छर्कनु पर्ने स्थिति देखिँदैन तैपनि किसानहरुलाई सतर्क रहन जानकारी गराइएको उनले बताए । जिल्लामा सलह फट्याँङ्ग्रा प्रवेश गरेकोमा किसानहरु चिन्तितसमेत बनेका छन् । मंगलबार साँझसम्म सलहले क्षति पुर्याएको जानकारी प्राप्त नभएका ज्ञानकेन्द्रको भनाइ छ ।"
नाबालक छोरामाथि बाबुको हत्या आरोप,"विराटनगर : मोरङको जहदा गाउँपालिका५ का एक नाबालकमाथि बाबुको हत्या गरेको आरोप लागेको छ। १५ वर्षीय छोरामाथि बन्चरोले हानेर ४० वर्षीय विर्जु टुडुको हत्या गरेको आरोप लागेको हो। मोरङ प्रहरी प्रमुख एसपी सन्तोस खड्काकाअनुसार घरयासी विवादका क्रममा विर्जुमाथि शनिबार बिहान छोराले टाउकोमा बन्चरो प्रहार गरेको प्रारम्भिक अनुसन्धानबाट खुलेको छ। बन्चरो प्रहारबाट घाइते भए पनि लडेर चोट लागेको भन्दै गम्भीर अवस्थाका उनलाई उपचारका लागि विराट नर्सिङ होममा त्यही दिन भर्ना गरिएको थियो। पैसा नभए उपचार गर्न नसकिने अस्पतालले बताएछ, प्रहरी स्रोतले भन्यो, पारिवारिक आर्थिक अवस्था कमजोर भएकाले उपचार गराउन सम्भव नभएपछि विर्जुलाई आइतबार आफ्नै घरमा फर्काएर लगेको पनि खुलेको छ। विर्जुको मृत्यु सोमबार घरमै भएको खड्काले बताए। टाउकोमा चोट देखिएको भन्दै छिमेकीले मृत्यु अस्वभाविक रहेको बताएपछि शव पोस्टमार्टमका लागि प्रहरीले विराटनगरको कोसी अस्पतालमा ल्याएको थियो। मृत्यु शंकास्पद देखिएपछि र छोरा पनि फरार रहेको पाइएपछि अनुसन्धान अघि बढाउँदा नाबालक छोराले बन्चरोले हानेका कारण बाबुको मृत्यु भएको पाइएको एसपी खड्काले बताए। बाबुलाई बन्चरो हानेर फरार भएका नाबालकलाई प्रहरीले मंगलबार दिउँसो विराटनगरबाट पक्राउ गरेको छ। पक्राउ परेका नाबालकले आमालाई सधैं कुटपिट गरिरहने गरेका कारण सहन नसकेर बाबुलाई बन्चरोले हानेको प्रहरीलाई बताएका छन्। बाबुको हत्यामा संलग्न नाबालकले आमाको नाम पनि जोडेपछि अनुसन्धानको दायरा फराकिलो पारिएको खड्काको भनाइ छ।"
दाङमा वडा अध्यक्षसहित २१ जनामा कोरोना संक्रमण,"दाङ: दाङको तुलसीपुर उपमहानगरपालिकाका एक वडा अध्यक्षलाई पनि कोरोना संक्रमण पुष्टि भएको छ । राप्ती स्वास्थ्य विज्ञान प्रतिष्ठान दाङले मंगलवार सार्वजनिक गरेको पीसीआर परीक्षणमा वडा अध्यक्षसहित दाङमा थप २१ जनामा कोरोना पुष्टि भएको हो । तुलसीपुर उपमहानगरपालिका वडा नं ७ का वडा अध्यक्षमा कोरोना पुष्टि भएको हो । मंगलबार तुलसीपुरका ६ जना, शान्तिनगरका ४ जना र घोराहीका ११ जनामा कोरोना पुष्टि भएको हो। सल्यानका दुईजनामा पनि कोरोना पुष्टि भएको छ । दाङका १० वटै स्थानीय तहका ५८८ जनामा कोरोना देखिएको छ ।"
काठमाडौं उपत्यकामा थपिए १४ जना कोरोना संक्रमित,"काठमाडौं : काठमाडौं उपत्यकामा थप १४ जनामा कोरोना संक्रमण देखिएको छ। स्वास्थ्य तथा जनसंख्या मन्त्रालयका प्रवक्ता डा जागेश्वर गौतमले विभिन्न प्रयोगशालामा गरिएको परीक्षणमा थप १४ जनामा कोरोना संक्रमण पुष्टि गरेका हुन्। डा गौतमका अनुसार संक्रमित हुनेमा काठमाडौंका ५ महिला र ७ पुरुष, ललितपुरका १ महिला र भक्तपुरका १ महिला गरी कुल १४ जनामा कोरोना संक्रमण देखिएको हो। सोमबार मात्रै उपत्यकामा ८ जनामा कोरोना संक्रमण देखिएको थियो। यस्तै नेपालमा कोरोना भाइरस (कोभिड१९) संक्रमितको संख्या १३ हजार ५६४ पुगेको छ। मन्त्रालयका प्रवक्ता डा जागेश्वर गौतमका अनुसार मंगलबार थप ३१६ नयाँ संक्रमित थपिएसँगै कुल संक्रमितको संख्या १३ हजार ५६४ पुगेको हो। मन्त्रालयका अनुसार सोमबार मात्र ४७६ जनाको रिपोर्ट पोजिटिभ आएको थियो। प्रवक्ता गौतमका अनुसार मंगलबारसम्म पीसीआर विधिबाट २ लाख २८ हजार ३४१ र आरडीटी विधिबाट २ लाख ९७ हजार ८७१ जनाको नमुना परीक्षण गरिएको छ । मन्त्रालयका अनुसार क्वारेन्टाइनमा ५३ हजार ७० र आइसोलेसनमा १० हजार ३४१ जना रहेका छन् । कुल डिस्चार्ज हुनेको संख्या ३ हजार १९४ पुगेको छ। हालसम्म कोरोनाबाट मृत्यु हुनेको संख्या २९ पुगेको छ।"
विद्युतका अवकाश प्राप्त फोरमेनविरुद्ध अख्तियारको मुद्दा,काठमाडौं : नेपाल विद्युत प्राधिकरणको फोरमेनबाट अवकाश प्राप्त टहलबहादुर कार्कीले अकुत सम्पत्ति आर्जन गरेका छन् । अख्तियार दुरुपयोग अनुसन्धान आयोगले उनीविरुद्ध १ करोड १९ लाख ८७ हजार विगो कायम गर्दै विशेष अदालतमा मुद्दा दायर गरेको छ । उनले सार्वजनिक सेवामा रहँदा २ करोड १२ लाख ४८ हजार आय आर्जन गरेका अख्तियारको अनुसन्धानबाट खुलेको छ । यसै अवधिमा उनले ३ करोड २२ लाख ३६ हजार खर्च तथा लगानी गरेको देखिएको छ । जसको कुल आय आर्जन २ करोड १२ लाख ४८ हजार बाट कुल खर्च तथा लगानी ३ करोड २२ लाख ३६ हजार घटाउँदा हुन आउने र १ करोड ९ लाख ८७ हजार बराबरको सम्पत्तिको स्रोत खुलेको नदेखिएकोले उनीविरुद्ध गैरकानुनी रुपमा सम्पत्ति आर्जनमा मुद्दा दायर गरेको अख्तियारका प्रवक्ता एवं सहसचिव प्रदीपकुमार कोइरालाले जानकारी दिए । कार्कीले २०३९ मंसिर १६ मा सार्वजनिक सेवा प्रवेश गरेको थिए । उनको अवकास २०७३ पुस १ मा भएको थियो । उनीविरुद्ध २ वर्षसम्मको कैद सजाय र विगो जफतको माग दाबीसहित मुद्दा दायर गरिएको छ ।
डडेल्धुरामा भित्रियो सलह,"डडेल्धुरा : खेतीबालीका लागि खतरनाक मानिएको सलह किरा डडेल्धुरामा पनि भित्रिएको छ । जिल्लाको परशुराम नगरपालिका४, कटालमा सलह देखिएको जनाएको छ । किसानहरूले धेरै मात्रामा अनौठो फट्याङ्ग्रा आएको खबर दिएपछि स्थलगत अनुगमनमा जाँदा आफूले थोरै मात्रामा सलह देखेको परशुराम नगरपालिका कृषि शाखाका प्राविधिक सहायक कालुसिंह बोहराले जानकारी दिए । किसानले खबर गरेपछि आफूहरू अनुगमनमा गएको र सोही क्रममा धान र मकैको खेतमा सलह देखेको उनको भनाइ छ। ठूलो बथानबाट ती कीरा छुट्टिएर आएको हुन सक्ने प्राविधिकले अनुमान गरेका छन् । सलह भारतबाट आएको अनुमान गरिएको छ । बालीमा खासै नोक्सान नगरेको भए तापनि आफूहरूले कृषकलाई ठूलो आवाज गरेर सलह भगाउने सल्लाह दिएको प्राविधिकको भनाइ छ ।"
घट्यो लागूआषध तस्करी,"नेपालगन्ज : प्रहरीले चैत २१ मा बाँकेको डुडुवा६ बाट नेपालगन्ज२० का २० वर्षीय दीलिपकुमार बर्मालाई नौं हजार पाँच सय मिलिलिटर कोरेक्ससहित पक्राउ गर्यो। जानकी गाउँपालिका१ बाट वैशाख ९ गते नेपालगन्ज१७ का गुड्डु पासी पाँच सय मिलिलिटर कोरेक्ससहित प्रहरीको फन्दामा परे। डुडुवा१ का २० वर्षकै सम्पतकुमार पाललाई प्रहरीले वैशाख १९ मा दुई हजार चार सय मिलिलिटर कोरेक्ससहित गाउँबाटै नियन्त्रणमा लियो। यस्तै, नेपालगन्ज१५ बाट दुई भारतीय पनि लागूऔषध कारोबार गर्दागर्दै समातिए। रुपैडियाका किसन सरदलाई २९ वैशाखमा चार हजार एक सय मिलिलिटर कोरेक्ससहित, नानपाराका २३ वर्षीय मोनु खानलाई जेठ ४ मा नौं हजार चार सय मिलिलिटर कोरेक्ससहित पक्राउ गर्न प्रहरी सफल भयो। लकडाउनयता लागूऔषध कारोबारका ठूला घटना यिनै हुन्। जिल्ला प्रहरी बाँकेका अनुसार गत चैतदेखि तीन महिनामा लागूऔषधसहित ११ जना मात्र पक्राउ परेका छन्। प्रहरीले उनीहरूका साथबाट कोरेक्स मात्र बरामद गरेको छ। सबैभन्दा बढी चैतमा ७ जना, वैशाखमा ३ जना र जेठमा एक जना पक्राउ परे। जबकि अघिल्लो चैतमा २९, वैशाखमा ३४ र जेठमा ३१ जनालाई प्रहरीले पक्राउ गरेको थियो। त्यस आधारमा पक्राउ व्यक्ति ८८ प्रतिशतले घटेका छन्। प्रहरीले गरेको कारबाही हेर्ने हो भने पनि ८६ प्रतिशतले घटेको छ। यो वर्ष नौ जना मात्रै कारबाहीमा परेका छन् भने अघिल्लो वर्ष ६७ जना पक्राउ परेका थिए। लागूऔषध कारोबार एक तिहाइ घटेको देखिन्छ। बाँके प्रहरीले अघिल्लो वर्ष तीन सय ३२ जनालाई पक्राउ गरेको थियो। यो वर्ष दुई सय २५ जनालाई मात्र कारबाही गरेको छ। यो अघिल्लो वर्षभन्दा ३२ दशमलव २२ प्रतिशतले कम हो। गत वर्ष दुई सय १९ जनालाई कारबाही गरेकोमा यो वर्ष ६९ जना घटेर एक सय ५० मा झरेको छ। जुन गत वर्षभन्दा ३१ दशमलव ५० प्रतिशतले कम हो। बाँकेमा लागूऔषध कारोबारको मुख्य बजार भारत हो। सीमा नाका ठप्प हुँदा लागूऔषध ओसारपसार र कारोबार हुन पाएन, नेपाल प्रहरीको लागूऔषध नियन्त्रण ब्युरो नेपालगन्ज प्रमुख इन्स्पेक्टर वीरबहादुर थापा भन्छन्, सुरुकै चरणमा प्रहरीको सक्रियता बढेका कारण पछिल्ला महिनामा कारोबार झन् न्यून हुँदै गयो। लकडाउनका कारण अभिभावकसँगै सन्तान पनि घरमै बसेकाले पनि लागूऔषध सेवन र कारोबार घटेको हुन सक्छ। जिल्लामा सबैभन्दा बढी कारोबार हुने भनेको कडा लागूऔषध ब्राउन सुगर हो। लकडाउन अवधिमा यसको कारोबार प्रहरी नजरमा शून्य भयो। कोरेक्स त सीमावर्ती भारतीय बजारमा सहजै किन्न पाउने भएकाले उतै खाएर आउने ठूलो जमात थियो। लकडाउनले त्यो सबै रोकियो। ठूलो कारोबार ब्राउन सुगरको हुन्थ्यो। लकडाउनले त्यो ठप्प भयो, उनी भन्छन्, बाँकेमा ब्राउन सुगर सेवन गर्ने ठूलो जमात छ। नेपालगन्ज नाका हँुदै देशका धेरै सहरमा ब्राउन सुगर सप्लाई पनि हुन्थ्यो। लकडाउनले आपूर्ति नै ठप्प छ। बाँकेका प्रहरी प्रमुख एसपी ओमबहादुर राना लागूऔषध कारोबार निषेध गर्ने गरी अभियान सञ्चालन गरिने बताउँछन्। भन्छन्, खुला सीमा भएकाले लागूऔषध नियन्त्रण हाम्रो पहिलो प्राथमिकता हुन्छ। त्यसका लागि स्टिङ अप्रेसन गर्ने र डग परिचालन पनि हुनेछ।"
म्याग्दीमा फर्निचर उद्योगमा आगोलागी,"बेनी : म्याग्दीको बेनी ९ गलेश्वरमा रहेको राम लक्ष्मण फर्निचर उद्योगमा आगोलागीले पूर्णरूपमा क्षति पुगेको छ । गएराती भएको आगोलागीबाट उद्योगमा रहेका उपकरण, पूर्वाधार, काठ र तयारी अवस्थाका फर्निचरका सामान जलेर नष्ट भएको हो । आगोलागीबाट पचास लाख रुपैयाँ मूल्य बराबरको क्षति भएको उद्योगका सञ्चालक रुद्रबहादुर खत्रीले बताए । राती १२ बजे लागेको आगो स्थानीयबासी, शसस्त्र, नेपाल प्रहरी र सेनाको टोलीले राती १ बजे नियन्त्रणमा लिएका थिए । विद्युत सर्ट (चुहावट) भएर आगोलागी भएको अनुमान गरिएको छ । जिल्ला प्रहरी कार्यालयका प्रहरी निरीक्षक धु्रबप्रसाद शर्माले क्षतिको एकिन विवरण मंगलबार दिउँसोसम्म प्राप्त हुने बताए ।"
भीरबाट लडेर मृत्यु,दार्चुला : दार्चुलामा भीरबाट लडेर एक महिलाको ज्यान गएको छ।मार्मा गाउँपालिका४ थामुकी ३५ वर्षीया भागरथी महराको लिउडेगैर भीरबाट लडेर ज्यान गएको जिल्ला प्रहरी कार्यालय दार्चुलाले जनाएको छ। सोमबार साँझ घाँस काट्दा भीरबाट खसेकी महराको घटनास्थलमै मृत्यु भएको हो।
तराईहुँदै पहाड उक्लियो सलह,"ओखलढुंगा : भारत हुँदै तराईका जिल्लामा देखिएको सलह अहिले पहाडतिर सरेको छ । मकैलगायत अन्नबाली र घाँस समेत खाने सलह खोटाङ र ओखलढुंगामा देखिएको हो । खोटाङको दिक्तेल रुपाकोट मझुवागढी र हलेसी तुवाचुङ नगरपालिकामा शनिबार सलह फेला फरेको थियो । २०३० वटाको समूहमा सलह फेला परेको हलेसी तुवाचुङ नगरपालिकाका मेयर इवन राईले बताए । उनले ठूलो समुहमा नदेखिए पनि भारतबाट तराईहुँदै सलह पहाड छिरेको बताए । त्यस्तै ओखलढुंगाका सिद्धिचरण नगरपालिका, चम्पादेवी गाउँपालिका र सुनकोसी गाउँपालिकामा सलह फेला परेका छन् । सलह सानो सानो समूहमा देखिएको सुनकोसी गाउँपालिका ४ का नवराज खड्काले बताए । उनले निकै सानो समूहमा फेला परे पनि सलह फेला परेकाले किसानलाई चिन्ता थपिएको खड्काले बताए । त्यस्तै चम्पादेवी गाउँपालिका र सिद्धिचरण नगरपालिकास्थित सदरमुकाममा सलह फेला परेको स्थानीयले बताए । सिद्धिचरण नगरपालिका ११ का उमेश राजभण्डारीले सलह बजारमै आएको बताए । निकै सानो संख्या भए पनि बढ्न सक्ने भएकाले सतर्क हुनुपर्ने उनको भनाइ छ । सरकारी निकायले भने यसरी फेला परेका सलहको सबै लक्षण र स्वरुप मिल्ने किरा के हो भन्ने यकिन गरेको छ । कृषि ज्ञान केन्द्रले यसबारे अध्ययन भइरहेको जनाएको छ । कृषि ज्ञान केन्द्र ओखलढुंगाका कृषि प्राविधिक टिका बानियाले किसानहरुले सलह भेटिएको भन्दै फोटो सार्वजनिक गर्न थालेकाले अध्ययन भइरहेको दावी गरे । अध्ययन गरेर यकिन गर्ने उनले जनाए । कोरोनाको त्रासमा रहेका नागरिक बारीमा लगाएको बालीमा सलह लाग्ने र खाद्यन्न नष्ट हुने चिन्तामा छन् । किसानका गुनसा तत्काल अध्ययन गरेर सम्बोधन हुनुपर्ने राष्ट्रिय कृषक समूह महासंघ नेपालका जिल्ला अध्यक्ष हेमकुमार घिमिरेले बताए ।"
लेखिने भयो खसिया आखर,"सुर्खेत : खस संस्कृतिका जानकार एवं भाषाविद् रमानन्द आचार्य (७३) ले एक दशकअघि सुरु गरेको खसिया आखर अर्थात् बृहत् नेपाली खस शब्दकोषको कामले पूूर्णता पाउने भएको छ। कर्णाली प्रदेश सरकारले खस शब्दकोष लेखनका लागि बजेट विनियोजन गरेपछि एक दशकदेखि लेखिँदै आएको खसिया आखर को काममा आशा पलाएको हो। आचार्यले २०६५ सालदेखि झरी, हिउँ, सञ्चो, बिसञ्चो नभनी काम गरिरहेका छन्। दराज र राउन्डटेबल भएको साँघुरो कोठाको बीचमा रहेको सानो कुर्चीमा बसेका उनका वरिपरी पाठ्यसामग्री असरल्ल थिए। तर उनको एक्लो प्रयासले मात्रै समयमै शब्दकोष लेख्न सम्भव नभएपछि अब प्रदेश सरकारले सहयोग गर्ने भएको हो। जुम्ला चन्दननाथ नगरपालिका आचार्यबाडाका उनी घरबाट दैनिक आधा घण्टाको बाटो हिँडेर सदरमुकाम खलंगास्थित शब्दकोषका लागि काम गर्ने कोठामा पुग्छन्। दिनदिनै खस शब्दकोष लेख्न बिना सेवासुविधा, बिहान घरमा खाएको खानाकै भरमा दिनभर काममा व्यस्त रहने उनलाई खाने पानीको समेत व्यवस्था छैन। आफ्नै हातले खस शब्दकोष लेखेर प्रकाशन गर्ने उनको अठोट कहिल्यै हटेन। उनको लेखन अभियानमा धेरैबाट असहयोग पाए पनि आचार्यको सपना पूरा हुने भएको छ। कर्णाली प्रदेश सरकारले आर्थिक वर्ष ०७७०७८ को बजेटको बुँदा नम्बर एक सय ३० को पहिलो बुँदामै खस शब्दकोष लेखनका लागि चाहिने आवश्यक बजेटको व्यवस्था गरको हो। कर्णाली प्रदेश सरकारले खस शब्दकोष लेखनका लागि आवश्यक बजेट विनियोजन गरेपछि एक दशकदेखि लेखिँदै आएको खसिया आखर ले पूर्णता पाउने भएको छ। ढिलै भए पनि प्रदेश सरकारले खस शब्दकोष प्रकाशनका लागि बजेटको व्यवस्था गरेपछि लेखक आचार्यले खुसी व्यक्त गरे। बजेट अभावकै कारण शब्दकोष लेखनमा निकै ढिलाइ भएको समाचार यसअघि अन्नपूर्णमा प्रकाशन भएपछि प्रदेश सरकारको ध्यानाकर्षण भएको थियो। शब्दकोषको नाम खस भाषाबाटै खसिया आखर राखिएको छ। खस भाषामा खसिया भनेको खस र आखर भन्नाले शब्दभण्डार भन्ने बुझिन्छ। शब्दकोष प्रकाशनपछि यो नै खस भाषाको पहिलो पाण्डुलिपि बन्नेछ। विसं १८४६ पूर्वको शक्तिशाली खस राज्यको पहिचान विलय हुन नदिन र यहाँको सामाजिक, सांस्कृतिक, ऐतिहासिक तथा पुरातात्िवक महत्वलाई जीवन्त राख्न शब्दकोषले मद्दत गर्ने लेख आचार्य बताउँछन्। उनका अनुसार एक हजार पृष्ठ लामो खसिया आखर मा ४० हजार बढी खस शब्द समेटिनेछन्। तर बजेट अभावका कारण हालसम्म करिब २५ हजारभन्दा बढी शब्द मात्रै संकलन भएका छन्। २०६५ मा तत्कालीन जिल्ला विकास समिति र शब्दकोषका लेखक आचार्यसहित जुम्ली अगुवाको पहलमा शब्दकोष लेख्न सुरु गरिएको थियो। त्यो बेला बृहत् शब्दकोष लेखनलाई पूर्णता दिन विभिन्न निकायले सहयोगको आश्वासन दिए पनि व्यवहारमा भने लागू भएन। शब्द संकलन तथा लेखन कार्यका लागि तत्कालीन पाँच सदस्यीय समिति गठन भयो। तर समितिमा बसेका निष्क्रिय भए, उनले भने, शब्दकोष निर्माणको काम मेरै थाप्लोमा आए पनि मैले भने काम छाडिनँ। शब्दकोषमा कर्णालीका झर्रा खस शब्दमात्र समेटिनेछन्। बजेट अभावले गाउँगाउँ गएर थप शब्द संकलन कार्य रोकिएको छ। संकलन भएका शब्द पनि कम्प्युटर टाइपिङ भएका छैनन्। शब्द वर्णानुक्रममा राख्ने र अर्थ लगाउने काम लेखक आचार्यले एक्लै गरिरहेका छन्। शब्दलाई अंग्रेजीमा पनि अर्थ लगाउने काम जारी रहेको उनले बताए। शब्दकोशमा तत्कालीन खस राज्य सिंजा उपत्यकाभित्र र त्यस वरपरका बस्ती तथा कर्णालीमा बोलिने भाषामा प्रयोग हुने शब्द संकलित छन्। पाण्डुलिपि तयार गर्नुका साथै शब्द पुनरावलोकन गर्ने काम अन्तिम चरणमा पुगेको छ। विदेशी भाषाको नक्कलले आफ्नै मातृभाषा हराउँदैछ। खस भाषा अहिले कथ्य भाषाका रूपमा मात्रै रहेकाले यसलाई संरक्षण र लिपिबद्ध गर्न खसिया आखर निर्माणमा लागेका हौं, उनले भने, संकलित शब्दमध्ये अ देखि न वर्णसम्मका सबै शब्द कम्प्युटराइज्ड गरिसकिएको छ। अब प्रदेश सरकारको सहयोगमा चाँडै बाँकी काम सकेर यसै आर्थिक वर्ष भित्र शब्दकोष प्रकाशनमा आउँछ।"
"भोकको पीडा, ऋणको तनाव भन्दै सडकमा उत्रिए ट्याक्सी चालक (फोटो फिचर)","काठमाडौं : ट्याक्सी चलाउन नपाएपछि व्यवसायीहरु सरकारविरुद्ध उत्रिएका छन्। लकडाउनका कारण लामो समयदेखि ट्याक्सी चलाउन नपाएपछि आफ्नो रोजीरोटी खोसिएको भन्दै व्यवसायीहरु आन्दोलनमा उत्रिएका हुन् । व्यवसाय चलाउन पाउनुपर्ने माग गर्दै उनीहरु बानेश्वरस्थित यातायात ब्यवस्था विभाग मीनभवन अगाडि मंगलबार बिहान प्लेकार्डसहित शान्तिपूर्ण प्रदर्शनमा उत्रिएका छन् । ट्याक्सी चालक तथा व्यवसायीहरुले रातो नंप्लेटको सवारीमा कोरोना नसर्ने, कालो नं प्लेटमा मात्र सर्ने सार्ने यो कस्तो रोग हो सरकार? विभेदकारी नीति अन्त्य गर स्वास्थ्य मापदण्ड बनाइ ट्याक्सी सेवा संचालन गर, भोक लाग्यो सरकार काम गरी खान देउ,रोगको त्रास, भोकको पीडा, ऋणको तनावबाट ट्याक्सी चालक स्वरोजगार र व्यवसायीहरुलाई बाँच्न देऊ लगायतका नारा लेखिएका प्लेकार्ड बोकेर प्रदर्शनमा उत्रिएका छन्। सरकारले लगडाउन सुरु भएदेखि सार्वजनिक यातायातका साधन चलाउनमा रोक लगाएको छ। सरकारले लकडाउनको अहिलेको मोडललाई नै साउन ७ गतेसम्म निरन्तरता दिने निर्णय गरेको छ । तस्बिर: विकास कार्की"
कालोपत्रे सडकमा नै भासियो टिपर,विराटनगर : विराटनगरमा रोकिराखेको टिपर कालोपत्रे सडकमा नै भासिएको छ । सडक निर्माण गर्ने ठेकेदारको लापरबाहीका कारण सोमबार साँझ बालुवा बोकेको १ क ३१७२ नम्बरको टिपर कालोपत्रे सडकमा नै भासिएको हो । विराटनगर १० पिपल चौक स्थित कालोपत्रे सडकमा बोहोरा निर्माण सेवाको बालुवा बोकेको टिपरको पछाडिको एउटा टायर सडकभित्र भासिएको थियो । उक्त सडक एशियाली विकास बैंकको सहयोगमा सञ्चालित क्षेत्रीय सहरी विकास परियोजना अन्तर्गत निर्माण भएको हो । सो सडक परियोजनाको ठेकेदार आशिष निर्माण सेवाले गरेको हो । क्षेत्रीय सहरी विकास परियोजना विराटनगरका प्रमुख भरत न्यौपाने सडक निर्माण गर्दा प्राविधिक त्रुटी भएका कारण भासिएको बताए । सडक भासिएपछि ठेकेदार कम्पनी आशिष निर्माण सेवालाई मर्मत गर्न भनिएको उनले बताए ।
"मनाङमा कोरोना संक्रमित निको भए, आइसोलेसन र क्वारेन्टाइन खाली",बेंसीसहर : हिमाली जिल्ला मनाङमा कोरोना संक्रमित ५७ वर्षीय पुरुष डिस्चार्ज भएका छन्।उनी आइसुलेसनबाट डिस्चार्ज भएसँगै मनाङ कोरोना संक्रमण मुक्त भएको छ। मनाङमा भेटिएका एक मात्र संक्रमित सोमबार निको भएका हुन् । जिल्लामा अन्य संक्रमित फेला परेका छैनन् । कोरोना भाइरस संक्रमण पुष्टि भएको ११ औं दिनमा उनी घर फर्किएका हुन् । जिल्ला अस्पताल मनाङको आइसोलेसनमा उपचाररत उनी निको भएर घर फर्किएको स्वास्थ्य कार्यालय मनाङका प्रमुख बद्री आचार्यले बताए । ११ दिनको उपचारपछि पीसीआर परीक्षण गर्दा कोरोना नेगेटिभ आएसँगै उनलाई डिस्चार्ज गरिएको आचार्यले बताए । कपिलवस्तुको वाणगंगा स्थायी घर भई मनाङमा कार्यरत ५७ वर्षीय पुरुषमा मात्र कोरोना भाइरस देखिएको थियो । अहिलेसम्म मनाङमा अन्य मानिसमा कोरोना संक्रमण पुष्टि भएको छैन । यद्यपि उनलाई दुई हप्ता होम क्वारेन्टाइनमा बस्न अनुरोध गरिएको छ । मनाङमा ३० जनाको पीसीआर परीक्षण गरिएकोमा एकजनाको रिपोर्ट पोजिटिभ र २९ जनाको रिपोर्ट नेगेटिभ आएको स्वास्थ्य कार्यालय मनाङका प्रमुख आचार्यले बताए । हालसम्म मनाङमा एक सय ६७ जनाको आरडिटी परीक्षण गरिएको छ । मनाङमा निर्माण गरिएको ९३ बेड क्षमताको क्वारेन्टाइन र ७ बेडको आइसोलेसनमा हाल खाली रहेको जिल्ला प्रशासन कार्यालय मनाङले जनाएको छ ।
म्याद सकिन लागेका खाद्यान्न आयात,"बैतडी : बैतडीको दशरथचन्द नगरपालिका १ स्थित निङ्गलाशैनी महारुद्र ट्रेडर्सका सञ्चालक केशव भट्टले १५ दिनअघि मात्रै पिठो खरीद गरेका थिए । गत साता अनुगमन टोलीले जाँच गर्दा पिठोको म्याद सकिएको पाइयो । उक्त खाद्य सामग्री अनुगमन टोलीले नष्ट गर्यो । मैले पनि मिति हेरिनँ । म्याद सकिने बेला भएको रहेछ, उनले भने, अनुगमन टोलीले जाँच गर्दा मात्रै मैले पिठोको म्याद सकिएको थाहा पाएँ । यो एउटा उदाहरण मात्रै हो बैतडीका धेरै जसो व्यापारीले तराईबाट भित्रिएको सामग्री खरीद गर्दा उत्पादन मिति हेर्ने गरेका छैनन् । जसका कारण बजारमा म्याद गुज्रिएको सामग्री पुगिरहेको हुन्छ । बजार अनुगमन समितिले जिल्लाका विभिन्न बजारमा अनुगमन गर्दा झण्डै ४ लाखको अखाद्य र म्याद गुज्रेको सामग्री बरामद गरेर नष्ट गरेको छ । हामीले बजार अनुगमन गर्दा १५ दिनअघि मात्रै खरीद गरेको पिठो, सोयाबडीसमेत म्याद नाघेको पाइयो । तराईतिरबाटै म्याद सकिने बेला सामग्री आयत हुने गरेको देखियो, खाद्य प्रविधि तथा गुण नियन्त्रण डिभिजन कार्यालयका प्रमुख कृष्णदत्त लेखकले भने, खाद्य सामग्रीको उत्पादन मिति नहेर्ने र उपभोक्ता पनि सचेत नहुँदा यस्तो समस्या आइरहेको छ । बजार अनुगमनका क्रममा धेरैजसो सामग्री लेबल नभएका पनि फेला परेका छन् । बिक्रीका लागि राखिएका सोयाबडी, चिसो पेय पदार्थ, बियर र रंगहरु लेबल नभएका पाइएका लेखकले बताए । उनले भने, हामीले अनुगमनका क्रममा फेला पारेका लेवल नभएका सामग्रीहरुको नमूना संकलन गरेर परीक्षणका लागि धनगढी पठाएका छौं । तराईबाट बिक्रीका लागि पहाड पुर्याएका सामग्री कतिपय उतै म्याद गुज्रेका भए पनि व्यापारीले बील नराख्दा कारवाहीका लागि समस्या भएको लेखकले सुनाए । उनले भने, कतिपय बिस्कुट, चाउचाउ म्याद सकिएपछि तराईका व्यापारीले यताका व्यापारीलाई बेचेको पाइएको छ । तर उनीहरुले बील नराख्ने गरेकाले कारवाहीका लागि समस्या भएको छ । बील लिनेदिने गरेको पाइएको छैन। खाद्य सामग्रीको उपभोग्य मितिका विषयमा व्यापारी र उपभोक्ता दुवै सचेत नहुँदा म्याद गुज्रेका सामग्रीको अझै पनि बिक्रीवितरण भइरहेको पाइएको घरेलु तथा साना उद्योग विकास समितिका प्रमुख मायादेवी जोशीले बताइन् । उनले भनिन्, उपभोग्य वस्तुको मिति हेरर उपभोक्तामा खरीद गर्ने बानी नबस्दासम्म म्याद गुज्रेका सामग्री बिक्री भइरहन्छन् । यसले मान्छेको स्वास्थ्यमा गम्भीर समस्या ल्याउन सक्छ । जिल्लाका ५ स्थानीय तहका करिब १ दर्जन बजारमा अनुगमन गर्दा म्याद गुज्रेका, अखाद्य सामग्री फेला परेको अनुगमन टोलीले जनाएको छ । दशरथचन्द नगरपालिका, पाटन नगरपालिका, दोगडाकेदार गाउँपालिका, सुर्नया गाउँपालिका र डिलाशैनी गाउँपालिकाका बजारमा अनुगमन गरिएको हो । अनुगमनका क्रममा पिठो, सोयाबडी, चिसो पेयपदार्थ, चाउचाउ, बिस्कुट लगायतका सामग्री म्याद गुज्रेका पाइएको र ती सबै नष्ट गरिएको अनुगमन टोलीले जनाएको छ ।"
वडाध्यक्षमाथि कार्यालयमै रड र लाठी प्रहार,दाङ : दाङको शान्तिनगर गाउँपालिकाका एकजना वडाध्यक्षमाथि कार्यालयमै आक्रमण भएको छ । उनीमाथि रड र लाठी प्रहार भएको दाङ प्रहरीले जनाएको छ । मंगलबार बिहान साढे ११ बजे वडा नम्बर २ का वडाध्यक्ष फर्साराम डाँगीमाथि अज्ञात समूहले रड र लाठी प्रहार गरेको गाउँपालिका अध्यक्ष कमानसिंह डाँगीले जानकारी दिए । जिल्ला प्रहरी कार्यालयका प्रवक्ता डीएसपी सुमित खड्काका अनुसार वडाध्यक्ष डाँगीको टाउको र हातमा गहिरो चोट लागेको छ। १० जना जतिको समूहमा आएकाहरु कार्यालयमा प्रवेश गरी आक्रमण गरेको गाउँपालिका अध्यक्ष डाँगीले बताए। वडा अध्यक्ष डागीको राप्ती प्रदेशिक अस्पताल तुल्सीपुरमा उपचार भइरहेको छ ।
राहुघाटका ३० घर पहिरोको उच्च जोखिममा,"बेनी : म्याग्दीको रघुगंगा गाउँपालिका ३ राहुघाट बस्ती पहिरोको उच्च जोखिममा परेको छ । राहुघाट सल्लेरी बनको पाखोबाट पहिरो खस्न थालेपछि उक्त बस्ती जोखिममा परेको हो । सोमबार दिउँसोदेखि पहिरो खस्न थालेपछि राहुघाटका बासिन्दाले सामान सुरक्षित स्थानमा सार्न थालेको स्थानीय लक्ष्मण चालीसेले बताए । 'पाखोबाट खसेको पहिरो सिधै बस्तीमा पुग्ने भएकाले ज्यान जोगाउन विस्थापित हुनुपर्ने अवस्था आयो,' उनले भने, 'तीन घरले सामान सारिसकेका छन् । अरु पनि सर्ने तयारीमा छौं।' राहुघाटमा करिब ३० घरपरिवारका १०० जनाको बसोबास छ । स्थानीयका अनुसार करिब ६० मिटर लम्बाई र ५० मिटर चौडाई भएको पाखोले ठाउँ छाडेर पाँच मिटर तल खसेको छ । सडक विस्तारका क्रममा डोजरले खनेको ठाउँमा टेवा पर्खाल नलगाएका कारण पाखो खसेर पहिरो जान लागेको राहुघाटका तमबहादुर छन्त्यालले बताए । पहिलो खसेको ठाउँ भन्दा माथि दुई वटा मुल फुटेर पानी बगिरहेको छ । 'भूधरातल पहिल्यैदेखि कमजोर भएको ठाउँ हो । डोजर ड्राइभरले आफ्नै दंगले खनेको बाटो हो, उनले भने, 'भूगोल नबुझिकन अहिले बाटो विस्तार गर्दा पहिरोको जोखिम भयो ।' पूर्वाधार विकास कार्यालय म्याग्दीले एक निर्वाचन क्षेत्र एक सडक कार्यक्रम अन्तरगत गत वर्षदेखि राहुघाटदेखि पिप्लेभगवतिबेगखोला जोड्ने सडक स्तरोन्नति सुरु गरेको थियो । सोही सडक भत्किएर गएको पहिरोले राहुघाटस्थित भरत मल्ल र बमबहादुर पुन लगायतको खेतबारी पुरिएको छ । म्याग्दीको रघुगंगा३को राहुघाट सल्लेरी बनमा गएको पहिरो । तस्बिर : सन्तोष गौतम मल्लको करिब एक सय बाख्रा र आठ सय कुखुरा भएको कृषि फार्म पहिरोको जोखिममा परेको छ । जिल्ला विपद् व्यवस्थापन समितिका अध्यक्ष समेत रहेका प्रमुख जिल्ला अधिकारी ज्ञाननाथ ढकाल, जिसस प्रमुख देवेन्द्र केसीसहित सुरक्षा अधिकारीको टोलीले पहिरोको स्थलगत निरीक्षण गरेका थिए । स्थानीयबासीलाई घरका महत्वपूर्ण सामान सुरक्षित ठाउँमा सार्न र रातको समयमा त्यहाँ नबस्न आग्रह गरिएको सिडिओ ढकालले बताए । 'महत्वपूर्ण सामग्री, कागजात र गरगहना झोलामा स्ट्याडबाई राखेर जुनसुकै बेला भाग्न सक्ने अवस्थामा रहन आग्रह गरेका छौं, उनले भने, 'सबै घरमा प्रहरी पठाएर सतर्कता अपनाउन लगाएका छौं।' पहिरोको जोखिममा रहेकालाई रातको समयमा राहुघाट पारी गलेश्वरको धर्मशालामा बस्ने व्यवस्था मिलाउने उनले बताए । पहिरोका कारण बेनीजोमसोम र राहुघाटपिप्लेभगवतिबेग सडक जोखिममा परेको छ । राहुघाटहुँदै पिप्ले र गाउँपालिकाको केन्द्र मौवाफाँट जोड्ने सडक अवरुद्ध भएको छ । पूर्वाधार विकास कार्यालयका प्रमुख सिनियर डिभिजनल इञ्जिनियर ओमराज ढुङ्गानाले सडक विस्तारका क्रममा सावधानी अपनाइएको दावी गर्दै सडकको कारणले मात्र पहिरो नगएको तर्क गरे । नजिकै निर्माणाधिन राहुघाट जलविद्युत आयोजनाको सुरुङ खन्दा हुने बिस्फोटको कम्पन र सुरुङबाट निस्कने पानी सडकमा फालिएका कारण पहिरोको जोखिम बढेको उनको भनाइ छ । कार्यालयका प्राविधिकको टोलीले समेत पहिरोको निरीक्षण गरेका थिए । थप क्षति हुन नदिन सडकबाट बगिरहेको भललाई व्यवस्थापन गरिएको उनले बताए । म्याग्दीको रघुगंगा३को राहुघाट सल्लेरी बनमा गएको पहिरोको निरिक्षण गर्दै सुरक्षा अधिकारीहरुको टोली । तस्बिर : सन्तोष गौतम"
म्याग्दीमा सलहले धान नष्ट,"बेनी : हिमाली जिल्ला म्याग्दीमा पनि सलह किरा भित्रिएको छ । बेनी नगरपालिका अन्नपूर्ण गाउँपालिका र मंगला गाउँपालिकामा सलह किरा भेटिएको हो । मंगला गाउँपालिकाको सयमुरे फाँटमा भर्खरै रोपिएको धानको बिरुवा सलहले नष्ट पारेको स्थानीय श्रीराम पौडेलले जानकारी दिए । दुर्गादत्त सुवेदीको ४ रोपनी भन्दा बढी खेतमा करिब एक हप्ताअघि रोपिएको धानका बिरुवाको पात सलहले काटेर नष्ट गरेको छ । ठूलो संख्यामा नदेखिए पनि खेतमा लगाएको धान र मकैको पात खाएको छ, पौडेलले भने, खेतमा मरेको अवस्थामा भेटिएको किरा सलह भएको पुष्टि भएको छ । सोमबार साँझ अन्नपूर्ण गाउँपालिकाको घारमा पनि एक हुल सलह भेटिएको स्थानीय रवि बरुवालले बताए । बेनी बजारको विभिन्न ठाउँमा पनि छिटपुट रुपमा सलह किरा भेटिएको छ । कृषि ज्ञान केन्द्र म्याग्दीका प्रमुख गोविन्दराज कोइरालाले थोरै संख्यामा म्याग्दीमा पनि सलह देखिएको कृषकहरुले जानकारी गराएका बताए । रघुगंगा गाउँपालिकाले एक किलो सलह नियन्त्रणमा लिनेलाई पन्ध्र रुपैयाँका दरले ब्यवस्थापन खर्च उपलब्ध गराउने निर्णय गरेको प्रमुख प्रशासकीय अधिकृत अमृत सुवेदीले जानकारी दिए । गाउँपालिकाभित्र सलह किरा देखिएमा खाडल पारी गाडेर प्रकोप बढ्नबाट जोगाउने कृषकलाई प्रतिकेजी १५ रुपैयाँका दरले ब्यवस्थापन खर्च उपलब्ध गराउने निर्णय भएको अधिकृत सुवेदीद्धारा जारी विज्ञप्तिमा उल्लेछ । सहल नियन्त्रणका लागि आगो फुक्ने, चर्को स्वर आउने बाध्ययन्त्रहरु बजाउने, रुख हल्लाउने, छोप्ने वा धपाउने गरेमा यसले क्षति पुर्याउन नपाउने कृषि ज्ञान केन्द्रका बाली संरक्षण अधिकृत गोविन्द पाण्डेले बताए । म्याग्दीमा अहिले खेतको मकैबाली भित्र्याउन सुरु भएको छ । बारीमा लगाएको मकैबाली हुर्किंदै छ । बारीमा कोदो र खेतमा धान रोप्ने चटारो छ । व्यावसायिक रुपमा टनेलबाहिर लगाएको तरकारीबालीमा क्षति पुर्याउन सक्ने भएकाले कृषकलाई सचेत हुन आग्रह गरिएको छ । यो एकै ठाउँमा नबस्ने जातको किरा हो ।"
भक्तपुर प्रहरी प्रमुख थापालाई नेवारी पोशाकले स्वागत,"भक्तपुर : हामीकहाँ कसैलाई स्वागत गर्नुपयो भने फूल गुच्छा वा खादा ओढाउने चलन पुरानो भइसक्यो । यसरी स्वागत गर्न सजिलो पनि छ । धेरै खर्च पनि पर्दैन । औपचारिकता पूरा भइहाल्छ । तर सोमबार भक्तपुर प्रहरी प्रमुखमा सरुवा भएर आएकी प्रहरी उपरीक्षक तारादेवी थापालाई बेग्लै ढंगले स्वागत गरिएको छ । उनलाई भक्तपुरका घरेलु तथा साना उद्यमी व्यवसायीले स्थानीय मौलिक उत्पादनले स्वागत गरे। घरेलु तानमा बुनिएको हाकुपतासी र गा दिएर प्रहरी उपरीक्षक थापालाई स्वागत गरिएको हो । भक्तपुर घरेलु तथा साना उद्योग संघले गरेको स्वागतमा उनलाई भक्तपुरको अर्को मौलिक उत्पादन टाइचिन चिउरा र जुजु धौ समेत मायाको चिनोस्वरुप प्रदान गरिएको थियो। प्रहरी उपरीक्षक थापा असार ८ गते महानगरीय प्रहरी परिसर भक्तपुरमा हाजिर भएर जिम्मेवारी सम्हालेकी थिइन् । उनी भन्दाअघि भक्तपुर सरुवा भएर आएका सहायक प्रमुख जिल्ला अधिकारी दुर्गादत्त ढकाललाई पनि संघले सोही मेसोमा घरेलु तानमै बुनिएको घरबुना कपडाले स्वागत गरेको थियो । असार १५ एवं धान दिवसको अवसर पारेर गरिएको स्वागत कार्यक्रममा प्रहरी उपरीक्षक थापासँगै सहायक प्रमुख जिल्ला अधिकारी ढकाललाई दही र चिउरा मायाको चिनो प्रदान गरिएको थियो । कार्यक्रममा सहभागी घरेलु तथा साना उद्यमी व्यवसायीले प्रहरी उपरीक्षक थापाले हाकुपतासीसहितको नेवारी पोशाक लगाएर भक्तपुरको घरेलु उद्योग र उद्यमीको सम्मान गर्ने विश्वास व्यक्त गरे । अनौपचारिक कार्यक्रममा प्रहरी उपरीक्षक थापाले भक्तपुरको मौलिक उत्पादन हाकुपतासीसहितको नेवारी पोशाक लगाएर उपस्थित भएको हेर्न पाऔं, संघका अध्यक्ष वीरेन्द्र जतीले भने, जुन पोशाकप्रतिको मात्रै होइन भक्तपुरकै घरेलु उद्योग र उद्यमीको सम्मान हुनेछ। कार्यक्रममा प्रहरी उपरीक्षक थापाले भक्तपुरका संघसंस्था तथा समुदायसँग सहकार्य गर्ने विश्वास दिलाइन् । प्रहरी एक्लैले जिल्लामा शान्ति सुरक्षा कायम गर्न नसकिने भन्दै थापाले सबै एकजुट भएर अघि बढ्नुपर्ने बताइन्। प्रहरी उपरीक्षक थापाले भक्तपुरको कलासंस्कृति र सम्पदाले आफूलाई प्रभावित गर्ने भएकाले भक्तपुरमा काम गर्न उत्साहित भएको बताइन् । त्यस्तै सहायक प्रमुख जिल्ला अधिकारी ढकालले नेपाली समुदायको मौलिक उद्यम र सीप लोपोन्मुख हुँदै गएकोमा दुःख व्यक्त गरे ।कृषिमा आधारित उद्योग र उद्योगीलाई प्रोत्साहित गरेर जानुपर्ने उनको भनाइ थियो । घरेलु तथा साना उद्योग कार्यालय भक्तपुरका प्रमुख सुवोध साहले कोरोना भाइरस संक्रमणको कारण स्वदेश फर्केका युवा लक्षित कार्यक्रम र योजना बनिरहेको जानकारी दिए ।उनले वैदेशिक रोजगारीबाट फर्केका युवाहरुलाई रोजगारमूलक तथा आयमूलक तालिम दिने तयारी अघि बढाइएकोसमेत बताए । भक्तपुर उद्योग वाणिज्य संघका अध्यक्ष प्रदीप श्रेष्ठले कोरोना भाइरस महामारीले थला परेका उद्योगी व्यवसायीलाई सरकारले राहत दिनुपर्नेमा उल्टै पेल्ने काम गरेको गुनासो गरे । कार्यक्रममा भक्तपुर घरेलु तथा साना उद्योग संघका अध्यक्ष जती, सचिव प्रेमकृष्ण खर्बुजा र पूर्वअध्यक्ष चन्दनकृष्ण श्रेष्ठले कोरोना भाइरसको कारण घरेलु तथा साना उद्योग र उद्यमी नराम्ररी प्रभावित भएको स्पष्ट पारे ।"
"लमजुङमा ५ जनाले जिते कोरोना, थप ३ जनामा देखियो संक्रमण","बेंसीसहर : लमजुङमा कोरोना भाइरस (कोभिड१९) संक्रमण निको भएर ५ जना घर फर्किएका छन् । बेंसीसहरस्थित लमजुङ जिल्ला सामुदायिक अस्पतालको आइसोलेसनमा उपचार गराएका ५ जना संक्रमित निको भएर घर फर्किएका हुन् । कोरोनालाई जितेर घर फर्कनेमा मध्यनेपाल नगरपालिका ४ का ४२ वर्षीय पुरुष, ६ का २० वर्षीय पुरुष, ९ का २२ वर्षीय पुरुष, बेसीसहर नगरपालिका ३ की २१ वर्षीया महिला, १० की ३३ वर्षीया महिला रहेको प्रमुख जिल्ला अधिकारी कृष्णप्रसाद शर्माले बताए । बेंसीसहर नगरपालिका १० की ३३ वर्षीया महिला र मध्यनेपाल नगरपालिका ९ का २२ वर्षीय पुरुष असार ७ गते लमजुङ जिल्ला सामुदायिक अस्पतालको आइसोलेसनमा भर्ना भएका थिए । कोरोना जितेकी ३३ वर्षीया महिला कुवेतबाट आएर जेठ ३० गतेदेखि सुन्दरबजारस्थित लमजुङ क्याम्पसको क्वारेन्टाइनमा बसेकी थिइन् । मध्यनेपाल ९ का २२ वर्षीय युवक भारतबाट आएर जेठ २८ गते देखि सुन्दरबजारस्थित क्वारेन्टाइनमा बसेका थिए । पीसीआर विधिबाट कोरोना संक्रमण भएको पुष्टि भएपछि संक्रमितलाई क्वारेन्टाइनबाट लमजुङ जिल्ला सामुदायिक अस्पतालको आइसोलेसनमा राखिएको थियो। आइसोलेसनमा राखिएकोमा पुन कोरोना परीक्षणका लागि थ्रोट स्वाब लिएर पोखरा पठाइएको थियो । सोमबार थ्रोट स्वाबको पीसीआर रिपोर्ट नेगेटिभ आएपछि डिस्चार्ज गरिएको अस्पतालले जनाएको छ । कोरोना जितेका सबैलाई फूलको गुच्छा र खादा लगाएर कोरोना निको भएको प्रमाणपत्र हस्तान्तरण गरी बिदाइ गरिएको छ । थप तीनजना संक्रमित जिल्ला प्रशासन कार्यालयका अनुसार मंगलबार थप तीन जना संक्रमित भेटिएका छन् । संक्रमित हुनेमा बेसीसहर नगरपालिका९ का १९ वर्षीया महिला, मध्यनेपाल नगरपालिका६ की २० वर्षीया महिला र मस्र्याङ्दी गाउँपालिका८ की ३८ वर्षीया महिला रहेकी छन् । उनीहरुलाई आइसोलेसनमा ल्याउने तयारी गरिएको सहायक प्रमुख जिल्ला अधिकारी काजीमान सुनारले जानकारी दिए । लमजुङमा कूल संक्रमित संख्या १९ पुगेको छ । १४ जना आइसोलेसनमा रहेका छन् ।"
भन्सार छलेर ल्याएको २ लाख बराबरको बिँडी बरामद,"बैतडी : भन्सार छलेर ल्याएको बिँडी बैतडी प्रहरीले बरामद गरेको छ । बिँडी लुकाइराखेको अवस्थामा सोमबार गोठलापानी बजार क्षेत्रबाट बरामद गरिएको जिल्ला प्रहरी कार्यालयका प्रमुख प्रहरी नायव उपरीक्षक नारायणप्रसाद अधिकारीले जानकारी दिए । भारतबाट अवैधरुपमा ल्याइ लुकाइ राखेको अवस्थामा करीब २ लाख बराबरको ६ पेटी बिँडी बरामद गरिएको प्रहरी नायव उपरीक्षक अधिकारीले जानकारी दिए । बरामद भएको बिँडी मंगलबार महाकाली भन्सार कार्यालयलाई बुझाइने उनले बताए । प्रहरीले यसअघि असार १४ गते राती पनि दशरथचन्द नगरपालिका ८ नल्तडीबाट करीब डेढ लाखको बिँडी बरामद गरेको थियो । भन्सार छलेर ल्याएको बिँडी भन्सार कार्यालयलाई बुझाएको प्रहरी नायव उपरीक्षक अधिकारीले बताए । यसैबीच सोमबार राती बैतडीमा प्रहरी कार्यालय बाहिर नाराबाजी गरिएको छ । राती १२ बजेतिरको समयमा प्रहरी कार्यालय बाहिर नाराबाजी गरिएको र पछि उनीहरु भागेको प्रहरी नायब उपरीक्षक अधिकारीले जानकारी दिए । उनले भने ,हामीले अहिले भन्सार छलेर ल्याएको सामग्रीमा कडा निगरानी गरिरहेका छौं । तस्करको समूहले नाराबाजी गरेको हुन सक्छ । हामीले एक्सन लिने तयारी गर्दैगर्दा उनीहरु भागे ।' नाराबाजी गर्नेहरुको खोजी भइरहेको पनि प्रहरीले जनाएको छ। तस्करी गरेर भारतबाट अवैधरुपमा सामग्री भित्र्याउनेको समूहलाई निस्क्रिय पार्न प्रहरी लागिपरेको प्रहरी नायव उपरीक्षक अधिकारीले जानकारी दिए । उनले भने, 'भन्सार छलेर सामग्री ल्याउनेलाई उन्मुक्ति दिन मिल्दैन।'"
मुस्ताङमा ८३ वर्षीय वृद्धले जिते कोरोना,"जोमसोम : काठमाडौंदेखि मुस्ताङको घरपझोङ गाउँपालिका१ छैरो तिब्बती शरणार्थी शिवरमा आएका एक ८३ वर्षीय वृद्धले कोरोना मुक्तभइ जितेर मंगलबार घर फर्किएका छन् । गण्डकी प्रदेशको प्रादेशिक जनस्वास्थ्य प्रयोगशाला पोखरामा पुनः दोश्रो पटक गराइएको पीसीआर परीक्षण गर्दा उनको रिपोर्ट नेगेटिभ आएपछि प्रदेश जनस्वास्थ्यले उनलाई कोरोना मुक्त रहेको घोषणा गरेको जिल्ला स्वास्थ्य कार्यालय मुस्ताङले जनाएको छ । यसअघि काठमाडौंबाट छैरो शरणार्थी शिविरका २३ जनाको समूहसहित असार ३२ गते बसमा चढेर मुस्ताङ आउने क्रममा ८३ वर्षीय वृद्धलाई मुस्ताङ र म्याग्दीको सीमानाकामा कारोना परीक्षणआरडीटी चेकजाँच गर्ने गर्दा रिपोर्ट पोजिटिभ आएको थियो । तर बसमा सवार सबैको आरडीटी रिपोर्ट भने नेगेटिभ आएको थियो । उक्त बसमा सवार व्यक्तिमा उनका छोरी ज्वाइँ समेत थिए । ८३ वर्षीय वृद्धलाई मुस्ताङ भित्र्याउने क्रममा आरडीटी पोजिटिभ आएपछि उनीसँगै उनको सुसार रेखदेखका लागि ज्वाइँलाई पनि जोमसोम अस्पताल आइसोलेनमा राखिएको थियो । सीमानाकामा आरडीटी पोजिटिभ देखिएका शरणार्थी शिवरका व्यक्ति र बसका चालकसहचालक लगायतलाई घरमै १४ दिन होमक्वारेन्टाइनमा बस्न लगाइएको थियो। मुस्ताङको जोमसोम आइपुगेका ८३ वर्षीय वृद्ध र उनीसँगै बसेका ज्वाइँको नमूना स्वाब संकलन गरी असार २ गते पोखरा पठाइएकोमा असार ७ गते ८३ वर्षीय वृद्धको पीसीआर परीक्षण गर्दा कोरोना पुष्टि भएको थियो भने उनको ज्वाइँको भने नेगेटिभ आएको थियो । मुस्ताङमा गण्डकी प्रदेशकै ११ औं नम्बरमा कोरोना संक्रमित पुष्टि भएसँगै जिल्ला कोभिड१९ संकट व्यवस्थापन समिति ( सीसीएमस) ले तत्काल छैरो शरणार्थी शिविरलाई सिल गरेको थियो। त्यसपछि कोरोना जितेका वृद्ध बस्ने बसका सवार सबैजनाको कन्ट्याक ट्रेसिङ तथा ट्राभल स्टोरी लिने काम भएको जिल्ला स्वास्थ्य कार्यालय जनायो । त्यसपछि असार १० गते संक्रमण पुष्टि भएका ८३ वर्षीय वृद्धसँगै बसमा सवार सबैजनाको स्वाब नमूना पोखरा पठाइएकोमा मंगलबार वृद्धसँगै सबैको रिपोर्ट नेगेटिभ आएको हो । यसक्रममा कन्ट्याक ट्रेसिङ गर्दा यसअघि कोरोना पुष्टि भएका वृद्धका ज्वाइँ भारतमा पढ्दै गरेकी छोरी त्यहाँ गएको बताइएको छ । बाँकी सबै काठमाडौं जोरपाटीस्थित शरणार्थी शिविर तथा केही भाडामा बस्दै आएको बुझिएको छ ।मंगलबार यसअघि कोरोना पुष्टि भएका ८३ वर्षीय वृद्ध नेपालकै पहिलो जेष्ठ कोरोना संक्रमित व्यक्ति भएको मुस्ताङका प्रमुख जिल्ला अधिकारी वेदप्रकाश अर्यालले जानकारी दिए । मंगलबार संक्रमण पुष्टि भएका ८३ वर्षीय वृद्ध कोरोनामुक्त भएको प्रमाणित गरेपछि जिल्ला सीसीएमसी ,स्थानीय सीसीएमसी लगायतको टोलीले खादा र फूल उपहार दिएर स्वास्थ्य लाभको कामना गर्दै बिदाइ गरेको छ ।बिदाइ कार्यक्रममा मुस्ताङका प्रमुख जिल्ला अधिकारी गाउँपालिकाका अध्यक्ष, उपाध्यक्ष, जिल्ला स्वास्थ्य कार्यालय, जिल्ला अस्पताल, सुरक्षा निकायलगायत विदाइ गरेको स्वास्थ्य प्रमुख टिकाराम भण्डारीले बताए । आजै उनको अस्पताल आइसोलेसनबाट डिस्चार्ज गरिएको स्वास्थ्य प्रमुख भण्डारीले जानकारी दिए । योसँगै एकएक जना कोरोना संक्रमित रहेको मनाङ र मुस्ताङ जिल्ला पुन: कोरोना मुक्त भएका छन् । सोमबार मनाङका एकजना कर्मचारी कोरोनामुक्त भएका थिए ।"
प्यूठानका बालीभरि सलह : किसान चिन्तित,"प्यूठान : प्यूठानको आकाश सलहले ढाकेको छ । जिल्लाका प्राय सबैजसो क्षेत्रमा सलहले मकैबाली नष्ट गरेको छ । मंगलबार बिहानदेखि फैलिएको सलह अझैसम्म बालीमा देखिएको छ । तराई क्षेत्रमा देखिएको सलह गाउँगाउँमा पनि फैलिएपछि किसान चिन्तित बन्दै गएका छन् । बारीमा भएको मकैभरि छलहले ढाकेको किसानहरुले बताएका छन् । आगो बाल्ने, थाल ठटाउने जस्ता तरिका अपनाए पनि सलह नभागेको झिमरुक ५ दारीमचौरका स्थानीय हुकुम बहादुर खड्काले बताए । सहल भगाउन किसानहरुलाई हम्मेहम्मे परिरहेको उनले प्रतिक्रिया दिए । सलहले हल्लीखल्ली नै मच्चायो, खड्काले भने, बालीनाली सखाप पार्यो । प्यूठान नगरपालिका क्षेत्रको झिमरुक फाँट, मल्लरानी, झिमरुक र गौमुखी गाउँपालिका क्षेत्रको आकाशमा यो धेरै फैलिएको छ । कोरोनाकै तनावका बीचमा भित्रिएको सलहले हुर्कंदै गरेको मकैबाली नष्ट गरेपछि खाद्यान्न अभाव हुने चिन्तामा किसान छन् । क्षतिको एकिन तथ्यांक संकलन गरी किसानहरुलाई राहतका कार्यक्रम ल्याउन किसानले सरकारसँग आग्रह गरेका छन् ।"
'पर्यटन र पुरातत्व विभागबीच नीतिगत समन्वयको खाँचो',जोमसोम : संस्कृति पर्यटन तथा नागरिक उड्डयन मन्त्रालय अन्तर्गतको पर्यटन विभाग र पुरातत्व विभागबीच कार्यसम्पादनमा नीतिगत समन्वयकारी भूमिका नहुँदा धार्मिक तथा सांस्कृतिक धरोहरको संरक्षण र विकासमा समस्या र चुनौति बढेको मुस्ताङका संघीय सांसद प्रेमप्रसाद तुलाचनले बताएका छन् । सोमबार अन्तरराष्ट्रिय सम्बन्ध समितिको बैठकमा सांसद तुलाचनले यस्तो धारणा राखेका हुन् । समिति बैठकमा सांसद तुलाचनले नेपालका ऐतिहासिक तथा धार्मिक सम्पदा संरक्षण र विकास गर्ने दायित्व नेपाल सरकारले लिएको उल्लेख गर्दै उनले एउटै मन्त्रालयका २ फरक विभागबीच आपसमा क्षेत्रधिकार तय नहुँदा कार्यान्वयन पक्षमा चुनौति थपिएको बताए । उनले धार्मिक तथा ऐतिहासिक सम्पदा संरक्षण र विकास गर्न दुबै विभागले मास्टर प्लान बनाएर अघि बढ्नु पर्ने समितिलाई सुझाए । पर्यटन र पुरातत्वले के काम कसले र कहाँ गर्ने विषय पूर्व तयारी हुनु पर्ने बैठकमा जनाए । धर्मिक तथा सांस्कृति धरोहरण जोगाउन तथा यसको संरक्षण र विकासमा बजेट विनियोजन भएअनुसार दुई विभागको टसलले ४० प्रतिशत पनि काम हुन नसकेको उल्लेख गरेका छन् । सांसद तुलाचनले पूननिर्माणको क्षेत्राधिकार तथा नीतिगत सहमति भएको खण्डमा मात्र दुबै विभागबाट अघि बढाएको कामले पूर्णता पाउने उनले जनाए । पूरातत्वले अघि बढाएका पून निर्माणका काममा पर्याप्त जनशक्ति अभाव रहेकाले कार्यान्वयन पक्ष प्रभावकारी बन्न नसकेको सांसद तुलाचनको भनाइ छ । उनले पूरातत्व विभागका पूननिर्माण तथा विकासका काम सशक्त रुपमा अघि बढाउन ७ वटै प्रदेशमा शाखा विस्तार गरिनु पर्ने धारणा राखे । बजेटको खाका तयार हुँदा अरबौंको प्रस्ताव गरिने भए पनि यसको कार्यान्वय पक्ष फितलो हुने गरेको उनले समितिमा सुनाए । पर्यटनसँग सम्वन्ध दुबै विभागले लाखौं खर्च गरेर डिपिआर किताब सार्वजनिक गरे पनि सो अनुसारको काम नभएको बताए । सांसद तुलाचनले पर्यटन विभागले मुक्तिनाथको बृहत्तर विकास गुरुयोजना अन्तर्गत ५ करोड बजेट विनियोजन गरेपनि २ वर्षमा २ करोडको पनि कामअघि बढ्न नसकेको स्पष्ट पारे । सरकारले धार्मिक तथा सांस्कृति सम्पदाको विकासको कामलाई गम्भीर भएर अघि बढाउनु पर्नेतर्फ जोड दिए । यता संस्कृति पर्यटन तथा नागरिक उड्यन मन्त्रालय अन्तरगतको पर्यटन विभागले आर्थिक वर्ष २०७६ मा मुक्तिनाथ बृहत्तर विकास गुरुयोजना निर्माणको काम अघि बढाएको हो । धार्मिक सम्पदाको संरक्षणबाहेक मन्दिर भित्रको भौतिक सम्पदा संरक्षण स्तरोन्नति र पुननिर्माणका लागि पर्यटन विभागले गुरुयोजना निर्माणको कामअघि बढाएको विभागका इन्जिनियर सचिन्द्र यादवले जानकारी दिए । उनले गुरुयोजनाका लागि ५ करोड बजेट नभइ २ करोड बजेट विनियोजन भएको स्पष्ट पारे । उनका अनुसार बृहत्तर विकास गुरुयोजना अन्तरगत मुक्तिनाथ छेउको २ वटा आनी क्वाटर भवनको एकतला सम्पन्न भएको र मन्दिर परिसरको क्षेत्रफल वृद्धि गर्ने काम अघि बढेको बताए । यस्तै कागबेनीमा श्राद्धस्थल संरक्षणका लागि तटबन्ध निर्माणको एक चरणको काम पूरा भएको जनाए । उनले गुरुयोजना अन्तर्गत मन्दिर परिसर भित्रका दर्जनौं पूर्वाधार निर्माणमा गुरुयोजनाले समेट्ने गरी डिपिआर भएको उल्लेख गरे । इन्जिनियर यादवका अनुसार विश्व व्यापी माहामारीको रुपमा फैलिएको नोवल कोरोना भाइरस ( कोभिड१९) ले सिर्जित लक डाउन तथा स्थानीयमा कोरोना त्रास बढेकाले गुरुयोजनाको काम रोकिएको जानकारी दिए ।यस्तै पर्यटन मन्त्रालय अन्तर्गतको पुरातत्व विभागले २ वर्षअघि २०७२ सालको महाभूकम्पले चिरा परेको जीर्ण मुक्तिनाथ मन्दिरको पूननिर्माण गरेको थियो । पूननिर्माणका लागि १ करोड ४५ लाख बजेट विनियोजन भएको थियो । त्यसपछि मुक्तिनाथ मन्दिरसँगै जोडिएको होम गर्ने र बत्ती बाल्ने घरको स्तरोन्नति गरेको थियो ।
स्याङ्जामा ११ संक्रमित थपिए,"स्याङ्जा : स्याङ्जामा ११ जना कोरोना संक्रमित थपिएका छन्। सोमबार साँझ १० जना र मंगलबार विहान एक जनागरी ११ जना संक्रमित थपिएको गण्डकी प्रदेश स्वास्थ्य निर्देशक बिनोदबिन्दु शर्माले जानकारी दिए। थपिनेमा वालिङ नगरपालिकाका एक महिला सहित ७ जना, चापाकोट नगरपालिकाका एक महिला सहित २ जना र पुतलीबजार नगरपालिकाका एक जना रहेका छन्। वालिङका ३९ वर्षीया महिला र ४६, ५०, २२, ४२, २१, ३२, १८ वर्षका पुरुष छन्। यसैगरी, चापाकोटका ६२ वर्षीया महिलासहित २४ वर्षे पुरुष हुन भने पुतलीबजारका ३० वर्षीय पुरुषमा कोरोना पुष्टि भएको निर्देशनालयले जनाएको छ। उनीहरुलाई आइसोलेसनमा राखिएको जन स्वास्थ्य कार्यालयका प्रमुख यामप्रसाद शर्माले जानकारी दिए। योसँगै स्याङ्जामा संक्रमितको संख्या १ सय ७६ पुगेको छ। संक्रमित मध्ये ५४ जना निको भएर घर फर्किएका छन्। स्याङजाका २ जनाको कोरोनाका कारण मृत्यु भएको छ।"
स्याङ्जामा ३५ प्रतिशत रोपाइँ सकियो,"स्याङ्जा : स्याङ्जामा ३५ प्रतिशत क्षेत्रफलमा धान रोपाइँ सकिएको कृषि ज्ञान केन्द्र जनाएको छ । गत वर्ष मध्य असारमा करिब २५ प्रतिशत मात्र रोपाइँ सकिएको थियो । जिल्लाको धान रोप्ने भूभागमध्ये ३५ प्रतिशत क्षेत्रफलमा मात्र रोपाइँ पूरा भएको हो । अहिले समयमा मनसुन सुरु हुनुका साथै कुलो, नहर समयमै मर्मत भएकाले गत वर्षका तुलनामा यस वर्ष रोपाइँको प्रतिशत बढेको ज्ञान केन्द्रले जनाएको छ । जिल्लाका आँधीखोला किनार, कालीगण्डकी नदी किनार, ज्याग्दीखोला किनार, चापाकोट टार, रत्नपुर, कुवाकोट , गल्याङका क्षेत्र, सेतीदोभान फाँटहरु र बिरुवा फाँटहरु धान उत्पादक क्षेत्र हुन् । यसैगरी, दहथुम, स्वरेक, खिलुङ, पुतलीबजार नगरपालिका वालिङ नगरपालिका, चापाकोट, रत्नपुर, मल्यांकोट, चिन्नेवास, सेतीदोभान, बिरुवा, बिर्घा, अर्जुनचौपारी, राङभाङ, तुलसीभन्ज्याङ, जगतभन्ज्याङ, गल्याङका फाँटहरु पनि धानका प्रमुख उत्पादक स्थान हुन्। स्याङ्जामा साबित्री, राधा ४, सुनौलो सुगन्धा, खुमल ११, मकवानपुर १, स्थानीय मन्सुली, राधा ७, राधा ११ राधा १२ लगायतका उन्नत जातका धान रोप्ने गरिन्छ । यसैगरी, बर्मेली, जर्नेली, अनदी, गुर्दी, पहेंले, खुमल, गोला लगायतका स्थानीय जातका धान पनि रोपिन्छन् । धान बाली यहांको मुख्य खाद्यान्न बाली हो । जेठको अन्तिम सातादेखि साउनको पहिलो सातासम्म धान रोप्ने गरिन्छ । जिल्लाको कुल क्षेत्रफलको १६ हजार ८ सय हेक्टर क्षेत्रफलमा धान खेती गरिने कृषि ज्ञान केन्द्रका प्रमुख शालिकराम अधिकारीले जानकारी दिए । 'गत वर्षभन्दा यस वर्ष ५ प्रतिशत बाँझो जमिनमा खेती बढेको छ, उनले भने, 'जिल्लालाई धानमा आत्मनिर्भर बनाउन १२ हजार मेट्रिक टन धान उत्पादन बढाउन जरुरी छ ।' गतवर्ष स्याङ्जामा ६५ हजार मेट्रिक टन धान उत्पादन भएको थियो ।"
"आकाश नियाल्दै, रात काट्दै","जनकपुरधामरौतहट : असार लाग्नेबित्तिकै खोला किनार र डुबान क्षेत्रका स्थानीय सुत्न पाउँदैनन्। आकाश रिसार कालोनिलो भएपछि यहाँका बासिन्दाको मनमा एउटै डर पस्छ अब डुब्छौं। असार, साउन र भदौ महिना तराइवासीका लागि संकटको महिना हो। चुरेका खोलामा बौलाएर बाढी आउँछ। त्यो बाढीले स्थानीयको जीवन त्राहिमाम मात्रै बनाउँदैन, कैयौंको ज्यान पनि लिन्छ। गत वर्ष २३ असारदेखि ३१ असारसम्म परेको अविरल वर्षासँगै आएको भीषण बाढीले ताण्डव मच्चायो। त्यसबीच आएको भीषण बाढीले बगाउँदा प्रदेश २ का ८ जिल्लाका ३२ जनाले ज्यान गुमाए। बाढीले महोत्तरीको बर्दिबासस्थित राजमार्गको भब्सी पुल पनि बगायो, हजारौं घर डुबानमा परे। संघीय, प्रदेश, स्थानीय तीन तहको सरकार भए पनि बाढी जोखिम न्यूनीकरण योजना कार्यान्वयन फितलो रहेको असल आमा समूह बर्दिबास महोत्तरीकी विमला विश्वकर्मा बताउँछिन्। भन्छिन्, वर्षा लाग्नेबित्तिकै हाम्रो जीवन त्रासमय बन्छ। सुतेपछि भोलि सबै परिवार सकुशल ब्युँझिन्छौं कि निद्रैमा बाढीले बगाएर लान्छ भन्ने त्रासमा रात काट्नु पर्छ। महोत्तरीको रातु खोला, धनुषा र सिरहाको साँधमा बग्ने कमला नदी, सिरहाको खाँडो खोला रौतहटको लालबकैया, बागमती नदीमा आउने बाढीले प्रत्येक वर्ष ताण्डव देखाउँछ। रातु, बाँके, मरहा खोलाको बाढीले महोत्तरीको सदरमुकाम जलेश्वरसहित चालिस गाउँ प्रत्येक वर्ष डुबानमा पर्छ। सरकारी कार्यालयमै पानीमा पस्छ, बाढीले सडक बगाउँदा महिनौं दिनसम्म सम्पर्कबिच्छेद हुन्छ। रौतहटमा बाढी तथा डुबानले वर्षेनि ठूलो क्षति गर्दै आएको छ। वर्षा हुन थालेपछि स्थानीयमा त्रास बढेको छ। जिल्लाको भारतीय सिमासँग जोडिएका पालिकाहरू बढी जोखिममा पर्दै आएका छन्। गत वर्ष गौर, इशनाथ, राजपुर, परोहा, राजदेवी नपा र दुर्गाभगवती गाउँपालिका बाढी तथा डुबानको उच्च जोखिमा रहेको भन्दै यस वर्ष ती पालिकालाई रेडजोनमा राखिएको छ। एलोजोनमा त्यस उत्तरका पालिकाहरूलाई राखिएको छ। जिल्ला विपद् व्यवस्थापन समितिले रेडजोन, एलोजोन वर्गीकरण गरी राहत तथा उद्धारका काम अघि बढाउन लागेको जानकारी रौतहटका प्रमुख जिल्ला अधिकारी बासुदेव घिमिरेले दिए। उनका अनुसार उद्धारका योजनाबारे तालिम भइरहेको, उद्धारका लागि आवश्यक सामग्री खरिद गर्ने, संकलन तथा भण्डारण गर्ने काम भइरहेको छ। इशनाथ नपाका मेयर सन्तोष मेहताले हाल कोराना व्यवस्थापनमा लागिरहेको बताउँदै बाढी र डुबानबाट जोगिन पालिकाले सकेको काम गर्ने जनाए। कोरानाका कारण सो नगरपालिका सिल गरिएको छ। इशनाथ जिल्लामै सबैभन्दा बढी संक्रमित रहेको क्षेत्र हो। मेहताका अनुसार, पालिकाबाट करिब दुई सय थान लाइफ ज्याकेट, डोरी, सूचना दिन घण्टी, केही थान त्रिपाल र खाद्यान्न संकलन गरिएको छ। डुबानको उच्च जोखिममा रहेको दुर्गाभगवती गाउँपालिकाले पनि पालिकास्तरीय बैठक बस्ने तयारी गरिरहेको जनाएको छ। सो गाउँपालिकाका अध्यक्ष अरुण साहले बाढी तथा डुबानपीडितलाई राहतको व्यवस्था गर्न खाद्यान्न भण्डारण गर्ने काम भइरहेको जनाए। वडा नम्वर ५ को बर्डेवा टोल बाढीको बढी जोखिममा छ। सो टोलमा वर्षेनि डुबानले करिब ५ सय परिवार पीडित हुँदै आएका छन्। जिल्लामा बसोवास गर्दै आएका दुई सयभन्दा बढी विपन्न डोम परिवार डुबानका कारण जोखिममा रहेको डोम विकास केन्द्रका पूर्वअध्यक्ष विजय मली डोमले बताए। जिल्लाका करिब दुई हजार मुसहर परिवार वर्षेनि बाढी र डुबानको चपेटामा पर्दै आएका राष्ट्रिय मुसहर उत्थान संघका जिल्ला अध्यक्ष विनोद माभली मुसहरको भनाइ छ। सदरमुकाम गौरबजार पनि वर्षेनि डुबानमा पर्दै आएको छ। सिमानामा भारतले बनाएको बाँंध, पछिल्ला वर्षमा निर्माण भइरहेको नाला, सडक, रेलमार्ग, हुलाकी सडक निर्माण कार्यले गर्दा वर्षाको पानीको निकास नभई रौतहटको धेरै बस्ती डुबानमा पार्ने गरेको स्थानीयको गुनासो छ ।"
विपद् न्यूनीकरणमा पूर्वतयारी शून्य,"सुर्खेतजाजरकोट : २०७१ साउन २८ र २९ गते गएको बाढीले सुर्खेतका विभिन्न ठाउँमा ठूलो जनधनको नोक्सान भयो। एक सय ३४ जनाले ज्यान गुमाए। अरबौंको धनसम्पत्ति बाढीमा बग्यो। घरबार गुमाएका सयौं परिवार अहिले पनि विस्थापित जीवन बिताइरहेका छन्। हालसम्म न उनीहरूको पुनस्र्थापना भएको छ, न जोखिमयुक्त बस्तीमा बाढीलाई रोक्न तटबन्ध नै। २०७० असार ३ गते कालीकोटको सान्नीघाट खोलामा गएको बाढीपहिरोमा परी विद्युत्का कर्मचारीसहित ११ जनाले ज्यान गुमाए। कालिकोटका अधिकांश बस्ती अहिले पनि पहिरोको जोखिममा छन्। तर, घटनापछि उद्धार गर्नेबाहेक त्यसलाई रोक्न पूर्वतयारी सावधानी शून्य नै छ। यही कारण कर्णालीमा बर्सेनि बाढी र पहिरोका कारण धेरै धनजनको नोक्सान भइरहेको छ। कर्णालीमा बर्सेनि बाढीपहिरोले जनधनको क्षति हुनेक्रम रोकिएको छैन। अव्यवस्थित बसोबास र विकासे गतिविधिकै कारण धेरै स्थानमा बाढी पहिरो जाँदा क्षति हुने गरेको छ। यसवर्ष पनि मनसुनी वर्षा सुरु भएसँगै बाढीपहिरोको जोखिम बढेको छ। तर, स्थानीयदेखि प्रदेश सरकारसँग सम्भावित बाढीपहिरोबाट हुनसक्ने क्षतिलाई न्यूनीकरण गर्ने कुनै पूर्वतयारीका कार्यक्रम छैनन्। वर्षाले बाढी पहिरोबाट निम्तिने जोखिम न्यूनीकरणबारे यहाँका सरकार बेखबर छन्। कालिकोटका अधिकांश बस्ती अहिले पनि पहिरोको जोखिममा छन्। तर, घटनापछि उद्धार गर्नेबाहेक त्यसलाई रोक्न पूर्वतयारी सावधानी शून्य नै छ। प्रकोप व्यवस्थापनका नाममा सचेतनाका कार्यक्रममै केन्द्रित यहाँका सरकार एकले अर्कोलाई आरोप लगाउँदै बाढी पहिरो रोकथाम तथा जोखिम न्यूनीकरणमा लापरवाही गर्दै आएका हुन्। भएका पूर्वतयारीका कार्यक्रमसमेत प्रभावकारी कार्यन्वयन भएका छैनन्। वडादेखि प्रदेश स्तरसम्म विपद् व्यवस्थापन तथा दैवी प्रकोप उद्धार समिति गठन भए पनि प्रकोप व्यवस्थापनमा भूमिका खेल्न सकेका छैनन्। सुर्खेतका पञ्चपुरी नगरपालिकाका प्रमुख उपेन्द्रबहादुर थापाले भने, नगरले भ्याएसम्म काम गरेका छौं, ठूला योजनामा काम गर्न प्रदेश र संघकै मुख ताक्नुपर्ने अवस्था छ। कर्णाली प्रदेश आन्तरिक मामिला तथा कानुन मन्त्रालयका सचिव वीरेन्द्रकुमार यादवले प्रदेश सरकार विपद् व्यवस्थापनमा लागि परेको दाबी गरे। प्रदेश विपद् व्यवस्थापन समितिको पहलमा सबै निकायसँग समन्वय गरी काम भइरहेको छ, उनले भने। जोखिम छ, रोकथाम छैन दुई वर्षअघि जाजरकोटको भेरी नगरपालिका३ ठाँटीमा गएको पहिरोले दुई घर पुर्दा आठ बालबालिकासहित नौ जनाको ज्यान गयो। गतवर्ष जिल्लाको गर्खाकोटमा गएको पहिरोमा परी दुई जनाले ज्यान गुमाए। नलगाड३ करुवामा पहिरोले गाउँ नै जोखिममा पर्दा २० घर विस्थापित भए। जिल्लामा हरेक वर्ष बाढीपहिरोले मानवीय मात्र नभई पशु र खेतीयोग्य जमिनमासमेत क्षति पुर्याउँदै आएको छ। केही दिनअघि सदरमुकामस्थित जाजरकोटडोल्पा सडकको रेडक्रसनजिक गएको पहिरोले एक साता यातायात सेवा नै अवरुद्ध भयो। जिल्लाका ग्रामीण सडक वर्षा नलाग्दै बन्द भइसकेका छन्। डोजरचालक नै इन्जिनियर भएर जथाभावी खनेका सडकले बाढीपहिरोको जोखिम बढाएको हो। वर्षात्को समयमा पहिरोको डरले धेरै परिवार रातभर जाग्राम बस्नुपर्ने बाध्यता रहेको स्थानीय बीर्खबहादुर कार्कीले बताए। उनले भने, डिजाइन स्टिमेटबिना अन्धाधुन्ध डोजरले पखेरा खनेर सडक बनाइएका छन्। यिनै सडकले पहिरोको जोखिम बढेको हो। भेरी नगरपालिकाका प्रमुख चन्द्रप्रकाश घर्तीले पहिरो रोकथामका योजनामा नगरको बजेट अपुग भएपछि संघ र प्रदेश सरकारसँग सहयोग मागिएको बताए। जिल्ला समन्वय समितिका संयोेजक मनबहादुर रावलले तीनै तहका सरकारले विपत् सामनाका लागि पूर्वतयारी नगरेका कारण जोखिम बढेको तर्क गरे। स्थानीय सरकार डोजरले बाटो खन्न ठिक्क भएपछि निम्तिने जोखिमबारे कुनै योजना नबनाएको स्थानीयवासीको आरोप छ। तीव्र वनविनास र कालोपत्रे गरिएको सडकमा नाला र हुमपाइपको व्यवस्था नगर्नुले जिल्ला सदरमुकाम पहिरोको जोखिममा छ।"
थन्कियो विपद्को रकम,"धादिङ : विपद् व्यवस्थापन कोषमा भएको साढे १३ करोड रुपैयाँ बैंकमै थन्किएको छ। कुनै पनि विपद्को बेला तत्काल परिचालन गर्न मिल्ने गरि बनाइएको कोष कोरोना संक्रमणको समयमा प्रयोगमा आएको छैन। गृह मन्त्रालयको आवश्यक निर्देशन र निर्देशिका नहुँदा पैसा बैंकमा थन्किएको प्रमुख जिल्ला अधिकारी अस्मान तामाङले बताए। धादिङको विपद कोषमा १३ करोड ३९ लाख रुपैयाँ छ। उक्त रकम विपद् व्यवस्थापन सम्बन्धी कामका लागि प्रयोग गरिनेछ भनेर विपद् ऐन ०७४ मा उल्लेख छ। तर, पछिल्लो समय विपद्का रुपमा आएको कोरोना भाइरसको संक्रमणका बेला कोष रकम प्रयोगमा आउन सकेको छैन। धादिङको विपद् कोषमा १३ करोड ३९ लाख रुपैयाँ छ। रकम अभावले स्थानीय तहले कोरोना जोखिम न्युनिकरणका काम सहज रुपमा सञ्चालन गर्न नसकेको, क्वारेन्टाइन व्यवस्थापन गर्न नसकेको जस्ता समस्याले कोराना जोखिम न्युनिकरणका काम र व्यवस्थापन फितलो हुँदै गएको छ। लकडाउनका कारण समस्या परेका, आपतकालिन राहत र भारत लगायत तेस्रो मुलुकबाट आएका नागरिकलाई व्यवस्थापन गर्न स्थानीय तहलाई रकम पर्याप्त छैन। कतिपय स्थानीय तहमा कोरोनाको संक्रमण रोकथाम र नियन्त्रणका लागि प्रदेश र केन्द्र सरकारले पठाएको बजेट सकिएर विकासका लागि छुट्याइएको रकम विपद् व्यवस्थापनका लागि धमाधम खर्च भइरहेको छ। बागमती प्रदेशको विपद् व्यवस्थापन समितिले रकम खर्च गर्न गृह मन्त्रालयबाट अनुमति माग गरेको भएपनि स्वीकृत नपाउँदा स्थानीय तह र अन्यत्र ठाउँमा रकमको जोहो गर्नुपर्ने वाध्यता परेको हो। समितिका धादिङ संयोजकसमेत रहेका प्रमुख जिल्ला अधिकारी तामाङले भने, कोरानाको यो विपद्को बेलामा व्यवस्थापन गर्न त धेरैखाले समस्या छ नै, तर जिल्लाका सबै जसो ठाउँमा स्थानीय सरकारले बनाएका विपद् कोषबाट रकम खर्च गरेर व्यवस्थापनका काम भइरहेकाले केन्द्र सरकारले यो रकम फुकुवा नदिएको हुनुपर्छ। कोषको रकम परिचालनका कुनै विधि नभएको भन्दै रकम थन्किएर बसेको हो। अहिलेसम्म उक्त कोषको रकम बाढी पहिरो, आगलागी, चट्याङजस्ता घटनाको व्यवस्थापनका मात्रै अख्तियारी रहेको प्रशासनले जनाएको छ। विपद् विज्ञ एवं पूर्व सांसद डा गंगालाल तुलाधर भन्छन्, विपद्को बेलामा खर्च गर्नु भनेर पनि बजेट पठाउने अनि यत्रो विपद् आइपरेको बेलामा कार्यान्वयन गर्नका लागि हात बाँधिदिने त भएन नी। यो रकम तत्काल फुुकाउनुपर्छ र कोरोनाको नियन्त्रणमा खर्च गर्नुपर्छ, विपद्का बेलामा प्रयोग गरिने बजेटलाई प्रशासनिक झमेलामा राख्नु हुन्न। गृह मन्त्रालयले ०३९ को ऐनलाई हेरेर मात्रै नभइ बाढी पहिरो र आगलागी भन्दा ठूलो विपत्तिका रुपमा देखिएको कोरोना संक्रमण रोकथाम र व्यवस्थापनका लागि यस्तो रकम खर्च गर्न हिचकिचाउन नहुने उनको तर्क छ।"
करणी प्रयास लुकाउन बुहारीको हत्या,"मकवानपुर : हेटौंडा ४ स्थित आफ्नै घरमा मृत भेटिएकी सुस्मिता क्षेत्री थापाको हत्यामा सासु, ससुरा र नन्दहरुको संलग्नता रहेको पाइएको छ। हत्यामा संलग्न भएको आरोपमा जिल्ला प्रहरी कार्यालय मकवानपुरले सोमबार सुस्मिताका ससुरा ससुरा प्रकाश थापा, सासु तुलसा कुमारी थापा, जेठी नन्द दुर्गा थापा कार्की, कान्छी नन्द सीता थापालाई सार्वजनिक गरेको हो। असार १ गते राति करिब साढे ९ बजे सुस्मिताले खाना खाँदै गर्दा ससुरा प्रकाश र नन्द सीताले लौरो र लोहोरोले प्रहार गरेर हत्या गरेका प्रहरीको दाबी छ। सासु तुलसाले घटना थाहा पाएर पनि बचाउ तथा उद्धार नगरेको र हत्यामा जेठी नन्द दुर्गा थापा कार्कीको पनि संलग्नता देखिएको छ, मकवानपुर प्रहरी प्रमुख एसपी सुशिलसिं राठौरले भने। हत्याको केही समय अघि ससुराले सुस्मितालाई जबरजस्ती करणी प्रयास गरेकाले घटना लुकाउन र सवारी दुर्घटनामा मृत्यु भएका सुस्मिताका श्रीमान् रुपेन्द्रको बीमाको पैसा लिन हत्या गरिएको अनुसन्धानबाट खुलेको उनले बताए। रुपेन्द्रको गत वर्षको असोज २६ गते ससुरालीबाट फर्कने क्रममा मोटरसाईकल दुर्घटनामा मृत्यु भएको थियो। सुस्मिताकै कारण उनको मृत्यु भएको परिवारले आरोप लगाउँदै आएको थियो। राठौरले भने, रुपेन्द्रको सवारी दुर्घटनाको मृत्युपश्चात पाउने क्षतिपूर्ति बापतको पाँच लाख सुस्मिताले प्राप्त गरेको कुरा परिवारका अन्य सदस्यलाई मन परेको देखिएन। उनका अनुसार सुस्मिताका श्रीमान् रुपेन्द्रले क्लोजर सिस्टम इन्टरनेसनल नेपालबाट पाउने बीमा, बोनस र तलब बापतको ३८ लाख २८ हजार रकम हकवालको विवादका कारण हालसम्म कसैले प्राप्त गरेका छैनन्।"
न्यायाधीशका अंगरक्षकले गरे गोली हानी आत्महत्या,धरान : जिल्ला अदालत सुनसरीका न्यायाधीशका शंकर राईका अंगरक्षक प्रहरी हबल्दारले गोली हानी आत्महत्या गरेका छन् । न्यायाधीश राईका अंगरक्षक जिल्ला प्रहरी कार्यालय सुनसरीका प्रहरी हबल्दार ओमप्रकास खतिवडाले सोमबार बेलुको आफैंले बोकेको पेस्तोलबाट गोली हानी आत्महत्या गरेको सुनसरीका प्रहरी प्रमुख एसपी कमल थापाले जानकारी दिए। हबल्दार खतिवडाले जिल्ला अदालत परिसरमा नै कन्चटमा चाइनेज पेस्तोलले आफैंलाइै गोली हानेको एसपी थापाले बताए । थापाका अनुसार अदालत परिसरमा रहेको प्रहरी ब्यारेकमा बसेका उनी अदालतको छतमा गएर फोनमा कुरा गरिरहेको अवस्थामा आफैंलाई गोली हानेर बेहोस भएका थिए । गोली लागेर गम्भीर घाइते भएका उनलाई उपचारका लागि तत्काल बीपी कोइराला स्वास्थय विज्ञान प्रतिष्ठान धरानमा पुयाइएको थियो । प्रतिष्ठान भर्ना भएका हबल्दार खतिवडालाई प्रतिष्ठानका चिकित्सकले मृत्यु भएको घोषना गरेका हुन् । आत्म हत्याको कारण खुल्न नसकेको र घटनाबार अनुसन्धान थालिएको एसपी थापाले बताए ।
