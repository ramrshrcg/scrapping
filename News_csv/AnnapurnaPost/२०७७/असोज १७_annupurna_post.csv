शीर्षक,विवरण
प्रदेश १ मा थप २५५ जनामा संक्रमण,"विराटनगर : प्रदेश १ मा शनिबार २ सय ५५ जना कोरोना संक्रमित थपिएका छन्। दैनिक संक्रमित संख्यामा यो अहिलेसम्मकै उच्च हो। शनिबार सुनसरीमा १२२, मोरङमा १०२, झापामा ६, उदयपुरमा ५, खोटाङमा ४, संखुवासभा र ओखलढुङ्गामा ३३, धनकुटामा १ र प्रदेश १ बाहिरका ९ जनामा कोरोना संक्रमण पोजिटिभ देखिएको सामाजिक विकास मन्त्रालयले जनाएको छ। मन्त्रालयका अनुसार सुनसरीको धरानमा ९८ जनामा संक्रमण देखिएको छ। संक्रमण देखिएका मध्ये ४८ महिला र ५० पुरुष छन्। सुनसरीकै दुहवीमा ३ महिला ६ पुरुष, इटहरीमा १ महिला ७ पुरुष, रामधुनी, बराहक्षेत्र र बर्जुमा ११ महिला, स्थानीय तह नखुलेका ४ पुरुषको रिपोर्ट पोजिटिभ आएको छ। मोरङको विराटनगरमा ३१ महिला ५६ पुरुष, सुनबर्षीमा ४ महिला १ पुरुष, ग्रामथानमा १ महिला ३ पुरुष, कटहरीमा २ पुरुष, उर्लाबारी, रतुवामाई र कानेपोखरीमा ११ महिला, धनपालथानमा १ पुरुष, झापाको दमकमा १ महिला १ पुरुष, अर्जुनधारा, कमल, गौरादह र स्थानीय तह नखुलेका ११ पुरुषको रिपोर्ट पोजिटिभ आएको सामाजिक विकास मन्त्रालयले जनाएको छ। उता उदयपुरको बेलकामा ५ पुरुष, खोटाङको खोटेहाङमा ४ पुरुष, संखुवासभाको चिचिलामा १ महिला २ पुरुष, ओखलढुङ्गामा ३ पुरुष, धनकुटाको महालक्ष्मीमा १ पुरुष र प्रदेश १ बाहिरका ९ पुरुषको रिपोर्ट पोजिटिभ आएको छ। प्रदेश १ मा कोरोना संक्रमितको संख्या ७ हजार ४३२ पुगेको छ। शनिबार २८७ जना डिस्चार्ज भएका छन्। होमआइसोलेसनबाट २६३, बीपी कोइराला स्वास्थ्य विज्ञान प्रतिष्ठान धरान र विजेनरल अस्पताल हरिनगरबाट ९९, गढी आइसोलेसन केन्द्रबाट ५ र होटल एशियाटिकबाट १ जना डिस्चार्ज भएका छन्। हालसम्म डिस्चार्ज हुनेको संख्या ३ हजार ७२५ पुगेको छ। प्रदेश १ मा शनिबार १ हजार २०९ जनाको पीसीआर परीक्षण गरिएको छ। परीक्षण गरिएका मध्ये ९६ महिला र १५९ पुरुषको रिपोर्ट पोजिटिभ आएको छ। हालसम्म १ लाख २६ हजार ८९० जनाको पीसीआर परीक्षण गरिएको सामाजिक विकास मन्त्रालयले जनाएको छ।"
काठमाडौं महानगरमा १० हजार संक्रमित ! कोरोनाले ८० जनाको मृत्यु,"काठमाडौं : काठमाडौं महानगरपालिकामा कोरोना भाइरस सङ्क्रमितको सङ्ख्या करिब १० हजार पुगेको छ। कामपामा हालसम्म नौ हजार ८२५ जना कोरोना भाइरसबाट सङ्क्रमण भएका छन् । यसमध्ये सबैभन्दा बढी १५ नम्बर वडाका छन्। उक्त वडामा ८७१ सङ्क्रमित छन्। वडा नं ३, ११, १३, १६ मा पनि ५०० बढी सङ्क्रमित रहेको कामपा जनस्वास्थ्य महाशाखा प्रमुख हरि कुँवरले जानकारी दिए। होम आइसोलेसनमा बस्नेको सङ्ख्या दुई हजार ९९० रहेको छ। अस्पतालमा उपचार गराइरहेका ५७२, संस्थागत आइसोलेसनमा ५८३ रहेका छन्। पाँच हजार ५०९ जना निको भएर घर फर्किएका छन्। प्रमुख कुँवरका अनुसार सङ्क्रमणको कारण ८० जनाको मृत्यु भएको छ। सार्वजनिक यातायात, सरकारी कार्यालय, होटल, अस्पताल र विमानस्थलमा दैनिकजसो बढ्दो भीडभाडले कोरोनाको गति उच्च हुन थालेको प्रमुख कुँवरको भनाइ छ। स्वास्थ्य तथा जनसङ्ख्या मन्त्रालयले दैनिकी सञ्चालन गर्नका लागि बजार खुला गरे पनि नागरिकहरु स्वयं सतर्क रहन आवश्यक रहेको बताउँदै आएको छ । अहिले देशभरिको कूल सङ्क्रमितको सङ्ख्या ८२ हजार ४५० पुगेको छ। उनीहरुमध्ये ५२० जनाको मृत्यु भएको छ भने ६० हजार ६९६ जना सङ्क्रमणमुक्त भएका छन्। हाल देशभर २१ हजार २३४ सक्रिय सङ्क्रमित छन्। उनीहरुमध्ये ११ हजार ७६० होम आइसोलेसनमा छन्। नौ हजार ४७४ संस्थागत आइसोलेसनमा छन्। यसमध्ये २१० आइसीयू र २९ जनाको भेन्टिलेटरमा उपचार भइरहेको छ। रासस"
चीनसँग विवादका बीच भारतको शक्तिशाली मिसाइल परीक्षण,नयाँदिल्ली : चीनसँग सीमा विवाद जारी रहँदा भारतले शनिबार ब्यालेस्टिक मिसाइल 'सौर्य'को नयाँ संस्करण सफल परीक्षण गरेको छ । भारतीय रक्षा मन्त्रालयका अनुसार यो नयाँ मिसाइल करिब एक हजार किलोमीटर टाढासम्म निशाना लगाउन सक्छ । बीबीसी हिन्दीमा प्रकाशित समाचार अनुसार सौर्य जमिनदेखि जमिनसम्म हमला गर्न सकिने मिसाइल हो । यस्तै सुरक्षा अधिकारीहरुले सौर्य मिसाइललाई विश्वकै सबैभन्दा शक्तिशाली १० वटा मिसाइलहरुमध्ये एक मानेका छन् । साथै सौर्य मिसाइललाई अति तीव्र गतिमा चल्नसक्ने मिसाइल पनि मानिन्छ । जुन स्याटलाइट इमेजिङको माध्यमबाट पनि यसलाई भेट्न नसकिने बताइन्छ । भारतले यो मिसाइल चीनसँग लद्दाखमा सीमा विवाद भइरहेका बेला परीक्षण गरेको हो । यसर्थ पनि भारतको यस्तो कदमलाई अर्थपूर्ण रुपमा हेरिएको छ । जब कि चीनसँग सीमा विवाद समाधानका लागि पटक पटक वार्ता प्रयास भए पनि सफल हुन सकिरहेको छैन ।
"प्रधानमन्त्री ओलीले गरे सबै भेटघाट बन्द, बालुवाटारमा नयाँ सुरक्षा टीम जाने","काठमाडौं : प्रधानमन्त्री तथा नेपाल कम्युनिस्ट पार्टी (नेकपा)का अध्यक्ष केपी ओलीको सरकारी निवास बालुवाटारमा कार्यरत ७६ जना र सचिवालयका चार जनामा कोरोना भाइरस संक्रमण पुष्टि भएपछि सबै भेटघाट बन्द गरिएको छ। शुक्रबार गरिएको स्वाब संकलनमा उनीहरुमा कोरोना पुष्टि भएपछि प्रधानमन्त्रीले सबै भेटघाट बन्द गरेको बालुवाटार स्रोतले जानकारी दियो। प्रधानमन्त्रीका प्रमुख राजीतिक सल्लाहकार विष्णु रिमाल, प्रेस सल्लाहकार सूर्य थापा, परराष्ट्र सल्लाहकार डा राजन भट्टराई र प्रमुख स्वकीय सचिव इन्द्र भण्डारीलगायतमा पनि कोरोना संक्रमण पुष्टि भएको छ। त्यस्तै बालुवाटारमा कार्यरत नेपाली सेनाका २८, सशस्त्र प्रहरीका १८, जनपद प्रहरीका २१ र राष्ट्रिय अनुसन्धानका तीन गरि कुल ७४ जना सुरक्षाकर्मीमा कोरोना पुष्टि भएको हो। सुरक्षाकर्मीलाई कोरोना पुष्टि भएपछि बालुवाटारमा नयाँ टीम खटाउन लागेको सुरक्षा निकायहरु जानकारी दिएका छन्। त्यस्तै बालुवाटारमा कार्यरत अझै ४५ जनाको पीसीआर रिपोर्ट आउन बाँकी रहेको छ।"
कोरोना अपडेट : स्वास्थ्य मन्त्रालयको पत्रकार सम्मेलन (लाइभ),काठमाडौं : स्वास्थ्य तथा जनसंख्या मन्त्रालयले पत्रकार सम्मेलनमार्फत् कोरोना भाइरस (कोभिड१९) को नियमित अपडेट गराउँदै आएको छ। २०७६ चैत ११ गतेदेखि सुरु भएको पत्रकार सम्मेलनलाई मन्त्रालयले निरन्तरता दिएको हो। नियमित पत्रकार सम्मेलनमा मन्त्रालयका प्रवक्ता डा जागेश्वर गौतमले कोरोनाको पछिल्लो अवस्थाबारे जानकारी गराउँदै आएका छन्। मन्त्रालयका अनुसार नेपालमा ८२ हजार ४५० जनामा संक्रमण पुष्टि भएको छ । जसमध्ये ६० हजार ६९६ जनाले कोरोना जितेका छन् । अहिलेसम्म ५२० जनाले भने कोरोनाकै कारण ज्यान गुमाएका छन् । नेपालमा लकडाउन र निषेधाज्ञा खुकुलो भएपछि सहरी क्षेत्रमा संक्रमण बढ्दै गएको छ ।
प्रधानमन्त्रीका प्रेस सल्लाहकार सूर्य थापालाई कोरोना संक्रमण,"काठमाडौं : प्रधानमन्त्रीका प्रेस सल्लाहकार सूर्य थापालाई कोरोना भाइरस (कोभिड१९) संक्रमण पुष्टि भएको छ । शुक्रबार दिएको स्वाब परीक्षणको रिपोर्ट पोजिटिभ आएको थापा स्वयम्ले जानकारी दिए । थापाले आफ्नो सम्पर्कमा रहेका सबैलाई सावधानी अपनाउन आग्रह गरेका छन् । हिजोको पीसीआर परीक्षणले ममा कोरोनापोजिटिभ देखियो, थापाले भने, यसबीचमा सम्पर्कमा रहनुभएका सबै मित्रहरूले विशेष सावधानी अपनाउन आग्रह गर्दछु । पछिल्लो २४ घण्टामा नेपालमा २१ सय २० जनामा कोरोना संक्रमण पुष्टि भएको छ। स्वास्थ्य तथा जनसंख्या मन्त्रालयका प्रवक्ता डा जागेश्वर गौतमका अनुसार योसँगै नेपालमा कोरोना संक्रमितको कुल संख्या ८४ हजार ५७० पुगेको छ।"
प्रदेश ५ राजधानी विवाद : रुपन्देही कांग्रेसको भेला बुटवलमा,"बुटवल : प्रदेश ५ को राजधानी दाङको भालुवाङ राख्ने प्रस्तावको विरोधमा नेपाली कांग्रेस रुपन्देहीले आन्दोलनको तयारी गरेको छ। रुपन्देही कांग्रेसले बुटवलमा भेला गरेर आन्दोलनको मोडालिटी तय गर्ने जनाएको छ। बुटवलको एक होटलमा कांग्रेसको बैठक अहिले चलिरहेको छ। यस्तै सत्तारुढ नेकपाको बुटवल उपमहानगर कमिटीले पनि प्रदेश सरकारलाई प्रस्ताव सच्याउन आग्रह गर्दै विज्ञप्ति जारी गरेको छ। अध्यक्ष बाबुराम पन्थीले बहुसंख्यक जनताको विपक्षमा र आर्थिक व्ययभार थपिने गरी राजधानी नयाँ स्थानमा नतोक्न विज्ञप्तिमार्फत आग्रह गरेका छन्। यस्तै तिलोत्तमा नगरपालिकाले प्रदेश सरकारको राजधानी प्रस्तावले जनताको अपमान भएको बताउदै निर्णय सच्याउन र रुपन्देही नै राजधानी कायम गर्न आग्रह गरेको छ। नगरप्रमुख वासुदेव घिमिरेले करोडौंमा बनेका संरचना छाडेर नयाँ स्थानमा जानु गलत भएको बताएका छन्। प्रदेश ५ को राजधानी दाङ प्रस्ताव प्रदेश ५ को राजधानी दाङको देउखुरी, नाम लुम्बिनी प्रस्ताव नाम र राजधानीको रापमा प्रदेश ५ : बुटवलमा प्रदर्शन, कांग्रेसले संसद अवरुद्ध गर्ने प्रदेश ५ को नाम र राजधानी प्रस्ताव : चार जिल्लाका नेकपा सांसद भालुवाङको विपक्षमा राजधानी बुटवलबाट सार्न लागिएपछि रुपन्देहीका संघ संस्था र राजनीतिक दलले आन्दोलनको तयारी गरेका छन्। बुटवलमा बैठक गरेर कसरी आन्दोलन गर्ने भन्ने मोडल बनाइरहेको होटल व्यवसायी समुन्द्र जिसीले बताए।"
दसैं र तिहार : सङ्क्रमणको जोखिममा गाउँघर,"काठमाडौं : चाडपर्व नजिकिएसँगै कोरोना भाइरस सङ्क्रमणको जोखिम गाउँघरमा हुने भएको छ। काठमाडौँ उपत्यकालगायत शहरी क्षेत्रबाट चाडपर्वमा घर जाने भएकाले गाउँघरमा सङ्क्रमणको जोखिम बढ्ने भएको हो। अहिले धेरै सङ्क्रमित बजार क्षेत्रका मानिसमा हुने गरेको र ती मानिस दसैं, तिहार, छठलगायत चाडपर्वमा घर जाने भएकाले गाउँघरतिर सङ्क्रमण फैलिने खतरा रहेको छ। बन्दाबन्दी खुलेसँगै अहिले बजारमा मानिसको चहलपहल बढेपछि सङ्क्रमित सङ्ख्या पनि ह्वात्तै बढेको छ। अब तीनै मानिस गाउँघरमा जाँदा सङ्क्रमण फैलिने डर रहेको छ। चाडपर्व नजिकिँदै गर्दा मानिस अब गाउँघरतिर जान थालेका छन्। विद्यालय, कलेज बन्द भएका बेला कतिपय विद्यार्थी घर गइसकेका छन् भने अब केही जाने तयारीमा छन्। स्वास्थ्य तथा जनसङ्ख्या मन्त्रालयले कोभिड१९ मानिसको नजिकको सम्पर्कबाट सर्ने हुँदा भीडभाड नगरी चाडपर्व मनाउन आग्रह गरेको छ। मन्त्रालयले सकभर दशैँमा घर नजान, जानै परे घर गइसकेपछि कम्तीमा १४ दिन होम क्वारेन्टिनमा बस्नसमेत अनुरोध गरेको छ। बस वा हवाईजहाजमा घर जाँदा मास्कको प्रयोग गर्ने, अर्को मानिससँग कुरा गर्दा कम्तीमा दुई मिटर दूरी टाढा राख्ने, बेलाबेलामा साबुनपानी र स्यानिटाइजरको प्रयोग गर्नसमेत आग्रह गरिएको छ। कोभिड१९ का फोकल पर्सन महेन्द्र श्रेष्ठले चाडपर्वसँगै जोखिम गाउँतिर बढ्ने बताए। उनले उपत्यकालगायत ठाउँबाट मानिस चाडपर्व मनाउन गाउँघरतिर गए त्यहाँ रहेका वृद्धावृद्धा, साना बालबालिका, दीर्घरोगी, सुत्केरीलगायतमा जोखिम बढ्ने बताउँछन्। यही कात्तिक १ गतेदेखि नेपालीको महान् चाड दशैँ शुरु हुँदैछ। त्यसलगत्तै तिहार र छठपर्व शुरु हुँदैछ। नेपालमा अहिले सङ्क्रमण एक व्यक्तिबाट अर्को स्थानीय व्यक्तिमा सङ्क्रमण सरेपछि सङ्क्रमणको दोस्रो चरणमा प्रवेश गरेको छ। तैपनि अहिले केही जिल्लामा वर्ग विशेष (क्लस्टर)मा सङ्क्रमण फैलिसकेको मन्त्रालयले जनाएको छ। यसपटक चाडपर्व हामी जहाँ छौँ त्यही बसेर मनाए हुन्छ। हामी चाडपर्वमा घर गयौँ भने घरमा रहेका बुढा आमाबुबा, साना बालबालिका र दीर्घरोगीलाई सङ्क्रमणको जोखिम हुन्छ, श्रेष्ठले भने, बरु यसपटक टीका नलगाए केही हुँदैन, खोप आएपछि अर्को वर्ष टीका लगाउँदा हुन्छ। हिजो शुक्रबार एकैपटक दुई हजार ७२२ जनामा सङ्क्रमण देखिएको थियो। त्यसमध्ये आधाभन्दा धेरै एक हजार ६३८ काठमाडौँ उपत्यकाका सङ्क्रमित रहेका छन्। हिजोको तथ्याङ्कले पनि अहिले सबैभन्दा बढी सङ्क्रमित शहरी क्षेत्रमा रहेको देखाएको छ। अहिलेसम्म काठमाडौँ उपत्यकामा मात्रै २६ हजार ७४१ जना सङ्क्रमित भइसकेका छन्। नेपालमा अहिले ८२ हजार ४५० सङ्क्रमितमध्ये २१ हजार २३४ सक्रिय सङ्क्रमित छन्। यस्तै ६० हजार ६९६ जना निको र ५२० जनाको सङ्क्रमणको कारणले निधन भएका छन्। नेपालमा निको हुने दर ७३६ प्रतिशत रहेको छ। मन्त्रालयका प्रवक्ता डा जागेश्वर गौतमले दसैं अर्को वर्ष पनि आउने भएकाले भीडभाड नगरी मनाउन अनुरोध गरे। उनले दसैंका बेला उच्च सङ्क्रमण भएको जोखिम ठाउँबाट गाउँ जाने भएकाले गाउँतिर सङ्क्रमण सर्ने बताए। दसैंको बेला कोभिड१९ को उच्च सङ्क्रमणको ठाउँबाट टीका थाप्न गाउँगाउँ जाँदैछौँ। एकपटक सोचौँ कतै हामीले कोरोना त बोकेर गएका छैनौँ, उनले भने, ज्येष्ठ नागरिकसँग रोगसँग लड्ने क्षमता कम हुन्छ। उनीहरुलाई सङ्क्रमण भएको बेला अस्पतालमा राखेर विशेष उपचार गर्नुपर्ने हुन्छ। त्यसैले चाडपर्वको बेला घर जाँदा विशेष ख्याल गर्नुपर्दछ। मन्त्रालयका प्रवक्ता डा गौतमले दसैंमा घर गइसकेपछि बूढाबूढीसँग कम्तीमा दुई मिटर टाढा बस्नुपर्ने, अँगालो हाल्ने, हात समाउने काम नगर्न र उनीहरुको नजिक जाँदा जहिले पनि मास्कको प्रयोग गर्न अनुरोध गरेका छन्। इपिडिमियोलोजी तथा सरुवा रोग नियन्त्रण महाशाखाका निर्देशक डा वासुदेव पाण्डेले दसैंमा घर जाँदा शहरबजारबाट सङ्क्रमण लिएर जाने भएकाले गाउँ जोखिम हुने बताए। उनले दसैंमा आफूभन्दा मान्यजनसँग टीका थप्दा टाढैबाटै बसेर थाप्नसमेत अनुरोध गरे। उनले बसमा घर जाँदा स्वास्थ्यका न्यूनतम मापदण्डसमेत अपनाउनुपर्ने बताए। महागरीय ट्राफिक महाशाखाका प्रवक्ता तथा प्रहरी उपरीक्षक रामेश्वरप्रसाद यादवले धेरै मानिस पहिल्यै गइसकेकाले यसपटक कम मानिस चाडपर्वमा जाने बताउँछन्। अहिले दैनिक २१ हजार मानिस घर गइरहेको जानकारी दिए। उनले चाडपर्व नजिकिएसँगै घर जाने मानिसको पनि भीड लाग्न थालेको बताए। उनका अनुसार यही असोज १ गतेदेखि अहिलेसम्म तीन लाख १५ हजार मानिस घर गइसकेका छन्। शरद शर्मारासस"
आफ्नै देशको बाटो प्रयोग गर्दै छाङरु र तिङ्करवासी,काठमाडौं : नेपाली सेनाले दार्चुला सदरमुकाम खलङ्गालाई व्यास गाउँपालिकाको छाङरु र तिङ्कर गाउँसित जोड्ने घोडेटो बाटो आगामी सोमबार हस्तान्तरण गर्ने भएको छ। नेपाली सेनाले झण्डै चार महिनाको भगीरथ प्रयासपछि व्यास गाउँपालिका १ घाँटीबगरस्थित अत्यन्तै कडा र अप्ठेरो पहरो फोरेर उक्त बाटो निर्माण गरेको हो। महाकाली नदी किनारको उक्त क्षेत्रमा सेनाले पहरो फोरेर दुई मिटर चौडाइ भएको ५५० मिटर लामो बाटो निर्माण गरेको नेपाली सेनाका प्रवक्ता सन्तोषबल्लभ पौडेलले जानकारी दिए। सो बाटो निर्माण गर्न रु एक करोड ८ लाख खर्च भएको छ। पहरो फुटाएको क्षेत्रमा सरसफाइको अन्तिम चरणको काम भइरहेको प्रवक्ता पौडेलले बताए। घाँटीबगर क्षेत्र दार्चुला सदरमुकाम खलङ्गाबाट करिब ६० किलोमिटर उत्तरमा पर्छ। सेनाका सुदूरपश्चि पृतनापति निर्मलकुमार थापाले सुदूरपश्चिम प्रदेशका मुख्यमन्त्री त्रिलोचन भट्टलाई सोमबार उक्त बाटो हस्तान्तरण गर्ने कार्यक्रम छ। उक्त बाटो निर्माणको क्रममा नेपाली सेनाका एक जवानले वीरगति प्राप्त गरेका थिए। चार महिनासम्म सेनाका ६५ तथा स्थानीय करिब ४० जनाको जनशक्ति दैनिकरुपमा परिचालन गरिएको थियो। महाकाली तटीय क्षेत्रको उक्त बाटो बर्सेनी वर्षात् बाढी पहिरोका कारण भत्किँदै आएको थियो। पैदल बाटोसमेत नहुँदा खलङ्गादेखि झण्डै ७२ किलोमिटरको दूरीमा रहेको छाङरु गाउँका ९० परिवार तथा तिङ्कर गाउँमा बसोबास गर्ने करीब ६० परिवारलाई बसाइँ सर्न समस्या हुँदै आएको छ। भारतीय सीमा नजिकको छाङरु गाउँ तथा तिब्बत सीमा नजिकको तिङ्कर गाउँमा शौका समूदायको बसोबास छ। उनीहरु हिउँदमा कात्तिकदेखि चैत महिनासम्म दार्चुला सदरमुकाम खलङ्गा बसाइँ सर्ने तथा हिउँ पग्लेपछि गर्मी यामको वैशाखदेखि असोजसम्म व्यास क्षेत्र उक्लिदै आएका थिए। झण्डै ४० वर्षअघि सो क्षेत्रमा पहिलो पटक घोडेटो बाटो निर्माण गरिएको थियो। बर्सेनी हिमपातसँगै पहिरो खस्दा बाटो अवरुद्ध हुँदै आएको थियो। त्यसैमाथि महाकालीको बाढीले बाटोको निसानै मेटाइ दिँदा त्यहाँका बासिन्दा पछिल्लो समय खलङ्गापारीको भारतीय क्षेत्र धारचुला हुँदै भारतकै बाटो प्रयोग गरी पैदल छाङरु र तिङ्कर आवतजावत गर्न बाध्य थिए। बजेट अभावसँगै पहरा फुटाउन पर्याप्त जनशक्ति जुटाउन नसक्दा शौका समुदाय निकै दुःख गरेर बर्सेनी कुञ्चा (बसाइँ सर्नु) जाने गरेको थियो। नेपाली सेनाले पहरो फाडेर बाटो बनाएपछि अब शौका समुदायलाई आफ्नै नेपाली भूमि भएर गाउँ फर्कन सहज भएको छ। यस वर्ष कोरोना भाइरसको महामारीका कारण व्यास बसाइँ सर्न शौका समुदायले अत्यन्त कष्ट भोग्नुपरेको थियो। वैशाख पहिलो साता गाईवस्तुसहित जहान बालबच्चा डोर्याउँदै भारतीय बाटो हुँदै छाङरु र तिङ्कर जान खोजे पनि भारतले कोरोनाको कारण देखाउँदै आफ्नो बाटो प्रयोग गर्न दिएन। भारतले सीमा बन्द गरेका कारण गाउँ फर्किन एक महिना ढिला भएको छाङ्रुका ललितसिंह बोहराले बताए। सेनाले बाटो निर्माण गरेका कारण अब भारतीय बाटो हिँड्ने बाध्यता हटेको उनले बताए। घोडेटो बाटो मात्र होइन अब चाँडै छाङरु र तिङ्कर जोड्ने महाकाली करिडोरको सडक पनि सेनाले निर्माण गर्ने भएकाले बस चढेर गाउँ आवतजावत गर्न पाइनेमा बोहरा आशावादी छन्। घाँटीबगरको खोंचमा सेनाले क्याम्प नै खडा गरेर बाटो निर्माण गरेको हो। पैदल बाटो नहुँदा स्थानीय बासिन्दाले मात्र होइन छाङरु र तिङ्करमा सुरक्षार्थ खटिएका नेपाल प्रहरी र सशस्त्र प्रहरीले हेलिकप्टर प्रयोग गर्नुपरेको थियो। अब बाटो निर्माण भएसँगै सुरक्षाकर्मीलाई पनि उक्त क्षेत्रमा आवतजावत गर्न सहज भएको छ। अहिले व्यासको छाङरुमा सशस्त्र प्रहरीको गुल्मसमेत राखिएको छ। बाटो नभएकै कारण स्थानीय बासिन्दाका साथै नेपाल प्रहरी र सशस्त्र प्रहरीका लागि दार्चुला सदरमुकामदेखि हेलिकोप्टरमा खाद्यान्न ढुवानी गर्नुपरेको थियो। शौका समुदायलाई गाउँ फर्किन कठिनाई भएपछि सरकारले सो क्षेत्रमा बाटो बनाउने जिम्मेवारी नेपाली सेनालाई सुम्पेको थियो। जेठ दोस्रो साता तीन महिनाभित्र सम्पन्न गर्ने लक्ष्यका साथ शुरु गरिएको उक्त बाटो निर्माणको काम वर्षात्का कारण केही समय प्रभावित भएको थियो। अब लगत्तै नेपाली सेनाले महाकाली करिडोरको सडक निर्माण थाल्नेछ। दार्चुलाका प्रमुख जिल्ला अधिकारी शरद पोख्रेलले उक्त क्षेत्रमा घोडेटो बाटो निर्माण भएकाले स्थानीयवासीका साथै व्यासमा कार्यरत कर्मचारी र सुरक्षाकर्मीलाई आवतजावत गर्न सहज हुने बताए। रासस
प्रधानमन्त्रीको सचिवालयका चार जनामा कोरोना पुष्टि,"काठमाडौं : प्रधानमन्त्रीको निजी सचिवालयका चार जनामा कोरोना भाइरस (कोभिड१९) संक्रमण पुष्टि भएको छ । प्रमुख राजीतिक सल्लाहकार विष्णु रिमाल, प्रेस सल्लाहकार सूर्य थापा, परराष्ट्र सल्लाहकार डा राजन भट्टराई र प्रमुख स्वकीय सचिव इन्द्र भण्डारीमा कोरोना संक्रमण पुष्टि भएको हो । सचिवालयका चार सदस्यमा कोरोना पुष्टि भएपछि प्रधानमन्त्री केपी ओली कन्ट्याक ट्रेसिङमा परेका छन् । शुक्रबार दिएको स्वाब परीक्षणको रिपोर्ट शनिबार आएको हो । चारै जनाको रिपोर्ट पोजिटिभ आएपछि प्रधानमन्त्री ओली कन्ट्याक ट्रेसिङमा परेका हुन् । प्रधानमन्त्रीका प्रेस सल्लाहकार सूर्य थापालाई कोरोना संक्रमण प्रधानमन्त्रीका सल्लाहकार विष्णु रिमाललाई कोरोना संक्रमण प्रेस सल्लाहकार थापाले प्रधानमन्त्रीसँग दैनिक भेटघाट भइरहेको तर स्वास्थ्य सावधानी अपनाएको बताए । हामी प्रधानमन्त्रीसँग आवश्यकता अनुसार भेटघाटमै थियौँ, थापाले भने, तर, उहाँसँग भेट गर्दा हामीले स्वास्थ्य सावधानी र दूरी अनिवार्य रुपमा कामय गरेका छौँ ।"
मुस्ताङमा ७ महिनापछि खुले टिकट बुकिङ काउन्टर,"जोमसोम : कोरोनामुक्त जिल्ला मुस्ताङमा शनिबारदेखि लामो दुरीको यातायात टिकट बुकिङ काउन्टर खुलेको छ। नेपाल सरकार मन्त्रिपरिषदको बैठकले गत असोज १ गतेदेखि लामो दुरीका यातायात तथा आन्तरिक उडान खुल्ला गर्ने निर्णय बमोजिम मुस्ताङमा झन्डै ७ महिनापछि सदरमुकाम जोमसोममा लामोदुरीको यातायात टिकट बुकिङ काउन्टर खुल्ला भएको हो। श्निबारदेखि मुस्ताङको जोमसोममा काठमाडौंपोखराजोमसोमका लागि घोडाघोडी यातायात प्रालि ,पोखराबेनीमुस्ताङका लागि म्याग्दी कोरला यातायात प्रालि र मुस्ताङ मुक्तिनाथ यातायात प्रालि लगायतका टिकट बुकिङ काउन्टर खुलेको हो। जोमसोममा टिकट बुकिङ काउन्टर खुलेसँगै मुस्ताङमा स्थानीय, कर्मचारी, शिक्षक र सुरक्षा निकाय खुसी भएका छन्। म्याग्दीकोरला यातायात प्रालिले आफ्नो आधिकारी फेसबुक पेज मार्फत सोमबारदेखि प्रालिमातहतका यातायात बस सेवा आवश्यक सुरक्षा मापदण्ड अपनाएर यात्रु सेवा सञ्चालनमा ल्याउने तयारी भइरहेको जनाएको छ। प्रालिका जोमसोम टिकट काउन्टरका प्रतिनिधि पेमा छेतेन विकले कोभिड१९ को संक्रमणलाई मध्यनजर गर्दै म्याग्दी कोरलाले २६ सिटे बसमा आधा यात्रु घटाएर सेवा प्रवाह गर्ने तयारी गरेको बताए। उनले बसमा यात्रु क्षमता अनुसार सेवा दिने अवस्था नरहेकाले साविक भाडादरमा ५० प्रतिशत वृद्धि गर्ने बताए। घोडाघोडी यातायात प्रालिले शनिबारदेखि टिकट बुकिङ सुरु गरेको बुकिङ काउन्टरकी प्रतिनिधि सुनदेवी रसाइलीले जानकारी दिइन्। उनले घोडाघोडी यातायातको यात्रुवाहक बस शुक्रबार मुस्ताङका लागि छुटेको भए पनि बेनीजोमसोम सडकको दुरअवस्थाका कारण गन्तव्यमा आउन नसकेको बताइन्। बेनीजोमसोम सडक कामचलाउ मात्रै भएको र त्यसलाई करिडोर तथा निर्माण कम्पनीले चाडोभन्दा चाडो सहज हुने गरी सफा गरिदिनु पर्ने उनको भनाइ छ। यस्तै मुस्ताङ मुक्तिनाथ यातायात प्रालिले पनि तत्कालका लागि जोमसोमपोखरामा सानो जिप मात्रै सञ्चालनमा ल्याएको प्रालिका अध्यक्ष राजुप्रसाद लालचनले जानकारी दिए। उनले हालको बेनीजोमसोम सडक जोखिम भएकाले यसको थप स्तरोन्नति गर्न आवश्यक भएको बताए। सडक सहज बनाएको अवस्थामा मुस्ताङमुक्तिनाथ प्रालिले सानाठुला सबै जिप र बस एकैसाथ संञ्चालनमा ल्याउने स्पष्ट पारे। काठमाडौंपोखराबेनीजोमसोम चल्ने यातायात प्रालिले लामोदुरीको यातायात चलाउने पूरै तयारी गरे पनि सडकको दुरअवस्था भने ज्यूँका त्यु नै रहेको यातायात व्यवसायीहरु बताउँछन्। बेनीजोमसोम सडकका विभिन्न स्थानमा आएको बाढी पहिरो र नदी कटानका कारण सडक अवरुद्ध भएकाले मुस्ताङमा लामोदुरीको यात्रुवाहक यातायात सेवा सञ्चालनमा ल्याउन अप्ठ्यारो परेको हो।करिडोर तथा निर्माण कम्पनी र सुरक्षा निकायको निरन्तरको पहलपछि बेनीजोमसोम सडक कामचलाउको रुपमा खुल्ला भएपनि कतिपय स्थानमा सडक अप्ठ्यारो र जोखिम कायमै छ। काठमाडौं र पोखराबाट बेनी हुँदै मुस्ताङ आउने लामोदुरीका यात्रुवाहक सवारी तथा मालवाहक सवारी निकै कष्ठपूर्ण र जोखिम मोलेर गन्तव्यमा पुग्न पर्ने बाध्यता रहेको घोडाघोडी यातायातका बस चालक राजन पुरीले जानकारी दिए। उनले घोडाघोडी बसले यात्रु लिएर २ पटकसम्म मुस्ताङ आउने क्रममा सडक बिग्रिएकोले म्याग्दीको दानाबाट फर्किन बाध्य भएको बताए। उनले जेनतेन बेनीजोमसोम सडकमा हलुका फोरह्वील सवारी मात्र आउजाउ गर्न सक्ने भए पनि ठुला बस चलाउन अझै चुनौतीपूर्ण रहेको उल्लेख गरे। घोडाघोडीका चालक पुरीका अनुसार बेनीदेखि १ किमीमाथि जलेश्वर, म्याग्दीको राहुघाट पुलपारी, म्याग्दीको लाटा खोला, नारच्याङ पुल आसपास, म्याग्दी रुप्से झरना र मुस्ताङ थासाङ४ मिसी लगायतका आधा दर्जन स्थानमा अझै सडक जोखिम रहेको छ।"
"देशभरका सात सय कैदीलाई कोरोना, आठ जनाको मृत्यु","काठमाडौं : मलुकका विभिन्न कारागारमा रहेका ७ सय बढी कैदीबन्दीलाई कोभिड१९ सङ्क्रमण भएको कारागार व्यवस्थापन विभागले जनाएको छ। सङ्क्रमितमध्ये अहिलेसम्म ८ जनाको मृत्यु भएको विभागका सूचना अधिकारी देवर्शी सापकोटाले जानकारी दिए। त्यसमध्ये सबैभन्दा बढी केन्द्रीय कारागार कार्यालय सुन्धारामा रहेका ६ सङ्क्रमितको मृत्यु भएको जनाइएको छ। बाँके र मोरङ्मा एकएक जनाको निधन भएको सापकोटाले बताए। प्राप्त विवरणअनुसार अहिलेसम्म विभिन्न कारागार कार्यालयका एक हजार ९०० बढीको पीसीआर परीक्षण भएको थियो। त्यसमध्ये ७०० पोजिटिभ भएको र झण्डै २०० उपचारपछि निको भएको जनाइएको छ। विभागले ज्वरो, खोकी आएका र सम्भावित लक्षण देखिएकाको परीक्षण गर्ने गरेको छ। सङ्क्रमण फैलिन नदिन स्वास्थ्य सुरक्षा मापदण्ड लागू गरी उच्च सावधानी अपनाइएको र बाहिरको भेटघाटलाई समेत बन्द गरिएको छ। आफन्तले ल्याएको खानेकुरासमेत प्रवेश निषेध गरिएको सूचना अधिकारी सापकोटाले बताए। शङ्कास्पद व्यक्तिलाई क्वारेन्टाइनमा राखेर उपचार गर्ने गरिएको छ। विभागका अनुसार पर्सा, बाँके, स्याङ्जा, ललितपुर, सिन्धुपाल्चोक, काठमाडौँ, पाँचथर, जुम्ला, सप्तरी, सिराहा, सुनसरी, मोरङलगायत कारागारमा कोरोना देखिएको छ। रासस"
५ लाख २२ हजार नगदसहित १८ जना जुवाडे पक्राउ,"दाङ : प्रहरीले पछिल्लो समय जुवालाई केन्द्रीत गरेर अप्रेसन सुरु गरेको छ। चाडपर्व नजिकिँदै गएको र जुवा खालहरु बढीरहेको सूचनाका आधारमा केहि दिनदेखि दाङ प्रहरी जुवा नियन्त्रण अभियानमा लागेको छ। प्रहरीले ५ लाख २२ हजार १ सय १५ नगदसहित १८ जना जुवाडेलाई पक्राउ गरेको छ। प्रहरीले राप्ती गाउँपालिकाबाट १० र पश्चिमको बबई गाउँपालिकाबाट ८ जना गरी १८ जना जुवाडेलाई जुवाखालबाटै पक्राउ गरेको दाङ प्रहरी प्रवत्ता सुमित खड्काले जानकारी दिए। जुवातास खेलिरहेको भन्ने सूचनाको आधारमा प्रहरीले पुर्वमा राप्ती गाउँपालिका ८ सिसहनिया बजारको दर्शन खाजा घरको कोठाबाट १० जना जुवाडेलाई पक्राउ गरेको छ। पक्राउ पर्नेमा राप्ती७ का ३७ वर्षीय दिपेन्द्रविक्रम शाह, राप्ती५ का २९ वर्षीय मोहन गाहामगर, रोल्पाको सुनिलस्मिृति गाउँपालिका वडा नम्बर ७ का २८ वर्षीय नारायण रोकामगर, राप्ती गाउँपालिका वडा नम्बर ८ का ३० वर्षीय श्याम गुरुङ रहेका छन्। राप्ती२ का २८ वर्षीय बसन्त बेलबासे, वडा नम्बर ४ का ३० वर्षीय लक्ष्मण गिरी, वडा नम्बर ५ का ३० वर्षीय छोटेलाल चौधरी, वडा नम्बर ८ का ४५ वर्षीय बेलसिंह भैयामगर र वडा नम्बर २ का ३८ वर्षीय युवराज बुढा पक्राउ परेका छन्। प्रहरीले पक्राउ परेका उनिहरुको साथबाट २ लाख ६० हजार १२५ नगद र ४६ गड्डी तास बरामद गरेको जर्नाएको छ। यस्तै प्रहरीले पश्चिम दाङको बबईबाट ८ जना जुवाडेलाई पक्राउ गरेको छ। इलाका प्रहरी कार्यालय खिलतपुरबाट खटिएको प्रहरीले बबई गाउँपालिका वडा नम्बर ३ धनुबासस्थित केशव भन्ने केशकुमार विकको घरमा जुवा खेलिरहेको अवस्थामा २ लाख ६१ हजार ९९० नगदसहित ८ जनालाई पक्राउ गरेको छ। पक्राउ पर्नेमा घर धनि केशकुमार बिक, सोहि ठाँउका ४३ वर्षीय लोकबहादुर खड्का, ४९ वर्षका पर्साराम बिक, २४ वर्षका शेरबहादुर बिक र प्रेम पुन, बबई४ सुन्दरखालका ३२ वर्षीय बिमल भन्ने बिनबहादुर घर्ती, २९ वर्षका बिक्कि नेपाली र २९ वर्षीय भिमबहादुर भन्ने भन्ने भाइलाल नेपाली रहेको जिल्ला प्रहरी कार्यालय दाङले जनाएको छ। पक्राउ परेका उनीहरुमाथि थप अनुसन्धान भइरहेको जिल्ला प्रहरी प्रवक्ता प्रहरी नायब उपरिक्षक खड्काले बताए।"
उपत्यकामा ११ सय ७७ सहित २४ घण्टामा २१ सय २० कोरोना संक्रमित थपिए,"काठमाडौं : पछिल्लो २४ घण्टामा नेपालमा २१ सय २० जनामा कोरोना भाइरस (कोभिड१९) संक्रमण पुष्टि भएको छ। स्वास्थ्य तथा जनसंख्या मन्त्रालयका प्रवक्ता प्राडा जागेश्वर गौतमका अनुसार योसँगै नेपालमा कोरोना संक्रमितको कुल संख्या ८४ हजार ५७० पुगेको छ। २४ घण्टामा दुई हजार ४४ जना डिस्चार्ज भएका छन्। योसँगै डिस्चार्ज हुनेको कुल संख्या ६२ हजार ७४० पुगेको छ। पछिल्लो २४ घण्टामा काठमाडौं उपत्यकामा मात्र ११ सय ७७ जनामा संक्रमण पुष्टि भएको छ। जसमध्ये काठमाडौंमा एक हजार १, भक्तपुरमा ६७ र ललितपुरमा १०९ जना रहेका छन्। मन्त्रालयका अनुसार शनिबार १२ हजार ९७८ जनाको पीसीआर भएको छ । योसँगै नेपालमा पीसीआर हुनेको संख्या १० लाख ६१ हजार ६६४ पुगेको छ । अहिले देशभर सक्रिय संक्रमितको संख्या २१ हजार ३०२ छ । होम आइसोलेशनमा ११ हजार ५२९ जना रहेका छन् । मन्त्रालयका अनुसार अहिले ९ हजार ७७३ जना संस्थागत आइसोलेशनमा रहेका छन्। अहिले ४ हजार २७३ जना क्वारेन्टाइनमा छन् । मन्त्रालयका अनुसार शनिबार ८ जनाको कोरोनाकै कारण मृत्यु भएको छ । योसँगै नेपालमा कोरोनाले मृत्यु हुनेको संख्या ५२८ पुगेको छ । मोरङ, सिरहा, काठमाडौं, भक्तपुर, ललितपुर, चितवन र रुपन्देहीमा अहिले पाँच सयमाथि सक्रिय संक्रमित रहेका छन् भने मनाङ, मुस्ताङ, र डोल्पामा संक्रमितको संख्या शून्य छ।"
प्रधानमन्त्रीका सल्लाहकार विष्णु रिमाललाई कोरोना संक्रमण,"काठमाडौँ : प्रधानमन्त्रीका राजनीतिक सल्लाहकार विष्णु रिमाललाई कोरोनाभाइरसको संक्रमण पुष्टि भएको छ । रिमालले ट्वीटरमार्फत यस्तो जानकारी दिएका हुन् । उनले ट्वीटरमा लेखेका छन्, 'हिजोको  परीक्षणबाट म मा पनि कोरोना पोजिटिभ देखियो। यसबीच मसँग सम्पर्कमा आउनु भएका सबै माहानुभवले आफ़्नो स्वास्थ्यको ख्याल गर्नुहुन आग़्रह गर्दछु।' रिमालले शनिबार अपरान्ह ट्वीटरमा एक तस्बिर पोस्ट गर्दै अघिल्लो दिन परीक्षण गरेको रिपोर्ट सुनाएका हुन् । तर यसबारे थप केही उल्लेख गरेका छैनन् ।"
भिमादमा कोरोना देखिएपछि ६ दिन बन्द गर्ने निर्णय,"दमौली : समुदाय कोरोना संक्रमण देखिएको भन्दै भिमाद नगरपालिकाले ६ दिनका लागि भिमाद बजार क्षेत्र बन्द गर्ने निर्णय गरेको छ। भिमाद ६ को पुरै र ७ को बजार प्रवेश नाका बन्द गर्ने निर्णय भएको नगरपालिकाले जनाएको छ। शनिबार बसेको सर्वपक्षीय बैठकले भिमाद ६ क्याम्पस रोडमा संक्रमण देखिएको र बढी आवतजावत बढ्ने क्षेत्र भएकाले अत्यावश्यक बाहेक सेवा बन्द गर्ने निर्णय गरेको छ। नगरपालिकामा शनिबार ६ नम्बर वडामा २७ वर्षका व्यक्ति र २ मा ५ वर्षका बालकमा संक्रमण भेटिएको थियो। अब भिमाद मालेबगर, वागटार, क्याम्पर रोड, पुरानो बजारलगायतका भीडभाड क्षेत्रका व्यक्तिहरुको स्वाब संकलन गर्ने नगरपालिकाले निर्णय गरेको छ।"
"भरतपुरमा दुर्घटना : एकको मृत्यु, सात घाइते",चितवन : चितवनमा शनिबार भएको सवारी दुर्घटनामा एक जनाको मृत्यु भएको छ भने अन्य सात जना घाइते भएका छन्। नारायणगढमुग्लिन सडकखण्डअन्तर्गत भरतपुर महानगरपालिका२९ सिमलतालमा नारायणगढबाट मुग्लिनतर्फ गइरहेको प्रदेश ३०३००१ह ४४७ नंको अटोरिक्सा र मुग्लिनबाट नारायणगढतर्फ आइरहेको ना५०प ४५५० नंको मोटरसाइकल एकापसमा ठक्कर खाँदा दुर्घटना भएको हो। दुर्घटनामा घाइते मोटरसाइकल पछाडि सवार तनहुँ घिरिङ गाउँपालिका४ का ३५ वर्षीय जीतबहादुर रानाको पुरानो मेडिकल कलेजमा उपचारका क्रममा मृत्यु भएको जिल्ला प्रहरी कार्यालय चितवनका प्रहरी निरीक्षक देवराज शर्माले जानकारी दिए। मोटरसाइकल चालक सोही ठाउँका बेलबहादुर राना घाइते भएका छन्। उनको चितवन मेडिकल कलेजमा उपचार भइरहेको छ। यस्तै अटो चालकसहित सवार अन्य छ जना पनि घाइते भएको शर्माले बताए। उनीहरु सबैको पुरानो मेडिकल कलेजमा उपचार भइरहेको र अवस्था सामान्य रहेको प्रहरीले जनाएको छ। मृतकको शव परीक्षणका लागि भरतपुर अस्पतालको शवगृहमा राखिएको छ।
'बझाङका लागि नियमित उडान तालिका छिट्टै दिन्छौं',"बझाङ : सुदूरपश्चिम प्रदेशको पहाडी जिल्ला डोटी बझाङ र बैतडीमा रहेका हवाइ मैदानको निरीक्षण गर्न आएका संस्कृती पर्यटन तथा नागरिक उड्डयन मन्त्री योगेशकुमार भट्टराईले बझाङका लागि नियमित उडान तालिका छिट्टै दिने बताए। तिनै जिल्लाका हवाई मैदानको स्तरउन्नती भएर कालोपत्रे भइसकेपछि परीक्षण उडान लिएर उनी सुमित एयरको जहाजमा शनिबार बझाङ आएका थिए । मन्त्री भट्टराईले बझाङ वासीलाई विश्वास दिलाउँदै नियमित उडानका लागि छिट्टै तालिका सार्वजनिक गर्ने प्रतिवद्धता व्यक्त गरे। परीक्षण उडानको क्रममा मन्त्री भट्टराई लगायत मन्त्रालयका सचिव र नागरिक उड्यन प्राधिकरणका प्रमुख सहितको टोली जिल्ला आएको थियो। सोही अवसर पारी देबल हवाई मैदानमा जिल्लाबासीका तर्फबाट एक औपचारिक कार्यक्रमको आयोजना गरिएको थियो। कार्यक्रममा बोल्दै मन्त्री भट्टराईले बझाङ जिल्लाको हवाई मैदानको रनवे पनि लामो भएको र हवाई मैदान पनि उपयुक्त स्थानमा भएकाले अब कुनै पनि जहाज अवतरण हुनका लागि समस्या नभएको बताए। उनले विगत ६ वर्ष अगाडि आफू बझाङ आउँदा बाटोमा हिउँ परेर हतारमा फिर्ता हुनु परेको स्मरण गर्दै बझाङका लागि धनगढी बझाङ र नेपालगञ्ज बझाङ उडान भर्नु पर्नेमा जोड दिए। गाडीबाट आउन जान लामो बाटो भएकोले सुत्केरी महिला साथै बिरामीलाई समस्या परेको आफूले पनि जानकारी पाएको हुँदा जहाजको नियमित उडान अति नै आवश्यक भएको बताए। मन्त्रीहरुको स्वागत कार्यक्रममा जिल्लाबासीका तर्फबाट यहाँको हावाई जहाजको नियमित आवश्यकताका साथै अन्य पर्यटकीय स्थलको जानकारी दिंदै यस्ता स्थललाई सरकारले प्राथमिकता दिनु पर्ने भन्दै नेकपा पाटी अध्यक्ष मिनबहादुर कुँवरले ज्ञापनपत्र बुझाएका थिए। २०३२ सालदेखि नियमित उडान भएको देबल विमानस्थलमा २०६६ सालबाट जिल्लामा सडक जोडिएसँगै नियमित उडान स्थगित गरिएको थियो। विमानस्थल कालोपत्रे भइसकेपछि अब सरकारले बझाङका लागि नियमित उडान भर्न आवश्यक रहेको प्रतिनिधिसभा सदस्य भैरबबहादुर सिंहले बताए। उनले भने, 'बझाङबाट तिब्बत मानसरोबर पुग्न सबैभन्दा छोटो नाका भएकाले भारतको राजधानी दिल्लीदेखिका तीर्थ यात्रीलाई मानसरोबर जान सहज हुने हुँदा धनगढी बझाङ नियमित उडान हुनुपर्छ।' दुई वर्षदेखि कालोपत्रेको काम भइरहेको देबल विमानस्थलको सबै काम सकिएको छ। कालोपत्रेका लागि झण्डै ५ करोड ५० लाखको लागत रहेको थियो।"
कोरोना पुष्टि भएको तेस्रो दिनमा मृत्यु,नेपालगन्ज : कोरोना भाइरस (कोभिड१९) संक्रमण पुष्टि भएको तेस्रो दिनमा नेपालगन्जमा एक जना वृद्धको मृत्यु भएको छ। जिल्ला स्वास्थ्य कार्यालय बाँकेका कोरोना फोकल पर्सन नरेशबाबु श्रेष्ठका अनुसार नेपालगन्ज उपमहानगरपालिका१२ कोरियनपुरका ६० वर्षका पुरुषको शनिबार अपरान्ह ४:५६ बजे भेरी अस्पताल नेपालगन्जमा उपचारको क्रममा कोरोनाबाट मृत्यु भएको हो। उनलाई १५ असोजमा कोरोना संक्रमण पुष्टि भएको थियो। उनलाई एन्टिबायोटिक्स र रेम्डिसिभिरलगायतका उपचार विधि अपनाउँदा पनि मृत्यु भएको जिल्ला स्वास्थ्य कार्यालय बाँकेले जनाएको छ। योसँगै बाँके जिल्लामा कोरोनाबाट मृत्यु हुनेको संख्या २० पुगेको छ।
"गगन थापा, अर्जुन नरसिंह केसीसहित कांग्रेसका ७० जनालाई कोरोना संक्रमण","काठमाडौँ : नेपाली कांग्रेसका केन्द्रीय सदस्य अर्जुननरसिंह केसी, गगन थापासहित ७० जना नेतालाई कोरोनाभाइरसको संक्रमण पुष्टि भएको छ । शनिबार साँझ उनीहरुको रिपोर्ट सार्वजनिक भएको हो । आगामी सोमबार केन्द्रीय समिति बैठक बस्नुअघि केन्द्रीय कार्यालयका सुरक्षाकर्मी र कर्मचारी सहित २७० जनामा गरिएको कोरोना परीक्षणामा ७० जनामा कोरोना संक्रमण पुष्टि भएको जानकारी सार्वजनिक भएको छ । साथै अझै केहीको रिपोर्ट आउन बाँकी रहेको बताइएको छ । यति ठूलो संख्यामा कोरोना संक्रमण देखिएपछि कांग्रेसको केन्द्रीय समिति बैठक अनिश्चित बनेको छ। यसअघि नै प्रधानमन्त्री निवास बालुवाटारमा ७४ भन्दा धेरै कर्मचारी र सुरक्षाकर्मीमा कोरोना संक्रमण देखिएको थियो ।"
"त्रिशुलीमा ट्रक खस्यो, तीन घाइते","मुग्लिन : त्रिशुली नदीमा ट्रक खस्दा तीन जना घाइते भएका छन्। पृथ्वीराजमार्ग अन्तरगत चितवनको इच्छाकामना गाउँपालिका ४ धारापानी नजिकै भैरहवाबाट काठमाण्डौ जाँदै गरेको ना ५ ख ९६२२ नम्बरको ट्रक आज बिहान ५ बजे ८० फिट तल त्रिशुली नदी किनारमा खसेको हो। ट्रकको आधा भाग डुबेको अवस्थामा छ। दुर्घटनामा परी घाइेत हुनेमा ट्रक चालक गल्छी७ धादिङका २८ रोहित तामाङ, ट्रकमा सवार सोही ठाउँका १९ वर्षीय रामकुमार लालचन र २३ वर्षीय राजन भन्ने अर्जुन रुम्बा रहेको ट्राफिक प्रहरी कार्यालय मुग्लिनले जनाएको छ। इलाका प्रहरी कार्यालय मुग्लिन र सशस्त्र प्रहरी बल विपद् व्यवस्थापन शिक्षालय कुरिनटारको टोलीले घाइतेहरुको उद्धार गरी उपचारको लागि धादिङको गजुरी अस्पताल पठाएको ट्राफिक प्रहरी कार्यालय मुग्लिनले जनाएको छ।  रासस"
संक्रमणबाट मृत्यु : पुरेत आउन नमान्दा किरिया रोकियो,"परासी : पुरेत आउन नमान्दा कोरोना संक्रमणबाट मृत्यु भएकाको परिवारले काज किरिया गर्न पाएका छैनन्। पश्चिम नवलपरासी रामग्राम नगरपालिका३ परासीका ५२ वर्षीय पुरुषको गत असोज ८ गते कोरोना विशेष अस्पताल बुटवलमा मृत्यु भएको थियो। परिवारले घरमा पुरेत जान डराएपछि किरिया गर्न नपाएको बताएका हुन्। काठमाडौंमा बस्दै आएका बाबुको मृत्यु भएपछि परिवारसहित घरमा किरिया गर्न आएका थिए। बाबुको किरिया सकेको १० दिन नबित्दै उनको संक्रमणबाट मृत्यु भएको हो। स्वास प्रश्वासको समस्या देखिएपछि उनलाई बुटवल कोरोना अस्पताल पठाइएको थियो। मृत्युपछि उनको शव बुटवलमै व्यवस्थापन गरिएको थियो। उक्त पुरूषको मृत्युपछि ७२ वर्षीया आमा र श्रीमतीसहित परिवारका ५ जनामा कोरोना पोजिटिभ देखिएको छ। छोरासहित अन्य ३ जनाको रिपोर्ट भने नेगेटिभ आएको छ। संक्रमित भएकाहरु परासीस्थित आइसोलेसन सेन्टरमा छन्। घरमा रहेका छोराले किरियाको तयारी गरे पनि पुरेत आउन नमानेपछि रोकिएको मृतका भाइले बताए। होम आइसोलेसनमा बस्न पाइने भए पनि ठाउँ नभएकाले वृद्धा आमालाई लिएर नगरपालिकाको आइसोलेसनमा बस्नु परेको उनले बताए। भाउजू आइसोलेसनमा हुनुहुन्छ। मृत्यु संस्कार अनुसार छोरा भएकाले पुरेत नै राखेर किरिया गर्ने हो। पुरेत नै नआएपछि कसरी मृत्यु संस्कारको काम गर्नु ?, विगतमा पुजारीको कामसमेत गर्दै आएका अधिकारीले आफ्नो संस्कार सुनाउँदै भने। घरमा बसेका परिवारमा संक्रमण नभए पनि घरमा जाँदा रोग सर्ने मानसिक डरले पुरेत जान नमानेको उनको बुझाइ छ।तपाईंहरु सञ्चो भएर आउनुहोस् समय अनुकुल भएपछि दसैंपश्चात किरियाको काम गरौंला भनेर पुरेतले भनेका छन् , उनले भने। आइसोलेनको १४ दिन बसाइपछि पीसीआर परीक्षण नगरी पठाउन भनेकाले आफ्नै खर्चमा परीक्षण गरेर घर जाने सोच अधिकारी परिवारको छ। यसअघि पनि परिवारमध्ये २ जनाको आफ्नै खर्चमा परीक्षण गरेको उनले सुनाए। लक्षण नदेखिएकालाई त्यसै पठाउने भनिएको छ। त्यसै जाँदा समाजले शंका गर्ने ठाउँ हुन्छ। त्यसैले आफ्नै खर्च गरेर भए पनि परीक्षण गराउनुको विकल्प छैन, सामान्य चिया नास्ताको पसल सञ्चालन गर्दै आएका उनले भने। जिल्लामा कोरोना संक्रणका कारण ६ जनाको मृत्यु भएको छ। ५ सय ८२ जना संक्रमित भएकोमा अहिले ७७ जना संक्रिय संक्रमित रहेको स्वास्थ्य कार्यालयले जनाएको छ।"
"उपचारका लागि ट्रम्प सैनिक अस्पताल भर्ना, ट्रम्प क्याम्पेन का म्यानेजरलाई पनि कोरोना संक्रमण",वासिङ्टन : अमेरिकी राष्ट्रपति डोनल्ड ट्रम्पलाई कोरोना संक्रमणपछि उपचारका लागि वाल्टर रिड नेशनल मिलिटरी मेडिकल सेन्टरमा भर्ना गरिएको छ। बिहीबार राति कोरोना संक्रमण पुष्टि भएका ट्रम्पलाई शुक्रबार अस्पताल भर्ना गरएको हो। राष्ट्रपति ट्रम्पका निकट सल्लाहकार होप हिक्सलाई संक्रमण भएपछि उनीसहित श्रीमती मेलानियाको समेत कोरोना परीक्षण गरिएको थियो। परीक्षण नतिजा पोजेटिभ आएको केही समयमै उनलाई अस्पताल भर्ना गरिएको हो। अस्पताल स्रोतका अनुसार उनलाई एन्टिभाइरल औषधी दिइएको छ। यसैबीच राष्ट्रपतिका पूर्व सल्लाहकार केलियानी कोनवे र ट्रम्प क्याम्पेन का म्यानेजर बील स्टेपीनलाई पनि कोरोना संक्रमण भएको छ। राष्ट्रपति ट्रम्पसँग पछिल्लो समय दुबै सिनेटर एक कार्यक्रममा सहभागी भएका थिए। गत डिसेम्बरदेखि फैलिएको कोरोनाबाट अमेरिका सबभन्दा बढी आक्रान्त भएको छ। हाल अमेरिकामा ७३ लाख ३२ हजार बढी संक्रमित भइसकेका छन्। जसमध्ये २ लाख ८ हजार ७१६ को ज्यान गएको छ। त्यस्तै २८ लाख ७३ हजार बढी निको भएका छन्।
कोरोना प्रभावितलाई सहुलियतपूर्ण कर्जाको घोषणा,"सुर्खेत : महामारीका रूपमा फैलिरहेको कोरोना भाइरसले बैंक तथा वित्तीय संस्थाको ब्याजदर ओरालो लागिरहेका बेला सुर्खेतको एक सहकारीले आफ्ना सदस्यहरुलाई राहत प्याकेजको घोषणा गरेको छ। सुर्खेतको लेकबेँसी नगरपालिका९ साटाखानीस्थित साना किसान कृषि सहकारी संस्थाले कोरोना प्रभावित शेयर सदस्यलाई आयआर्जन र उत्पादनमा जोड्ने उद्देश्यले ऋणको ब्याजमा भारी छुटको घोषणा गरेको हो। लकडाउन अवधिमा समेत कतिपय सहकारीहरुले ब्याजमा हर्जना असुलिरहेको गुनासो आइरहेका बेला उक्त सहकारीले भने विभिन्न क्षेत्रमा सहुलियतपूर्ण ऋणको ब्याजदरको कार्यक्रम अघि सारेको हो। सहकारीका प्रबन्धक हरिप्रसाद पौडेलले यो व्यवस्था आगामी कात्तिक १ गतेदेखि लागू हुने बताए। 'कोरोना प्रभावितका लागि सहुलियतपूर्ण कर्जाको व्यवस्था गरेर राहत प्याकेज ल्याएका हौँ', उनले भने, 'नयाँ उद्यम गर्न चाहनेलाई सस्तो ब्याजदरले राहत मिल्नेछ, निक्षेपतर्फ पनि ११ प्रतिशतसम्म ब्याजको व्यवस्था गरिएको छ।' सहकारीले यसअघि १५ प्रतिशत ब्याजदरमा ऋण लगानी गर्दै आएको थियो। प्रबन्धक पौडेलका अनुसार लघुकर्जामा ब्याज १३५५ प्रतिशत, आकस्मिक ऋणको ब्याज १२ प्रतिशत, मासुजन्यदूधजन्यतरकारीजन्यमा नौ प्रतिशत, स्वावलम्बन कर्जा ब्याज १० प्रतिशतमा दिने निर्णय भएको छ। साना किसान सहकारी संस्थाले नयाँ सहकारी ऐनअनुसार २०७७ असोज मसान्तसम्म एक स्थानीय तहमा एकै प्रकृतिको एउटा मात्र सहकारीमा आवद्ध हुनुपर्ने कानूनी प्रावधान भएकाले आफ्ना सेयर सदस्यहरुलाई कुनै एक सहकारी रोज्न आग्रह गरेको छ।"
तमादी पहिरो पीडित परिवारलाई राहत प्रदान,"स्याङजा : भूमि व्यवस्था, सहकारी तथा गरिबी निवारण मन्त्री पद्मा अर्यालले तमादी पहिरोको निरीक्षण गरेकी छन्। निरीक्षणपश्चात उनले एक कार्यक्रमकाबीच पहिरो पीडित परिवारलाई राहत स्वरुप १० लाख रुपैंया हस्तान्तरण गरेकी छन्। वालिङ नगरपालिका १४ स्थित तमादीमा असोज ८ गतेको पहिराले एक घर पुरिदा घरभित्रका ९ जनाको मृत्यु भएको थियो। माया नेपालीका घरका ८ जना र उनका बहिनी ९ जनाको मृत्यु भएको थियो। नेपालीका एक छोरी मनिषालाई गम्भीर घाइते अवस्था उद्धार गरिएको थियो भने छोरा भोजराज नेपाली भारतमा थिए। तमादीको पहिरो पीडित परिवारलाई संघीय सरकारका तर्फबाट उपलब्ध गराइएको १० लाख रुपैंया मन्त्री अर्यालले पीडित परिवारलाई शुक्रबार दिएकी हुन। संघीय सरकारको ५ लाख, भुमि व्यवस्था, सहकारी मन्त्रालयको ३ लाख गरी भोजराजको परिवारलाई ८ लाख रुपैंया र मायाकी बहिनी उमाकला नेपालीको परिवारलाई २ लाख रुपैंया उपलब्ध गराइएको हो। यही असोज ८ गतेको पहिरोले माया सहित घरमा पाहुना आएकी बहिनी उमाकला, मायाकी दिदि, छोराहरु, बुहारी, नाती गरी ९ जनाको मृत्यु भएको थियो। ठूलो बिपत्तिको पीडा आफूले पनि महसुस गरेको बताउँदै मन्त्री अर्यालले घर निर्माण र अभिभावकत्वको जिम्मेवारी सरकारले लिने बताइन्। नेपाली परिवारको घर पहिरोले पुरेपछि भोजराजले स्कुलमा बसेर काजकिरिया गर्दै आएका छन्। तमादी मन्त्री अर्यालको माइती गाउँ हो । यसैगरी, तमादीमा ९ गते सोही स्थान पुनः पहिरो जाँदा २ घर र एक गोठ पुरिएका थिए। घर र गोठ पुरिँदा २ परिवारका १५ जना विस्थापित हुनुका साथै २ वटा भैसी, बाख्रा लगायतका चौपाया पुरिएका थिए।"
आणविक अस्त्रको खर्च शान्ति र मानवताको हितका खातिर उपयोग गरौँ : नेपाल,"काठमाडौं : नेपालले पारमाणविक हातहतियारका निम्ति विनियोजित स्रोतलाई समग्र शान्ति र मानवताको बृहत्तर हितका खातिर अघि सारिएका दिगो विकास योजना कार्यान्वयन गर्नुपर्नेमा जोड दिएको छ। संयुक्त राष्ट्र सङ्घको ७५औँ महासभाका सिलसिलामा आणविक शस्त्रास्त्रको पूर्ण उन्मूलनसम्बन्धी अन्तरराष्ट्रिय दिवसका अवसरमा आज न्यूयोर्कमा भएको उच्चस्तरीय बैठकमा नेपालले आणविक हातहतियारको कालो छाया रहेसम्म विश्व सुरक्षित स्थान बन्न नसक्ने यथार्थ प्रस्तुत गरेको हो। पूर्वअभिलखित भिडियो सम्बोधनमा परराष्ट्रमन्त्री प्रदीपकुमार ज्ञवालीले अहिलेको महामारीले निम्त्याएको विनाश र आणविक दुर्घटनाजस्तै भए पनि पारमाणविक दुर्घटनाले एक झपटमै हजारौँ जीवन ध्वस्त पार्ने सन्दर्भ सुनाउँदै कोभिड१९ विरुद्धको औषधिले मानव जीवन जोगाए पनि आणविक अस्त्रले अमूल्य जीवन बचाउन नसक्ने तर्क गरे। अणविक हातहतियारको पूर्ण उन्मूलन तथा आमविनाशकारी सबै हतियारको पूर्ण निःशस्त्रीकरणका पक्षमा नेपाल रहेको दोहोर्याउँदै मन्त्री ज्ञवालीले ऊर्जा उत्पादन, स्वास्थ्य सेवा प्रवद्र्धन, कृषि उत्पादकत्व वृद्धि र मानव जीवनरक्षालगायत शान्तिपूर्ण प्रयोजनका निम्ति आणविक प्रविधिको उपयोग गर्नुपर्नेमा जोड दिए। बैठकलाई १५ देशका राष्ट्राध्यक्षसरकार प्रमुख, ६४ मन्त्रीसहित ११० वक्ताले सम्बोधन गर्नुभएको न्यूयोर्कस्थित राष्ट्र सङ्घका लागि नेपाली स्थायी नियोगले जनाएको छ।"
कृष्ण : कामवासना कि कर्मयोगी !,"कृष्णले भौमासुर नाम गरेका राक्षसले १६ सय राजकन्यालाई अपहरण गरेर थुनेर राखेको कुरा थाहा पाए। भौमासुरले उनीहरूलाई यौन कर्ममा लगाउँथ्यो। यो सूचना पाएका कृष्णले कन्याहरू छुटाएर ल्याए। नेपाली सनातनी चाडपर्वलाई पछिल्लोपटक कुरीतिका रूपमा अर्थ्याउँदै सामाजिक सञ्जाल र मिडियामा अभियान चलाउने प्रवृत्ति बढेको छ। शिव बेढंगी मदहोश पात्र, कृष्ण परस्त्रीलुब्ध स्त्रीलम्पट, श्रीराम पत्नीद्वेषी हुन् भन्ने अर्थ लाग्ने गरी तिनीहरूसँग सम्बन्धित दिवस र पर्वहरूमा यस्ता प्रचार नै चलाइन थालेका छन् यति बेला। यस्ता अभियानमा पश्चिमादेखि यही संस्कृतिमा हुर्किएकासम्म छन्। भौतिकबाहेक कुनै अस्तित्व बोध नगर्ने यान्त्रिक कोणबाट हेर्दा यस्ता आक्षेपहरू तार्किक पनि लाग्छन्। तर, जीवन र जगत्को अस्तित्व भौतिकतामा मात्र सीमित छैन। भौतिकतामा सीमित हुन्थ्यो भने भौतिक देह रहँदा मानिसलाई मृत मान्नु पर्दैनथ्यो। जब भौतिकतालाई मात्रै देख्न सक्ने र त्यसभित्रको अस्तित्वको आयाम बुझ्ने क्षमता हुँदैन तब उनीहरूका तर्कका घेरा भौतिक वस्तुमै गएर अन्त्य हुन्छ। भर्खरै बिदा भएको कृष्णजन्माष्टमी आसपास सामाजिक सञ्जालमा यस्तै बहस खुब चक्र्यो। भौतिक विज्ञानको आलोकबाट कृष्णका चरित्रलाई चित्रण गरेर त्यसै आधारमा ज्ञान विस्तार भइरहेको थियो। हाम्रो समाजले कृष्णलाई सम्झने भनेकै दही चोर्ने, बाँसुरी बजाउने, प्रेममा चुर्लुम्म हुने। बाँसुरी बजाएरै वरिपरि १६ सय गोपिनी लिएर बस्ने, स्त्रीप्रति सधैं मजाक उडाउने, स्त्रीविनोदी, गहिरो सामाजिक चेत नभएका एक गोठाला मात्रै हुन् उनी। बाल्यकालमा गोपिनीका लुगा लुकाएको कथाको एउटा पाटो पस्केर उनको स्त्रीविनोदी चरित्रको चित्रण गरेको पाइन्छ। मानौं, कृष्ण खोजीखोजी आइमाईका लुगा लुकाएर गुप्तांग हेर्ने यौन कुण्ठित पात्र हुन्। तर, के कृष्ण अहिले हाम्रो दिमागमा छाप बसाइदिएजस्तै थिए ? १६ सय महिलालाई समय दिने भए उनले जीवनमा अरू केही गरेनन् ? कृष्णले आफूलाई सांसारिक मोहमा अल्झाउने समय कति पाए ? खासमा उनको जीवनको बाल्यकाल कसरी बित्यो ? युवा अवस्थामा कृष्णले सिरियलहरूमा देखाइएजस्तै रोमान्स मात्रै गरे ? अनि उनको उत्तरार्ध कसरी बित्यो भन्नेबारे एकछिन द्वापर युगका विद्वान् गर्गले लेखेको गर्गसंहिताभित्र जाऊँ। कृष्ण मथुराका राजा कंशका भान्जा थिए। कंशको अत्याचारी शासनका कारण आमाबालाई जेलमा कडा पहरासहित बाँधेकै समयमा उनी जेलमा जन्मिएका थिए। उनी वासुदेव र देवकीको कोखबाट जन्मे पनि बाबुआमाको काखमा हुर्किन पाएनन्। उनी जन्मनुअघि देवकीका ८ सन्तानलाई कंशले जन्मनासाथ मारे। देवकीका गर्भबाट जन्मने बालक आफ्नो काल हुने आकाशवाणीका कारण कंशले कृष्णलाई पनि जन्मनासाथ हत्या गर्न देवकी वासुदेवलाई जेल हाले। त्यसैले भाद्रकृष्णको मध्यरातमा जन्मेका कृष्णलाई राति नै गोकुलमा यशोदाको घरमा पुर्याइयो। कृष्णको बाल्यकाल यशोदाका साथमा बित्यो। बाल्यकालमा उनी ज्यादै चकचके थिए र त्यो चकचकमा उनले ठूलाठूला मान्छेले गर्न नसक्ने काम गरेका थिए। जस्तै कृष्णले पुतनादेखि संकटासुर, त्रिणावर्त, वकासुर, वत्सासुर, धेनुकासुर, वृषासुर, व्युभासुर, अधासुरसम्मको बध गरेका प्रसंग छन् (गर्गसंहिता, गोलक खण्ड) जसले उनी सानैमा सशक्त थिए भन्ने स्पष्ट हुन्छ। तर त्यो उच्छृृंखलता तब आएको हुनुपर्छ जब उनले आमाको माया नपाई अर्काको घरमा हुर्कनु परेको थियो। बाल्यकालमा मान्छेका घरघरबाट दही चोरेर खाने, खोलामा नुहाउन गएकाहरूको साडी लुकाइदिने फट्याइँ पनि गरेकै थिए कृष्णले। राम्रो बाँसुरीवादक थिए कृष्ण। यस्ता दुस्साहासी थिए कि यसैका कारण उनी गोकुलका सबैभन्दा आकर्षक पात्र बने। हरेक घटनामा सशरीर समावेश हुने कृष्णको गुणकै कारण उनी गोकुलवासीका प्यारा पात्र थिए। त्यसैमा एक थिइन् राधा। गाउँकी एक साधारण महिला जो कृष्णको प्रेममा थिइन्। त्यसैले अहिले पनि हामी भन्छौं राधाकृष्ण। वैवाहिक बन्धनले नबाँधिएको अपेक्षारहित प्रेम पूर्वीय जगत्को मिथका रूपमा अमर छ। कृष्णका बारेमा सोच्दा राधाको साथमा बाँसुरी बजाएको मात्र कल्पना गर्ने हामीले थाहा पाउनुपर्ने तथ्य के भने गोकुलमा यशोदाको काखमा हुर्किरहेका कृष्णलाई मार्न खोजिरहेका मामा कंशले मथुरा ल्याउन भनी अक्रूरलाई पठाए। त्यस बेला कृष्ण ११ वर्षे बालक थिए। त्यसै बेला गोकुल छोडेका कृष्ण कहिल्यै त्यहाँ फर्किएनन्। राधाका साथमा बजाउने बाँसुरी पनि त्यसपछि उनले कहिल्यै बजाएनन्। यहाँ भनिएको छ, बरु हिँड्ने बेलामा बाँसुरी उनले राधालाई दिए। यहाँसम्म कि कृष्णको राधासँग फेरि कहिल्यै एकान्तमा भेटसम्म भएन। न अरू कोही आफन्तलाई भेट्न जान समय भयो उनलाई। बालक कालमा बालसुलभ गुणमा त कृष्ण उत्कृष्ट चञ्चल थिए। तर, उनलाई बालक हुँदा बालकजस्तै भएर बस्ने समय रहेन (गर्गसंहिता, माधुर्य खण्ड, पृष्ठ १९४)। ११ वर्षकै उमेरमा गोकुल छोडेका कृष्ण रासलीलामा रहे भनेर भट्याइरहनु कति जायज ? कृष्णको युग कृषिबाट पशुपालनमा प्रवेश गरेको युग थियो भन्ने कुरा गाईपालकप्रति उनका वकालतहरूले बताउँछन्। गाईहरूलाई बचाउने, इन्द्र रिसाएर पानी पार्दा गोवद्र्धन पर्वत उठाएर गाई र किसानको रक्षा गरेबाट उनको लगाव बुझिन्छ। कंशले कृष्णलाई जन्मेकै बेलादेखि मार्न खोजेका थिए। कृष्णलाई लिन अक्रूरलाई पठाएर कृष्ण मथुरा जाँदाजाँदै बाटैमा मार्न अनेक प्रपञ्च गरे। त्यसका बाबजुद कृष्णले आफू ११ वर्ष ११ महिना ११ दिनको हुँदा अत्याचारी कंशलाई मारे। सबैको वाहवाही कमाए। त्यसपछि उनले शान्दिपनी ऋषिसँग ६४ विद्या लिए। खासमा उनी ब्रह्मचारी बस्न रुचाउँथे। कंश मात्र हैन, आफू मात्र खाऊँ आफैं मात्र सुखसयल भोगौं, अरू सबै मरून् भन्ने अपराधीको कमी थिएन त्यस बेला पनि। यस्तो पद्दतिको विरोधी थिए कृष्ण। त्यसैले कंशलाई मारेपछि काल यौवन र कंशकै ससुरा जरासन्धसँग कृष्ण लामो समय लडे। कंशका दुई स्वास्नी आरती र प्राप्ति थिए, जसले श्रीमान्लाई कृष्णले मारेको भनी विलाप गर्न गएपछि जरासन्धसँग १७ पटक युद्ध लडेको सन्दर्भ लेखिएको छ गर्गसंहितामा। कति गर्दा पनि नभएपछि उनी मथुरा पनि छाडेर द्वारका गई त्यहाँको राजा भएर बसे। यस समय उनी २५ वर्ष कटिसकेका थिए। कृष्ण युवा भएपछि कौरवको सभामा द्रौपदीलाई दुःशासनले नांगेझार पार्न खोज्दा द्रौपदीको लाज ढाकिदिने पात्रका रूपमा देखिन्छन्। बाल्यकालका कृष्णलाई कामुक देख्ने हाम्रो मस्तिष्कले युवा हुँदा द्रौपदीको लाज ढाकेको कुरा देख्न केले छोप्यो ? द्वारकामा पनि उनी राजा मात्र भएर कहिल्यै बसेनन््। त्यही बीचमा उनले भौमासुर नाम गरेका राक्षसले १६ सय राजकन्यालाई अपहरण गरेर थुनेर राखेको कुरा थाहा पाए। भौमासुरले उनीहरूलाई यौन कर्ममा लगाउँथ्यो। यो सूचना पाएका कृष्णले कन्याहरू छुटाएर ल्याए। तर, त्यो अवस्थामा समाज त के परिवारले पनि उनीहरूलाई स्वीकारेन। कृष्णले नै तिनलाई आश्रम बनाएर संरक्षण दिए। यही घटनालाई आज हामी कृष्णका १६ सय गोपिनी थिए भन्छौं। १६ हजार पट्रानी भन्ने कथा लेखाउँछौं र भट्याउँछौं। यो पनि घटनालाई आफ्नो धरातलमा ल्याएर हेरिएको चरित्रको प्रतिछायाँ मात्र हो। जो जस्तो छ, उसले त्यसैगरी बुझ्नु अस्वाभाविक होइन। तर सिंगै समाज गोपिनीका साडी तान्ने भनेर भजनमा मस्त देख्दा समाजको अवस्था भने अध्ययनरहित देखाउँछ। कृष्णको काम देखेर प्रसंशकलाई गोपिनी देख्नु, उद्धार गरेर ल्याएका राजकन्यालाई पट्रानी देख्नु मान्छेको मनोकांक्षा प्रतिविम्बित हुनु मात्र हो। त्यस बेला युद्ध जित र हारको समय थियो। त्यसैले उनले उद्धार गरेका, शरणमा आउने मान्छेहरू राख्न हजारभन्दा धेरै आश्रम बनाए भनेर भागवतदेखि गर्गसंहितासम्म उल्लेख छ। सबै वस्त्र खोलेर तलाउमा नुहाउन लागेका गोपिनीहरूको वस्त्र लुकाउने बालक कृष्णको चरित्रलाई सौन्दर्य दृष्टिको रूपमा मात्र लिन सकिन्छ। उनी त्यस बेला न वयस्क थिए न त महिलाका अंग हेर्न खोज्ने कामुक थिए। सार्वजनिक तलाउमा सर्वांग नग्न रहने गोपिनीहरूलाई बाल्यकालमा कृष्णले रमाइलो हिसाबले सम्झाएको रूपमा त्यस घटनालाई लिन सकिन्छ। कृष्ण युवा भएपछि कौरवको सभामा द्रौपदीलाई दुःशासनले नांगेझार पार्न खोज्दा द्रौपदीको लाज ढाकिदिने पात्रका रूपमा देखिन्छन्। बाल्यकालका कृष्णलाई कामुक देख्ने हाम्रो मस्तिष्कले युवा हुँदा द्रौपदीको लाज ढाकेको कुरा देख्न केले छोप्यो ? कृष्णका युवा हुँदाका पराक्रम र जीवनको अन्त्यसम्म शासक र जनतामा जीवनलाई अस्तित्वसँग जोडिएर जिउन उत्प्रेरित गरिरहेका कृष्णलाई कहाँ झिनो कुरा कामुकता जोडेर कामुक पात्रका रूपमा चित्रण गरेको पाइन्छ। कृष्ण कामुक होइनन्, बरु उनी कामनालाई प्रेमले जित्ने प्रेमी हुन् भन्ने यस तथ्यले देखाउँछ। भागवत गीतामा कृष्णले अर्जुनमार्फत दिएको ज्ञान संसारलाई नै जीवन विज्ञान र अध्यात्म सिकाउने सबैभन्दा उत्कृष्ट ज्ञान बनिरहँदा हामी भने सोह्र सय गोपिनीसँग उनको सम्बन्धमै अल्झिरहेका छौं। यसको अर्थ कृष्णले दिएको ज्ञानमा प्रवेश गर्ने हिम्मत गर्न सक्दैनौं, बरु आफूभित्रको कामवासनालाई प्रतिविम्बित गरेर हेर्छाैं भन्ने देखाउँछ। कृष्णबाट सिक्ने कुरा अनेक छन्। कृष्णको गीता उपदेशबाट सुखको अतिशय आकांक्षा दुःखमा प्रवेश गर्ने द्वार हो भन्ने बोध गराउँछ। मोहले मानिसलाई स्वयंको जालमा बाँधेर राख्छ भन्ने उनको बोध त्यहाँ भेटिन्छ। उनी भन्छन् जीवनलाई आकांक्षाबाट नबाँध, आकांक्षाहरूलाई हेर्ने दर्शक मात्र बन र जीवनको आनन्द उठाऊ। कृष्णले महाभारत युद्ध नहोस् भन्ने चाहे। तर त्यो भएरै छोड्यो। कुनै पनि अनिष्टको गर्भ पाकिरहेको छ भने अर्काे जस्तोसुकै शक्ति सक्रिय भए पनि त्यसलाई टार्न सक्दैन, अत्याचारले आआफ्नो कोटा चुत्तक्र गर्नैपर्छ। कृष्ण सबै कुरा जान्ने थिए। तर जान्ने भएर उनले युद्ध आफैं लडेनन्, युद्ध थोपर्न र बेहोर्न बाध्य पक्षहरू नै त्यसका भोक्ता थिए भन्ने कुरा कृष्णले सिद्ध गरे। महाभारतमा कृष्णले भनेका छन् जो गर्नयोग्य छ त्यो कर्म हो। कर्म नै आनन्द हो। पीडावीसंगत इच्छा र वासनाबाट सुरु हुन्छ। कामनारहित कर्मको उनको यही मान्यतालाई कर्मयोग भनिन्छ। जसरी घामका तीन चरण हुन्छन् प्रभाती, दिवा र सन्ध्या। त्यस्तै कृष्णका पनि जीवनका तीन चरण छन्। पहिलो, वृन्दावनमा बालापन। दोस्रो, मथुरामा युवा अथवा पराक्रम र तेस्रो, द्वारकामा सुशासन। उनको उत्तराद्र्ध सबैभन्दा पढ्नलायक र जीवनोपयोगी छ। सद्गुरु जग्गीवासुदेवको नजरमा दुस्मनको संहारक, चतुर राजनेता, सज्जन, सबैभन्दा उच्चकोटीका योगी हुन् कृष्ण। ओशोको नजरमा रणछोड दास, मर्यादापार, महात्मा तर सन्त हुन नसकेको, जीवनमा काँडामा जिएर पनि फूल बनाएको, जस्तो परिस्थिति पनि सामना गरेर न्यायका लागि जीवनभर लडेका मान्छे हुन् कृष्ण। कृष्णका हरेक पाटा केलाएपछि हामी के निष्कर्षमा पुग्छौं भने कृष्णमा प्रेम थिएन भने न कृष्णले कंशबाट गोकुललाई मुक्त गराउन सक्थे न त भौमासुरको जेलबाट राजकन्याहरू छुटाउन सक्थे। तर, प्रेम भनेको गर्लफ्रेन्ड र ब्वाइफ्रेन्डको शारीरिक मिलाप मात्र देख्ने आधुनिक पुस्ताले कृष्णको आत्मिक चिन्तनलाई बोध गर्न सक्दैन। एउटा बालकले तलाउमा नांगै पसेका यौवनाहरूका कपडा लुकाइदिन्छ र रूखमा बसेर बाँसुरी बजाउँछ। यस सौन्दर्यभित्र केवल यौनांगको मात्र दर्शन गर्न सक्ने समाजमा हामी छौं। त्यसैले त्यसभित्रको बालसुलभ चञ्चलता र सौन्दर्य हामीले बोध गर्न सकेनौं। हामी देख्दैनौं, तर जीवनमा भावहरूको बलियो अस्तित्व हुन्छ। तिनै भावहरूको उर्वर परिणाम प्रेम हो। तर, आजको समाजमा जीवन र जगत्को वास्तविकता नबुझ्नेहरू भने ती भावहरूलाई बोध गर्न सक्दैनन्, वक्ष, नितम्ब र योनीको वरिपरि घुमिरहन्छन्। त्यसैका लागि मरिहत्ते गर्छन् र प्राप्त गर्न नसकेपछि निन्दा गर्छन्। कृष्णमाथि आजको भौतिक समाजको निन्दाको स्तर पनि यही हो। निन्दा, द्वेष र कुण्ठाले छोपेको आजको समयलाई प्रेममय बनाउन कृष्णलाई बोध गर्न सक्नुपर्छ।"
भारतको यूपी बलात्कारहत्या प्रकरण : थुप्रै अधिकृत निलम्बित,"नयाँदिल्ली : भारतको उत्तर प्रदेशस्थित हाथरसमा १९ वर्षीया किशोरीमाथि सामूहिक बलात्कारपछि हत्या प्रकरण यतिबेला पेचिलो बन्दैगएको छ । योगी आदित्यनाथ नेतृत्वको उत्तर प्रदेश सरकारले सोही प्रकरणमा जोडिएका हाथरस क्षेत्रका थुप्रै प्रहरी अधिकारीहरुलाई निलम्बन गरिदिएको छ । पीडितप्रति प्रहरीको भूमिका विवादित भएको भन्दै चौतर्फी आलोचना भएपछि मुख्यमन्त्री आदित्यनाथको निर्देशनमा त्यस क्षेत्रका अधिकांश अधिकृतलाई निलम्बन गरिएको हो । भारतीय मिडियाका अनुसार घटना भएको क्षेत्रका एसपी, डिएसपी, इन्स्पेक्टरसहित अन्य अधिकारीहरु निलम्बनमा परेका छन् । सोही घटनालाई लिएर राजधानी दिल्लीस्थित जन्तरमन्तरमा व्यापक विरोध प्रदर्शन भएपछि शुक्रबार साँझ मुख्यमन्त्री आदित्यनाथले यस्तो कदम चालेका हुन् । यस्तै आदित्यनाथले उत्तर प्रदेशमा महिलाहरुको सम्मान र स्वाभिमान बिगार्ने सोच राख्नेहरु पूरै नास हुने निश्चित भएको भन्दै चेतावनी दिए । उनले ट्वीटरमा लेखेका छन्, उत्तर प्रदेशमा आमादिदी बहिनीहरुको सम्मान र स्वाभिमान बिगार्ने सोच राख्नेहरु पूरै नास हुने निश्चित छ । उनीहरुलाई यस्तो सजाय हुनेछ, जो भविष्यमा उदाहरणीय हुनेछ । तपाइँको उत्तर प्रदेश सरकार हरेक अभिभावकहरुको सुरक्षा र विकासका लागि प्रतिबद्ध छ । हाथरस क्षेत्रमा रहेकए एक गाउँकी १९ वर्षीया किशोरीमाथि गत सेप्टेम्बर १४ मा चार जनाले सामूहिक बलात्कार गरी भौतिक आक्रमण समेत गरेका थिए । प्रहरीले भने पीडितलाई न्याय दिलाउने भन्दा पनि दोषीसँग मिलेको भन्दै आम नागरिक सडकमा उत्रिएका थिए ।"
सीमान्तीय धुनमा ब्यूँझेका गीत,"विश्वमा भोकका बारेमा हुने गरेका बहस, आन्दोलन र प्रतिपादित सिद्धान्तहरू हाम्रातिर जीवनमा भन्दा पाठमा ज्यादा आकर्षित भइरहेकाले हाम्रा पाठ्यपुस्तकहरू दिनदिनै माक्र्स वा ग्राम्चीहरूकै सैद्धान्तिकतालाई पुष्टि गर्नमा केन्द्रित भइरहेछन्। सिद्धान्तहरू आउनुअघि यी व्याख्यानका निम्ति रचिएका पाठ थिएनन्, यी जीवनका आला बचाइहरू हुन्। मैले कुँदेको मूर्ति देउता हुँदै भएन आवाज भर्न खोजें स्पर्श नै रहेन मैले कुँदेको मूर्ति बन्छ मालिक जस्तो मृत्यु मिचेर हाँस्ने ज्यूँदो सालिक जस्तो ! अहिले हेर्दा त्यतिबेलाका बाल्यकालीन दिनहरू गीतका धुनमा मिसिएर उन्मुक्त हुन खोजिरहेका रहेछन् भन्ने लाग्छ। लय पक्रन खोजिरहेको त्यस उमेरदेखि नै धर्मराज थापाको हरियो डाँडामाथि हलो जोत्ने साथी को भाका टपक्कै टिपेकी थिएँ। जेठको हपहप गर्मीमा मकैका बीउलाई डोब बनाउने र असारमा धान रोप्न खेतका गरा हिल्याउन हलोको अनौ दाब्ने नरे र सोमे दाइहरू यो गीत बेजोडले गाउँथे र दिल फुकाएर खेतबारीका बाँझा जमिनबाट माटाको सुगन्ध निकाल्थे। तिनका भाव र भाकाले तानेर हो कि किन हो यो भाका गुन्गुनाउनभन्दा सुन्नमै आकर्षण थियो, तिनका श्रोता वरिपरि झ्याम्मिएकै हुन्थे। हलो जोत्ने ठूले भाटु (दनुवार भाषामा भिनाजु) ले भने कहिल्यै ठूलो स्वरमा बोलेको सुनिएन, उनले गीत पनि कहिल्यै गाएनन्। बर्खे वा हिउँदे बिदामा गोठाला, घँसिया वा रोपाहारहरूका सामीप्यमा लोकगीतहरूको बेग्लै आभा झुल्थ्यो। स्थानीय परिवेशलाई सजीव बनाउने सांस्कृतिक पर्वगीतहरू नजानिँदो किसिमले मनका बहहरू बिसाइसक्थे। कहिलेकाहीँ आफैंलाई पनि त्यस अनुभूतिसँग मिसिएर बाँच्ने आभास मिलिदिन्थ्यो। तर, सानैदेखि अन्तर्मुखी स्वभावकी भएर होला, यस्तो अवसरमा सरिक भएको कुनै सम्झना छैन। कहिलेकाहीँ गाउँबेंसी गर्दा वा पाक्षिक रूपमा पालो आउने स्कुलको रेडियोकक्षामा गीतका विविध धुनहरूसँग आत्मीयता गाँसिन्थ्यो। अधिकांश गीत त्यसबेला पाठ्य विषय नै भएर रहे। २०४० को आरम्भतिर घरमा रेडियो भित्रिएपछि भने केही नयाँ धुनहरूसँग पनि परिचित हुँदै जाने अवसर मिल्यो। बंगाली साहित्य पढ्न बढी रुचाउने बुबा हिन्दी र अंग्रेजी भाषाका विभिन्न ब्यान्ड घुमाएर स्टेसन खोज्ने र ती भाषाका प्रसारणहरू सुन्ने गर्नुहुन्थ्यो। यदाकदा बज्ने गीतहरूमा आकर्षित हुन्थें, तर केही बुझ्दैनथें। कतै संगीतका कारणले त तानिइनँ ? रेडियो भित्रिनुभन्दा पहिले घरमा जनताका गीतहरू गीत संग्रह पुस्तकका रूपमा भित्रिसकेको थियो। चौतारीमा राजा भेटिए, चौतारीमा रानी भेटिए जस्ता गीतभन्दा पहिले नै संघर्ष हो जीवन, जीवन संघर्ष हो गीत पढ्न थालेकी थिएँ। दनुवार भाषाका असारे भाकाहरू त्यहाँको परिवेशमा बग्न थालिसकेका थिए, तरकारी खाइलै नैसाराकु जैलै लाखै तोलाई मंसिरमा शैलीका श्रम र प्रेमको मीठो मिश्रण भएका प्राकृतिक गीतहरू मेरानिम्ति पनि हुर्काइका पृष्ठभूमि मात्र होइन, जीवनशैली नै बनेका थिए। त्यसबेला केवलपुरे किसान र जनकप्रसाद हुमागाईंका वर्गीय चिन्तनका गीतहरू हाम्रा खेतहरूमा ब्यूँझिसकेका थिएनन्। बरु रामेशमञ्जुल, श्याम तमोट, रायन, प्रश्रित, जीवन शर्माद्वारा लेखिने प्रवृत्तिका गीतहरूले पञ्चायती काइदाका हाम्रा पाठयपुस्तकका पृष्ठबाहिर कैयन् अन्य पृष्ठहरू थपिसकेका थिए, हामी लुकीलुकी ती वर्गीय चेतना र मुक्तिका स्वरहरू आधा मात्र बुझे पनि कौतूहलसाथ पढ्थ्यौं। त्यस समयको प्रभाव सम्झँदा अहिलेका कतिपय गीतहरू भाव र लयले छिन्नभिन्न भएका हुन् कि जस्ता लाग्छन्, वस्तुताभन्दा विवशता घनिभूत भएपछि कलाको धुन सिद्धान्तविपरीत बग्दो रहेछ। ती दिनहरू गीतका हिसाबले अनन्त वैभवका दिन थिए। तिनका भयभित्रका सुन्दरता वर्तमानमा खोजेर पनि भेटिरहेका हुँदैनौं सायद ! ००० भोकै मर्ने महाकविका पेटका सारंगीहरू हाम्रा गीतहरू नांगै मर्ने गाइने दाइका झुत्रा लुगाहरू हाम्रा गीतहरू भोकाप्रति यतिविघ्न श्रद्धा गीतकार मञ्जुलको यही गीतले जगाइदिएको थियो। भोकप्रति त्यति नै प्रतिशत घृणा पनि सायद त्यहीँदेखि सुरु भएको हो ! भोक र मरणबीच जति अन्तराल छ, यी गीतहरू त्यही समयका प्रतिविम्ब हुन्। विश्वमा भोकका बारेमा हुने गरेका बहसहरू, आन्दोलनहरू र प्रतिपादित सिद्धान्तहरू हाम्रातिर जीवनमा भन्दा पाठमा ज्यादा आकर्षित भइरहेकाले हाम्रा पाठ्यपुस्तकहरू दिनदिनै माक्र्स वा ग्राम्चीहरूकै सैद्धान्तिकतालाई पुष्टि गर्नमा केन्द्रित भइरहेछन्। सिद्धान्तहरू आउनुअघि यी व्याख्यानका निम्ति रचिएका पाठ थिएनन्, यी सर्वथा जीवनका आला बचाइहरू हुन्। हामीले आयातीत सिद्धान्तका घेरामा कतै जीवनका हाम्रा आफ्नै बचाइहरूलाई बिनामूल्य निर्यात त गरिरहेका छैनौं ? श्रम र जीवनमा सँगै हिँडेका हाम्रा गीतहरू नत्र कसरी यति पातला भइरहेछन् ? बाहिर जति नै चर्को ध्वनि सुनिए पनि प्राकृतिक स्पर्श गर्न नसक्नुका पछाडि हामीले अवलम्बन गरेका संक्रमित धुनहरूले हाम्रा गीतका शब्दहरूलाई अर्थहीन बनाउँदै गएका त होइनन् ? बेलाबखत मनमा यस्ता प्रश्नहरू उठ्ने गर्छन्। अनगिन्ती प्रश्नका भीडबाट छेउ लागेपछि मात्र गीतका खास भावहरूले पछ्याउन थाल्ने रहेछन्। एकान्तमा मनको भित्री तहबाट ब्यूँझने तिनै भावहरू त हुन्, जसले मान्छेको दुःखलाई निःसर्त सम्बोधन गर्ने गर्छन्। चेतनाले तरल रूप लिएपछि अग्लो र होचोको परिमापन आफैंमा आवश्यक कुरो नहुँदो रहेछ। भोकमाथि रचिएको उल्लिखित गीतले सम्बोधन गरेजस्तै महाकवि र गाइनेको भोक एउटै हो। अरू विधामा झैं रचनाकारिताका दृष्टिले गीतका पनि आफ्नै परिवेश र पृष्ठभूमि, घटना र चेतना हुन्छन्। उमेरअनुसार तिनको छनोट पनि हुन्छ। जुन गीतले व्यक्तिबाट समाजलाई देखाउँछ, वर्तमानबाट विगतलाई उभ्याउँछ र मान्छेका सपनालाई पसिनाको सुगन्धबाट हेर्न लगाउँछ, त्यस्ता गीतहरू मानिसका सिरानीबाट उम्रन्छन् र हृदयमा फक्रिन्छन्। उमेरका हाँगाबाट नझरेका पात भएका त्यस्ता गीतहरू हाम्रा स्थानीय श्रमका हरित सपनाहरू हुन्, जसको स्रोत र सामथ्र्यले निर्माण गरेको त्यस युगका साक्षी हामी आफैं पनि रहिआएका छौं। जनताका गीतहरूको रागले बेहदसँग च्यापेको आफ्नो त्यो अपत्यारिलो उमेर सम्झन्छु। जनमत संग्रहको तातो परिवेश थियो। एकजना प्रौढ छिमेकी घरमै आए, स्कुल छुट्टीको दिन थियो त्यो। बुवासँग राजनीतिका दिवाकालीन तातो बहस चलाउन आएका थिए सायद। आठ वर्षको उमेरमा टेक्दै थिएँ। सोधे, भोट कसलाई दिन्छेस् ? उनको त्यो कस्तो कुण्ठा थियो, जो मेरो उमेरसँग मेलै नखाने प्रश्न तेस्र्याउनमा आनन्द मानिरहेका थिए ! जसलाई मन लाग्छ, उसैलाई दिन्छु। सायद उनको रिसको पारो निकै माथि चढेछ, घरदेखि निकै पर पाँचखालमाथिको आकाशमा प्यारासुटबाट सैनिकहरू खसालिरहेको दृश्य देखिँदै थियो, त्यसैतिर संकेत गर्दै तिनले भने, तिमेरू जस्तालाई ठीक पार्न आउँदै छन् तिनेरु ! आफू अलिकति पनि विचलित नभएको त्यो घटना तत्कालीन समयको गीति चेतनाको प्रभाव ठान्छु। स्वतन्त्र हुने त्यो चेतना त्यतिबेला अग्रजहरूद्वारा स्कुलमा गाइएका गीतहरू र प्रहरीका सम्भावित दमनको पर्वाह नगरी रात्रिकालीन जटिल परिवेश झेलेर मञ्चन भइरहेका मुक्तिनाटकहरूबाट पाएँ हुँला, जुन लुकीलुकी सुन्ने र हेर्ने अवसर बेलाबखत मिल्ने गथ्र्याे। त्यसबेला थाहा थिएन, प्रतिबन्धका कडा पहराबीच पनि ती गीतहरू कसरी गाउँगाउँ पुगे, कताबाट झरे बस्तीबस्तीमा ! स्कुलको बाटोभरि एकाबिहानै गुञ्जिन आइपुगेका ती गीत बस्तीका ओसमाथि धुवाँसहितको आगोझैं तिक्खर थिए। पुस्तकका पत्रपत्रमा च्यापिएर ती गीतहरू पछि घरभित्रै प्रवेश गरे। अँध्यारामा बसेर सुनेका ती गीतहरूमा यति धेरै उज्यालो कसरी प्रवाहित भयो ! बन्देजका ती दिन सम्झेर, त्यो परिवेश सम्झेर ती गीतका संवाहकहरूप्रति अहिले पनि श्रद्धा गर्छु। मेरा उमेरका मानसलाई ती गीतहरूले नै कैयौं कदमअघि हिँडाएका हुन् भन्नलाई अहिले सोचिरहनु पर्दैन। ती दिनहरूमा दुई किसिमका गीतहरूको एकसाथ असर थियो एकथरी आमाहरूको चेतनाबाट ब्यूँझेर कथ्य शैलीमा आएका पाठ्य गीतहरू थिए, जो गृहस्थीका विविध व्यावहारिक सन्दर्भमा प्रयोग गरिन्थे। मुनामदनका श्लोक, त्यसमा पनि अझ हातका मैला, सुनका थैला र मानिस ठूलो दिलले हुन्छ जस्ता पंक्तिहरू। आमाका निम्ति ती गीत अत्यन्त प्रिय थिए, यिनैका सूक्तिबाट आमाहरूको जीवनदर्शन व्यावहारिक बन्न सकेको थियो। अर्काथरी स्वाद क्रान्ति, मुक्ति र परिवर्तनसँग सम्बद्ध थिए, आफू हुर्किरहेको समाजका भोगाइसँग ती मिल्दैनथे भने तिनका अर्थमा प्रवेश गर्नसक्ने स्थिति कुनै पाठक या श्रोतामा रहने थिएन। सिद्धान्तजस्तो गरेर गाउँ पसेका गीतले गाउँमै श्रम, असमानता, विभेद, यातना, उत्पीडन, आँसु र संघर्षका लेखिन बाँकी हजार पाठसँग आत्मसात् गरेका थिए। मानिसका सपनाहरू कति फराकिला हुन्छन् तर त्यही सपना मानिसभित्रको मानसिकताले गर्दा कति सीमित पनि हुन्छन् भन्ने बुझ्न एउटै घर र एउटै गाउँका दृष्टान्त नै काफी थिए। कतिपय दृष्टान्तको साक्षी म स्वयं थिएँ, त्यही गाउँसमाजको सेरोफेरोमा सुसाइरहेको सुनकोसी, इन्द्रावती, झिकु र नाम्दी खोलाहरूको आँसु र चट्टानका गीतहरू त्यहाँको दैनिकी थियो। किशोरहरूले एकाबिहानै स्कुलको बाटोमा गुन्गुनाउन सिकेको एउटा गीत आमा र भाउजूहरूले घाँसको भारीसँगै फुकाउन थालेका थिए ः आमा दिदी बहिनी हो कति बस्छौ दासी भई सुखको सधैं प्यासी भएर बम देवान र एकदेव ज्ञवालीको रचना र जेबी टुहुरेको गायन रहेको यस गीतले ल्याएको सामाजिक क्रान्तिको सही व्याख्या आजसम्म हुनसकेजस्तो लाग्दैन। परिवर्तनका निम्ति आत्मस्वीकार्य भावको यस भाकामा प्रयुक्त आमा, दिदी र बहिनीको अर्थसँगै दास र प्यासको प्रतीकात्मक अर्थ खोज्नमा त्यसरी नै धेरै समय बगिसकेको छ। शब्दकोशले नभ्याउने ती अर्थहरू आज पनि कतिपय परिस्थितिमा अधिनस्थ नै छन्। त्यसयता अनेक सन्दर्भले गीतका भावहरूलाई विस्तृत बनाउँदै लगेका छन्। स्वदेश र विदेशका घटनाक्रमहरूमा, आन्दोलन र प्रतिकारका प्रतिरोधी आवाजहरूमा र मानवीय संवेदनाको अतल खोजीहरूमा ती प्रारम्भिक चेतनाका गीतहरूको स्थान र स्थिति उजागर हुँदै आइरहेका छन्। हाम्रा गीतहरू कहिल्यै मौन रहेनन्। शान्त र स्निग्ध प्रकृतिभित्र छट्पटाइरहेका मानिसका पेटका कथा हीरा गाइनेनीदेखि हरिदेवी कोइरालाहरू हुँदै त्यसयताका असंख्य जीवनगायकका गीतले समाजका किनारीकृत आवाजहरूलाई वाचाल बनाइआएका छन् : हलीदाइले हलो जोत्यो मुटु धसी धसी मुखियाले थैलो थाप्यो घरै बसी बसी। उधार्दा नि धर्ती पाटो सारंगी भो पेट भिजे कति पसिनाले खोरिया र खेत। दमनको विद्रुपताबाट मुक्ति खोज्नु हाम्रा एकखाले गीतका संकल्प हुँदै आए। स्वच्छन्द प्रकृतिमा विचरण गर्ने किशोर ती दिनहरूमा भोकका गीतहरूले भने हृदय भिज्ने गरी पछ्याउँथे। सत्तापक्षका हुंकारहरूलाई चुनौती दिने त्यस्ता गीतहरू स्कुले उमेरका उत्सुकतालाई बेग्लै उत्प्रेरणा दिइरहेका हुन्थे। संवेदनाका गायकहरू खास सीमान्तीयको आँगन टेक्न नपाउँदै पहाडबाट हुरीले लखेटेको बादलजस्तो गायब पारिन्थे। फेरि अर्को हुरीको पर्खाइ रहन्थ्यो। हामी केही नबुझेर पनि बुझेको अभिनय गथ्र्यौं। नजानेर पनि जानेको आभासमा हुन्थ्यौं। हाम्रा गीतहरू कहिल्यै सीमान्तीय भएनन्। यस्ता शक्तिशाली गीतहरूलाई आवाजविहीनका ढोकाभित्र प्रवेश पाउन बरु सहज भएन। आजपर्यन्त प्रतीक्षारत ती गीतहरू ढोका खुले पनि सँघारमै उभिएको आभास भइरहन्छ। प्रेमका गीतहरूलाई वर्गीय असमानताका घोचाइहरूले हतास बनाउन थालेपछि प्रेमगीतका भाव र भाका दुवै अहिले फेरिँदै गएका छन्। स्वदेशको बेरोजगारी र परदेशका यातनाका पंक्तिहरू मानवीय संवेदनालाई छोएर कहिल्यै सकिँदैनन्, बरु तिनका छुवाइहरूले लिने आकारमा दुःखका अनेक दृश्य अंकन भई आउँछन्। गीतहरू त्यसबेला शक्तिशाली थिए। निकै परबाट गर्जिएर पनि तिनका प्रभावशाली झिल्काहरूको असरदार चम्काइ थियो ! गायकयात्रीहरू गीतमा समानताको सन्देश बोक्थे। लक्ष्मीप्रसाद देवकोटा, सिद्धिचरण श्रेष्ठ, गोपालप्रसाद रिमाल, युद्धप्रसाद मिश्र आदिका गीतले स्वतन्त्रताका निम्ति पहिलो आन्दोलनदेखि नै जुन भूमिका दिएका थिए, त्यो यथावतै थियो। अगमसिंह गिरी, गोपाल योञ्जन, हरिभक्त कटुवाल, अम्बर गुरुङ, कालीप्रसाद रिजाल, क्षेत्रप्रताप अधिकारी, नीर शाह आदिका प्रतीकात्मक गीतहरूको विश्लेष्य परिवेश सिर्जना भइसकेको थिएन। रक्तिमका गीतहरू असमानताका विरुद्धमा क्रान्तिलाई आह्वान गर्थे। स्कुल र युनिभर्सिटीबाट खेतका गरामा छरिएको क्रान्तिको घाम सबैले बोके तर अहिले ताप्ने बेला फेरि अहिले गीतहरूका अर्थमाथि घात भइरहेको महसुस हुँदै छ। ००० पर्खिबसें आउला भनी मेरो उठ्ने पालो कुर्दाकुर्दै जिन्दगी नै भइगएछ कालो किशोर सपनाहरूको उत्तराद्र्ध समय थियो त्यो। अधिकांश बिहानहरू यो र यस्तै गीतहरूसँगै ब्यूँझन थालेका थिए। यो ब्यूँझाइसँगै हाम्रा खडेरी समय गीतको गाग्री बोकेर पँधेरा पुग्थे, गाग्रीभरि गीतै उबाएर फर्कन्थे। घर पुगेर काखीबाट गग्रेटोमा नसारुन्जेल त्यो कोखाको गीत हुन्थ्यो ! बिसाएको गीत अम्खोरामा भरिएपछि मात्र त्यो पानी बन्थ्यो। केत्लीमा भरिँदा चिया बनिसक्थ्यो। कसौंडीमा दाल उम्लिने त्यही श्रमको गीत नै थियो। बुबाले मस्काइरहेको भाँडाको टल्काइमा सबैभन्दा धेरै प्रकाशित हुने गथ्र्यो त्यो गीत। त्यस्तो अप्रचलित धुन र पाठले अभिजात्य पितृसत्तालाई चुनौती दिइरहेको हुन्थ्यो। मूलतः आर्थिक किनारीकरणको महाप्रलयमा दबिएको हाम्रो समाजमा केही समुदाय निकै पिछडिएका थिए भन्ने सायद धेरैले बुझ्न चाहेको विषय बनिसकेको थिएन। त्यसमा पनि अझ दलित भनिएकाहरूमा क्षमाशील रहने अननुमाप्य सामथ्र्य देखिन्थ्यो। हामी बाँचेको समाजमा यस्तो व्यावहारिकताको अपेक्षा किन निरन्तर रहिरह्यो, यो रहस्यमै राखिएको विषय थियो त्यस समय। अधिनस्थहरूको पसिना आफ्नै भावना र संवेदनाका पछ्यौरीले पुछ्नुपर्ने चेतना ग्रहण गर्दै गरेका किशोरकालीन ती आवाजहरू मौनतापूर्वक सुन्नेहरू नै धेरै थिए। काठमाडौं प्रवेश गरेपछि नेपाल प्रज्ञाप्रतिष्ठानको प्रेक्षालयमा मालती मंगले गीतिनाटक हेरें। दासत्वको निर्मम र नियतिको क्रूर अनुभूतिले मुटु पहिलोचोटि चर्किएजस्तो भएको थियो। यसपछि आफ्नै अनुभूतिको पनि सैद्धान्तिकीकरण गरिने क्रमको आरम्भ भयो भन्ने लाग्छ। गीतको असरतिर अग्रसर हँुदा गीतमा भाव र लय दुवै बराबरी रहेको होस् भन्ने कामनासहित धेरै गीतकारका गीतहरू खोजी खोजी पढिए । ज्यान नभएका शब्दहरूलाई संगीतले मात्रै ब्यूँझाउन सक्दैन भन्ने मान्यताको निरन्तरतामा एउटा सशक्त गीत सुन्ने अवसर मिलेको थियो : रातको सपना बाँकी हुन्न बिहानीमा उठ्दा जुनीभरि जुत्ता भइयो खाली रह्यो खुट्टा। कवि तीर्थ श्रेष्ठको यो गीत सुन्दासम्म समकालीन नेपाली गीतमा अरू पनि विभिन्न थरीका सपना र सिँढीहरू थपिइसकेका थिए। पुरानै गीतहरू पनि नयाँ अर्थले ध्वन्यात्मक हुन थालेका थिए। ओठले बाटो मागेका ती कैयन् गीतहरू नेपाली गीतले आफैंभित्र सुगन्धजस्तो जोगाएको रहेछ। तीर्थ श्रेष्ठ, भूपाल राई, कृष्णहरि बराल, श्रवण मुकारुङ लगायतसँगै फैज अहमद फैजलाई समेत पढिरहँदा गीतको शक्तिले हृदयलाई मस्तिष्कसँगको चरम स्पर्शमा पुर्याइरहेको हुन्थ्यो। त्यसैताका गीतकार दिनेश अधिकारीका केही गीत वर्गीय आँसुको अर्थ खोज्दै आए : भरियाको जुनी पसिनाको चम्को उठाउने छैन भने सातुसामल कुरै त हो बाटो कटनी ! नारी संवेदनालाई पनि उनका केही गीतले छोएका छन्। तीजतिहारको साँगुरो परिवेश नाघेर समाजका अन्य पक्षबाट नारी शोषणका विरुद्ध आवाजहरू उठ्नु सकारात्मक पक्ष हो, राजनीतिक परिवर्तनसँगै यात्रामा निक्लेको लैंगिक समानतामुखी गीतिचेतना व्यावहारिक रूपले अर्को किनारमा पर्नु निश्चय नै समाजका निम्ति अग्रगामी सोच होइन। प्रेमका गीतहरूलाई वर्गीय असमानताका घोचाइहरूले हतास बनाउन थालेपछि प्रेमगीतका भाव र भाका दुवै अहिले फेरिँदै गएका छन्। स्वदेशको बेरोजगारी र परदेशका यातनाका पंक्तिहरू मानवीय सम्वेदनालाई छोएर कहिल्यै सकिँदैनन्, बरु तिनका छुवाइहरूले लिने आकारमा दुःखका अनेक दृश्यहरू अंकन भई आउँछन्। पसिनासँग सजातीय सम्बन्ध बाँचेको जीवनका उकाली ओरालीहरूमा यी र यस्तै वर्गीय प्रेम र पीडाले भरिएका गीतहरूले धेरैपटक सहयात्रा गरेका छन्। नदीका नागबेली बगरहरूमा ढुंगा टुक्य्राएर गिट्टीको पहाड बनाउने दिदीआमाहरूका पिठ्यूँमा हाँसिरहेका बालक हुन् वा दलितका सन्तान भनिएर स्कुल भर्ना हुन नपाएका बालक हुन्, पसिना बगाउन ती अहिले कुन मुलुक पुगेका होलान् ? खाडीको कुनै सपिङ सेन्टरमा पसिना बगाइरहेका बाआमाहरू पिठ्यूँमा आफ्ना बालकलाई बोकेको सपना देखेर झस्किरहेका होलान् ! सिद्धान्तका पत्रपत्र पल्टाउँदा बेफुर्सद छ अहिले हामीलाई ती कथाहरूसँग रुनहाँस्न। तिनका पाठ बिर्सिइँदै जाँदो पो रहेछौं। वर्तमानको महाभाष्यले सीमान्तीयको नयाँ परिभाषा माग गरिरहेका बेला हामी पुरानै सिद्धान्तका खोलमा हाम्रा चेतनाहरूलाई बेरिरहेका पो छौं कि ! सरकार र जनताबीच सैद्धान्तिक सामञ्जस्यको निम्ति दूरी कम देखिए पनि व्यवहारबीचको यो चरम विषमता केका निम्ति भन्ने प्रश्न उत्तिकै सान्दर्भिक छ। सत्ताको आत्मप्रदर्शनीका प्रतिरोधमा उत्रिएका यी समकालीन गीतहरू नयाँ निषेधको बहुअर्थमा छेलिएका छन्। हप्प उठेको यो भदौरे गन्धभित्र अक्षरहरू टुसाउन निकै कठिन भइरहेछ। सम्झन्छु, कठिनाइ त त्यसबेला पनि थियो गर्मी झेल्दाझेल्दै आफैं कतिपटक भदौ भइसकेका गाउँले किसानसँग धेरैपटक जम्काभेट भएको थियो ! आमाको यादसँगै हृदय बटारिने सम्झनाका ओरालीहरूबाट बेंसीतिर दौडिरहँदा पनि देखिन्थे, श्रमका बालाहरू फेरि पनि बाटाका दुवैतिर उसरी नै नुहेका छन्। पर देखिने क्षितिजमा बादलभन्दा बढी असारका गीतहरू लहराएर उठ्दै छन्। अनि कठिनाइको अर्थ पनि सापेक्ष लागिदिन्थ्यो ! केही दिनयता अतीतका ती अर्थपूर्ण गीतहरू फेरि ब्यूँझन खोज्दै छन्, अक्षरमाथि टुसाउँदै गरेको हरियालीमा उभिएर ती सीमान्तीय धुनहरू किशोर आभामा छरिँदै छन्। साहस र सौर्यको त्यस सपनामय स्मृति, एकपटक ब्यूँझिने प्रयत्न गरिरहेछ।"
स्वास्थ्यकर्मीमा संक्रमण बढ्दो : सेवा बन्द गर्दै अस्पतालहरू,"सुर्खेतः कर्णालीमा चिकित्सक र स्वास्थ्यकर्मीमा कोरोना संक्रमण बढ्दै गएको छ। धमाधम स्वास्थ्यकर्मीहरु नै संक्रमित हुन थालेपछि अस्पतालले पनि सेवा बन्द गर्न थालेका छन्। स्वास्थ्यकर्मीमा संक्रमणको दर बढ्दै गएपछि अस्पतालको सेवा प्रभावित हुन पुगेको हो। मुख्य गरी कर्णालीका दुई ठूला अस्पतालहरु प्रदेश अस्पताल सुर्खेत र कर्णाली स्वास्थ्य विज्ञान प्रतिष्ठान जुम्लामा कार्यरत चिकित्सक र स्वास्थ्यकर्मीहरु बढी संक्रमित भएका छन्। प्रदेश अस्पताल सुर्खेतमा मात्र हालसम्म ६० जना स्वास्थ्यकर्मीहरु संक्रमति भइसकेका छन्। यस्तै स्वास्थ्य विज्ञान प्रतिष्ठान जुम्लामा पनि चिकित्सक र स्वास्थ्यकर्मी गरी हालसम्म ३१ जनामा कोरोना संक्रमण भएको छ। स्वास्थ्यकर्मीमा संक्रमण हुन थालेपछि अस्पतालको सेवा नै प्रभावित हुने गरेको हो। बिरामीको उपचारका खटिने स्वास्थ्यकर्मी नै संक्रमित हुँदा सेवा नै बन्द गर्नुपर्ने अवस्था आएको अस्पतालहरुले जनाएका छन्। पछिल्लो समय स्वास्थ्यकर्मीहरु नै संक्रमित भएपछि कर्णालीका तीन वटा अस्पतालले आकस्मिक बाहेकका सेवाहरु बन्द गरेका छन्। जिल्ला अस्पताल कालिकोट, सल्यान अस्पताल र कर्णाली स्वास्थ्य विज्ञान प्रतिष्ठान जुम्लाले आकस्मिक बाहेकका अन्य सेवाहरु बन्द गरेका हुन्। सल्यान जिल्ला अस्पताल र प्रतिष्ठानले बुधवारदेखि नै आकस्मिक बाहेकका सबै सेवा बन्द गरेका छन्। एकैपटक २७ जना स्वास्थ्यकर्मीमा कोरोना देखिएपछि आकस्मिक बाहेकका सेवाहरु बन्द गरिएको प्रतिष्ठानका निर्देशक डाक्टर मंगल रावलले बताए। अर्को सूचना जारी नहुदाँसम्म आकस्मिक बाहेकका सम्पूर्ण सेवाहरु बन्द गरिएको उनले जनाए। यस्तै शुक्रबारदेखि जिल्ला अस्पताल कालिकोटले पनि आकस्मिक र प्रसुती सेवाबाहेक अरु सेवाहरु बन्द गरेको छ। चार जना स्वास्थ्यकर्मीमा कोरोना देखिएपछि सेवा बन्द गरिएको हो। स्वास्थ्यकर्मी र चिकित्सकमा कोरोना देखिएको छ, जिल्ला स्वास्थ्य कार्यालयका कालिकोटका कटकबहादुर महतले भने, कोरोना देखिएका कारण आकस्मिक र प्रसुती सेवाबाहेक अन्य सेवाहरु प्रभावित भएका छन्। आकस्मिक बाहेकका सेवा बन्द हुँदा ती अस्पतालबाट प्रदान हुने ओपीडी सेवा प्रभावित भएको हो। ओपोडी सेवा बन्द हुँदा बिरामीहरु समस्यामा परेका छन्। प्रदेश अस्पताल सुर्खेतका सूचना अधिकारी विनोद बस्नेतले पछिल्लो समय दिनहुँ स्वास्थ्यकर्मी संक्रमित हुन थालेको बताए। उनले भने,हालसम्म अस्पतालमा कार्यरत ६० जना स्वास्थ्यकर्मीहरु संक्रमित भएका छन्, एउटै स्वास्थ्यकर्मीमा दुईतीन पटकसम्म कोरोना भइसक्यो। स्वास्थ्यकर्मीहरुमा नै पटकपटक संक्रमण हुँदा सेवा प्रवाहमा चुनौती थपिएको बस्नेतले बताए। उनका अनुसार बिरामीको उपचार गर्दागर्दै स्वास्थ्यकर्मीमा पनि संक्रमण फैलिने गरेको छ। समयमै वैकल्पिक मामदण्ड नअपनाए अस्पतालले नियमित सेवा प्रवाह गर्न समस्या हुने उनको उनको भनाइ छ। प्रदेशका ठूला अस्पतालमा कार्यरत स्वास्थ्यकर्मीहरु नै संक्रमित हुँदा बेलाबेलामा अस्पतालले आकस्मिक बाहेकका सेवाहरु बन्द गर्दै आएका छन्। कर्णालीमा शुक्रबारसम्म कुल संक्रमितको संख्या तीन हजार सातसय पुगेको छ। यस्तै तीन हजार ४५ जना डिस्चार्ज भएका छन्। शुक्रबारसम्म प्रदेशभर चारसय ९२ जना सक्रिय संक्रमित रहेको सामाजिक विकास मन्त्रालयका स्वास्थ्य शिक्षा अधिकृत नवराज कँडेलले जानकारी दिए। मन्त्रालयका अनुसार हालसम्म कर्णालीमा कोरोनाका कारण सात जनाको मृत्यु भइसकेको छ।"
पुरुषत्वपीडित पुरुष !,"आज दाजुको बिहे। रत्यौली खेल्दै बसेका आमा हजुरआमाहरूले गीतका भाकामा अझै सुन्दर टुक्का थपे, मादल अझै बेस्सरी घन्कियो। सबैले लु कान्छो आयो कान्छो आयो यसलाई नचाइहाल भन्दै तानिहाले। दाइको बिहे त्यसमाथि मन पर्ने गीत र मादलको ताल, सक्दो राम्रो नाचे। एकछिनपछि आगन्तुकको हाँसोले गीतको भाका र मादलको आवाज सबै छोपिदियो, नाच्ने मेसो मिलेन। त्यो कस्तो हाँसो थियो, बुझ्न नखोजी लाज र अप्ठ्यारो मान्दै घरभित्र पसें। स्कुल पढ्दा स्कुलभरिकै मन पर्ने अनुहार झन्डै तीन वर्षपछि बहिनीका साथीको समूहमा देखें। बहिनीले यी साथी हाम्रैमा बस्छन्, आज ठाउँ मिलाइदिनू है दादा भन्दा मन चंगा भएको थियो। मिलाइदिएँ पनि। तर पनि अघि हाँसेको सम्झेर मन खिन्न भइरह्यो। प्यारो लाग्ने मान्छे छेउकै कोठामा हुँदा पनि उत्साहित हुन सकिनँ। बोल्न जाऊँ कि भनी सोचें तर मनै लागेन। बहिनीको कोठामा ठूलो हाँसो सुनियो। बिहेमा आँखा जुध्दा अदिति मुस्कुराइरहेकी थिई। अहिले पनि मेरै कुरा काटेजस्तो लागेर सुनें। तर, जे सुनें नमीठो कुरा सुनें, ओइ त्यो त कस्तो केटीले जस्तो नाचेको ? मेरो दाइ हो यार। त्यस्तो नभन न तिमीहरू। दाइ हो कि दिदी ? हाहाहाहा। दिदीजस्तो त मलाई नि लाग्छ तर दाइ नै हो। आज अदितिलाई हेर्या हेर्यैथ्यो हैन अदिति ? अँ मलाई त कस्तो नपुंसकले हेर्याजस्तो लाग्यो, हिँडाइ नि त्यस्तै। दाइ नै हो के अलि बिस्तारै बोल। पल्लो कोठामा छ सुन्ला। पढाइ र उमेर बढ्दै गर्दा केटी हेर्न र बोल्न असाध्यै लाज लाग्थ्यो। साथीसँग केटीबारे गफ गर्न रमाइलो लाग्थ्यो। मेरा सामुन्ने केटीका कुरा गर्न उनीहरू हिचकिचाउँथे। म आउनासाथ छलफलको विषय बदल्थे। यसले फेरि त्यही केटीलाई सुनाइदेला है भन्दै मैलाई हाँसोको पात्र बनाउँथे। जे सुनेनि पचाउने प्रयत्न गर्छु। पढाइबाहेक नाच्न, गाउन, खाना बनाउन, घर सजावट र सरसफाइ आदिमा रुचि छ। कमजोर छस् भन्छन्। सोझो गर्दा कसैले टेढो नै गरे पनि पाखुरा ठेल्न जाने हिम्मत आउँदैन। कोही पाखुरा ठेल्नै गए पनि त्यो हिम्मतिलो हो जस्तो लाग्दैन। कि म स्वयं हिम्मत भन्ने शब्दलाई फरक बुझिरहेछु ? मेरो रुवाइलाई पनि समस्याजसरी देखाइन्छ। अहिले त आमानजिक निराश अनुहार लिएर गए कति पिन्चे भाको ? अल्लि छोरो बन् भन्दै झर्किनुहुन्छ। मन दुखेका बेला आँसु खस्नु त प्राकृतिक होइन र ? मेरो पुरुषत्व कसरी जोडिन पुग्यो ? बुबालाई ममा हर्मोनल डिसअडर छ भन्ने लाग्छ। दाइलाई भाइ हो भनी चिनाउनै लाज लाग्छ। बहिनी पनि साथीसँग परिचय गराउन अप्ठ्यारो मान्छे। मेरो भएकै पहिचान त पुष्टि गर्न यति मुस्किल छ। ती प्रकृतिले नै समाजका लागि पहिचान अन्योलमा पारिदिएकालाई कति कठिन होला आफ्नो पहिचान प्रस्तुत गर्न ? महिलालाई बुझ्न कठिन हुन्छ भन्छन्, जानेरै भनेका हुन्जस्तो लाग्छ। म जति नै नजिकिन खोजे पनि महिलाबाट तिरस्कृत हुन्छु। दुईवटा कारण छन्, पहिलो त म पुरुष ! महिला सतर्क हुने नै भए। पितृसत्तात्मक मूल्यमान्यताले चलाएको समाज र विगतमा पुरुषले जमाएका अनैतिक हैकमका कारण महिलाको सोचाइमा मानिस पुरुष हुनु नै उसको मुख्य अवगुण बनेको छ। उसले प्राकृतिक रूपमा पाएको लिंग सामाजिक रूपमा जन्मसिद्ध अवगुण ठान्छन् महिला। महिला भनेर कहिल्यै अपमान गरिनँ। पुरुष भएकै कारण छुँदा उनीहरूलाई घोच्छ कि जस्तो, हेर्दा पोल्छ कि जस्तो व्यवहार गर्दा नमीठो लाग्छ। पुरुषले बिहे गरेर श्रीमतीको शरीर सुनले ढपक्कै ढाकिदियो, ऊ मर्द। बेरोजगारीका कारण श्रीमतीको कमाइले उसले घर चलाए, कस्तो नामर्द ! श्रीमतीले घरखर्चको हिसाब नबुझाए समाजकै अगाडि कुट्यो, ओहो कस्तो मर्द। राति अबेर खुट्टै नटेकी घर आउँदा श्रीमतीले कुटे, छ्या कस्तो नामर्द ! त्यसले त पाँचवटी केटीलाई एकैपालि गर्लफ्रेन्ड बनायो, आहा ! क्या मर्द। त्यो त एउटै केटीको मायामा पागल भयो, छ्या कस्तो नामर्द। प्रेमसम्बन्धमै पनि पुरुषले महिलालाई भरोसायोग्य, अहिंसात्मक र नैतिकवान् छु भनी प्रमाणित गर्नुपर्छ। पुलिंगी शब्द प्रयोग गरेर सम्बोधन गरिनु म महिलाबाट तिरस्कृत हुनुको पहिलो कारण हो। दोस्रो, महिलालाई हामी पुरुष भएर पनि समस्या अनि उनीहरूले सोचेजस्तो पुरुष नभएर पनि समस्या। महिला र पुरुष सामाजिक, आर्थिक र राजनीतिक सबै क्षेत्रमा समान हुनुपर्छ भन्दै प्रस्तुति दिने एउटै कक्षामा पढ्ने केटी साथी कसैले प्रेम प्रस्ताव राखे, छ्या, त्यो त मर्दजस्तो पनि छैन, मलाई त अल्लि रफ एन्ड टफ, अल्लि हेन्डसम र बोल्ड केटा मन पर्छ भन्दै टिप्पणी दिन थाल्छे। कतै गएर कम्मर मर्काई नाचौं, कस्तो केटीले जस्तो नाचेको भन्दै मजाक बनाउने पनि महिला नै। त्यही मजाक बनाउँदा आफूले आफ्नै अपमान गरेको बुझ्ने महिलाचाहिँ कति होलान् ? हामी पुरुष पुरुषजस्तो अथवा मर्द बन्न नसक्नु तिरस्कृत हुनुको दोस्रो कारण हो। नारीवादले असमानताका अनेक कारण प्रचार गरे पनि सामान्य मानिने असामान्य र चुरो कारण हो पुरुष मर्द बन्न खोज्नु, पुरुषलाई मर्द बन्न बाध्य बनाइनु। पुरुषको मर्दांगिनी महिलासँग निश्चय जोडिएको छ। अनि मर्दको परिभाषाभित्र जसले जे राखिदिए पनि स्वतन्त्रता छ। यसको क्षेत्र र सीमा कतै उल्लेख छैन पुरुषले बिहे गरेर श्रीमतीको शरीर सुनले ढपक्कै ढाकिदियो, ऊ मर्द। बेरोजगारीका कारण श्रीमतीको कमाइले उसले घर चलाए, कस्तो नामर्द ! श्रीमतीले घरखर्चको हिसाब नबुझाए समाजकै अगाडि कुट्यो, ओहो कस्तो मर्द। राति अबेर खुट्टै नटेकी घर आउँदा श्रीमतीले कुटे, छ्या कस्तो नामर्द ! त्यसले त पाँचवटी केटीलाई एकैपालि गर्लफ्रेन्ड बनायो, आहा ! क्या मर्द। त्यो त एउटै केटीको मायामा पागल भयो, छ्या कस्तो नामर्द। लिंगले मात्र म पुरुष हुँ तर पुरुष हो भनी मेरो पुरुषत्वलाई समाजमा चिनाउने पहिचान छैन, जुन समाजले खोजेको छ। म आफ्नो पहिचान भएर पनि पहिचान नै नभएको खोक्रो पुरुष हुँ, समाजका लागि। भविष्यमा श्रीमतीलाई सुनले ढाकेर पालौंला भन्ने चाहना छैन तर आफूले घरको काम सम्हालेर उनलाई अफिस पठाउने रहर भने छ। म इन्टोभर्ट भए पनि पत्नी एक्स्टोभर्ट होस् भन्ने कामना छ। म दिउँसभर घरको काम गरूँला, छोराछोरी हेरूँला, साँझ उनी आउँदा आफैंले खाना पस्की खुवाऊँ, उनका लुगा धुन पनि समस्या नमानूँ, तर यी सबै काम गर्दा उनले मलाई नामर्दचाहिँ नबुझून्। कोही होलान् त यी प्रस्ताव स्वीकार्ने महिला ? आँखामा आइसकेका आँसु नखसाली बस्न सक्नु, मीठो पकाउन जान्नु तर श्रीमतीलाई मीठो खुवाइनस् भन्दै कराउनु, सीप र क्षमता भएकी श्रीमतीलाई पाल्ने लोभ देखाई घरभित्रै सीमित गर्नु, सिक्न र देखाउन सक्ने कला मर्दांगिनीमा खोट लाग्छ कि भनेर देखाउन नखोज्नु, पाएको एउटा जीवन पनि यसरी आधाआधा जिउनु नै समाजका अनुसार मर्द हुनु हो भने म मर्द होइन। हुन सकिनँ, हुनु पनि छैन, के मलाई स्वीकार्न सक्नुहुन्छ ?"
पोखरामा प्याराग्लाइडिङको व्यवसायिक उडान सुरु,"पोखरा : साहासिक खेल प्याराग्लाडिङको व्यसायिक उडान सुरु भएसँगै पोखरेली नै पोखराको आकाशमा कावा खान थालेका छन्। कोरोना संक्रमण नियन्त्रण गर्न चैत ११ गतेदेखि सरकारले लगाएको लकडाउनसँगै साहासिक खेलका गतिबिधि पनि रोकिएका थिए। लकडाउन खुकुलो भएसँगै असोज ५ गतेदेखि परीक्षण उडान सुरु भइ असोज १५ देखि पोखरामा प्याराग्लाइडिङ खेलको व्यवसायिक उडान सुरु भएको नेपाल हवाई खेलकुद संस्थाका अध्यक्ष कृष्ण भण्डारीले जानकारी दिए। व्यवसायीक उडान सुरु भए पनि उड्न आउने पर्यटक भने छैनन्। साहासिक खेल रुचाउने पोखरेली नै प्याराग्लाइडिङ्मा रमाउन थालेको उनले सुनाए। फाट्टफुट्ट रुपमा काठमाडौंबाट आउने नेपाली पनि प्याराग्लाइडिङमा रमाउने गरेको उनले सुनाए। अहिले सहुलियत रुपमा प्याराग्लाइडिङ उडान भएकोले पनि पोखरेली आर्कर्षीत भएको उनले जानकारी दिए। पहिले ७ हजार ५ सयमा उडान हुनेमा अहिले ५ हजारसम्ममा उडान पाइने भएकोले बिस्तारै प्याराग्लाइडिङमा उडेर पोखरा बजार, फेवाताल र हिमालको दृश्यावलोकन गर्न पोखरेली नै आकर्षित भएको उनले बताए। पोखरामा प्याराग्लाइडिङका ६० वटा कम्पनी छन्। सबै कम्पनीमा गरी ३ सय ५० जना प्यारापाइलोटले रोजगार पाएका थिए। कोरोना कहरसँगै फुर्सदिला रहेका प्यारापाइलोटहरु लामो समय अभ्यास गर्न नपाएकोले कोही अभ्यास गर्दै त कोही व्यवसायिक उडान भर्न सुरु गरेका छन्। अहिले दैनिक ५० उडान हुन थालेको अध्यक्ष भण्डारीले बताए। व्यवसायिक उडान भने न्युन नै रहेको उनले सुनाए। पोखमा पहिले विदेशी प्यारापाइलोटको भरमा चल्ने प्याराग्लाइडिङ अहिले नेपाली प्यारापाइलोटको वर्चश्व रहेको छ। अहिले पनि २३ जना विदेशी प्यारापाइलोटले प्याराग्लाइडिङ उडान भरिरहेका छन्।"
प्रदेश ५ को नाम र राजधानी प्रस्ताव : चार जिल्लाका नेकपा सांसद भालुवाङको विपक्षमा,"बुटवल : पाँच नम्बर प्रदेशको राजधानी दाङको भालुवाङ राख्ने विषयमा चार जिल्लाका नेकपा सांसदले फरक मत राखेका छन्। शनिबार बिहानदेखि बसेको प्रदेश संसदीय दलको बैठकमा बोल्दै सांसदले लिखित रुपमै असहमति जनाएका हुन्। रुपन्देही, नवलपरासी, पाल्पा र कपिलवस्तुका सांसदले दाङमा राजधानी प्रस्ताव गर्नु गलत भएको बताए। रुपन्देहीका भोजप्रसाद श्रेष्ठ, कमला विश्वकर्मा, तुल्सी चौधरी, विमला पन्थी, दीपा विक, कृष्ण न्यौपाने, थानकुमारी थापा, दधिराम न्यौपानेलगायतका सांसदले असहमित जनाउदै आफ्ना भनाइ राखेका थिए। हामीले दाङको विषयमा असहमति जनाएका छौं। अब मतदानमा के हुन्छ छलफलपछि टुंगो लाग्छ, दलको बैठकमा सहभागी एक सांसदले भने। बैठकमा कपिलवस्तुका सांसदले कपिलवस्तु नै राजधानी उपर्युक्त रहेको बताएका छन्। सांसद विष्णु पन्थीले कपिलवस्तु राजधानी हुनुपर्ने मत राखेका छन्। उनले संसोधन प्रस्ताव समेत दर्ता गर्ने र पार्टीको ह्विप नमान्ने अडान लिएका हुन्। बैठकमा अर्घाखाँची र गुल्मीका सांसद विपक्षमा रहेनन्। प्युठान, रोल्पा, रुकुमका सांसदले सरकारको निर्णयको समर्थन गरे। बैठकमा बोल्दै दलका नेता एवं मुख्यमन्त्री शंकर पोखरेलले राजधानी बुटवलबाट सार्न लागेको नभई नयाँ स्थानको विकासका लागि पहल थालिएको बताए। उनले सबै नागरिकको अपनत्व हुने गरी भौगोलिक हिसाबले पायक गर्ने स्थानमा राजधानी प्रस्ताव गरिएकाले सबै एकमत भएर अघि बढ्नुपर्ने बताए। संसदीय दलको बैठक मुख्यमन्त्री निवासमा भएको थियो।"
"श्रीलंकामा मुसे ज्वरोबाट ७० को मृत्यु, ६ हजार बढी बिरामी",कोलम्बो : श्रीलंकामा तिब्र रुपमा फैलिएको मुसे ज्वरोबाट ७० जनाको मृत्यु भइसकेको छ । साथै ६ हजार भन्दा धेरै यसबाट ग्रसित छन् । स्वास्थ्य मन्त्रालय सरुवा रोग नियन्त्रण एकाइका अनुसा हालसम्म रत्नपुरा क्षेत्रमा सबैभन्दा बढी संक्रमण देखिएको छ । जहाँ एक हजार ३ सय भन्दा बढी बिरामी देखिए । राजधानी कोलम्बो नजिकैको ठाउँ कलुतारामा २ सय भन्दा धेरै बिरामी भेटिए । यस्तै दक्षिणी शहर गलमा पनि २ सय भन्दा बढी यस ज्वरोबाट ग्रसित भएका छन् । २०१९ देखि नै सुरु भएको मुसे ज्वरोबाट अहिले पनि बिरामी हुने क्रम रोकिएको छैन । यसबाट ग्रामिण तथा कृषि पेशामा संलग्नहरुमा बढी असर देखिएको बताइएको छ ।
ट्रम्पलाई उत्तर कोरियाली नेता किमको सन्देश : कोरोनाबाट छिट्टै सन्चो होस्,"सोल : अमेरिकी राष्ट्रपति डोनल्ड ट्रम्प दम्पती कोरोनाभाइरस संक्रमण भएको खबर सार्वजनिक भएपछि उनीहरुलाई सिघ्र स्वास्थ्य लाभको कामना गरेका छन् । यस्तैमा अमेरिकाको दुश्मनको रुपमा चिनिने उत्तर कोरियाका नेता किम जोङ उनले अमेरिकी राष्ट्रपति ट्रम्पलाई सिघ्र स्वास्थ्य लाभको कामना सहित सन्देश पठाएका छन् । नेता किमले शनिबार ट्रम्प र उनकी पत्नी मेलानियालाई संक्रमणबाट छिट्टै मुक्त होउन् भन्दै शुभेच्छा सन्देश पठाएकी हुन् । उनले राष्ट्रपति र फस्र्ट लेडीलाई आफ्नो समवेदना प्रकट गरे, कोरियाको आधिकारिक समाचार एजेन्सी केसिएनएले जनाएको छ । उनले गम्भीर रुपमा आशा गरेका छन् कि, उनीहरु छिट्टै सन्चो हुनेछन्, उनीहरु पक्कै यसबाट मुक्त हुनेछन्, उनले न्यानो माया सहितको सन्देश पठाए, रिपोर्टमा उल्लेख छ । दक्षिण कोरियाली योनप न्युज एजेन्सीका अनुसार नेता किमले कोरोना संक्रमण लागेका अरु पनि विश्व नेताहरुलाई समवेदना प्रकट गरेका छन् । ट्रम्पले गत शुक्रबार मात्रै आफू र पत्नी मेलानियालाई कोभिड १९ को संक्रमण पुष्टि भएको जानकारी दिएका थिए । त्यसपछि उनीहरु क्वारेन्टाइनमा बस्ने तयारी गरेका छन् ।"
"कोरोना कहर : सार्वजनिक यातायात खुल्यो, यात्रु छैनन्","काठमाडौं : कोभिड१९ का कारण झण्डै ६ महिना बन्द रहेको सार्वजनिक यातायात खुला भएपनि यात्रु नहुँदा यातायात व्यवसायीहरु समस्यामा परेका छन्। विश्वव्यापी रुपमा फैलिएको नोवेल कोरोना भाइरस (कोभिड१९) का कारण चैत १० देखि बन्द रहेको लामो दूरीका सार्वजनिक यातायात सरकारले असोज १ देखि खुला गर्ने निर्णय गरेपनि यात्रु नहुँदा व्यवसायी समस्यामा परेका हुन्। कोभिड१९ सङ्क्रमण हुनुभन्दा पहिले पूर्वाञ्चल क्षेत्रमा प्रत्येक दिन ४५० सार्वजनिक सवारी साधन ओहोरदोहोर हुँदै आएपनि अहिले यात्रु नहुँदा दैनिक १५० सवारी साधन एक सिटमा एक यात्रु राखेर ओहोरदोहोर गर्न बाध्य छन्। काठमाडौँबाट पूर्वका ताप्लेजुङ, सङ्खुवासभा, भोजपुर, धनकुटा, सुनसरी, झापा, मोरङ, तेह्रथुम, उदयपुर, सिरहा र सप्तरी जाने ५४ बस कम्पनी मिलेर बनेको पूर्वाञ्चल यातायात व्यवसायी समन्वय प्रालिले यात्रु नभएकाले आलोपालो बस सञ्चालन गर्दै आएको छ। प्रालिका सचिव रुद्रबहादुर कार्की सार्वजनिक यातायातमा राहतको प्याकेज नल्याउँदा व्यवसायीहरु मर्कामा परेको बताउँछन्। 'बन्दाबन्दीका कारण ६ महिना थन्किएर बसेका सवारी साधन मर्मत सम्भार गर्न लाखौँ खर्च लागेपनि यात्रु नहुँदा समस्यामा परेका छौँ',उनले भने। सार्वजनिक यातायात खुलेसँगै बैँक तथा वित्तीय संस्थाले किस्ताको लागि ताकेता गर्न थालेपछि व्यवसायी थप मर्कामा परेको उनको भनाइ थियो। गोँगबुस्थित नयाँ बसपार्कबाट थोरै मात्रामा सवारी साधन बाहिरिने गरेका छन्। कोभिड१९ को सङ्क्रमण हुनुभन्दा पहिले प्रत्येक दिन ६०० देखि ७०० हाराहारीमा सार्वजनिक यातायात उपत्यका बाहिरिने गरेपनि अहिले प्रत्येक दिन २०० देखि २५० सार्वजनिक यातायात बाहिरिने गरेका छन्। नयाँ बसपार्क सञ्चालन गरेको ल्होत्से बहुउदेश्यीय प्रालिका महाप्रबन्धक सुनिल कुँवर नयाँ बसपार्कमा यात्रुको चाप कम हुँदै गएको बताउँछन्। 'विगतका वर्षमा दशैँको एक महिनाअगाडि नै नयाँ बसपार्कमा भीड लाग्ने गरे पनि अहिले कोभिड१९ का कारण यात्रुको चाप छैन', उनले भने। नेपाल यातायात व्यवसायी राष्ट्रिय महासङ्घका महासचिव सरोज सिटौला आन्तरिक उडानमा क्षमता बराबर यात्रु बोक्न पाउने र सार्वजनिक यातायातमा ५० प्रतिशत भाडा बढी लिएर यात्रु बोक्न पाउने गरी सरकारले गरेको विभेदकारी निर्णयका कारण सार्वजनिक यातायातमा यात्रु नभएको बताउछन्। 'सार्वजनिक यातायातको भाडाभन्दा थोरै महङ्गो शुल्क तिरेपछि जहाजमा गन्तव्यस्थलसम्म जान पाउने भएपछि सार्वजनिक यातायातमा यात्रुको संख्या घटेको हो', उनले भने। सरकारले सडकमा गुड्ने सार्वजनिक सवारी साधनलाई वेवास्ता गरेको उनको भनाइ छ। यस्तै, कोभिड१९ र बन्दाबन्दीको असर पर्यटक बसमासमेत परेको छ। कोभिड१९ का कारण विदेशी पर्यटक नेपाल भ्रमणका लागि नआउँदा पर्यटक बस व्यवसाय पनि सङ्कटमा परेको छ। टुरिष्ट बस एशोसियशन अफ नेपाल (टिवान)का महासचिव दिपेन्द्र अधिकारी कोभिड१९ अगाडि प्रत्येक दिन १०० हाराहारीमा काठमाडौँदेखि पोखरा, चितवन, लुम्बिनी र जनकपुर पर्यटक बस चल्ने भएपनि अहिले मुस्किलले तीनचारवटा बसमात्र चलेको बताउछन्। 'कोभिड१९ अगाडि दैनिक दुईतीनहजार स्वदेशी तथा विदेशी पर्यटक पर्यटकीय बसमा आवतजावत गर्ने गरेपनि अहिले जम्मा १०० जना यात्रु मुस्किलले आवतजावत गर्छन्', उनले भने। विश्व स्वास्थ्य सङ्गठन (डब्लुएचओ) र नेपाल सरकार स्वास्थ्य मन्त्रालयले तय गरेको स्वास्थ्य मापदण्डअनुसार बस सञ्चालन गर्दासमेत यात्रु नभएको उनको भनाइ छ।  रासस"
जीवन एक रंगशाला,"घडीको टिकटिक, बन्द धाराको तप्पतप्प, भाँडाकुँडाहरूको झन्झन्। रेल गाडीको टिटी, प्याप्या र छुकछुक। पंखाको सरकसरक, चराहरूको चिरबिर, परेवाको घुरुघुरु, हावाको सरसराहट, पानी बर्सिंदाको गडगडाहट। यस्तै आवाज सधैं सधैं सुनेको अनुभव हुन्छ। चेतनाको तहमा त विचारै गरिनछु। जीवनका नयाँ नयाँ आयाम खोज्ने मैले किन छोड्ने गरें यस्ता मीठा ध्वनि। यी आवाजहरूमा पनि कुनै न कुनै रूपले जीवनको अस्तित्व गाँसिएकै हुन्छ। के बालकको तोते बोली, कलकल बग्ने नदी, झरनाको छङछङ खस्ने छाँगो, अझ समुद्रबाट उम्रिने सेता पानी फूलका सुसाइ, संगीतको मीठो धुन, सारेगमको कर्णप्रिय आवाज मात्र जीवनका लागि हुन त ? पक्कै पनि होइन ! यो जगत्का हरेक सुरमा नै जीवनको लय छ भन्ने एकाकार भएकी छु। त्यसैले यसबेला मैले अनुभव गरेर पनि तरंगित हुन नसकेका शाश्वत र सुन्दर आनन्दको रसास्वादन गर्ने विचारमा उद्वेलित छु। मानिसको जीवनमा अनेक विचारको घुइँचो लागिरहेको हुन्छ। हरेक विचार भएको मान्छे डुंगाबाट डुब्न पनि सक्छ तैरिन पनि। यसको अनुभूत सबैले गरेका हुन्छन् तर अनुभूत भएजति सबै कुरा अभिव्यक्त गर्न नसकिने रहेछ। विचारका तहजस्तै अनुभूतिका तहहरू पनि हरेकमा फरकफरक हुन्छन्। म पनि निकै समयदेखि विचारको सयर गरिरहेछु अनुभूतिको रंगमा भरिएर। अनुभवको अनुभूतिले मात्र पनि मन अनौठो खुसी अनुभूत गरेर रमाइरहेछु। नजाने पनि नमिले पनि मेरो खुसी अरूसँग पनि मिलाउन सके त म अझै पो खुसी हुन्छु कि भन्ने लोभ पनि छ। यो खुसी बाँड्ने आजको रहर मेरा अनुभवका अनुभूतिभन्दा पर जाने छैन। यसैको वरिपरि मेरो अक्षरका भगवान्लाई साक्षी राखेर मुस्कुराउनु ठीक हुन्छ कि गलत ? अनुभव र अनुभूतिबीच थोरै फरकको आयाम छ भन्ने ठान्छु। जीवन अनुभवले खारिएपछिको अनुभूति मनमा अनौठो रूपमा रूपान्तरित हुँदोरहेछ। अनुभवले मस्तिष्कमा शक्ति दिँदै अनुभूतिका साथ अगाडि बढ्छ। विभिन्न ज्ञानको मार्गबाट अभिप्रेरित भएको अनुभवलाई प्रत्यक्ष साक्षी राखेर सूक्ष्म रूपमा अनुभूत भाव पैदा गराउँछ। अनुभवले घटनालाई विचार गर्छ, अनुभूतिले कुनै संवेदनशील कल्पनाको तरंगबाट छचल्काएर मन उद्वेलित बनाउँछ। जिन्दगीमा जति ज्ञान, विज्ञान र आध्यात्मिक कुराहरू पढेर सिकेर जानिन्छ, त्योभन्दा बढी अर्थरत सिकाइ जीवनको अनुभवबाट हुन्छ। अनुभव मान्छेले जीवनभर कमाउने अमूल्य धनजस्तै हो। यो अनुभवलाई कालान्तरसम्म सुरक्षित अनुभूतिले राख्छ। यो नै जीवन बचाइको तृष्णा हो। भोगेका केही अनुभवको चिन्तनमा रहेर जब म अनुभूत गर्छु तब निमग्न त्यसैमा डुब्छु। अनुभवका हरेक अनुभूतिमा जीवन्तताको जरो हुन्छ। चाहे दुःखदायी हुन् चाहे सुखदायी। कतिकति अनुभूति त मनबाटै सुटुक्क बिलाउँछन्। प्रकृतिका यावत् तत्वसँग मैत्रिक र प्रेमिल भावमा एकाकार भएर अनुभूतिलाई युगान्तकारी बनाउने प्रयत्न गरे कति शाश्वत वा त्यस क्षण प्रकृतिमा लीन भएको अनुभूति गर्दाको आनन्द नै अवर्णनीय। यो नै ध्यानको पराकाष्ठा होइन र ? जीवनले अनुभव गरेका हरेक कुरा अनुभूत गरिरहेको हुन्छ तर अनुभूत गरेका कतिपय कुरा अनुभवबिना पनि आउँछन्; जुन अनन्त भावमा मनमनै अभिव्यक्त भइरहेका हुन्छन्। कति छोराछोरीका लागि आमाको सामीप्यको अनुभव नहुँदा पनि आमा शब्दको प्रेमिल अनुभूतिले सौन्दर्यबोध गराउँछ। आमा हुनुको अनुभव गर्नै नपाई आमा बिदा गर्ने सन्तानहरू कति छन् कति ? अर्थात् आफू जन्मनासाथ आमा गुम्नेले आमाको अनुभव गर्नै पाउँदैनन्। अनुभव नगरे पनि आमा एक सुखद अनुभूति हो। अनुभूतिमा आमा हुनु नै जीवनको सारा सुखको शक्ति हो। आमा शब्द सीमाहीन अनुभूतिले फैलिएको आभासले मन नै शीतल हुन्छ। जीवनको भागदौडमा कति उतारचढाव आउँछन् जान्छन्। मन शान्त पारेर आफैंले बिताएको समय अनुभूति गर्नु नै जीवनको सारतत्व हो। बोध मेरै सोचविचार र अनुभवको जलपभित्र रहेर मात्र अनुभूति गर्न सक्छु। कहिलेकाहीँ दिमागले एउटा कुरा सोच्छ, मनले अर्को कुरा चाहन्छ। कुनै समय विभिन्न कारण उत्पन्न भएको मान्छेको गलत सोचका अनुभूत मनले गरे पनि दिमागले रोक्छ र सतर्क गराउँछ भने कहिले रोक्दैन र गलत दिशातिर निर्देशित भई हिंसात्मक हुन अभिप्रेरित गराउँछ। यसका कारण कहिलेकाहीँ अपत्यारिलो घटना सुन्नु र बीभत्स घटना देख्नु परेका अनुभवका अनुभूत पनि छन्। जबजब मान्छेको मनमस्तिष्कमा विचारका बादल मडारिन थाल्छन् तबतब अनुभूतिको कसीमा अस्तित्वबोध जागृत हुन्छ। मानव अस्तित्वसँगै संसारका हरेक कुरा रहस्यमै छ। जीवन नै मिथ्या हो भन्ने सोचेर गलत निर्णय गर्न पनि पछि पर्दैनन्; जुन भइरहेको छ। हुन त विश्व परिवेशमा यही कुरा स्वीकारेर पनि अर्काको भलाइका लागि सकारात्मक भएका कतिकति मान्छेका विभिन्न सन्दर्भका भावहरू पनि प्रस्तुत छन्। त्यस्ता मान्छे महान् र पूजनीय मानिसको कोटीमा रहे। हरेक मान्छेको चिन्तन सकारात्मक भए यो संसारको रंगशाला कति सुन्दर हुन्थ्यो होला ? रहस्यको यो फेरमा कोही नलुक्न सक्छ न उम्कन सक्छ। म पनि यही अन्योलबीच अमृत या विष के पिइरहन्छु, मैलाई थाहा हुन्न र उम्कन पनि सक्दिनँ। मान्छेले गर्न सक्ने हरेक अभ्यास थुप्रै तरिकाबाट गरिरहेझैं म पनि आफ्नो अभ्यासमा सधैं बाँधिएका अनुभव प्रशस्त छन्। अनुभवको आकाशबाट अनुभूत गरेका स्वर्णिम पलका आविष्कारहरू दिनप्रतिदिन विलीन हुँदैछन्। समयसँग घट्ने हरेक घटनामा न सम्झौता हुन्छ न त स्वीकृति नै। परिस्थितिसँग हातेमालो गरेर हिँड्न जान्नेले नै जीवनको अनुभूति राम्ररी गर्छ। सहज नभए पनि मान्छेले अनेक चुनौती सामना गरेको परिस्थिति पनि छन्। कहिलेकाहीँ एक्लै हुनुपर्ने अवस्थामा सकारात्मक भाव राखेर यो त क्षणिक न हो भन्ने सोच्नु जीवनको लय हो। वा अरू कुनै माध्यम अपनाएर विरक्तिबाट छुट्कारा पाउनु जीवनले प्राप्त गर्ने प्राज्ञिक आभा हो। मान्छेले हरेक उपाय अवलम्बन गरेर अनुभवका कसीबाट माथिल्लो स्तरमा प्रतिष्ठित हुन कतिपय सफल पनि भएका छन् ? मान्छेले आफ्नो दुःखसुख आफंैले भोग्नुपर्ने नियतिबाट पनि पन्छिन हामी कहाँ सक्छौं र ? अर्काको साथ, सहयोग र समर्थन त सान्त्वना मात्र न हो। यही सान्त्वनाका अनुभूतिले मानिसलाई शक्ति प्रवाह गर्छ। जेमा छु, त्यसमा म स्वीकार गर्छु भन्ने भाव लिन सके हरेक खाले समस्याबाट बाँच्न सकिन्छ र सबैको हित हुन्छ। यसरी सकारात्मक दृष्टिकोण राखे सम्पूर्णतामा पूर्ण भएको अनुभूति गर्नु नै जीवन हो। अनुभवले नै घटनाको प्रकृति र प्रवृत्तिअनुसारको दुःख र हाँसोको अनुभूत गराउँछ। मानिस बाँच्नुको सार्थकता त जुन घटना जुन बेलामा घट्छ त्यसमा पूर्ण सहमतिका साथ बाँच्नु उत्तम हो। प्रेममा कोही असफल भयो भने त्यो प्रेम क्षणिक थियो, अनि निरर्थक भयो भन्ने सोच राख्दा नै जीवन देखिन्छ। कतिकतिले प्रेमको सौन्दर्यमा फेरि अर्को प्रेम प्रस्तुत गरी अनुभूति गर्नेले नै जीवन देखेको पाइन्छ। म पनि हरेक घटनामा विचलित पक्कै हुन्छु तर हस्तक्षेप गर्ने प्रयत्नै मबाट न हुन्छ न त गर्न नै सक्छु। यहीँ नै मेरो जीवनले गर्ने अनुभव र अनुभूतिको उत्प्रेरित अस्तित्व हो सायद। विश्वप्रसिद्ध दार्शनिक तथा साहित्यकार सात्र्रले संसारको अस्तित्वलाई निरर्थक भनेका छन्। अनि मानिसको जन्म पनि सार्थक हो भन्ने पक्षमा उनी थिएनन्। मान्छेको जन्म अकस्मात् हुन्छ, यो कुनै अनिवार्य नभई जीवनचक्रको संजोग मात्र भएको भन्ने उनको चिन्तन र दर्शनलाई अरू विद्वान्ले निराशावादीको संकेत दिएका छन्। जब विरक्तिएको मन उदासीन हुँदै जान्छ तब रिस, राग, घृणा, लोभ र मोहको बादलले ढाक्छ। यस्तो अनुभवको अनुभूति जब मानिसले गर्छ तब दार्शनिक सात्र्रले भनेजस्तो संसार नै मिथ्या सम्झिन्छन्। हो, मान्छेमा अनेकन सोचविचारका अनुभव र अनुभूति हुनुपर्छ। तर यो भन्दैमा संसारलाई मिथ्या सोच्नु र यही अनुभूत गर्नु हो भने जीवन नकरात्मकतिरै धकेलिन्छ। मानिसको सत्तालाई दुःखपूर्ण रूपले हेर्ने र परिभाषित गर्ने सात्र्र र बुद्धका कतिकति विचार समान भएको अनुभूत गरेका छौं। तर बुद्धले निराशाबाट उम्कने उपाय खोजेर विश्व शान्तिका अग्रदूत गौतम बुद्ध भगवान्कै अवतार भए। जसले जीवनमा प्रेम गर्न अभिप्रेरित गरायो। उपाय नखोजी तर्क मात्र गर्ने उनले अन्योलता छाडे र उनी दार्शनिक भए। बुद्ध नबुझ्नेलाई त सात्र्रले भनेझैं यो अस्तित्व नै नभएको संसारमा मानवको जन्म निरर्थकजस्तै लाग्न पनि सक्छ। जीवन नै मिथ्या हो भन्ने सोचेर गलत निर्णय गर्न पनि पछि पर्दैनन्; जुन भइरहेको छ। हुन त विश्व परिवेशमा यही कुरा स्वीकारेर पनि अर्काको भलाइका लागि सकारात्मक भएका कतिकति मान्छेका विभिन्न सन्दर्भका भावहरू पनि प्रस्तुत छन्। त्यस्ता मान्छे महान् र पूजनीय मानिसको कोटीमा रहे। हरेक मान्छेको चिन्तन सकारात्मक भए यो संसारको रंगशाला नै कति सुन्दर हुन्थ्यो भन्ने धुन ममा बजिरहन्छ। त्यो धुन कुनै आफैंले वास्ता नगरेका पनि हुन सक्छन् भने कुनै जीवन अनुभवबाट प्राप्त मेरो विश्वविद्यालयको ज्ञानजस्तो पनि लाग्छ। मेरा यस्ता अनुभवको अनुभूतिमा आनन्दको भाव खेजिरहन्छु। जीवनको सुन्दर आयाम अनुभवबाट प्रेरक अनुभूति हो भनेर ढुक्क पनि हुन्छु र मुस्कुराउँछु। यही मुस्कानसँगै काँडा पन्छाएर जीवन फुलाउने प्रयत्नमा लागिरहेकी हुन्छु। अनि त जतिसुकै रहस्यमय भए पनि यो जीवन सृष्टिकै निकै सुन्दर आयाम ठान्छु।"
बेलायतले ३ महिनाभित्रै कोरोनाको खोप बनाइसक्ने,लण्डन : बेलायतमा कोभिड १९ को खोप अबको तीन महिनाभित्रै सम्पन्न भइसक्ने बताइएको छ । टाइम्सले यहाँका सरकारी वैज्ञानिकलाई उद्धृत गर्दै यस्तो जनाएको हो । अक्सफोर्डको खोप विकासमा काम गरिरहेका वैज्ञानिकहरुले यो २०२१ को सुरुवातअघि नै आइसक्ने आशा गरेका छन् । साथै बालबालिका वाहेकको कोभिड १९ को कार्यक्रम विशेषज्ञहरुले अपेक्षा गरेभन्दा पनि छिट्टो सम्पन्न हुनसक्ने बताइएको छ । जस अनुरुप उक्त खोपको डोज ६ महिनाभित्रै वयष्कहरुले लिन सक्ने स्वास्थ्य अधिकारीहरुको आंकलन छ । अक्सफोर्डले विकास गरिरहेको खोप अन्तिम चरणको परीक्षणको क्रममा सहभागी बिरामी भएपछि केही दिनका लागि स्थगित भइ फेरि सुचारु भएको हो । पछिल्लो समय उक्त खोप विकासको काम तीव्र रुपमा अघि बढेको बताइन्छ ।
प्रदेश ५ राजधानी प्रस्तावविरूद्ध परासीमा प्रदर्शन,परासी : प्रदेश ५ को राजधानी दाङको भालुवाङमा प्रस्ताव गरेको विरोधमा पश्चिम नवलपरासीमा विरोध सुरू भएको छ। नेपाली कांग्रेस र जनता समाजवादी पार्टीले सदरमुकाम परासीमा प्रदर्शन गर्दै राजधानी भालुवाङ लैजान लागिएको भन्दै फिर्ता लिन माग गरेका हुन्। प्रदेश राजधानी बुटवल नै उपयुक्त रहेको भन्दै प्रदर्शनकारीले मुख्यमन्त्री शंकर पोखरेलविरूद्ध नाराबाजी गरेका थिए।
उदयपुरमा मेयरसहित ६ जनामा कोरोना पुष्टि,"उदयपुर : लगभग नियन्त्रणको अवश्थामा पुगेको कोरोना भाइरस उदयपुरमा पुनः फैलिएको छ। एक सय १८ जना संक्रमित मध्ये ५ जना मात्र उपचाररत अवस्थामा रहेकोमा शनिबार जनप्रतिनिधि सहित ६ जना पुनः थपिएका छन्। धरानस्थित बीपी कोइराला स्वास्थ्य विज्ञान प्रतिष्ठानको कोरोना प्रयोगशालामा गरिएको परीक्षणबाट बेलका नगरपालिकाका मेयरसहित ६ जनामा कोरोना पोजिटिभ देखिएको हो। जिल्ला स्वास्थ्य कार्यालयका प्रमुख मोहन सुवेदीका अनुसार ५४ वर्षीय मेयरसहित ४०, ४३, २८, ४२ वर्षीय पुरुष र १८ वर्षीया युवतीलाई कोरोना पोजिटिभ देखिएको हो। उनीहरुमध्ये एक जना स्वास्थ्यकर्मीसमते रहेका छन्। एक साताअघि मेयरका ८२ वर्षीय बुवालाई उपचारका क्रममा बीपी कोइरालामा स्वास्थ्य विज्ञान प्रतिष्ठानमा कोराना देखिएपछि शनिबार देखिएका ६ जना नै कन्ट्रयाक ट्रेसिङ्गमा थिए। यसअघि जिल्लामै पहिलोपटक सोही नगरपालिकाका ६५ वर्षीय वडाध्यक्षमा कोरोना पोजिटिभ देखिएको थियो। योसंगै जिल्लामा कोरोना संक्रमितको संख्या एक सय २४ जना पुगेको छ। त्यसमध्ये ९२ जना पुरुष र ३२ जना महिला रहेका छन्। कोरोना भाइरस नियन्त्रणको अभियान लिएर गाउँ पसेका जनप्रतिनिधिलाई नै कोरोना पोजिटिभ देखिएपछि उदयपुरको बेलका नगरक्षेत्रमा फेरि त्राश फैलिएको प्रमुख सुवेदीले बताए। मेयरमा पोजिटिभ देखिएपछि पालिकाका सबै जनप्रतिनिधि र कर्मचारी कन्ट्रयाक ट्रेसिङमा परेका छन्। त्रियुगा नगरपालिका वडा नं ३ भुल्केबाट उदयपुरमा सुरु भएको कोरोना भाइरस भुल्केपछि सबैभन्दा बढी बेलका नगर क्षेत्रमा संक्रमित देखिएका छन्। संक्रमित मध्ये हालसम्म त्रियुगा नगरपालिकामा ७० जना, बेलका नगरपालिकामा ४० जना, कटारी नगरपालिकामा ७ जना, उदयपुरगढी गाउँपालिकामा २ जना, चौदण्डीगढी नगरपालिकामा २ जना र ताप्ली गाउँपालिकामा ३ जना रहेका जिल्ला स्वास्थ्य कार्यालय उदयपुरले जनाएको छ। स्वास्थ्य प्रमुख सुवेदीका अनुसार हालसम्म १ हजार ९ सय ६२ जना महिलासहित सात हजार ७ सय २२ ले पीसीआर परीक्षण गरेका छन्। त्यसमध्ये सात हजार ६ सय ८९ जनाको रिर्पोट आएको छ। कार्यालयकाअनुसार २० जना पुरुषसहित २३ जना क्वारेन्टाइनमा छन् भने चार सय ५४ जना पुरुषसहित चार सय ७२ जना होम क्वारेन्टाइनमा छन्।"
व्यस्त मान्छेहरू ! मेरो मलामी नआउनू,"मेरो सपना थियो, म मर्दा एकदमै धेरै मलामी होऊन्। सारा देशवासीलाई मेरो मृत्युको खबर थाहा होस् र उनीहरूलाई दुःख लागोस्। मरण त्यसरी होस्। गल्लीमा कुकुर मरेजस्तो मृत्यु नहोस्। अहिले लाग्छ, मेरो सपना सधैं सपनामै रहोस्। कुकुरको मृत्युमा मान्छे दुःखी नहोला तर उसलाई चिन्ने अरू कुकुर दुःखी होलान् नि। हामीले कुकुरलाई कहिल्यै सम्मान गरेनौं है ? जन्मने, बच्चाबच्ची पाउने, मर्ने काम मात्रै गर्नु, आफ्ना लागि मात्रै बाँच्नु भनेको तुच्छ जिन्दगी हो। कुकुरको जिन्दगी जिउने ? मान्छे भएर पशुजस्तो जिउने ? अरे ! मनुष्य, तिमीलाई आफूले देखेको जिन्दगीमा मात्रै विश्वास छ है ? अरूको आँखाबाट कहिले हेर्न आउला ? कुकुरहरूले पनि जिन्दगी राम्रो बनाउन र उनीहरूजस्तै कुकुरका लागि राम्रो भविष्य निर्माणका लागि केही पहल नगरेका होलान् र ? हामीले मानिसको कल्याण सोच्छौं भने पशुहरूले आफ्नो र आफ्नो जातिको। यसरी हेर्दा हामी र उनीहरूबीच के फरक भयो ? हामी स्वघोषित सर्वश्रेष्ठ प्राणी पो हौं कि ? भागदौडको दुनियाँ छ। मान्छेलाई बीस सेकेन्ड म्यासेज रिप्लाई गर्ने फुर्सद छैन। जिउँदो हुँदा म्यासेजको रिप्लाई नगर्नेहरू म मरेपछि मेरो जलेको लासलाई हेरेर बीस मिनेटसम्म भावुक हुन सक्लान् ? मान्छेको भौतिक शरीर लास हेर्दै आर्यघाटमा हुन्छ तर उनीहरूको मन छुटेको कामको हिसाब गरेर अत्तालिइरहेको हुन्छ। फलानोको मृत्यु भएर पशुपति आर्यघाट गएको थिएँ, त्यही भएर फलानो काम छुनै पाएको छैन। यो काम झनै गरेको छैन। बर्बादै भयो। मर्नेहरू आफू मरेर जान्छन् तर जिउनेलाई किन अप्ठ्यारो बनाउँछन् ? यस्तो प्रतिक्रिया पक्कै आउनेछ। म जलेर धुवाँ भएर उडिरहँदा कति गाह्रो होला यस्तो कुराकानीले। हावाले पक्कै मेरो लासको धुवाँसँग मान्छेहरूको कुरा गर्नेछ। ओहो ! मेरो मलामी नआउनू ल। व्यस्त मान्छेहरू। यतिसम्म कि मेरो लास जलेर खरानी भइन्जेल हेरिरहने मान्छे पनि कोही नहोस्। आँसु खसालेर दुई मिनेटसम्म भावुक हुने पनि कोही नहोस्। मेरो मृत्युको कारण कोही कसैको समय किन बर्बाद गर्ने ? म बरु एक्लै मरुम्। गुमनाम। लासवरिपरि झिँगा होस्। गिद्धले लुछ्दै होस्। वा लोप हुन लागेको बाघले मलाई खाएर केही समय आफ्नो आयु लम्ब्याओस्। होइन भने धुर्त स्यालले दुईचार दिनको आहारा बनाएर मीठो मानेर खाओस्। बचेखुचेका टुक्राहरू माटोमा मिलेर सुन्दर लज्जावती झार उम्रियोस्। त्यो झारलाई देखेर बच्चाहरू मलाई नमस्ते गर्यो भन्दै उफ्रिऊन् तर कदापि व्यस्त मान्छेले मेरो लास कहिल्यै नदेखोस्। मेरो मृत्यु थाहा नपाओस्। कम्तीमा बच्चाहरू हतार थाहा पाउने गरी ठूला भइसकेका हुने छैनन्, लज्जावती झारसँग खेलमा रमाउँदा। अहिलेको समयमा भेटुम् न भन्नेहरू मलाई अजीव आत्मा लाग्छन्। त्यो पनि बिनाकाम ! भृकुटीमण्डपमा चियागफ गर्न। कर्पोरेट दुनियाँमा आफ्नो अस्तित्व दाबी गर्नु नै छैन उनीहरूलाई। कस्तो बेकामे साथीहरू ! मलाई सम्झिएर पक्कै दुःखी हुन्छन्। आर्यघाटमा लासको धुवाँ हेरेर बात मारिएको रहेछ भने मेरो मृत्युले झन् उनीहरूलाई विरक्त बनाउला। तर, त्यस्तो नहुनु ल। अब तपाईंहरूले आफ्नो अस्तित्व पनि दाबी गर्नुपर्छ ल। एकछिन पनि नटोलाईकन, कसैसँग कुरा नगरीकन निरन्तर काममा खटिरहनुपर्छ। मेरा यस्ता बेकामे साथीहरूलाई निरन्तर काम गर्नुभन्दा निरन्तर गफ गर्नुमा र अरूको दुःखमा च्वःच्वः गर्दैमा मज्जा आउँछ। म कहिलेकाहीँ चाहेर पनि उनीहरूसँग भेट्न सक्दिनँ। उनीहरू मलाई मुडीको ट्याग लगाइदिन्छन्। अनि आफ्नो अप्ठ्यारो बिर्सेर मलाई सहजता प्रदान गर्छन्। भागदौडको दुनियाँ छ। मान्छेलाई बीस सेकेन्ड म्यासेज रिप्लाई गर्ने फुर्सद छैन। जिउँदो हुँदा म्यासेजको रिप्लाई नगर्नेहरू म मरेपछि मेरो जलेको लास हेरेर बीस मिनेटसम्म भावुक हुन सक्लान् ? मान्छेको भौतिक शरीर लास हेर्दै आर्यघाटमा हुन्छ तर उनीहरूको मन छुटेको कामको हिसाब गरेर अत्तालिइरहेको हुन्छ। मैले भेटम् भनेपछि सबै काम छोडेर भृकुटीमण्डप सवार हुन्छन्। यस्ता साथीहरू एउटा हातको पाँच औंला जत्ति पनि छैनन्। यिनीहरू नै मेरो मृत्युको खबर नपाउनाले दुःखी हुनेछन्। दुःखले गर्दा चियाका कपहरू रित्याउनेछन्। आफ्नो अमूल्य समय भृकुटीमण्डपको पन्ध्र रुपैयाँको चियामा पोखाउने छन्। उफ् ! उनीहरूको जिन्दगी। हप्ता दिनभर मरिमेटेर काम गरेर एक दिन राम्रो रेस्टुराँमा कफी खान पनि जाँगर गर्दैनन्। उनीहरूको सदाबहार डायलग यत्तिकै ठीक छ। प्रेमीप्रेमिकाका हात समातेर कफी अर्डर गर्छन्। एक कप कफी राम्रोसँग सक्किन पाएको हुँदैन, छुट्टिन हतार हुन्छ। नछुटेर के गर्नु ? कामहरू छुटिरहेको हुन्छ। आनन्दले दुईचार मिनेट प्रेमिकाको हात समात्ने फुर्सद कहाँ ? यस्ता बेफुर्सदी मान्छेहरू मेरो मृत्युमा मलामी आउने ? हुन्न। हुन्न, हुँदै हुन्न। मेरो मृत्युको साक्षी मात्र म हुनेछु र प्रकृति हुनेछ अनि हुनेछन् कहिल्यै नचिनेका घाटेहरू। मेरा बेकामे साथीहरू पनि प्रगति गर्नुपर्यो भनेर व्यस्त रहलान्। उनीहरूलाई म अल्झाउन चाहन्नँ। यसै पनि उनीहरूले आफ्नो गति सुस्त राखिरहेकै हुन्छन्। सुस्तेहरूलाई के बोलाइरहनु ? (यो पढेर मन दुखाउनेछन्। नदुखी त कहाँ चेत्छ र मान्छे ?) पुँजीवादी समाजमा सबैभन्दा ठूलो कुरा धन हो। जाबो मन त किन्न सकिहालिन्छ नि। मान्छेको माया, इमोसनहरू सबैसबै किन्न सकिन्छ। पैसाअनुसार जस्तो भन्यो त्यस्तै गर्लफ्रेन्ड किन्न सकिन्छ। लिलामीमा छ मान्छेको मन। धन्न, मैले मेरो काम नलाग्ने मन लिलामीमा राखेको छैन। फेरि काम नलाग्ने चीजप्रति कसलाई चासो ? कसले किनोस्। फुर्सद पनि हुनुपर्यो, त्यसरी छानीछानी किन्नलाई। हातैले छामेर, ओल्टाईपल्टाई गरेर किन्न। विभिन्न वेबसाइटमा बिक्रीमा राखिएको मनको फोटो हुन्छ। टक्क हेर्यो अनि आँखालाई जुन राम्रो लाग्छ, अर्डर गर्यो। पुँजीवादी समाजमा समय भन्नु पैसा हो तर एक मिनेटको समयलाई कति पैसा बनाउने भन्ने कुरा तपाईंको साधनामा भर पर्छ। भृकुटीमण्डपतिर एक महिनामा आधा महिना चिया खाँदै आनन्दले गफ गरेर बिताएर कहाँ पैसा बन्छ ? ठूला गफ गरेर हुन्छ ? कर्पोरेट दुनियाँले गफ होइन, काम हेर्छ काम। म कर्पोरेट दुनियाँलाई सबैभन्दा काम नलाग्ने मनुष्य हुँ। पुँजीवादी समाजले मलाई देखेर उल्लीबिल्ली पार्छ। राति निद्रा लागेर निद्राका दबाई लिनुहुन्छ वा दुःख, पीर, तनावले हैरान भएर मनोचिकित्सकलाई भेटिरहनुपर्छ वा पैसाको अभाव हुँदा बैंक सम्झनुपर्ने वा ब्याजसहित साँवा दिने सर्तमा ऋण लिनुपर्ने अवस्थामा हुनुहुन्छ भने तपाईं कर्पोरेट दुनियाँको अंश भइसक्नुभएको संकेत हो। मन खोलेर रुन पनि मनोचिकित्सक चाहिने। साइक्याट्रिकको औषधिको भरमा आफ्ना इमोसनहरू कन्ट्रोल गर्नुपर्ने। धनी भएर पनि यो हदको गरिबी। कर्पोरेट दुनियाँले तपाईंलाई एक्लै रहन सिकाउँछ। एक्लै मेहनत गर्न। एक्लै अगाडि बढ्न। नशामा डुबेर जीवन बर्बाद पार्नुभन्दा पैसा कमाउनमा आफ्नो समय र मेहनत बर्बाद गर्नु धेरै राम्रो कुरा हो। मलाई वास्तवमै कसैको एक मिनेट फोकटमै सकाउन मन छैन। मेरो गन्थनमन्थनमा अल्झाउन मन छैन। यत्ति हो, व्यस्त मान्छेहरू मेरो मृत्युमा मलामी नआउनू !"
अनुराधामा हुइयाँवाद,"विजय मल्लको अत्यन्त चर्चित उपन्यास अनुराधाबारे गरिएका अधिकांश टिप्पणी तथ्यमा नभई कपोलकल्पित अनुमानमा आधारित देखिन्छन्। यस उपन्यासको मूल अभीष्ट सिग्मन्ड फ्रायडद्वारा प्रतिपादित सिद्धान्तको प्रयोग भनेर व्याख्या गर्ने गरेको पाइन्छ। फ्रायडका कतिपय सिद्धान्त मानवीय एवं व्यावहारिक दृष्टिले मात्र नभई मनोविज्ञानकै दृष्टिले पनि त्रुटिपूर्ण एवं भ्रमपूर्ण छन्, आपत्तिजनक छन्। उनले आफ्नो भौतिक एवं मानसिक परिवेशअनुरूप प्रतिपादन गरेका कारण उनका कतिपय सैद्धान्तिक मान्यताहरू हाम्रा सन्दर्भमा मात्र अस्वाभाविक लागेका होइनन्। पश्चिमी सामाजिक एवं मनोवैज्ञानिक परिवेशमै पनि उनका कतिपय सैद्धान्तिक व्याख्याको आलोचना भइरहेका छन्, त्यसका लागि बहस गर्ने ठाउँ प्रशस्त छन्। नेपाली समालोचनामा अनुराधा उपन्यासका विषयमा गरिएका चर्चा तथा टिप्पणीहरू पूर्णतया सतही एवं त्रुटिपूर्ण मात्र नभई कपोलकल्पित पनि देखिन्छन्। यीमध्ये कतिपय टिप्पणी अनुराधा उपन्यास नै नपढी लेखिएका छन् भने कतिपय फ्रायडीय सिद्धान्तको अध्ययन नै नगरी सुनेकै भरमा गरिएका छन्। हास्यास्पद कुरा फ्रायडीय सिद्धान्तको हवाला दिएर अनुराधाको चर्चा गर्नेमध्ये कतिपयले अनुराधा उपन्यासै नपढी चर्चा गरेको स्थिति प्रस्ट देखिन्छ। यसको पुष्टिका लागि केही उदाहरण तल उल्लेख गरिन्छ (१) उपन्यासमा काठमाडौंको सम्भ्रान्त जागिरे परिवारकी पुलपुलिएकी कान्छी छोरी हो अनुराधा। उसका पिता उपत्यकाबाहिर जागिर गर्छन्। ऊ कालिम्पोङको कन्भेन्ट स्कुलमा पढ्छे र बिदाको बेला पितासित जागिर भएकै ठाउँमा गएर बस्छे अनुराधामा पिताप्रति अधिक आकर्षण छ (नेत्र एटम, अनुराधा ः मनोविश्लेषणको प्रयोगशाला, अन्नपूर्ण पोस्ट्) भनेर भ्रमपूर्ण उल्लेख पनि गरिएको छ तर अनुराधाका बाबु उपत्यकाबाहिर जागिर गर्ने व्यक्ति नभएर कालिम्पोङ, कलकत्ताबाट ह्लासासम्म व्यापार पैलिएको अन्तर्राष्ट्रिय स्तरका व्यापारी हुन्। अनुराधा आफ्नो बाबुप्रति आकर्षित भएको संकेतसम्म पाइँदैन। बाबुप्रति अधिक आकर्षण थियो भने आमा बिरामी भएको खबर पहिले बालाई दिएर मात्र ऊ काठमाडौंका लागि हिँड्थी तर ऊ बाबुलाई खबरै नगरी काठमाडौं हिँडेकी छे। अर्काेतिर कालिम्पोङमा बाहरूसँग बसिरहेका बेला अचानक एक दिन बाहरूले रोक्दारोक्दै काठमाडौं जान्छु भनेर एक्लै निस्केकी छे। उसमा पिताप्रति आकर्षण थियो भने ऊ पिताकै काखमा लुटपुटिएर, पिताकै वात्सल्यमा रमाएर बस्नुपथ्र्यो तर ऊ बाबुले भनेको नटेरेर बाबुलाई छोडेर हिँडेकी छ। यसले पनि अनुराधामा पिताप्रति अनुरक्ति भएको भन्ने व्याख्या स्वतः खण्डन हुन्छ। अनुराधामा पिताप्रति अधिक आकर्षण भएको तथ्य प्रस्तुत उपन्यासमा कुन वाक्य एवं शब्दले पुष्टि गर्छ ? (२) रत्नमान नामक एउटा उच्च ओहदा र सम्पन्नतायुक्त व्यक्तिलाई सौतामाथि छोरी दिएर विवाह गर्ने नियतले स्वयंवरको रूपमा रचित त्यस पूजामा रहेको षड्यन्त्र अनुराधालाई थाहै हुँदैन (राजेन्द्र सुवेदी, नेपाली उपन्यास ः परम्परा र प्रवृत्ति) भनेर अत्यन्त त्रुटिपूर्ण एवं भ्रामक विवरण दिइएको पाइएको छ। अनुराधालाई सौतामाथि दिइएको होइन। प्रस्तुत उपन्यासमा रत्नमानको पहिलो बिहे भइसकेको भन्ने पुष्टि हुनु त परै जाओस् संकेतसम्म पनि पाइँदैन। यसैले सुवेदीले यस्तो निराधार विवरण के आधारमा लेखेका हुन् कुन्नि ? ३ अनुराधा आमासँग नबसी बाबुसँग बसेर हुर्केकी, बाबुकी अत्यन्त मन परेकी कान्छी छोरी हो (दुर्गाबहादुर घर्ती, मनोविश्लेषणात्मक नेपाली उपन्यासमा पात्रविधान) भनेर चर्चा गरिएको पाइए पनि ऊ बाबुसँग बसेर हुर्केकी होइन। १८ वर्षको उमेरसम्म कालिम्पोङको बोर्डिङमा बसेर पढेकी अनुराधा त्यसपछि पढ्न लखनौ गएकी छ। त्यसबेला उसका बा र दाइ ह्लासामा भएको कुरा अनुराधा स्वयंले बताएकी छ। अनुराधा उपन्यासको चर्चा गर्ने अधिकांश व्यक्तिले अनुराधालाई पितृरति ग्रन्थीले ग्रसित भनेर व्याख्या गरेका छन् (१) अनुराधामा प्रारम्भदेखि नै पितृरति ग्रन्थी विकास भएको हुँदा उसलाई दिदी र आमाले ईष्र्या गर्छन् (कृष्णहरि बराल र अन्य, उपन्यास सिद्धान्त र नेपाली उपन्यास)। यो भनाइ पनि अत्यन्त हास्यास्पद एवं त्रुटिपूर्ण देखिन्छ। अनुराधाले भोगेका सुविधाहरू आफूले भोग्न नपाएकाले अनुराधाका दिदीहरूमा ईष्र्याको भाव उत्पन्न हुनु केही मात्रामा स्वाभाविकै मान्न सकिए पनि नेपाली समाजको व्यावहारिक पक्ष हेर्दा बिहे भएर गइसकेका दिदीहरूले सबैभन्दा कान्छी बहिनीलाई छोरीसरहको व्यवहार गर्ने गरेको पनि हामीले देखेकै छौं। ल भैगो, दिदीहरू त उही पुस्ताका भएकाले ईष्र्या भएको कुरा मानिदिँदा पनि सिंगो मानवीय संवेदना नै दुर्घटित हुने गरी यसप्रकार गरिएको दीर्घकालीन ईष्र्यालाई यथार्थका रूपमा स्विकार्न सकिँदैन। आमाका पक्षबाट हेर्दा अनुराधामा प्रारम्भदेखि नै पितृरति ग्रन्थी विकास भएको हुँदा आमाले ईष्र्या गरेको भन्नु अत्यन्त गैरजिम्मेवार, निन्दनीय एवं आपत्तिजनक अभिव्यक्ति हो। फ्रायडीय मनोविश्लेषण सिद्धान्तमा व्यक्तित्व विकासका मुख्य ५ मनोलैंगिक चरणमध्ये तेस्रो चरण मानिएको (तीन वर्षदेखि पाँच वर्षसम्म) लिंगप्रधान अवस्थामा बालबालिका विपरीत लिंगको अभिभावकसँग आकर्षित हुन्छन् र यो आकर्षण यौनमा केन्द्रित हुन्छ भन्ने दृष्टिकोणको प्रस्तुति पाइन्छ। यसअनुरूप उक्त अवस्थामा छोरीले आमाको ईष्र्या गर्छन् भनेर उल्लेख गरिएको छ, तर आमाले छोरीको ईष्र्या गर्छन् भन्ने सिद्धान्तको निर्माण त परै जाओस् यस्तो पनि हुनसक्छ भन्ने प्राक्कल्पनाको संकेतसम्म पनि आजसम्म कुनै मनोवैज्ञानिकले गरेका छैनन्। अझ व्यावहारिक यथार्थलाई हेर्ने हो भने सन्तान जन्मिसकेपछि एउटी आमा तनमनले सन्तानमै समर्पित हुने हुँदा केही मात्रामा बाबुले सन्तानप्रति ईष्र्या राख्न सक्ने स्थितिलाई नकार्न सकिन्न। आमा सन्तानको स्याहारसुसारलाई बेवास्ता गर्दै लोग्नेले चाहेका बेला समर्पित हुन नसकेका स्थितिमा बरु बाबुचाहिँ आफ्ना सन्तानप्रति ईष्र्यालु हुन सक्ने सम्भावना अधिक रहन्छ। मनोविश्लेषणकै हवाला दिएर छोरीलाई प्यार खोसुवाको रूपमा हेर्ने भनेर एउटी आमाको आलोचना गर्नेहरूले क्षणिकै भए पनि अधिकांश बाबुमा देखिन सक्ने यस प्रकारको ईष्र्याजन्य व्यावहारिक यथार्थलाई मनोविश्लेषणको कुन सिद्धान्तअन्तर्गत व्याख्या गर्लान् ? व्यक्ति मनोविज्ञानलाई आधार मानी अपवादका रूपमा यसको पुष्टि गर्न खोजे पनि कुनै पनि आमा आफ्नो मुटुको टुक्राप्रति कुनै हालतमा पनि निरन्तर रूपमा यतिविघ्न कठोर हुनै सक्तैनन्। अझ कतिपय अवस्थामा छोराछोरीलाई माया नगरेको कारण देखाएर लोग्नेसँग सम्बन्ध विच्छेद गर्न तयार हुने आमा विश्वभरि नै देखिएका यथार्थ हुन्। आमा सन्तानको स्याहारसुसारलाई बेवास्ता गर्दै लोग्नेले चाहेका बेला समर्पित हुन नसकेका स्थितिमा बरु बाबुचाहिँ आफ्ना सन्तानप्रति ईष्र्यालु हुन सक्ने सम्भावना अधिक रहन्छ। मनोविश्लेषणकै हवाला दिएर छोरीलाई प्यार खोसुवाको रूपमा हेर्ने भनेर एउटी आमाको आलोचना गर्नेहरूले क्षणिकै भए पनि अधिकांश बाबुमा देखिन सक्ने यस प्रकारको ईष्र्याजन्य व्यावहारिक यथार्थलाई मनोविश्लेषणको कुन सिद्धान्तअन्तर्गत व्याख्या गर्लान् ? अनुराधामा पितृरति ग्रन्थीको विकास भएकै थियो भनेर मानिदिँदा पनि यसबाट उत्पन्न समस्याबाट पीडित हुने अनुराधा स्वयं हो, उसका आमा र दिदीमा समस्या देखिने होइन। अनुराधामा विकसित भनिएको पितृरति ग्रन्थीले उसका आमा र दिदीलाई मानवीय संवेदना शून्य बनाएर ईष्र्यालु हुँदै अत्यन्त अमानवीयताको पराकाष्ठा देखाउने क्रियाकलाप गर्ने बनायो भन्ने व्याख्या त एउटा व्यक्तिलाई सर्पले टोक्दा त्यस विषको प्रभावले अर्काे व्यक्तिको मृत्यु हुन्छ भन्ने भ्रमको पुष्टि गर्न खोजिएको असफल दुष्प्रयास मात्र हो। अनुराधामा विकसित भनिएको पितृरति ग्रन्थीले उसका आमा र दिदीलाई यति कठोर बनाएको भन्ने कुतर्कलाई कुनै पनि मनोविज्ञानले पुष्टि गर्न सक्तैन र यस्ता कुतर्कलाई समर्थन गर्न पनि सकिन्न। फ्रायडीय सिद्धान्तको हवाला दिएर गरिएको अनुराधामा भएको पितृरति ग्रन्थीले उसका आमा र दिदीलाई ईष्र्यालु बनाएको भन्ने अनर्गल टिप्पणी गर्ने विद्वत्वर्गलाई मनोविश्लेषणात्मक सिद्धान्तबाटै यसखाले व्याख्याको पुष्टि गर्न म चुनौती दिन्छु। जन्म दिने आमा र सहोदर दिदीहरूले समेत ईष्र्या गर्ने गरी बाबुको लाडप्यार पाएकी भनेर व्याख्या गरिए पनि अनुराधाप्रति उसका बाबुको व्यवहार पनि उदेकलाग्दै छन्। कालिम्पोङमा एक वर्ष सँगै बस्दा पनि बाबुले उसलाई औषधी उपचार गर्ने व्यवस्था नमिलाउनु, बेवारिसे अवस्थामा एक्लै काठमाडौं जान लाग्दा नरोक्नु, अनि रोगी छोरीलाई आफूले चिन्दै नचिनेको कोमलमानकहाँ एक्लै छोडिदिएर आउनुजस्ता मानवताविहीन, संवेदनाविहीन, वात्सल्यविहीन क्रियाकलापलाई चाहिँ हाम्रा विद्वान्हरूले मनोविश्लेषणको कुन सिद्धान्तअन्तर्गत व्याख्या गर्लान् ? अनुराधाकी आमाले बाबुसँग बस्न नपाएका कारण अनुराधाको ईष्र्या गरेको भनेर टिप्पणी गरिएको पाइए पनि उसकी आमा अनुराधाका कारण लोग्नेसँग बस्न नपाएकी होइन, लोग्नेको कारोबार अथवा उनीहरूको घरगृहस्थीकै कारणले हो भनेर अनुराधाकी आमाले राम्ररी बुझेको हुनुपर्छ। यी सबै सन्दर्भ हेर्दा अनुराधालाई पतिको प्यार खोसुवा सम्झेर आमा ईष्र्यालु भएकी भनेर गरिएको व्याख्या पनि स्वतः गलत देखिन्छ। आफ्ना सन्तानलाई माया गर्ने लोग्नेप्रति एउटी आमा सधैं कृतज्ञ हुन्छे। लोग्नेले छोराछोरीलाई प्यार गर्दा छोराछोरीसँग प्रतिद्वन्द्विताको भाव कुनै पनि आमाले राख्दैनन्। यो विश्वजनीन यथार्थ हो। (२) अनुराधामा रत्नमानप्रति बदलाको भावना उत्पन्न हुन्छ र ऊ छुरी लिएर उसको हत्या गर्न जान्छे। पितृरति ग्रन्थीले गर्दा (रत्नमान र बाबुको तादात्म्य रहेकाले) उसको हत्या गर्न नसकेको (कृष्णहरि बराल र अन्य, उपन्यास सिद्धान्त र नेपाली उपन्यास) भन्ने टिप्पणी पनि उदेकलाग्दो नै देखिन्छ। अनुराधाले रत्नमानको हत्या गर्न नसक्नु ऊभित्र रहेको पितृरति ग्रन्थीका कारण नभई घरभित्रको वातावरण भएको तथ्य उपन्यासमा यसरी स्पष्टसँग उल्लेख गरिएको छ मैले अनुमानै गरेकी थिइनँ कि यतिका मानिस त्यहाँ हुन सक्तछन् र म यतिकाको सामुन्ने हत्याको कार्य कसरी पूरा गर्न सक्तथें ! मेरो हौसला क्रमशः डगमगाउँदै गइरहेको थियो। यसरी कृतिमै भौतिक एवं मानसिक परिवेशको उल्लेख यति स्पष्ट रूपमा हुँदाहुँदै पितृरति ग्रन्थीका कारण हत्या गर्न नसकेको भनेर व्याख्या गर्नु कति जायज हुन्छ ? प्रस्तुत उपन्यासबारे गरिएको अर्को हास्यास्पद व्याख्या रत्नमानको खलनायकत्वकरण र कोमलमानको आदर्शीकरण पनि हो। रोगी र बेवारिसे अवस्थामा हुँदासमेत अनुराधाको रूपसौन्दर्यबाट मोहित भएर कोमलमानले अनुराधाको जन्मदाता बाबु स्वयं आफ्नी छोरी लिन आउँदासमेत नपठाई जबर्जस्ती आफैंसँग राखेको छ। अपरिचित तथा होशसमेत नभएकी अर्काकी रोगी छोरीको रूपसौन्दर्यमै मोहित भई जबर्जस्ती आफैंसँग राख्ने कोमलमानचाहिँ अनुकूल पात्रको रूपमा चित्रण गरिनु र जल्दोबल्दो बेलाकी एउटी शिक्षित, रूपवती एवं स्मार्ट युवतीलाई प्रचलित परम्परा एवं कानुनअनुसार औपचारिक ढंगले बिहे गर्न खोज्ने रत्नमानचाहिँ प्रतिकूल पात्रमा व्याख्या गरिनु पनि अतिवाद नै हो। डाइरेक्टरसम्म भएको पुरुषले विवाहमण्डपमा भएको त्यत्रो अपमान तथा बिहेभोजमा भएको अनुराधाको अपमानपूर्ण अनुपस्थितिबाट उत्पन्न घोर बेइज्जतीलाई सहँदै सामाजिक एवं कानुनी सन्दर्भबाट आफ्नी भइसकेकी विवाहिता पत्नीसँग आफ्नो घरभित्र गोप्य कोठामा समेत जबर्जस्ती नगरी हरतरहले उसको मन जित्न खोजेको स्पष्ट हुँदाहुँदै उसलाई खलनायकको उपमा भिराइदिएर उसको आलोचना गर्न नेपाली समालोचकहरूलाई कुन विवेकले दियो होला ? अनुराधा सामाजिक एवं औपचारिक ढंगबाट उसकी पत्नी भइसकेकी अवस्थामा समेत मन जितेर उसलाई प्राप्त गर्ने आकांक्षा राख्नु निन्दनीय हो त ? अनुकूल परिस्थितिमा मात्र नभई प्रतिकूल परिस्थितिमा समेत रत्नमानले अनुराधाको साथ नछोडेको कुरा अनुराधा स्वयंले यसरी बताएकी छ रत्नमानसिंहले मलाई बौलाउँदा खेरि पनि मिल्काएको रहेनछ। मलाई हिन्दुस्तानमा औषधि गराउन लगेको रहेछ। आफ्नो व्यक्तिगत एवं सामाजिक प्रतिष्ठा धरापमा पारिदिने, घर भाँडिदिने तथा ज्यानमै दागा धर्ने एउटी दुष्ट केटीलाई एउटा तत्कालीन पुरुषले यसरी सद्भाव देखाएको छर्लंग हुँदाहुँदै रत्नमानलाई खलनायकका रूपमा चित्रण गर्ने नेपाली समालोचकहरूको जबर्जस्ती प्रयास पनि अतिवादी विश्लेषणको पराकाष्ठा नै हो। यस सन्दर्भबाट हेर्दा केही नेपाली समालोचकले कृति गम्भीरतापूर्वक पढेर आफ्नो विवेक प्रयोग गर्नुको साटो हुइयाँको पछि लाग्नु नै सहज मानेको स्पष्टै देखिन्छ। साहित्यमा चित्रित सम्पूर्ण सन्दर्भ यथार्थको धरातलमा आधारित हुनुपर्ने अपेक्षा गर्नु कहिलेकाहीँ अतिशयोक्ति पनि लाग्न सक्ला। यथार्थको धरातलबाट निकै पर रहेर अति काल्पनिक ढंगले लेखिएका आख्यानात्मक कृति लोकप्रिय भएका उदाहरण विश्वसाहित्यमा प्रशस्तै छन्। त्यस्ता सन्दर्भ ऐयारी, जासुसी आख्यानका लागि मात्र उपयुक्त हुन्छन्। कुनै एउटा सिद्धान्तलाई प्रयोग गर्ने अभीष्टले लेखिएको कृतिका हरेक सन्दर्भ यथार्थको कसीमा खरो उत्रनु अनिवार्य हुन्छ। अन्यथा कृति मात्र नभएर प्रतिपादित सिद्धान्तसमेत असफल हुने सम्भावना प्रबल रहन्छ। अनुराधा उपन्यासका सन्दर्भमा पनि भएको यही नै हो। जन्मदाता आमाबाबुलगायत सिंगो परिवार नै यतिसम्म त्रूर एवं प्रतिद्वन्द्वी हुनसक्ने सम्भावना देखाइएको कुनै पनि साहित्यिक कृति पूर्व, पश्चिम कतै पनि लेखिएको अहिलेसम्म मेरो जानकारीमा छैन। समग्रमा भन्नुपर्दा मनोविश्लेषणको प्रयोगशाला बनाउने धुनमा निर्लिप्त हुँदाहुँदै सृष्टिकै सबैभन्दा पवित्र एवं संवेदनशील सन्दर्भ मातृत्व, पितृत्व तथा पारिवारिक सद्भाव नै कलंकित बन्न पुगेको औपन्यासिक दुर्घटना हो अनुराधा उपन्यास। यसैगरी यो उपन्यास फ्रायडीय सिद्धान्तको गलत एवं भ्रमपूर्ण व्याख्या गर्दै फ्रायडीय मनोविश्लेषणको फ्रेमभित्र गलत तरिकाले कोच्न खोजिएको नेपाली समालोचकको दुष्प्रयास हो। यसरी सबै सन्दर्भबाट असफल हुन पुगेको कृतिलाई मनोविश्लेषणको यति व्यापक र सुन्दर प्रयोग भएको अर्काे नेपाली उपन्यास छैन भन्नु त झन् हुइयाँवादको पराकाष्ठा नै हो।"
लापरवाहीले ट्रम्पलाई कोरोना,"वासिङ्टन : अमेरिकी राष्ट्रपति डोनाल्ड ट्रम्प र प्रथम महिला मेलानिया ट्रम्पलाई कोरोना संक्रमण भएको छ। ट्रम्पले आफू र श्रीमती दुवै जना संक्रमित भएको बारेमा बिहीबार ट्विट गर्दै क्वारेन्टाइनमा रहेको जानकारी दिएका हुन्। ह्वाइट हाउसका अधिकारीका अनुसार ट्रम्पलाई हल्का लक्षण मात्र देखिएको छ। अमेरिकामा चुनावी चहलपहल धेरै बढेका बेला ट्रम्पलाई संक्रमण देखिएको हो। अब केही समय उनले आफूलाई चुनावी अभियानबाट टाढा राख्नुको विकल्प देखिँदैन। आगामी चुनावमा प्रतिस्पर्धी रहेका जो बाइडेनले ट्रम्पको स्वास्थ्यलाभको कामना गरेका छन्। भारतीय प्रधानमन्त्री नरेन्द्र मोदी, जर्मन चान्सलर एन्जेला मर्केल, इजरायलका प्रधानमन्त्री बेन्जामिन नेतान्याहुलगायतले पनि ट्रम्पको शीघ्र स्वास्थ्यलाभको कामना गरेका छन्। आफ्नी सल्लाहकार ३१ वर्षीया होप हिक्सलाई कोरोना लागेको पुष्टि भएलगत्तै ट्रम्प दम्पतीले परीक्षण गराएका थिए। साताको सुरुमा ओहायोमा भएको चुनावी बहसमा हिक्स ट्रम्पसँगै एयर फोर्स वन चढेर गएकी थिइन्। ट्रम्प चढेको उक्त विमानबाट मंगलबार ओर्लंदा हिक्सले मास्क नलगाएको तस्बिर सार्वजनिक भएको थियो। ट्रम्प बुधबार मिनेसोटा राज्यमा भएको एउटा विशाल र्यालीमा सहभागी हुन जाँदा चढेको हेलिकप्टरमा उनी झन् नजिक देखिएकी थिइन्। उनले चार वर्षदेखि विभिन्न भूमिकामा राष्ट्रपति ट्रम्पका निकट सहयोगीका रूपमा काम गर्दै आएकी छन्। ट्रम्पले बिहीबार राति एकछिन पनि आराम नगरी काममा खट्ने हिक्सलाई कोरोना देखिएकाले निकै दुःख लागेको भनी ट्विट गरेका थिए। सोही रात ट्रम्पले फक्स न्युजसँग कुराकानी गर्दै आफू र पत्नीले हिक्ससँग धेरै समय बिताउने गरेको बताएका थिए। कोरोना महामारीका विषयमा ट्रम्प लापरबाह देखिएका थिए। अमेरिकामा कोरोना व्यवस्थापनमा गरेका प्रयासलाई लिएर उनीे आलोचित भएका छन्। यही महामारीका कारण अमेरिकामा २ लाखभन्दा बढीको मृत्यु भइसकेको छ। ट्रम्प र उनका सहयोगी अधिकांश कार्यक्रममा बिनामास्क हिँडिरहेका देखिन्थे। उनले बाइडेन र अन्यलाई मास्क लगाएका, दूरी कायम गरेका र अन्य सुरक्षाका उपाय अपनाएका विषयमा होच्याउने गरेका थिए। अमेरिकी कोभिड टास्क फोर्सले मास्क प्रयोगले भाइरस फैलिन रोक्ने बताउँदा पनि उनले यसलाई गम्भीर रूपमा लिएका थिएनन्। त्यसैगरी पछिल्लो समय ट्रम्पले चुनावी र्याली र अभियानमा पनि सक्रिय सहभागिता जनाउँदै आएका थिए। ट्रम्प र उनका सहयोगीहरूको नियमित कोरोना परीक्षण गर्ने गरिएको थियो। यहाँसम्म कि ह्वाइट हाउसमा समाचार सम्प्रेषणका लागि आउने पत्रकारको पनि नियमित कोरोना जाँच गर्ने गरिएको थियो। ७४ वर्षीय ट्रम्पको बडी मास इन्डेक्स (बीएमआई) ३० भन्दा माथि छ। यस्तो अवस्थालाई मेडिकल भाषामा मोटोपना भनिन्छ। उनको उमेरका व्यक्तिलाई कुनै पनि संक्रमणले सजिलै समाउन सक्छ। कतिपयलाई अस्पताल नै भर्ना गर्नुपर्छ भने कतिपयको मृत्युसमेत हुन सक्छ। तर, कतिपय व्यक्ति संक्रमणपछि निकोसमेत भएका युनिभर्सिटी अफ एक्सटर मेडिकल स्कुलका डा भरत पंखानियाले बीबीसीलाई बताएका छन्। केही समयअघि विश्वभरबाट गरिएको १०० वटा घटनाको अध्ययनमा बालबालिका र युवामा संक्रमणको जोखिम कम पाइएको थियो। तर ७५ वर्ष उमेरका व्यक्तिमा २५ जनामध्ये एक जनाको कोरोना संक्रमणपछि मृत्यु भएको पाइयो। ८५ वर्षभन्दा माथिका सात जनामा एकको मृत्यु र ९० वर्षभन्दा माथिकामा चार जनामा एकको मृत्यु भएको पाइयो। पाका व्यक्तिमा मुटु, फोक्सोका रोगका साथै मधुमेहलगायत स्वास्थ्य समस्या हुने हुँदा पनि जोखिम बढी हुने अध्ययनले देखाएको छ। सल्लाहकारलाई संक्रमण भएपछि ट्रम्पको कोरोना परीक्षण अमेरिकी राष्ट्रपति ट्रम्पलाई कोरोना संक्रमण ट्रम्पका छोराछोरीले पनि कोरोनाको मापदण्ड पालना गरेनन्"
लोडसेडिङ नहुने,"काठमाडौं : नेपाल विद्युत् प्राधिकरणका निमित्त कार्यकारी निर्देशक लेखनाथ कोइरालाले मुलुक पुनः लोडसेडिङको मारमा नपर्ने दाबी गरेका छन्। पुराना तथा कम क्षमताका विद्युतीय संरचना भएकाले प्राविधिक गडबढीले बत्ती जान सक्ने भए पनि लोडसेडिङको तालिका निकाल्ने स्थिति नदोहोरिने उनले स्पष्ट पारे। बत्ती निभ्नुको कुनै विशेष कारण छैन। झरीका कारण केही ठाउँमा बत्ती जाने गरेको थियो भने कतै लाइन मेन्टिेनेन्स गर्नुपर्ने भएकाले डिस्टर्ब भएको हो। केही फिडरमा समस्या देखिएकाले पनि समस्या भएको हो। अहिले मर्मतसम्भार भएको छ। अब बत्ति जाँदैन, निमित्त कार्यकारी निर्देशक भन्छन्। प्राधिकरणका पूर्व कार्यकारी निर्देशक कुलमान घिसिङको बहिर्गमनपछि लोडसेडिङ खेप्नुपर्ने होकि भन्ने डर पैदा भइरहेको छ। पहिला लोडसेडिङ बिजुली उत्पादन नै नभएर हुने गरेकोमा अहिले आन्तरिक उत्पादन बढिरहेकाले पनि लोडसेडिङ नहुने उनको तर्क छ। २०७५ वैशाख अघिसम्म दैनिक १८ घण्टा लोडसेडिङ हुने गरेको थियो। सो समयमा आन्तरिक उत्पादन करिब ३ सय मेगावाट मात्र थियो भने विद्युत्को माग करिब ९ सय मेगावाट थियो। हाल पिक आवरमा विद्युत् खपत १३६६ मेगावाट छ। गत वर्ष सोही अवधिमा करिब १२ सय मेगावाट माग थियो। कारोनाका बीच सबै उद्योग सञ्चालन नहुँदा पनि विद्युत् खपत बढिरहेको कोइरालाले जानकारी दिए। प्राधिकरण र स्वतन्त्र ऊर्जा उत्पादक गरेर १०८४ मेगावाट विद्युत् उत्पादन भइरहेको छ। पिक आवरमा हुने विद्युत् अभावलाई भारतबाट आयात गरेर परिपूर्ति गरिरहेको प्राधिकरणले जानकारी दिएको छ। पिक आवरका लागि २८२ मेगावाट भारतबाट आयात गर्ने गरिएको निमित्त कार्यकारी निर्देशक कोइरालाले बताए। पिक आवरमा माग धान्न कुलेखानी जलाशययुक्त आयोजनाबाट विद्युत् उत्पादन गरिने गरिएको र बाँकी समयमा कुलेखानी चलाउने नगरिएको बताइएको छ। अहिले बिहानको विद्युत् खपत करिब ९७५ मेगावाट र रातिको विद्युत् खपत करिब साढे आठ सय मेगावाट छ। प्राधिकरणको तथ्यांकानुसार हाल एक दिनको विद्युत् खपत २७ गिगावाट छ । गत साल यो समयमा २६ गिगावाट दैनिक विद्युत् खपत हुने गरेको थियो। विद्युत् माग कम भएको समयमा बढी हुने विद्युत्लाई भारतमा निर्यात गर्ने गरिएकोमा हाल भारतबाट माग नभएकाले निर्यात भने शून्य छ। तर, पनि विद्युत् खेर जाने अवस्था नभएको बताइएको छ।"
गुर्जो वितरण अभियान तीव्र,"काठमाडौं : उपत्यकामा कोरोना भाइरसको सङ्क्रमण फैलँदै जाँदा रोग प्रतिरोधी क्षमता वृद्धि गर्ने गुर्जो वितरण पनि बढ्न थालेको छ। गुर्जोको बिरुवा, धुलो, डाँठ र चिया निःशुल्क वितरणमा लाग्नुभएका अभियानकर्मी कमलबहादुर राजलवटले उपत्यकाका विभिन्न स्थानमा माग अनुसार वितरण गरिएको जानकारी दिए। आन्तरिक राजश्व कार्यालय लहानका कार्यालय प्रमुख राजलवटले सरकारी निवास रहेको स्थानमा उत्पादन गरेको गुर्जोको बिरुवा देशव्यापी निःशुल्क वितरण गरिएको सुनाए। हालसम्म करिब ९० हजार वटा गुर्जाको बिरुवा निःशुल्क वितरण गरिएको छ। चाँगुनारायण नगरपालिकाको दुवाकोटमा ३००, धुलो, चिया र डाँठसमेत वितरण गरिएको छ। खाली पेटमा मनतातो पानीमा गुर्जोको धुलो राखेर खाएमा तरोताजा अनुभव हुने गरेको छ। पातञ्जल योग समिति, चक्रपथ सफाइ अभियानको पश्चिम खण्डमा गरी ३५० वटा गुर्जो वितरण गरिएको छ। यसैगरी त्रिभुवन विश्वाविद्यालयको राजनीति शास्त्र, भूगोल लगायत चार विभागमा करिब ४०० बिरुवा वितरण गरिएको छ। महालक्ष्मी नगरपालिका वडा नं १ इमाडोलमा पनि ३०० बिरुवा हस्तान्तरण गरिएको अध्यक्ष राजलवटले जानकारी दिए। यसैगरी काठमाडौ महानगरपालिका१० मा पनि गुर्जोको बिरुवा निःशुल्क वितरण गरिएको छ। वडा अध्यक्ष रामकुमार केसीलाई कोरोना पोजिटिभ भएकालाई दिने गरी ३० किलो गुर्जोको धुलोसमेत वितरण गरिएको छ। यसैगरी गोकर्णेश्वर नगरपालिका  ४ स्थित निर्माणधीन राष्ट्रिय शहीद स्मारकस्थलमा ५०० बिरुवा हस्तान्तरण गरिएको छ। यी बिरुवा शनिबार रोपिनेछ। अभियानकर्मी राजलवटले लहानको सरकारी निवास रहेको करिब १० कठ्ठा जमिनमा जडिबुटी रोप्नुभएको छ। जसबाट हालसम्म कैयौलाई निःशुल्क गुर्जो, धुलो लगायत वितरण गरिएको छ। वाग्मती लगायत उपत्यकाका नदी किनारमा यसअघि गुर्जो रोपिएको छ। उपत्यकामा एक घर एक गुर्जो बिरुवा रोपण अभियानमा लागिएको अभियानकर्मी राजलवट बताउँछन्। गुर्जो मधुमेह, उच्च रक्तचाप, मौसमी रुघाखोकी लगायत रोगका लागि औषधीको काम गर्ने गरेको छ। गर्भवती महिला र पाँच वर्ष मुनिका बालबालिकाका लागि भने गुर्जो सेवन गराउन हुँदैन। आयुर्वेद शास्त्रको यस्य देशस्य यो जन्तोः तस्य तद् औषधं हितम् अर्थात् जुन स्थानमा मानिस जन्मन्छन् तिनलाई औषधीको काम गर्ने वनस्पति त्यहीँ हुन्छ भन्ने भावना अनुसार देशव्यापी रुपमा गुर्जो रोपण अभियानलाई तीव्र बनाइएको हो। अभियानले कोरोना पोजेटिभ भएकालाई गुर्जोको धुलो वितरण अभियानलाई समेत तीव्र बनाएको छ। गुर्जोको धुलो मन तातो पानीमा मिसाएर एक हप्ता सेवन गर्ने कोरोना पोजिटिभ भएकामा रोग प्रतिरोधी क्षमता बढाउने बताइएको छ।"
कोरोना संक्रमित वृद्धाको कोशी अस्पतालमा मृत्यु,विराटनगर : विराटनगरको कोशी अस्पताल कोभिड१९ उपचार केन्द्रमा उपचाररत एक जना कोरोना भाइरस संक्रमित वृद्धाको शनिबार बिहान मृत्यु भएको छ। विराटनगर महानगरपालिका३ की ६८ वर्षीया वृद्धको बिहान २ बजेतिर मृत्यु भएको उपचार केन्द्रका व्यवस्थापक ज्ञानबहादुर बस्नेतले जानकारी दिए। उनका अनुसार स्वाबको पीसीआर परीक्षण गराउँदा असोज ११ गते उनको रिपोर्ट पोजिटिभ आएको थियो। कोरोना पुष्टि भएकै दिन कोभिड अस्पतालको आइसोलेसनमा भर्ना गरेर उपचार थालिए पनि वृद्धालाई बचाउन नसकिएको उपचार केन्द्रका प्रमुख एवं वरिष्ठ फिजिसियन डा दीपक सिग्देलले जानकारी दिए। उनका अनुसार ती महिलालाई पछिल्लो समय श्वासप्रश्वासको समस्या बढेको थियो भने शरीरमा अक्सिजनको मात्रा कम थियो। मृतकमा दम र खोकीको पुरानो समस्या रहेको सिग्देलले बताए।
बलि दिन किशोरी तस्करी,"विराटनगर : घटना१ सप्तरीको दौलतपुर३ की एक किशोरीलाई बुधबार सशस्त्र प्रहरीले सीमा नाकाबाट उद्धार गर्यो। किशोरीलाई भारतमा बलि चढाउनका लागि मानव तस्कर गिरोहले सुनसरीको कोसी३ भन्टाबारी हुँदै सीमा कटाउन लाग्दा प्रहरीले बचाउन सफल भएको हो। उनलाई प्रलोभनमा पारी फकाएर भारत लैजाँदै गरेका एक युवतीसहित तीनजनालाई प्रहरी पक्राउ गरेको छ। घटना२ बलि दिनकै लागि भारततर्फ लैजाँदै गरेको अवस्थामा असोज ५ गते सुनसरीको रामधुनी५ की १७ वर्षीया किशोरीलाई भारतीय सीमाबाट प्रहरीले उद्धार गर्यो। विराटनगर१७ इस्लामपुरको बाटो हुँदै उनलाई एक गिरोहले बिक्री गर्न भारत लैजाँदै थियो। उनलाई लैजाने युवकमाथि शंका लागेपछि उनले गाडीबाट हामफालेर आफूलाई बचाएकी थिइन्। त्यसपछि उनी साना हातहरू नामक संस्थाको सहारामा प्रहरीसम्म पुगिन्। उक्त घटनामा संलग्न तीन जनालाई प्रहरीले कारबाही थालेको छ। घटना३ काठमाडौंकी एक युवतीलाई मोडलिङका लागि भारत जानुपर्ने भन्दै एक समूहले २०७६ पुस महिनामा विराटनगर बोलायो। उनलाई जोगबनी नाका हुँदै बलि दिनकै लागि भारत लैजान खोज्ने ७ जना प्रहरीको फन्दामा परे। काठमाडौंको नयाँ बानेश्वरमा फेसन हाउस सञ्चालन गर्दै आएकी महिलाले मोडलिङका लागि ६ फिट हाइट भएकी युवती चाहिएको भन्दै उनीसँग कुरा गरेकी थिइन्। धर्म, खानपानजस्ता विषयमा उक्त गिरोहले प्रश्न गरेपछि ती युवतीले आफू फन्दामा परेको थाहा पाएर प्रहरीलाई खबर गरिन्। प्रहरीले उनलाई पछ्याउँदा घटनामा संलग्न ७ मध्ये ६ जना विराटनगर र १ जना काठमाडांैबाट पक्राउ परेका थिए। प्रदेश१ को सीमा क्षेत्र प्रयोग गरी भारतमा बलि दिनका लागि युवती लैजाँदै गरेको समयमा उद्धार गरिएका र फुत्किएका यी तीन प्रतिनिधि घटना हुन्। यी घटना युवती फुत्किएपछि र घटनामा संलग्न पक्राउ भएपछि सार्वजनिक भए। भारतमा ठूला विकास निर्माणका काम सुरु गर्दा युवतीको बलि दिनुपर्छ भन्ने अन्धविश्वास रहेकाले ठूलो मोलमोलाइ गरी लैजाने गरिएको प्रहरी अनुसन्धानले देखाएको छ। माथि उल्लिखित २ घटनाका विषयमा अध्ययन तथा अनुसन्धान गरिरहेका मोरङ प्रहरी प्रमुख एसपी सन्तोष खड्का भन्छन्, नेपालका युवतीलाई विभिन्न प्रलोभनमा पारेर ठूलो रकमको मोलमोलाइ गरी भारत पुर्याउने घटना भइरहेको यस्ता घटनाबाट पुष्टि हुन्छ। सीमा सिल भएको समयमा त यस्तो छ, अन्य समयमा कस्तो होला ? यस्ता अधिकांश घटनामा भारतीय ठेकेदारसँग नेपालबाट बलि दिनका लागि युवती, किशोरी ल्याइदिन मानव तस्करी गर्ने गिरोहले डिल गर्ने गरेको पाइएको छ। भारतमा पनि नेपाली चेली बिक्री गर्ने समूह रहेको प्रहरीको भनाइ छ। युवती फकाउन महिलाको प्रयोग नेपाली युवतीलाई भारतमा बलि दिनका लागि लैजाने समूहमा बढी पुरुष हुन्छन्। तर, युवती फकाउन र एक ठाउँबाट अर्को ठाउँसम्म पुर्याउन महिलाकै संलग्नता हुने गरेको छ। माथि उल्लिखित घटनामा पनि किशोरीलाई फकाएर भारत लैजान महिलाकै प्रयोग भएको देखिएको छ। सीमा क्षेत्रबाट महिलाको उद्धार र अनुसन्धानमा संलग्न साना हातहरू नामक संस्थाका मोरङ संयोजक विवश श्रेष्ठले भने, नेपालकै पुरुषले महिलाको सहारामा युवतीलाई जालमा पारेर बलिका लागि भारत पठाउँछन्। हालसम्म किशोरी तथा युवतीलाई बलिका लागि भारत लैजानमा संलग्न १२ जनालाई प्रहरीले प्रदेश १ का विभिन्न जिल्लाबाट पक्राउ गरेको छ भने १ जनालाई काठमाडौंबाट पक्राउ गरेको छ। धार्मिक विश्लेषक पण्डित पर्शुराम भट्टराई कुनै पनि निर्माण कार्यको सुरुवात वा अन्त्यमा बलिको आवश्यकता नभएको बताउँछन्। मानव, पशु कुनै बलि दिन आवश्यक नै छैन, फलफूल चढाए पनि हुन्छ, उनले भने, मानिसको बलि त झनै कुनै धर्मग्रन्थमा उल्लेख नै छैन। उनी सबैतिर यस्तो परम्परा तोड्न आवश्यक रहेको बताउँछन्। प्रदेश सरकार गम्भीर छ प्रदेश१ का सीमा हुँदै नेपाली युवतीलाई भारतमा बलि दिन लगिएका घटनाप्रति प्रदेश सरकार गम्भीर भएको आन्तरिक मामिला तथा कानुनमन्त्री हिक्मतकुमार कार्की बताउँछन्। यो कार्य निन्दनीय छ, सबैभन्दा पहिले त परिवारका सबै सदस्य सचेत हुनुपर्छ, समाज र परिवार सचेत भए घटना रोकिन्छन्, उनले भने। नेपाली महिलालाई भारतमा बेचिनबाट रोक्न नेपाल प्रहरी, सशस्त्र प्रहरीसँगै प्रदेश १ का सीमा क्षेत्रमा माइती नेपाल र साना हातहरूलगायतका संस्था सक्रिय रहेका बताइएको छ। फुत्किएर टर्यो सम्भावित बलि भारत पुर्याइएकी युवतीको उद्धार: पूजारीले तीन लाख दिने भन्दै फकाएको खुलासा कुप्रथाविरुद्ध सबै जुट्न आह्वान"
कृष्ण : कामवासना कि कर्मयोगी !,"कृष्णले भौमासुर नाम गरेका राक्षसले १६ सय राजकन्यालाई अपहरण गरेर थुनेर राखेको कुरा थाहा पाए। भौमासुरले उनीहरूलाई यौन कर्ममा लगाउँथ्यो। यो सूचना पाएका कृष्णले कन्याहरू छुटाएर ल्याए। नेपाली सनातनी चाडपर्वलाई पछिल्लोपटक कुरीतिका रूपमा अर्थ्याउँदै सामाजिक सञ्जाल र मिडियामा अभियान चलाउने प्रवृत्ति बढेको छ। शिव बेढंगी मदहोश पात्र, कृष्ण परस्त्रीलुब्ध स्त्रीलम्पट, श्रीराम पत्नीद्वेषी हुन् भन्ने अर्थ लाग्ने गरी तिनीहरूसँग सम्बन्धित दिवस र पर्वहरूमा यस्ता प्रचार नै चलाइन थालेका छन् यति बेला। यस्ता अभियानमा पश्चिमादेखि यही संस्कृतिमा हुर्किएकासम्म छन्। भौतिकबाहेक कुनै अस्तित्व बोध नगर्ने यान्त्रिक कोणबाट हेर्दा यस्ता आक्षेपहरू तार्किक पनि लाग्छन्। तर, जीवन र जगत्को अस्तित्व भौतिकतामा मात्र सीमित छैन। भौतिकतामा सीमित हुन्थ्यो भने भौतिक देह रहँदा मानिसलाई मृत मान्नु पर्दैनथ्यो। जब भौतिकतालाई मात्रै देख्न सक्ने र त्यसभित्रको अस्तित्वको आयाम बुझ्ने क्षमता हुँदैन तब उनीहरूका तर्कका घेरा भौतिक वस्तुमै गएर अन्त्य हुन्छ। भर्खरै बिदा भएको कृष्णजन्माष्टमी आसपास सामाजिक सञ्जालमा यस्तै बहस खुब चक्र्यो। भौतिक विज्ञानको आलोकबाट कृष्णका चरित्रलाई चित्रण गरेर त्यसै आधारमा ज्ञान विस्तार भइरहेको थियो। हाम्रो समाजले कृष्णलाई सम्झने भनेकै दही चोर्ने, बाँसुरी बजाउने, प्रेममा चुर्लुम्म हुने। बाँसुरी बजाएरै वरिपरि १६ सय गोपिनी लिएर बस्ने, स्त्रीप्रति सधैं मजाक उडाउने, स्त्रीविनोदी, गहिरो सामाजिक चेत नभएका एक गोठाला मात्रै हुन् उनी। बाल्यकालमा गोपिनीका लुगा लुकाएको कथाको एउटा पाटो पस्केर उनको स्त्रीविनोदी चरित्रको चित्रण गरेको पाइन्छ। मानौं, कृष्ण खोजीखोजी आइमाईका लुगा लुकाएर गुप्तांग हेर्ने यौन कुण्ठित पात्र हुन्। तर, के कृष्ण अहिले हाम्रो दिमागमा छाप बसाइदिएजस्तै थिए ? १६ सय महिलालाई समय दिने भए उनले जीवनमा अरू केही गरेनन् ? कृष्णले आफूलाई सांसारिक मोहमा अल्झाउने समय कति पाए ? खासमा उनको जीवनको बाल्यकाल कसरी बित्यो ? युवा अवस्थामा कृष्णले सिरियलहरूमा देखाइएजस्तै रोमान्स मात्रै गरे ? अनि उनको उत्तरार्ध कसरी बित्यो भन्नेबारे एकछिन द्वापर युगका विद्वान् गर्गले लेखेको गर्गसंहिताभित्र जाऊँ। कृष्ण मथुराका राजा कंशका भान्जा थिए। कंशको अत्याचारी शासनका कारण आमाबालाई जेलमा कडा पहरासहित बाँधेकै समयमा उनी जेलमा जन्मिएका थिए। उनी वासुदेव र देवकीको कोखबाट जन्मे पनि बाबुआमाको काखमा हुर्किन पाएनन्। उनी जन्मनुअघि देवकीका ८ सन्तानलाई कंशले जन्मनासाथ मारे। देवकीका गर्भबाट जन्मने बालक आफ्नो काल हुने आकाशवाणीका कारण कंशले कृष्णलाई पनि जन्मनासाथ हत्या गर्न देवकी वासुदेवलाई जेल हाले। त्यसैले भाद्रकृष्णको मध्यरातमा जन्मेका कृष्णलाई राति नै गोकुलमा यशोदाको घरमा पुर्याइयो। कृष्णको बाल्यकाल यशोदाका साथमा बित्यो। बाल्यकालमा उनी ज्यादै चकचके थिए र त्यो चकचकमा उनले ठूलाठूला मान्छेले गर्न नसक्ने काम गरेका थिए। जस्तै कृष्णले पुतनादेखि संकटासुर, त्रिणावर्त, वकासुर, वत्सासुर, धेनुकासुर, वृषासुर, व्युभासुर, अधासुरसम्मको बध गरेका प्रसंग छन् (गर्गसंहिता, गोलक खण्ड) जसले उनी सानैमा सशक्त थिए भन्ने स्पष्ट हुन्छ। तर त्यो उच्छृृंखलता तब आएको हुनुपर्छ जब उनले आमाको माया नपाई अर्काको घरमा हुर्कनु परेको थियो। बाल्यकालमा मान्छेका घरघरबाट दही चोरेर खाने, खोलामा नुहाउन गएकाहरूको साडी लुकाइदिने फट्याइँ पनि गरेकै थिए कृष्णले। राम्रो बाँसुरीवादक थिए कृष्ण। यस्ता दुस्साहासी थिए कि यसैका कारण उनी गोकुलका सबैभन्दा आकर्षक पात्र बने। हरेक घटनामा सशरीर समावेश हुने कृष्णको गुणकै कारण उनी गोकुलवासीका प्यारा पात्र थिए। त्यसैमा एक थिइन् राधा। गाउँकी एक साधारण महिला जो कृष्णको प्रेममा थिइन्। त्यसैले अहिले पनि हामी भन्छौं राधाकृष्ण। वैवाहिक बन्धनले नबाँधिएको अपेक्षारहित प्रेम पूर्वीय जगत्को मिथका रूपमा अमर छ। कृष्णका बारेमा सोच्दा राधाको साथमा बाँसुरी बजाएको मात्र कल्पना गर्ने हामीले थाहा पाउनुपर्ने तथ्य के भने गोकुलमा यशोदाको काखमा हुर्किरहेका कृष्णलाई मार्न खोजिरहेका मामा कंशले मथुरा ल्याउन भनी अक्रूरलाई पठाए। त्यस बेला कृष्ण ११ वर्षे बालक थिए। त्यसै बेला गोकुल छोडेका कृष्ण कहिल्यै त्यहाँ फर्किएनन्। राधाका साथमा बजाउने बाँसुरी पनि त्यसपछि उनले कहिल्यै बजाएनन्। यहाँ भनिएको छ, बरु हिँड्ने बेलामा बाँसुरी उनले राधालाई दिए। यहाँसम्म कि कृष्णको राधासँग फेरि कहिल्यै एकान्तमा भेटसम्म भएन। न अरू कोही आफन्तलाई भेट्न जान समय भयो उनलाई। बालक कालमा बालसुलभ गुणमा त कृष्ण उत्कृष्ट चञ्चल थिए। तर, उनलाई बालक हुँदा बालकजस्तै भएर बस्ने समय रहेन (गर्गसंहिता, माधुर्य खण्ड, पृष्ठ १९४)। ११ वर्षकै उमेरमा गोकुल छोडेका कृष्ण रासलीलामा रहे भनेर भट्याइरहनु कति जायज ? कृष्णको युग कृषिबाट पशुपालनमा प्रवेश गरेको युग थियो भन्ने कुरा गाईपालकप्रति उनका वकालतहरूले बताउँछन्। गाईहरूलाई बचाउने, इन्द्र रिसाएर पानी पार्दा गोवद्र्धन पर्वत उठाएर गाई र किसानको रक्षा गरेबाट उनको लगाव बुझिन्छ। कंशले कृष्णलाई जन्मेकै बेलादेखि मार्न खोजेका थिए। कृष्णलाई लिन अक्रूरलाई पठाएर कृष्ण मथुरा जाँदाजाँदै बाटैमा मार्न अनेक प्रपञ्च गरे। त्यसका बाबजुद कृष्णले आफू ११ वर्ष ११ महिना ११ दिनको हुँदा अत्याचारी कंशलाई मारे। सबैको वाहवाही कमाए। त्यसपछि उनले शान्दिपनी ऋषिसँग ६४ विद्या लिए। खासमा उनी ब्रह्मचारी बस्न रुचाउँथे। कंश मात्र हैन, आफू मात्र खाऊँ आफैं मात्र सुखसयल भोगौं, अरू सबै मरून् भन्ने अपराधीको कमी थिएन त्यस बेला पनि। यस्तो पद्दतिको विरोधी थिए कृष्ण। त्यसैले कंशलाई मारेपछि काल यौवन र कंशकै ससुरा जरासन्धसँग कृष्ण लामो समय लडे। कंशका दुई स्वास्नी आरती र प्राप्ति थिए, जसले श्रीमान्लाई कृष्णले मारेको भनी विलाप गर्न गएपछि जरासन्धसँग १७ पटक युद्ध लडेको सन्दर्भ लेखिएको छ गर्गसंहितामा। कति गर्दा पनि नभएपछि उनी मथुरा पनि छाडेर द्वारका गई त्यहाँको राजा भएर बसे। यस समय उनी २५ वर्ष कटिसकेका थिए। कृष्ण युवा भएपछि कौरवको सभामा द्रौपदीलाई दुःशासनले नांगेझार पार्न खोज्दा द्रौपदीको लाज ढाकिदिने पात्रका रूपमा देखिन्छन्। बाल्यकालका कृष्णलाई कामुक देख्ने हाम्रो मस्तिष्कले युवा हुँदा द्रौपदीको लाज ढाकेको कुरा देख्न केले छोप्यो ? द्वारकामा पनि उनी राजा मात्र भएर कहिल्यै बसेनन््। त्यही बीचमा उनले भौमासुर नाम गरेका राक्षसले १६ सय राजकन्यालाई अपहरण गरेर थुनेर राखेको कुरा थाहा पाए। भौमासुरले उनीहरूलाई यौन कर्ममा लगाउँथ्यो। यो सूचना पाएका कृष्णले कन्याहरू छुटाएर ल्याए। तर, त्यो अवस्थामा समाज त के परिवारले पनि उनीहरूलाई स्वीकारेन। कृष्णले नै तिनलाई आश्रम बनाएर संरक्षण दिए। यही घटनालाई आज हामी कृष्णका १६ सय गोपिनी थिए भन्छौं। १६ हजार पट्रानी भन्ने कथा लेखाउँछौं र भट्याउँछौं। यो पनि घटनालाई आफ्नो धरातलमा ल्याएर हेरिएको चरित्रको प्रतिछायाँ मात्र हो। जो जस्तो छ, उसले त्यसैगरी बुझ्नु अस्वाभाविक होइन। तर सिंगै समाज गोपिनीका साडी तान्ने भनेर भजनमा मस्त देख्दा समाजको अवस्था भने अध्ययनरहित देखाउँछ। कृष्णको काम देखेर प्रसंशकलाई गोपिनी देख्नु, उद्धार गरेर ल्याएका राजकन्यालाई पट्रानी देख्नु मान्छेको मनोकांक्षा प्रतिविम्बित हुनु मात्र हो। त्यस बेला युद्ध जित र हारको समय थियो। त्यसैले उनले उद्धार गरेका, शरणमा आउने मान्छेहरू राख्न हजारभन्दा धेरै आश्रम बनाए भनेर भागवतदेखि गर्गसंहितासम्म उल्लेख छ। सबै वस्त्र खोलेर तलाउमा नुहाउन लागेका गोपिनीहरूको वस्त्र लुकाउने बालक कृष्णको चरित्रलाई सौन्दर्य दृष्टिको रूपमा मात्र लिन सकिन्छ। उनी त्यस बेला न वयस्क थिए न त महिलाका अंग हेर्न खोज्ने कामुक थिए। सार्वजनिक तलाउमा सर्वांग नग्न रहने गोपिनीहरूलाई बाल्यकालमा कृष्णले रमाइलो हिसाबले सम्झाएको रूपमा त्यस घटनालाई लिन सकिन्छ। कृष्ण युवा भएपछि कौरवको सभामा द्रौपदीलाई दुःशासनले नांगेझार पार्न खोज्दा द्रौपदीको लाज ढाकिदिने पात्रका रूपमा देखिन्छन्। बाल्यकालका कृष्णलाई कामुक देख्ने हाम्रो मस्तिष्कले युवा हुँदा द्रौपदीको लाज ढाकेको कुरा देख्न केले छोप्यो ? कृष्णका युवा हुँदाका पराक्रम र जीवनको अन्त्यसम्म शासक र जनतामा जीवनलाई अस्तित्वसँग जोडिएर जिउन उत्प्रेरित गरिरहेका कृष्णलाई कहाँ झिनो कुरा कामुकता जोडेर कामुक पात्रका रूपमा चित्रण गरेको पाइन्छ। कृष्ण कामुक होइनन्, बरु उनी कामनालाई प्रेमले जित्ने प्रेमी हुन् भन्ने यस तथ्यले देखाउँछ। भागवत गीतामा कृष्णले अर्जुनमार्फत दिएको ज्ञान संसारलाई नै जीवन विज्ञान र अध्यात्म सिकाउने सबैभन्दा उत्कृष्ट ज्ञान बनिरहँदा हामी भने सोह्र सय गोपिनीसँग उनको सम्बन्धमै अल्झिरहेका छौं। यसको अर्थ कृष्णले दिएको ज्ञानमा प्रवेश गर्ने हिम्मत गर्न सक्दैनौं, बरु आफूभित्रको कामवासनालाई प्रतिविम्बित गरेर हेर्छाैं भन्ने देखाउँछ। कृष्णबाट सिक्ने कुरा अनेक छन्। कृष्णको गीता उपदेशबाट सुखको अतिशय आकांक्षा दुःखमा प्रवेश गर्ने द्वार हो भन्ने बोध गराउँछ। मोहले मानिसलाई स्वयंको जालमा बाँधेर राख्छ भन्ने उनको बोध त्यहाँ भेटिन्छ। उनी भन्छन् जीवनलाई आकांक्षाबाट नबाँध, आकांक्षाहरूलाई हेर्ने दर्शक मात्र बन र जीवनको आनन्द उठाऊ। कृष्णले महाभारत युद्ध नहोस् भन्ने चाहे। तर त्यो भएरै छोड्यो। कुनै पनि अनिष्टको गर्भ पाकिरहेको छ भने अर्काे जस्तोसुकै शक्ति सक्रिय भए पनि त्यसलाई टार्न सक्दैन, अत्याचारले आआफ्नो कोटा चुत्तक्र गर्नैपर्छ। कृष्ण सबै कुरा जान्ने थिए। तर जान्ने भएर उनले युद्ध आफैं लडेनन्, युद्ध थोपर्न र बेहोर्न बाध्य पक्षहरू नै त्यसका भोक्ता थिए भन्ने कुरा कृष्णले सिद्ध गरे। महाभारतमा कृष्णले भनेका छन् जो गर्नयोग्य छ त्यो कर्म हो। कर्म नै आनन्द हो। पीडावीसंगत इच्छा र वासनाबाट सुरु हुन्छ। कामनारहित कर्मको उनको यही मान्यतालाई कर्मयोग भनिन्छ। जसरी घामका तीन चरण हुन्छन् प्रभाती, दिवा र सन्ध्या। त्यस्तै कृष्णका पनि जीवनका तीन चरण छन्। पहिलो, वृन्दावनमा बालापन। दोस्रो, मथुरामा युवा अथवा पराक्रम र तेस्रो, द्वारकामा सुशासन। उनको उत्तराद्र्ध सबैभन्दा पढ्नलायक र जीवनोपयोगी छ। सद्गुरु जग्गीवासुदेवको नजरमा दुस्मनको संहारक, चतुर राजनेता, सज्जन, सबैभन्दा उच्चकोटीका योगी हुन् कृष्ण। ओशोको नजरमा रणछोड दास, मर्यादापार, महात्मा तर सन्त हुन नसकेको, जीवनमा काँडामा जिएर पनि फूल बनाएको, जस्तो परिस्थिति पनि सामना गरेर न्यायका लागि जीवनभर लडेका मान्छे हुन् कृष्ण। कृष्णका हरेक पाटा केलाएपछि हामी के निष्कर्षमा पुग्छौं भने कृष्णमा प्रेम थिएन भने न कृष्णले कंशबाट गोकुललाई मुक्त गराउन सक्थे न त भौमासुरको जेलबाट राजकन्याहरू छुटाउन सक्थे। तर, प्रेम भनेको गर्लफ्रेन्ड र ब्वाइफ्रेन्डको शारीरिक मिलाप मात्र देख्ने आधुनिक पुस्ताले कृष्णको आत्मिक चिन्तनलाई बोध गर्न सक्दैन। एउटा बालकले तलाउमा नांगै पसेका यौवनाहरूका कपडा लुकाइदिन्छ र रूखमा बसेर बाँसुरी बजाउँछ। यस सौन्दर्यभित्र केवल यौनांगको मात्र दर्शन गर्न सक्ने समाजमा हामी छौं। त्यसैले त्यसभित्रको बालसुलभ चञ्चलता र सौन्दर्य हामीले बोध गर्न सकेनौं। हामी देख्दैनौं, तर जीवनमा भावहरूको बलियो अस्तित्व हुन्छ। तिनै भावहरूको उर्वर परिणाम प्रेम हो। तर, आजको समाजमा जीवन र जगत्को वास्तविकता नबुझ्नेहरू भने ती भावहरूलाई बोध गर्न सक्दैनन्, वक्ष, नितम्ब र योनीको वरिपरि घुमिरहन्छन्। त्यसैका लागि मरिहत्ते गर्छन् र प्राप्त गर्न नसकेपछि निन्दा गर्छन्। कृष्णमाथि आजको भौतिक समाजको निन्दाको स्तर पनि यही हो। निन्दा, द्वेष र कुण्ठाले छोपेको आजको समयलाई प्रेममय बनाउन कृष्णलाई बोध गर्न सक्नुपर्छ।"
बोक्सीका नाममा अझै ज्यादती,"काठमाडौं : घटना १ असार ३१ गते पर्सास्थित छिपहरमाई गाउँपालिका३ छोटकी जयमंगलापुरकी ४८ वर्षीया एकल महिलालाई बोक्सीको आरोपमा कुटपिट भयो। ती महिलालाई अर्धनग्न बनाई, कालोमोसो र जुत्ताको माला लगाइदिएर स्थानीयले गाउँ परिक्रमा गराएका थिए। प्रहरीले पछि मात्रै थाहा पाएको उक्त घटनामा चारजना पक्राउ परे पनि उनीहरू धरौटीमा छुटिसके। घटना २ सिरहा नवराजपुर५ कुसुन्डीकी ४५ वर्षीया एक महिलामाथि गत भदौ २९ गते बोक्सीकै आरोपमा स्थानीयले निर्घात कुटपिट गरे। गाउँमा बच्चा बिरामी भएको र अर्का एकको चट्याङ लागेर मृत्यु भएको घटनामा ती महिलाले टुनामुना लगाएर मारेको भन्दै बोक्सी आरोपमा मध्यरातमा उनीमाथि कुटपिट गरियो। ती महिलाको धरानस्थित बीपी कोइराला स्वास्थ्य विज्ञान प्रतिष्ठानमा उपचार गरिएको थियो। प्रहरीले पीडितबाट उजुरी लिएर घटनाको छानबिन अघि बढाएको छ। घटना ३ बोक्सीको आरोपमा सप्तरीको महदेवा गाउँपालिका४ परसाहीकी ३० वर्षीया एक महिलामाथि जेठ २५ मा दोस्रोपटक कुटपिट भयो। उनलाई परिवार र आफन्तैले पिटेका थिए। एक नवजात शिशुको मृत्यु भएको घटनामा मेरो नातिनी खाइस् भन्दै कुटपिट भएको थियो। २०७० सालमा पनि ती महिलालाई बोक्सीकै आरोपमा कुटपिट भएको थियो। यो घटना गाउँमै मिलाइएको थियो। बोक्सीको आरोपमा महिलामाथि भइरहेका अत्याचार र उनीहरू कतिसम्म पीडा सहन विवश छन् भन्ने संकेत माथिका घटनाले गर्छन्। एक हप्ताअघि मात्रै मोरङको सुन्दरहरैंचा नगरपालिका३ आइतबारेमा अर्की एक महिलामाथि बोक्सीको आरोपमा त्रिशूल र अगुल्टा प्रहार भयो। धामीको नाममा धनहीरा राईले ती महिलालाई बर्बरतापूर्ण आक्रमण गरिन्। प्रहरीले अहिले राईलाई पक्राउ गरी अनुसन्धान अघि बढाएको छ। सामाजिक न्याय पाउनबाट टाढै रहेका यस्ता महिलाको मानव अधिकारको दयनीय अवस्था बारम्बार सार्वजनिक भइरहेका छन्। महिलाविरुद्ध धार्मिक एवं सांस्कृतिक, सामाजिक, शारीरिक, मानसिक र यौनजन्य लगायतका हिंसा हुँदा स्थानीय पञ्चायतका नाममा घटना छिनोफानो लगाउने प्रवृत्ति नेपाली समाजमा अझै कायम छ। पञ्चायतका नाममा महिलालाई बोक्सी ठहर्याउने संस्कार विशेषगरी तराईका केही जिल्लामा अझै कायम छ। बोक्सीको आरोपमा महिलालाई मलमूत्र खुवाउनेदेखि अर्धनग्न बनाई गाउँ परिक्रमा गराउने र निर्घात कुटपिट गर्ने घटना बारम्बार दोहोरिँदा पनि कानुन कार्यान्वयनको पाटोमा स्थानीय सरकार चुकेको पाइन्छ। प्रहरी प्रशासन उजुरी कुर्ने परम्परागत शैलीबाट अझै माथि उठ्न सकेको देखिँदैन। घटनाको चौतर्फी आलोचना भइसकेपछि मात्रै स्थानीय सरकार र प्रहरी प्रशासन कारबाहीमा उत्रने गरेका छन्। प्रहरी प्रधान कार्यालयको आँकडा हेर्दा महिला हिंसाका घटना बर्सेनि बढ्दो छ। बोक्सीको आरोपमा महिलामाथि हुने ज्यादतीका घटना प्रहरीमा दर्ता भएको अभिलेख हेर्दा थपघट देखिए पनि न्यूनीकरणको प्रयास देखिँदैन। प्रहरी केन्द्रीय प्रवक्ता एसएसपी कुवेर कडायतले बोक्सीका घटनाको सूचना पाउने बित्तिकै प्रहरी कारबाहीमा उत्रिने गरेको बताए। उनले यस्ता परम्परागत रूढिवादी सोच अन्त्य गर्न प्रहरीले तराईदेखि पहाडका गाउँगाउँमा सडक नाटक, माइकिङ र पर्चापम्प्लेटमार्फत चेतना अभिवृद्धि गराउँदै आएको बताए। कडायतले पञ्चायत नै बसेर बोक्सीका घटना मिलाउने प्रयास प्रहरीका सूचनामा आए कारबाही गर्न पछि नहट्ने बताए। कतिपय अवस्थामा कानुनले खोजेको तथ्य पुर्याउनुपर्छ तर घटना थाहा पाएसम्मका अवस्थामा पीडितको जाहेरी कुर्न पर्दैन भनेर स्पष्ट सर्कुलर जारी भइसकेको छ, एसएसपी कडायतले भने, प्रहरी कानुन कार्यान्वयनको पाटोमा चुकेको छैन र चुक्दैन पनि।"
म अब कहाँ जाऊँ?,"धादिङ : त्रिपुरासुन्दरी गाउँपालिकाकी एक १४ वर्षीया बालिका असोज पहिलो साता गाउँमै काठको काम गर्ने एक युवकसँग घरबाट भागिन्। छोरी घरमा नरहेको थाहा पाएपछि उनका बुवाले प्रहरीमा उजुरी दिए। प्रहरीले केटासहित बालिकालाई दक्षिणी धादिङको गल्छीबाट नियन्त्रणमा लियो। त्यसपछि पीडितले घटनाको पोल खोल्दा भने प्रहरी अधिकारी झस्किए। बुवाले पटकपटक बलात्कार गरेपछि सहनै नसक्ने अवस्थामा आफू घर छाडेर भागेको कुरा बालिकाले बताइन्। तब प्रहरीले पीडित बालिकालाई परिवारको जिम्मा लगाएन, सुरक्षित आवासगृहमा राखेर अनुसन्धान थाल्यो। जिल्ला प्रहरी कार्यालय धादिङको अपराध अनुसन्धान शाखाका प्रमुख मणिराम भट्टले अभियुक्तलाई नियन्त्रणमा लिई जबरजस्ती करणी र हाडनाता करणी मुद्दामा अनुसन्धान गरिरहेको बताए। अभियुक्तले विगत ५७ वर्षदेखि नै छोरीलाई बलात्कार गरिरहेको कुरा प्रारम्भिक अनुसन्धानका क्रममा खुल्न आएको छ, भट्टले भने, पटकपटक बलात्कार गरेको, बच्चा नजन्मियोस् भनेर औषधी खुवाएको आरोप उनले स्वीकार गरिसकेको अवस्था छ। हामीले थप अनुसन्धान गरिरहेका छौं। तर, पीडितकी आमाले श्रीमान्विरुद्ध जाहेरी दिन अस्वीकार गरेकी छन्। उद्धार गर्ने संस्था सहयात्री समाजका तर्फबाट प्रहरीमा जाहेरी दिइएको छ। आमाले उल्टै बालिकालाई भेटेर मुद्दा फिर्ता लिन दबाब दिइरहेको खुलेको छ। घरका कमाउने व्यक्तिलाई नै जेल पठाएपछि परिवार समस्यामा पर्ने भन्दै बुवालाई नफसाउन र मुद्दा फिर्ता लिन दबाब दिइरहेको पीडितले बताइन्। अभियुक्तले पछिल्लो पटक असोज ८ गते श्रीमती र छोरो ससुराल गएका बेला नाबालिका छोरीलाई फेरि जबरजस्ती गरेको खुलेको छ। आमा र भाइ घरमा नहुने भएपछि फेरि बाबुबाट बलात्कृत हुने डरका कारण उनले मामाघर जान अड्डी लिएकी थिइन्। तर, आमाले बाबा काममा जाने र घर कुर्ने कोही नहुने भन्दै साथमा लगिनन्। म पनि मामाघर जान्छु भन्दा मलाई लैजानु भएन। त्यस दिन पनि बुवाले मलाई बलात्कार गर्नुभयो, सुरक्षित आवासगृहमा रहेकी ती बालिकाले रुँदै भनिन्। बुवा बलात्कार गर्ने, आमा चुपचाप सहन बाध्य गराउने भएपछि उनलाई घर बस्न मन लागेन। त्यही बेला साथ दिन आइपुगेका थिए, बाहिरी जिल्लाका ती युवक। दुवैजना भागेर बिहे गर्ने सल्लाह गरी घरबाट हिँडेपछि यो घटना बाहिरिएको हो। अभियुक्तले कहिलेदेखि बलात्कार गरे भनेर उनलाई मिति यकिन छैन। तर, यत्ति थाहा छ कि आफू जान्नेबुझ्ने भएदेखि नै अभियुक्तले निरन्तर बलात्कार गरेको उनको भनाइ छ। मलाई बुवाले बलात्कार गरेको कुरा आमालाई पहिलेदेखि नै थाहा थियो तर आमाले कहिल्यै मेरो समस्या सुन्नुभएन। सधैं लुकाइरहनुभयो। थाहा नपाएझैं गरिरहनुभयो, निकै बेर टोलाएर पीडितले भनिन्, घटना बाहिर आए हामी सबैजनालाई समस्या पर्छ भनेर आमाले कहिल्यै पनि मलाई सहयोग गर्नुभएन। उल्टै चुप लाग्न भनिरहनुभयो। आमाले पनि आफ्नो कुरा नसुनेपछि बालिकामा मानसिक समस्या देखा पर्न थाल्यो। विद्यालयमा पनि टोलाउने, धेरै नबोल्ने, एक्लै बस्ने गर्न थालेपछि शिक्षकले उनको बारेमा अभिभावकलाई जानकारी गराए। तर, उनी परिवारमै प्रताडित थिइन्। उनकी आमाले एक दिन आँगनमा गर्भ निरोधक चक्कीको खोल फेला पारिन्। घरमा सोधीखोजी भयो, कसरी आयो त्यो औषधी ? अभियुक्तले त्यो औषधी गर्भ बस्दैन भनेर छोरीलाई खुवाएका रहेछन्। मलाई बुवाले थकाइ लाग्दैन, तागत दिन्छ भनेर पहिलेदेखि नै यो औषधी बेला बेलामा खान दिइरहनुहुन्थ्यो, बालिकाले गम्भीर हुँदै भनिन्, मलाई के थाहा त्यो गर्भ रोक्ने औषधी भनेर ! सुरक्षित आवासगृहमा राखेर उनको उपचार भइरहेको छ। उनमा पिसाब नरोकिने समस्या देखिएको छ। उनलाई दैनिक मनोपरामर्श दिइएको छ। उनी अब कहाँ जाने, के गर्ने भनेर निराश छिन्। उनको घर आफ्नो कहिल्यै भएन, विकल्पमा पराईघर जान खोजेपछि घटना बाहिरियो। बाबुलाई जेल हालेको भन्दै आमाले गाली गरिरहेकाले अब उनी फर्केर घर जान पनि सक्दिनन्। बाबुलाई अदालतले सजाय त दिलाउला। जेलभित्रै राखेर पालन पोषण पनि गर्ला, लामो सास तान्दै उनले भनिन्, पढाइ पनि छुट्यो। अब म कहाँ जाऊँ, कसलाइ आफ्नो भनेर जाऊँ ? अधिवक्ता राधिका सापकोटाले यस्ता घटनाका पीडितलाई झनै समस्या रहेको सुनाइन्। हाम्रो कानुन नै पीडकमैत्री भयो, सापकोटाले भनिन्, परिवारबाटै बलात्कारमा परेका बालिकाहरू न घर फर्किन सक्छन् न त राज्यले नै उनीहरूको संरक्षण गर्ने दायित्व लिएको छ। पराईबाट बलात्कृत बालिकालाई घरको संरक्षण हुने भए पनि घरभित्रैका घटनाका सन्दर्भमा सबैभन्दा समस्यामा पीडित नै परेका छन्। अपराध गर्नेलाई मानव अधिकारको प्रत्याभूतिसहित दैनिक भत्ता दिएर जेलमा राखिन्छ, उनले भनिन्, यी पीडितहरूको अवस्था के छ भनेर कसैलाई चासो हुँदैन। एसिडपीडितलाई जस्तो ऐन संशोधन हुनु अब जरुरी छ।"
मूलको पानी,"शान्ता गौतम हलगोरु साउने नि मूलको पानी गैरीको कुलोमा मेरा बाबा आइनै सकेनी रोपारे अब पस्दैछन् हिलोमा मेरा बाबा । ए मेरा बाबा, ए मेरा बाबा ।। नौमती बाजा नि बज्न लागे अर्चले खेतैमा मेरा बाबा रोपाइँ गरौं नि हिलोमा छ्याप्तै मेलाको भेटैमा मेरा बाबा । ए मेरा बाबा, ए मेरा बाबा ।। खेताला हिँडे नि त्यो लर्के ताँतमा बेठी छ भनेर मेरा बाबा बाउसेले माटो नि तयार पारे छेउभित्ता खनेर मेरा बाबा । ए मेरा बाबा, ए मेरा बाबा ।। ब्याडेले बिउ नि डोकामा बोकी फिँजाए गरामा मेरा बाबा धान गाभा रोप्छन् नि रोपारे गाउँदै आआफ्नै पारामा मेरा बाबा । ए मेरा बाबा, ए मेरा बाबा ।। दाँदेमा बसेर सरर हली जोर गोरु साथैमा मेरा बाबा टारगरा भित्र नि भकारी बाँध्न मुठ्ठी बिउ हातैमा मेरा बाबा। ए मेरा बाबा, ए मेरा बाबा ।।"
बेल्जियममा नयाँ सरकार,"ब्रसेल्स : प्रधानमन्त्री अलेक्ज्यान्डर डे क्रोको नेतृत्वमा लैंगिक समानताका आधारमा १० पुरुष र १० महिला सदस्य सम्मिलित बेल्जियमको नयाँ संघीय सरकारले शपथ लिएको छ। बिहीबार बिहान राजदरबार ब्रसेल्समा बेल्जियमका राजा फिलिपले नयाँ प्रधानमन्त्रीसहित १४ मन्त्री र ५ राज्य सेक्रेटरीलाई शपथ गराएका हुन्। युरोपको राजधानीका रूपमा रहनुसँगै भाषिक पहिचानसहितको संघीय र राजतन्त्रात्मक मुलुक बेल्जियम नयाँ सरकार गठनसँगै विश्वमै उदाहरणीय बनेको छ। जनताले मताधिकार प्रयोग गरेको झन्डै ५ सय दिनपछि मात्र संयुक्त सरकार गठन गर्न ७ पार्टीको संयुक्त सहमति भएको थियो। बेल्जियमको इतिहासमा महिलाको यति उच्च प्रतिशतको सहभागितासहित पहिलो संघीय सरकार बनेको हो। नयाँ प्रधानमन्त्री अलेक्ज्यान्डर डे क्रो ४४ वर्षका हुन्। उनी बिजनेस इन्जिनियरिङ विज्ञानमा स्नातकोत्तर हुन्। फ्लेमिस उदारवादी दलका अनुभवी राजनीतिज्ञ हर्मन डे क्रोका छोरा हुन्, उनी। उनले पटकपटक बेल्जियम सरकारमा उपप्रधानमन्त्रीका साथै अन्तर्राष्ट्रिय विकासमन्त्री, डिजिटल एजेन्डामन्त्री, हुलाक कार्यालय र टेलिकमका लागि समेत सञ्चारमन्त्री भएर काम गरेका थिए। अब उनले फ्लेमिस र समाजवादी, उदारवादी र हरियाली प्लस र फ्लेमिस क्रिस्चियन प्रजातन्त्रवादी गठबन्धनको नेतृत्व गर्नेछन्। डच, फ्रेन्च र जर्मन भाषिक पहिचानसहितको संघीय तीन प्रान्त रहेको बेल्जियमका ७ पार्टीबीच गठबन्धन भएको छ। फ्लेमिस र फ्रान्कोफोन लिबरलहरू (ओपन बीएलडी र एमआर), समाजवादी दल (एसपीआरपीएस), हरियाली (ग्रिन र इकोलो) र फ्लेमिस क्रिस्चियन डेमोक्र्याट रहेका छन्। अर्को सुन्दर पक्ष भनेको २० सदस्यीय मन्त्रिमण्डलमा विभागीय जिम्मेवारीसहित ७ जना उपप्रधानमन्त्री नियुक्त भएका छन्। बेल्जियमको इतिहासमा पहिलो महिला प्रधानमन्त्री बनेकी निवर्तमान प्रधानमन्त्री सोफी विल्मेस उपप्रधानमन्त्री र परराष्ट्रमन्त्री नियुक्त हुनु एउटा उदाहरण बनेको छ, युरोपमा। हरेक निर्वाचनमा कम्युनिस्ट पार्टी पिभिडियाले बोकेको नारा आमनागरिकलाई कम्तीमा १५ सय युरो पेन्सन हुनुपर्ने माग यो गठबन्धनले सहमतिको तेस्रो बुँदामा स्वीकार गरेको छ। देशको सबैभन्दा ठूलो संसद् संख्या रहेको नेसनलिस्ट पार्टी अनभिया र कम्युनिस्ट पार्टी भने प्रतिपक्षीका रूपमा बसेका छन्। छिमेकी मुलुकहरू बेलायत, जर्मनी, फ्रान्स, नेदरल्यान्ड, लक्जेम्बर्गलगायतले बेल्जियमको नयाँ सरकारलाई बधाई दिँदै संघीयताको नमुना सरकार भनेका छन्।"
यी प्रदेशमा हुँदैछ हल्का वर्षा,"काठमाडौं : हाल देशका प्रदेश १, प्रदेश २, बागमती र गण्डकी प्रदेशमा सामान्य बदली र बाँकी प्रदेशको पहाडी भूभागमा आंशिक बदली रहेको जल तथा मौसम विज्ञान विभागले जनाएको छ। विभागको मौसम पूर्वानुमान महाशाखाका अनुसार बंगालको खाडीको मध्यपश्चिम तथा उत्तरपश्चिम भागमा न्युन चापीय क्षेत्र रहेको छ। आज दिउँसो प्रदेश १, प्रदेश २, बागमती प्रदेश, र गण्डकी प्रदेशमा आंशिकदेखि सामान्य बदली र बाँकी प्रदेशका एक दुई स्थानहरूमा हल्का वर्षाको सम्भावना रहेको महाशाखाको मौसम बुलेटिनमा उल्लेख छ। राती प्रदेश १, प्रदेश २, बागमती र गण्डकी प्रदेशमा सामान्य बदली रही उक्त प्रदेशका थोरै स्थानहरूमा हल्कादेखि मध्यम वर्षा तथा प्रदेश ५ र कर्णाली प्रदेशका एक दुई स्थानमा हल्का वर्षाको सम्भावना रहेको छ। आइतबार प्रदेश १, प्रदेश २, बागमती प्रदेश र गण्डकी प्रदेशमा सामान्य बदली र आंशिक बदली रही प्रदेश १, बागमती प्रदेश र गण्डकी प्रदेशका थोरै स्थानहरुमा हल्का वर्षाको सम्भावना रहेको छ। सोमबार प्रदेश १, प्रदेश २, बागमती प्रदेश र गण्डकी प्रदेशमा सामान्य बदली र आंशिक बदली रही प्रदेश १, प्रदेश २, बागमती प्रदेश र गण्डकी प्रदेशका थोरै स्थानहरुमा हल्का वर्षाको सम्भावना रहेको छ महाशाखाको बुलेटिनमा उल्लेख छ।"
कुप्रथाविरुद्ध सबै जुट्न आह्वान,"बर्दिबास : धनुषाको मिथिला नगरपालिका६ ढल्केबरस्थित आफ्नै घरमा खेलिरहेका बालक आरय साहलाई उनका ५५ वर्षीय गाउँले काका शत्रुघ्न महतोले २०७६ वैशाखमा अपहरण गरी बन्धक बनाए। राति दूधभात खुवाएर बालकलाई सँगै सुताएका शत्रुघ्नले मध्यरातमा शक्तिशाली धामी बन्नका लागि देवीलाई उक्त बालकको बलि चढाए। बालकलाई बलि चढाउन उनका भिनाजु मिथिला नगरपालिका८ कुसुम बिछौनाका ५२ वर्षीय जंगवीर महतोले उक्साएका थिए। अहिले उनीहरू दुवैजना पुर्पक्षका लागि जेलमा छन्। झारफुक र टुनामुना सिकेका साला शत्रुघ्नलाई तान्त्रिक सिद्धिका लागि बालकको बलि दिन उनका भिनाजु जगवीरले उक्साएका थिए। जंगवीर महतो राजमार्ग क्षेत्रका चर्चित धामी थिए। जंगवीरको भजनमण्डलीमा दुई वर्षअघि शत्रुघ्न नयाँ सदस्यका रूपमा थपिएका थिए । सालो नै भएपछि जंगवीरले शत्रुघ्नलाई धामीको काम पनि सिकाए । झारफुक र टुनामुनाको मन्त्र पाएपछि शत्रुघ्नले सामान्य बिरामी पर्दा छरछिमेकका बच्चाको उपचार गर्न थालेका थिए । आर्यनलाई उनले चकलेट दिन्छु भनी लोभ्याएर घर लगेका थिए। घरमा खेल्दै गर्दा अघिल्लो साँझ हराएका बालकलाई आफन्तले अबेर रातिसम्म खोजतलास गर्दा पनि भेटेनन्। बिहान मृत अवस्थामा घरनजिकैको बाँसघारीमा भेटिएका थिए । २१औं शताब्दीको विज्ञान तथा अनुसन्धानको युगमा नेपाली समाज कुप्रथा, कुसंस्कारको पछाडि रुमल्लिएको महोत्तरीको बर्दिबासका अधिवक्ता विष्णुबहादुर कार्की बताउँछन्। मान्छे मार्नु कानुनी अपराध हो। धामीझाँक्रीले आफूले सिकेको मन्त्रको सिद्धि प्राप्त गर्न बलि दिएको अदालतमा बयान दिन्छन्, उनी भन्छन्। सामाजिक, सांस्कृतिक कुप्रथाविरुद्ध सबै एक हुनुपर्नेमा श्री रामानन्दी श्री वैष्णव संघ जनकपुरधामका अध्यक्ष तथा जानकी मन्दिरका उत्तराधिकारी महन्त रामरोशन दास वैष्णवले अपिल गरे।अब देशमा कुसंस्कारविरुद्ध आन्दोलनको खाँचो रहेको जनसहयोगी युवा सञ्जाल बर्दिबास महोत्तरीका अध्यक्ष परमेश्वर महतो बताउँछन्। फुत्किएर टर्यो सम्भावित बलि भारत पुर्याइएकी युवतीको उद्धार: पूजारीले तीन लाख दिने भन्दै फकाएको खुलासा कुप्रथाविरुद्ध सबै जुट्न आह्वान"
१९ वर्षीय गार्गको अर्धशतकमा चेन्नईमाथि हैदराबादको जित,दुबई : युएईमा जारी इन्डियन प्रिमियर लिग (आईपीएल) अन्तर्गत शुक्रबार राति भएको खेलमा सनराइजर्स हैदराबादले चेन्नई सुपर किंसलाई ७ रनले पराजित गरेको छ। १९ वर्षीय प्रियम गार्गको अर्धशतक मद्दतमा हैदराबादले जित निकालेको हो। दुबई अन्तर्राष्ट्रिय क्रिकेट रंगशालामा भएको खेलमा हैदराबादले टस जितेर ५ विकेट गुमाउँदै १६४ रन बनाएको थियो। जवाफमा १६५ रनको लक्ष्य पछ्याएको चेन्नईले निर्धारित २० ओभरमा ५ विकेट गुमाउँदै १५७ रन मात्र बनाउन सक्यो। चेन्नईका रबिन्द्र जडेजाले ५० रन बनाए। कप्तान महेन्द्रसिंह धोनीले ४७ तथा ओपनर फाफ दु प्लेसिसले २२ रन जोडे। चेन्नईले सुरुवाती विकेट सस्तैमा गुमाए पनि मिडल अर्डरमा आएका कप्तान धोनी र जडेजाले इनिङ उकासेका हुन्। हैदराबादका लागि टी नटराजनले २ विकेट लिए। त्यस्तै भुवनेश्वर कुमार र अब्दुल सामदको नाममा समान ११ विकेट रह्यो। चेन्नईका ओपनर प्लेसिस भने रनआउट हुन पुगे। यसअघि ब्याटिङ गरेको हैदराबादका लागि १९ वर्षीय गार्गले विष्फोटक ब्याटिङ गर्दै अर्धशतक बनाए। उनले २६ बलको सामना गर्दै १ चौका र ६ चौकाको मद्दतमा ५१ रन बनाए। टोलीलाई जिताउन उनले फिल्डिङमा समेत उत्कृष्ट प्रदर्शन गरे। त्यस्तै अभिशेक शर्माले ३१ मनिष पाण्डेनले २९ तथा कप्तान डेभिड वार्नरले २८ रनको योगदान गरे। चेन्नईका लागि दिपक चहरले २ विकेट झारे। त्यस्तै पियुस चावल र शार्दुल ठाकुरले ११ विकेट लिए। आज दुई वटा खेल हुनेछन्। पहिलाे खेल रोयल च्यालेन्जर्स बैंगलोर र राजस्थान रोयल्सबीच शेख जायद रंगशालामा हुनेछ। खेल अपराह्न ३ : ४५ बजे सुरु हुनेछ। त्यस्तै दोस्रो खेल दिल्ली क्यापिटल्स र काेलकाता नाइट राइडर्सबीच बेलुकी ७ : ४५ बजे सारजाह क्रिकेट रंगशालमा हुनेछ।
आत्मनिर्भर अर्थतन्त्रका लागि उद्यमशीलता विकासमा जोड,"काठमाडौं : व्यापारघाटा न्यूनीकरण र आत्मनिर्भर अर्थतन्त्र निर्माणका लागि सरकारले उद्यमशीलता विकासमा जोड दिएको छ। सबै स्थानीय तहमा औद्योगिक ग्राम स्थापना गरेर उद्यमशीलता विकास गर्ने सरकारको योजना छ। उद्योग, वाणिज्य तथा आपूर्ति मन्त्रालयले स्वदेशी श्रम, सीप, स्थानीय स्रोत र कच्चा पदार्थको उपयोग गरी स्थानीयस्तरमै साना तथा लघु उद्योग स्थापना गर्ने नीति लिएको छ। मन्त्रालयले करिब एक दशकदेखि उद्यमशीलता विकास गर्न गरिबी निवारणका लागि लघु उद्यम विकास कार्यक्रम सञ्चालनमा ल्याएको छ। यस आयोजनाबाट हालसम्म ३६ हजार २ सय ५० नयाँ लघु उद्यम संस्था विकास भएको उद्योगमन्त्री लेखराज भट्टले बताए। मन्त्रालयका अनुसार ५ हजार दुई सय ७० लघु उद्यम संस्था स्तरोन्नति भएका छन्। मन्त्री भट्टले गत आर्थिक वर्ष ०७६७७ मा १० हजार ७ सय ७० नयाँ उद्यमी उत्पादन गरिएको दाबी गरे। ५ हजार २ सय ७० जना उद्यमीको स्तरोन्नति गराइएको र ३ हजार ६ सय १५ वटा प्रविधि हस्तान्तरण गरिएको मन्त्री भट्टले बताए। लघु उद्यममा १५ हजार ४ सय ५२ जनाले रोजगारी पाएको मन्त्रालयले जनाएको छ। प्रवक्ता डा नारायण रेग्मीका अनुसार यस कार्यक्रममार्फत स्थानीयस्तरमै उद्यमशीलता तालिम दिइने र उद्यमी बनाउन सघाउ पुग्ने बताए। सरकारले देशभरका ४५ स्थानीय तहमा औद्योगिक ग्राम घोषणा गरेको छ। सरकारले ७ सय ५३ वटै स्थानीय तहमै औद्योगिक ग्राम बनाउने तयारी गरेको छ। मन्त्रिपरिषद्बाट घोषणा भएका औद्योगिक ग्राममा सम्भाव्यता अध्ययन अघि बढेको छ। मन्त्री भट्टले यस आर्थिक वर्षको दुई महिनाको अवधिमा १३ वटा औद्योगिक ग्राम घोषणा गर्न मन्त्रिपरिषद्मा प्रस्ताव पेश गरिएको जानकारी दिए। उत्पादन बढाउने उद्देश्यले सरकारले औद्योगिक ग्रामको अवधारणा अघि सारेको हो। सरकारले औद्योगिक ग्राम सञ्चालनका लागि २०७५ मै औद्योगिक ग्राम घोषणा तथा सञ्चालनसम्बन्धी कार्यविधि बनाइसकेको छ। औद्योगिक ग्राममा पूर्वाधार तयार गर्न केन्द्रीय सरकार र प्रदेश सरकारले बजेट विनियोजन गरेका छन्। तीन तहका सरकारको साझेदारीमा देशका प्रायः सबै स्थानीय तहमा औद्योगिक ग्राम बनाउन लागिएको हो। औद्योगिक ग्राममा बिजुली, पानी, बाटो केन्द्रीय सरकारले उपलब्ध गराउनेछ। मापदण्डअनुसार औद्योगिक ग्रामका लागि स्थानीय सरकारले जग्गा खोज्नुका साथै ग्रामको व्यवस्थापन गर्नेछन्। औद्योगिक ग्राम स्थापनाका लागि स्थानीय सरकारले कार्यपालिकाबाट निर्णय गराइ प्रदेश मन्त्रालयमा अनुरोध गर्नुपर्छ। स्थानीय सरकारले नै औद्योगिक ग्राम प्रस्ताव गर्दा चार किल्ला खुलेको नक्सा, जग्गाको स्वामित्व खुलेको प्रमाणित कागजात, औद्योगिक ग्राममा स्थापना हुन सक्ने सम्भावित उद्योग, सम्भावित लगानी, सम्भावित बजार व्यवस्था, सिर्जना हुन सक्ने सम्भावित रोजगारीको संख्या यकिन हुनुपर्छ। औद्योगिक ग्राम स्थापना गर्न निजी जग्गा प्राप्त गर्नुपर्ने भए जग्गा प्राप्ति ऐन, २०३४ बमोजिम जग्गा प्राप्त गर्न सकिनेछ। उद्योग मन्त्रालयका सचिव चन्द्र घिमिरेका अनुसार औद्योगिक ग्राममा ठूला उद्योगभन्दा साना उद्योगलाई प्राथमिकता दिइने बताए। औद्योगिक ग्राममा एकैखालका उद्योग हुनुपर्छ भन्ने छैन, उनले भने, आफ्नो ईच्छा अनुसार उद्योग खोल्न सकिने व्यवस्था छ। हरेक स्थानीय तहमा औद्योगिक ग्राम बनाउन सके बजारसँगको सम्बन्ध विस्तार हुन्छ। औद्योगिक ग्रामपश्चात स्थानीय उत्पादनले बजार पाउने, स्थानीय स्रोतसाधनको प्रयोग गर्दै आम्दानी बढाउन सकिने मन्त्रालयको विश्वास छ। एक स्थानीय तहमा बनेको औद्योगिक ग्रामले अर्को स्थानीय तहसँग समन्वय गरेर बजार विस्तार गर्न सकिन्छ। बजारको सहज व्यवस्थापनका लागि सहकारीको परिचालन गर्ने तयारी भएको मन्त्री भट्ट बताउँछन्। व्यापार तथा पारवहन क्षेत्रको विस्तार तथा विविधीकरण गर्ने उद्योग मन्त्रालयले जनाएको छ। निर्यात प्रवद्र्घन र आयात व्यवस्थापन बढ्दो व्यापारघाटा कम गर्ने सरकारको नीति छ। उद्यमशीलता बढाउन सके स्वदेशी उत्पादन बढ्ने र व्यापारघाटा कम हुने मन्त्री भट्ट बताउँछन्। आर्थिक वर्ष ०७६७७ मा व्यापारघाटा अघिल्लो आर्थिक वर्षको भन्दा कम भएको मन्त्रालयले जनाएको छ।"
सीमान्तीय धुनमा ब्यूँझेका गीत,"विश्वमा भोकका बारेमा हुने गरेका बहस, आन्दोलन र प्रतिपादित सिद्धान्तहरू हाम्रातिर जीवनमा भन्दा पाठमा ज्यादा आकर्षित भइरहेकाले हाम्रा पाठ्यपुस्तकहरू दिनदिनै माक्र्स वा ग्राम्चीहरूकै सैद्धान्तिकतालाई पुष्टि गर्नमा केन्द्रित भइरहेछन्। सिद्धान्तहरू आउनुअघि यी व्याख्यानका निम्ति रचिएका पाठ थिएनन्, यी जीवनका आला बचाइहरू हुन्। मैले कुँदेको मूर्ति देउता हुँदै भएन अहिले हेर्दा त्यतिबेलाका बाल्यकालीन दिनहरू गीतका धुनमा मिसिएर उन्मुक्त हुन खोजिरहेका रहेछन् भन्ने लाग्छ। लय पक्रन खोजिरहेको त्यस उमेरदेखि नै धर्मराज थापाको हरियो डाँडामाथि हलो जोत्ने साथी को भाका टपक्कै टिपेकी थिएँ। जेठको हपहप गर्मीमा मकैका बीउलाई डोब बनाउने र असारमा धान रोप्न खेतका गरा हिल्याउन हलोको अनौ दाब्ने नरे र सोमे दाइहरू यो गीत बेजोडले गाउँथे र दिल फुकाएर खेतबारीका बाँझा जमिनबाट माटाको सुगन्ध निकाल्थे। तिनका भाव र भाकाले तानेर हो कि किन हो यो भाका गुन्गुनाउनभन्दा सुन्नमै आकर्षण थियो, तिनका श्रोता वरिपरि झ्याम्मिएकै हुन्थे। हलो जोत्ने ठूले भाटु (दनुवार भाषामा भिनाजु) ले भने कहिल्यै ठूलो स्वरमा बोलेको सुनिएन, उनले गीत पनि कहिल्यै गाएनन्। बर्खे वा हिउँदे बिदामा गोठाला, घँसिया वा रोपाहारहरूका सामीप्यमा लोकगीतहरूको बेग्लै आभा झुल्थ्यो। स्थानीय परिवेशलाई सजीव बनाउने सांस्कृतिक पर्वगीतहरू नजानिँदो किसिमले मनका बहहरू बिसाइसक्थे। कहिलेकाहीँ आफैंलाई पनि त्यस अनुभूतिसँग मिसिएर बाँच्ने आभास मिलिदिन्थ्यो। तर, सानैदेखि अन्तर्मुखी स्वभावकी भएर होला, यस्तो अवसरमा सरिक भएको कुनै सम्झना छैन। कहिलेकाहीँ गाउँबेंसी गर्दा वा पाक्षिक रूपमा पालो आउने स्कुलको रेडियोकक्षामा गीतका विविध धुनहरूसँग आत्मीयता गाँसिन्थ्यो। अधिकांश गीत त्यसबेला पाठ्य विषय नै भएर रहे। २०४० को आरम्भतिर घरमा रेडियो भित्रिएपछि भने केही नयाँ धुनहरूसँग पनि परिचित हुँदै जाने अवसर मिल्यो। बंगाली साहित्य पढ्न बढी रुचाउने बुबा हिन्दी र अंग्रेजी भाषाका विभिन्न ब्यान्ड घुमाएर स्टेसन खोज्ने र ती भाषाका प्रसारणहरू सुन्ने गर्नुहुन्थ्यो। यदाकदा बज्ने गीतहरूमा आकर्षित हुन्थें, तर केही बुझ्दैनथें। कतै संगीतका कारणले त तानिइनँ ? रेडियो भित्रिनुभन्दा पहिले घरमा जनताका गीतहरू गीत संग्रह पुस्तकका रूपमा भित्रिसकेको थियो। चौतारीमा राजा भेटिए, चौतारीमा रानी भेटिए जस्ता गीतभन्दा पहिले नै संघर्ष हो जीवन, जीवन संघर्ष हो गीत पढ्न थालेकी थिएँ। दनुवार भाषाका असारे भाकाहरू त्यहाँको परिवेशमा बग्न थालिसकेका थिए, तरकारी खाइलै नैसाराकु जैलै लाखै तोलाई मंसिरमा शैलीका श्रम र प्रेमको मीठो मिश्रण भएका प्राकृतिक गीतहरू मेरानिम्ति पनि हुर्काइका पृष्ठभूमि मात्र होइन, जीवनशैली नै बनेका थिए। त्यसबेला केवलपुरे किसान र जनकप्रसाद हुमागाईंका वर्गीय चिन्तनका गीतहरू हाम्रा खेतहरूमा ब्यूँझिसकेका थिएनन्। बरु रामेशमञ्जुल, श्याम तमोट, रायन, प्रश्रित, जीवन शर्माद्वारा लेखिने प्रवृत्तिका गीतहरूले पञ्चायती काइदाका हाम्रा पाठयपुस्तकका पृष्ठबाहिर कैयन् अन्य पृष्ठहरू थपिसकेका थिए, हामी लुकीलुकी ती वर्गीय चेतना र मुक्तिका स्वरहरू आधा मात्र बुझे पनि कौतूहलसाथ पढ्थ्यौं। त्यस समयको प्रभाव सम्झँदा अहिलेका कतिपय गीतहरू भाव र लयले छिन्नभिन्न भएका हुन् कि जस्ता लाग्छन्, वस्तुताभन्दा विवशता घनिभूत भएपछि कलाको धुन सिद्धान्तविपरीत बग्दो रहेछ। ती दिनहरू गीतका हिसाबले अनन्त वैभवका दिन थिए। तिनका भयभित्रका सुन्दरता वर्तमानमा खोजेर पनि भेटिरहेका हुँदैनौं सायद ! ०००भोकै मर्ने महाकविका पेटका सारंगीहरूहाम्रा गीतहरूनांगै मर्ने गाइने दाइका झुत्रा लुगाहरूहाम्रा गीतहरू भोकाप्रति यतिविघ्न श्रद्धा गीतकार मञ्जुलको यही गीतले जगाइदिएको थियो। भोकप्रति त्यति नै प्रतिशत घृणा पनि सायद त्यहीँदेखि सुरु भएको हो ! भोक र मरणबीच जति अन्तराल छ, यी गीतहरू त्यही समयका प्रतिविम्ब हुन्। विश्वमा भोकका बारेमा हुने गरेका बहसहरू, आन्दोलनहरू र प्रतिपादित सिद्धान्तहरू हाम्रातिर जीवनमा भन्दा पाठमा ज्यादा आकर्षित भइरहेकाले हाम्रा पाठ्यपुस्तकहरू दिनदिनै माक्र्स वा ग्राम्चीहरूकै सैद्धान्तिकतालाई पुष्टि गर्नमा केन्द्रित भइरहेछन्। सिद्धान्तहरू आउनुअघि यी व्याख्यानका निम्ति रचिएका पाठ थिएनन्, यी सर्वथा जीवनका आला बचाइहरू हुन्। हामीले आयातीत सिद्धान्तका घेरामा कतै जीवनका हाम्रा आफ्नै बचाइहरूलाई बिनामूल्य निर्यात त गरिरहेका छैनौं ? श्रम र जीवनमा सँगै हिँडेका हाम्रा गीतहरू नत्र कसरी यति पातला भइरहेछन् ? बाहिर जति नै चर्को ध्वनि सुनिए पनि प्राकृतिक स्पर्श गर्न नसक्नुका पछाडि हामीले अवलम्बन गरेका संक्रमित धुनहरूले हाम्रा गीतका शब्दहरूलाई अर्थहीन बनाउँदै गएका त होइनन् ? बेलाबखत मनमा यस्ता प्रश्नहरू उठ्ने गर्छन्। अनगिन्ती प्रश्नका भीडबाट छेउ लागेपछि मात्र गीतका खास भावहरूले पछ्याउन थाल्ने रहेछन्। एकान्तमा मनको भित्री तहबाट ब्यूँझने तिनै भावहरू त हुन्, जसले मान्छेको दुःखलाई निःसर्त सम्बोधन गर्ने गर्छन्। चेतनाले तरल रूप लिएपछि अग्लो र होचोको परिमापन आफैंमा आवश्यक कुरो नहुँदो रहेछ। भोकमाथि रचिएको उल्लिखित गीतले सम्बोधन गरेजस्तै महाकवि र गाइनेको भोक एउटै हो। अरू विधामा झैं रचनाकारिताका दृष्टिले गीतका पनि आफ्नै परिवेश र पृष्ठभूमि, घटना र चेतना हुन्छन्। उमेरअनुसार तिनको छनोट पनि हुन्छ। जुन गीतले व्यक्तिबाट समाजलाई देखाउँछ, वर्तमानबाट विगतलाई उभ्याउँछ र मान्छेका सपनालाई पसिनाको सुगन्धबाट हेर्न लगाउँछ, त्यस्ता गीतहरू मानिसका सिरानीबाट उम्रन्छन् र हृदयमा फक्रिन्छन्। उमेरका हाँगाबाट नझरेका पात भएका त्यस्ता गीतहरू हाम्रा स्थानीय श्रमका हरित सपनाहरू हुन्, जसको स्रोत र सामथ्र्यले निर्माण गरेको त्यस युगका साक्षी हामी आफैं पनि रहिआएका छौं। जनताका गीतहरूको रागले बेहदसँग च्यापेको आफ्नो त्यो अपत्यारिलो उमेर सम्झन्छु। जनमत संग्रहको तातो परिवेश थियो। एकजना प्रौढ छिमेकी घरमै आए, स्कुल छुट्टीको दिन थियो त्यो। बुवासँग राजनीतिका दिवाकालीन तातो बहस चलाउन आएका थिए सायद। आठ वर्षको उमेरमा टेक्दै थिएँ। सोधे, भोट कसलाई दिन्छेस् ? उनको त्यो कस्तो कुण्ठा थियो, जो मेरो उमेरसँग मेलै नखाने प्रश्न तेस्र्याउनमा आनन्द मानिरहेका थिए ! जसलाई मन लाग्छ, उसैलाई दिन्छु। सायद उनको रिसको पारो निकै माथि चढेछ, घरदेखि निकै पर पाँचखालमाथिको आकाशमा प्यारासुटबाट सैनिकहरू खसालिरहेको दृश्य देखिँदै थियो, त्यसैतिर संकेत गर्दै तिनले भने, तिमेरू जस्तालाई ठीक पार्न आउँदै छन् तिनेरु ! आफू अलिकति पनि विचलित नभएको त्यो घटना तत्कालीन समयको गीति चेतनाको प्रभाव ठान्छु। स्वतन्त्र हुने त्यो चेतना त्यतिबेला अग्रजहरूद्वारा स्कुलमा गाइएका गीतहरू र प्रहरीका सम्भावित दमनको पर्वाह नगरी रात्रिकालीन जटिल परिवेश झेलेर मञ्चन भइरहेका मुक्तिनाटकहरूबाट पाएँ हुँला, जुन लुकीलुकी सुन्ने र हेर्ने अवसर बेलाबखत मिल्ने गथ्र्याे। त्यसबेला थाहा थिएन, प्रतिबन्धका कडा पहराबीच पनि ती गीतहरू कसरी गाउँगाउँ पुगे, कताबाट झरे बस्तीबस्तीमा ! स्कुलको बाटोभरि एकाबिहानै गुञ्जिन आइपुगेका ती गीत बस्तीका ओसमाथि धुवाँसहितको आगोझैं तिक्खर थिए। पुस्तकका पत्रपत्रमा च्यापिएर ती गीतहरू पछि घरभित्रै प्रवेश गरे। अँध्यारामा बसेर सुनेका ती गीतहरूमा यति धेरै उज्यालो कसरी प्रवाहित भयो ! बन्देजका ती दिन सम्झेर, त्यो परिवेश सम्झेर ती गीतका संवाहकहरूप्रति अहिले पनि श्रद्धा गर्छु। मेरा उमेरका मानसलाई ती गीतहरूले नै कैयौं कदमअघि हिँडाएका हुन् भन्नलाई अहिले सोचिरहनु पर्दैन। ती दिनहरूमा दुई किसिमका गीतहरूको एकसाथ असर थियो एकथरी आमाहरूको चेतनाबाट ब्यूँझेर कथ्य शैलीमा आएका पाठ्य गीतहरू थिए, जो गृहस्थीका विविध व्यावहारिक सन्दर्भमा प्रयोग गरिन्थे। मुनामदनका श्लोक, त्यसमा पनि अझ हातका मैला, सुनका थैला र मानिस ठूलो दिलले हुन्छ जस्ता पंक्तिहरू। आमाका निम्ति ती गीत अत्यन्त प्रिय थिए, यिनैका सूक्तिबाट आमाहरूको जीवनदर्शन व्यावहारिक बन्न सकेको थियो। अर्काथरी स्वाद क्रान्ति, मुक्ति र परिवर्तनसँग सम्बद्ध थिए, आफू हुर्किरहेको समाजका भोगाइसँग ती मिल्दैनथे भने तिनका अर्थमा प्रवेश गर्नसक्ने स्थिति कुनै पाठक या श्रोतामा रहने थिएन। सिद्धान्तजस्तो गरेर गाउँ पसेका गीतले गाउँमै श्रम, असमानता, विभेद, यातना, उत्पीडन, आँसु र संघर्षका लेखिन बाँकी हजार पाठसँग आत्मसात् गरेका थिए। मानिसका सपनाहरू कति फराकिला हुन्छन् तर त्यही सपना मानिसभित्रको मानसिकताले गर्दा कति सीमित पनि हुन्छन् भन्ने बुझ्न एउटै घर र एउटै गाउँका दृष्टान्त नै काफी थिए। कतिपय दृष्टान्तको साक्षी म स्वयं थिएँ, त्यही गाउँसमाजको सेरोफेरोमा सुसाइरहेको सुनकोसी, इन्द्रावती, झिकु र नाम्दी खोलाहरूको आँसु र चट्टानका गीतहरू त्यहाँको दैनिकी थियो। किशोरहरूले एकाबिहानै स्कुलको बाटोमा गुन्गुनाउन सिकेको एउटा गीत आमा र भाउजूहरूले घाँसको भारीसँगै फुकाउन थालेका थिए ः आमा दिदी बहिनी होकति बस्छौ दासी भईसुखको सधैं प्यासी भएर बम देवान र एकदेव ज्ञवालीको रचना र जेबी टुहुरेको गायन रहेको यस गीतले ल्याएको सामाजिक क्रान्तिको सही व्याख्या आजसम्म हुनसकेजस्तो लाग्दैन। परिवर्तनका निम्ति आत्मस्वीकार्य भावको यस भाकामा प्रयुक्त आमा, दिदी र बहिनीको अर्थसँगै दास र प्यासको प्रतीकात्मक अर्थ खोज्नमा त्यसरी नै धेरै समय बगिसकेको छ। शब्दकोशले नभ्याउने ती अर्थहरू आज पनि कतिपय परिस्थितिमा अधिनस्थ नै छन्। त्यसयता अनेक सन्दर्भले गीतका भावहरूलाई विस्तृत बनाउँदै लगेका छन्। स्वदेश र विदेशका घटनाक्रमहरूमा, आन्दोलन र प्रतिकारका प्रतिरोधी आवाजहरूमा र मानवीय संवेदनाको अतल खोजीहरूमा ती प्रारम्भिक चेतनाका गीतहरूको स्थान र स्थिति उजागर हुँदै आइरहेका छन्। हाम्रा गीतहरू कहिल्यै मौन रहेनन्। शान्त र स्निग्ध प्रकृतिभित्र छट्पटाइरहेका मानिसका पेटका कथा हीरा गाइनेनीदेखि हरिदेवी कोइरालाहरू हुँदै त्यसयताका असंख्य जीवनगायकका गीतले समाजका किनारीकृत आवाजहरूलाई वाचाल बनाइआएका छन् : हलीदाइले हलो जोत्यो मुटु धसी धसी मुखियाले थैलो थाप्यो घरै बसी बसी। उधार्दा नि धर्ती पाटो सारंगी भो पेट भिजे कति पसिनाले खोरिया र खेत। दमनको विद्रुपताबाट मुक्ति खोज्नु हाम्रा एकखाले गीतका संकल्प हुँदै आए। स्वच्छन्द प्रकृतिमा विचरण गर्ने किशोर ती दिनहरूमा भोकका गीतहरूले भने हृदय भिज्ने गरी पछ्याउँथे। सत्तापक्षका हुंकारहरूलाई चुनौती दिने त्यस्ता गीतहरू स्कुले उमेरका उत्सुकतालाई बेग्लै उत्प्रेरणा दिइरहेका हुन्थे। संवेदनाका गायकहरू खास सीमान्तीयको आँगन टेक्न नपाउँदै पहाडबाट हुरीले लखेटेको बादलजस्तो गायब पारिन्थे। फेरि अर्को हुरीको पर्खाइ रहन्थ्यो। हामी केही नबुझेर पनि बुझेको अभिनय गथ्र्यौं। नजानेर पनि जानेको आभासमा हुन्थ्यौं। हाम्रा गीतहरू कहिल्यै सीमान्तीय भएनन्। यस्ता शक्तिशाली गीतहरूलाई आवाजविहीनका ढोकाभित्र प्रवेश पाउन बरु सहज भएन। आजपर्यन्त प्रतीक्षारत ती गीतहरू ढोका खुले पनि सँघारमै उभिएको आभास भइरहन्छ। प्रेमका गीतहरूलाई वर्गीय असमानताका घोचाइहरूले हतास बनाउन थालेपछि प्रेमगीतका भाव र भाका दुवै अहिले फेरिँदै गएका छन्। स्वदेशको बेरोजगारी र परदेशका यातनाका पंक्तिहरू मानवीय संवेदनालाई छोएर कहिल्यै सकिँदैनन्, बरु तिनका छुवाइहरूले लिने आकारमा दुःखका अनेक दृश्य अंकन भई आउँछन्। गीतहरू त्यसबेला शक्तिशाली थिए। निकै परबाट गर्जिएर पनि तिनका प्रभावशाली झिल्काहरूको असरदार चम्काइ थियो ! गायकयात्रीहरू गीतमा समानताको सन्देश बोक्थे। लक्ष्मीप्रसाद देवकोटा, सिद्धिचरण श्रेष्ठ, गोपालप्रसाद रिमाल, युद्धप्रसाद मिश्र आदिका गीतले स्वतन्त्रताका निम्ति पहिलो आन्दोलनदेखि नै जुन भूमिका दिएका थिए, त्यो यथावतै थियो। अगमसिंह गिरी, गोपाल योञ्जन, हरिभक्त कटुवाल, अम्बर गुरुङ, कालीप्रसाद रिजाल, क्षेत्रप्रताप अधिकारी, नीर शाह आदिका प्रतीकात्मक गीतहरूको विश्लेष्य परिवेश सिर्जना भइसकेको थिएन। रक्तिमका गीतहरू असमानताका विरुद्धमा क्रान्तिलाई आह्वान गर्थे। स्कुल र युनिभर्सिटीबाट खेतका गरामा छरिएको क्रान्तिको घाम सबैले बोके तर अहिले ताप्ने बेला फेरि अहिले गीतहरूका अर्थमाथि घात भइरहेको महसुस हुँदै छ।०००पर्खिबसें आउला भनी मेरो उठ्ने पालोकुर्दाकुर्दै जिन्दगी नै भइगएछ कालो किशोर सपनाहरूको उत्तराद्र्ध समय थियो त्यो। अधिकांश बिहानहरू यो र यस्तै गीतहरूसँगै ब्यूँझन थालेका थिए। यो ब्यूँझाइसँगै हाम्रा खडेरी समय गीतको गाग्री बोकेर पँधेरा पुग्थे, गाग्रीभरि गीतै उबाएर फर्कन्थे। घर पुगेर काखीबाट गग्रेटोमा नसारुन्जेल त्यो कोखाको गीत हुन्थ्यो ! बिसाएको गीत अम्खोरामा भरिएपछि मात्र त्यो पानी बन्थ्यो। केत्लीमा भरिँदा चिया बनिसक्थ्यो। कसौंडीमा दाल उम्लिने त्यही श्रमको गीत नै थियो। बुबाले मस्काइरहेको भाँडाको टल्काइमा सबैभन्दा धेरै प्रकाशित हुने गथ्र्यो त्यो गीत। त्यस्तो अप्रचलित धुन र पाठले अभिजात्य पितृसत्तालाई चुनौती दिइरहेको हुन्थ्यो। मूलतः आर्थिक किनारीकरणको महाप्रलयमा दबिएको हाम्रो समाजमा केही समुदाय निकै पिछडिएका थिए भन्ने सायद धेरैले बुझ्न चाहेको विषय बनिसकेको थिएन। त्यसमा पनि अझ दलित भनिएकाहरूमा क्षमाशील रहने अननुमाप्य सामथ्र्य देखिन्थ्यो। हामी बाँचेको समाजमा यस्तो व्यावहारिकताको अपेक्षा किन निरन्तर रहिरह्यो, यो रहस्यमै राखिएको विषय थियो त्यस समय। अधिनस्थहरूको पसिना आफ्नै भावना र संवेदनाका पछ्यौरीले पुछ्नुपर्ने चेतना ग्रहण गर्दै गरेका किशोरकालीन ती आवाजहरू मौनतापूर्वक सुन्नेहरू नै धेरै थिए। काठमाडौं प्रवेश गरेपछि नेपाल प्रज्ञाप्रतिष्ठानको प्रेक्षालयमा मालती मंगले गीतिनाटक हेरें। दासत्वको निर्मम र नियतिको क्रूर अनुभूतिले मुटु पहिलोचोटि चर्किएजस्तो भएको थियो। यसपछि आफ्नै अनुभूतिको पनि सैद्धान्तिकीकरण गरिने क्रमको आरम्भ भयो भन्ने लाग्छ। गीतको असरतिर अग्रसर हँुदा गीतमा भाव र लय दुवै बराबरी रहेको होस् भन्ने कामनासहित धेरै गीतकारका गीतहरू खोजी खोजी पढिए । ज्यान नभएका शब्दहरूलाई संगीतले मात्रै ब्यूँझाउन सक्दैन भन्ने मान्यताको निरन्तरतामा एउटा सशक्त गीत सुन्ने अवसर मिलेको थियो :रातको सपना बाँकी हुन्न बिहानीमा उठ्दाजुनीभरि जुत्ता भइयो खाली रह्यो खुट्टा। कवि तीर्थ श्रेष्ठको यो गीत सुन्दासम्म समकालीन नेपाली गीतमा अरू पनि विभिन्न थरीका सपना र सिँढीहरू थपिइसकेका थिए। पुरानै गीतहरू पनि नयाँ अर्थले ध्वन्यात्मक हुन थालेका थिए। ओठले बाटो मागेका ती कैयन् गीतहरू नेपाली गीतले आफैंभित्र सुगन्धजस्तो जोगाएको रहेछ। तीर्थ श्रेष्ठ, भूपाल राई, कृष्णहरि बराल, श्रवण मुकारुङ लगायतसँगै फैज अहमद फैजलाई समेत पढिरहँदा गीतको शक्तिले हृदयलाई मस्तिष्कसँगको चरम स्पर्शमा पुर्याइरहेको हुन्थ्यो। त्यसैताका गीतकार दिनेश अधिकारीका केही गीत वर्गीय आँसुको अर्थ खोज्दै आए :भरियाको जुनी पसिनाको चम्को उठाउनेछैन भने सातुसामलकुरै त हो बाटो कटनी ! नारी संवेदनालाई पनि उनका केही गीतले छोएका छन्। तीजतिहारको साँगुरो परिवेश नाघेर समाजका अन्य पक्षबाट नारी शोषणका विरुद्ध आवाजहरू उठ्नु सकारात्मक पक्ष हो, राजनीतिक परिवर्तनसँगै यात्रामा निक्लेको लैंगिक समानतामुखी गीतिचेतना व्यावहारिक रूपले अर्को किनारमा पर्नु निश्चय नै समाजका निम्ति अग्रगामी सोच होइन। प्रेमका गीतहरूलाई वर्गीय असमानताका घोचाइहरूले हतास बनाउन थालेपछि प्रेमगीतका भाव र भाका दुवै अहिले फेरिँदै गएका छन्। स्वदेशको बेरोजगारी र परदेशका यातनाका पंक्तिहरू मानवीय सम्वेदनालाई छोएर कहिल्यै सकिँदैनन्, बरु तिनका छुवाइहरूले लिने आकारमा दुःखका अनेक दृश्यहरू अंकन भई आउँछन्। पसिनासँग सजातीय सम्बन्ध बाँचेको जीवनका उकाली ओरालीहरूमा यी र यस्तै वर्गीय प्रेम र पीडाले भरिएका गीतहरूले धेरैपटक सहयात्रा गरेका छन्। नदीका नागबेली बगरहरूमा ढुंगा टुक्य्राएर गिट्टीको पहाड बनाउने दिदीआमाहरूका पिठ्यूँमा हाँसिरहेका बालक हुन् वा दलितका सन्तान भनिएर स्कुल भर्ना हुन नपाएका बालक हुन्, पसिना बगाउन ती अहिले कुन मुलुक पुगेका होलान् ? खाडीको कुनै सपिङ सेन्टरमा पसिना बगाइरहेका बाआमाहरू पिठ्यूँमा आफ्ना बालकलाई बोकेको सपना देखेर झस्किरहेका होलान् ! सिद्धान्तका पत्रपत्र पल्टाउँदा बेफुर्सद छ अहिले हामीलाई ती कथाहरूसँग रुनहाँस्न। तिनका पाठ बिर्सिइँदै जाँदो पो रहेछौं। वर्तमानको महाभाष्यले सीमान्तीयको नयाँ परिभाषा माग गरिरहेका बेला हामी पुरानै सिद्धान्तका खोलमा हाम्रा चेतनाहरूलाई बेरिरहेका पो छौं कि ! सरकार र जनताबीच सैद्धान्तिक सामञ्जस्यको निम्ति दूरी कम देखिए पनि व्यवहारबीचको यो चरम विषमता केका निम्ति भन्ने प्रश्न उत्तिकै सान्दर्भिक छ। सत्ताको आत्मप्रदर्शनीका प्रतिरोधमा उत्रिएका यी समकालीन गीतहरू नयाँ निषेधको बहुअर्थमा छेलिएका छन्। हप्प उठेको यो भदौरे गन्धभित्र अक्षरहरू टुसाउन निकै कठिन भइरहेछ। सम्झन्छु, कठिनाइ त त्यसबेला पनि थियो गर्मी झेल्दाझेल्दै आफैं कतिपटक भदौ भइसकेका गाउँले किसानसँग धेरैपटक जम्काभेट भएको थियो ! आमाको यादसँगै हृदय बटारिने सम्झनाका ओरालीहरूबाट बेंसीतिर दौडिरहँदा पनि देखिन्थे, श्रमका बालाहरू फेरि पनि बाटाका दुवैतिर उसरी नै नुहेका छन्। पर देखिने क्षितिजमा बादलभन्दा बढी असारका गीतहरू लहराएर उठ्दै छन्। अनि कठिनाइको अर्थ पनि सापेक्ष लागिदिन्थ्यो ! केही दिनयता अतीतका ती अर्थपूर्ण गीतहरू फेरि ब्यूँझन खोज्दै छन्, अक्षरमाथि टुसाउँदै गरेको हरियालीमा उभिएर ती सीमान्तीय धुनहरू किशोर आभामा छरिँदै छन्। साहस र सौर्यको त्यस सपनामय स्मृति, एकपटक ब्यूँझिने प्रयत्न गरिरहेछ।"
बलि दिन किशोरी तस्करी,"विराटनगर : घटना१ सप्तरीको दौलतपुर३ की एक किशोरीलाई बुधबार सशस्त्र प्रहरीले सीमा नाकाबाट उद्धार गर्यो। किशोरीलाई भारतमा बलि चढाउनका लागि मानव तस्कर गिरोहले सुनसरीको कोसी३ भन्टाबारी हुँदै सीमा कटाउन लाग्दा प्रहरीले बचाउन सफल भएको हो। उनलाई प्रलोभनमा पारी फकाएर भारत लैजाँदै गरेका एक युवतीसहित तीनजनालाई प्रहरी पक्राउ गरेको छ। घटना२ उनलाई लैजाने युवकमाथि शंका लागेपछि उनले गाडीबाट हामफालेर आफूलाई बचाएकी थिइन्। त्यसपछि उनी साना हातहरू नामक संस्थाको सहारामा प्रहरीसम्म पुगिन्। उक्त घटनामा संलग्न तीन जनालाई प्रहरीले कारबाही थालेको छ। घटना३ काठमाडौंकी एक युवतीलाई मोडलिङका लागि भारत जानुपर्ने भन्दै एक समूहले २०७६ पुस महिनामा विराटनगर बोलायो। उनलाई जोगबनी नाका हुँदै बलि दिनकै लागि भारत लैजान खोज्ने ७ जना प्रहरीको फन्दामा परे। काठमाडौंको नयाँ बानेश्वरमा फेसन हाउस सञ्चालन गर्दै आएकी महिलाले मोडलिङका लागि ६ फिट हाइट भएकी युवती चाहिएको भन्दै उनीसँग कुरा गरेकी थिइन्। धर्म, खानपानजस्ता विषयमा उक्त गिरोहले प्रश्न गरेपछि ती युवतीले आफू फन्दामा परेको थाहा पाएर प्रहरीलाई खबर गरिन्। प्रहरीले उनलाई पछ्याउँदा घटनामा संलग्न ७ मध्ये ६ जना विराटनगर र १ जना काठमाडांैबाट पक्राउ परेका थिए। प्रदेश१ को सीमा क्षेत्र प्रयोग गरी भारतमा बलि दिनका लागि युवती लैजाँदै गरेको समयमा उद्धार गरिएका र फुत्किएका यी तीन प्रतिनिधि घटना हुन्। यी घटना युवती फुत्किएपछि र घटनामा संलग्न पक्राउ भएपछि सार्वजनिक भए। भारतमा ठूला विकास निर्माणका काम सुरु गर्दा युवतीको बलि दिनुपर्छ भन्ने अन्धविश्वास रहेकाले ठूलो मोलमोलाइ गरी लैजाने गरिएको प्रहरी अनुसन्धानले देखाएको छ। माथि उल्लिखित २ घटनाका विषयमा अध्ययन तथा अनुसन्धान गरिरहेका मोरङ प्रहरी प्रमुख एसपी सन्तोष खड्का भन्छन्, नेपालका युवतीलाई विभिन्न प्रलोभनमा पारेर ठूलो रकमको मोलमोलाइ गरी भारत पुर्याउने घटना भइरहेको यस्ता घटनाबाट पुष्टि हुन्छ। सीमा सिल भएको समयमा त यस्तो छ, अन्य समयमा कस्तो होला ? यस्ता अधिकांश घटनामा भारतीय ठेकेदारसँग नेपालबाट बलि दिनका लागि युवती, किशोरी ल्याइदिन मानव तस्करी गर्ने गिरोहले डिल गर्ने गरेको पाइएको छ। भारतमा पनि नेपाली चेली बिक्री गर्ने समूह रहेको प्रहरीको भनाइ छ। युवती फकाउन महिलाको प्रयोगनेपाली युवतीलाई भारतमा बलि दिनका लागि लैजाने समूहमा बढी पुरुष हुन्छन्। तर, युवती फकाउन र एक ठाउँबाट अर्को ठाउँसम्म पुर्याउन महिलाकै संलग्नता हुने गरेको छ। माथि उल्लिखित घटनामा पनि किशोरीलाई फकाएर भारत लैजान महिलाकै प्रयोग भएको देखिएको छ। सीमा क्षेत्रबाट महिलाको उद्धार र अनुसन्धानमा संलग्न साना हातहरू नामक संस्थाका मोरङ संयोजक विवश श्रेष्ठले भने, नेपालकै पुरुषले महिलाको सहारामा युवतीलाई जालमा पारेर बलिका लागि भारत पठाउँछन्। हालसम्म किशोरी तथा युवतीलाई बलिका लागि भारत लैजानमा संलग्न १२ जनालाई प्रहरीले प्रदेश १ का विभिन्न जिल्लाबाट पक्राउ गरेको छ भने १ जनालाई काठमाडौंबाट पक्राउ गरेको छ। धार्मिक विश्लेषक पण्डित पर्शुराम भट्टराई कुनै पनि निर्माण कार्यको सुरुवात वा अन्त्यमा बलिको आवश्यकता नभएको बताउँछन्। मानव, पशु कुनै बलि दिन आवश्यक नै छैन, फलफूल चढाए पनि हुन्छ, उनले भने, मानिसको बलि त झनै कुनै धर्मग्रन्थमा उल्लेख नै छैन। उनी सबैतिर यस्तो परम्परा तोड्न आवश्यक रहेको बताउँछन्। प्रदेश सरकार गम्भीर छ प्रदेश१ का सीमा हुँदै नेपाली युवतीलाई भारतमा बलि दिन लगिएका घटनाप्रति प्रदेश सरकार गम्भीर भएको आन्तरिक मामिला तथा कानुनमन्त्री हिक्मतकुमार कार्की बताउँछन्। यो कार्य निन्दनीय छ, सबैभन्दा पहिले त परिवारका सबै सदस्य सचेत हुनुपर्छ, समाज र परिवार सचेत भए घटना रोकिन्छन्, उनले भने। नेपाली महिलालाई भारतमा बेचिनबाट रोक्न नेपाल प्रहरी, सशस्त्र प्रहरीसँगै प्रदेश १ का सीमा क्षेत्रमा माइती नेपाल र साना हातहरूलगायतका संस्था सक्रिय रहेका बताइएको छ।"
जीवन एक रंगशाला,"घडीको टिकटिक, बन्द धाराको तप्पतप्प, भाँडाकुँडाहरूको झन्झन्। रेल गाडीको टिटी, प्याप्या र छुकछुक। पंखाको सरकसरक, चराहरूको चिरबिर, परेवाको घुरुघुरु, हावाको सरसराहट, पानी बर्सिंदाको गडगडाहट। यस्तै आवाज सधैं सधैं सुनेको अनुभव हुन्छ। चेतनाको तहमा त विचारै गरिनछु। जीवनका नयाँ नयाँ आयाम खोज्ने मैले किन छोड्ने गरें यस्ता मीठा ध्वनि। यी आवाजहरूमा पनि कुनै न कुनै रूपले जीवनको अस्तित्व गाँसिएकै हुन्छ। के बालकको तोते बोली, कलकल बग्ने नदी, झरनाको छङछङ खस्ने छाँगो, अझ समुद्रबाट उम्रिने सेता पानी फूलका सुसाइ, संगीतको मीठो धुन, सारेगमको कर्णप्रिय आवाज मात्र जीवनका लागि हुन त ? पक्कै पनि होइन ! यो जगत्का हरेक सुरमा नै जीवनको लय छ भन्ने एकाकार भएकी छु। त्यसैले यसबेला मैले अनुभव गरेर पनि तरंगित हुन नसकेका शाश्वत र सुन्दर आनन्दको रसास्वादन गर्ने विचारमा उद्वेलित छु। मानिसको जीवनमा अनेक विचारको घुइँचो लागिरहेको हुन्छ। हरेक विचार भएको मान्छे डुंगाबाट डुब्न पनि सक्छ तैरिन पनि। यसको अनुभूत सबैले गरेका हुन्छन् तर अनुभूत भएजति सबै कुरा अभिव्यक्त गर्न नसकिने रहेछ। विचारका तहजस्तै अनुभूतिका तहहरू पनि हरेकमा फरकफरक हुन्छन्। म पनि निकै समयदेखि विचारको सयर गरिरहेछु अनुभूतिको रंगमा भरिएर। अनुभवको अनुभूतिले मात्र पनि मन अनौठो खुसी अनुभूत गरेर रमाइरहेछु। नजाने पनि नमिले पनि मेरो खुसी अरूसँग पनि मिलाउन सके त म अझै पो खुसी हुन्छु कि भन्ने लोभ पनि छ। यो खुसी बाँड्ने आजको रहर मेरा अनुभवका अनुभूतिभन्दा पर जाने छैन। यसैको वरिपरि मेरो अक्षरका भगवान्लाई साक्षी राखेर मुस्कुराउनु ठीक हुन्छ कि गलत ? अनुभव र अनुभूतिबीच थोरै फरकको आयाम छ भन्ने ठान्छु। जीवन अनुभवले खारिएपछिको अनुभूति मनमा अनौठो रूपमा रूपान्तरित हुँदोरहेछ। अनुभवले मस्तिष्कमा शक्ति दिँदै अनुभूतिका साथ अगाडि बढ्छ। विभिन्न ज्ञानको मार्गबाट अभिप्रेरित भएको अनुभवलाई प्रत्यक्ष साक्षी राखेर सूक्ष्म रूपमा अनुभूत भाव पैदा गराउँछ। अनुभवले घटनालाई विचार गर्छ, अनुभूतिले कुनै संवेदनशील कल्पनाको तरंगबाट छचल्काएर मन उद्वेलित बनाउँछ। जिन्दगीमा जति ज्ञान, विज्ञान र आध्यात्मिक कुराहरू पढेर सिकेर जानिन्छ, त्योभन्दा बढी अर्थरत सिकाइ जीवनको अनुभवबाट हुन्छ। अनुभव मान्छेले जीवनभर कमाउने अमूल्य धनजस्तै हो। यो अनुभवलाई कालान्तरसम्म सुरक्षित अनुभूतिले राख्छ। यो नै जीवन बचाइको तृष्णा हो। भोगेका केही अनुभवको चिन्तनमा रहेर जब म अनुभूत गर्छु तब निमग्न त्यसैमा डुब्छु। अनुभवका हरेक अनुभूतिमा जीवन्तताको जरो हुन्छ। चाहे दुःखदायी हुन् चाहे सुखदायी। कतिकति अनुभूति त मनबाटै सुटुक्क बिलाउँछन्। प्रकृतिका यावत् तत्वसँग मैत्रिक र प्रेमिल भावमा एकाकार भएर अनुभूतिलाई युगान्तकारी बनाउने प्रयत्न गरे कति शाश्वत वा त्यस क्षण प्रकृतिमा लीन भएको अनुभूति गर्दाको आनन्द नै अवर्णनीय। यो नै ध्यानको पराकाष्ठा होइन र ?जीवनले अनुभव गरेका हरेक कुरा अनुभूत गरिरहेको हुन्छ तर अनुभूत गरेका कतिपय कुरा अनुभवबिना पनि आउँछन्; जुन अनन्त भावमा मनमनै अभिव्यक्त भइरहेका हुन्छन्। कति छोराछोरीका लागि आमाको सामीप्यको अनुभव नहुँदा पनि आमा शब्दको प्रेमिल अनुभूतिले सौन्दर्यबोध गराउँछ। आमा हुनुको अनुभव गर्नै नपाई आमा बिदा गर्ने सन्तानहरू कति छन् कति ? अर्थात् आफू जन्मनासाथ आमा गुम्नेले आमाको अनुभव गर्नै पाउँदैनन्। अनुभव नगरे पनि आमा एक सुखद अनुभूति हो। अनुभूतिमा आमा हुनु नै जीवनको सारा सुखको शक्ति हो। आमा शब्द सीमाहीन अनुभूतिले फैलिएको आभासले मन नै शीतल हुन्छ। जीवनको भागदौडमा कति उतारचढाव आउँछन् जान्छन्। मन शान्त पारेर आफैंले बिताएको समय अनुभूति गर्नु नै जीवनको सारतत्व हो। बोध मेरै सोचविचार र अनुभवको जलपभित्र रहेर मात्र अनुभूति गर्न सक्छु। कहिलेकाहीँ दिमागले एउटा कुरा सोच्छ, मनले अर्को कुरा चाहन्छ। कुनै समय विभिन्न कारण उत्पन्न भएको मान्छेको गलत सोचका अनुभूत मनले गरे पनि दिमागले रोक्छ र सतर्क गराउँछ भने कहिले रोक्दैन र गलत दिशातिर निर्देशित भई हिंसात्मक हुन अभिप्रेरित गराउँछ। यसका कारण कहिलेकाहीँ अपत्यारिलो घटना सुन्नु र बीभत्स घटना देख्नु परेका अनुभवका अनुभूत पनि छन्। जबजब मान्छेको मनमस्तिष्कमा विचारका बादल मडारिन थाल्छन् तबतब अनुभूतिको कसीमा अस्तित्वबोध जागृत हुन्छ। मानव अस्तित्वसँगै संसारका हरेक कुरा रहस्यमै छ। जीवन नै मिथ्या हो भन्ने सोचेर गलत निर्णय गर्न पनि पछि पर्दैनन्; जुन भइरहेको छ। हुन त विश्व परिवेशमा यही कुरा स्वीकारेर पनि अर्काको भलाइका लागि सकारात्मक भएका कतिकति मान्छेका विभिन्न सन्दर्भका भावहरू पनि प्रस्तुत छन्। त्यस्ता मान्छे महान् र पूजनीय मानिसको कोटीमा रहे। हरेक मान्छेको चिन्तन सकारात्मक भए यो संसारको रंगशाला कति सुन्दर हुन्थ्यो होला ? रहस्यको यो फेरमा कोही नलुक्न सक्छ न उम्कन सक्छ। म पनि यही अन्योलबीच अमृत या विष के पिइरहन्छु, मैलाई थाहा हुन्न र उम्कन पनि सक्दिनँ। मान्छेले गर्न सक्ने हरेक अभ्यास थुप्रै तरिकाबाट गरिरहेझैं म पनि आफ्नो अभ्यासमा सधैं बाँधिएका अनुभव प्रशस्त छन्। अनुभवको आकाशबाट अनुभूत गरेका स्वर्णिम पलका आविष्कारहरू दिनप्रतिदिन विलीन हुँदैछन्। समयसँग घट्ने हरेक घटनामा न सम्झौता हुन्छ न त स्वीकृति नै। परिस्थितिसँग हातेमालो गरेर हिँड्न जान्नेले नै जीवनको अनुभूति राम्ररी गर्छ। सहज नभए पनि मान्छेले अनेक चुनौती सामना गरेको परिस्थिति पनि छन्। कहिलेकाहीँ एक्लै हुनुपर्ने अवस्थामा सकारात्मक भाव राखेर यो त क्षणिक न हो भन्ने सोच्नु जीवनको लय हो। वा अरू कुनै माध्यम अपनाएर विरक्तिबाट छुट्कारा पाउनु जीवनले प्राप्त गर्ने प्राज्ञिक आभा हो। मान्छेले हरेक उपाय अवलम्बन गरेर अनुभवका कसीबाट माथिल्लो स्तरमा प्रतिष्ठित हुन कतिपय सफल पनि भएका छन् ? मान्छेले आफ्नो दुःखसुख आफंैले भोग्नुपर्ने नियतिबाट पनि पन्छिन हामी कहाँ सक्छौं र ? अर्काको साथ, सहयोग र समर्थन त सान्त्वना मात्र न हो। यही सान्त्वनाका अनुभूतिले मानिसलाई शक्ति प्रवाह गर्छ। जेमा छु, त्यसमा म स्वीकार गर्छु भन्ने भाव लिन सके हरेक खाले समस्याबाट बाँच्न सकिन्छ र सबैको हित हुन्छ। यसरी सकारात्मक दृष्टिकोण राखे सम्पूर्णतामा पूर्ण भएको अनुभूति गर्नु नै जीवन हो। अनुभवले नै घटनाको प्रकृति र प्रवृत्तिअनुसारको दुःख र हाँसोको अनुभूत गराउँछ। मानिस बाँच्नुको सार्थकता त जुन घटना जुन बेलामा घट्छ त्यसमा पूर्ण सहमतिका साथ बाँच्नु उत्तम हो। प्रेममा कोही असफल भयो भने त्यो प्रेम क्षणिक थियो, अनि निरर्थक भयो भन्ने सोच राख्दा नै जीवन देखिन्छ। कतिकतिले प्रेमको सौन्दर्यमा फेरि अर्को प्रेम प्रस्तुत गरी अनुभूति गर्नेले नै जीवन देखेको पाइन्छ। म पनि हरेक घटनामा विचलित पक्कै हुन्छु तर हस्तक्षेप गर्ने प्रयत्नै मबाट न हुन्छ न त गर्न नै सक्छु। यहीँ नै मेरो जीवनले गर्ने अनुभव र अनुभूतिको उत्प्रेरित अस्तित्व हो सायद। विश्वप्रसिद्ध दार्शनिक तथा साहित्यकार सात्र्रले संसारको अस्तित्वलाई निरर्थक भनेका छन्। अनि मानिसको जन्म पनि सार्थक हो भन्ने पक्षमा उनी थिएनन्। मान्छेको जन्म अकस्मात् हुन्छ, यो कुनै अनिवार्य नभई जीवनचक्रको संजोग मात्र भएको भन्ने उनको चिन्तन र दर्शनलाई अरू विद्वान्ले निराशावादीको संकेत दिएका छन्। जब विरक्तिएको मन उदासीन हुँदै जान्छ तब रिस, राग, घृणा, लोभ र मोहको बादलले ढाक्छ। यस्तो अनुभवको अनुभूति जब मानिसले गर्छ तब दार्शनिक सात्र्रले भनेजस्तो संसार नै मिथ्या सम्झिन्छन्। हो, मान्छेमा अनेकन सोचविचारका अनुभव र अनुभूति हुनुपर्छ। तर यो भन्दैमा संसारलाई मिथ्या सोच्नु र यही अनुभूत गर्नु हो भने जीवन नकरात्मकतिरै धकेलिन्छ। मानिसको सत्तालाई दुःखपूर्ण रूपले हेर्ने र परिभाषित गर्ने सात्र्र र बुद्धका कतिकति विचार समान भएको अनुभूत गरेका छौं। तर बुद्धले निराशाबाट उम्कने उपाय खोजेर विश्व शान्तिका अग्रदूत गौतम बुद्ध भगवान्कै अवतार भए। जसले जीवनमा प्रेम गर्न अभिप्रेरित गरायो। उपाय नखोजी तर्क मात्र गर्ने उनले अन्योलता छाडे र उनी दार्शनिक भए। बुद्ध नबुझ्नेलाई त सात्र्रले भनेझैं यो अस्तित्व नै नभएको संसारमा मानवको जन्म निरर्थकजस्तै लाग्न पनि सक्छ। जीवन नै मिथ्या हो भन्ने सोचेर गलत निर्णय गर्न पनि पछि पर्दैनन्; जुन भइरहेको छ। हुन त विश्व परिवेशमा यही कुरा स्वीकारेर पनि अर्काको भलाइका लागि सकारात्मक भएका कतिकति मान्छेका विभिन्न सन्दर्भका भावहरू पनि प्रस्तुत छन्। त्यस्ता मान्छे महान् र पूजनीय मानिसको कोटीमा रहे। हरेक मान्छेको चिन्तन सकारात्मक भए यो संसारको रंगशाला नै कति सुन्दर हुन्थ्यो भन्ने धुन ममा बजिरहन्छ। त्यो धुन कुनै आफैंले वास्ता नगरेका पनि हुन सक्छन् भने कुनै जीवन अनुभवबाट प्राप्त मेरो विश्वविद्यालयको ज्ञानजस्तो पनि लाग्छ। मेरा यस्ता अनुभवको अनुभूतिमा आनन्दको भाव खेजिरहन्छु। जीवनको सुन्दर आयाम अनुभवबाट प्रेरक अनुभूति हो भनेर ढुक्क पनि हुन्छु र मुस्कुराउँछु। यही मुस्कानसँगै काँडा पन्छाएर जीवन फुलाउने प्रयत्नमा लागिरहेकी हुन्छु। अनि त जतिसुकै रहस्यमय भए पनि यो जीवन सृष्टिकै निकै सुन्दर आयाम ठान्छु।"
म अब कहाँ जाऊँ?,"धादिङ : त्रिपुरासुन्दरी गाउँपालिकाकी एक १४ वर्षीया बालिका असोज पहिलो साता गाउँमै काठको काम गर्ने एक युवकसँग घरबाट भागिन्। छोरी घरमा नरहेको थाहा पाएपछि उनका बुवाले प्रहरीमा उजुरी दिए। प्रहरीले केटासहित बालिकालाई दक्षिणी धादिङको गल्छीबाट नियन्त्रणमा लियो। त्यसपछि पीडितले घटनाको पोल खोल्दा भने प्रहरी अधिकारी झस्किए। बुवाले पटकपटक बलात्कार गरेपछि सहनै नसक्ने अवस्थामा आफू घर छाडेर भागेको कुरा बालिकाले बताइन्। तब प्रहरीले पीडित बालिकालाई परिवारको जिम्मा लगाएन, सुरक्षित आवासगृहमा राखेर अनुसन्धान थाल्यो। जिल्ला प्रहरी कार्यालय धादिङको अपराध अनुसन्धान शाखाका प्रमुख मणिराम भट्टले अभियुक्तलाई नियन्त्रणमा लिई जबरजस्ती करणी र हाडनाता करणी मुद्दामा अनुसन्धान गरिरहेको बताए। अभियुक्तले विगत ५७ वर्षदेखि नै छोरीलाई बलात्कार गरिरहेको कुरा प्रारम्भिक अनुसन्धानका क्रममा खुल्न आएको छ, भट्टले भने, पटकपटक बलात्कार गरेको, बच्चा नजन्मियोस् भनेर औषधी खुवाएको आरोप उनले स्वीकार गरिसकेको अवस्था छ। हामीले थप अनुसन्धान गरिरहेका छौं। अभियुक्तले पछिल्लो पटक असोज ८ गते श्रीमती र छोरो ससुराल गएका बेला नाबालिका छोरीलाई फेरि जबरजस्ती गरेको खुलेको छ। आमा र भाइ घरमा नहुने भएपछि फेरि बाबुबाट बलात्कृत हुने डरका कारण उनले मामाघर जान अड्डी लिएकी थिइन्। तर, आमाले बाबा काममा जाने र घर कुर्ने कोही नहुने भन्दै साथमा लगिनन्। म पनि मामाघर जान्छु भन्दा मलाई लैजानु भएन। त्यस दिन पनि बुवाले मलाई बलात्कार गर्नुभयो, सुरक्षित आवासगृहमा रहेकी ती बालिकाले रुँदै भनिन्।बुवा बलात्कार गर्ने, आमा चुपचाप सहन बाध्य गराउने भएपछि उनलाई घर बस्न मन लागेन। त्यही बेला साथ दिन आइपुगेका थिए, बाहिरी जिल्लाका ती युवक। दुवैजना भागेर बिहे गर्ने सल्लाह गरी घरबाट हिँडेपछि यो घटना बाहिरिएको हो। अभियुक्तले कहिलेदेखि बलात्कार गरे भनेर उनलाई मिति यकिन छैन। तर, यत्ति थाहा छ कि आफू जान्नेबुझ्ने भएदेखि नै अभियुक्तले निरन्तर बलात्कार गरेको उनको भनाइ छ। मलाई बुवाले बलात्कार गरेको कुरा आमालाई पहिलेदेखि नै थाहा थियो तर आमाले कहिल्यै मेरो समस्या सुन्नुभएन। सधैं लुकाइरहनुभयो। थाहा नपाएझैं गरिरहनुभयो, निकै बेर टोलाएर पीडितले भनिन्, घटना बाहिर आए हामी सबैजनालाई समस्या पर्छ भनेर आमाले कहिल्यै पनि मलाई सहयोग गर्नुभएन। उल्टै चुप लाग्न भनिरहनुभयो।आमाले पनि आफ्नो कुरा नसुनेपछि बालिकामा मानसिक समस्या देखा पर्न थाल्यो। विद्यालयमा पनि टोलाउने, धेरै नबोल्ने, एक्लै बस्ने गर्न थालेपछि शिक्षकले उनको बारेमा अभिभावकलाई जानकारी गराए। तर, उनी परिवारमै प्रताडित थिइन्। उनकी आमाले एक दिन आँगनमा गर्भ निरोधक चक्कीको खोल फेला पारिन्। घरमा सोधीखोजी भयो, कसरी आयो त्यो औषधी ? अभियुक्तले त्यो औषधी गर्भ बस्दैन भनेर छोरीलाई खुवाएका रहेछन्। मलाई बुवाले थकाइ लाग्दैन, तागत दिन्छ भनेर पहिलेदेखि नै यो औषधी बेला बेलामा खान दिइरहनुहुन्थ्यो, बालिकाले गम्भीर हुँदै भनिन्, मलाई के थाहा त्यो गर्भ रोक्ने औषधी भनेर ! सुरक्षित आवासगृहमा राखेर उनको उपचार भइरहेको छ। उनमा पिसाब नरोकिने समस्या देखिएको छ। उनलाई दैनिक मनोपरामर्श दिइएको छ। उनी अब कहाँ जाने, के गर्ने भनेर निराश छिन्। उनको घर आफ्नो कहिल्यै भएन, विकल्पमा पराईघर जान खोजेपछि घटना बाहिरियो। बाबुलाई जेल हालेको भन्दै आमाले गाली गरिरहेकाले अब उनी फर्केर घर जान पनि सक्दिनन्। बाबुलाई अदालतले सजाय त दिलाउला। जेलभित्रै राखेर पालन पोषण पनि गर्ला, लामो सास तान्दै उनले भनिन्, पढाइ पनि छुट्यो। अब म कहाँ जाऊँ, कसलाइ आफ्नो भनेर जाऊँ ? अधिवक्ता राधिका सापकोटाले यस्ता घटनाका पीडितलाई झनै समस्या रहेको सुनाइन्। हाम्रो कानुन नै पीडकमैत्री भयो, सापकोटाले भनिन्, परिवारबाटै बलात्कारमा परेका बालिकाहरू न घर फर्किन सक्छन् न त राज्यले नै उनीहरूको संरक्षण गर्ने दायित्व लिएको छ। पराईबाट बलात्कृत बालिकालाई घरको संरक्षण हुने भए पनि घरभित्रैका घटनाका सन्दर्भमा सबैभन्दा समस्यामा पीडित नै परेका छन्। अपराध गर्नेलाई मानव अधिकारको प्रत्याभूतिसहित दैनिक भत्ता दिएर जेलमा राखिन्छ, उनले भनिन्, यी पीडितहरूको अवस्था के छ भनेर कसैलाई चासो हुँदैन। एसिडपीडितलाई जस्तो ऐन संशोधन हुनु अब जरुरी छ।"
अनुराधामा हुइयाँवाद,"विजय मल्लको अत्यन्त चर्चित उपन्यास अनुराधाबारे गरिएका अधिकांश टिप्पणी तथ्यमा नभई कपोलकल्पित अनुमानमा आधारित देखिन्छन्। यस उपन्यासको मूल अभीष्ट सिग्मन्ड फ्रायडद्वारा प्रतिपादित सिद्धान्तको प्रयोग भनेर व्याख्या गर्ने गरेको पाइन्छ। फ्रायडका कतिपय सिद्धान्त मानवीय एवं व्यावहारिक दृष्टिले मात्र नभई मनोविज्ञानकै दृष्टिले पनि त्रुटिपूर्ण एवं भ्रमपूर्ण छन्, आपत्तिजनक छन्। उनले आफ्नो भौतिक एवं मानसिक परिवेशअनुरूप प्रतिपादन गरेका कारण उनका कतिपय सैद्धान्तिक मान्यताहरू हाम्रा सन्दर्भमा मात्र अस्वाभाविक लागेका होइनन्। पश्चिमी सामाजिक एवं मनोवैज्ञानिक परिवेशमै पनि उनका कतिपय सैद्धान्तिक व्याख्याको आलोचना भइरहेका छन्, त्यसका लागि बहस गर्ने ठाउँ प्रशस्त छन्। नेपाली समालोचनामा अनुराधा उपन्यासका विषयमा गरिएका चर्चा तथा टिप्पणीहरू पूर्णतया सतही एवं त्रुटिपूर्ण मात्र नभई कपोलकल्पित पनि देखिन्छन्। यीमध्ये कतिपय टिप्पणी अनुराधा उपन्यास नै नपढी लेखिएका छन् भने कतिपय फ्रायडीय सिद्धान्तको अध्ययन नै नगरी सुनेकै भरमा गरिएका छन्। हास्यास्पद कुरा फ्रायडीय सिद्धान्तको हवाला दिएर अनुराधाको चर्चा गर्नेमध्ये कतिपयले अनुराधा उपन्यासै नपढी चर्चा गरेको स्थिति प्रस्ट देखिन्छ। यसको पुष्टिका लागि केही उदाहरण तल उल्लेख गरिन्छ (१) उपन्यासमा काठमाडौंको सम्भ्रान्त जागिरे परिवारकी पुलपुलिएकी कान्छी छोरी हो अनुराधा। उसका पिता उपत्यकाबाहिर जागिर गर्छन्। ऊ कालिम्पोङको कन्भेन्ट स्कुलमा पढ्छे र बिदाको बेला पितासित जागिर भएकै ठाउँमा गएर बस्छे अनुराधामा पिताप्रति अधिक आकर्षण छ (नेत्र एटम, अनुराधा ः मनोविश्लेषणको प्रयोगशाला, अन्नपूर्ण पोस्ट्) भनेर भ्रमपूर्ण उल्लेख पनि गरिएको छ तर अनुराधाका बाबु उपत्यकाबाहिर जागिर गर्ने व्यक्ति नभएर कालिम्पोङ, कलकत्ताबाट ह्लासासम्म व्यापार पैलिएको अन्तर्राष्ट्रिय स्तरका व्यापारी हुन्। (२) रत्नमान नामक एउटा उच्च ओहदा र सम्पन्नतायुक्त व्यक्तिलाई सौतामाथि छोरी दिएर विवाह गर्ने नियतले स्वयंवरको रूपमा रचित त्यस पूजामा रहेको षड्यन्त्र अनुराधालाई थाहै हुँदैन (राजेन्द्र सुवेदी, नेपाली उपन्यास ः परम्परा र प्रवृत्ति) भनेर अत्यन्त त्रुटिपूर्ण एवं भ्रामक विवरण दिइएको पाइएको छ। अनुराधालाई सौतामाथि दिइएको होइन। प्रस्तुत उपन्यासमा रत्नमानको पहिलो बिहे भइसकेको भन्ने पुष्टि हुनु त परै जाओस् संकेतसम्म पनि पाइँदैन। यसैले सुवेदीले यस्तो निराधार विवरण के आधारमा लेखेका हुन् कुन्नि ? ३ अनुराधा आमासँग नबसी बाबुसँग बसेर हुर्केकी, बाबुकी अत्यन्त मन परेकी कान्छी छोरी हो (दुर्गाबहादुर घर्ती, मनोविश्लेषणात्मक नेपाली उपन्यासमा पात्रविधान) भनेर चर्चा गरिएको पाइए पनि ऊ बाबुसँग बसेर हुर्केकी होइन। १८ वर्षको उमेरसम्म कालिम्पोङको बोर्डिङमा बसेर पढेकी अनुराधा त्यसपछि पढ्न लखनौ गएकी छ। त्यसबेला उसका बा र दाइ ह्लासामा भएको कुरा अनुराधा स्वयंले बताएकी छ। अनुराधा उपन्यासको चर्चा गर्ने अधिकांश व्यक्तिले अनुराधालाई पितृरति ग्रन्थीले ग्रसित भनेर व्याख्या गरेका छन्(१) अनुराधामा प्रारम्भदेखि नै पितृरति ग्रन्थी विकास भएको हुँदा उसलाई दिदी र आमाले ईष्र्या गर्छन् (कृष्णहरि बराल र अन्य, उपन्यास सिद्धान्त र नेपाली उपन्यास)।यो भनाइ पनि अत्यन्त हास्यास्पद एवं त्रुटिपूर्ण देखिन्छ। अनुराधाले भोगेका सुविधाहरू आफूले भोग्न नपाएकाले अनुराधाका दिदीहरूमा ईष्र्याको भाव उत्पन्न हुनु केही मात्रामा स्वाभाविकै मान्न सकिए पनि नेपाली समाजको व्यावहारिक पक्ष हेर्दा बिहे भएर गइसकेका दिदीहरूले सबैभन्दा कान्छी बहिनीलाई छोरीसरहको व्यवहार गर्ने गरेको पनि हामीले देखेकै छौं। ल भैगो, दिदीहरू त उही पुस्ताका भएकाले ईष्र्या भएको कुरा मानिदिँदा पनि सिंगो मानवीय संवेदना नै दुर्घटित हुने गरी यसप्रकार गरिएको दीर्घकालीन ईष्र्यालाई यथार्थका रूपमा स्विकार्न सकिँदैन। आमाका पक्षबाट हेर्दा अनुराधामा प्रारम्भदेखि नै पितृरति ग्रन्थी विकास भएको हुँदा आमाले ईष्र्या गरेको भन्नु अत्यन्त गैरजिम्मेवार, निन्दनीय एवं आपत्तिजनक अभिव्यक्ति हो।फ्रायडीय मनोविश्लेषण सिद्धान्तमा व्यक्तित्व विकासका मुख्य ५ मनोलैंगिक चरणमध्ये तेस्रो चरण मानिएको (तीन वर्षदेखि पाँच वर्षसम्म) लिंगप्रधान अवस्थामा बालबालिका विपरीत लिंगको अभिभावकसँग आकर्षित हुन्छन् र यो आकर्षण यौनमा केन्द्रित हुन्छ भन्ने दृष्टिकोणको प्रस्तुति पाइन्छ। यसअनुरूप उक्त अवस्थामा छोरीले आमाको ईष्र्या गर्छन् भनेर उल्लेख गरिएको छ, तर आमाले छोरीको ईष्र्या गर्छन् भन्ने सिद्धान्तको निर्माण त परै जाओस् यस्तो पनि हुनसक्छ भन्ने प्राक्कल्पनाको संकेतसम्म पनि आजसम्म कुनै मनोवैज्ञानिकले गरेका छैनन्।अझ व्यावहारिक यथार्थलाई हेर्ने हो भने सन्तान जन्मिसकेपछि एउटी आमा तनमनले सन्तानमै समर्पित हुने हुँदा केही मात्रामा बाबुले सन्तानप्रति ईष्र्या राख्न सक्ने स्थितिलाई नकार्न सकिन्न। आमा सन्तानको स्याहारसुसारलाई बेवास्ता गर्दै लोग्नेले चाहेका बेला समर्पित हुन नसकेका स्थितिमा बरु बाबुचाहिँ आफ्ना सन्तानप्रति ईष्र्यालु हुन सक्ने सम्भावना अधिक रहन्छ। मनोविश्लेषणकै हवाला दिएर छोरीलाई प्यार खोसुवाको रूपमा हेर्ने भनेर एउटी आमाको आलोचना गर्नेहरूले क्षणिकै भए पनि अधिकांश बाबुमा देखिन सक्ने यस प्रकारको ईष्र्याजन्य व्यावहारिक यथार्थलाई मनोविश्लेषणको कुन सिद्धान्तअन्तर्गत व्याख्या गर्लान् ? व्यक्ति मनोविज्ञानलाई आधार मानी अपवादका रूपमा यसको पुष्टि गर्न खोजे पनि कुनै पनि आमा आफ्नो मुटुको टुक्राप्रति कुनै हालतमा पनि निरन्तर रूपमा यतिविघ्न कठोर हुनै सक्तैनन्। अझ कतिपय अवस्थामा छोराछोरीलाई माया नगरेको कारण देखाएर लोग्नेसँग सम्बन्ध विच्छेद गर्न तयार हुने आमा विश्वभरि नै देखिएका यथार्थ हुन्। आमा सन्तानको स्याहारसुसारलाई बेवास्ता गर्दै लोग्नेले चाहेका बेला समर्पित हुन नसकेका स्थितिमा बरु बाबुचाहिँ आफ्ना सन्तानप्रति ईष्र्यालु हुन सक्ने सम्भावना अधिक रहन्छ। मनोविश्लेषणकै हवाला दिएर छोरीलाई प्यार खोसुवाको रूपमा हेर्ने भनेर एउटी आमाको आलोचना गर्नेहरूले क्षणिकै भए पनि अधिकांश बाबुमा देखिन सक्ने यस प्रकारको ईष्र्याजन्य व्यावहारिक यथार्थलाई मनोविश्लेषणको कुन सिद्धान्तअन्तर्गत व्याख्या गर्लान् ? अनुराधामा पितृरति ग्रन्थीको विकास भएकै थियो भनेर मानिदिँदा पनि यसबाट उत्पन्न समस्याबाट पीडित हुने अनुराधा स्वयं हो, उसका आमा र दिदीमा समस्या देखिने होइन। अनुराधामा विकसित भनिएको पितृरति ग्रन्थीले उसका आमा र दिदीलाई मानवीय संवेदना शून्य बनाएर ईष्र्यालु हुँदै अत्यन्त अमानवीयताको पराकाष्ठा देखाउने क्रियाकलाप गर्ने बनायो भन्ने व्याख्या त एउटा व्यक्तिलाई सर्पले टोक्दा त्यस विषको प्रभावले अर्काे व्यक्तिको मृत्यु हुन्छ भन्ने भ्रमको पुष्टि गर्न खोजिएको असफल दुष्प्रयास मात्र हो। अनुराधामा विकसित भनिएको पितृरति ग्रन्थीले उसका आमा र दिदीलाई यति कठोर बनाएको भन्ने कुतर्कलाई कुनै पनि मनोविज्ञानले पुष्टि गर्न सक्तैन र यस्ता कुतर्कलाई समर्थन गर्न पनि सकिन्न। फ्रायडीय सिद्धान्तको हवाला दिएर गरिएको अनुराधामा भएको पितृरति ग्रन्थीले उसका आमा र दिदीलाई ईष्र्यालु बनाएको भन्ने अनर्गल टिप्पणी गर्ने विद्वत्वर्गलाई मनोविश्लेषणात्मक सिद्धान्तबाटै यसखाले व्याख्याको पुष्टि गर्न म चुनौती दिन्छु। जन्म दिने आमा र सहोदर दिदीहरूले समेत ईष्र्या गर्ने गरी बाबुको लाडप्यार पाएकी भनेर व्याख्या गरिए पनि अनुराधाप्रति उसका बाबुको व्यवहार पनि उदेकलाग्दै छन्। कालिम्पोङमा एक वर्ष सँगै बस्दा पनि बाबुले उसलाई औषधी उपचार गर्ने व्यवस्था नमिलाउनु, बेवारिसे अवस्थामा एक्लै काठमाडौं जान लाग्दा नरोक्नु, अनि रोगी छोरीलाई आफूले चिन्दै नचिनेको कोमलमानकहाँ एक्लै छोडिदिएर आउनुजस्ता मानवताविहीन, संवेदनाविहीन, वात्सल्यविहीन क्रियाकलापलाई चाहिँ हाम्रा विद्वान्हरूले मनोविश्लेषणको कुन सिद्धान्तअन्तर्गत व्याख्या गर्लान् ? अनुराधाकी आमाले बाबुसँग बस्न नपाएका कारण अनुराधाको ईष्र्या गरेको भनेर टिप्पणी गरिएको पाइए पनि उसकी आमा अनुराधाका कारण लोग्नेसँग बस्न नपाएकी होइन, लोग्नेको कारोबार अथवा उनीहरूको घरगृहस्थीकै कारणले हो भनेर अनुराधाकी आमाले राम्ररी बुझेको हुनुपर्छ। यी सबै सन्दर्भ हेर्दा अनुराधालाई पतिको प्यार खोसुवा सम्झेर आमा ईष्र्यालु भएकी भनेर गरिएको व्याख्या पनि स्वतः गलत देखिन्छ। आफ्ना सन्तानलाई माया गर्ने लोग्नेप्रति एउटी आमा सधैं कृतज्ञ हुन्छे। लोग्नेले छोराछोरीलाई प्यार गर्दा छोराछोरीसँग प्रतिद्वन्द्विताको भाव कुनै पनि आमाले राख्दैनन्। यो विश्वजनीन यथार्थ हो।(२) अनुराधामा रत्नमानप्रति बदलाको भावना उत्पन्न हुन्छ र ऊ छुरी लिएर उसको हत्या गर्न जान्छे। पितृरति ग्रन्थीले गर्दा (रत्नमान र बाबुको तादात्म्य रहेकाले) उसको हत्या गर्न नसकेको (कृष्णहरि बराल र अन्य, उपन्यास सिद्धान्त र नेपाली उपन्यास) भन्ने टिप्पणी पनि उदेकलाग्दो नै देखिन्छ। अनुराधाले रत्नमानको हत्या गर्न नसक्नु ऊभित्र रहेको पितृरति ग्रन्थीका कारण नभई घरभित्रको वातावरण भएको तथ्य उपन्यासमा यसरी स्पष्टसँग उल्लेख गरिएको छमैले अनुमानै गरेकी थिइनँ कि यतिका मानिस त्यहाँ हुन सक्तछन् र म यतिकाको सामुन्ने हत्याको कार्य कसरी पूरा गर्न सक्तथें ! मेरो हौसला क्रमशः डगमगाउँदै गइरहेको थियो।यसरी कृतिमै भौतिक एवं मानसिक परिवेशको उल्लेख यति स्पष्ट रूपमा हुँदाहुँदै पितृरति ग्रन्थीका कारण हत्या गर्न नसकेको भनेर व्याख्या गर्नु कति जायज हुन्छ ? प्रस्तुत उपन्यासबारे गरिएको अर्को हास्यास्पद व्याख्या रत्नमानको खलनायकत्वकरण र कोमलमानको आदर्शीकरण पनि हो। रोगी र बेवारिसे अवस्थामा हुँदासमेत अनुराधाको रूपसौन्दर्यबाट मोहित भएर कोमलमानले अनुराधाको जन्मदाता बाबु स्वयं आफ्नी छोरी लिन आउँदासमेत नपठाई जबर्जस्ती आफैंसँग राखेको छ। अपरिचित तथा होशसमेत नभएकी अर्काकी रोगी छोरीको रूपसौन्दर्यमै मोहित भई जबर्जस्ती आफैंसँग राख्ने कोमलमानचाहिँ अनुकूल पात्रको रूपमा चित्रण गरिनु र जल्दोबल्दो बेलाकी एउटी शिक्षित, रूपवती एवं स्मार्ट युवतीलाई प्रचलित परम्परा एवं कानुनअनुसार औपचारिक ढंगले बिहे गर्न खोज्ने रत्नमानचाहिँ प्रतिकूल पात्रमा व्याख्या गरिनु पनि अतिवाद नै हो। डाइरेक्टरसम्म भएको पुरुषले विवाहमण्डपमा भएको त्यत्रो अपमान तथा बिहेभोजमा भएको अनुराधाको अपमानपूर्ण अनुपस्थितिबाट उत्पन्न घोर बेइज्जतीलाई सहँदै सामाजिक एवं कानुनी सन्दर्भबाट आफ्नी भइसकेकी विवाहिता पत्नीसँग आफ्नो घरभित्र गोप्य कोठामा समेत जबर्जस्ती नगरी हरतरहले उसको मन जित्न खोजेको स्पष्ट हुँदाहुँदै उसलाई खलनायकको उपमा भिराइदिएर उसको आलोचना गर्न नेपाली समालोचकहरूलाई कुन विवेकले दियो होला ? अनुराधा सामाजिक एवं औपचारिक ढंगबाट उसकी पत्नी भइसकेकी अवस्थामा समेत मन जितेर उसलाई प्राप्त गर्ने आकांक्षा राख्नु निन्दनीय हो त ? अनुकूल परिस्थितिमा मात्र नभई प्रतिकूल परिस्थितिमा समेत रत्नमानले अनुराधाको साथ नछोडेको कुरा अनुराधा स्वयंले यसरी बताएकी छ रत्नमानसिंहले मलाई बौलाउँदा खेरि पनि मिल्काएको रहेनछ। मलाई हिन्दुस्तानमा औषधि गराउन लगेको रहेछ। आफ्नो व्यक्तिगत एवं सामाजिक प्रतिष्ठा धरापमा पारिदिने, घर भाँडिदिने तथा ज्यानमै दागा धर्ने एउटी दुष्ट केटीलाई एउटा तत्कालीन पुरुषले यसरी सद्भाव देखाएको छर्लंग हुँदाहुँदै रत्नमानलाई खलनायकका रूपमा चित्रण गर्ने नेपाली समालोचकहरूको जबर्जस्ती प्रयास पनि अतिवादी विश्लेषणको पराकाष्ठा नै हो। यस सन्दर्भबाट हेर्दा केही नेपाली समालोचकले कृति गम्भीरतापूर्वक पढेर आफ्नो विवेक प्रयोग गर्नुको साटो हुइयाँको पछि लाग्नु नै सहज मानेको स्पष्टै देखिन्छ। साहित्यमा चित्रित सम्पूर्ण सन्दर्भ यथार्थको धरातलमा आधारित हुनुपर्ने अपेक्षा गर्नु कहिलेकाहीँ अतिशयोक्ति पनि लाग्न सक्ला। यथार्थको धरातलबाट निकै पर रहेर अति काल्पनिक ढंगले लेखिएका आख्यानात्मक कृति लोकप्रिय भएका उदाहरण विश्वसाहित्यमा प्रशस्तै छन्। त्यस्ता सन्दर्भ ऐयारी, जासुसी आख्यानका लागि मात्र उपयुक्त हुन्छन्। कुनै एउटा सिद्धान्तलाई प्रयोग गर्ने अभीष्टले लेखिएको कृतिका हरेक सन्दर्भ यथार्थको कसीमा खरो उत्रनु अनिवार्य हुन्छ। अन्यथा कृति मात्र नभएर प्रतिपादित सिद्धान्तसमेत असफल हुने सम्भावना प्रबल रहन्छ। अनुराधा उपन्यासका सन्दर्भमा पनि भएको यही नै हो। जन्मदाता आमाबाबुलगायत सिंगो परिवार नै यतिसम्म त्रूर एवं प्रतिद्वन्द्वी हुनसक्ने सम्भावना देखाइएको कुनै पनि साहित्यिक कृति पूर्व, पश्चिम कतै पनि लेखिएको अहिलेसम्म मेरो जानकारीमा छैन। समग्रमा भन्नुपर्दा मनोविश्लेषणको प्रयोगशाला बनाउने धुनमा निर्लिप्त हुँदाहुँदै सृष्टिकै सबैभन्दा पवित्र एवं संवेदनशील सन्दर्भ मातृत्व, पितृत्व तथा पारिवारिक सद्भाव नै कलंकित बन्न पुगेको औपन्यासिक दुर्घटना हो अनुराधा उपन्यास। यसैगरी यो उपन्यास फ्रायडीय सिद्धान्तको गलत एवं भ्रमपूर्ण व्याख्या गर्दै फ्रायडीय मनोविश्लेषणको फ्रेमभित्र गलत तरिकाले कोच्न खोजिएको नेपाली समालोचकको दुष्प्रयास हो। यसरी सबै सन्दर्भबाट असफल हुन पुगेको कृतिलाई मनोविश्लेषणको यति व्यापक र सुन्दर प्रयोग भएको अर्काे नेपाली उपन्यास छैन भन्नु त झन् हुइयाँवादको पराकाष्ठा नै हो।"
पुरुषत्वपीडित पुरुष !,"आज दाजुको बिहे। रत्यौली खेल्दै बसेका आमा हजुरआमाहरूले गीतका भाकामा अझै सुन्दर टुक्का थपे, मादल अझै बेस्सरी घन्कियो। सबैले लु कान्छो आयो कान्छो आयो यसलाई नचाइहाल भन्दै तानिहाले। दाइको बिहे त्यसमाथि मन पर्ने गीत र मादलको ताल, सक्दो राम्रो नाचे। एकछिनपछि आगन्तुकको हाँसोले गीतको भाका र मादलको आवाज सबै छोपिदियो, नाच्ने मेसो मिलेन। त्यो कस्तो हाँसो थियो, बुझ्न नखोजी लाज र अप्ठ्यारो मान्दै घरभित्र पसें। स्कुल पढ्दा स्कुलभरिकै मन पर्ने अनुहार झन्डै तीन वर्षपछि बहिनीका साथीको समूहमा देखें। बहिनीले यी साथी हाम्रैमा बस्छन्, आज ठाउँ मिलाइदिनू है दादा भन्दा मन चंगा भएको थियो। मिलाइदिएँ पनि। तर पनि अघि हाँसेको सम्झेर मन खिन्न भइरह्यो। प्यारो लाग्ने मान्छे छेउकै कोठामा हुँदा पनि उत्साहित हुन सकिनँ। बोल्न जाऊँ कि भनी सोचें तर मनै लागेन। बहिनीको कोठामा ठूलो हाँसो सुनियो। बिहेमा आँखा जुध्दा अदिति मुस्कुराइरहेकी थिई। अहिले पनि मेरै कुरा काटेजस्तो लागेर सुनें। तर, जे सुनें नमीठो कुरा सुनें, ओइ त्यो त कस्तो केटीले जस्तो नाचेको ? पढाइ र उमेर बढ्दै गर्दा केटी हेर्न र बोल्न असाध्यै लाज लाग्थ्यो। साथीसँग केटीबारे गफ गर्न रमाइलो लाग्थ्यो। मेरा सामुन्ने केटीका कुरा गर्न उनीहरू हिचकिचाउँथे। म आउनासाथ छलफलको विषय बदल्थे। यसले फेरि त्यही केटीलाई सुनाइदेला है भन्दै मैलाई हाँसोको पात्र बनाउँथे। जे सुनेनि पचाउने प्रयत्न गर्छु। पढाइबाहेक नाच्न, गाउन, खाना बनाउन, घर सजावट र सरसफाइ आदिमा रुचि छ। कमजोर छस् भन्छन्। सोझो गर्दा कसैले टेढो नै गरे पनि पाखुरा ठेल्न जाने हिम्मत आउँदैन। कोही पाखुरा ठेल्नै गए पनि त्यो हिम्मतिलो हो जस्तो लाग्दैन। कि म स्वयं हिम्मत भन्ने शब्दलाई फरक बुझिरहेछु ? मेरो रुवाइलाई पनि समस्याजसरी देखाइन्छ। अहिले त आमानजिक निराश अनुहार लिएर गए कति पिन्चे भाको ? अल्लि छोरो बन् भन्दै झर्किनुहुन्छ। मन दुखेका बेला आँसु खस्नु त प्राकृतिक होइन र ? मेरो पुरुषत्व कसरी जोडिन पुग्यो ? बुबालाई ममा हर्मोनल डिसअडर छ भन्ने लाग्छ। दाइलाई भाइ हो भनी चिनाउनै लाज लाग्छ। बहिनी पनि साथीसँग परिचय गराउन अप्ठ्यारो मान्छे। मेरो भएकै पहिचान त पुष्टि गर्न यति मुस्किल छ। ती प्रकृतिले नै समाजका लागि पहिचान अन्योलमा पारिदिएकालाई कति कठिन होला आफ्नो पहिचान प्रस्तुत गर्न ?महिलालाई बुझ्न कठिन हुन्छ भन्छन्, जानेरै भनेका हुन्जस्तो लाग्छ। म जति नै नजिकिन खोजे पनि महिलाबाट तिरस्कृत हुन्छु। दुईवटा कारण छन्, पहिलो त म पुरुष ! महिला सतर्क हुने नै भए। पितृसत्तात्मक मूल्यमान्यताले चलाएको समाज र विगतमा पुरुषले जमाएका अनैतिक हैकमका कारण महिलाको सोचाइमा मानिस पुरुष हुनु नै उसको मुख्य अवगुण बनेको छ। उसले प्राकृतिक रूपमा पाएको लिंग सामाजिक रूपमा जन्मसिद्ध अवगुण ठान्छन् महिला। महिला भनेर कहिल्यै अपमान गरिनँ। पुरुष भएकै कारण छुँदा उनीहरूलाई घोच्छ कि जस्तो, हेर्दा पोल्छ कि जस्तो व्यवहार गर्दा नमीठो लाग्छ। पुरुषले बिहे गरेर श्रीमतीको शरीर सुनले ढपक्कै ढाकिदियो, ऊ मर्द। बेरोजगारीका कारण श्रीमतीको कमाइले उसले घर चलाए, कस्तो नामर्द ! श्रीमतीले घरखर्चको हिसाब नबुझाए समाजकै अगाडि कुट्यो, ओहो कस्तो मर्द। राति अबेर खुट्टै नटेकी घर आउँदा श्रीमतीले कुटे, छ्या कस्तो नामर्द ! त्यसले त पाँचवटी केटीलाई एकैपालि गर्लफ्रेन्ड बनायो, आहा ! क्या मर्द। त्यो त एउटै केटीको मायामा पागल भयो, छ्या कस्तो नामर्द। प्रेमसम्बन्धमै पनि पुरुषले महिलालाई भरोसायोग्य, अहिंसात्मक र नैतिकवान् छु भनी प्रमाणित गर्नुपर्छ। पुलिंगी शब्द प्रयोग गरेर सम्बोधन गरिनु म महिलाबाट तिरस्कृत हुनुको पहिलो कारण हो। दोस्रो, महिलालाई हामी पुरुष भएर पनि समस्या अनि उनीहरूले सोचेजस्तो पुरुष नभएर पनि समस्या। महिला र पुरुष सामाजिक, आर्थिक र राजनीतिक सबै क्षेत्रमा समान हुनुपर्छ भन्दै प्रस्तुति दिने एउटै कक्षामा पढ्ने केटी साथी कसैले प्रेम प्रस्ताव राखे, छ्या, त्यो त मर्दजस्तो पनि छैन, मलाई त अल्लि रफ एन्ड टफ, अल्लि हेन्डसम र बोल्ड केटा मन पर्छ भन्दै टिप्पणी दिन थाल्छे। कतै गएर कम्मर मर्काई नाचौं, कस्तो केटीले जस्तो नाचेको भन्दै मजाक बनाउने पनि महिला नै। त्यही मजाक बनाउँदा आफूले आफ्नै अपमान गरेको बुझ्ने महिलाचाहिँ कति होलान् ? हामी पुरुष पुरुषजस्तो अथवा मर्द बन्न नसक्नु तिरस्कृत हुनुको दोस्रो कारण हो। नारीवादले असमानताका अनेक कारण प्रचार गरे पनि सामान्य मानिने असामान्य र चुरो कारण हो पुरुष मर्द बन्न खोज्नु, पुरुषलाई मर्द बन्न बाध्य बनाइनु। पुरुषको मर्दांगिनी महिलासँग निश्चय जोडिएको छ। अनि मर्दको परिभाषाभित्र जसले जे राखिदिए पनि स्वतन्त्रता छ। यसको क्षेत्र र सीमा कतै उल्लेख छैन पुरुषले बिहे गरेर श्रीमतीको शरीर सुनले ढपक्कै ढाकिदियो, ऊ मर्द। बेरोजगारीका कारण श्रीमतीको कमाइले उसले घर चलाए, कस्तो नामर्द ! श्रीमतीले घरखर्चको हिसाब नबुझाए समाजकै अगाडि कुट्यो, ओहो कस्तो मर्द। राति अबेर खुट्टै नटेकी घर आउँदा श्रीमतीले कुटे, छ्या कस्तो नामर्द ! त्यसले त पाँचवटी केटीलाई एकैपालि गर्लफ्रेन्ड बनायो, आहा ! क्या मर्द। त्यो त एउटै केटीको मायामा पागल भयो, छ्या कस्तो नामर्द। लिंगले मात्र म पुरुष हुँ तर पुरुष हो भनी मेरो पुरुषत्वलाई समाजमा चिनाउने पहिचान छैन, जुन समाजले खोजेको छ। म आफ्नो पहिचान भएर पनि पहिचान नै नभएको खोक्रो पुरुष हुँ, समाजका लागि। भविष्यमा श्रीमतीलाई सुनले ढाकेर पालौंला भन्ने चाहना छैन तर आफूले घरको काम सम्हालेर उनलाई अफिस पठाउने रहर भने छ। म इन्टोभर्ट भए पनि पत्नी एक्स्टोभर्ट होस् भन्ने कामना छ। म दिउँसभर घरको काम गरूँला, छोराछोरी हेरूँला, साँझ उनी आउँदा आफैंले खाना पस्की खुवाऊँ, उनका लुगा धुन पनि समस्या नमानूँ, तर यी सबै काम गर्दा उनले मलाई नामर्दचाहिँ नबुझून्। कोही होलान् त यी प्रस्ताव स्वीकार्ने महिला ? आँखामा आइसकेका आँसु नखसाली बस्न सक्नु, मीठो पकाउन जान्नु तर श्रीमतीलाई मीठो खुवाइनस् भन्दै कराउनु, सीप र क्षमता भएकी श्रीमतीलाई पाल्ने लोभ देखाई घरभित्रै सीमित गर्नु, सिक्न र देखाउन सक्ने कला मर्दांगिनीमा खोट लाग्छ कि भनेर देखाउन नखोज्नु, पाएको एउटा जीवन पनि यसरी आधाआधा जिउनु नै समाजका अनुसार मर्द हुनु हो भने म मर्द होइन। हुन सकिनँ, हुनु पनि छैन, के मलाई स्वीकार्न सक्नुहुन्छ ?"
कृष्ण : कामवासना कि कर्मयोगी !,"कृष्णले भौमासुर नाम गरेका राक्षसले १६ सय राजकन्यालाई अपहरण गरेर थुनेर राखेको कुरा थाहा पाए। भौमासुरले उनीहरूलाई यौन कर्ममा लगाउँथ्यो। यो सूचना पाएका कृष्णले कन्याहरू छुटाएर ल्याए। नेपाली सनातनी चाडपर्वलाई पछिल्लोपटक कुरीतिका रूपमा अर्थ्याउँदै सामाजिक सञ्जाल र मिडियामा अभियान चलाउने प्रवृत्ति बढेको छ। शिव बेढंगी मदहोश पात्र, कृष्ण परस्त्रीलुब्ध स्त्रीलम्पट, श्रीराम पत्नीद्वेषी हुन् भन्ने अर्थ लाग्ने गरी तिनीहरूसँग सम्बन्धित दिवस र पर्वहरूमा यस्ता प्रचार नै चलाइन थालेका छन् यति बेला। यस्ता अभियानमा पश्चिमादेखि यही संस्कृतिमा हुर्किएकासम्म छन्। भौतिकबाहेक कुनै अस्तित्व बोध नगर्ने यान्त्रिक कोणबाट हेर्दा यस्ता आक्षेपहरू तार्किक पनि लाग्छन्। तर, जीवन र जगत्को अस्तित्व भौतिकतामा मात्र सीमित छैन। भौतिकतामा सीमित हुन्थ्यो भने भौतिक देह रहँदा मानिसलाई मृत मान्नु पर्दैनथ्यो। जब भौतिकतालाई मात्रै देख्न सक्ने र त्यसभित्रको अस्तित्वको आयाम बुझ्ने क्षमता हुँदैन तब उनीहरूका तर्कका घेरा भौतिक वस्तुमै गएर अन्त्य हुन्छ। भर्खरै बिदा भएको कृष्णजन्माष्टमी आसपास सामाजिक सञ्जालमा यस्तै बहस खुब चक्र्यो। भौतिक विज्ञानको आलोकबाट कृष्णका चरित्रलाई चित्रण गरेर त्यसै आधारमा ज्ञान विस्तार भइरहेको थियो। हाम्रो समाजले कृष्णलाई सम्झने भनेकै दही चोर्ने, बाँसुरी बजाउने, प्रेममा चुर्लुम्म हुने। बाँसुरी बजाएरै वरिपरि १६ सय गोपिनी लिएर बस्ने, स्त्रीप्रति सधैं मजाक उडाउने, स्त्रीविनोदी, गहिरो सामाजिक चेत नभएका एक गोठाला मात्रै हुन् उनी। बाल्यकालमा गोपिनीका लुगा लुकाएको कथाको एउटा पाटो पस्केर उनको स्त्रीविनोदी चरित्रको चित्रण गरेको पाइन्छ। मानौं, कृष्ण खोजीखोजी आइमाईका लुगा लुकाएर गुप्तांग हेर्ने यौन कुण्ठित पात्र हुन्। तर, के कृष्ण अहिले हाम्रो दिमागमा छाप बसाइदिएजस्तै थिए ? १६ सय महिलालाई समय दिने भए उनले जीवनमा अरू केही गरेनन् ? कृष्णले आफूलाई सांसारिक मोहमा अल्झाउने समय कति पाए ? खासमा उनको जीवनको बाल्यकाल कसरी बित्यो ? युवा अवस्थामा कृष्णले सिरियलहरूमा देखाइएजस्तै रोमान्स मात्रै गरे ? अनि उनको उत्तरार्ध कसरी बित्यो भन्नेबारे एकछिन द्वापर युगका विद्वान् गर्गले लेखेको गर्गसंहिताभित्र जाऊँ। कृष्ण मथुराका राजा कंशका भान्जा थिए। कंशको अत्याचारी शासनका कारण आमाबालाई जेलमा कडा पहरासहित बाँधेकै समयमा उनी जेलमा जन्मिएका थिए। उनी वासुदेव र देवकीको कोखबाट जन्मे पनि बाबुआमाको काखमा हुर्किन पाएनन्। उनी जन्मनुअघि देवकीका ८ सन्तानलाई कंशले जन्मनासाथ मारे। देवकीका गर्भबाट जन्मने बालक आफ्नो काल हुने आकाशवाणीका कारण कंशले कृष्णलाई पनि जन्मनासाथ हत्या गर्न देवकी वासुदेवलाई जेल हाले। त्यसैले भाद्रकृष्णको मध्यरातमा जन्मेका कृष्णलाई राति नै गोकुलमा यशोदाको घरमा पुर्याइयो। कृष्णको बाल्यकाल यशोदाका साथमा बित्यो। बाल्यकालमा उनी ज्यादै चकचके थिए र त्यो चकचकमा उनले ठूलाठूला मान्छेले गर्न नसक्ने काम गरेका थिए। जस्तै कृष्णले पुतनादेखि संकटासुर, त्रिणावर्त, वकासुर, वत्सासुर, धेनुकासुर, वृषासुर, व्युभासुर, अधासुरसम्मको बध गरेका प्रसंग छन् (गर्गसंहिता, गोलक खण्ड) जसले उनी सानैमा सशक्त थिए भन्ने स्पष्ट हुन्छ। तर त्यो उच्छृृंखलता तब आएको हुनुपर्छ जब उनले आमाको माया नपाई अर्काको घरमा हुर्कनु परेको थियो। बाल्यकालमा मान्छेका घरघरबाट दही चोरेर खाने, खोलामा नुहाउन गएकाहरूको साडी लुकाइदिने फट्याइँ पनि गरेकै थिए कृष्णले। राम्रो बाँसुरीवादक थिए कृष्ण। यस्ता दुस्साहासी थिए कि यसैका कारण उनी गोकुलका सबैभन्दा आकर्षक पात्र बने। हरेक घटनामा सशरीर समावेश हुने कृष्णको गुणकै कारण उनी गोकुलवासीका प्यारा पात्र थिए। त्यसैमा एक थिइन् राधा। गाउँकी एक साधारण महिला जो कृष्णको प्रेममा थिइन्। त्यसैले अहिले पनि हामी भन्छौं राधाकृष्ण। वैवाहिक बन्धनले नबाँधिएको अपेक्षारहित प्रेम पूर्वीय जगत्को मिथका रूपमा अमर छ। कृष्णका बारेमा सोच्दा राधाको साथमा बाँसुरी बजाएको मात्र कल्पना गर्ने हामीले थाहा पाउनुपर्ने तथ्य के भने गोकुलमा यशोदाको काखमा हुर्किरहेका कृष्णलाई मार्न खोजिरहेका मामा कंशले मथुरा ल्याउन भनी अक्रूरलाई पठाए। त्यस बेला कृष्ण ११ वर्षे बालक थिए। त्यसै बेला गोकुल छोडेका कृष्ण कहिल्यै त्यहाँ फर्किएनन्। राधाका साथमा बजाउने बाँसुरी पनि त्यसपछि उनले कहिल्यै बजाएनन्। यहाँ भनिएको छ, बरु हिँड्ने बेलामा बाँसुरी उनले राधालाई दिए। यहाँसम्म कि कृष्णको राधासँग फेरि कहिल्यै एकान्तमा भेटसम्म भएन। न अरू कोही आफन्तलाई भेट्न जान समय भयो उनलाई। बालक कालमा बालसुलभ गुणमा त कृष्ण उत्कृष्ट चञ्चल थिए। तर, उनलाई बालक हुँदा बालकजस्तै भएर बस्ने समय रहेन (गर्गसंहिता, माधुर्य खण्ड, पृष्ठ १९४)। ११ वर्षकै उमेरमा गोकुल छोडेका कृष्ण रासलीलामा रहे भनेर भट्याइरहनु कति जायज ? कृष्णको युग कृषिबाट पशुपालनमा प्रवेश गरेको युग थियो भन्ने कुरा गाईपालकप्रति उनका वकालतहरूले बताउँछन्। गाईहरूलाई बचाउने, इन्द्र रिसाएर पानी पार्दा गोवद्र्धन पर्वत उठाएर गाई र किसानको रक्षा गरेबाट उनको लगाव बुझिन्छ। कंशले कृष्णलाई जन्मेकै बेलादेखि मार्न खोजेका थिए। कृष्णलाई लिन अक्रूरलाई पठाएर कृष्ण मथुरा जाँदाजाँदै बाटैमा मार्न अनेक प्रपञ्च गरे। त्यसका बाबजुद कृष्णले आफू ११ वर्ष ११ महिना ११ दिनको हुँदा अत्याचारी कंशलाई मारे। सबैको वाहवाही कमाए। त्यसपछि उनले शान्दिपनी ऋषिसँग ६४ विद्या लिए। खासमा उनी ब्रह्मचारी बस्न रुचाउँथे। कंश मात्र हैन, आफू मात्र खाऊँ आफैं मात्र सुखसयल भोगौं, अरू सबै मरून् भन्ने अपराधीको कमी थिएन त्यस बेला पनि। यस्तो पद्दतिको विरोधी थिए कृष्ण। त्यसैले कंशलाई मारेपछि काल यौवन र कंशकै ससुरा जरासन्धसँग कृष्ण लामो समय लडे। कंशका दुई स्वास्नी आरती र प्राप्ति थिए, जसले श्रीमान्लाई कृष्णले मारेको भनी विलाप गर्न गएपछि जरासन्धसँग १७ पटक युद्ध लडेको सन्दर्भ लेखिएको छ गर्गसंहितामा। कति गर्दा पनि नभएपछि उनी मथुरा पनि छाडेर द्वारका गई त्यहाँको राजा भएर बसे। यस समय उनी २५ वर्ष कटिसकेका थिए। कृष्ण युवा भएपछि कौरवको सभामा द्रौपदीलाई दुःशासनले नांगेझार पार्न खोज्दा द्रौपदीको लाज ढाकिदिने पात्रका रूपमा देखिन्छन्। बाल्यकालका कृष्णलाई कामुक देख्ने हाम्रो मस्तिष्कले युवा हुँदा द्रौपदीको लाज ढाकेको कुरा देख्न केले छोप्यो ? द्वारकामा पनि उनी राजा मात्र भएर कहिल्यै बसेनन््। त्यही बीचमा उनले भौमासुर नाम गरेका राक्षसले १६ सय राजकन्यालाई अपहरण गरेर थुनेर राखेको कुरा थाहा पाए। भौमासुरले उनीहरूलाई यौन कर्ममा लगाउँथ्यो। यो सूचना पाएका कृष्णले कन्याहरू छुटाएर ल्याए। तर, त्यो अवस्थामा समाज त के परिवारले पनि उनीहरूलाई स्वीकारेन। कृष्णले नै तिनलाई आश्रम बनाएर संरक्षण दिए। यही घटनालाई आज हामी कृष्णका १६ सय गोपिनी थिए भन्छौं। १६ हजार पट्रानी भन्ने कथा लेखाउँछौं र भट्याउँछौं। यो पनि घटनालाई आफ्नो धरातलमा ल्याएर हेरिएको चरित्रको प्रतिछायाँ मात्र हो। जो जस्तो छ, उसले त्यसैगरी बुझ्नु अस्वाभाविक होइन। तर सिंगै समाज गोपिनीका साडी तान्ने भनेर भजनमा मस्त देख्दा समाजको अवस्था भने अध्ययनरहित देखाउँछ। कृष्णको काम देखेर प्रसंशकलाई गोपिनी देख्नु, उद्धार गरेर ल्याएका राजकन्यालाई पट्रानी देख्नु मान्छेको मनोकांक्षा प्रतिविम्बित हुनु मात्र हो। त्यस बेला युद्ध जित र हारको समय थियो। त्यसैले उनले उद्धार गरेका, शरणमा आउने मान्छेहरू राख्न हजारभन्दा धेरै आश्रम बनाए भनेर भागवतदेखि गर्गसंहितासम्म उल्लेख छ। सबै वस्त्र खोलेर तलाउमा नुहाउन लागेका गोपिनीहरूको वस्त्र लुकाउने बालक कृष्णको चरित्रलाई सौन्दर्य दृष्टिको रूपमा मात्र लिन सकिन्छ। उनी त्यस बेला न वयस्क थिए न त महिलाका अंग हेर्न खोज्ने कामुक थिए। सार्वजनिक तलाउमा सर्वांग नग्न रहने गोपिनीहरूलाई बाल्यकालमा कृष्णले रमाइलो हिसाबले सम्झाएको रूपमा त्यस घटनालाई लिन सकिन्छ। कृष्ण युवा भएपछि कौरवको सभामा द्रौपदीलाई दुःशासनले नांगेझार पार्न खोज्दा द्रौपदीको लाज ढाकिदिने पात्रका रूपमा देखिन्छन्। बाल्यकालका कृष्णलाई कामुक देख्ने हाम्रो मस्तिष्कले युवा हुँदा द्रौपदीको लाज ढाकेको कुरा देख्न केले छोप्यो ? कृष्णका युवा हुँदाका पराक्रम र जीवनको अन्त्यसम्म शासक र जनतामा जीवनलाई अस्तित्वसँग जोडिएर जिउन उत्प्रेरित गरिरहेका कृष्णलाई कहाँ झिनो कुरा कामुकता जोडेर कामुक पात्रका रूपमा चित्रण गरेको पाइन्छ। कृष्ण कामुक होइनन्, बरु उनी कामनालाई प्रेमले जित्ने प्रेमी हुन् भन्ने यस तथ्यले देखाउँछ। भागवत गीतामा कृष्णले अर्जुनमार्फत दिएको ज्ञान संसारलाई नै जीवन विज्ञान र अध्यात्म सिकाउने सबैभन्दा उत्कृष्ट ज्ञान बनिरहँदा हामी भने सोह्र सय गोपिनीसँग उनको सम्बन्धमै अल्झिरहेका छौं। यसको अर्थ कृष्णले दिएको ज्ञानमा प्रवेश गर्ने हिम्मत गर्न सक्दैनौं, बरु आफूभित्रको कामवासनालाई प्रतिविम्बित गरेर हेर्छाैं भन्ने देखाउँछ। कृष्णबाट सिक्ने कुरा अनेक छन्। कृष्णको गीता उपदेशबाट सुखको अतिशय आकांक्षा दुःखमा प्रवेश गर्ने द्वार हो भन्ने बोध गराउँछ। मोहले मानिसलाई स्वयंको जालमा बाँधेर राख्छ भन्ने उनको बोध त्यहाँ भेटिन्छ। उनी भन्छन् जीवनलाई आकांक्षाबाट नबाँध, आकांक्षाहरूलाई हेर्ने दर्शक मात्र बन र जीवनको आनन्द उठाऊ। कृष्णले महाभारत युद्ध नहोस् भन्ने चाहे। तर त्यो भएरै छोड्यो। कुनै पनि अनिष्टको गर्भ पाकिरहेको छ भने अर्काे जस्तोसुकै शक्ति सक्रिय भए पनि त्यसलाई टार्न सक्दैन, अत्याचारले आआफ्नो कोटा चुत्तक्र गर्नैपर्छ। कृष्ण सबै कुरा जान्ने थिए। तर जान्ने भएर उनले युद्ध आफैं लडेनन्, युद्ध थोपर्न र बेहोर्न बाध्य पक्षहरू नै त्यसका भोक्ता थिए भन्ने कुरा कृष्णले सिद्ध गरे। महाभारतमा कृष्णले भनेका छन् जो गर्नयोग्य छ त्यो कर्म हो। कर्म नै आनन्द हो। पीडावीसंगत इच्छा र वासनाबाट सुरु हुन्छ। कामनारहित कर्मको उनको यही मान्यतालाई कर्मयोग भनिन्छ। जसरी घामका तीन चरण हुन्छन् प्रभाती, दिवा र सन्ध्या। त्यस्तै कृष्णका पनि जीवनका तीन चरण छन्। पहिलो, वृन्दावनमा बालापन। दोस्रो, मथुरामा युवा अथवा पराक्रम र तेस्रो, द्वारकामा सुशासन। उनको उत्तराद्र्ध सबैभन्दा पढ्नलायक र जीवनोपयोगी छ। सद्गुरु जग्गीवासुदेवको नजरमा दुस्मनको संहारक, चतुर राजनेता, सज्जन, सबैभन्दा उच्चकोटीका योगी हुन् कृष्ण। ओशोको नजरमा रणछोड दास, मर्यादापार, महात्मा तर सन्त हुन नसकेको, जीवनमा काँडामा जिएर पनि फूल बनाएको, जस्तो परिस्थिति पनि सामना गरेर न्यायका लागि जीवनभर लडेका मान्छे हुन् कृष्ण। कृष्णका हरेक पाटा केलाएपछि हामी के निष्कर्षमा पुग्छौं भने कृष्णमा प्रेम थिएन भने न कृष्णले कंशबाट गोकुललाई मुक्त गराउन सक्थे न त भौमासुरको जेलबाट राजकन्याहरू छुटाउन सक्थे। तर, प्रेम भनेको गर्लफ्रेन्ड र ब्वाइफ्रेन्डको शारीरिक मिलाप मात्र देख्ने आधुनिक पुस्ताले कृष्णको आत्मिक चिन्तनलाई बोध गर्न सक्दैन। एउटा बालकले तलाउमा नांगै पसेका यौवनाहरूका कपडा लुकाइदिन्छ र रूखमा बसेर बाँसुरी बजाउँछ। यस सौन्दर्यभित्र केवल यौनांगको मात्र दर्शन गर्न सक्ने समाजमा हामी छौं। त्यसैले त्यसभित्रको बालसुलभ चञ्चलता र सौन्दर्य हामीले बोध गर्न सकेनौं। हामी देख्दैनौं, तर जीवनमा भावहरूको बलियो अस्तित्व हुन्छ। तिनै भावहरूको उर्वर परिणाम प्रेम हो। तर, आजको समाजमा जीवन र जगत्को वास्तविकता नबुझ्नेहरू भने ती भावहरूलाई बोध गर्न सक्दैनन्, वक्ष, नितम्ब र योनीको वरिपरि घुमिरहन्छन्। त्यसैका लागि मरिहत्ते गर्छन् र प्राप्त गर्न नसकेपछि निन्दा गर्छन्। कृष्णमाथि आजको भौतिक समाजको निन्दाको स्तर पनि यही हो। निन्दा, द्वेष र कुण्ठाले छोपेको आजको समयलाई प्रेममय बनाउन कृष्णलाई बोध गर्न सक्नुपर्छ।"
"गगन थापा, अर्जुन नरसिंह केसीसहित कांग्रेसका ७० जनालाई कोरोना संक्रमण","काठमाडौँ : नेपाली कांग्रेसका केन्द्रीय सदस्य अर्जुननरसिंह केसी, गगन थापासहित ७० जना नेतालाई कोरोनाभाइरसको संक्रमण पुष्टि भएको छ । शनिबार साँझ उनीहरुको रिपोर्ट सार्वजनिक भएको हो । आगामी सोमबार केन्द्रीय समिति बैठक बस्नुअघि केन्द्रीय कार्यालयका सुरक्षाकर्मी र कर्मचारी सहित २७० जनामा गरिएको कोरोना परीक्षणामा ७० जनामा कोरोना संक्रमण पुष्टि भएको जानकारी सार्वजनिक भएको छ । साथै अझै केहीको रिपोर्ट आउन बाँकी रहेको बताइएको छ । यति ठूलो संख्यामा कोरोना संक्रमण देखिएपछि कांग्रेसको केन्द्रीय समिति बैठक अनिश्चित बनेको छ। यसअघि नै प्रधानमन्त्री निवास बालुवाटारमा ७४ भन्दा धेरै कर्मचारी र सुरक्षाकर्मीमा कोरोना संक्रमण देखिएको थियो ।"
प्रधानमन्त्रीको सचिवालयका चार जनामा कोरोना पुष्टि,"काठमाडौं : प्रधानमन्त्रीको निजी सचिवालयका चार जनामा कोरोना भाइरस (कोभिड१९) संक्रमण पुष्टि भएको छ । प्रमुख राजीतिक सल्लाहकार विष्णु रिमाल, प्रेस सल्लाहकार सूर्य थापा, परराष्ट्र सल्लाहकार डा राजन भट्टराई र प्रमुख स्वकीय सचिव इन्द्र भण्डारीमा कोरोना संक्रमण पुष्टि भएको हो । सचिवालयका चार सदस्यमा कोरोना पुष्टि भएपछि प्रधानमन्त्री केपी ओली कन्ट्याक ट्रेसिङमा परेका छन् । शुक्रबार दिएको स्वाब परीक्षणको रिपोर्ट शनिबार आएको हो । चारै जनाको रिपोर्ट पोजिटिभ आएपछि प्रधानमन्त्री ओली कन्ट्याक ट्रेसिङमा परेका हुन् । प्रधानमन्त्रीका प्रेस सल्लाहकार सूर्य थापालाई कोरोना संक्रमण प्रधानमन्त्रीका सल्लाहकार विष्णु रिमाललाई कोरोना संक्रमण प्रेस सल्लाहकार थापाले प्रधानमन्त्रीसँग दैनिक भेटघाट भइरहेको तर स्वास्थ्य सावधानी अपनाएको बताए । हामी प्रधानमन्त्रीसँग आवश्यकता अनुसार भेटघाटमै थियौँ, थापाले भने, तर, उहाँसँग भेट गर्दा हामीले स्वास्थ्य सावधानी र दूरी अनिवार्य रुपमा कामय गरेका छौँ ।"
आणविक अस्त्रको खर्च शान्ति र मानवताको हितका खातिर उपयोग गरौँ : नेपाल,"काठमाडौं : नेपालले पारमाणविक हातहतियारका निम्ति विनियोजित स्रोतलाई समग्र शान्ति र मानवताको बृहत्तर हितका खातिर अघि सारिएका दिगो विकास योजना कार्यान्वयन गर्नुपर्नेमा जोड दिएको छ। संयुक्त राष्ट्र सङ्घको ७५औँ महासभाका सिलसिलामा आणविक शस्त्रास्त्रको पूर्ण उन्मूलनसम्बन्धी अन्तरराष्ट्रिय दिवसका अवसरमा आज न्यूयोर्कमा भएको उच्चस्तरीय बैठकमा नेपालले आणविक हातहतियारको कालो छाया रहेसम्म विश्व सुरक्षित स्थान बन्न नसक्ने यथार्थ प्रस्तुत गरेको हो। पूर्वअभिलखित भिडियो सम्बोधनमा परराष्ट्रमन्त्री प्रदीपकुमार ज्ञवालीले अहिलेको महामारीले निम्त्याएको विनाश र आणविक दुर्घटनाजस्तै भए पनि पारमाणविक दुर्घटनाले एक झपटमै हजारौँ जीवन ध्वस्त पार्ने सन्दर्भ सुनाउँदै कोभिड१९ विरुद्धको औषधिले मानव जीवन जोगाए पनि आणविक अस्त्रले अमूल्य जीवन बचाउन नसक्ने तर्क गरे। अणविक हातहतियारको पूर्ण उन्मूलन तथा आमविनाशकारी सबै हतियारको पूर्ण निःशस्त्रीकरणका पक्षमा नेपाल रहेको दोहोर्याउँदै मन्त्री ज्ञवालीले ऊर्जा उत्पादन, स्वास्थ्य सेवा प्रवद्र्धन, कृषि उत्पादकत्व वृद्धि र मानव जीवनरक्षालगायत शान्तिपूर्ण प्रयोजनका निम्ति आणविक प्रविधिको उपयोग गर्नुपर्नेमा जोड दिए। बैठकलाई १५ देशका राष्ट्राध्यक्षसरकार प्रमुख, ६४ मन्त्रीसहित ११० वक्ताले सम्बोधन गर्नुभएको न्यूयोर्कस्थित राष्ट्र सङ्घका लागि नेपाली स्थायी नियोगले जनाएको छ।"
प्रधानमन्त्रीका प्रेस सल्लाहकार सूर्य थापालाई कोरोना संक्रमण,"काठमाडौं : प्रधानमन्त्रीका प्रेस सल्लाहकार सूर्य थापालाई कोरोना भाइरस (कोभिड१९) संक्रमण पुष्टि भएको छ । शुक्रबार दिएको स्वाब परीक्षणको रिपोर्ट पोजिटिभ आएको थापा स्वयम्ले जानकारी दिए । थापाले आफ्नो सम्पर्कमा रहेका सबैलाई सावधानी अपनाउन आग्रह गरेका छन् । हिजोको पीसीआर परीक्षणले ममा कोरोनापोजिटिभ देखियो, थापाले भने, यसबीचमा सम्पर्कमा रहनुभएका सबै मित्रहरूले विशेष सावधानी अपनाउन आग्रह गर्दछु । पछिल्लो २४ घण्टामा नेपालमा २१ सय २० जनामा कोरोना संक्रमण पुष्टि भएको छ। स्वास्थ्य तथा जनसंख्या मन्त्रालयका प्रवक्ता डा जागेश्वर गौतमका अनुसार योसँगै नेपालमा कोरोना संक्रमितको कुल संख्या ८४ हजार ५७० पुगेको छ।"
प्रदेश ५ को नाम र राजधानी प्रस्ताव : चार जिल्लाका नेकपा सांसद भालुवाङको विपक्षमा,"बुटवल : पाँच नम्बर प्रदेशको राजधानी दाङको भालुवाङ राख्ने विषयमा चार जिल्लाका नेकपा सांसदले फरक मत राखेका छन्। शनिबार बिहानदेखि बसेको प्रदेश संसदीय दलको बैठकमा बोल्दै सांसदले लिखित रुपमै असहमति जनाएका हुन्। रुपन्देही, नवलपरासी, पाल्पा र कपिलवस्तुका सांसदले दाङमा राजधानी प्रस्ताव गर्नु गलत भएको बताए। रुपन्देहीका भोजप्रसाद श्रेष्ठ, कमला विश्वकर्मा, तुल्सी चौधरी, विमला पन्थी, दीपा विक, कृष्ण न्यौपाने, थानकुमारी थापा, दधिराम न्यौपानेलगायतका सांसदले असहमित जनाउदै आफ्ना भनाइ राखेका थिए। हामीले दाङको विषयमा असहमति जनाएका छौं। अब मतदानमा के हुन्छ छलफलपछि टुंगो लाग्छ, दलको बैठकमा सहभागी एक सांसदले भने। बैठकमा कपिलवस्तुका सांसदले कपिलवस्तु नै राजधानी उपर्युक्त रहेको बताएका छन्। सांसद विष्णु पन्थीले कपिलवस्तु राजधानी हुनुपर्ने मत राखेका छन्। उनले संसोधन प्रस्ताव समेत दर्ता गर्ने र पार्टीको ह्विप नमान्ने अडान लिएका हुन्। बैठकमा अर्घाखाँची र गुल्मीका सांसद विपक्षमा रहेनन्। प्युठान, रोल्पा, रुकुमका सांसदले सरकारको निर्णयको समर्थन गरे। बैठकमा बोल्दै दलका नेता एवं मुख्यमन्त्री शंकर पोखरेलले राजधानी बुटवलबाट सार्न लागेको नभई नयाँ स्थानको विकासका लागि पहल थालिएको बताए। उनले सबै नागरिकको अपनत्व हुने गरी भौगोलिक हिसाबले पायक गर्ने स्थानमा राजधानी प्रस्ताव गरिएकाले सबै एकमत भएर अघि बढ्नुपर्ने बताए। संसदीय दलको बैठक मुख्यमन्त्री निवासमा भएको थियो।"
प्रदेश ५ राजधानी विवाद : रुपन्देही कांग्रेसको भेला बुटवलमा,"बुटवल : प्रदेश ५ को राजधानी दाङको भालुवाङ राख्ने प्रस्तावको विरोधमा नेपाली कांग्रेस रुपन्देहीले आन्दोलनको तयारी गरेको छ। रुपन्देही कांग्रेसले बुटवलमा भेला गरेर आन्दोलनको मोडालिटी तय गर्ने जनाएको छ। बुटवलको एक होटलमा कांग्रेसको बैठक अहिले चलिरहेको छ। यस्तै सत्तारुढ नेकपाको बुटवल उपमहानगर कमिटीले पनि प्रदेश सरकारलाई प्रस्ताव सच्याउन आग्रह गर्दै विज्ञप्ति जारी गरेको छ। अध्यक्ष बाबुराम पन्थीले बहुसंख्यक जनताको विपक्षमा र आर्थिक व्ययभार थपिने गरी राजधानी नयाँ स्थानमा नतोक्न विज्ञप्तिमार्फत आग्रह गरेका छन्। यस्तै तिलोत्तमा नगरपालिकाले प्रदेश सरकारको राजधानी प्रस्तावले जनताको अपमान भएको बताउदै निर्णय सच्याउन र रुपन्देही नै राजधानी कायम गर्न आग्रह गरेको छ। नगरप्रमुख वासुदेव घिमिरेले करोडौंमा बनेका संरचना छाडेर नयाँ स्थानमा जानु गलत भएको बताएका छन्। प्रदेश ५ को राजधानी दाङ प्रस्ताव प्रदेश ५ को राजधानी दाङको देउखुरी, नाम लुम्बिनी प्रस्ताव नाम र राजधानीको रापमा प्रदेश ५ : बुटवलमा प्रदर्शन, कांग्रेसले संसद अवरुद्ध गर्ने प्रदेश ५ को नाम र राजधानी प्रस्ताव : चार जिल्लाका नेकपा सांसद भालुवाङको विपक्षमा राजधानी बुटवलबाट सार्न लागिएपछि रुपन्देहीका संघ संस्था र राजनीतिक दलले आन्दोलनको तयारी गरेका छन्। बुटवलमा बैठक गरेर कसरी आन्दोलन गर्ने भन्ने मोडल बनाइरहेको होटल व्यवसायी समुन्द्र जिसीले बताए।"
प्रधानमन्त्रीका सल्लाहकार विष्णु रिमाललाई कोरोना संक्रमण,"काठमाडौँ : प्रधानमन्त्रीका राजनीतिक सल्लाहकार विष्णु रिमाललाई कोरोनाभाइरसको संक्रमण पुष्टि भएको छ । रिमालले ट्वीटरमार्फत यस्तो जानकारी दिएका हुन् । उनले ट्वीटरमा लेखेका छन्, 'हिजोको  परीक्षणबाट म मा पनि कोरोना पोजिटिभ देखियो। यसबीच मसँग सम्पर्कमा आउनु भएका सबै माहानुभवले आफ़्नो स्वास्थ्यको ख्याल गर्नुहुन आग़्रह गर्दछु।' रिमालले शनिबार अपरान्ह ट्वीटरमा एक तस्बिर पोस्ट गर्दै अघिल्लो दिन परीक्षण गरेको रिपोर्ट सुनाएका हुन् । तर यसबारे थप केही उल्लेख गरेका छैनन् ।"
मुस्ताङमा ७ महिनापछि खुले टिकट बुकिङ काउन्टर,"जोमसोम : कोरोनामुक्त जिल्ला मुस्ताङमा शनिबारदेखि लामो दुरीको यातायात टिकट बुकिङ काउन्टर खुलेको छ। नेपाल सरकार मन्त्रिपरिषदको बैठकले गत असोज १ गतेदेखि लामो दुरीका यातायात तथा आन्तरिक उडान खुल्ला गर्ने निर्णय बमोजिम मुस्ताङमा झन्डै ७ महिनापछि सदरमुकाम जोमसोममा लामोदुरीको यातायात टिकट बुकिङ काउन्टर खुल्ला भएको हो। श्निबारदेखि मुस्ताङको जोमसोममा काठमाडौंपोखराजोमसोमका लागि घोडाघोडी यातायात प्रालि ,पोखराबेनीमुस्ताङका लागि म्याग्दी कोरला यातायात प्रालि र मुस्ताङ मुक्तिनाथ यातायात प्रालि लगायतका टिकट बुकिङ काउन्टर खुलेको हो। जोमसोममा टिकट बुकिङ काउन्टर खुलेसँगै मुस्ताङमा स्थानीय, कर्मचारी, शिक्षक र सुरक्षा निकाय खुसी भएका छन्। म्याग्दीकोरला यातायात प्रालिले आफ्नो आधिकारी फेसबुक पेज मार्फत सोमबारदेखि प्रालिमातहतका यातायात बस सेवा आवश्यक सुरक्षा मापदण्ड अपनाएर यात्रु सेवा सञ्चालनमा ल्याउने तयारी भइरहेको जनाएको छ। प्रालिका जोमसोम टिकट काउन्टरका प्रतिनिधि पेमा छेतेन विकले कोभिड१९ को संक्रमणलाई मध्यनजर गर्दै म्याग्दी कोरलाले २६ सिटे बसमा आधा यात्रु घटाएर सेवा प्रवाह गर्ने तयारी गरेको बताए। उनले बसमा यात्रु क्षमता अनुसार सेवा दिने अवस्था नरहेकाले साविक भाडादरमा ५० प्रतिशत वृद्धि गर्ने बताए। घोडाघोडी यातायात प्रालिले शनिबारदेखि टिकट बुकिङ सुरु गरेको बुकिङ काउन्टरकी प्रतिनिधि सुनदेवी रसाइलीले जानकारी दिइन्। उनले घोडाघोडी यातायातको यात्रुवाहक बस शुक्रबार मुस्ताङका लागि छुटेको भए पनि बेनीजोमसोम सडकको दुरअवस्थाका कारण गन्तव्यमा आउन नसकेको बताइन्। बेनीजोमसोम सडक कामचलाउ मात्रै भएको र त्यसलाई करिडोर तथा निर्माण कम्पनीले चाडोभन्दा चाडो सहज हुने गरी सफा गरिदिनु पर्ने उनको भनाइ छ। यस्तै मुस्ताङ मुक्तिनाथ यातायात प्रालिले पनि तत्कालका लागि जोमसोमपोखरामा सानो जिप मात्रै सञ्चालनमा ल्याएको प्रालिका अध्यक्ष राजुप्रसाद लालचनले जानकारी दिए। उनले हालको बेनीजोमसोम सडक जोखिम भएकाले यसको थप स्तरोन्नति गर्न आवश्यक भएको बताए। सडक सहज बनाएको अवस्थामा मुस्ताङमुक्तिनाथ प्रालिले सानाठुला सबै जिप र बस एकैसाथ संञ्चालनमा ल्याउने स्पष्ट पारे। काठमाडौंपोखराबेनीजोमसोम चल्ने यातायात प्रालिले लामोदुरीको यातायात चलाउने पूरै तयारी गरे पनि सडकको दुरअवस्था भने ज्यूँका त्यु नै रहेको यातायात व्यवसायीहरु बताउँछन्। बेनीजोमसोम सडकका विभिन्न स्थानमा आएको बाढी पहिरो र नदी कटानका कारण सडक अवरुद्ध भएकाले मुस्ताङमा लामोदुरीको यात्रुवाहक यातायात सेवा सञ्चालनमा ल्याउन अप्ठ्यारो परेको हो।करिडोर तथा निर्माण कम्पनी र सुरक्षा निकायको निरन्तरको पहलपछि बेनीजोमसोम सडक कामचलाउको रुपमा खुल्ला भएपनि कतिपय स्थानमा सडक अप्ठ्यारो र जोखिम कायमै छ। काठमाडौं र पोखराबाट बेनी हुँदै मुस्ताङ आउने लामोदुरीका यात्रुवाहक सवारी तथा मालवाहक सवारी निकै कष्ठपूर्ण र जोखिम मोलेर गन्तव्यमा पुग्न पर्ने बाध्यता रहेको घोडाघोडी यातायातका बस चालक राजन पुरीले जानकारी दिए। उनले घोडाघोडी बसले यात्रु लिएर २ पटकसम्म मुस्ताङ आउने क्रममा सडक बिग्रिएकोले म्याग्दीको दानाबाट फर्किन बाध्य भएको बताए। उनले जेनतेन बेनीजोमसोम सडकमा हलुका फोरह्वील सवारी मात्र आउजाउ गर्न सक्ने भए पनि ठुला बस चलाउन अझै चुनौतीपूर्ण रहेको उल्लेख गरे। घोडाघोडीका चालक पुरीका अनुसार बेनीदेखि १ किमीमाथि जलेश्वर, म्याग्दीको राहुघाट पुलपारी, म्याग्दीको लाटा खोला, नारच्याङ पुल आसपास, म्याग्दी रुप्से झरना र मुस्ताङ थासाङ४ मिसी लगायतका आधा दर्जन स्थानमा अझै सडक जोखिम रहेको छ।"
"देशभरका सात सय कैदीलाई कोरोना, आठ जनाको मृत्यु","काठमाडौं : मलुकका विभिन्न कारागारमा रहेका ७ सय बढी कैदीबन्दीलाई कोभिड१९ सङ्क्रमण भएको कारागार व्यवस्थापन विभागले जनाएको छ। सङ्क्रमितमध्ये अहिलेसम्म ८ जनाको मृत्यु भएको विभागका सूचना अधिकारी देवर्शी सापकोटाले जानकारी दिए। त्यसमध्ये सबैभन्दा बढी केन्द्रीय कारागार कार्यालय सुन्धारामा रहेका ६ सङ्क्रमितको मृत्यु भएको जनाइएको छ। बाँके र मोरङ्मा एकएक जनाको निधन भएको सापकोटाले बताए। प्राप्त विवरणअनुसार अहिलेसम्म विभिन्न कारागार कार्यालयका एक हजार ९०० बढीको पीसीआर परीक्षण भएको थियो। त्यसमध्ये ७०० पोजिटिभ भएको र झण्डै २०० उपचारपछि निको भएको जनाइएको छ। विभागले ज्वरो, खोकी आएका र सम्भावित लक्षण देखिएकाको परीक्षण गर्ने गरेको छ। सङ्क्रमण फैलिन नदिन स्वास्थ्य सुरक्षा मापदण्ड लागू गरी उच्च सावधानी अपनाइएको र बाहिरको भेटघाटलाई समेत बन्द गरिएको छ। आफन्तले ल्याएको खानेकुरासमेत प्रवेश निषेध गरिएको सूचना अधिकारी सापकोटाले बताए। शङ्कास्पद व्यक्तिलाई क्वारेन्टाइनमा राखेर उपचार गर्ने गरिएको छ। विभागका अनुसार पर्सा, बाँके, स्याङ्जा, ललितपुर, सिन्धुपाल्चोक, काठमाडौँ, पाँचथर, जुम्ला, सप्तरी, सिराहा, सुनसरी, मोरङलगायत कारागारमा कोरोना देखिएको छ। रासस"
'बझाङका लागि नियमित उडान तालिका छिट्टै दिन्छौं',"बझाङ : सुदूरपश्चिम प्रदेशको पहाडी जिल्ला डोटी बझाङ र बैतडीमा रहेका हवाइ मैदानको निरीक्षण गर्न आएका संस्कृती पर्यटन तथा नागरिक उड्डयन मन्त्री योगेशकुमार भट्टराईले बझाङका लागि नियमित उडान तालिका छिट्टै दिने बताए। तिनै जिल्लाका हवाई मैदानको स्तरउन्नती भएर कालोपत्रे भइसकेपछि परीक्षण उडान लिएर उनी सुमित एयरको जहाजमा शनिबार बझाङ आएका थिए । मन्त्री भट्टराईले बझाङ वासीलाई विश्वास दिलाउँदै नियमित उडानका लागि छिट्टै तालिका सार्वजनिक गर्ने प्रतिवद्धता व्यक्त गरे। परीक्षण उडानको क्रममा मन्त्री भट्टराई लगायत मन्त्रालयका सचिव र नागरिक उड्यन प्राधिकरणका प्रमुख सहितको टोली जिल्ला आएको थियो। सोही अवसर पारी देबल हवाई मैदानमा जिल्लाबासीका तर्फबाट एक औपचारिक कार्यक्रमको आयोजना गरिएको थियो। कार्यक्रममा बोल्दै मन्त्री भट्टराईले बझाङ जिल्लाको हवाई मैदानको रनवे पनि लामो भएको र हवाई मैदान पनि उपयुक्त स्थानमा भएकाले अब कुनै पनि जहाज अवतरण हुनका लागि समस्या नभएको बताए। उनले विगत ६ वर्ष अगाडि आफू बझाङ आउँदा बाटोमा हिउँ परेर हतारमा फिर्ता हुनु परेको स्मरण गर्दै बझाङका लागि धनगढी बझाङ र नेपालगञ्ज बझाङ उडान भर्नु पर्नेमा जोड दिए। गाडीबाट आउन जान लामो बाटो भएकोले सुत्केरी महिला साथै बिरामीलाई समस्या परेको आफूले पनि जानकारी पाएको हुँदा जहाजको नियमित उडान अति नै आवश्यक भएको बताए। मन्त्रीहरुको स्वागत कार्यक्रममा जिल्लाबासीका तर्फबाट यहाँको हावाई जहाजको नियमित आवश्यकताका साथै अन्य पर्यटकीय स्थलको जानकारी दिंदै यस्ता स्थललाई सरकारले प्राथमिकता दिनु पर्ने भन्दै नेकपा पाटी अध्यक्ष मिनबहादुर कुँवरले ज्ञापनपत्र बुझाएका थिए। २०३२ सालदेखि नियमित उडान भएको देबल विमानस्थलमा २०६६ सालबाट जिल्लामा सडक जोडिएसँगै नियमित उडान स्थगित गरिएको थियो। विमानस्थल कालोपत्रे भइसकेपछि अब सरकारले बझाङका लागि नियमित उडान भर्न आवश्यक रहेको प्रतिनिधिसभा सदस्य भैरबबहादुर सिंहले बताए। उनले भने, 'बझाङबाट तिब्बत मानसरोबर पुग्न सबैभन्दा छोटो नाका भएकाले भारतको राजधानी दिल्लीदेखिका तीर्थ यात्रीलाई मानसरोबर जान सहज हुने हुँदा धनगढी बझाङ नियमित उडान हुनुपर्छ।' दुई वर्षदेखि कालोपत्रेको काम भइरहेको देबल विमानस्थलको सबै काम सकिएको छ। कालोपत्रेका लागि झण्डै ५ करोड ५० लाखको लागत रहेको थियो।"
कोरोना पुष्टि भएको तेस्रो दिनमा मृत्यु,नेपालगन्ज : कोरोना भाइरस (कोभिड१९) संक्रमण पुष्टि भएको तेस्रो दिनमा नेपालगन्जमा एक जना वृद्धको मृत्यु भएको छ। जिल्ला स्वास्थ्य कार्यालय बाँकेका कोरोना फोकल पर्सन नरेशबाबु श्रेष्ठका अनुसार नेपालगन्ज उपमहानगरपालिका१२ कोरियनपुरका ६० वर्षका पुरुषको शनिबार अपरान्ह ४:५६ बजे भेरी अस्पताल नेपालगन्जमा उपचारको क्रममा कोरोनाबाट मृत्यु भएको हो। उनलाई १५ असोजमा कोरोना संक्रमण पुष्टि भएको थियो। उनलाई एन्टिबायोटिक्स र रेम्डिसिभिरलगायतका उपचार विधि अपनाउँदा पनि मृत्यु भएको जिल्ला स्वास्थ्य कार्यालय बाँकेले जनाएको छ। योसँगै बाँके जिल्लामा कोरोनाबाट मृत्यु हुनेको संख्या २० पुगेको छ।
दसैं र तिहार : सङ्क्रमणको जोखिममा गाउँघर,"काठमाडौं : चाडपर्व नजिकिएसँगै कोरोना भाइरस सङ्क्रमणको जोखिम गाउँघरमा हुने भएको छ। काठमाडौँ उपत्यकालगायत शहरी क्षेत्रबाट चाडपर्वमा घर जाने भएकाले गाउँघरमा सङ्क्रमणको जोखिम बढ्ने भएको हो। अहिले धेरै सङ्क्रमित बजार क्षेत्रका मानिसमा हुने गरेको र ती मानिस दसैं, तिहार, छठलगायत चाडपर्वमा घर जाने भएकाले गाउँघरतिर सङ्क्रमण फैलिने खतरा रहेको छ। बन्दाबन्दी खुलेसँगै अहिले बजारमा मानिसको चहलपहल बढेपछि सङ्क्रमित सङ्ख्या पनि ह्वात्तै बढेको छ। अब तीनै मानिस गाउँघरमा जाँदा सङ्क्रमण फैलिने डर रहेको छ। चाडपर्व नजिकिँदै गर्दा मानिस अब गाउँघरतिर जान थालेका छन्। विद्यालय, कलेज बन्द भएका बेला कतिपय विद्यार्थी घर गइसकेका छन् भने अब केही जाने तयारीमा छन्। स्वास्थ्य तथा जनसङ्ख्या मन्त्रालयले कोभिड१९ मानिसको नजिकको सम्पर्कबाट सर्ने हुँदा भीडभाड नगरी चाडपर्व मनाउन आग्रह गरेको छ। मन्त्रालयले सकभर दशैँमा घर नजान, जानै परे घर गइसकेपछि कम्तीमा १४ दिन होम क्वारेन्टिनमा बस्नसमेत अनुरोध गरेको छ। बस वा हवाईजहाजमा घर जाँदा मास्कको प्रयोग गर्ने, अर्को मानिससँग कुरा गर्दा कम्तीमा दुई मिटर दूरी टाढा राख्ने, बेलाबेलामा साबुनपानी र स्यानिटाइजरको प्रयोग गर्नसमेत आग्रह गरिएको छ। कोभिड१९ का फोकल पर्सन महेन्द्र श्रेष्ठले चाडपर्वसँगै जोखिम गाउँतिर बढ्ने बताए। उनले उपत्यकालगायत ठाउँबाट मानिस चाडपर्व मनाउन गाउँघरतिर गए त्यहाँ रहेका वृद्धावृद्धा, साना बालबालिका, दीर्घरोगी, सुत्केरीलगायतमा जोखिम बढ्ने बताउँछन्। यही कात्तिक १ गतेदेखि नेपालीको महान् चाड दशैँ शुरु हुँदैछ। त्यसलगत्तै तिहार र छठपर्व शुरु हुँदैछ। नेपालमा अहिले सङ्क्रमण एक व्यक्तिबाट अर्को स्थानीय व्यक्तिमा सङ्क्रमण सरेपछि सङ्क्रमणको दोस्रो चरणमा प्रवेश गरेको छ। तैपनि अहिले केही जिल्लामा वर्ग विशेष (क्लस्टर)मा सङ्क्रमण फैलिसकेको मन्त्रालयले जनाएको छ। यसपटक चाडपर्व हामी जहाँ छौँ त्यही बसेर मनाए हुन्छ। हामी चाडपर्वमा घर गयौँ भने घरमा रहेका बुढा आमाबुबा, साना बालबालिका र दीर्घरोगीलाई सङ्क्रमणको जोखिम हुन्छ, श्रेष्ठले भने, बरु यसपटक टीका नलगाए केही हुँदैन, खोप आएपछि अर्को वर्ष टीका लगाउँदा हुन्छ। हिजो शुक्रबार एकैपटक दुई हजार ७२२ जनामा सङ्क्रमण देखिएको थियो। त्यसमध्ये आधाभन्दा धेरै एक हजार ६३८ काठमाडौँ उपत्यकाका सङ्क्रमित रहेका छन्। हिजोको तथ्याङ्कले पनि अहिले सबैभन्दा बढी सङ्क्रमित शहरी क्षेत्रमा रहेको देखाएको छ। अहिलेसम्म काठमाडौँ उपत्यकामा मात्रै २६ हजार ७४१ जना सङ्क्रमित भइसकेका छन्। नेपालमा अहिले ८२ हजार ४५० सङ्क्रमितमध्ये २१ हजार २३४ सक्रिय सङ्क्रमित छन्। यस्तै ६० हजार ६९६ जना निको र ५२० जनाको सङ्क्रमणको कारणले निधन भएका छन्। नेपालमा निको हुने दर ७३६ प्रतिशत रहेको छ। मन्त्रालयका प्रवक्ता डा जागेश्वर गौतमले दसैं अर्को वर्ष पनि आउने भएकाले भीडभाड नगरी मनाउन अनुरोध गरे। उनले दसैंका बेला उच्च सङ्क्रमण भएको जोखिम ठाउँबाट गाउँ जाने भएकाले गाउँतिर सङ्क्रमण सर्ने बताए। दसैंको बेला कोभिड१९ को उच्च सङ्क्रमणको ठाउँबाट टीका थाप्न गाउँगाउँ जाँदैछौँ। एकपटक सोचौँ कतै हामीले कोरोना त बोकेर गएका छैनौँ, उनले भने, ज्येष्ठ नागरिकसँग रोगसँग लड्ने क्षमता कम हुन्छ। उनीहरुलाई सङ्क्रमण भएको बेला अस्पतालमा राखेर विशेष उपचार गर्नुपर्ने हुन्छ। त्यसैले चाडपर्वको बेला घर जाँदा विशेष ख्याल गर्नुपर्दछ। मन्त्रालयका प्रवक्ता डा गौतमले दसैंमा घर गइसकेपछि बूढाबूढीसँग कम्तीमा दुई मिटर टाढा बस्नुपर्ने, अँगालो हाल्ने, हात समाउने काम नगर्न र उनीहरुको नजिक जाँदा जहिले पनि मास्कको प्रयोग गर्न अनुरोध गरेका छन्। इपिडिमियोलोजी तथा सरुवा रोग नियन्त्रण महाशाखाका निर्देशक डा वासुदेव पाण्डेले दसैंमा घर जाँदा शहरबजारबाट सङ्क्रमण लिएर जाने भएकाले गाउँ जोखिम हुने बताए। उनले दसैंमा आफूभन्दा मान्यजनसँग टीका थप्दा टाढैबाटै बसेर थाप्नसमेत अनुरोध गरे। उनले बसमा घर जाँदा स्वास्थ्यका न्यूनतम मापदण्डसमेत अपनाउनुपर्ने बताए। महागरीय ट्राफिक महाशाखाका प्रवक्ता तथा प्रहरी उपरीक्षक रामेश्वरप्रसाद यादवले धेरै मानिस पहिल्यै गइसकेकाले यसपटक कम मानिस चाडपर्वमा जाने बताउँछन्। अहिले दैनिक २१ हजार मानिस घर गइरहेको जानकारी दिए। उनले चाडपर्व नजिकिएसँगै घर जाने मानिसको पनि भीड लाग्न थालेको बताए। उनका अनुसार यही असोज १ गतेदेखि अहिलेसम्म तीन लाख १५ हजार मानिस घर गइसकेका छन्। शरद शर्मारासस"
पोखरामा प्याराग्लाइडिङको व्यवसायिक उडान सुरु,"पोखरा : साहासिक खेल प्याराग्लाडिङको व्यसायिक उडान सुरु भएसँगै पोखरेली नै पोखराको आकाशमा कावा खान थालेका छन्। कोरोना संक्रमण नियन्त्रण गर्न चैत ११ गतेदेखि सरकारले लगाएको लकडाउनसँगै साहासिक खेलका गतिबिधि पनि रोकिएका थिए। लकडाउन खुकुलो भएसँगै असोज ५ गतेदेखि परीक्षण उडान सुरु भइ असोज १५ देखि पोखरामा प्याराग्लाइडिङ खेलको व्यवसायिक उडान सुरु भएको नेपाल हवाई खेलकुद संस्थाका अध्यक्ष कृष्ण भण्डारीले जानकारी दिए। व्यवसायीक उडान सुरु भए पनि उड्न आउने पर्यटक भने छैनन्। साहासिक खेल रुचाउने पोखरेली नै प्याराग्लाइडिङ्मा रमाउन थालेको उनले सुनाए। फाट्टफुट्ट रुपमा काठमाडौंबाट आउने नेपाली पनि प्याराग्लाइडिङमा रमाउने गरेको उनले सुनाए। अहिले सहुलियत रुपमा प्याराग्लाइडिङ उडान भएकोले पनि पोखरेली आर्कर्षीत भएको उनले जानकारी दिए। पहिले ७ हजार ५ सयमा उडान हुनेमा अहिले ५ हजारसम्ममा उडान पाइने भएकोले बिस्तारै प्याराग्लाइडिङमा उडेर पोखरा बजार, फेवाताल र हिमालको दृश्यावलोकन गर्न पोखरेली नै आकर्षित भएको उनले बताए। पोखरामा प्याराग्लाइडिङका ६० वटा कम्पनी छन्। सबै कम्पनीमा गरी ३ सय ५० जना प्यारापाइलोटले रोजगार पाएका थिए। कोरोना कहरसँगै फुर्सदिला रहेका प्यारापाइलोटहरु लामो समय अभ्यास गर्न नपाएकोले कोही अभ्यास गर्दै त कोही व्यवसायिक उडान भर्न सुरु गरेका छन्। अहिले दैनिक ५० उडान हुन थालेको अध्यक्ष भण्डारीले बताए। व्यवसायिक उडान भने न्युन नै रहेको उनले सुनाए। पोखमा पहिले विदेशी प्यारापाइलोटको भरमा चल्ने प्याराग्लाइडिङ अहिले नेपाली प्यारापाइलोटको वर्चश्व रहेको छ। अहिले पनि २३ जना विदेशी प्यारापाइलोटले प्याराग्लाइडिङ उडान भरिरहेका छन्।"
५ लाख २२ हजार नगदसहित १८ जना जुवाडे पक्राउ,"दाङ : प्रहरीले पछिल्लो समय जुवालाई केन्द्रीत गरेर अप्रेसन सुरु गरेको छ। चाडपर्व नजिकिँदै गएको र जुवा खालहरु बढीरहेको सूचनाका आधारमा केहि दिनदेखि दाङ प्रहरी जुवा नियन्त्रण अभियानमा लागेको छ। प्रहरीले ५ लाख २२ हजार १ सय १५ नगदसहित १८ जना जुवाडेलाई पक्राउ गरेको छ। प्रहरीले राप्ती गाउँपालिकाबाट १० र पश्चिमको बबई गाउँपालिकाबाट ८ जना गरी १८ जना जुवाडेलाई जुवाखालबाटै पक्राउ गरेको दाङ प्रहरी प्रवत्ता सुमित खड्काले जानकारी दिए। जुवातास खेलिरहेको भन्ने सूचनाको आधारमा प्रहरीले पुर्वमा राप्ती गाउँपालिका ८ सिसहनिया बजारको दर्शन खाजा घरको कोठाबाट १० जना जुवाडेलाई पक्राउ गरेको छ। पक्राउ पर्नेमा राप्ती७ का ३७ वर्षीय दिपेन्द्रविक्रम शाह, राप्ती५ का २९ वर्षीय मोहन गाहामगर, रोल्पाको सुनिलस्मिृति गाउँपालिका वडा नम्बर ७ का २८ वर्षीय नारायण रोकामगर, राप्ती गाउँपालिका वडा नम्बर ८ का ३० वर्षीय श्याम गुरुङ रहेका छन्। राप्ती२ का २८ वर्षीय बसन्त बेलबासे, वडा नम्बर ४ का ३० वर्षीय लक्ष्मण गिरी, वडा नम्बर ५ का ३० वर्षीय छोटेलाल चौधरी, वडा नम्बर ८ का ४५ वर्षीय बेलसिंह भैयामगर र वडा नम्बर २ का ३८ वर्षीय युवराज बुढा पक्राउ परेका छन्। प्रहरीले पक्राउ परेका उनिहरुको साथबाट २ लाख ६० हजार १२५ नगद र ४६ गड्डी तास बरामद गरेको जर्नाएको छ। यस्तै प्रहरीले पश्चिम दाङको बबईबाट ८ जना जुवाडेलाई पक्राउ गरेको छ। इलाका प्रहरी कार्यालय खिलतपुरबाट खटिएको प्रहरीले बबई गाउँपालिका वडा नम्बर ३ धनुबासस्थित केशव भन्ने केशकुमार विकको घरमा जुवा खेलिरहेको अवस्थामा २ लाख ६१ हजार ९९० नगदसहित ८ जनालाई पक्राउ गरेको छ। पक्राउ पर्नेमा घर धनि केशकुमार बिक, सोहि ठाँउका ४३ वर्षीय लोकबहादुर खड्का, ४९ वर्षका पर्साराम बिक, २४ वर्षका शेरबहादुर बिक र प्रेम पुन, बबई४ सुन्दरखालका ३२ वर्षीय बिमल भन्ने बिनबहादुर घर्ती, २९ वर्षका बिक्कि नेपाली र २९ वर्षीय भिमबहादुर भन्ने भन्ने भाइलाल नेपाली रहेको जिल्ला प्रहरी कार्यालय दाङले जनाएको छ। पक्राउ परेका उनीहरुमाथि थप अनुसन्धान भइरहेको जिल्ला प्रहरी प्रवक्ता प्रहरी नायब उपरिक्षक खड्काले बताए।"
संक्रमणबाट मृत्यु : पुरेत आउन नमान्दा किरिया रोकियो,"परासी : पुरेत आउन नमान्दा कोरोना संक्रमणबाट मृत्यु भएकाको परिवारले काज किरिया गर्न पाएका छैनन्। पश्चिम नवलपरासी रामग्राम नगरपालिका३ परासीका ५२ वर्षीय पुरुषको गत असोज ८ गते कोरोना विशेष अस्पताल बुटवलमा मृत्यु भएको थियो। परिवारले घरमा पुरेत जान डराएपछि किरिया गर्न नपाएको बताएका हुन्। काठमाडौंमा बस्दै आएका बाबुको मृत्यु भएपछि परिवारसहित घरमा किरिया गर्न आएका थिए। बाबुको किरिया सकेको १० दिन नबित्दै उनको संक्रमणबाट मृत्यु भएको हो। स्वास प्रश्वासको समस्या देखिएपछि उनलाई बुटवल कोरोना अस्पताल पठाइएको थियो। मृत्युपछि उनको शव बुटवलमै व्यवस्थापन गरिएको थियो। उक्त पुरूषको मृत्युपछि ७२ वर्षीया आमा र श्रीमतीसहित परिवारका ५ जनामा कोरोना पोजिटिभ देखिएको छ। छोरासहित अन्य ३ जनाको रिपोर्ट भने नेगेटिभ आएको छ। संक्रमित भएकाहरु परासीस्थित आइसोलेसन सेन्टरमा छन्। घरमा रहेका छोराले किरियाको तयारी गरे पनि पुरेत आउन नमानेपछि रोकिएको मृतका भाइले बताए। होम आइसोलेसनमा बस्न पाइने भए पनि ठाउँ नभएकाले वृद्धा आमालाई लिएर नगरपालिकाको आइसोलेसनमा बस्नु परेको उनले बताए। भाउजू आइसोलेसनमा हुनुहुन्छ। मृत्यु संस्कार अनुसार छोरा भएकाले पुरेत नै राखेर किरिया गर्ने हो। पुरेत नै नआएपछि कसरी मृत्यु संस्कारको काम गर्नु ?, विगतमा पुजारीको कामसमेत गर्दै आएका अधिकारीले आफ्नो संस्कार सुनाउँदै भने। घरमा बसेका परिवारमा संक्रमण नभए पनि घरमा जाँदा रोग सर्ने मानसिक डरले पुरेत जान नमानेको उनको बुझाइ छ।तपाईंहरु सञ्चो भएर आउनुहोस् समय अनुकुल भएपछि दसैंपश्चात किरियाको काम गरौंला भनेर पुरेतले भनेका छन् , उनले भने। आइसोलेनको १४ दिन बसाइपछि पीसीआर परीक्षण नगरी पठाउन भनेकाले आफ्नै खर्चमा परीक्षण गरेर घर जाने सोच अधिकारी परिवारको छ। यसअघि पनि परिवारमध्ये २ जनाको आफ्नै खर्चमा परीक्षण गरेको उनले सुनाए। लक्षण नदेखिएकालाई त्यसै पठाउने भनिएको छ। त्यसै जाँदा समाजले शंका गर्ने ठाउँ हुन्छ। त्यसैले आफ्नै खर्च गरेर भए पनि परीक्षण गराउनुको विकल्प छैन, सामान्य चिया नास्ताको पसल सञ्चालन गर्दै आएका उनले भने। जिल्लामा कोरोना संक्रणका कारण ६ जनाको मृत्यु भएको छ। ५ सय ८२ जना संक्रमित भएकोमा अहिले ७७ जना संक्रिय संक्रमित रहेको स्वास्थ्य कार्यालयले जनाएको छ।"
"भरतपुरमा दुर्घटना : एकको मृत्यु, सात घाइते",चितवन : चितवनमा शनिबार भएको सवारी दुर्घटनामा एक जनाको मृत्यु भएको छ भने अन्य सात जना घाइते भएका छन्। नारायणगढमुग्लिन सडकखण्डअन्तर्गत भरतपुर महानगरपालिका२९ सिमलतालमा नारायणगढबाट मुग्लिनतर्फ गइरहेको प्रदेश ३०३००१ह ४४७ नंको अटोरिक्सा र मुग्लिनबाट नारायणगढतर्फ आइरहेको ना५०प ४५५० नंको मोटरसाइकल एकापसमा ठक्कर खाँदा दुर्घटना भएको हो। दुर्घटनामा घाइते मोटरसाइकल पछाडि सवार तनहुँ घिरिङ गाउँपालिका४ का ३५ वर्षीय जीतबहादुर रानाको पुरानो मेडिकल कलेजमा उपचारका क्रममा मृत्यु भएको जिल्ला प्रहरी कार्यालय चितवनका प्रहरी निरीक्षक देवराज शर्माले जानकारी दिए। मोटरसाइकल चालक सोही ठाउँका बेलबहादुर राना घाइते भएका छन्। उनको चितवन मेडिकल कलेजमा उपचार भइरहेको छ। यस्तै अटो चालकसहित सवार अन्य छ जना पनि घाइते भएको शर्माले बताए। उनीहरु सबैको पुरानो मेडिकल कलेजमा उपचार भइरहेको र अवस्था सामान्य रहेको प्रहरीले जनाएको छ। मृतकको शव परीक्षणका लागि भरतपुर अस्पतालको शवगृहमा राखिएको छ।
"प्रधानमन्त्री ओलीले गरे सबै भेटघाट बन्द, बालुवाटारमा नयाँ सुरक्षा टीम जाने","काठमाडौं : प्रधानमन्त्री तथा नेपाल कम्युनिस्ट पार्टी (नेकपा)का अध्यक्ष केपी ओलीको सरकारी निवास बालुवाटारमा कार्यरत ७६ जना र सचिवालयका चार जनामा कोरोना भाइरस संक्रमण पुष्टि भएपछि सबै भेटघाट बन्द गरिएको छ। शुक्रबार गरिएको स्वाब संकलनमा उनीहरुमा कोरोना पुष्टि भएपछि प्रधानमन्त्रीले सबै भेटघाट बन्द गरेको बालुवाटार स्रोतले जानकारी दियो। प्रधानमन्त्रीका प्रमुख राजीतिक सल्लाहकार विष्णु रिमाल, प्रेस सल्लाहकार सूर्य थापा, परराष्ट्र सल्लाहकार डा राजन भट्टराई र प्रमुख स्वकीय सचिव इन्द्र भण्डारीलगायतमा पनि कोरोना संक्रमण पुष्टि भएको छ। त्यस्तै बालुवाटारमा कार्यरत नेपाली सेनाका २८, सशस्त्र प्रहरीका १८, जनपद प्रहरीका २१ र राष्ट्रिय अनुसन्धानका तीन गरि कुल ७४ जना सुरक्षाकर्मीमा कोरोना पुष्टि भएको हो। सुरक्षाकर्मीलाई कोरोना पुष्टि भएपछि बालुवाटारमा नयाँ टीम खटाउन लागेको सुरक्षा निकायहरु जानकारी दिएका छन्। त्यस्तै बालुवाटारमा कार्यरत अझै ४५ जनाको पीसीआर रिपोर्ट आउन बाँकी रहेको छ।"
आफ्नै देशको बाटो प्रयोग गर्दै छाङरु र तिङ्करवासी,काठमाडौं : नेपाली सेनाले दार्चुला सदरमुकाम खलङ्गालाई व्यास गाउँपालिकाको छाङरु र तिङ्कर गाउँसित जोड्ने घोडेटो बाटो आगामी सोमबार हस्तान्तरण गर्ने भएको छ। नेपाली सेनाले झण्डै चार महिनाको भगीरथ प्रयासपछि व्यास गाउँपालिका १ घाँटीबगरस्थित अत्यन्तै कडा र अप्ठेरो पहरो फोरेर उक्त बाटो निर्माण गरेको हो। महाकाली नदी किनारको उक्त क्षेत्रमा सेनाले पहरो फोरेर दुई मिटर चौडाइ भएको ५५० मिटर लामो बाटो निर्माण गरेको नेपाली सेनाका प्रवक्ता सन्तोषबल्लभ पौडेलले जानकारी दिए। सो बाटो निर्माण गर्न रु एक करोड ८ लाख खर्च भएको छ। पहरो फुटाएको क्षेत्रमा सरसफाइको अन्तिम चरणको काम भइरहेको प्रवक्ता पौडेलले बताए। घाँटीबगर क्षेत्र दार्चुला सदरमुकाम खलङ्गाबाट करिब ६० किलोमिटर उत्तरमा पर्छ। सेनाका सुदूरपश्चि पृतनापति निर्मलकुमार थापाले सुदूरपश्चिम प्रदेशका मुख्यमन्त्री त्रिलोचन भट्टलाई सोमबार उक्त बाटो हस्तान्तरण गर्ने कार्यक्रम छ। उक्त बाटो निर्माणको क्रममा नेपाली सेनाका एक जवानले वीरगति प्राप्त गरेका थिए। चार महिनासम्म सेनाका ६५ तथा स्थानीय करिब ४० जनाको जनशक्ति दैनिकरुपमा परिचालन गरिएको थियो। महाकाली तटीय क्षेत्रको उक्त बाटो बर्सेनी वर्षात् बाढी पहिरोका कारण भत्किँदै आएको थियो। पैदल बाटोसमेत नहुँदा खलङ्गादेखि झण्डै ७२ किलोमिटरको दूरीमा रहेको छाङरु गाउँका ९० परिवार तथा तिङ्कर गाउँमा बसोबास गर्ने करीब ६० परिवारलाई बसाइँ सर्न समस्या हुँदै आएको छ। भारतीय सीमा नजिकको छाङरु गाउँ तथा तिब्बत सीमा नजिकको तिङ्कर गाउँमा शौका समूदायको बसोबास छ। उनीहरु हिउँदमा कात्तिकदेखि चैत महिनासम्म दार्चुला सदरमुकाम खलङ्गा बसाइँ सर्ने तथा हिउँ पग्लेपछि गर्मी यामको वैशाखदेखि असोजसम्म व्यास क्षेत्र उक्लिदै आएका थिए। झण्डै ४० वर्षअघि सो क्षेत्रमा पहिलो पटक घोडेटो बाटो निर्माण गरिएको थियो। बर्सेनी हिमपातसँगै पहिरो खस्दा बाटो अवरुद्ध हुँदै आएको थियो। त्यसैमाथि महाकालीको बाढीले बाटोको निसानै मेटाइ दिँदा त्यहाँका बासिन्दा पछिल्लो समय खलङ्गापारीको भारतीय क्षेत्र धारचुला हुँदै भारतकै बाटो प्रयोग गरी पैदल छाङरु र तिङ्कर आवतजावत गर्न बाध्य थिए। बजेट अभावसँगै पहरा फुटाउन पर्याप्त जनशक्ति जुटाउन नसक्दा शौका समुदाय निकै दुःख गरेर बर्सेनी कुञ्चा (बसाइँ सर्नु) जाने गरेको थियो। नेपाली सेनाले पहरो फाडेर बाटो बनाएपछि अब शौका समुदायलाई आफ्नै नेपाली भूमि भएर गाउँ फर्कन सहज भएको छ। यस वर्ष कोरोना भाइरसको महामारीका कारण व्यास बसाइँ सर्न शौका समुदायले अत्यन्त कष्ट भोग्नुपरेको थियो। वैशाख पहिलो साता गाईवस्तुसहित जहान बालबच्चा डोर्याउँदै भारतीय बाटो हुँदै छाङरु र तिङ्कर जान खोजे पनि भारतले कोरोनाको कारण देखाउँदै आफ्नो बाटो प्रयोग गर्न दिएन। भारतले सीमा बन्द गरेका कारण गाउँ फर्किन एक महिना ढिला भएको छाङ्रुका ललितसिंह बोहराले बताए। सेनाले बाटो निर्माण गरेका कारण अब भारतीय बाटो हिँड्ने बाध्यता हटेको उनले बताए। घोडेटो बाटो मात्र होइन अब चाँडै छाङरु र तिङ्कर जोड्ने महाकाली करिडोरको सडक पनि सेनाले निर्माण गर्ने भएकाले बस चढेर गाउँ आवतजावत गर्न पाइनेमा बोहरा आशावादी छन्। घाँटीबगरको खोंचमा सेनाले क्याम्प नै खडा गरेर बाटो निर्माण गरेको हो। पैदल बाटो नहुँदा स्थानीय बासिन्दाले मात्र होइन छाङरु र तिङ्करमा सुरक्षार्थ खटिएका नेपाल प्रहरी र सशस्त्र प्रहरीले हेलिकप्टर प्रयोग गर्नुपरेको थियो। अब बाटो निर्माण भएसँगै सुरक्षाकर्मीलाई पनि उक्त क्षेत्रमा आवतजावत गर्न सहज भएको छ। अहिले व्यासको छाङरुमा सशस्त्र प्रहरीको गुल्मसमेत राखिएको छ। बाटो नभएकै कारण स्थानीय बासिन्दाका साथै नेपाल प्रहरी र सशस्त्र प्रहरीका लागि दार्चुला सदरमुकामदेखि हेलिकोप्टरमा खाद्यान्न ढुवानी गर्नुपरेको थियो। शौका समुदायलाई गाउँ फर्किन कठिनाई भएपछि सरकारले सो क्षेत्रमा बाटो बनाउने जिम्मेवारी नेपाली सेनालाई सुम्पेको थियो। जेठ दोस्रो साता तीन महिनाभित्र सम्पन्न गर्ने लक्ष्यका साथ शुरु गरिएको उक्त बाटो निर्माणको काम वर्षात्का कारण केही समय प्रभावित भएको थियो। अब लगत्तै नेपाली सेनाले महाकाली करिडोरको सडक निर्माण थाल्नेछ। दार्चुलाका प्रमुख जिल्ला अधिकारी शरद पोख्रेलले उक्त क्षेत्रमा घोडेटो बाटो निर्माण भएकाले स्थानीयवासीका साथै व्यासमा कार्यरत कर्मचारी र सुरक्षाकर्मीलाई आवतजावत गर्न सहज हुने बताए। रासस
भिमादमा कोरोना देखिएपछि ६ दिन बन्द गर्ने निर्णय,"दमौली : समुदाय कोरोना संक्रमण देखिएको भन्दै भिमाद नगरपालिकाले ६ दिनका लागि भिमाद बजार क्षेत्र बन्द गर्ने निर्णय गरेको छ। भिमाद ६ को पुरै र ७ को बजार प्रवेश नाका बन्द गर्ने निर्णय भएको नगरपालिकाले जनाएको छ। शनिबार बसेको सर्वपक्षीय बैठकले भिमाद ६ क्याम्पस रोडमा संक्रमण देखिएको र बढी आवतजावत बढ्ने क्षेत्र भएकाले अत्यावश्यक बाहेक सेवा बन्द गर्ने निर्णय गरेको छ। नगरपालिकामा शनिबार ६ नम्बर वडामा २७ वर्षका व्यक्ति र २ मा ५ वर्षका बालकमा संक्रमण भेटिएको थियो। अब भिमाद मालेबगर, वागटार, क्याम्पर रोड, पुरानो बजारलगायतका भीडभाड क्षेत्रका व्यक्तिहरुको स्वाब संकलन गर्ने नगरपालिकाले निर्णय गरेको छ।"
म अब कहाँ जाऊँ?,"धादिङ : त्रिपुरासुन्दरी गाउँपालिकाकी एक १४ वर्षीया बालिका असोज पहिलो साता गाउँमै काठको काम गर्ने एक युवकसँग घरबाट भागिन्। छोरी घरमा नरहेको थाहा पाएपछि उनका बुवाले प्रहरीमा उजुरी दिए। प्रहरीले केटासहित बालिकालाई दक्षिणी धादिङको गल्छीबाट नियन्त्रणमा लियो। त्यसपछि पीडितले घटनाको पोल खोल्दा भने प्रहरी अधिकारी झस्किए। बुवाले पटकपटक बलात्कार गरेपछि सहनै नसक्ने अवस्थामा आफू घर छाडेर भागेको कुरा बालिकाले बताइन्। तब प्रहरीले पीडित बालिकालाई परिवारको जिम्मा लगाएन, सुरक्षित आवासगृहमा राखेर अनुसन्धान थाल्यो। जिल्ला प्रहरी कार्यालय धादिङको अपराध अनुसन्धान शाखाका प्रमुख मणिराम भट्टले अभियुक्तलाई नियन्त्रणमा लिई जबरजस्ती करणी र हाडनाता करणी मुद्दामा अनुसन्धान गरिरहेको बताए। अभियुक्तले विगत ५७ वर्षदेखि नै छोरीलाई बलात्कार गरिरहेको कुरा प्रारम्भिक अनुसन्धानका क्रममा खुल्न आएको छ, भट्टले भने, पटकपटक बलात्कार गरेको, बच्चा नजन्मियोस् भनेर औषधी खुवाएको आरोप उनले स्वीकार गरिसकेको अवस्था छ। हामीले थप अनुसन्धान गरिरहेका छौं। तर, पीडितकी आमाले श्रीमान्विरुद्ध जाहेरी दिन अस्वीकार गरेकी छन्। उद्धार गर्ने संस्था सहयात्री समाजका तर्फबाट प्रहरीमा जाहेरी दिइएको छ। आमाले उल्टै बालिकालाई भेटेर मुद्दा फिर्ता लिन दबाब दिइरहेको खुलेको छ। घरका कमाउने व्यक्तिलाई नै जेल पठाएपछि परिवार समस्यामा पर्ने भन्दै बुवालाई नफसाउन र मुद्दा फिर्ता लिन दबाब दिइरहेको पीडितले बताइन्। अभियुक्तले पछिल्लो पटक असोज ८ गते श्रीमती र छोरो ससुराल गएका बेला नाबालिका छोरीलाई फेरि जबरजस्ती गरेको खुलेको छ। आमा र भाइ घरमा नहुने भएपछि फेरि बाबुबाट बलात्कृत हुने डरका कारण उनले मामाघर जान अड्डी लिएकी थिइन्। तर, आमाले बाबा काममा जाने र घर कुर्ने कोही नहुने भन्दै साथमा लगिनन्। म पनि मामाघर जान्छु भन्दा मलाई लैजानु भएन। त्यस दिन पनि बुवाले मलाई बलात्कार गर्नुभयो, सुरक्षित आवासगृहमा रहेकी ती बालिकाले रुँदै भनिन्। बुवा बलात्कार गर्ने, आमा चुपचाप सहन बाध्य गराउने भएपछि उनलाई घर बस्न मन लागेन। त्यही बेला साथ दिन आइपुगेका थिए, बाहिरी जिल्लाका ती युवक। दुवैजना भागेर बिहे गर्ने सल्लाह गरी घरबाट हिँडेपछि यो घटना बाहिरिएको हो। अभियुक्तले कहिलेदेखि बलात्कार गरे भनेर उनलाई मिति यकिन छैन। तर, यत्ति थाहा छ कि आफू जान्नेबुझ्ने भएदेखि नै अभियुक्तले निरन्तर बलात्कार गरेको उनको भनाइ छ। मलाई बुवाले बलात्कार गरेको कुरा आमालाई पहिलेदेखि नै थाहा थियो तर आमाले कहिल्यै मेरो समस्या सुन्नुभएन। सधैं लुकाइरहनुभयो। थाहा नपाएझैं गरिरहनुभयो, निकै बेर टोलाएर पीडितले भनिन्, घटना बाहिर आए हामी सबैजनालाई समस्या पर्छ भनेर आमाले कहिल्यै पनि मलाई सहयोग गर्नुभएन। उल्टै चुप लाग्न भनिरहनुभयो। आमाले पनि आफ्नो कुरा नसुनेपछि बालिकामा मानसिक समस्या देखा पर्न थाल्यो। विद्यालयमा पनि टोलाउने, धेरै नबोल्ने, एक्लै बस्ने गर्न थालेपछि शिक्षकले उनको बारेमा अभिभावकलाई जानकारी गराए। तर, उनी परिवारमै प्रताडित थिइन्। उनकी आमाले एक दिन आँगनमा गर्भ निरोधक चक्कीको खोल फेला पारिन्। घरमा सोधीखोजी भयो, कसरी आयो त्यो औषधी ? अभियुक्तले त्यो औषधी गर्भ बस्दैन भनेर छोरीलाई खुवाएका रहेछन्। मलाई बुवाले थकाइ लाग्दैन, तागत दिन्छ भनेर पहिलेदेखि नै यो औषधी बेला बेलामा खान दिइरहनुहुन्थ्यो, बालिकाले गम्भीर हुँदै भनिन्, मलाई के थाहा त्यो गर्भ रोक्ने औषधी भनेर ! सुरक्षित आवासगृहमा राखेर उनको उपचार भइरहेको छ। उनमा पिसाब नरोकिने समस्या देखिएको छ। उनलाई दैनिक मनोपरामर्श दिइएको छ। उनी अब कहाँ जाने, के गर्ने भनेर निराश छिन्। उनको घर आफ्नो कहिल्यै भएन, विकल्पमा पराईघर जान खोजेपछि घटना बाहिरियो। बाबुलाई जेल हालेको भन्दै आमाले गाली गरिरहेकाले अब उनी फर्केर घर जान पनि सक्दिनन्। बाबुलाई अदालतले सजाय त दिलाउला। जेलभित्रै राखेर पालन पोषण पनि गर्ला, लामो सास तान्दै उनले भनिन्, पढाइ पनि छुट्यो। अब म कहाँ जाऊँ, कसलाइ आफ्नो भनेर जाऊँ ? अधिवक्ता राधिका सापकोटाले यस्ता घटनाका पीडितलाई झनै समस्या रहेको सुनाइन्। हाम्रो कानुन नै पीडकमैत्री भयो, सापकोटाले भनिन्, परिवारबाटै बलात्कारमा परेका बालिकाहरू न घर फर्किन सक्छन् न त राज्यले नै उनीहरूको संरक्षण गर्ने दायित्व लिएको छ। पराईबाट बलात्कृत बालिकालाई घरको संरक्षण हुने भए पनि घरभित्रैका घटनाका सन्दर्भमा सबैभन्दा समस्यामा पीडित नै परेका छन्। अपराध गर्नेलाई मानव अधिकारको प्रत्याभूतिसहित दैनिक भत्ता दिएर जेलमा राखिन्छ, उनले भनिन्, यी पीडितहरूको अवस्था के छ भनेर कसैलाई चासो हुँदैन। एसिडपीडितलाई जस्तो ऐन संशोधन हुनु अब जरुरी छ।"
बोक्सीका नाममा अझै ज्यादती,"काठमाडौं : घटना १ असार ३१ गते पर्सास्थित छिपहरमाई गाउँपालिका३ छोटकी जयमंगलापुरकी ४८ वर्षीया एकल महिलालाई बोक्सीको आरोपमा कुटपिट भयो। ती महिलालाई अर्धनग्न बनाई, कालोमोसो र जुत्ताको माला लगाइदिएर स्थानीयले गाउँ परिक्रमा गराएका थिए। प्रहरीले पछि मात्रै थाहा पाएको उक्त घटनामा चारजना पक्राउ परे पनि उनीहरू धरौटीमा छुटिसके। घटना २ सिरहा नवराजपुर५ कुसुन्डीकी ४५ वर्षीया एक महिलामाथि गत भदौ २९ गते बोक्सीकै आरोपमा स्थानीयले निर्घात कुटपिट गरे। गाउँमा बच्चा बिरामी भएको र अर्का एकको चट्याङ लागेर मृत्यु भएको घटनामा ती महिलाले टुनामुना लगाएर मारेको भन्दै बोक्सी आरोपमा मध्यरातमा उनीमाथि कुटपिट गरियो। ती महिलाको धरानस्थित बीपी कोइराला स्वास्थ्य विज्ञान प्रतिष्ठानमा उपचार गरिएको थियो। प्रहरीले पीडितबाट उजुरी लिएर घटनाको छानबिन अघि बढाएको छ। घटना ३ बोक्सीको आरोपमा सप्तरीको महदेवा गाउँपालिका४ परसाहीकी ३० वर्षीया एक महिलामाथि जेठ २५ मा दोस्रोपटक कुटपिट भयो। उनलाई परिवार र आफन्तैले पिटेका थिए। एक नवजात शिशुको मृत्यु भएको घटनामा मेरो नातिनी खाइस् भन्दै कुटपिट भएको थियो। २०७० सालमा पनि ती महिलालाई बोक्सीकै आरोपमा कुटपिट भएको थियो। यो घटना गाउँमै मिलाइएको थियो। बोक्सीको आरोपमा महिलामाथि भइरहेका अत्याचार र उनीहरू कतिसम्म पीडा सहन विवश छन् भन्ने संकेत माथिका घटनाले गर्छन्। एक हप्ताअघि मात्रै मोरङको सुन्दरहरैंचा नगरपालिका३ आइतबारेमा अर्की एक महिलामाथि बोक्सीको आरोपमा त्रिशूल र अगुल्टा प्रहार भयो। धामीको नाममा धनहीरा राईले ती महिलालाई बर्बरतापूर्ण आक्रमण गरिन्। प्रहरीले अहिले राईलाई पक्राउ गरी अनुसन्धान अघि बढाएको छ। सामाजिक न्याय पाउनबाट टाढै रहेका यस्ता महिलाको मानव अधिकारको दयनीय अवस्था बारम्बार सार्वजनिक भइरहेका छन्। महिलाविरुद्ध धार्मिक एवं सांस्कृतिक, सामाजिक, शारीरिक, मानसिक र यौनजन्य लगायतका हिंसा हुँदा स्थानीय पञ्चायतका नाममा घटना छिनोफानो लगाउने प्रवृत्ति नेपाली समाजमा अझै कायम छ। पञ्चायतका नाममा महिलालाई बोक्सी ठहर्याउने संस्कार विशेषगरी तराईका केही जिल्लामा अझै कायम छ। बोक्सीको आरोपमा महिलालाई मलमूत्र खुवाउनेदेखि अर्धनग्न बनाई गाउँ परिक्रमा गराउने र निर्घात कुटपिट गर्ने घटना बारम्बार दोहोरिँदा पनि कानुन कार्यान्वयनको पाटोमा स्थानीय सरकार चुकेको पाइन्छ। प्रहरी प्रशासन उजुरी कुर्ने परम्परागत शैलीबाट अझै माथि उठ्न सकेको देखिँदैन। घटनाको चौतर्फी आलोचना भइसकेपछि मात्रै स्थानीय सरकार र प्रहरी प्रशासन कारबाहीमा उत्रने गरेका छन्। प्रहरी प्रधान कार्यालयको आँकडा हेर्दा महिला हिंसाका घटना बर्सेनि बढ्दो छ। बोक्सीको आरोपमा महिलामाथि हुने ज्यादतीका घटना प्रहरीमा दर्ता भएको अभिलेख हेर्दा थपघट देखिए पनि न्यूनीकरणको प्रयास देखिँदैन। प्रहरी केन्द्रीय प्रवक्ता एसएसपी कुवेर कडायतले बोक्सीका घटनाको सूचना पाउने बित्तिकै प्रहरी कारबाहीमा उत्रिने गरेको बताए। उनले यस्ता परम्परागत रूढिवादी सोच अन्त्य गर्न प्रहरीले तराईदेखि पहाडका गाउँगाउँमा सडक नाटक, माइकिङ र पर्चापम्प्लेटमार्फत चेतना अभिवृद्धि गराउँदै आएको बताए। कडायतले पञ्चायत नै बसेर बोक्सीका घटना मिलाउने प्रयास प्रहरीका सूचनामा आए कारबाही गर्न पछि नहट्ने बताए। कतिपय अवस्थामा कानुनले खोजेको तथ्य पुर्याउनुपर्छ तर घटना थाहा पाएसम्मका अवस्थामा पीडितको जाहेरी कुर्न पर्दैन भनेर स्पष्ट सर्कुलर जारी भइसकेको छ, एसएसपी कडायतले भने, प्रहरी कानुन कार्यान्वयनको पाटोमा चुकेको छैन र चुक्दैन पनि।"
बलि दिन किशोरी तस्करी,"विराटनगर : घटना१ सप्तरीको दौलतपुर३ की एक किशोरीलाई बुधबार सशस्त्र प्रहरीले सीमा नाकाबाट उद्धार गर्यो। किशोरीलाई भारतमा बलि चढाउनका लागि मानव तस्कर गिरोहले सुनसरीको कोसी३ भन्टाबारी हुँदै सीमा कटाउन लाग्दा प्रहरीले बचाउन सफल भएको हो। उनलाई प्रलोभनमा पारी फकाएर भारत लैजाँदै गरेका एक युवतीसहित तीनजनालाई प्रहरी पक्राउ गरेको छ। घटना२ बलि दिनकै लागि भारततर्फ लैजाँदै गरेको अवस्थामा असोज ५ गते सुनसरीको रामधुनी५ की १७ वर्षीया किशोरीलाई भारतीय सीमाबाट प्रहरीले उद्धार गर्यो। विराटनगर१७ इस्लामपुरको बाटो हुँदै उनलाई एक गिरोहले बिक्री गर्न भारत लैजाँदै थियो। उनलाई लैजाने युवकमाथि शंका लागेपछि उनले गाडीबाट हामफालेर आफूलाई बचाएकी थिइन्। त्यसपछि उनी साना हातहरू नामक संस्थाको सहारामा प्रहरीसम्म पुगिन्। उक्त घटनामा संलग्न तीन जनालाई प्रहरीले कारबाही थालेको छ। घटना३ काठमाडौंकी एक युवतीलाई मोडलिङका लागि भारत जानुपर्ने भन्दै एक समूहले २०७६ पुस महिनामा विराटनगर बोलायो। उनलाई जोगबनी नाका हुँदै बलि दिनकै लागि भारत लैजान खोज्ने ७ जना प्रहरीको फन्दामा परे। काठमाडौंको नयाँ बानेश्वरमा फेसन हाउस सञ्चालन गर्दै आएकी महिलाले मोडलिङका लागि ६ फिट हाइट भएकी युवती चाहिएको भन्दै उनीसँग कुरा गरेकी थिइन्। धर्म, खानपानजस्ता विषयमा उक्त गिरोहले प्रश्न गरेपछि ती युवतीले आफू फन्दामा परेको थाहा पाएर प्रहरीलाई खबर गरिन्। प्रहरीले उनलाई पछ्याउँदा घटनामा संलग्न ७ मध्ये ६ जना विराटनगर र १ जना काठमाडांैबाट पक्राउ परेका थिए। प्रदेश१ को सीमा क्षेत्र प्रयोग गरी भारतमा बलि दिनका लागि युवती लैजाँदै गरेको समयमा उद्धार गरिएका र फुत्किएका यी तीन प्रतिनिधि घटना हुन्। यी घटना युवती फुत्किएपछि र घटनामा संलग्न पक्राउ भएपछि सार्वजनिक भए। भारतमा ठूला विकास निर्माणका काम सुरु गर्दा युवतीको बलि दिनुपर्छ भन्ने अन्धविश्वास रहेकाले ठूलो मोलमोलाइ गरी लैजाने गरिएको प्रहरी अनुसन्धानले देखाएको छ। माथि उल्लिखित २ घटनाका विषयमा अध्ययन तथा अनुसन्धान गरिरहेका मोरङ प्रहरी प्रमुख एसपी सन्तोष खड्का भन्छन्, नेपालका युवतीलाई विभिन्न प्रलोभनमा पारेर ठूलो रकमको मोलमोलाइ गरी भारत पुर्याउने घटना भइरहेको यस्ता घटनाबाट पुष्टि हुन्छ। सीमा सिल भएको समयमा त यस्तो छ, अन्य समयमा कस्तो होला ? यस्ता अधिकांश घटनामा भारतीय ठेकेदारसँग नेपालबाट बलि दिनका लागि युवती, किशोरी ल्याइदिन मानव तस्करी गर्ने गिरोहले डिल गर्ने गरेको पाइएको छ। भारतमा पनि नेपाली चेली बिक्री गर्ने समूह रहेको प्रहरीको भनाइ छ। युवती फकाउन महिलाको प्रयोग नेपाली युवतीलाई भारतमा बलि दिनका लागि लैजाने समूहमा बढी पुरुष हुन्छन्। तर, युवती फकाउन र एक ठाउँबाट अर्को ठाउँसम्म पुर्याउन महिलाकै संलग्नता हुने गरेको छ। माथि उल्लिखित घटनामा पनि किशोरीलाई फकाएर भारत लैजान महिलाकै प्रयोग भएको देखिएको छ। सीमा क्षेत्रबाट महिलाको उद्धार र अनुसन्धानमा संलग्न साना हातहरू नामक संस्थाका मोरङ संयोजक विवश श्रेष्ठले भने, नेपालकै पुरुषले महिलाको सहारामा युवतीलाई जालमा पारेर बलिका लागि भारत पठाउँछन्। हालसम्म किशोरी तथा युवतीलाई बलिका लागि भारत लैजानमा संलग्न १२ जनालाई प्रहरीले प्रदेश १ का विभिन्न जिल्लाबाट पक्राउ गरेको छ भने १ जनालाई काठमाडौंबाट पक्राउ गरेको छ। धार्मिक विश्लेषक पण्डित पर्शुराम भट्टराई कुनै पनि निर्माण कार्यको सुरुवात वा अन्त्यमा बलिको आवश्यकता नभएको बताउँछन्। मानव, पशु कुनै बलि दिन आवश्यक नै छैन, फलफूल चढाए पनि हुन्छ, उनले भने, मानिसको बलि त झनै कुनै धर्मग्रन्थमा उल्लेख नै छैन। उनी सबैतिर यस्तो परम्परा तोड्न आवश्यक रहेको बताउँछन्। प्रदेश सरकार गम्भीर छ प्रदेश१ का सीमा हुँदै नेपाली युवतीलाई भारतमा बलि दिन लगिएका घटनाप्रति प्रदेश सरकार गम्भीर भएको आन्तरिक मामिला तथा कानुनमन्त्री हिक्मतकुमार कार्की बताउँछन्। यो कार्य निन्दनीय छ, सबैभन्दा पहिले त परिवारका सबै सदस्य सचेत हुनुपर्छ, समाज र परिवार सचेत भए घटना रोकिन्छन्, उनले भने। नेपाली महिलालाई भारतमा बेचिनबाट रोक्न नेपाल प्रहरी, सशस्त्र प्रहरीसँगै प्रदेश १ का सीमा क्षेत्रमा माइती नेपाल र साना हातहरूलगायतका संस्था सक्रिय रहेका बताइएको छ। फुत्किएर टर्यो सम्भावित बलि भारत पुर्याइएकी युवतीको उद्धार: पूजारीले तीन लाख दिने भन्दै फकाएको खुलासा कुप्रथाविरुद्ध सबै जुट्न आह्वान"
कुप्रथाविरुद्ध सबै जुट्न आह्वान,"बर्दिबास : धनुषाको मिथिला नगरपालिका६ ढल्केबरस्थित आफ्नै घरमा खेलिरहेका बालक आरय साहलाई उनका ५५ वर्षीय गाउँले काका शत्रुघ्न महतोले २०७६ वैशाखमा अपहरण गरी बन्धक बनाए। राति दूधभात खुवाएर बालकलाई सँगै सुताएका शत्रुघ्नले मध्यरातमा शक्तिशाली धामी बन्नका लागि देवीलाई उक्त बालकको बलि चढाए। बालकलाई बलि चढाउन उनका भिनाजु मिथिला नगरपालिका८ कुसुम बिछौनाका ५२ वर्षीय जंगवीर महतोले उक्साएका थिए। अहिले उनीहरू दुवैजना पुर्पक्षका लागि जेलमा छन्। झारफुक र टुनामुना सिकेका साला शत्रुघ्नलाई तान्त्रिक सिद्धिका लागि बालकको बलि दिन उनका भिनाजु जगवीरले उक्साएका थिए। जंगवीर महतो राजमार्ग क्षेत्रका चर्चित धामी थिए। जंगवीरको भजनमण्डलीमा दुई वर्षअघि शत्रुघ्न नयाँ सदस्यका रूपमा थपिएका थिए । सालो नै भएपछि जंगवीरले शत्रुघ्नलाई धामीको काम पनि सिकाए । झारफुक र टुनामुनाको मन्त्र पाएपछि शत्रुघ्नले सामान्य बिरामी पर्दा छरछिमेकका बच्चाको उपचार गर्न थालेका थिए । आर्यनलाई उनले चकलेट दिन्छु भनी लोभ्याएर घर लगेका थिए। घरमा खेल्दै गर्दा अघिल्लो साँझ हराएका बालकलाई आफन्तले अबेर रातिसम्म खोजतलास गर्दा पनि भेटेनन्। बिहान मृत अवस्थामा घरनजिकैको बाँसघारीमा भेटिएका थिए । २१औं शताब्दीको विज्ञान तथा अनुसन्धानको युगमा नेपाली समाज कुप्रथा, कुसंस्कारको पछाडि रुमल्लिएको महोत्तरीको बर्दिबासका अधिवक्ता विष्णुबहादुर कार्की बताउँछन्। मान्छे मार्नु कानुनी अपराध हो। धामीझाँक्रीले आफूले सिकेको मन्त्रको सिद्धि प्राप्त गर्न बलि दिएको अदालतमा बयान दिन्छन्, उनी भन्छन्। सामाजिक, सांस्कृतिक कुप्रथाविरुद्ध सबै एक हुनुपर्नेमा श्री रामानन्दी श्री वैष्णव संघ जनकपुरधामका अध्यक्ष तथा जानकी मन्दिरका उत्तराधिकारी महन्त रामरोशन दास वैष्णवले अपिल गरे।अब देशमा कुसंस्कारविरुद्ध आन्दोलनको खाँचो रहेको जनसहयोगी युवा सञ्जाल बर्दिबास महोत्तरीका अध्यक्ष परमेश्वर महतो बताउँछन्। फुत्किएर टर्यो सम्भावित बलि भारत पुर्याइएकी युवतीको उद्धार: पूजारीले तीन लाख दिने भन्दै फकाएको खुलासा कुप्रथाविरुद्ध सबै जुट्न आह्वान"
कोरोना संक्रमित वृद्धाको कोशी अस्पतालमा मृत्यु,विराटनगर : विराटनगरको कोशी अस्पताल कोभिड१९ उपचार केन्द्रमा उपचाररत एक जना कोरोना भाइरस संक्रमित वृद्धाको शनिबार बिहान मृत्यु भएको छ। विराटनगर महानगरपालिका३ की ६८ वर्षीया वृद्धको बिहान २ बजेतिर मृत्यु भएको उपचार केन्द्रका व्यवस्थापक ज्ञानबहादुर बस्नेतले जानकारी दिए। उनका अनुसार स्वाबको पीसीआर परीक्षण गराउँदा असोज ११ गते उनको रिपोर्ट पोजिटिभ आएको थियो। कोरोना पुष्टि भएकै दिन कोभिड अस्पतालको आइसोलेसनमा भर्ना गरेर उपचार थालिए पनि वृद्धालाई बचाउन नसकिएको उपचार केन्द्रका प्रमुख एवं वरिष्ठ फिजिसियन डा दीपक सिग्देलले जानकारी दिए। उनका अनुसार ती महिलालाई पछिल्लो समय श्वासप्रश्वासको समस्या बढेको थियो भने शरीरमा अक्सिजनको मात्रा कम थियो। मृतकमा दम र खोकीको पुरानो समस्या रहेको सिग्देलले बताए।
"त्रिशुलीमा ट्रक खस्यो, तीन घाइते","मुग्लिन : त्रिशुली नदीमा ट्रक खस्दा तीन जना घाइते भएका छन्। पृथ्वीराजमार्ग अन्तरगत चितवनको इच्छाकामना गाउँपालिका ४ धारापानी नजिकै भैरहवाबाट काठमाण्डौ जाँदै गरेको ना ५ ख ९६२२ नम्बरको ट्रक आज बिहान ५ बजे ८० फिट तल त्रिशुली नदी किनारमा खसेको हो। ट्रकको आधा भाग डुबेको अवस्थामा छ। दुर्घटनामा परी घाइेत हुनेमा ट्रक चालक गल्छी७ धादिङका २८ रोहित तामाङ, ट्रकमा सवार सोही ठाउँका १९ वर्षीय रामकुमार लालचन र २३ वर्षीय राजन भन्ने अर्जुन रुम्बा रहेको ट्राफिक प्रहरी कार्यालय मुग्लिनले जनाएको छ। इलाका प्रहरी कार्यालय मुग्लिन र सशस्त्र प्रहरी बल विपद् व्यवस्थापन शिक्षालय कुरिनटारको टोलीले घाइतेहरुको उद्धार गरी उपचारको लागि धादिङको गजुरी अस्पताल पठाएको ट्राफिक प्रहरी कार्यालय मुग्लिनले जनाएको छ।  रासस"
"कोरोना कहर : सार्वजनिक यातायात खुल्यो, यात्रु छैनन्","काठमाडौं : कोभिड१९ का कारण झण्डै ६ महिना बन्द रहेको सार्वजनिक यातायात खुला भएपनि यात्रु नहुँदा यातायात व्यवसायीहरु समस्यामा परेका छन्। विश्वव्यापी रुपमा फैलिएको नोवेल कोरोना भाइरस (कोभिड१९) का कारण चैत १० देखि बन्द रहेको लामो दूरीका सार्वजनिक यातायात सरकारले असोज १ देखि खुला गर्ने निर्णय गरेपनि यात्रु नहुँदा व्यवसायी समस्यामा परेका हुन्। कोभिड१९ सङ्क्रमण हुनुभन्दा पहिले पूर्वाञ्चल क्षेत्रमा प्रत्येक दिन ४५० सार्वजनिक सवारी साधन ओहोरदोहोर हुँदै आएपनि अहिले यात्रु नहुँदा दैनिक १५० सवारी साधन एक सिटमा एक यात्रु राखेर ओहोरदोहोर गर्न बाध्य छन्। काठमाडौँबाट पूर्वका ताप्लेजुङ, सङ्खुवासभा, भोजपुर, धनकुटा, सुनसरी, झापा, मोरङ, तेह्रथुम, उदयपुर, सिरहा र सप्तरी जाने ५४ बस कम्पनी मिलेर बनेको पूर्वाञ्चल यातायात व्यवसायी समन्वय प्रालिले यात्रु नभएकाले आलोपालो बस सञ्चालन गर्दै आएको छ। प्रालिका सचिव रुद्रबहादुर कार्की सार्वजनिक यातायातमा राहतको प्याकेज नल्याउँदा व्यवसायीहरु मर्कामा परेको बताउँछन्। 'बन्दाबन्दीका कारण ६ महिना थन्किएर बसेका सवारी साधन मर्मत सम्भार गर्न लाखौँ खर्च लागेपनि यात्रु नहुँदा समस्यामा परेका छौँ',उनले भने। सार्वजनिक यातायात खुलेसँगै बैँक तथा वित्तीय संस्थाले किस्ताको लागि ताकेता गर्न थालेपछि व्यवसायी थप मर्कामा परेको उनको भनाइ थियो। गोँगबुस्थित नयाँ बसपार्कबाट थोरै मात्रामा सवारी साधन बाहिरिने गरेका छन्। कोभिड१९ को सङ्क्रमण हुनुभन्दा पहिले प्रत्येक दिन ६०० देखि ७०० हाराहारीमा सार्वजनिक यातायात उपत्यका बाहिरिने गरेपनि अहिले प्रत्येक दिन २०० देखि २५० सार्वजनिक यातायात बाहिरिने गरेका छन्। नयाँ बसपार्क सञ्चालन गरेको ल्होत्से बहुउदेश्यीय प्रालिका महाप्रबन्धक सुनिल कुँवर नयाँ बसपार्कमा यात्रुको चाप कम हुँदै गएको बताउँछन्। 'विगतका वर्षमा दशैँको एक महिनाअगाडि नै नयाँ बसपार्कमा भीड लाग्ने गरे पनि अहिले कोभिड१९ का कारण यात्रुको चाप छैन', उनले भने। नेपाल यातायात व्यवसायी राष्ट्रिय महासङ्घका महासचिव सरोज सिटौला आन्तरिक उडानमा क्षमता बराबर यात्रु बोक्न पाउने र सार्वजनिक यातायातमा ५० प्रतिशत भाडा बढी लिएर यात्रु बोक्न पाउने गरी सरकारले गरेको विभेदकारी निर्णयका कारण सार्वजनिक यातायातमा यात्रु नभएको बताउछन्। 'सार्वजनिक यातायातको भाडाभन्दा थोरै महङ्गो शुल्क तिरेपछि जहाजमा गन्तव्यस्थलसम्म जान पाउने भएपछि सार्वजनिक यातायातमा यात्रुको संख्या घटेको हो', उनले भने। सरकारले सडकमा गुड्ने सार्वजनिक सवारी साधनलाई वेवास्ता गरेको उनको भनाइ छ। यस्तै, कोभिड१९ र बन्दाबन्दीको असर पर्यटक बसमासमेत परेको छ। कोभिड१९ का कारण विदेशी पर्यटक नेपाल भ्रमणका लागि नआउँदा पर्यटक बस व्यवसाय पनि सङ्कटमा परेको छ। टुरिष्ट बस एशोसियशन अफ नेपाल (टिवान)का महासचिव दिपेन्द्र अधिकारी कोभिड१९ अगाडि प्रत्येक दिन १०० हाराहारीमा काठमाडौँदेखि पोखरा, चितवन, लुम्बिनी र जनकपुर पर्यटक बस चल्ने भएपनि अहिले मुस्किलले तीनचारवटा बसमात्र चलेको बताउछन्। 'कोभिड१९ अगाडि दैनिक दुईतीनहजार स्वदेशी तथा विदेशी पर्यटक पर्यटकीय बसमा आवतजावत गर्ने गरेपनि अहिले जम्मा १०० जना यात्रु मुस्किलले आवतजावत गर्छन्', उनले भने। विश्व स्वास्थ्य सङ्गठन (डब्लुएचओ) र नेपाल सरकार स्वास्थ्य मन्त्रालयले तय गरेको स्वास्थ्य मापदण्डअनुसार बस सञ्चालन गर्दासमेत यात्रु नभएको उनको भनाइ छ।  रासस"
प्रदेश ५ राजधानी प्रस्तावविरूद्ध परासीमा प्रदर्शन,परासी : प्रदेश ५ को राजधानी दाङको भालुवाङमा प्रस्ताव गरेको विरोधमा पश्चिम नवलपरासीमा विरोध सुरू भएको छ। नेपाली कांग्रेस र जनता समाजवादी पार्टीले सदरमुकाम परासीमा प्रदर्शन गर्दै राजधानी भालुवाङ लैजान लागिएको भन्दै फिर्ता लिन माग गरेका हुन्। प्रदेश राजधानी बुटवल नै उपयुक्त रहेको भन्दै प्रदर्शनकारीले मुख्यमन्त्री शंकर पोखरेलविरूद्ध नाराबाजी गरेका थिए।
यी प्रदेशमा हुँदैछ हल्का वर्षा,"काठमाडौं : हाल देशका प्रदेश १, प्रदेश २, बागमती र गण्डकी प्रदेशमा सामान्य बदली र बाँकी प्रदेशको पहाडी भूभागमा आंशिक बदली रहेको जल तथा मौसम विज्ञान विभागले जनाएको छ। विभागको मौसम पूर्वानुमान महाशाखाका अनुसार बंगालको खाडीको मध्यपश्चिम तथा उत्तरपश्चिम भागमा न्युन चापीय क्षेत्र रहेको छ। आज दिउँसो प्रदेश १, प्रदेश २, बागमती प्रदेश, र गण्डकी प्रदेशमा आंशिकदेखि सामान्य बदली र बाँकी प्रदेशका एक दुई स्थानहरूमा हल्का वर्षाको सम्भावना रहेको महाशाखाको मौसम बुलेटिनमा उल्लेख छ। राती प्रदेश १, प्रदेश २, बागमती र गण्डकी प्रदेशमा सामान्य बदली रही उक्त प्रदेशका थोरै स्थानहरूमा हल्कादेखि मध्यम वर्षा तथा प्रदेश ५ र कर्णाली प्रदेशका एक दुई स्थानमा हल्का वर्षाको सम्भावना रहेको छ। आइतबार प्रदेश १, प्रदेश २, बागमती प्रदेश र गण्डकी प्रदेशमा सामान्य बदली र आंशिक बदली रही प्रदेश १, बागमती प्रदेश र गण्डकी प्रदेशका थोरै स्थानहरुमा हल्का वर्षाको सम्भावना रहेको छ। सोमबार प्रदेश १, प्रदेश २, बागमती प्रदेश र गण्डकी प्रदेशमा सामान्य बदली र आंशिक बदली रही प्रदेश १, प्रदेश २, बागमती प्रदेश र गण्डकी प्रदेशका थोरै स्थानहरुमा हल्का वर्षाको सम्भावना रहेको छ महाशाखाको बुलेटिनमा उल्लेख छ।"
तमादी पहिरो पीडित परिवारलाई राहत प्रदान,"स्याङजा : भूमि व्यवस्था, सहकारी तथा गरिबी निवारण मन्त्री पद्मा अर्यालले तमादी पहिरोको निरीक्षण गरेकी छन्। निरीक्षणपश्चात उनले एक कार्यक्रमकाबीच पहिरो पीडित परिवारलाई राहत स्वरुप १० लाख रुपैंया हस्तान्तरण गरेकी छन्। वालिङ नगरपालिका १४ स्थित तमादीमा असोज ८ गतेको पहिराले एक घर पुरिदा घरभित्रका ९ जनाको मृत्यु भएको थियो। माया नेपालीका घरका ८ जना र उनका बहिनी ९ जनाको मृत्यु भएको थियो। नेपालीका एक छोरी मनिषालाई गम्भीर घाइते अवस्था उद्धार गरिएको थियो भने छोरा भोजराज नेपाली भारतमा थिए। तमादीको पहिरो पीडित परिवारलाई संघीय सरकारका तर्फबाट उपलब्ध गराइएको १० लाख रुपैंया मन्त्री अर्यालले पीडित परिवारलाई शुक्रबार दिएकी हुन। संघीय सरकारको ५ लाख, भुमि व्यवस्था, सहकारी मन्त्रालयको ३ लाख गरी भोजराजको परिवारलाई ८ लाख रुपैंया र मायाकी बहिनी उमाकला नेपालीको परिवारलाई २ लाख रुपैंया उपलब्ध गराइएको हो। यही असोज ८ गतेको पहिरोले माया सहित घरमा पाहुना आएकी बहिनी उमाकला, मायाकी दिदि, छोराहरु, बुहारी, नाती गरी ९ जनाको मृत्यु भएको थियो। ठूलो बिपत्तिको पीडा आफूले पनि महसुस गरेको बताउँदै मन्त्री अर्यालले घर निर्माण र अभिभावकत्वको जिम्मेवारी सरकारले लिने बताइन्। नेपाली परिवारको घर पहिरोले पुरेपछि भोजराजले स्कुलमा बसेर काजकिरिया गर्दै आएका छन्। तमादी मन्त्री अर्यालको माइती गाउँ हो । यसैगरी, तमादीमा ९ गते सोही स्थान पुनः पहिरो जाँदा २ घर र एक गोठ पुरिएका थिए। घर र गोठ पुरिँदा २ परिवारका १५ जना विस्थापित हुनुका साथै २ वटा भैसी, बाख्रा लगायतका चौपाया पुरिएका थिए।"
गुर्जो वितरण अभियान तीव्र,"काठमाडौं : उपत्यकामा कोरोना भाइरसको सङ्क्रमण फैलँदै जाँदा रोग प्रतिरोधी क्षमता वृद्धि गर्ने गुर्जो वितरण पनि बढ्न थालेको छ। गुर्जोको बिरुवा, धुलो, डाँठ र चिया निःशुल्क वितरणमा लाग्नुभएका अभियानकर्मी कमलबहादुर राजलवटले उपत्यकाका विभिन्न स्थानमा माग अनुसार वितरण गरिएको जानकारी दिए। आन्तरिक राजश्व कार्यालय लहानका कार्यालय प्रमुख राजलवटले सरकारी निवास रहेको स्थानमा उत्पादन गरेको गुर्जोको बिरुवा देशव्यापी निःशुल्क वितरण गरिएको सुनाए। हालसम्म करिब ९० हजार वटा गुर्जाको बिरुवा निःशुल्क वितरण गरिएको छ। चाँगुनारायण नगरपालिकाको दुवाकोटमा ३००, धुलो, चिया र डाँठसमेत वितरण गरिएको छ। खाली पेटमा मनतातो पानीमा गुर्जोको धुलो राखेर खाएमा तरोताजा अनुभव हुने गरेको छ। पातञ्जल योग समिति, चक्रपथ सफाइ अभियानको पश्चिम खण्डमा गरी ३५० वटा गुर्जो वितरण गरिएको छ। यसैगरी त्रिभुवन विश्वाविद्यालयको राजनीति शास्त्र, भूगोल लगायत चार विभागमा करिब ४०० बिरुवा वितरण गरिएको छ। महालक्ष्मी नगरपालिका वडा नं १ इमाडोलमा पनि ३०० बिरुवा हस्तान्तरण गरिएको अध्यक्ष राजलवटले जानकारी दिए। यसैगरी काठमाडौ महानगरपालिका१० मा पनि गुर्जोको बिरुवा निःशुल्क वितरण गरिएको छ। वडा अध्यक्ष रामकुमार केसीलाई कोरोना पोजिटिभ भएकालाई दिने गरी ३० किलो गुर्जोको धुलोसमेत वितरण गरिएको छ। यसैगरी गोकर्णेश्वर नगरपालिका  ४ स्थित निर्माणधीन राष्ट्रिय शहीद स्मारकस्थलमा ५०० बिरुवा हस्तान्तरण गरिएको छ। यी बिरुवा शनिबार रोपिनेछ। अभियानकर्मी राजलवटले लहानको सरकारी निवास रहेको करिब १० कठ्ठा जमिनमा जडिबुटी रोप्नुभएको छ। जसबाट हालसम्म कैयौलाई निःशुल्क गुर्जो, धुलो लगायत वितरण गरिएको छ। वाग्मती लगायत उपत्यकाका नदी किनारमा यसअघि गुर्जो रोपिएको छ। उपत्यकामा एक घर एक गुर्जो बिरुवा रोपण अभियानमा लागिएको अभियानकर्मी राजलवट बताउँछन्। गुर्जो मधुमेह, उच्च रक्तचाप, मौसमी रुघाखोकी लगायत रोगका लागि औषधीको काम गर्ने गरेको छ। गर्भवती महिला र पाँच वर्ष मुनिका बालबालिकाका लागि भने गुर्जो सेवन गराउन हुँदैन। आयुर्वेद शास्त्रको यस्य देशस्य यो जन्तोः तस्य तद् औषधं हितम् अर्थात् जुन स्थानमा मानिस जन्मन्छन् तिनलाई औषधीको काम गर्ने वनस्पति त्यहीँ हुन्छ भन्ने भावना अनुसार देशव्यापी रुपमा गुर्जो रोपण अभियानलाई तीव्र बनाइएको हो। अभियानले कोरोना पोजेटिभ भएकालाई गुर्जोको धुलो वितरण अभियानलाई समेत तीव्र बनाएको छ। गुर्जोको धुलो मन तातो पानीमा मिसाएर एक हप्ता सेवन गर्ने कोरोना पोजिटिभ भएकामा रोग प्रतिरोधी क्षमता बढाउने बताइएको छ।"
