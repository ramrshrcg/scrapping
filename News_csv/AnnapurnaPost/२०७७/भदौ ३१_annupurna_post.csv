शीर्षक,विवरण
बिहीबारदेखि लाइसेन्स वितरण हुने,काठमाडौं : बिहीबारदेखि सवारी चालक अनुमतिपत्र (लाइसेन्स) वितरण हुने भएको छ। लकडाउन सुरु भएदेखि स्थगन गरिएको लाइसेन्स वितरण प्रक्रिया बिहीबारदेखि सूचारु गर्न लागिएको यातायात व्यवस्था कार्यालय सवारी चालक अनुमति पत्र ठूलो भर्याङका सूचना अधिकारी उपेन्द्र शाहले जानकारी दिए। यातायात कार्यालयले सन् २०२० जुलाईसम्ममा ट्रायल पास भएर लाइसेन्सको रसिद काटेका सेवाग्राहीलाई बिहीबारदेखि लाइसेन्स वितरण सुरु गर्न लागेको हो। सेवाग्राहीको बढी भिडभाड भएकाले स्थानीयबाट विरोध भएकाले कार्यालयले सेवामा केही कटौती गरेको पनि जानकारी दिएको छ। कार्यालयले एक दिनमा १००१०० सेवाग्राहीलाई स्मार्ट लाइसेन्स र लाइसेन्स नविकरणको सेवा दिँदै आएको छ। अहिलेको व्यवस्थालाई व्यवस्थित गर्न कार्यालयले दुई साता भित्रमा ईटोकनको व्यवस्था पनि गर्न लागेको छ। सेवाग्राहीले अनलाइनका माध्यमबाट ईटोकन लिन सक्नेछन्। ईटोकन सेवाको सुरुवात पछि कार्यालयमा भिडभाड कम हुनुका साथै सेवाग्राहीले सजिलै सेवा पाउने कार्यालयले विश्वास लिएको छ।
वरिष्ठ अधिवक्ताले बहस गर्दा अधिवक्तालाई संलग्न गराउनुपर्ने,"काठमाडौं : नेपाल कानून व्यवसायी परिषद्ले वरिष्ठ अधिवक्तालाई मुद्दामा बहस गर्दा कम्तीमा एकजना अधिवक्तालाई व्यावसायिक रुपमा संलग्न गराउन सूचना जारी गरेको छ । परिषद्का सचिव रामहरि शर्मा काफ्लेले वरिष्ठ अधिवक्ताका लागि आज जारी गरेको सूचनामा कानून व्यवसायी आचारसंहिता, २०५१ को नियम ३ को उपनियम (२) मा वरिष्ठ अधिवक्तालाई कुनै पनि मुद्दामा बहस गर्दा कम्तीमा एकजना अधिवक्तालाई व्यावसायिक रुपमा संलग्न गराउनुपर्ने व्यवस्था छ । कानूनीरुपमा व्यवस्था भए पनि व्यवहारमा नदेखिएको हुनाले अनिवार्यरुपमा कार्यान्वयन गर्नुपर्ने भएको हुँदा परिषद्ले सूचना जारी गरेको परिषद्का सदस्य तथा वरिष्ठ अधिवक्ता डा चन्द्रकान्त ज्ञवालीले जानकारी दिए । रासस"
मुख्यमन्त्री राईविरुद्धको मुद्दा फिर्ता,काठमाडौं : प्रदेश १ का मुख्यमन्त्री शेरधन राईविरुद्व काठमाडौं जिल्ला अदालतमा दर्ता भएको अंश मुद्दा फिर्ता भएको छ। अंश माग गर्न कसैको दुरुत्साहनमा परी मुद्दा दायर गरेको भन्दै मुद्दाको पक्ष रहेकी बालिका खड्काले फिरादपत्र फिर्ता लिएकी हुन्। खड्काले फिरादपत्रमा आफू राईकी पत्नी रहेको दाबीसहित नाता कायम गरी अंश माग गरेकी थिइन्। यसरी मुद्दा फिर्ता लिएपछि कतै उजुरबाजुर नलाग्ने कानुनी व्यवस्था छ। बुधबार दिएको निवेदनका आधारमा अदालतले बुधबारै मुद्दा फिर्ताको आदेश दिएको हो। राईसँग अंश माग गर्न पतिपत्नीको नाता कायम भएको वा हुन सक्ने कुनै आधार प्रमाण नभएको तथा त्यस्तो कुनै सम्बन्धसमेत नरहेको दाबी खड्काको निवेदनमा छ। आफूले लिएको अंश दाबी साबित गर्न नसक्ने भएकाले खड्काले दिएको निवेदनका आधारमा अदालतले मुलुकी देवानी कार्यविधि संहिता २०७४ को दफा १९६ बमोजिम मुद्वा फिर्ताको आदेश दिएको हो। खड्काले आफू अरुको उक्साहटमा परेर मुद्दा हालेको बताउँदै निवेदनमा गल्ती स्वीकार गरेकी छन्।
तुलसीपुरमा विद्यालय सञ्चालनको तयारी,"दाङ : कोरोना महामारीका कारण पूर्ण रुपमा ठप्प भएको शैक्षिक सत्रलाई क्रियाशिल बनाउन थालिएको छ। तुलसीपुर उपमहानगरपालिकाले विद्यालय सञ्चालनको मोडालिटी तयार पारेर विद्यालय सञ्चालनको तयारी समेत थालेको छ। शिक्षा मन्त्रालयले चालु शैक्षिक सत्रको पाठ्यक्रम समायोजन ढाँचा सार्वजनिक भएपछि स्थानीय तहमामा विद्यालय सञ्चालनको उपाएको वारेमा खोजी समेत गर्न थालिएको हो। शैक्षिक सत्रको ५ महिना बितिसक्दा पनि विद्यालय सञ्चालनको औपचारिकता नआएपछि उपमहानगरको शिक्षा शाखाले विद्यालयका प्रधानाध्यापक र सरोकारवालासंग विद्यालय सञ्चालनको मोडालिटिमा छलफल गरेको छ। तुलसीपुरले कोभिडको यो समयसम्म विद्यालयले गरेको अभ्यास र अब गर्न सकिने नयाँ स्वरुपको बारेमा विद्यार्थी सिकाइ कार्ययोजना तयार गरेर सार्वजनिक समेत गरेको शिक्षा शाखा अधिकृत चक्रबहादुर भण्डारीले जानकारी दिए। नगर भित्र सञ्चालन भएका सामुदायिक तथा संस्थागत विद्यालयका प्रधानाध्यापक र शिक्षा सरोकारवालाहरुको सुझावमा रहेर कार्ययोजना तयार पारिएको र त्यसलाई अब प्रभावकारी रुपमा कार्यान्वयन गरिने भण्डारीले बताए। तुलसीपुरले विद्यालय कक्षा कोठामा बढीमा २० जनालाई एक पटकमा पढाउनु पर्ने, बाहिर भित्र गर्दा अनुमति कार्डको व्यवस्थास्था गरिने, साबुन पानीले हातधुने र स्यानिटाइजर प्रयोगलाई बढवा दिइने, प्रत्येक दिन कम्तिमा ४ घन्टा अनिवार्य पढाउनु पर्ने, जस्ता नीति समावेस गरेर कार्यायोजना सार्वजनिक गरिएको छ। दुई सय भन्दा बढी विद्यार्थी हुने विद्यालयल विद्यालय क्षेत्र भित्र सिकाइ केन्द्र स्थापना गरेर कक्षा सञ्चालन गर्न सक्ने र सम्पर्क तथा खुला शिक्षाको अवधारणलाई कायम गर्ने नीति अघि सारेको भण्डारीले बताए। कार्ययोजनाका वारेमा प्रधानाध्यापकहरुसंग शाखाले बुधवार छलपल समेत गरेको छ। भर्चुअल रुपमा भएको छलफलमा प्रधााध्यापकहरुले कार्यायोजना अनुसार काम गर्न सकिने बताएका थिए। उनीहरुले अहिले पनि विद्यालय स्तरमा त्यस्ता प्रयास भएको जानकारी समेत दिएका थिए। मावि कालाखोलाका प्रधानाध्यापक राजीव ओझाले विद्यालयले यो बीचमा शिक्षकको विषयगत समूह गठन गरेर विद्यार्थीको सिकाइ बढाउने काम भएको, घरदैलो अभियान पनि सञ्चालन गरेको बताए। गृरुजजुर मावि रक्षाचौरका प्रधानाध्यापक विष्णुकुमारी केसीले शैक्षिक गतिविधि बढाइराखेको बताइन। उनले विद्यालयमा एक हजार ३ सय विद्यार्थी भर्ना भइसकेको र तिनीहरुलाई कुनै न कुनै माध्यामबाट सिकाइ भइरहेको बताइन। विद्यालयका प्रधानाध्यापकले नगरले ल्याएको नीति प्रभावकारी हुने भन्दै त्यसलाई कार्यान्वयनमा जानु पर्ने बताए। अहिलेकै अवस्थामा केही जटिल र असहज भएको भए पनि यो प्रभावकारी हुने उनीहरुको तर्क थियो।"
जुम्लामा असोजदेखि विद्यालय खुलाउने तयारी,जुम्ला : जुम्लाको चन्दननाथ नगरपालिकाले कोरोेना भाइरस सङ्क्रमणका कारण गत चैत महिनादेखि बन्द रहेको विद्यालय खुलाउने तयारी गरेको छ । आउँदो असोज ४ गतेदेखि आधारभूत तहको पठनपाठन शुरु गर्ने तयारी थालेको नगरपालिकाले जनाएको छ । नगरपालिकाभित्रका कक्षा एक देखि पाँच सम्मका विद्यार्थीले पढ्न पाउने गरि विद्यालय सञ्चालन गर्न लागिएको नगरपालिकाका प्रमुख कान्तिका सेजुवालले बताए । उनले भने 'लामो समयदेखि पठनपाठन नहुँदा विद्यार्थीको पढाइ बिग्रिन थाल्यो । त्यसैले विद्यालय सरसफाइमा ध्यान दिँदै सामाजिक दूरी कायम गरेर कक्षा सञ्चालन गर्ने तयारी गरिएको छ ।' नगरक्षेत्रका सबै विद्यालयको प्रअको बैठकबाट आउँदो असोज ४ गतेदेखि उच्च सतर्कताका साथ विद्यालय खुलाउने तयारी थाल्न निर्देशन दिएको शिक्षा समितिका अध्यक्ष समेत रहेका नगरप्रमुख सेजुवालले बताए । विद्यालयबाटै सचेतनाका क्रियाकलाप अघि बढाउने भएकाले आधारभूत तहको कक्षा सञ्चालन गर्ने निर्णय गरिएको निमित्त प्रमुख प्रशासकीय अधिकृत खडानन्द चौलागाईले बताउनुभयो । उाले भने 'आधारभूत कक्षमा विद्यार्थी सङ्ख्या पनि कम छ । सामाजिक दूरी कायम गरेर पनि पढाउन सकिने अवस्था छ । यो अवस्थालाई मध्यनजर गर्दै विद्यालय खुलाउने निर्णय भएको हो ।' आउँदो असोज ४ गतेदेखि आआफ्ना बालबालिकालाई विद्यालय पठाउने तयारी गर्न अभिभावकलाई समेत आग्रह गरिएको नगरपालिकाले जनाएको छ । यसअघि नगरपालिकाले रेडियो कक्षा सञ्चालन गरिएको थियो । रासस
बिहीबारदेखि चन्द्रागिरी केवलकार सञ्चालनमा,"काठमाडौं : विगत ६ महिनादेखि बन्द रहेको चन्द्रागिरी केवलार बिहीबारदेखि सञ्चालनमा हुने भएको छ। विगत ६ महिनादेखि बन्द रहेको चन्द्रागिरी केवलकार भाद्र २९ गते बसेको मन्त्रिपरिषद निर्णयलाई टेकेर सञ्चालन गरिन लागेको चन्द्रागिरी हिल्सले जनाएको हो। केही महिनादेखि जारी लकडाउनलाई सरकारले १ असोजबाट केही खुकुलो बनाउने निर्णय गरे संगै अहिले निषेध आदेशबाट बन्द रहेको नयाँ पर्यटकीय हब चन्द्रागिरी विशेष स्वास्थ्य सुरक्षा मापदण्ड अपनाउर सञ्चालनमा ल्याउने लागिएको चन्द्रागिरी हिल्स प्रालिका महाप्रबन्धक अभिषेकविक्रम शाहले जानकारी दिए। चन्द्रागिरी केबलकार र रिसोर्टलाई विगतका वर्षहरूमा भन्दा करिब ५० प्रतिशत कम मान्छे जम्मा हुने गरी सञ्चालनमा ल्याउन पनि तयारी थालिएको चन्द्रागिरी हिल्सले जनाएको छ। चन्द्रागिरि केवलकार सञ्चालन आए पछि एउटा कारमा ८ जना यात्रा गर्न पाईने छैन भने अब देखि एउटा कारमा सामाजिक दुरी कायम गर्दै चार जना मात्रै यात्रा गर्नु पर्ने कम्पनीको नियम कायम गरेको छ। महाप्रबन्धक शाहाले भने सेवाका लागि प्रवेशद्वारदेखि हरेक ठाउँमा गोलो घेरा लगाउने, स्यानिटाइज गर्ने लगायत सम्पूर्ण व्यवस्था मिलाइसकिएको जानकारी गराउँदै भने, अब पहिलो चरणमा ५० प्रतिशत क्षमताका आधारमा बिस्तारै सञ्चालन गरिनेछ। विश्व स्वास्थ्य संगठन ९डब्लुएचओ० तथा नेपाल सरकारले तोकेको स्वास्थ्य सुरक्षासम्बन्धी सबै मापदण्डअनुरूप कम्पनीले केबलकार र रिसोर्ट सञ्चालनको तयारी गरिएको छ। निश्चित क्षमतामा मात्रै भए पनि सरकारको यस्तो निर्णयले कोरोनाले संकटको अवस्थामा पुगेको मुलुकको अर्थतन्त्रलाई छिटो पुनरुत्थान गर्न सकिने शाहको दावी छ ।"
आइसोलेसनमा पानीकै समस्या,"ओखलढुंगा : कोरोना भाइरस (कोभिड१९) संक्रमितका लागि तयार गरिएको रुम्जाटार अस्पतालको आइसोलेसनको व्यवस्थापन अस्तव्यस्त देखिएको छ। अहिले ७ जना संक्रमितको उपचार भइरहेको उक्त आइसोलेसनको शौचालयमा पानी अभाव छ। संक्रमितले ओढ्ने कपडा ज्यादै पातलो, प्रयाप्त पिउने पानीको व्यवस्थापन नभएको गुनासो गरेका छन्। ओढ्ने कपडा पातलो हुँदा चिसोमा रात कटाउनुपर्ने भन्दै उनीहरु आक्रोसित छन्। एकजना संक्रमितले पिउने पानी समेत प्रयाप्त नभएको गुनासो गरे। हामीलाई थुन्न ल्याएजस्तो भो, उनले भने, संक्रमित बस्न योग्य नै भएन। खानेपानी अभाव छ भने शौचालय दुर्गन्धित छन्। सरसफाइमा पानी प्रयाप्त नभएको गुनासो छ। कपडा व्यवस्थापन पनि राम्रो नहुँदा चिसोका कारणले स्वास्थ्यमा थप समस्या आउन सक्ने अवस्था रहेको उनको भनाइ छ। उक्त आइसोलेसन प्रदेश१ सरकारको सामाजिक विकास मन्त्रालयले बजेट उपलब्ध गराएर जिल्ला अस्पतालले तयार गरेको हो। आइसोलेसनको व्यवस्थापनको जिम्मा पाएको जिल्ला अस्पताल रुम्जाटारले भने व्यवस्थापन आफ्नो नभएको भन्दै पन्छिएको छ। अस्पतालका प्रमुख सन्तोष देवले आइसोलेसन व्यवस्थापन आफ्नो नभएको दाबी गरे। खानेपानीको मुहान नै बाढीले क्षति पुर्याएकाले सिद्धिचरण नगरपालिकाको दमकलमा बोकेर पानी आपूर्ति गरेको देवको भनाइ छ। अस्पताल आइसोलेसन व्यवस्थापनको जिम्मेवारीबाट पन्छिदा संक्रमितले समस्या व्यहोर्नु परेको छ। यस्तै जिल्ला अस्पतालसँगै रहेको स्वास्थ्य कार्यालयले समेत उक्त आइसोलेसन व्यवस्थापनको चासो नदिएको संक्रमितको भनाइ छ। स्वास्थ्य प्रमुख सुमन तिवारीले स्वाब संकलन गर्ने र संक्रमण भए नभएको पहिचान गर्ने जिम्मेवारी मात्रै स्वास्थ्य कार्यालयको भएको र त्यही काममा फुर्सद नभएकाले आइसोलेसनमा के कसरी व्यवस्थापन गरिएको बुझ्न समेत नपाएको बताए।"
राजदूत पराजुली र ओमानका लगानी प्रवद्र्धन मन्त्रीबीच भेटवार्ता,"काठमाडौं : ओमनका लागि नेपाली राजदूत शर्मिला पराजुली ढकालले त्यहाँका व्यापार, उद्योग तथा लगानी प्रवद्र्धनमन्त्री काइस मोहम्मद अल युसुफसँग भेट गरेकी छन्। भेटमा राजदूत ढकालले नवनियुक्त व्यापार, उद्योग तथा लगानी प्रबर्द्धन मन्त्रीलाई बधाई तथा शुभकामना दिएकी छन्। राजदूत ढकालले व्यापार प्रवद्र्धनमन्त्रीसँग नेपालको वर्तमानस्थिर राजनीति, अर्थतन्त्र तथा सुमधुर सामाजिक परिवेशका बारेमा जानकारी गराएकी छन्। उनले नेपालमा वैदेशिक लगानीको उचित वातावरण भएको, जलविद्युत, भौतिक पूर्वाधार, कृषि, उद्योग एवं पर्यटन क्षेत्रमा लगानी गर्न ओमानलाई अनुरोध गरेकी छन्। मन्त्री युसुफले नेपालको जलविद्युत तथा कृषि क्षेत्रमा सहकार्य गर्न तयार रहेको बताएका छन्। उनले नेपालका कृषि क्षेत्रका उत्पादनलाई ओमानको बजारमा विशेष प्राथमिकता दिइनेसमेत बताएका छन्। भेटमा ओमानको प्रवर्द्धन मन्त्रालयका सचिव असिलाह विन्ट सलिम अल स्याम्समीकोसमेत सहभागीता थियो।"
व्यक्तिगत आवधिक कर्जामा स्थिर ब्याजदर राख : राष्ट्र बैंक,"काठमाडौं : नेपाल राष्ट्र बैंकले व्यक्तिगत आवधिक कर्जामा स्थिर ब्याजदर कायम गर्न बैंक तथा वित्तीय संस्थालाई निर्देशन दिएको छ । केन्द्रीय बैंकले आज एक परिपत्र जारी गर्दै आगामी असोज मसान्तभित्रै स्थिर ब्याजदर कायम गर्न निर्देशन दिएको हो । राष्ट्र बैंकले केही समय पहिले जारी गरेको एकीकृत निर्देशिका २०७७ मा उल्लेख भएको स्थिर ब्याजदरसम्बन्धी व्यवस्थाबमोजिम सोही समयभित्र कार्यान्वयन गर्न भनेको हो । आज जारी गरिएको परिपत्रमा भनिएको छ, असोज मसान्तभित्रै एकीकृत निर्देशिका २०७७ मा गरिएको व्यवस्थाअनुसार कर्जा अवधिभर परिवर्तन नहुने गरी तोकिने स्थिर ब्याजदर निर्धारण तथा प्रकाशन गर्नु पर्नेछ । राष्ट्र बैंकले चालु आर्थिक वर्षको मौद्रिक नीति कार्यान्वयन गर्न जारी गरेको एकीकृत निर्देशिकामा समेत सो कुरा उल्लेख छ । सोही अनुसार असोज मसान्तभित्रै पुराना ऋणीको समेत ब्याजदर स्थिर हुनुका साथै व्यक्तिगत कर्जा लिनेले पनि सोही सुविधा पाउने व्यवस्था छ । रासस"
खुल्न थाले विद्यालय,"दैलेख : कोरोना भाइरस (कोभिड१९) ले प्रभावित पारेको क्षेत्रमध्ये शिक्षा पनि हो। विद्यार्थीहरु चैत्र देखि विद्यालय जानबाट बञ्चित भई घरमै बस्न बाध्य छन्। विद्यालयको हकमा बैशाख देखि नयाँ शैक्षिक सत्र सुरु हुने भएपनि शिक्षा, विज्ञान तथा प्रविधि मन्त्रालयले गत चैत्र पहिलो साता नै नयाँ शैक्षिक सत्रको भर्ना नलिन आग्रह गरेको थियो। त्यसको दुई महिनापछि जेठ १८ गते कोरोना भाइरसका कारण बन्द रहेका विद्यालयको नियमित पठन पाठन सूचारु गर्न मन्त्रालयले बैकल्पिक प्रणालीबाट विद्यार्थीको सिकाई सहजिकरण निर्देशीका २०७७ जारी गरेको थियो। सोहि आधारमा गत असार १ गतेदेखि बैकल्पिक सिकाई सञ्चालन भएको भयो। बैकल्पिक प्रणालीबाट विद्यार्थीको सिकाई सहजिकरण कार्यक्रमलाई आधार मान्दै मन्त्रालयले भदौ १९ गते विद्यार्थी सिकाई सहजिकरण निर्देशिका २०७७ स्वीकृत गरेको छ। शिक्षण सिकाई कार्यलाई निरन्तर, प्रभावकारी र व्यवस्थित गर्न स्वीकृत भएको निर्देशिकामा असोज १ गतेबाट विद्यार्थीको सिकाई सहजिकरण गर्न गराउन संघ प्रदेश र स्थानीय तहका सबै निकाय र सरोकारवालाहरुलाई मन्त्रालयले अनुरोध गरेको थियो। सोहि अनुरुप दैलेखका स्थानीय तहहरुले विद्यालय सञ्चालन र पठनपाठन सञ्चालनमा ल्याउन थालेका छन्। कोरोना भाइरसको काररण देखाउँदै चैत्र देखि बन्द रहेका विद्यालय र पठनपाठन गतिविधि सुचारु हुन थालेका हुन्। विद्यार्थी सिकाई सहजिकरण निर्देशिका बमोजिम जिल्लाको डुङ्गेश्वर गाउँपालिकाले विद्यार्थीको सिकाई सहजिकरण गर्ने भएको छ। गाउँपालिकाभर २९ वटा सामुदायिक विद्यालय छन्। सबै विद्यालयका विद्यार्थीहरुको सिकाईमा सहजिकरण गरिने गाउँपालिकाका अध्यक्ष नगेन्द्रबहादुर मल्लले बताए। बार तोकेर विद्यार्थीहरुलाई विद्यालयमा बोलाउने, गृहकार्य दिने, गृहकार्य हेर्ने लगाएतका गतिविधि हुन्छ, अध्यक्ष मल्लले भने। डुङ्गेश्वर गाउँपालिका२ स्थित जनकल्याण मावीका प्रधानाध्यापक खगेन्द्रबहादुर शाहीले कक्षा १ देखि १० सम्म बार तोकेर बिहीवारबाट सिकाईमा सहजिकरण गरिने बताए। यस्तै भगवतीमाई गाउँपालिकाले पनि प्रत्यक्ष शिक्षण सिकाई क्रियाकलाप सञ्चालन गर्ने निणर्य गरेको छ। विद्यार्थी संख्याको आधारमा स्वास्थ्यको मापदण्ड अपनाई असोज ४ गते देखि नै प्रत्यक्ष शिक्षण सिकाई क्रियाकलाप सञ्चालन गर्ने शिक्षा शाखा प्रमुख मानबहादुर विश्वकर्माले बताए। गाउँपालिका भित्र ३२ वटा सामुदायिक र एक वटा नीजि विद्यालय छ। विद्यार्थी सिकाई सहजिकरण निर्देशिकाका आधारमा विद्यालय खुलाउन लागिएको गाउँपालिकाका अध्यक्ष दानबहादुर थापाले बताए। सबै विद्यालयका प्रधानाध्यापक, वडाध्यक्ष र अभिभावकहरु उपस्थित गाउँशिक्षा समितिको बैठकले विद्यालय खोल्ने निणर्य गरेको हो। पीसीआर परीक्षण गर्दा पछिल्लो समय गाउँपाकिामा नयाँ कोरोना संक्रमित भेटिएको छैन, अध्यक्ष थापाले भने आवश्यक सम्पूर्ण सुरक्षा मापदण्ड अपनाएर विद्यालय सञ्चालन हुन्छ। गाउँपालिकाले सम्पूर्ण विद्यालयलाई स्वास्थ्य तथा सरसफाई सामग्री उपलब्ध गराई विद्यालयको सरसफाईमा सुधार गर्ने जनाएको छ। गाउँपालिका अन्तरगर्तका विद्यालयहरुमा कार्यरत शिक्षकले कर्मचारीहरु (हाल जिल्ला बाहिर रहेका) आफै पीसीआर परीक्षण गरेर विद्यालयमा हाजिर हुनुपर्ने र हरेक हप्ता विद्यार्थीहरुको स्वास्थ्य जाँच गरिने गाउँपालिकाले जनाएको छ।"
प्रशिक्षण खुला गर्न एन्फाको सरकारसँग माग,"काठमाडौं : अखिल नेपाल फुटबल संघ (एन्फा)ले फुटबल प्रशिक्षण खुला गर्न सरकारसँग माग गरेको छ । एन्फाका पदाधिकारीहरुले आज राष्ट्रिय खेलकूद परिषद् (राखेप)का सदस्य सचिव रमेशकुमार सिलवाललाई भेटेर खेलाडीहरु निकै मारमा परेकाले उनीहरुलाई प्रशिक्षणको वातावरण तयार गरिदिन अनुरोध गरेका हुन् । विस्तारै सवै क्षेत्र खुला गर्दै गएकाले अब खेलाडीको प्रशिक्षण पनि सरकारले खुला गर्नुपर्ने एन्फा अध्यक्ष कर्माछिरिङ शेर्पाले बताए । उनले खेल क्षेत्रलाई चलायमान बनाउनका लागि सरकारले प्रशिक्षणको अनुमति दिनुपर्ने उल्लेख गरे । प्रारम्भमा सरकारले प्रशिक्षणको बाटो खोली दिनुपर्ने अध्यक्ष शेर्पाको माग थियो । खेलाडीलाई अभ्यासमा फर्काउन अब ढिला गर्न नहुने उनको भनाइ थियो । विश्वका विभिन्न मुलुकमा जस्तै नेपालमा पनि बिना दर्शक प्रतियोगिताहरु सञ्चालन गर्न सकिनेतर्फ एन्फाले सरकारको ध्यानाकर्षण गराएको छ । सो अवसरमा राखेप सदस्य सचिव सिलवालले खेलाडीका लागि प्रशिक्षणको वातावरण बनाउन आफुले सक्दो पहल गर्ने आश्वासन दिए । एन्फा प्रवक्ता किरण राईले केही देशले अन्तर्राष्ट्रिय मैत्रीपूर्ण फुटबल प्रतियोगिताका लागि एन्फालाई प्रस्ताव गरेको जानकारी दिनुभयो । आगामी नोभम्बर र डिसेम्बर महिनामा मैत्रीपूर्ण खेलका लागि एन्फालाई प्रस्ताव आएको उनले बताए । बङ्गलादेश, मङ्गोलियालगायत देशले खेलका लागि प्रस्ताव गरेको छ । उक्त प्रस्तावबारे एन्फाले छलफल अघि बढाएको प्रवक्ता राईको भनाइ छ । सरकारले गत चैत महिनादेखि बन्द प्रशिक्षण अन्तर्राष्ट्रिय प्रतियोगिताका लागि भदौ १ गतेदेखि खुला गर्ने निर्णय गरेको थियो । काठमाडौँ उपत्यकामा कोरोना भाइरसको सङ्क्रमण ह्वात्तै बढेपछि फुटबलको प्रशिक्षण रोकिएको थियो । एन्फाले खेलाडीलाई प्रशिक्षण शुरु गराउन भन्दै खेलाडीलाई क्वारेन्टाइनमा राखेको थियो । सो क्रममा खेलाडीहरुको पिसिआर परीक्षण समेत गरिएको थियो ।रासस"
काठमाडौंमा जोरबिजोर कायमै : बजार पसल खुल्ने,"काठमाडौं : जिल्ला प्रशासन कार्यालय, काठमाडौंले असोज १ गतेदेखि पनि यातायातमा जोरबिजोर प्रणाली कायमै रहने निर्णय गरेको छ। काठमाडौंका प्रमुख जिल्ला अधिकारी (सीडीओ) जनकराज दाहालले जारी गरेको आदेशमा अर्को आदेश नभएसम्मका लागि यातायात साधनमा जोरबिजोरी प्रणाली कायम रहने उल्लेख छ। काठमाडौं जिल्ला भित्र सञ्चालन हुने सार्वजनिक तथा निजी सवारी साधन नेपाल सरकारले तोकेको स्वास्थ्य सुरक्षा सम्बन्धी मापदण्ड अनिवार्य रुपमा पालना गर्ने गराउने गरी जोरबिजोर प्रणाली अन्तर्गत सञ्चालन गर्नुपर्नेछ, सीडीओ कार्यालयको आदेशमा भनिएको छ, अत्यावश्यक सेवा, कार्यालय आवतजावत र सबै प्रकारका ढुवानीका साधनको हकमा जोरबिजोर प्रणाली लागू हुनेछैन। बजार पसल खुल्ने भए पनि भेला हुन, भीडभाड गर्न, सभा, जुलुस, जात्रा, महोत्सव, भोजभतेर गर्न पाइने छैन।"
मृतकको कोरोना परीक्षण नगर्न निर्देशन,काठमाडौं : स्वास्थ्य तथा जनसंख्या मन्त्रालयले मृतकको स्वाब लिएर कोरोना भाइरस (कोभिड१९) परीक्षण नगर्न निर्देशन दिएको छ। मन्त्रालयका प्रवक्ता प्राडा जागेश्वर गौतमले मन्त्रालयले मृतकको पीसीआर परीक्षण नगर्ने निर्णय गरेको भन्दै यस्तो निर्देशन दिएका हुन्। उनले शंकास्पद व्यक्तिको मृत्यु भएमा सावधानीपूर्वक अन्तिम संस्कार गर्न निर्देशन दिँदै स्वाब परीक्षणको आवश्यकता नभएको बताएका हुन्। मन्त्रालयको नियमित पत्रकार सम्मेलनमा बोल्दै प्रवक्ता गौतमले कोरोनाको आंशका गरिएका व्यक्तिको मृत्यु भए पीसीआर नगरी आवधानीपूर्वक अन्तिम संस्कार गर्न सबै अस्पताललाई निर्देशन दिएका हुन्। यसअघि मृतकको समेत स्वाब संकलन गरेर पीसीआर परीक्षण हुँदै आएको थियो। यसरी पीसीआर परीक्षण गर्न अब भने पाइने छैन।
फुटबल खेलाडी राजेश परियार भारतीय क्लबबाट खेल्दै,काठमाडौं : नेपाली यु२३ फुटबल टोलीका खेलाडी राजेश परियारले भारतीय क्लबबाट फुटबल खेल्ने भएका छन्। भारतको बी डिभिजनको आई लिगका लागि अहमदाबादले परियारलाई अनुबन्ध गरेको हो। उनले सामाजिक सञ्जालमार्फत आफू भारतको अहमदाबादबाट खेल्न लागेको जानकारी गराए। आई लिगका लागि परियार बिहीबार भारत जाँदै छन्। परियार अखिल नेपाल फुटबल सङ्घ (एन्फा) एकेडेमीबाट उत्पादित खेलाडी हुन्। उनले गत वर्षको ए डिभिजन लिग न्यूरोड टिम (एनआरटी)बाट खेलेका थिए। परियार गत वर्ष मङ्सिरमा नेपालमा सम्पन्न १३औँ दक्षिण एशियाली खेलकूद (साग)मा नेपालले स्वर्ण पदक जित्दा टोलीको महत्वपूर्ण सदस्य थिए। अघिल्लो महिना नेपालका अर्का खेलाडी अभिषेक रिजाल पनि भारतीय क्लबमा आवद्ध भएका थिए।
बिहीबार देशभरका सबै अदालत बन्द,काठमाडौं : सर्वोच्च अदालतले पूर्व प्रधानन्यायाधीश अनिरुद्धप्रसाद सिंहको निधनमा बिहीबार एक दिन देशभरका अदालतमा बिदा दिने निर्णय गरेको छ। सर्वोच्च अदालतको आज बसेको आकस्मिक बैठकले सिंहको निधनप्रति दुःख व्यक्त गर्दै सर्वोच्च अदालतसहित देशभरका अदालतमा बिहीबार शोक बिदा दिने निर्णय गरेको हो। सिंहको निधनबाट राष्ट्रले एउटा सच्चा राष्ट्रप्रेमी र न्यायिक व्यक्तित्व गुमाएको उल्लेख गर्दै उनको आत्माको चीर शान्तिको कामनासहित शोक सन्तप्त परिवारजनमा समवेदना प्रकट गरिएको सर्वोच्च अदालतका प्रवक्ता भद्रकाली पोखरेलद्वारा आज जारी गरिएको प्रेस विज्ञप्तिमा उल्लेख छ। सप्तरी जिल्लामा १९७६ सालमा जन्मिएका सिंह २०१३ साल जेठ ८ गते प्रधानन्यायाधीश नियुक्त भएका थिए । उनले २०१६ असार १५ गतेसम्म काम गरेका थिए। विसं २००३ सालदेखि सरकारी सेवामा वडाहाकिमको पदबाट सिंहले सेवा प्रारम्भ गरेका थिए।
डेढ वर्षमा सक्नुपर्ने पुलको काम ४ वर्षमा आधा मात्रै,"जोमसोम : उत्तरदक्षिण जोड्ने राष्ट्रिय गौरवको बेनीजोमसोमकोरला सडक आयोजनाको जोमसोमकोरला सडकमा पर्ने निर्माणधिन कागबेनी पक्कीपुलको काममा चरम ढिलासुस्ती भएको पाइएको छ । कालिगण्डकी करिडोरअन्र्तगतको निर्माणधिन जम्मा २५ मिटर लम्बाइको उक्त पुलको काम ४ वर्षमा जेनतेन आधा मात्रा सकिएको हो । उक्त कागबेनी पक्की राष्ट्रिय गौरवको आयोजना सुरवातसँगै ठेक्का टेन्डर भइ २०७३ साल असार २९ मा सम्झौता भइ काम अघि बढाइएको थियो ।पुल निर्माणको अवधि १८ महिना रहेको छ । पुल निर्माणका लागि भ्याट बाहेक २ करोड ८८ लाख रुपैयाँ लागतमा गाल्वा रफिना जेभीले सम्झौता गरेको थियो । १८ महिने सम्झौता अनुसार २०७४ साल पुस मसान्तसम्म पुलको काम सम्पन्न गर्नुपर्नेमा पुलका प्रतिनिधि रविन जोशी २ वर्षअघि काम नगरी सम्पर्कबिहीन भएकाले पुलको काममा ढिलासुस्ती भएको स्थानीयको भनाइ छ । करिडोर सडक एक्लैले निर्माण गरेको दर्जनौं पुलमध्ये मुस्ताङको स्याङ खोला पुल अन्तिम चरणमा छ भने अरु पुलको काम निर्माणको चरणमा छन् ।करिडोरका अनुसार कागबेनी पुलको अहिले दुबै भागमा फाउन्डेसन जग उठाउने काम पूरा भएको जनाएको छ । करिडोरका सबइन्जिनियर किरण घिमिरेले पुलको काममा अहिले ५० प्रतिशत पुरा भएको जानकारी दिए । जसमा दायाबाया फाउन्डेसनसँगै एकातर्फ स्ट्रिम र क्यापको काम सम्पन्न भएको छ भने अर्को साइडतर्फ स्ट्रिम सकिएर क्यापको काम बाँकी रहेको सबइन्जिनियर घिमिरेले बताए । कागबेनी पुलको अब एकतर्फ क्यापको कामसहित स्ल्याब ढलान र एप्रोज रोड विस्तार गर्ने लगायत फिनिसिङको काम बाँकी रहेको जनाइएको छ ।करिडोरका अनुसार सबै कुराले साथ दिएमा चालु आर्थिक वर्षभित्र पुलको काम सम्पन्न हुने बताएको छ । 'पुलको काममा विभिन्न कारणले ढिलो भएकै हो । अब यो वर्ष काम सक्ने लक्ष्य छ,' आयोजनाका सब इन्जिनियर घिमिरेले भने, 'कोरोना माहामारीबीचमा पनि पुलको काम अघि बढेको छ । दशै अघिनै स्ल्याब ढलानको काम पुरा हुन्छ।' जोमसोमकोरलानाका जोड्ने पुलको काम अहिलेसम्म ३ पटक म्याग्द थप भइसकेको जनाइएको छ ।तर ,थपिएको म्यादमा काम नहुने भएकाले चौथो पटक पुनः म्याद गर्ने तैयारी भइरहेको सबइन्जिनियर घिमिरेले जानकारी दिए । यता ,निर्माण कम्पनीका इन्जिनियर प्रनिज पराजुलीले प्राकृतिक प्रकोप ,प्राविधिक ढिलाइ,पुलको एप्रोज रोड पर्ने जग्गा विवाद र कोरोना कहरले पुलको कामले गति लिन नसकेको स्पष्ट पारे । उनका अनुसार २०७४ सालमा आएको बाढीले पुलको उत्तरतर्फको फाउन्डेसन वाल बगाएकाले त्यसलाई अर्को वर्ष नया उठाउदा पनि थप ढिलाइ भएको जनाए । पुलको उत्तरतर्फको भागमा केही स्थानीयको खेतीयोग्य जमिन पर्ने भएकाले समस्या उब्जिएको छ । जग्गा विवाद समाधान नभए घुमाएर अर्को एप्रोज रोड विस्तार गर्दा अर्को ठेक्का लगाउनु पर्ने देखिएको इन्जिनियर पराजुलीले उल्लेख गरे । करिडोरको मुस्ताङ खण्डमा पर्ने म्याग्दी र मुस्ताङ सिमानामा निर्माणधिन पक्की पुलको काममा पनि ढिलासुस्ती भएको थियो । पुलको फाउन्डेसन र स्ल्याब स्टक्चरको काम पुरा हुदा बाढीले पुरै संरचनामा क्षति पुगेको छ । करिडोरका अलवा एलिट संकरमाली जेभिले जिम्मा लिएको मुस्ताङडोल्पा जोड्ने एक्लेभट्टीपाक्लिङ पुलको काम समेत चरम ढिलासुस्ती देखिएको छ । उक्त पुल ११ करोड ७५ लाखमा निर्माण सम्झौता भएपनि २५ प्रतिशत पनि काम हुन सकेको छैन ।उक्त पुल २०७३ पुस मसान्तमा सकिनु पर्नेमा निर्माण कम्पनीले माटो परिक्षण नगरी हचुवामा डिपिआर तयार गरेको भन्दै प्रिसर्वेको माग गरेको थियो । यस्तै,मुस्ताङको छयोकुञ्जो जोड्ने पक्की पुलको काममा पनि ढिलासुस्ती भएको पाइएको छ । पुल निर्माणको जिम्मा स्वच्छन्द निर्माण सेवाले सय मिटर लामो उक्त पुल बनाउन ११ करोड ३० लाखमा सम्झौता गरेको थियो । तर ,पुलको २ भागमा फाउन्डेसन उठिसक्दा २०७५ सालको बाढीले पुलको पूर्वतर्फको फाउन्डेस कालिगण्डकी नदीको जोखिम बढेपछि प्रिसर्वे डिजाईन गरिएको थियो । नया डिजाईन अनुसार पूर्वतर्फ थप ३० मिटर लम्बाई थप्ने गरी डिजाइन तयार भएपनि काम अझै बढेको छैन । निर्माण कम्पनीले सम्झौता अनुसार तोकिएको समयमा पुल सम्पन्न गर्न नसक्दा मुस्ताङका स्थानीयलाई बर्खायाममा आउजाउ गर्न समस्या छ भने जिल्लामा उत्पादित कृषि उपजको सहज बजारिकणमा समेत अप्ठ्यारो परेको छ ।"
कोरोना अपडेट : स्वास्थ्य मन्त्रालयको पत्रकार सम्मेलन (लाइभ),काठमाडौं : स्वास्थ्य तथा जनसंख्या मन्त्रालयले पत्रकार सम्मेलनमार्फत् कोरोना भाइरस (कोभिड१९) को नियमित अपडेट गराउँदै आएको छ। लकडाउन सुरु भएको २०७६ चैत ११ गतेदेखि सुरु भएको पत्रकार सम्मेलनलाई मन्त्रालयले निरन्तरता दिएको हो। नियमित पत्रकार सम्मेलनमा मन्त्रालयका प्रवक्ता डा जागेश्वर गौतमले कोरोनाको पछिल्लो अवस्थाबारे जानकारी गराउँदै आएका छन्। हालसम्म नेपालमा कोरोना संक्रमितको संख्या ५६ हजार ७८८ पुगेको छ। ३७१ जनाले कोरोनाकै कारण ज्यान गुमाइसकेका छन्। कोरोना संक्रमण देखिएका ४० हजार ६३८ जना निको भएका छन्। लाइभ
रुखबाट लडेर वृद्ध महिलाको मृत्यु,सन्धिखर्क : अर्घाखाँचीको शितगंगा नगरपालिकामा रुखबाट लडेर एक बृद्ध महिलाको मृत्यु भएको छ। घर नजिकै खरबारीमा डालेघाँस काट्न चढेकी शितगंगा९ सिद्धाराकी ७१ वर्षीय हेमकला बिकको रूखबाट खसेर मृत्यु भएको जिल्ला प्रहरी कार्यालयका सुचना अधिकारी प्रकाश खत्रीले जानकारी दिए। रूखबाट खसेर गम्भीर घाइते भएकी बिकलाई उपचारका लागी बुटवल लैजादै गर्दा बाटोमै मृत्यु भएको प्रहरीले बताएको छ। गाडि नचलेका कारण मंगलबार साँझ रूखबाट खसेर घाइते भएकी महिलालाई ढिलो गरि अस्पताल लगिएको थियो।
४० नम्बरका लागि १२ कक्षाको अनलाइन परीक्षा हुने,"काठमाडौं : लामो समयको गृहकार्यपछि स्थगित कक्षा १२ को परीक्षा कूल पूर्णाङ्कको ४० नम्बरका लागि अनलाइन प्रणालीबाट हुने भएको छ । राष्ट्रिय परीक्षा बोर्डले कोरोना महामारीको जोखिम बढ्दो स्थितिमा प्रत्यक्षरुपमा देशभर परीक्षा लिनसक्ने स्थिति नभएको निष्कर्षसहित कूल १०० पूर्णाङ्कमध्ये ४० नम्बरको अनलाइन परीक्षा, २० नम्बरको प्रयोगात्मक र कक्षा ११ को कूल प्राप्ताङ्कलाई बाँकी ४० नम्बरमा गणना गरी परीक्षा सम्पन्न गर्न सरकारलाई सिफारिस गरेको छ । विषम स्थितिमा हुने यो मिश्रित ढाँचाको परीक्षाबारे शिक्षा, विज्ञान तथा प्रविधि मन्त्रालयले मन्त्रिपरिषद्मा प्रस्ताव पठाइ स्वीकृत गराएपछि निर्णय कार्यान्वयन हुनेछ । मन्त्रालयका एक अधिकारीका अनुसार बोर्डको सिफारिसअनुसार सरकारले चाँडै निर्णय गर्नेछ । अनलाइनमा पहुँच नहुनेले सूचना प्रविधिका अन्य माध्यमलाई पनि प्रयोग गर्न सक्ने गरी सरकारले विद्यार्थी सिकाइ सहजीकरण निर्देशका२०७७ जारी गरिसकेको छ । बोर्डका कक्षा ११ र १२ तहका परीक्षा नियन्त्रक कृष्णप्रसाद शर्माले कुरा गर्दै अन्य विकल्प सम्भव नभएमा यस विकल्पबारे सरकारबाट निर्णय भएपछि आवश्यक कार्यविधि र प्रश्नपत्र बनाई ४० नम्बरका लागि अनलाइन परीक्षाको तालिका प्रकाशन गरिने जनाए । अनलाइनबाट परीक्षा हुँदा विद्यार्थीले आफू रहेको स्थानबाट निश्चित समयमा उत्तर तयार गर्नुपर्ने भए पनि पाठ्यसामग्री र स्रोतको उपयोग गर्न पाउने सुविधा प्राप्त गर्नेछन् । परीक्षा केन्द्र, गार्ड र सुरक्षाकर्मी नहुने भएकाले यो एक प्रकारले खुला परीक्षा हुनेछ । गत वैशाख ८ गतेदेखि तोकिएको सो परीक्षा गत चैत ११ गतेदेखिको बन्दाबन्दीका कारण स्थगन भएको थियो । परीक्षामा कूल चार लाख ३२ हजार विद्यार्थीले आवेदन दिएका थिए । बोर्डले यही भदौ २६ गते सूचना प्रकाशन गरी कक्षा १२ मा परीक्षाका लागि आवेदन दिएका विद्यार्थी कोरोना महामारी वा अन्य कारणले अन्य जिल्लामा बसाइँसराइ भएको भए सात दिनभित्र विवरण उपलब्ध गराउन आग्रह गरिसकेको छ । नियन्त्रक शर्माले हालको स्थितिमा परीक्षा दशैँ अगाडि हुने सम्भावना कम रहेको पनि जनाउनुभयो । यसअघि माध्यमिक शिक्षा परीक्षा (एसइई) कक्षा १० को परीक्षा सरकारकै निर्णयका आधारमा विद्यालयबाट आन्तरिक मूल्याङ्कन गराई बोर्डले प्रमाणीकरण गरिसकेको छ भने कक्षा ११ को पनि सोही प्रक्रियाबाट प्रमाणीकरण हुने तय भइसकेको छ । माध्यमिक तहको अन्तिम परीक्षा भएको र यसको अन्तर्राष्ट्रिय मान्यता पनि हुनुपर्ने भएकाले मिश्रित ढाँचाबाट भए पनि बोर्डले परीक्षा गराउने विकल्प सुझाएको हो । मन्त्रालयले परीक्षाबारे सुझाव दिन मन्त्रालयका अधिकारी र बोर्डका पदाधिकारी रहेको अलगअलग कार्यदल गठन गरेको थियो । शिक्षा ऐन (२०२८) को (आठौँ संशोधन) २०७३ कार्यान्वयनमा आएपछि तत्कालीन उच्चमाध्यमिक शिक्षा परिषद्को खारेज भई राष्ट्रिय परीक्षा बोर्डमा रुपान्तरण भएको थियो । साविकको परिषद्बाट सम्पादन हुँदै आएका सम्बन्धन विद्यालय अनुमति, छात्रवृत्ति, विद्यालय सञ्चालनसम्बन्धी कार्य स्थानीय तहबाट व्यवस्थापन गरिने र पाठ्यक्रम निर्माण, विकास एवं समकक्षता निर्धारणसम्बन्धी कार्य पाठ्यक्रम विकास केन्द्रबाट सम्पादन हुँदै आएका छन् । कक्षा १० र ११ को परीक्षालाई कानूनी संरचना तयार गरी प्रदेश र स्थानीय तहबाट सञ्चालन गराउने तयारी भइरहेका बेला यस वर्षको कोरोना महामारीका कारण स्वतः आन्तरिक मूल्याङ्कनमा गएको छ भने आगामी वर्षदेखिको व्यवस्थापनका लागि नीतिगत र कानूनी प्रबन्ध हुने तयारी छ । संविधानतः माध्यमिक शिक्षाको सञ्चालन र व्यवस्थापन स्थानीय तहको कार्यक्षेत्रमा छ भने त्यसअनुसारको परीक्षा संयन्त्र स्थापनाका ढिलाइ हुँदै आएको छ । रासस"
गोरखामा लामो समयदेखि जारी निषेधाज्ञा अन्त्य,"गोरखा : गोरखामा लामो समयदेखि जारी निषेधाज्ञा बिहिबारदेखि हटाउने निर्णय भएको छ। जिल्ला स्तरीय कोरोना संकट व्यवस्थापन केन्द्र (डिसिसिएमसी) तथा कमाण्ड पोष्टको बुधबार सम्पन्न बैकठले गोरखा नगरपालिका र अन्य पालिकामा आव्हान गरिएको निषेधाज्ञा हाललाई हटाउने निर्णय गरेको जिल्ला प्रशासन कार्यालयले जनाएको छ। असोज १ गतेदेखि लागु हुने गरी व्यापार, व्यवसाय, यातायात तथा अन्य सार्वजनिक सेवा सञ्चालन गर्ने निर्णय भएको छ, जिल्ला प्रशासन कार्यालयका सूचना अधिकारी हर्क रोकाले भने, व्युटिपार्लर, सैलुन, जिमखाना, फिल्महल र कबर्डहल बाहेकका पसल, व्यापार व्यवसाय सुचार गर्ने निर्णय भएको छ। सीमा नाकामा गरिएको कडाइलाई भने यथावत राख्ने निर्णय भएको उनले बताए। त्यसैगरी नीजि(रातो प्लेटका) सवारी साधनहरु पनि निर्वाध सञ्चालन हुने भएका छन्। लामो दुरीका सार्वजनिक सवारी साधन भने नेपाल सरकारको निर्णय अनुसार मात्र गर्ने निर्णय भएको सूचना अधिकारी रोकाले जनाए। सरकारी तथा गैरसरकारी संस्थाका कार्यालय, वैक, वित्तीय संस्थामा हुने कार्यबोझ न्यूनिकरण गर्न समय तालिका मिलाई व्यवस्थापन गर्ने र त्यसको जानकारी जिल्ला प्रशासन कार्यालयलाई गराउनु पर्ने निर्णय भएको पनि उनले बताए। उद्योग, कलकारखाना पनि आवश्यकता अनुसार सञ्चालन गर्न सकिने निर्णय भएको छ। तर सेवाग्राही तथा सेवाप्रदायकहरुले अनिबार्य रुपमा मास्क लगाउने, भौतिक दुरी कायम गर्नेलगायतका स्वास्थ्य तथा सुरक्षाका मापदण्ड पूरा गर्नुपर्ने निर्णय भएको रोकाले बताए। उद्योगी, व्यवसायी तथा पसल सञ्चालन गर्नेहरुले आफू पनि स्वास्थ्य मापदण्ड पालना गर्नुपर्ने र ग्राहकलाई पनि अनिबार्य रुपमा स्वास्थ्य मापदण्ड पूरा गर्न लगाउनुपर्ने निर्णय भएको छ। त्यस्तै संक्रमणमुक्त गराएर मात्र सवारी साधन सञ्चालन गर्नुपर्ने बैठकले अनिबार्य गरेको छ। लामो दुरीको सवारी साधन सञ्चालन भएमा यात्रुहरुको विवरण सम्बन्धित पालिका एवं प्रहरी, प्रशासनलाई गराउनु पर्ने व्यवस्था बैठकले गरेको छ। आफ्नो कार्यक्षेत्र तथा आसपास कोरोना संक्रमित भेटिएमा सोको चारकिल्ला तोकी त्यसभन्दा बाहिर सम्पर्क बन्द गराउने र स्थानीय पालिकालाई जानकारी गराउनु पर्ने व्यवस्था बैठकले गरेको छ।"
दक्षिणकालीलाई नासपाती र लप्सीसँगै पर्यटकीयस्थलका रुपमा विकास गरिने,"काठमाडौं : धार्मिक एवं सांस्कृतिक पर्यटकीयस्थलको पर्याप्त सम्भावना रहेको दक्षिणकाली नगरपालिकालाई नासपाती र लप्सीको समेत पकेट क्षेत्रका रुपमा विकास गरिने भएको छ। वडा नं ८ स्थित फर्पिङ क्षेत्र पहिलेदेखि नै नासपाती पाउने स्थलका रुपमा प्रसिद्ध छ। फर्पिङलाई वाग्मती प्रदेश सरकारले समेत नासपाती ब्लक भनी घोषणा गरेको छ। वडा नं ९ को हुमाने भञ्ज्याङलाई लप्सी ब्लकका रुपमा घोषणा गरिएको छ। वडा नं ८ को राम्चे भञ्ज्याङलाई समेत लप्सी ब्लकका रुपमा विकास गर्न लागिएको छ। नासपाती र लप्सी राम्रो हुने नगर क्षेत्रलाई दुवै उत्पादनको उदाहरणीयस्थलका रुपमा विकास गर्ने गरी नगरपालिकाले पनि बजेट विनियोजन गरेको नगर प्रमुख मोहन बस्नेतले राससलाई जानकारी दिनुभयो। नगरपालिकाको वडा नं ६ र ७ लाई फूल व्यवसायको हबका रुपमा विकास गर्न लागिएको पनि उहाँले सुनाउनुभयो। नौ वटा वडा रहेको नगर क्षेत्रका प्रत्येक वडालाई एकएक उत्पादनको हबका रुपमा विकासका लागि पूर्वाधार तयार पारिएको नगरपालिकाले जनाएको छ। चम्पादेवीमा वैदिक ग्राम नगरपालिकाको चम्पादेवीमुनि रहेको ह्वाइटहाउस डाँडाबाट काठमाडौँ, ललितपुर र भक्तपुर तीनै जिल्लाका महत्वपूर्णस्थल देखिने भएकाले यसलाई पर्यटकीयस्थलका रुपमा विकास गर्न लागिएको छ। चम्पादेवीको २७ रोपानी जग्गामा नेपाल महर्षि वैदिक फाउन्डेसनले वैदिक ग्राम निर्माण अन्तिम चरणमा पुर्याएको छ। दशैँअघि नै उद्घाटन गर्ने गरी वैदिक ग्रामको काम भइरहेको नगर प्रमुख बस्नेतले बताए। प्राचीनकालदेखि नै प्रसिद्ध तीर्थस्थलको पहिचान बनाएको दक्षिणकालीमा वैदिक ग्रामको निर्माणसँगै वार्षिक लाखौँ पर्यटक भित्र्याउन सकिने आशा नगरपालिकाले लिएको छ। ऋग्वेदको १०औँ मण्डलबाट लिइएको भावातीत ध्यानको विश्वव्यापी प्रचारप्रसारमा लागेका महर्षि महेश योगीका अमेरिकाका चेलाको विशेष सहयोगमा चम्पादेवीमा वैदिक ग्राम निर्माण भइरहेको छ। वैदिक ग्राममा ध्यान साधनास्थल, वैदिक यज्ञस्थल, वैदिक पण्डितको आवासीयस्थल, प्रशिक्षणस्थललगायत संरचना तयार भइरहेको फाउन्डेसनका अध्यक्ष एवं पूर्व गृहराज्यमन्त्री दीपकप्रकाश बाँस्कोटाले बताए। याङ्लासीमा शैक्षिक पर्यटन प्रवद्र्धन गरिने वडा नं ५ मा रहेको विश्वभरका बौद्धमार्गीको पवित्रतीर्थस्थल याङ्लासीलाई शैक्षिक पर्यटनका रुपमा अगाडि बढाउन लागिएको नगरपालिकाले जनाएको छ। यो स्थलमा अहिले पनि वार्षिक हजारौँ बौद्धमार्गी विश्वका विभिन्न स्थलबाट आउने गरेका छन्। यहाँको माटोलाई विश्वका बौद्धमार्गीले निधारमा लगाएर श्रद्धा प्रकट गर्ने गरेका छन्। नेपालकै पहिलो र दक्षिण एशियाको दोस्रो चन्द्रज्योति जलविद्युत् गृहलाई वाग्मती प्रदेश सरकारको सहयोगमा पर्यटकीय केन्द्रका रुपमा अघि बढाउन लागिएको छ। विद्युत् गृह नगरपालिकाको वडा नं ३ मा पर्छ। कोरोनाको सङ्क्रमण फैलनुअघि बिदाका दिन हजारौँ विद्यार्थीसमेत विद्युत् गृह हेर्न आउने गरेका थिए। वडा नं ३ वडामा रहेको हात्तीवन रिसोर्टका कारण पनि नगर क्षेत्रको पर्यटन प्रवद्र्धन हुने विश्वास गरिएको छ। वडा नं ४ वडामा रहेको अग्लो डाँडालाई पिक स्पटका रुपमा विकास गरी आन्तरिक एवं बाह्य पर्यटकलाई आकर्षित गरिने छ। वडा नं २ लाई प्रदेश सरकारले तरकारी ब्लकका रुपमा घोषणा गरेको छ। उपत्यका जलमग्न हुँदा नै दक्षिणकाली वडा नं ६ बस्ती थियो भन्ने विश्वास गरिन्छ। शिखरापुर भनिने यो नगरमा राजा पचलीभैरवले समेत शासन गरेका थिए भन्ने भनाई बुढापाकाको रहिआएको नगर उपप्रमुख वसन्ती डङ्गोल तामाङले जानकारी दिइन। हरिशङ्कर यात्राको मुख्य मन्दिर गोपालेश्वर, पौराणिक पात्र वाणासुरको छोरी उषामैयाँको दरबारसमेत वडा नं ६ को जङ्गलमा रहेको विश्वास गरिन्छ। यो स्थलमा अहिले पनि दरबारको भग्नावशेष रहेकाले उत्खनन गर्न पुरातत्व विभागलगायतलाई नगरपालिकाले अनुरोध गरेको छ। यहाँ भगवान् कृष्णसँग सम्बन्धित जात्रा पनि चलाइने परम्परा छ। वडा नं ९ मा वाणासुरको दरबार रहेको विश्वास गरिन्छ। यो स्थललाई पनि उत्खनन गरेर ऐतिहासिक, पुरातात्विक, धार्मिक, सांस्कृतिक महत्वको प्रचारप्रसार गर्न सके नगरपालिकामै वार्षिक लाखौं पर्यटक भित्र्याउन सकिने विश्वास गरिएको नगर प्रमुख बस्नेत बताउँछन्। रासस"
पत्थरीको शल्यक्रिया गर्न ल्याइएकी महिलाको कोरोनाले मृत्यु,"विराटनगर : पित्तथैलीमा भएको पत्थरीको शल्यक्रिया गर्नका लागि विराटनगरको नोबेल शिक्षण अस्पतालमा भर्ना भएकी एक वृद्ध महिलाको कोरोना संक्रमणका कारण मृत्यु भएको छ। मोरङको बेलबारी नगरपालिका७ बाहुनीकी ६४ वर्षीया महिलाको शल्यक्रिया गर्न नपाइकन ज्यान गएको हो। महिलालाई शल्यक्रियाका लागि भदौ २८ गते अस्पतालमा भर्ना गरिएको थियो। स्वास्थ्यमा समस्या थपिँदै गएपछि आईसीयूमा भर्ना गरेर उपचार थालिएकी उनको मंगलबारराति १० बजे मृत्यु भएको अस्पतालका जनसम्पर्क अधिकृत नारायण दाहालले जानकारी दिए। २८ गते नै स्वाब संकलन गरेर पीसीआर परीक्षण गर्न पठाइएकोमा मंगलबार साँझ रिपोर्ट पोजेटिभ आएको र थप उपचारका लागि कोभिड अस्पताल पठाउने तयारी हुँदै गर्दा मृत्यु भएको उनको भनाइ छ। कुनै बिरामीको शल्यक्रिया गर्नुअघि कोरोना भएनभएको पुष्टि गर्न पीसीआर परीक्षण गराइन्छ, दाहालले भने, तर रिपोर्ट पोजेटिभ आएको चार घण्टा नबित्दै महिलाको मृत्यु भयो। उनले कोरोना रिपोर्ट पोजेटिभ आएका बिरामीको शल्यक्रिया गर्न अस्पतालले नसक्ने पनि बताए। मृतकको पित्तथैलीमा भएको पत्थरीको शल्यक्रिया गर्ने समय तालिका बुधबारलाई तोकिएको थियो। तर त्यसअघि नै कोरोना संक्रमणका कारण महिलाको मृत्यु भएको जानकारी दाहालले दिए। मृतकमा अत्याधिक पेट दुख्ने र श्वासप्रश्वासको समस्या रहेको पाइएपछि अस्पतालले पीसीआर परीक्षणका लागि स्वाब संकलन गरेको उनको भनाइ छ। राई थरकी महिलाको मृत्यु भएसँगै बेलबारी नगरपालिकामा कोरोना संक्रमणका कारण मृत्यु हुनेको संख्या दुई पुगेको छ। यस अघि बेलबारी ५ की महिलाको मृत्यु भएको थियो। प्रदेश १ मा हालसम्म ज्यान गुमाउने संक्रमितको संख्या ५२ पुगेको छ।"
बाजुरामा कालाजारको प्रकोप,"बाजुरा : बाजुरा जिल्लाको पूर्बी उत्तरी क्षेत्रका कालाजारको प्रकोप देखिन थालेको छ। बैशाखदेखी असारसम्म ४ जना कालाजारको बिरामी देखा परेको कोल्टि प्राथमिक स्वास्थ्य केन्द्रका प्रमुख डाक्टर राजुराज जैशीले बताए। पुर्वी उत्तरी क्षेत्रका बुढिनन्दा नगरपालिका, हिमाली, जगन्नाथ र स्वामीकार्तिक खापर गाँउपालिकामा कालाजारको प्रकोप बढदै गएको स्वास्थ्यकर्मीले वताएका छन्। कालाजारका बिरामी क्षेत्रमा दिन प्रति दिन बढदै गए पनि जाँच गर्ने किट नहुदा संकास्मत बिरामी रिफर गर्ने गरेको कोल्टि प्राथमिक स्वास्थ्य केन्द्रले जनाएको छ। कालाजार जाँच गर्ने चपघढ भन्ने किट हुन्छ, तर कोल्टि प्राथमिक स्वास्थ्य केन्द्रमा दुई महिनादेखि सकिएको डाक्टर जैशीले बताए। किट नभए पछि कालाजारको शंकास्पद बिरामीलाई नेपालगञ्ज रिफर गरेको बताए। दुई महिना यता ४ जनालाई रिफर गरेको जैशीले बताए। स्वास्थ्य कार्यलय बाजुरामा पटक पटक सकिएको जानकारी गरेको भए पनि किट नपठाउँदा बिरामीको उपचारमा समस्या भएको कोल्टि प्राथमिक स्वास्थ्य केन्द्रले जनाएको छ। तराईका जिल्लामा देखिने कालाजार रोग पछिल्लो केहि बर्ष यता बाजुरामा पनि देखा पर्न थालेको छ। कालाजार सरुवा रोग भएकाले समयमै सरकारको ध्यान जान जरुरी रहेको डाक्टर जैशीले बताए। स्वास्थ्य कार्यलय बाजुराका प्रमुख दयाकृष्ण पन्तले भने किटका लागि प्रदेशबाट नै ढिला आएको बताए। बल्ल सदरमुकाम पुगेको केही दिनमा कोल्टि किट पुग्ने पन्तले बताए। कालाजार रोग तराई जिल्लामा मात्र देखा पर्ने रोग हो। पछिल्लो समयमा पहाड तिर पनि देखा पर्ने थालेको छ। यो रोग भुसुनाको टोकाइबाट हुने र भुसिनाको टोकाइबाट सर्ने रोग हो। यो रोगको लक्षण ज्वरो आउने, तौल घटने, कलेजो र फियोमा असर पार्ने र अन्य संक्रमण फैलिएर मृत्यु हुन सक्ने चिकित्सकले बताए। कालाजारको उपचार बाजुरामा हुदैन्,। उपचारका लागि नेपालगञ्ज धनगढी जानु पर्ने रहेको स्वास्थ्यकर्मीले बताए। कोल्टि क्षेत्रमा १ वर्ष पहिला कालाजारबाट एक जना बालिकाको मृत्यु समेत भएको थियो। स्वामीकार्तिक गाउँपालिका ५ जेरा बस्ने १३ वर्षीय भाग्य शाहीको उपचारका क्रममा काठमाडौंको कान्ति बाल अस्पतालमा मृत्यु भएको थियो। कोल्टिमा उपचारका लागि ल्याइएको थियो। कालाजारबाट उनको अबस्था गम्भीर भएकाले काठमाडौं रिफर गरयौ त्यस्तै मृत्यु भएको स्वास्थ्य केन्द्रले जनाएको छ। गएको वर्ष थप दुई जना कालाजारका बिरामी भेटिएका थिए। स्वामिकातिक गाउँपालिका ५ जेरा बस्ने ११ वर्षीय कञ्चना शाही र स्वामिकार्तिक गाउँपालिका २ साप्पाटा की ३ वर्षीय करिश्मा भण्डारीलाई यो रोग देखा परेको थियो। गत वर्ष २ जनामा देखा परेको कालाजार रोग यो वर्ष चार जनामा देखा परेको छ। गाउँमा संक्रमण धेरै हुन सक्छ स्वास्थ्य सस्थामा एकदमै अप्ठ्यारो भएपछि मात्र ल्याउने गर्छन। यो क्षेत्रमा २ वर्ष पहिला मलरिया रोग समेत देखा परेको थियो। अहिले फाटफुट रुपमा कालाजार देखा परदै आएको स्वास्थ्यकर्मीले बताए। बाजुराका बुढिन्नदा नगरपालिका, स्वामिकार्तिक, हिमाली र जगन्नाथ गाँउपालिका निकै जोखिम रहेको जिल्ला स्वास्थ्य कार्यालय बाजुराले जनाएको छ। यी स्थानीय तह निकै विकट भएकाले कालाजार सम्बन्धि चेतना र नियन्त्रणका लागि पहल नगरे माहामारी फैलन सक्ने स्वास्थ्यकर्मीले बताए।"
संवैधानिक नियुक्तिमा ढिलाइ : ४० पद रिक्त,"काठमाडौं : सबैभन्दा आर्कषक संवैधानिक निकाय अख्तियार दुरुपयोग अनुसन्धान आयोग भदौ २९ बाट प्रमुख बिहीन भएको छ। प्रमुख आयुक्त नवीनकुमार घिमिरेको अवकास सँगै अख्तियार प्रमुखबिहीन भएको हो। अख्तियारको कार्यबाहक प्रमुख आयुक्त डा गणेशराज जोशीले समालेका छन्। प्रमुख आयुक्तसहित तीन आयुक्त पद रिक्त छन्। सत्तारुढ दलबीचमा सहमति हुनु नसक्नु र प्रमुख विपक्षीबीच भागबण्डा नमिल्नाले नियुक्तिमा ढिलाइ भइरहेको छ। पछिल्लो समयमा नियुक्तका विषयमा प्रधानमन्त्री केपी ओली, नेपाल कम्युनिस्ट पार्टी (नेकपा) अध्यक्ष पुष्पकमल दाहाल प्रचण्डबीच संवैधानिक नियुक्तिका विषयमा छलफल सुरु भएको छ। बुधबार ओली र प्रचण्डबीचको छलफलले बिहीबारका लागि प्रमुख प्रतिपक्षी विपक्षी दलका नेता शेरबहादुर देउवासँगको भेट तय गरेको छ। यस अघिका छलफलमा भागबण्डा नमिल्दा संवैधानिक परिषदको बैठक बस्न सकेको छैन्। गृहसचिवको बिदाई हुँदा नै गृहमन्त्री रामबहादुर थापाले प्रेमकुमार राई यो भन्दा ठूलो स्थानमा पदासिन हुने भन्दै शुभकामना दिएका थिए। उनको आसय राई अख्तियारको आयुक्त नियुक्त हुने थियो। सत्तारुढ दलबीचमा नै सहमति नहुँदा उनको नियुक्ति हुन सकेको छैन्। तर पनि प्रधानमन्त्री ओली उनलाई नै आयुक्त नियुक्त गरेर प्रमुख आयुक्त बनाउने पक्षमा छन्। सत्तापक्षकै एक पक्ष भने कार्यबाहक प्रमुख डा जोशी नै प्रमुख आयुक्त बनाउनु पर्ने पक्षमा छ। डा जोशीको कार्यकाल चैत १९ मा सकिन्छ। ६ महिना डा जोशीलाई प्रमुख आयुक्त बनाएर त्यसपछि राई बनाउने कुरा नेकपा करिब करिब सहमति बनेको स्रोतको दाबी छ। त्यस्तै कांग्रेसको तर्फबाट पूर्वप्रहरी अतिरिक्त महानिरीक्षक जयबहादुर चन्द र राष्ट्रिय अनुसन्धान विभागका पूर्व दिलिप रेग्मी, पूर्व सहसचिव गणेश कार्कीको नाम आयुक्तका लागि चर्चामा छ। अख्तियारमा मात्रै १३ संवैधानिक निकायमध्ये राष्ट्रिय मानवअधिकार आयोग र महालेखा परीक्षक, लोकसेवा आयोगबाहेक सबैमा पदमा पदाधिकारी रिक्त छ। निर्वाचन आयोगमा २ आयुक्त रिक्त छ। आदिवासी जनजाति आयोग संविधान जारी भएदेखि नै गठन हुन सकेको छैन। एक अध्यक्ष र चार सदस्य सबै पद रिक्त छन्। राष्ट्रिय प्राकृतिक स्रोत तथा वित्त आयोगमा अध्यक्ष बालानन्द पौडेल मात्र छन्। बाँकी चार पद खाली छन्। त्यसैगरी मुस्लिम आयोगका अध्यक्षमा सलिम मियाँ अन्सारी मात्रै नियुक्त भएका छन्। चार सदस्यमा नियुक्ति बाँकी छ। राष्ट्रिय समावेशी आयोग अध्यक्षमा शान्तराज सुवेदी र सदस्यमा विष्णुमाया ओझा नियुक्त भएका थिए। अध्यक्ष सुवेदीले राजीनामा दिइसकेका छन्। यो आयोगमा अध्यक्ष र तीन सदस्य पद रिक्त छन्। थारू र मधेसी आयोगमा एकएक जना अध्यक्ष मात्र छन्। बाँकी चारचार सदस्य पद रिक्त छन्। थारू आयोगका अध्यक्षमा विष्णुप्रसाद चौधरी र मधेसी आयोगका अध्यक्षमा विजयकुमार दत्त नियुक्त भएका छन्। सत्ताको उन्मादमा गैरसंवैधानिक कदम संवैधानिक नियुक्ति अड्केको अड्क्यै संवैधानिक निकायको अवमूल्यन संवैधानिक आयोगकै रूपमा रहेका राष्ट्रिय महिला आयोग र राष्ट्रिय दलित आयोगमा एक जना पनि पदाधिकारी छैनन्। प्रमुख प्रतिपक्षी दल कांग्रेसले भने प्रधानमन्त्रीको अनिच्छाले नियुक्ति हुन नसकेको आरोप लगाएको छ।"
प्रदेश १ मा थप १३३ जनामा संक्रमण : संक्रमितको संख्या पाँच हजार नाघ्यो,"विराटनगर : प्रदेश १ मा एकै दिन कोरोना भाइरसका एक सय ३३ जना नयाँ संक्रमित थपिएका छन्। एक हजार दुई सय ७३ जनाको पीसीआर परीक्षण गरिएकोमा बुधबार ३६ महिला र ९७ पुरुषको रिपोर्ट पोजिटिभ आएको हो। नयाँ थपिएकासँगै प्रदेशमा संक्रमित संख्या पाँच हजारबाट उकालो लागेको छ। हालसम्म जम्मा एक लाख १२ हजार ६३ जनाको पीसीआर परीक्षण हुँदा संक्रमित संख्या पाँच हजार नाघेको हो। परीक्षण भएका मध्ये बुधबारसम्ममा प्रदेश १ मा पाँच हजार एक सय जनाको रिपोर्ट पोजिटिभ आएको सामाजिक विकास मन्त्रालयले जनाएको छ। मन्त्रालयका अनुसार एक लाख छ हजार नौ सय ६३ जनाको रिपोर्ट नेगेटिभ आएको छ। पछिल्लो २४ घण्टामा सुनसरीमा ६९, मोरङमा ३४, झापामा २०, भोजपुरमा पाँच, उदयपुर र धनकुटामा एकएक र प्रदेश १ बाहिरका तीन जनामा संक्रमण पुष्टि भएको छ। मन्त्रालयका अनुसार सुनसरीको धरानमा १० महिला, २२ पुरुष, इटहरीमा सात महिला, १९ पुरुष, गढी र कोशी गाउँपालिकामा चारचार पुरुष, भोक्राहानरसिंहमा दुई पुरुष र बराहक्षेत्रमा १ महिलामा कोरोना देखिएको छ। मोरङको विराटनगरमा नौ महिला, १९ पुरुष, धनपालथानमा दुई पुरुष, बेलबारीमा एक महिला, एक पुरुष, कटहरीमा एक महिला र सुनवर्षीमा एक पुरुषको रिपोर्ट पोजिटिभ आएको छ। झापाको दमकमा एक महिला, सात पुरुष, भद्रपुरमा दुई महिला, चार पुरुष, बाह्रदशीमा दुई महिला, तीन पुरुष, मेची नगरमा एक पुरुष, भोजपुरमा पाँच पुरुष, उदयपुरमा एक महिला, धनकुटामा एक महिला र प्रदेश १ बाहिरका तीन पुरुषमा संक्रमण पुष्टि भएको छ। प्रदेश १ मा कोरोना संक्रमण देखिएर उपचाररत रहेका ५२ जना बुधबार डिस्चार्ज भएका छन्। विराटनगरको होटल एशियाटिक आइसोलेसनबाट २१, मारवाडी सेवा सदन आइसोलेसनबाट नौ, बैजनाथपुर आइसोलेसनबाट सात, कालीसदन आइसोलेसनबाट एक, मोरङको गोठगाउँस्थित पूर्वाञ्चल विश्वविद्यालय कोभिड१९ आइसोलेसन अस्पतालबाट चार जना डिस्चार्ज भएका छन्। त्यस्तै जिल्ला अस्पताल धनकुटा र बीपी कोइराला स्वास्थ्य विज्ञान प्रतिष्ठान धरानबाट पाँचपाँच जना उपचारपछि घर फर्किएका छन। प्रदेश १ मा हालसम्म डिस्चार्ज हुनेका संख्या दुई हजार एक सय ९४ पुगेको छ।"
दोलखामा तत्काल लामोदूरीका ५० बस संचालनमा आउने,दोलखा : सरकारले बिहीबार अर्थात असोज १ गतेदेखि लामोदूरीको यातायात सञ्चालन गर्ने निर्णय गरेसँगै दोलखाका २ यातायात समितिद्वारा तत्कालका लागि ५० वटा गाडी सञ्चालन गर्ने भएका छन् । यात्रु सुरक्षाको न्यूनतम प्रवन्ध मिलाएर रोल्वालिङ र अरनिको यातायात समितिले तत्कालका लागि ५० वटा गाडी सञ्चालनमा ल्याउने जनाएका हुन् । असोज १ गते विश्वकर्मा पूजा पनि रहेको र लामो समयदेखि थन्किएर बसेको बसमा आंशिक मर्मत गर्नुपर्ने र यात्रुहरुको चापको आधारमा गाडी संख्या थप्दै जाने दुबै समितिको योजना छ । यात्रुलाई प्रत्येक पटक बसभित्र चढ्दा मास्कसहित अनिवार्य स्यानीटाइजर लगाइ तत्कालका लागि राजधानीबाट ५ वटा र जिल्लाबाट ५ वटा गाडी आवतजावत गराइने रोल्वालिङ यातायात समितिका अध्यक्ष बालकृष्ण आचार्यले बताए । यात्रुको चापको आधारमा गाडी थप्दै जाने योजना रहेको अध्यक्ष आचार्यले बताए । तत्काललाई नियमित जसरी सवारी नचलाइने तर राजधानीबाट २० र चरिकोटबाट २० वटा गाडी आवतजावत गराइने अरनिको यातायातका चरिकोटस्थित कर्मचारी रविन चौलागाईले जानकारी दिए । १५ जना यात्रु हुने वित्तिकै गाडील गन्तव्यतर्फ पठाइने योजना रहेको उनले बताए । रोल्वालिङ र अरनिको यातायातले बर्दिबास र काँकड भित्ताका लागि पनि बिहीबारबाट एकएकवटा गाडी पठाउने तयारी गरेको जनाइको छ । सरकारले लामो दूरीका सवारी साधनले स्वास्थ्य मापदण्ड पूरा गरेर ५० प्रतिशत मात्र यात्रु बोक्न र भाडा पनि ५० प्रतिशत बढी लिन पाउने गरी निर्णय गरेको थियो ।
उपत्यकामा ७३७ सहित २४ घण्टामा अहिलेसम्मकै बढी १५ सय ३९ जनामा कोरोना पुष्टि,"काठमाडौं : पछिल्लो २४ घण्टामा अहिलेसम्मकै सबैभन्दा बढी १५ सय ३९ जनामा कोरोना भाइरस (कोभिड१९) संक्रमण पुष्टि भएको छ। यो सहित संक्रमितको कुल संख्या ५८ हजार ३२७ पुगेको स्वास्थ्य मन्त्रालयका प्रवक्ता डा जागेश्वर गौतमले जानकारी दिए। मन्त्रालयका अनुसार १६ हजार २४२ कोरोनाका सक्रिय संक्रमित छन्। यस्तै संस्थागत आइसोलेसनमा ८ हजार ५४१ र हाेम आइसोलेसनमा सात हजार ७०१ जना रहेका छन् । क्वारेन्टाइनमा अहिले ७ हजार ८२० जना रहेका छन्। मन्त्रालयका अनुसार नेपालमा २४ घन्टामा १० हजार ४९४ पीसीआर परीक्षण गरिएको छ। पछिल्लो २४ घण्टामा १०६८ जना कोरोना जितेर डिस्चार्ज भएका छन्। योसँगै कुल डिस्चार्ज हुनेको संख्या ४१ हजार ७०६ पुगेको छ। नेपालमा कोरोनाबाट हालसम्म ३७९ जनाको मृत्यु भएको छ। बुधबार मात्रै थप ८ जनाको मृत्यु भएको छ। मन्त्रालयका अनुसार २४ घण्टामा उपत्यकामा मात्र ७३७ जनामा कोरोना संक्रमण पुष्टि भएको छ । मन्त्रालयका अनुसार २४ घण्टामा चार पुरुष र चार महिला गरेर आठ जनाको मृत्यु भएको छ । योसँगै नेपालमा कोरोनाले ज्यान गुमाउनेको संख्या ३७९ पुगेको छ । मोरङ, सुनसरी, सर्लाही, काठमाडौं, चितवन, भक्तपुर, र रुपन्देहीमा कोरोनाका पाँच सय बढी बिरामी रहेका छन् भने सोलुखु्म्बू, मुस्ताङ, डोल्ला, मुगु र हुम्ला कोरोनाका शून्य बिरामी रहेका छन्।"
बलात्कारको आरोपमा पक्राउ,उदयपुर : २० वर्षीया अपाङ्ग युवतीलाई बलात्कार गरेको आरोपमा उदयपुरका एक पुरुष पक्राउ परेका छन्। मंगलबार दिउँसो बोल्न नसक्ने (अपाङ्ग) युवतीलाई बलात्कार गरेको आरोपमा प्रहरीले त्रियुगा नगरपालिका १२ पुरानो गाईघाटका ४३ वर्षीय सूर्य विश्वकर्मालाई पक्राउ गरेको हो । युवती एक्लै भएको मौका छोपी कोठामा पसेर जबरजस्ती गरेको उजुरीका आधारमा उनलाई पक्राउ गरेको जिल्ला प्रहरी कार्यालय उदयपुरका एसपी भिमबहादुर दाहालले जानकारी दिए । हिरासतमा रहेका आरोपितमाथि थप अनुसन्धान भइरहेको प्रहरीले जनाएको छ।
पोखरामा चल्यो सार्वजनिक यातायात (फोटो फिचर),"पोखरा : पोखरा महानगरपालिकामा निषेधाज्ञा खुकुलो भएपछि आइतबारदेखि स्वास्थ्य सतर्कता अपनाएर बस ट्याक्सी लगायत सार्वजनिक सवारी साधान संचालनमा आएका छन् । सवारी साधन संचालनमा आए पनि यात्रु निकै कम हुँदा खाली गुडिरहेको व्यसायीले बताएका छन् । पहिलो दिन आइतबार ७ वटा बस संचालनमा आएकोमा दोस्रो दिन सोमबार १९ वटा बस संचालन गरिएको पोखरा यातायात प्रालिका अध्यक्ष देउप्रकाश गुरुङले जानकारी दिए । बसमा चढ्ने यात्रु प्रयाप्त नहुँदा तेल राख्न पनि समस्या परेको उनले सुनाए । लकडाउन खुकुलो भएपछि पनि पोखरा महानगरपालिकामा करिव दुई हप्ता बस संचालनमा आएका थिए । अहिले माइक्रोबस, ट्याक्सी, ठूला बस लगायतका सार्वजनिक बस संचालमा आए पनि यात्रु भने न्युन छन् । ट्याक्सी बाहिर निकाले पनि यात्रु नपाउँदा तेल खर्च पनि नउठेको ट्याक्सी चालक सन्तोष ठकुरीले बताए । साहुँको ट्याक्सी ठेक्कामा लिएर चलाउने गरेका उनले साहुलाई दिने रकम त के तेल राख्ने पैसा पनि नउठ्ने गरेको सुनाए । पोखरा यातायात प्रालिमा आवद्ध साना तथा ठूला गरी ३ सय ७८ वटा बस छन् । सबै बसमा गरी करिव ८ सय जना मजदुरले रोजगारी पाएको अध्यक्ष गुरुङले बताए । कोरोना संक्रमण नियन्त्रण गर्न लकडाउन र निषेधाज्ञा लगाएपछि मजदुरलाई तलव दिने र बैंकको ब्याज तिर्न समस्या परेको उनले सुनाए । यसैले रोगले भन्दा भोकले मर्ने अवस्था सिर्जना भएको उनले बताए। बैंकबाट ऋण लिएर यातायातमा लगानी गरेका व्यसायीलाई बैंकले ब्याज तिर्न ताकेता गरेको पनि उनले सुनाए । नेपाल सरकारले जारी गरेको स्वास्थ्य मापदण्ड अनुसार सवारी साधन संचालन भएको उनले बताए ।"
शुक्रबार पहिलो पटक पेरिसडाँडामा नेकपा सचिवालय बैठक बस्दै,"काठमाडौं : नेपाल कम्युनिस्ट पार्टी (नेकपा) सचिवालयको बैठक पहिलो पटक पेरिसडाँडामा बस्ने भएको छ। बुधबार प्रधानमन्त्रीको केपी ओली र अध्यक्ष पुष्पकमल दाहाल प्रचण्डबीचको छलफलले असोज २ गतेका लागि सचिवालय बैठक तय गरेको हो। प्रधानमन्त्री र अध्यक्ष प्रचण्डबीचको छलफलमा बुधबार महासचिव विष्णु पौडेल र नेकपा संसदीय दलका उपनेता सुवासचन्द्र नेम्वाङ सहभागी थिए। तत्कालीन एमाले र माओवादीबीच एकता भएर नेकपा बनेपछि पहिलो पटक तत्कालीन माओवादीको पार्टी मुख्यालय पेरिसडाँडामा बैठक बस्ने निर्णय भएको हो। यसअघि अधिकांश बैठक प्रधानमन्त्रीको सरकारी निवास बालुवाटारमै राख्ने गरिएको थियो। बुधबार बालुवाटारमा भएको छलफलले पेरिसडाँडामा पहिलो पटक सचिवालय बैठक राख्ने सहमति भएको हो। बैठकले पार्टी एकताका बाँकी कामको विषयमा छलफल गर्नेछ। बालुवाटार छलफलमा सहभागी एक नेताका अनुसार असोज २ मा पेरिसडाँडामा हुने छलफलमा मन्त्रिपरिषद् पुर्नगठनका विषयमासमेत छलफल हुनेछ। संवैधानिक नियुक्तिको विषयमा छलफल बुधबार प्रधानमन्त्री र अध्यक्ष प्रचण्डबीचको भेटमा रिक्त संवैधानिक नियुक्तिको विषयमासमेत छलफल भएको छ। ओली र प्रचण्डले यस विषयमा छलफलका लागि प्रतिपक्षी दलसँगको छलफल तय गरेका छन्। प्रचण्ड र ओलीको भेटवार्ताले बिहीबार प्रमुख प्रतिपक्षी दल नेपाली कांग्रेसका सभापति शेरबहादुर देउवासहितको बैठक तय गरेको नेकपा संसदीय दलका उपनेता सुवासचन्द्र नेम्वाङले जानकारी दिए। नेकपाको यही भदौ २६ गते सहमतिका साथ निर्णय भई स्थायी कमिटीको बैठक सम्पन्नपछि अध्यक्षद्वयले अन्तरपार्टी सर्कुलर जारी गरी सरकार र पार्टीका कामलाई थप व्यवस्थित र प्रभावकारी बनाउने सङ्कल्प गरेका छन्। अख्तियार दुरुपयोग अनुसन्धान आयोगको प्रमुख आयुक्त र आयुक्त, निर्वाचन आयोगका केही आयुक्तसहित विभिन्न संवैधानिक आयोगमा नियुक्तिको विषयमा छलफल हुन लागेको हो। केही विश्वविद्यालयमा उपकुलपति र पदाधिकारीको पदसमेत रिक्त छ। संवैधानिक नियुक्ति र अन्य नियुक्तिको विषयमा सरकार र प्रतिपक्षबीच छलफल हुन लागेको हो।"
आगामी तीन दिन अधिकांश स्थानमा वर्षा हुने,"काठमाडौं : आगामी तीन दिन देशका अधिकांश स्थानमा वर्षाको सम्भावना रहेको जल तथा मौसम विज्ञान विभागले जनाएको छ। मनसुनी न्यूनचापीय प्रणालीको प्रभावले आगामी शुक्रबारसम्म देशभर हल्कादेखि मध्यम वर्षाको सम्भावना रहेको मौसमविद् वरुण पौडेलले बताए। 'उक्त अवधिमा राति तथा बिहानीपख बढी वर्षा हुने गर्दछ, यो मनसुन अन्त्य हुने पूर्वको क्रियाकलाप हो' मौसमविद् पौडेलले भने। मनसुन अन्त्य हुने औसत समय सेप्टेम्बर २३ हो। यसलाई हेर्दा नेपालमा मनसुनको समय अब एक साता छ। हाल देशभर सामान्य बदली रही प्रदेश नं १, वाग्मती, गण्डकी, कर्णाली र सुदूरपश्चिम प्रदेशका केही स्थानमा मेघगर्जन तथा चट्याङसहित हल्कादेखि मध्यम वर्षा भइरहेको छ। दिउँसो देशभर सामान्यतया बदली भई केही स्थानमा मेघगर्जन तथा चट्याङसहित हल्कादेखि मध्यम वर्षाका साथै गण्डकी प्रदेशका एक वा दुई स्थानमा भारी वर्षाको सम्भावना छ। मौसम पूर्वानुमान महाशाखाको पछिल्लो विवरणअनुसार आज काठमाडौँ उपत्यकाको न्यूनतम तापक्रम १९ दशमलव आठ र अधिकतम तापक्रम २८ दशमलव तीन डिग्री सेल्सियस छ। आज सबैभन्दा कम जुम्लाको न्यूनतम तापक्रम १५ दशमलव पाँच डिग्री र सबैभन्दा धेरै नेपालगञ्जको अधिकतम तापक्रम ३५ दशमलव दुई डग्री सेल्सियस रहेको छ। रासस"
"श्राद्धको खाना खाँदा एकको मृत्यु, २९ बिरामी","धनगढी : कैलालीको गोदावरी नगरपालिका १० की गंगा बोहरा सेती प्रादेशिकअस्पतालको इमरजेन्सी कक्षमा विलौना गरिरहेकी थिइन् । उनलाई १९ वर्षीय छोरा सुरेश बोहराको शव पनि कसैले देखाउन मानेनन्। हातमा क्यानला जोडिएकी र पखाला लागेकाले पटकपटक शौचालय जाने गरेकी गंगालाई छोराको शव देखाएमा स्वास्थ्यमा समस्या आउने भएकाले आफन्तले शव नदेखाएर नै सतगत गरिदिएका छन्। घटना भदौ २८ गतेको हो । कैलालीको गोदावरी नरपालिका वडा नम्बर १० का प्रताप विष्टका घरमा उनका बुवाको श्राद्ध थियो । उनले, छोरी, भतिजिका परिवार, छिमेकी सबैलाई श्राद्धमा निम्तो गरेका थिए । गाउँघरमा सोह्र श्राद्धमा यसरी भोज नै गरिन्छ । प्रतापले बोलाएका अधिकांशमा खाना खाएको केही बेरपछि पेट दुख्ने, पखाला चल्ने र बान्ता हुने समस्या देखियो । परिवारका सदस्यहरुले अलि बढी भएकालाई आआफ्नो तरिकाले अस्पताल लगे । कसैले स्थानीय ग्वासी मेडिकलमा लगे भने कसैले मालाखेती अस्पताल र पदमा अस्पतालमा भर्ना गरे । श्राद्ध खाएका प्रायःजसो बिरामी पर्न थालेपछि, खानामा कुनै विषादी हुनसक्ने अनुमान गरिएका बेला २९ जना बिरामी परेको खबर थाहा भयो । सोही ठाउँका प्रताप बोहरा र गंगा बोहराका छोरा १९ वर्षीय सुरेश बोहराको त मंगलबार राती सेती प्रादेशिकअस्पतालमा उपचारका क्रममा ज्यान गएको छ । मृतकी आमा गंगा बोहरा, भाइ अर्जुन बोहरा, बहिनीहरु मुना बोहरा र दिपिका बोहरा, बज्यै बेलु बोहरा सेती प्रादेशिकअस्पतालमा भर्ना छन । 'दाई (मृतक) ले र मैले अली बढी अचार र खीर खाएका हौ,' मृतकका १२ वर्षका भाइ अर्जुनले भने । श्राद्ध भएको परिवार, मृतकको मावली घर हो । दुई बच्चासहित सोही ठाँउकी मनसरा ठगुन्ना पनि सेती प्रादेशिकअस्पतालको इमरजेन्सी वार्डमा भर्ना भएकी छिन । भन्छिन, 'म त श्राद्धमा गएन, श्रीमान दुबै बच्चा लगेर जानुभयो, मेरा लागि भात र अचार घरमै ल्याइ दिनु भएको हो । छोराले खीर मात्रै खाएको भन्दैथ्यो, अचार र खीर खाएकालाई बढी समस्या देखिएको छ।' मनसराका ६ वर्षको छोरा पारस र १२ वर्षीया छोरी राधा पनि अस्पताल भर्ना गरिएको छ। श्राद्ध भएको परवारका युवक केशव विष्टले, दूध, तरकारी, डाल्डा, तेल, मसला सबै बाहिरबाट किनेर ल्याएकाले त्यसमध्ये केहीमा खराबी हुनसक्ने बताए । आमा शर्मा विष्टसँगै उनी पनि सेती प्रादेशिकअस्पताल भर्ना भएका छन् । 'बुवा सुगरका बिरामी, उहाँले खीर, अचार पनि खानु भएन, उहाँलाई केही भएन,' केशबले भने । प्रताप बोहराका १९ वर्षीय छोरा सुरेश बोहराको सेती प्रादेशिकअस्पतालमा पोष्टमार्टम पछि बुधबार दाहसंस्कार गरिएको छ । सेती प्रादेशिकअस्पतालका इमरजेन्सी वार्डका प्रमुख डाक्टर जगदिश जोशी पनि 'फुड पोइजन' का कारण युवकको मृत्यु भएको बताए। 'श्राद्धको खानामा कुनै समस्या थियो, कस्तो प्रकारको पोइजन हो भन्ने कुरा हेर्ने सेतीमा कुनै उपकरण छैन, तर पनि सबैलाई एकै प्रकृतिको बिराम देखिएकाले फुड पोइजन' भन्न सकिन्छ,' डाक्टर जोशीले भने । उनले, सेतीमा भर्ना भएकाहरु सबै खतरामुक्त रहेको बताए ।"
अपांग परिवारलाई फेसबुकबाट जुटेको रकमले नयाँ घर,"गोरखा : गोरखाको शहिदलखन गाउँपालिका७ का वडाअध्यक्ष शरण श्रेष्ठले फेसबुक अभियानमार्फत जुटेको रकमले आफ्ना वडाका एक अपांग परिवारलाई अपांगमैत्री घर बनाइदिएका छन्। फेसबुक अभियानमार्फत जुटेको १६ लाख ८३ हजार रुपैयाँ खर्च गरी कोटगाउँका धनबहादुर श्रेष्ठका लागि वडाअध्यक्ष श्रेष्ठले नयाँ घर बनाएका हुन्। श्रेष्ठ दम्पत्तिका छ सन्तानमध्ये छोरा राजीब, छोरीहरु शिला र लिला उठ्नबस्न नसक्ने पूर्ण रुपमा अपाङ्ग छन्। भूकम्पले भत्किएको घरमा तीनजना अपांग सन्तानसहित गुजारा चलाउन श्रेष्ठ दम्पत्तिलाई परेको सकसबारे अन्नपूर्ण पोस्ट् दैनिकमा समाचार प्रकाशन भएपछि वडाअध्यक्ष श्रेष्ठले घर निर्माण अभियान सुरु गरेका थिए। नवनिर्मित सो अपाङ्गमैत्री घर एक कार्यक्रम आयोजना गरेर हस्तान्तरण गरिएको छ। गाउँपालिकाका अध्यक्ष रमेशबाबु थापामगरमार्फत सो घर श्रेष्ठ परिवारलाई हस्तान्तरण गरिएको हो। घर हस्तान्तरणसँगै गाउँपालिकाले अपाङ्गता भएकालाई अत्यावश्यक सामग्री खरिद गर्न एक लाख रुपैयाँ सहयोग प्रदान गरेको छ। सो अभियानमा लेबनानमा रहेकी चन्द्रा जोशी सुमनले ४६ हजार र गौतम खनालले ५० हजार रुपैयाँ दिएर पहिलो सहयोग जुटाएका थिए। पीडित परिवारलाई अपांगमैत्री घर प्रदान गर्न पाउँदा अत्यन्त खुशी लागेको छ, वडा अध्यक्ष शरण श्रेष्ठले भने यो अवसरमा सहयोगदाता सबैमा हार्दिक कृतज्ञता प्रकट गर्दछु। घर निर्माणका क्रममा गोरखामा रहेका रणसिंह दल गणका सैनिक टोलीले श्रमदान समेत गरेका थिए। फेसबुक अभियानमार्फत घर निर्माणका लागि १४ लाख ८१ हजार रुपैयाँ सहयोग जुटेको थियो। अपुग भएको दुई लाख रुपैयाँ आफूले व्यवस्था गरेको अध्यक्ष श्रेष्ठले बताए। मंगलबार घर निर्माण समितिका अध्यक्ष जितबहादुर गुरुङको अध्यक्षतामा भएको कार्यक्रममा गाउँपालिका अध्यक्ष रमेशबाबु थापा मगर, उपाध्यक्ष इन्दिरा तिवारी, प्रमुख प्रशासकीय अधिकृत जीवनबहादुर आले, वडा नम्बर ८ का अध्यक्ष काशिनाथ अम्गाई, घर निर्माणमा सहयोग गर्ने अभियान्ता सहभागी थिए। भूकम्प प्रतिरोधी पक्की घर बनेपछि श्रेष्ठ परिवार खुशी भएका छन्। घर निर्माण अभियानमा सक्रिय हुनेलाई सम्मान पत्र समेत प्रदान गरिएको थियो। श्रेष्ठ परिवारलाई अपांगमैत्री घर हस्तान्तरण गर्दै शहीदलखन गाउँपालिकाका अध्यक्ष रमेश थापा।"
श्रीमतीलाई बन्चरो प्रहार गरी फरार श्रीमान पक्राउ,उदयपुर : श्रीमतीलाई बन्चरो प्रहार गरी फरार रहेका श्रीमानलाई उदयपुर प्रहरीले पक्राउ गरेको छ। त्रियुगा नगरपालिका ३ ठाडीटोलकी ३१ वर्षीया श्रीमती मीना खत्री सिंहलाई बन्चरो प्रहार गरी फरार भएका ४१ वर्षीय पारस सिंह पक्राउ परेका हुन्। घरायसी विवादमा आरोपितले मंगलबार दिउँसो ४ बजे बञ्चरो प्रहार गरी फरार रहेको जिल्ला प्रहरी कार्यालयका एसपी भिमबहादुर दाहालले बताए। घटन लगत्तै खोजीकार्यमा खटिएको प्रहरी टोलीले नजिकैको जंगलमा लुकेर बसेको अवस्थामा भेटेर पक्राउ गरिएको उनले बताए। घाइतेलाई उपचारका लागि स्थानीयले विराटनगरस्थित न्युरो अस्पताल पठाएका छन्। सिंहलाई जिल्ला प्रहरी कार्यालय उदयपुरको हिरासतमा राखेर थप अनुसन्धान भइरहेको एसपी दाहालले बताए।
जापानको नयाँ प्रधानमन्त्रीमा सुगा निर्वाचित,"जापानको सत्तारुढ दल लिबरल डेमोक्रयाटिक पार्टीका प्रमुख योशिहिदे सुगा प्रधानमन्त्रीमा निर्वाचित भएका छन् । जापानको संसदमा बुधबार भएको निर्वाचनमा उनी अत्यधिक मतका साथ प्रधानमन्त्रीमा निर्वाचित भएको हो । जापानको संसदमा अहिले सुगाले नेतृत्व गरेको पार्टीको बहुमत रहेकाले पनि उनले संसदमा भएको निर्वाचनमा अत्यधिक मत पाएका छन् । सुगा अहिले ७१ बर्षको भएका छन् । उनी सन् १९९१ मा प्रधानमन्त्री बनेका किचि मियाजावापछि सवैभन्दा पाको उमेरको प्रधानमन्त्री भएका छन् । प्रधानमन्त्रीका रुपमा निर्वाचित भएपछि उनले देश र जनताको लागि काम गर्न आफु सँधै प्रतिबद्ध रहेको बताएका छन् । 'मेरो लगाव सवै देश र जनताका लागि हुनेछ, म त्यसैका लागि काम गर्नेछु,' उनले भने । उनले आफुले सवैभन्दा बढी प्राथमिकता कोरोनाविरुद्धको लडाईमा दिने र जापानी अर्थतन्त्रलाई पुरानै अवस्थामा फर्काउने बताएका छन् । त्यसका लागि सवैको तर्फबाट सहयोग प्राप्त हुने विश्वास पनि उनले व्यक्त गरे । उनको मन्त्रीपरिषद्मा पूर्व अर्थ मन्त्री तारो असो र विदेश मन्त्री तोशिमित्सु मोतेगी दोहोरिने संभावना देखिएको छ । सुगाले यसअघि लिएको मन्त्रीपरिषद्को मुख्य सचिवको जिम्मेबारी भने तत्कालिन स्वास्थ्य मन्त्री कत्सुनोबु कातोले पाउने अपेक्षा गरिएको छ । निवर्तमान प्रधानमन्त्री सिन्जो आबेको अति निकटस्थ पात्रका रुपमा रहनु भएका सुगालाई यसअघि गत सोमबार उहाँ पार्टीको प्रमुखमा निर्वाचित गराइएको थियो । सुगाले आबे नेतृत्वको सरकार रहेका बेलामा सरकारको मुख्य प्रवक्ता र मन्त्रीपरिषद्को मुख्य सचिवका रुपमा जिम्मेबारी निर्वाह गरेका थिए । गत सोमबार भएको पार्टी भित्रको निर्वाचनमा उनले ३७७ मत प्राप्त गरेका थिए । उनीसँग प्रतिश्पर्धा गरेका पूर्व विदेश मन्त्री फुमिओ किशिदाले ८९ र पूर्व रक्षा मन्त्री शिगेरु इशिबाले ६८ मत मात्रै प्राप्त गरेका थिए । निवर्तमान प्रधानमन्त्री आबेले केहीदिन अगाडि अस्वस्थताको कारण देखाउदै प्रधानमन्त्री पद त्यागको घोषणा गरेका थिए।"
भारत निकासी गर्न लागेको २० लाखको मटर बरामद,"परासी : जिल्ला प्रहरी कार्यालय पश्चिम नवलपरासीले २० लाख बराबरको हरियो मटर बरामद गरेको छ। भारततर्फ चोरी निकासी गर्ने उद्देश्यले लैजादै गरेको अवस्थामा जिल्लाका विभिन्न ५ स्थानबाट एक ट्रकसहित उक्त बराबरको मटर बरामद गरिएको प्रहरी उपरीक्षक अजय केसीले बताए। केसीका अनुसार ना ४ ख ४६२५ नंको ट्रकमा लोड गरी लैजादै गरेको अवस्थामा २ सय १० क्विन्टल मटर बर्दघाटको भटौलियाबाट बरामद भएको हो। १६ लाख ८० हजार बराबरको उक्त मटर ४ सय २० वटा बोरामा लोड गरेर ट्रकमा लैजादै गरिएको थियो। त्यसैगरी सेमरीबाट ८५ हजार बराबरको १० क्विण्टल ५० केजी, परासीको वाईपास रोडबाट ५० हजार बराबरको ६ सय ५० केजी मटर बरामद गरिएको हो। त्यस्तै पाल्हीनन्दन गाउँपालिकाको शंकरपुरबाट ४५ हजार बराबरको ५ सय ५० केजी र रामग्रामको उजैनीबाट ५४ हजार बराबरको ६ सय ७५ केजी मटर बरामद गरिएको हो। उक्त मटर केहीले मोटरसाईकल र केहीले साईकलमा लैजादै गरेको प्रहरीले जनाएको छ। बरामद ट्रक र मटर आवश्यक कारबाहीका लागि महेशपुर भन्सार कार्यालय पठाइएको प्रहरी उपरीक्षक केसीले बताए। उक्त मटर तेस्रो मुलुकबाट विरगञ्जको नाकाहुँदै नवलपरासी ल्याउने गरिएको प्रहरीले जनाएको छ। जिल्लामा मटर तस्करीको कारोबार गर्ने १ देखि डेढ सय जना रहेको बताइएको छ। नेपालमा प्रति केजी ८० देखि ८५ रुपैयाँ नेपालीमा बिक्री हुने हरियो मटर भारत पुर्याएपछि ९० देखि १ सय रुपैयाँ भारुमा बिक्री हुने भएकाले चोरी निकासी हुने गरेको छ। हरेक दिनजसो नाकाहरुबाट १ करोडसम्मको मटर चोरी निकासी हुने गरेको स्थानीयको अनुमान छ। चोरी निकासी बढेपछि त्यसको नियन्त्रणका लागि जिल्ला प्रशासन कार्यालयले कोरोना संक्रमणको कारण देखाएर महिना दिनअघिबाट जिल्लामा मटरको ओसारपसारमा प्रतिबन्ध लगाएको छ। तै पनि प्रहरीको आँखा छलेर मटर चोरी निकासी गर्ने प्रयास हुँदै आएको छ। प्रहरीले हरेक दिनजसो ५ देखि १० लाख बराबरको मटर पक्राउ गर्दै आएको छ। डेढ महिनाको अवधिमा त्यसरी प्रहरीले पक्राउ गरी पठाएका ४५ लाख बढीका केराउ लिलाम गरिएको महेशपुर भन्सार कार्यालयले जनाएको छ।"
विदेशका नेपालीलाई छिटो फर्काउन सांसद सङ्ग्रौलाको माग,"काठमाडौं :नेपाली कांग्रेसका केन्द्रीय सदस्य एवं प्रतिनिधिसभा सदस्य डा डिला सङ्ग्रौलाले नेपाल फर्कन पर्खिरहेका लाखौँ नेपालीलाई छिटोभन्दा छिटो स्वदेश फर्काउन विशेष योजना सञ्चालन गर्न सरकारसँग माग गरेकी छन्। सर्वोच्च अदालतको आदेशपछि पनि सरकारले निःशुल्क उडान सेवा शुरु गर्न नसक्नु खेदजनक रहेको उनले बताइन्। आज एक प्रेस विज्ञप्ति जारी गर्दै उनले भनेकी छन्, 'महँगो चार्टर्ड उडान गरेर सरकारले झन्डै ७० हजार नेपालीहरुलाई स्वदेश फर्काएको छ, तर अझै पनि खाडी मुलुक तथा मलेशियामा झन्डै तीन लाख नेपालीहरु स्वदेश फर्कन पर्खिरहेका छन्। तीमध्ये हजारौँ महिला, बेरोजगार तथा असक्त नेपालीहरु विमानको टिकट किन्न सक्ने स्थितिमा पनि छैनन्।' डा सङ्ग्रौलाले नेपाल फर्किन चाहने प्रवासी नेपालीलाई स्वदेश फिर्ता ल्याउने काममा सम्बन्धित मुलुकमा रहेका नेपाली दूतावासहरु, गैरआवासीय नेपाली सङ्घका च्याप्टरहरु, अन्य सामाजिक संस्थाहरु र मध्यपूर्वमा रहेको श्रमिक सञ्जालसँग सहकार्य गर्न आग्रह गर्दै प्रधानमन्त्री तथा श्रम मन्त्रीको पटकपटक ध्यानाकर्षणसमेत गराएको विज्ञप्तिमा उल्लेख छ । 'कोभिड१९ महामारीका कारण काम गुमाएर लामो समयदेखि खानका लागि पनि अरुको राहतको आशमा बसेका श्रमिकहरुको पहिचान गरी तत्काल निःशुल्क उद्धार गर्ने, दशैँ अगावै स्वदेश फर्काउन सके निःशुल्क, नसके कम शुल्कको उडानको व्यवस्था गर्दै श्रमिकहरुले नै तिर्ने गरी सात दिनका लागि होटल बुकिङ गर्नै पर्ने निर्णय फिर्ता लिएर होटलमा पैसा तिर्न नसक्ने श्रमिकहरुलाई निःशुल्क क्वारेन्टिनको व्यवस्था मिलाइयोस्', विज्ञप्तिमा उल्लेख छ।  रासस"
ओली र प्रचण्डको भेट : संवैधानिक नियुक्तिका विषयमा बिहीबार प्रतिपक्षीसँग छलफल,"काठमाडौं : सत्तापक्ष र प्रमुख प्रतिपक्षका शीर्ष नेताबीच संवैधानिक आयोगको रिक्त पदमा नियुक्तिलगायत समसामयिक विषयमा बिहीबार छलफल हुने भएको छ। प्रधानमन्त्री एवं सत्तारुढ नेपाल कम्युनिस्ट पार्टी (नेकपा) का अध्यक्ष केपी ओली र कार्यकारी अध्यक्ष पुष्पकमल दाहाल प्रचण्डबीच बुधबार भएको भेटले प्रतिपक्षी दलसँगको छलफल तय गरेको हो। प्रचण्ड र ओलीको भेटवार्ताले बिहीबार प्रमुख प्रतिपक्षी दल नेपाली कांग्रेसका सभापति शेरबहादुर देउवासहितको बैठक तय गरेको नेकपा संसदीय दलका उपनेता सुवासचन्द्र नेम्वाङले जानकारी दिए। नेकपाको यही भदौ २६ गते सहमतिका साथ निर्णय भई स्थायी कमिटीको बैठक सम्पन्नपछि अध्यक्षद्वयले अन्तरपार्टी सर्कुलर जारी गरी सरकार र पार्टीका कामलाई थप व्यवस्थित र प्रभावकारी बनाउने सङ्कल्प गरेका छन्। प्रधानमन्त्रीका प्रेस सल्लाहकार सूर्य थापाले अध्यक्षद्वयबीच नियमितजसो भेटवार्ता र छलफल हुने क्रममा बुधबार पनि भेटवार्ता भएको जानकारी दिए। अख्तियार दुरुपयोग अनुसन्धान आयोगको प्रमुख आयुक्त र आयुक्त, निर्वाचन आयोगका केही आयुक्तसहित विभिन्न संवैधानिक आयोगमा नियुक्तिको विषयमा छलफल हुन लागेको हो। केही विश्वविद्यालयमा उपकुलपति र पदाधिकारीको पदसमेत रिक्त छ। संवैधानिक नियुक्ति र अन्य नियुक्तिको विषयमा सरकार र प्रतिपक्षबीच छलफल हुन लागेको हो।"
बाजुरामा कालाजारको प्रकोप,"बाजुरा : बाजुरा जिल्लाको पूर्बी उत्तरी क्षेत्रका कालाजारको प्रकोप देखिन थालेको छ। बैशाखदेखी असारसम्म ४ जना कालाजारको बिरामी देखा परेको कोल्टि प्राथमिक स्वास्थ्य केन्द्रका प्रमुख डाक्टर राजुराज जैशीले बताए। पुर्वी उत्तरी क्षेत्रका बुढिनन्दा नगरपालिका, हिमाली, जगन्नाथ र स्वामीकार्तिक खापर गाँउपालिकामा कालाजारको प्रकोप बढदै गएको स्वास्थ्यकर्मीले वताएका छन्। कालाजारका बिरामी क्षेत्रमा दिन प्रति दिन बढदै गए पनि जाँच गर्ने किट नहुदा संकास्मत बिरामी रिफर गर्ने गरेको कोल्टि प्राथमिक स्वास्थ्य केन्द्रले जनाएको छ। कालाजार जाँच गर्ने चपघढ भन्ने किट हुन्छ, तर कोल्टि प्राथमिक स्वास्थ्य केन्द्रमा दुई महिनादेखि सकिएको डाक्टर जैशीले बताए। किट नभए पछि कालाजारको शंकास्पद बिरामीलाई नेपालगञ्ज रिफर गरेको बताए। दुई महिना यता ४ जनालाई रिफर गरेको जैशीले बताए। स्वास्थ्य कार्यलय बाजुरामा पटक पटक सकिएको जानकारी गरेको भए पनि किट नपठाउँदा बिरामीको उपचारमा समस्या भएको कोल्टि प्राथमिक स्वास्थ्य केन्द्रले जनाएको छ। तराईका जिल्लामा देखिने कालाजार रोग पछिल्लो केहि बर्ष यता बाजुरामा पनि देखा पर्न थालेको छ। कालाजार सरुवा रोग भएकाले समयमै सरकारको ध्यान जान जरुरी रहेको डाक्टर जैशीले बताए। स्वास्थ्य कार्यलय बाजुराका प्रमुख दयाकृष्ण पन्तले भने किटका लागि प्रदेशबाट नै ढिला आएको बताए। बल्ल सदरमुकाम पुगेको केही दिनमा कोल्टि किट पुग्ने पन्तले बताए। कालाजार रोग तराई जिल्लामा मात्र देखा पर्ने रोग हो। पछिल्लो समयमा पहाड तिर पनि देखा पर्ने थालेको छ। यो रोग भुसुनाको टोकाइबाट हुने र भुसिनाको टोकाइबाट सर्ने रोग हो। यो रोगको लक्षण ज्वरो आउने, तौल घटने, कलेजो र फियोमा असर पार्ने र अन्य संक्रमण फैलिएर मृत्यु हुन सक्ने चिकित्सकले बताए। कालाजारको उपचार बाजुरामा हुदैन्,। उपचारका लागि नेपालगञ्ज धनगढी जानु पर्ने रहेको स्वास्थ्यकर्मीले बताए। कोल्टि क्षेत्रमा १ वर्ष पहिला कालाजारबाट एक जना बालिकाको मृत्यु समेत भएको थियो। स्वामीकार्तिक गाउँपालिका ५ जेरा बस्ने १३ वर्षीय भाग्य शाहीको उपचारका क्रममा काठमाडौंको कान्ति बाल अस्पतालमा मृत्यु भएको थियो। कोल्टिमा उपचारका लागि ल्याइएको थियो। कालाजारबाट उनको अबस्था गम्भीर भएकाले काठमाडौं रिफर गरयौ त्यस्तै मृत्यु भएको स्वास्थ्य केन्द्रले जनाएको छ। गएको वर्ष थप दुई जना कालाजारका बिरामी भेटिएका थिए। स्वामिकातिक गाउँपालिका ५ जेरा बस्ने ११ वर्षीय कञ्चना शाही र स्वामिकार्तिक गाउँपालिका २ साप्पाटा की ३ वर्षीय करिश्मा भण्डारीलाई यो रोग देखा परेको थियो। गत वर्ष २ जनामा देखा परेको कालाजार रोग यो वर्ष चार जनामा देखा परेको छ। गाउँमा संक्रमण धेरै हुन सक्छ स्वास्थ्य सस्थामा एकदमै अप्ठ्यारो भएपछि मात्र ल्याउने गर्छन। यो क्षेत्रमा २ वर्ष पहिला मलरिया रोग समेत देखा परेको थियो। अहिले फाटफुट रुपमा कालाजार देखा परदै आएको स्वास्थ्यकर्मीले बताए। बाजुराका बुढिन्नदा नगरपालिका, स्वामिकार्तिक, हिमाली र जगन्नाथ गाँउपालिका निकै जोखिम रहेको जिल्ला स्वास्थ्य कार्यालय बाजुराले जनाएको छ। यी स्थानीय तह निकै विकट भएकाले कालाजार सम्बन्धि चेतना र नियन्त्रणका लागि पहल नगरे माहामारी फैलन सक्ने स्वास्थ्यकर्मीले बताए।"
वर्ल्ड लिङ्कको २५ वर्ष पूरा : ग्रामीण क्षेत्रमा इन्टरनेट पुर्याउने कम्पनीको योजना,"काठमाडौं : देशकै ठूलो इन्टरनेट सेवा प्रदायक कम्पनी वर्ल्ड लिङ्क कम्प्युनिकेसन्स लिमिटेडले आफ्नो स्थापनाको २५ वर्ष पूरा गरेको छ । सन् १९९५ मा ईमेल सेवासँगै सुरु भएको वर्ल्ड लिङ्कको यात्राले मंगलबार २५ औं बसन्त पार गरेको हो । अध्ययनका लागि अमेरिकामा रहेका दिलिप अग्रवालले सन् १९९५ नेपालमा रहेका आफ्ना आमाबुबासँग इन्टरनेटमा जोडिने रहर पुरा गर्न सेवाको थालनी गरेका थिए । अहिले एफटीटीएच प्रविधिसहित वर्ल्ड लिङ्कको इन्टरनेट सेवा देशका ७३ जिल्लामा विस्तार भइसकेको छ । नेपालमा प्रयोग हुने कूल इन्टरनेट ब्याण्डविथ मध्ये ४३ प्रतिशत ब्याण्डविथ वर्ल्ड लिङ्कबाट नै खपत भइरहेको छ।कम्पनीका अध्यक्ष अग्रवालले हरेक तीन जना प्रयोगकर्तामा एकजना प्रयोगकर्ता वर्ल्ड लिङ्कको हुनु आफ्ना लागि गर्वको विषय भएको बताए । कम्पनीले ३५ सय भन्दा बढी दक्ष कर्मचारीलाई रोजगारी समेत प्रदान गरिरहेको छ । कम्पनीले अहिले समग्र दूरसञ्चार क्षेत्रकै तेस्रो ठूलो कम्पनीको रुपमा स्थापित भइसकेको छ। वर्ल्ड लिङ्क नेपाल सरकारलाई धेरै भ्याट तिर्ने दशौं तथा सूचना प्रविधि क्षेत्रबाट आयकरमा पहिलो ठूलो कम्पनी हो । हाल चार लाख घरायसीका साथै दश हजार कर्पोरेट तथा सरकारी ग्राहक छन् । सन् २०१४ मा सय करोड लगानी गर्ने योजनाका साथ सुरु गरिएको एफटीटीएच पूर्वाधारले कम्पनीलाई नयाँ उचाईमा पुर्यााएको हो । सन् २०१७ मा ग्रामीण दूरसञ्चार विकास परियोजना हात पारेको कम्पनीले २०१९ मा उक्त आयोजना सफलतापूर्वक सम्पन्न गरी कर्णाली जस्तो विकट क्षेत्रमा समेत आफ्नो इन्टरनेट सेवा दिँदै आएको छ । नियामक नेपाल दूरसञ्चार प्राधिकरणका अध्यक्ष पुरुषोत्तम खनालले २०५४ सालमा अनुमतिपत्र जारी भएसँगै वर्ल्ड लिङ्कसँग प्राधिकरणको सम्बन्ध जोडिएको स्मरण गरे । कर्णालीलाई विकासबाट सधैं पछाडि पारियो भन्ने आवाजलाई सम्बोधन गर्न लागि हामीले टेण्डर आह्वान गरेका थियौं, उनले भने, त्यो परियोजना वर्ल्ड लिङ्कले प्राप्त गरेर सफलतापूर्वक जिम्मेवारी पूरा गरेको छ ।"
बिहारमा चट्याङ लागेर १५ जनाको मृत्यु,बिहार : भारतको बिहार राज्यका विभिन्न जिल्लामा हालै केही दिनयता भएको अविरल वर्षा र त्यसपछिको चट्याङमा परी १४ जनाको ज्यान गएको छ। यसै हप्ता बिहारका विभिन्न छ जिल्लामा परेको चट्याङ लागेर १५ जनाको मृत्यु भएको हो। समाचारमा जनाइएअनुसार अविरल वर्षासँगै परेको चट्याङले लागेर उनीहरुको निधन भएको हो। चट्याङका कारण गएको तीन दिनमा ती नागरिकको ज्यान गएको र अरु केही व्यक्ति नराम्ररी घाइते भएका बिहारका विपद् व्यवस्थानसम्बन्धी अधिकरीहरुले जानकारी दिएका छन्। बिहारको विपद् व्यवस्थापन विभागले बुधबार बिहान सो कुराको जानकारी दिएको हो। गएको सोमबारदेखि यहाँ चट्याङ पर्न सुरु गरेको र बुधबार बिहानसम्म यो संख्या १५ पुगेको बिहारको विपद व्यवस्थापन विभागले जानकारी दिएको हो। भारतीय सञ्चार माध्यमहरुका अनुसार बिहार राज्यका विभिन्न जिल्लामा गत महिना मात्र पनि चट्याङका कारण १०० जनाभन्दा बढीको ज्यान गएको थियो। मौसम खराब रहेकोले बाहिर ननिस्कन र सम्भावित चट्याङबाट बच्ने उपायहरु अपनाउन पनि राज्यका सबै सर्वसाधारण नागरिकहरुमा सूचना जारी गरिएको बताइएको थियो। यसैगरी बिहारका मुख्यमन्त्री नितिश कुमारले चट्याङ लागेर ज्यान गएका व्यक्तिका परिवारका सदस्यलाई प्रति परिवार चार लाख भारतीय रुपैयाँका दरले क्षतिपूर्ति दिने घोषणा गरेका छन्। पीडितका परिवारलाई सो रकम हस्तान्तरण गर्ने काम भइरहेको बताइएको छ।
सुत्केरी र गर्भवतीको निःशुल्क कोरोना बीमा,"बुटवल : कोरोनाको जोखिममा रहने सुत्केरी र गर्भवतीको निःशुल्क बीमा गर्न थालिएको छ । रुपन्देहीको सैनामैना नगरपालिकाले गर्भवती तथा सुत्केरीमहिलाको निःशुल्क कोराना बीमा गरिदिन थालेको हो । नगरमा रहेको उपप्रमुखसँग महिला कार्यक्रम अन्र्तगत बीमा गर्न लागिएको उपप्रमुख बिना रानाले जानकारी दिइन । नगरभित्र रहेका डेढ महिनाका सुत्केरी र सबै गर्भवतीको बीमा गर्न थालेका हौं, उनले भनिन् । बीमाले महिलामा रोगसँग लड्ने मानसिकताको थप विकास हुने अपेक्षा गरिएको रानाको भनाइ छ । नगरपालिका स्वास्थ्य शाखा प्रमुख हेमराज पन्थीका अनुसार गर्भवती तथा डेढ महिनाको सुत्केरी महिला बीमा कार्यक्रममा सहभागी हुन पाउनेछन् । नगरमा रहेका सबै गर्भवती तथा सुत्केरी महिलाले आफ्नो नजिकै रहेका स्वास्थ्य स्वयंमसेवीकालाई सम्पर्क गर्न नगर स्वास्थ्य शाखाले आग्रह गरेको छ । बिमा गर्न वडाको सिफारिसमा प्रतिव्यक्ति तीन सय रुपैया खर्च लाग्छ । एक लाखको विमा गर्न थालिएको नगरपालिकाले जनाएको छ ।"
घर भासिएपछि टहराको बास,"पोखरा : पोखरा २२ पिपलडालीकी निनु विक सधाझै सोमबार दिउँसो घरभित्र खाजा बनाउँदै थिइन् । एक्कासी जमिन नै दबेजस्तो भो । के भो भन्दै बाहिर के निस्केकी थिएन्, घरको कोठा नै भाँसियो । सोमबार बिहान पानी परेपनि दिउँसो घाम लागेको थियो । एक्कासी कोठा भसिएपछि घरमा रुवासावी भयो । कोठा करिब ६ फिट तलसम्म भाँसिएको छ ।' कसो बुहारी बेलैमा बाहिर निस्किएर केही भएन,' निनुको सासूआमा राधिका विकले सुनाइन् । कुमार विकले ०७६ भदौमा ऋण धन गरेर घर बनाएका थिए । घरको ऋण अझै बाँकी छ । घर भने भाँसियो । घरभित्र भित्र भुवान परेको छ उनले सुनाए । कुमारको घरसँगैको बुवाआमा बस्ने घर र दाजुको घरभित्र पनि भुवान पसेकोले चिरिएको धनीराम विकले बताए । दैनिक पानी परेकोले भुवाङ बढेर ठूला भएको छ । तीन घरका बालबालीकासहित १२ जनाको परिवार सोमबारदेखि अहिले बाँसले बारेर नजिकै टहरो बनाएर बसेका छन् । पक्की घर भासिएपछि पोखरामा दैनिक पानी परिरहेकाले अहिले बनाएको टहरो पनि भासिनेभित्र हुँदै भासिने पो हो कि भन्ने चिन्तामा रहेको उनले सुनाए । तीन पुस्तादेखि आएको यो परिवार यति बेला पानी परेपछि दैनिक के हुने हो भन्ने चिन्तामा रहेको छ । घरभित्र भित्र भुवान परेकाले अब कहाँ बस्ने भन्ने चिन्तामा परेको ५६ वर्षीय धनिरामले सुनाए । यसअघि यहाँ वरपर कहिल्यै यस्तो भएको थाहा थिएन एक्कासी के भो भो घर नै भाँसियो उनले भने । पोखरा २२ पिपलडालीस्थित कुमार विकको भुवाङ परेर भाँसिएको घर । पिपलडाली वरपरको क्षेत्रको जमिन कमेरा माटोले बनेको भएकाले भित्रभित्र पानी पसेपछि यस्तो भएको हुनसक्ने पोखरा २२ का वडा सदस्य मात्रिका बरालले बताए । ऋण खोजेर बनाएको घर भाँसिएपछि समस्या परेकाले सहयोगका लागि पोखरा महानगरपालिकालगायतका हारगुहार गरिरहेको पनि उनले बताए । यसैगरी पोखरा १७ झरी चौतारामा पनि दुई घर भाँसिएका छन् । दैनिक वर्षापछि कमेरो माटो रहेको झरी चौतारा क्षेत्रका दुई घर दबेको पोखरा महानगरपालिका वडा नम्बर १७ का वडा अध्यक्ष तिर्थराज अधिकारीले बताए । पोखरा १७ का डिलबहादुर विकलगायत तीनजनाको घर भित्रभित्रै भुवान परेपछि ढल्केको छ । घर नै जोखिममा परेपछि यहाँका स्थानीय पनि टहरा बनाएर बसेका छन् । घर भाँसिएपछि नजिकैको बारीमा टहरा बनाइँदै ।"
भारतीय लोकसभामा बीजेपी सांसदले नेपाली बोल्दै तेन्जिङ नोर्गेलाई भारत रत्नबाट सम्मान गर्न माग,"नयाँ दिल्ली : भारतीय लोकसभाका सांसद राजु बिष्टले नेपाली भाषामा बोल्दै सगरमाथा आरोही तेन्जिङ नोर्गे शेर्पालाई भारत रत्नबाट सम्मान गर्न माग गरेका छन्। पश्चिम बंगालबाट निर्वाचित सांसद बिष्टले मंगलबारको लोकसभा बैठकमा यस्तो माग गरेका हुन्। हिन्दीमा म पनि मेरो कुरा मेरो मातृभाषामा राख्दैछु भन्दै नेपालीमा बोलेका बिष्टले तेन्जिङ नै भारत रत्न सम्मानको सर्वाधिक योग्य भएको बताए। भारत वर्षले कुनै व्यक्तिलाई गर्ने सर्वोच्च नागरिक सम्मान भारत रत्नका सर्वाधिक योग्य वहाँलाई अझैसम्म सम्मान गर्न सकेका छनौँ, बिष्टले भने, म सरकारलाई स्वर्गीय तेन्जिङ नोर्गे शेर्पाज्यूलाई भारत रत्न सम्मान प्रदान गर्न अनुरोध गर्दछु। उनले नेपाललगायत विश्वका थुप्रै मुलुकले शेर्पालाई सर्वोच्च सम्मान प्रदान गरेको स्मरण समेत गरेका थिए। बिष्ट भारतीय जनता पार्टीका तर्फबाट २०१९ को आम चुनावमा भारतीय लोकसभा सदस्यका लागि निर्वाचित भएका थिए।"
कलङ्कीनागढुङ्गा सडकमा मर्मत सुरु,"काठमाडौं : गत वर्ष निर्माण सम्पन्न भएको कलङ्कीत्रिपुरेश्वरनागढुङ्गा सडकमा मर्मतको काम भइरहेको छ। निर्माण सम्पन्न भएको १३ महिनासम्म निर्माण कम्पनीले नै मर्मत गर्नुपर्ने भएकाले सोहीअनुसार मर्मत भइरहेको हो। त्रिपुरेश्वरदेखि कलङ्कीसम्मको मर्मत भइसकेकाले कलङ्कीदेखि नागढुङ्गा खण्डमा मर्मत भइरहेको काठमाडौँ उपत्यका सडक विस्तार आयोजनाले जनाएको छ। आयोजना प्रमुख गुरु अधिकारीका अनुसार निर्माण सम्पन्न भएपछिको १३ महिनासम्ममा जुनजुन कम्पनीले सडक निर्माण गरेको हो, समस्या आउँदा उसैले मर्मत गर्नुपर्छ। 'यस खण्डमा देखिएको त्रुटि सच्याउने काम भइरहेको छ', प्रमुख अधिकारीले भने, 'यो खण्डमा काम भएपछि नै डिभिजन सडक कार्यालयलाई हस्तान्तरण गरिनेछ।' यो सडक उपत्यकाको विस्तारित सडकमध्ये सबैभन्दा पहिले निर्माण सकिएको सडक हो। पाँच वर्षपहिले नै सडक विस्तारका लागि ठेक्का सम्झौता भए पनि सडकसँगै घर भएका स्थानीयवासीको अवरोधका कारण दुई वर्षसम्म निर्माण ठप्प थियो। स्थानीयवासीले घर भत्काउन नमानेपछि सरकारले उपलब्ध चौडाइमा कालोपत्र गर्ने निर्णय गरेको थियो। सोही निर्णयका आधारमा चावहिलसाँखु सडकसँगै यो सडकको निर्माण भएको थियो। उपलब्ध चौडाइमा मात्रै सडक निर्माण गर्दा झण्डै आधा लम्बाइमा मापण्डानुसार चौडाई कायम भएको छ। मापदण्डानुसार २२ मिटर चौडाई कायम भएका स्थानमा मात्रै आयोजनाले दुबैतर्फ हिमपाइप र पैदलयात्रु मार्ग निर्माण गरेको छ। चौडाई कम भएका स्थानमा सडक उपलब्ध भएपछि नै पैदलयात्रु मार्ग निर्माण गरिनेछ।"
पहिरो पन्छाएपछि नारायणगढमुग्लिन सडक सञ्चालनमा,"काठमाडौं : नारायणगढमुग्लिन सडकखण्डको चार किलो र पाँचकिलोमा आज बिहान खसेको पहिरो पन्छाएसँगै सडक सञ्चालनमा आएको छ सडकका चार ठाउँमा एकतर्फी सञ्चालनमा रहेका छन् भने अन्य ठाउँ सफा गरिएको छ। जिल्ला ट्राफिक प्रहरी कार्यालयका प्रमुख दयाकृष्ण भट्टकाअनुसार बिहान ५:४५ बजेको समयमा ती दुवै ठाउँमा पहिरो खसेर सडक अवरुद्ध भएको थियो। पहिरो पन्छाएसँगै बिहान ११:०० बजेदेखि सवारी आवागमन शुरु भएको उहाँले जानकारी दिए। भट्टका अनुसार सो सडकको सत्रकिलो, सिमलताल, रिग्दीखोला र भालुढुङ्गामा एकतर्फी सडक खुलेको छ। डिभिजन सडक कार्यालय भरतपुरका प्रमुख कृष्णराज अधिकारीका अनुसार एकतर्फी सडक खुलेका ठाउँमा दुईतर्फी खुलाउने काम सुरु भएको छ। सो सडकखण्डमा सोमबार राति ठाउँठाउँमा पहिरो खसेको थियो। पाँच वर्षयताको सबैभन्दा बढी पहिरो खसेको कार्यालयले जनाएको छ। मङ्गलबार दिनभर १६ उपकरण प्रयोग गरेर पहिरो पन्छाइएको थियो।"
"श्राद्धको खाना खाएर एकको मृत्यु, १५ बिरामी","कैलाली : कैलालीमा श्राद्धको खाना खाएर १५ जना बिरामी भएका छन्। गोदावरी नगरपालिका१० खमौराका मान्छे बिरामी भएका हुन्। बिरामी भएका मध्ये एकजनाको मङ्गलबार साँझ मृत्यु भएको जिल्ला प्रहरी कार्यालयले जनाएको छ। श्राद्धमा खाना खाएर बिरामी परेका सुरेश बोहराको सेती प्रादेशिक अस्पतालमा उपचारका क्रममा मृत्यु भएको जिल्ला प्रहरी कार्यालयका प्रहरी नायब उपरीक्षक प्रतिक विष्टले बताए। बिरामी भएका अन्य १५ जनाको सेती प्रादेशिक, नवजीवन र माया मेट्रो अस्पतालमा उपचार भइरहेको प्रहरीले जनाएको छ। वडाध्यक्ष रवीन्द्र शाहीका अनुसार यही भदौ २७ गते श्राद्धमा खाना खाएका उनीहरु बिरामी परेका हुन्। सेती अस्पतालका आकस्मिक वार्ड प्रमुख कृष्ण बोहराले फुड प्वाइजनिङ (खाद्य विषाक्तता)का कारण उनीहरु बिरामी परेको बताए।"
सुनिलको तिमी भित्र सार्वजनिक (भिडियो),"काठमाडौं : गायक सुनिल थापा मगरको तिमी भित्रबोलको गीतको भिडियो सार्वजनिक भएको छ। गीतकार डीपी खनालको शब्द र विनय कार्कीको संगीत रहेको गीतमा गायिका सोभा तामाङको स्वर रहेको छ। सुनिलकै अभिनय रहेको भिडियोमा सुस्मिता खड्काले साथ दिएकी छिन्। सुनिलले नेपाली सेलो पप गीत लेकैमा, छातीभरि देश बोकी, नसालु लगायतका चर्चित गीत सार्वजनिक भइसकेका छन्। दीपक गिरीको छायांकन र अनिल रानाको सम्पादन रहेको गीतको भिडियोलाई गौरव गिरीले निर्देशन गरेका हुन्।"
भोजपुरमा ५ कोरोना संक्रमित थपिए,"भोजपुर : प्रहरी, बैंकका कर्मचारी र थुनुवा सहित भोजपुरमा थप ५ जनामा कोरोना संक्रमण पुष्टि भएको छ। नेपाल प्रहरीका ३ जना, राष्ट्रिय वाणिज्य बैंक भोजपुर शाखा एक र एक थुनुवासहित ५ जनामा कोरोना संक्रमण देखिएको हो। योसंगै भोजपुरमा कोरोना संक्रमितको संख्या २५ पुगेको छ। कोरोना पुष्टि भएकाहरु क्रमशः ३३, २८, २७, ३९ र ४९ वर्षीय पुरुष छन्। बैंकका कर्मचारीमा संक्रमण देखिएपछि बैंकको सम्पर्कमा आएका सबैलाई १४ दिन होम क्वारेन्टाइनमा बसिदिन जिल्ला प्रशासनले आग्रह गरेको छ। संक्रमितको ट्राभल हिस्ट्रीको आधारमा अन्यको पनि स्वाब परीक्षण गरिने सहायक प्रमुख जिल्ला अधिकारी रामप्रसाद लुईँटेलले जानकारी दिए। भाद्र २४ गते षडानन्द नगरपालिकामा ५ जना र भोजपुरमा ३ गरी ८ जनामा कोरोना पुष्टि भएपछि ट्राभल हिस्ट्रीका आधार एकसय १ जनाको स्वाब विपी कोईराला स्वास्थ्य विज्ञान प्रतिष्ठान धरान पठाइएको थियो। जसमा ९६ जनाको पिसिआर रिपोर्ट नेगेटिभ आएको थियो। त्यस्तै कन्ट्याक्ट टेसिङका आधारमा षडानन्द नगरपलिकाका २७ जनाको पनि पिसिआर रिपोर्ट नेगेटिभ आएको थियो। संक्रमितमध्ये ९ जना निको भईसकेका छन्।"
हत्या आरोपमा एक वर्षपछि श्रीमतीसहित दुई जना पक्राउ,नवलपुर : हत्या गरेको १ वर्षपछि श्रीमतीसहित दुई जनालाई पूर्वी नवलपरासी जिल्ला प्रहरी कार्यालयले पक्राउ गरेको छ। २०७६ असार २० गते गैंडाकोट नगरपालिका१८ हुर्चिल बस्ने ४२ वर्षीय धनबहादुर सुगुरपाक मगरलाई ३८ वर्षीया श्रीमती फुलमाया र सोही ठाउँका ४० वर्षीय मेखबहादुर सुनारीले हत्या गरेको जिल्ला प्रहरी कार्यालयका प्रवक्ता डीएसपी मोहनबहादुर खाँणले बताए। मृतक धनबहादुर हराएको भनी गत भदौ २९ गते निवदेन परेपछि खोजतलासका क्रममा उनको शव स्थानीय सुन्दरी सामुदायिक वनमा गाडेको अवस्थामा कंकाल फेला परेको खाँडले बताए। सोधपुछका क्रममा उनीहरुले मिलेर एक वर्षअघि हत्या गरेको खुलेको हो। हत्या अभियोगमा पक्राउ परेका दुवै जनालाई कर्तव्य ज्यानमा मुद्दा चलाइएको प्रहरीले जनाएको छ।
"विद्युत लाइन विस्तारमा लापरबाही, करेन्ट लागेर एकको मृत्यु एक घाइते","दैलेख : करेन्ट लागेर दैलेखमा एक जना युवाको मृत्यु भएको छ। जिल्लाको भैरबी गाउँपालिका२ मा विद्युत लाइन विस्तारको क्रममा करेन्ट लागेर सोहि ठाउँका २४ वर्षीय पुस्कार थापाको मृत्यु भएको जिल्ला प्रहरी कार्यालय दैलेखका नैनबहादुर साँवदले जनाए। करेन्ट लागेर एक जना घाइते भएका छन्। घाइते हुनेमा सोहि ठाउँका २६ बर्षिय भुपेन्द्र थापा रहेको प्रहरी निरिक्षक साँवदले बताए। घाइतेको दुल्लु अस्पतालमा उपचार भईरहेको छ। विद्युत विस्तारका लागि गाड्न लागिएको पोल नजिकै रहेको करेन्ट प्रवाह भईरहेको विद्युत लाइनमा ढल्दा करेन्ट लागेको प्रहरीले जनाएको छ। भैरबी गाउँपालिकामा हाल सामुदायिक विद्युतीकरण साझेदारी कार्यक्रम अन्तरगर्त विद्युत विस्तारको काम भईरहेको छ। जिल्लामै पहिलोपटक भैरबी गाउँपालिकाको सामुदायिक ग्रामीण विद्युतीकरण साझेदारी कार्यक्रम स्वीकृत भएको थियो। विद्युत विस्तारका क्रममा नेपाल विद्युत् प्राधिकरण वितरण केन्द्र दैलेखसँग समन्वय नगर्दा उक्त घटना घटेको केन्द्रप्रमुख शिवजीप्रसाद शाहले बताए। सामुदायिक विद्युतीकरण साझेदारी कार्यक्रम अन्तरगर्त विद्युत विस्तारको जिम्मा रेनु कन्ट्रक्सन ललितपुरले जिम्मा पाएको छ, केन्द्र प्रमुख शाहले भने नेपाल विद्युत् प्राधिकरण वितरण केन्द्र दैलेखसँग समन्वय नगर्दा उक्त घटना भयो।"
वडासचिवको मृत्यु,"जाजरकोट : जाजरकोटको नलगाड नगरपालिकामा कार्यरत एक जना वडा सचिवको मृत्यु भएको छ। नलगाड नगरपालिकाको १० नम्बर वडा कार्यालयमा कार्यरत वडासचिव कविराम रोकाको बुधवार मृत्यु भएको हो। रुकुम पश्चिम मुसिकोट नगरपालिका १३ छिवाङ निवासी २६ वर्षीय रोकाको कार्यक्षेत्रमा खटिएका बेला निधन भएको नगरप्रमुख टेकबहादुर रावलले बताए। एक सातादेखि ज्वरो आउने, स्वास फेर्न गाह्रो हुने लगायतका समस्या उनमा देखिएको थियो। कोरोना संक्रमणको आशंकामा उनको स्वाब संकलन गरेर प्रयोगशाला पठाउने तयारी भइरहेको छ।"
छोरीका कुरा पनि सुनिदेऊ !,"नौ वर्षकी छोरीकी चालीस कटेकी आमा म। अहिलेको परिपे्रक्ष्यमा घरको चौघेराभित्रको दैनिकी। खेल्ने, दौडने उमेरका बालबालिकालाई कोठाभित्र राख्नुपर्ने बाध्यता। दैनिक निस्कने पत्रपत्रिका किन्न माहोल नभएर घरमा नै अनलाइनबाट देशविदेशका समाचार पढ्ने र हेर्ने गर्छु। धेरै समय छोरी मेरो वरिपरि नै हुन्छिन्। चार कक्षामा पढ्ने छोरीले प्रायः मेरा प्रत्येक गतिविधि नियालिरहेकी हुन्छिन्। समाचार पढ्दा कहिले भावुक, कहिले आक्रोशित, कहिले खुसी हुनु स्वाभाविकै हो। मेरो भावलाई थोरै मात्र भए पनि छोरीले बुझेकी छे। एकै दिन बालिका बलात्कार र करणीका तीनचारवटा घटना समाचारमा देख्दा जोकसैको मन अत्तालिन्छ। यी घटनाले मलाई पनि बेचैन बनायो। सल्यानमा आफैंले पढाएको पन्ध्र वर्षीया विद्यार्थीलाई गर्भवती बनाएपछि उनले पेट बढ्ला र अरूले थाहा पाउलान् भनेर आत्महत्या प्रयास गरिन्। कस्तो विडम्बना, संसार कोरोनाबाट सजक हुन घरभित्र बसेको अवस्थामा गुरुबाटै बलात्कार हुनुपर्ने ! गर्भवती भएपछि परिवार र समाजबाट घृणित हुनुपर्ने डरले मर्नुपर्ने ! त्यसैगरी सुर्खेतमा साथीको जन्मदिन मनाएर घर फर्किंदै गर्दा बाटैमा बलात्कृत भएकी चौध वर्षीया बालिका, मोरङ सुन्दरहरैचामा घरपतिबाट बलात्कृत भएकी तेह्र वर्षीया बालिका र सिन्धुपाल्चोककी सत्र वर्षीया बालिका एक वर्षदेखि लगातार आफ्नै बुबाबाट बलात्कृत भएछन्। यो समाचार ल्यापटपमा मसँगै बसेर हेरिरहेकी छोरीले सोधिन् आमा, केटीहरूलाई किन बलात्कार गर्छन् अनि मार्छन् पनि ? निर्मला पन्तलाई पनि बलात्कार गरेर मारे। केटाहरूलाई चाहिँ बलात्कार गरेर मार्दैनन् ? बलात्कार भनेको के हो ? उनको जवाफले म अवाक भएँ। हामी बालबालिकालाई सुरक्षित रहने कुरा सिकाउँछौं तर देशमा भएका नराम्रा घटनाबारेमा बताउँदैनौं। निर्मला पन्तले पनि कुनै दिन यस्तै प्रश्न आमालाई सोधिन् कि सोधिनन् होला ? निर्मला नजन्मदै हाम्रो समाजमा बालिका बलात्कार र हत्याका घटना हुन्थे भन्नेमा दुईमत छैन। किशोरी अवस्थामै उनी बलात्कारको सिकार भइन्। हत्या भएको दुई वर्ष पूरा भइसक्यो। यसै विषयमा भएको अनुसन्धानमा आरोपितहरूले सफाइ पाए, तर निर्मलाको हत्यारा को हो भन्ने कुरा पत्ता लाग्न सकेको छैन। निर्मलाका अभिभावकले न्याय पाउन सकेका छैनन्। राज्यले बालबालिकाको उज्ज्वल भविष्यका लागि प्रतिबद्धता जाहेर गरिरहँदा निर्मला पन्तहरूका बुबाआमाहरूले पनि न्याय पाउन सकून्। हाम्रो समाजका धेरै निर्मलाहरू हिंसाका सिकार भएका छन्। बुबा, मामा, दाजु, हजुरबुबा, काका, भिनाजु, बडाबा, गुरु, साथी, प्रेमी, आफन्त, नातागोता, हाकिम, घरपति, साहु, छिमेकीबाट बालिका बलात्कृत भएका घटना ताजा छन्। बामे सर्न नथालेकी बालिकादेखि घाँस काट्न गएकी किशोरीहरू बलात्कृत भएर मृत्युवरण गर्न पुगेका छन्। ट्युसन गएकी छोरी बलात्कृत हुन्छन्। प्रधानाध्यापक र गुरुहरू आफ्नै कार्यकक्षमा बोलाएर छात्राहरूको संवेदनशील अंगमा छुन्छन्। यस्ता घटनाले समाजका पुरुष पात्रहरू घृणित कर्म गर्छन् ? बालिका, युवती र महिलामाथि भइरहने यस्ता पाशविक घटना देख्दा लाग्छ, छोरी नजन्मिदिए पनि हुन्थ्यो। विभेदको कारणले भन्दा पनि बलात्कारका घटनाले छोरीलाई जोगाउन नसकिने भएको छ। यसका साथै हिंसाका घटनाले सिंगो देशका बालिकाको बालमनोविज्ञान र मानसिक स्वास्थ्यमा गम्भीर प्रभाव पर्ने छ। कुनै बालिका बलात्कृत भइन् भने त्यसले बालिका र उसको परिवारलाई पर्ने मानसिक आघातको लेखाजोखा कुनै पनि यन्त्रले गर्न सक्दैन। सामाजिक पीडाले त बाँचुञ्जेल परिवारलाई गोमन सर्पले झैं डसिरहने छ। सधैंका लागि ओठबाट हाँसो हराउनेछ। आर्थिक क्षेत्र पनि प्रभावित हुँदै जानेछ। दिनानुदिन छोरीहरूमाथि हुने हिंसा बढ्ने क्रममा छ। एसिड आक्रमण, साइबर अपराध, बालिका बेचबिखन, बलात्कार र करणी, यौन हिंसा, बालविवाह, भ्रूण हत्या, अपहरण आदि घटना भइरहेका छन्। साँच्चै भन्नुपर्दा यस्ता घटनाले छोरी हुने सम्पूर्ण आमाहरूको मन बेचैन भइरहन्छ भने बालिकाको जीवनमा नकारात्मक असर परिरहन्छ। छोरीकी आमा भएको नाताले मेरो आग्रह छ सरकार, हाम्रा छोरीलाई विभिन्न प्रकारका हिंसाका सिकारबाट कोषौं टाढा रहने वातावरण सृजना गरिदेऊ। ताकि मेरी छोरी सुरक्षित छे भन्ने भावना अभिभावकमा जागोस्। अब नेताहरूले आफ्नो कुर्सी बचाउन गर्ने खर्चहरू छोरीहरू बचाउन र जोगाउन खर्च गरिदिऊन्। राजनीतिक दलहरूले कार्यकर्ता, अरौटे, भरौटेमाथि गर्ने खर्च नाबालक छोरीहरूको संरक्षणनिम्ति गरिदिऊन्। यति कर्म भए भने भविष्यमा कयौं गुणा बढी हाम्रा छोरीहरूले देश विकासमा सहयोग गर्नेछन्। पार्टीका कार्यकर्ता त पार्टीका भोटर बैंक मात्र हुन्। यो देश छोरीहरूको पनि हो। उनीहरूले पनि गरिखान पाउनुपर्छ। सुरक्षित रूपमा हिँडडुल गर्न, बस्न र बाँच्न पाउनुपर्छ। यस अवस्थामा मात्र लाखौं असल छोरीहरू जन्मिन्छन्। संसारमा देशको नाम उँचो राख्नेछन्। यस वर्षको राष्ट्रिय बालदिवस सकियो। आगामी दिनमा केपी ओली सरकारसँग मेरो एउटै आग्रह छ राज्यले बालबालिकाको उज्ज्वल भविष्यका लागि प्रतिबद्धता जाहेर गरिरहँदा निर्मला पन्तहरूका बुबाआमाहरूले पनि न्याय पाउन सकून्।"
सिन्धुपाल्चोकको सोही ठाउँ केन्द्रविन्दु बनाई फेरि भूकम्प,काठमाडौं : सिन्धुपाल्चोक केन्द्रविन्दु भएर बुधबार बिहान फेरि अर्काे भूकम्पको गएको छ । राष्ट्रिय भूकम्प मापन तथा अनुसन्धान केन्द्रका अनुसार सिन्धुपाल्चोकको राम्चेलाई नै केन्द्रविन्दु बनाएको अर्काे सानो भूकम्प गएको हो । बुधबार बिहान ६ बजेर १० मिनेट जाँदा ३८ म्याग्निच्यूडको अर्काे भ्रकम्प गएको भूकम्प मापन केन्द्रले जानकारी दिएको छ । बुधबार बिहान ५ः१९ बजे सोही केन्द्रविन्दु भएर ६ म्याग्निच्यूडको गएको थियो।
गरिबलाई चिटिक्कको घर,"विराटनगर : मोरङको बेलबारी नगरपालिका४ की सीता राईसँग घर बनाउने पैसा थिएन। थोरै जग्गामा भए पनि घर बनाइदिने दाताको खोजीमा थिइन् उनी। बिहान बेलुका जीविका चलाउनै हम्मे थियो उनको परिवारलाई। फुसको छानो भएको पानी चुहिने झुप्रो घरमा उनका परिवारको गुजरा चलिरहेको थियो। अहिले उनको परिवारले एउटा चिटिक्कको घर पाएकोे छ। श्रीमान, छोरा र छोरीसहित चार जनाको परिवारका लागि अहिलेलाई त्यो घर पर्याप्त छ। राम्रो घरमा बस्ने सपना पूरा भएको छ, राईले भनिन्, यसअघि पानी चुहिने झुप्रो टाल्न पनि सक्ने अवस्था थिएन। बेलबारी३ का नारायण राई पनि कर्कतपाताको छानो भएको र फण्डेसन उठाएको घर पाएपछि मख्ख छन्। जीवनमा यतिका दुःख गर्दा पनि परिवारका सदस्यलाई राम्रो घरमा राख्न सकिएन भन्ने पीर थियो। उनले भने, अब त्यो चिन्ता टरेको छ। ओत लाग्ने घर पाएपछि हातमुख जोर्ने जोहो त गर्न सकिन्छ नि, उनले भने, पानी मात्रै नचुहिने घर पाउँदा जिन्दगीमा ठूलो राहत मिलेको छ। नारायणले नयाँ घर पाएपछि सरकार पनि रहेछ भन्ने अनुभूति भएको बताए। सीता र नारायण मात्रै हैन अहिले बेलबारीको चारवटा वडामा बसोबास गर्ने १०१ परिवारले फन्डेसन उठाएर प्लाष्टर गरिएको र कर्कटपाताको छानो भएको चिटिक्कको घर पाएका छन्। असहाय, एकल महिला, दलित तथा पिछडिएको र आर्थिक अवस्था कमजोर भएको परिवारलाई नगरपालिकाले विभिन्न संघ संस्थासँग समन्वय गर्दै घर बनाइदिएको हो। सहारा नेपाल र ह्याबिटेड नेपालसँगको सहकार्यमा कमजोर आर्थिक अवस्था भएका र विभिन्न कारणले पीडित बनेकालाई नयाँ घर निर्माण गरेर हस्तान्तरण गरिएको नगरपालिकाका प्रवक्ता योगेन्द्र सुवेदीले बताए। उनका अनुसार एउटा घर निर्माणमा दुई लाख ५० हजार रुपैयाँ खर्च भएको छ। खर्च भएकोमध्ये नगरपालिकाले एक लाख ५० हजार र दुईवटा संस्थाले एक लाख उपलब्ध गराएको जानकारी सुवेदीले दिए। मेयर ज्ञानेन्द्र सुवेदीका अनुसार बेलबारी३ मा ४०, ४ मा २०, ११ मा ४० र १० मा एउटा घर बनाएर निःशुल्क रुपमा हस्तान्तरण गरिएको छ। यसरी विभिन्न समस्यासँगै आर्थिक अवस्थाले पनि पिरोलिएकाहरुलाई सहयोग गर्ने योजना नगरपालिकाले अघि सारेको छ, सुवेदी भने, पैसा अभावमा गुज्रिएर अस्थायी घरबाट जीवन निर्वाह गर्दै आएका विपन्न अवस्थाका नगरवासीलाई ठूलो राहत मिलेको छ। मेयर सुवेदीले नगरलाई केही समयभित्रै फुसको छानोमुक्त बनाउने योजनाअघि सारिएको जानकारी पनि दिए। पछिल्लो समय फुसको छाना हटाएर कर्कतपाताको छानोयुक्त घरको अवधारणा लिएर नगरपालिका अघि बढिरहेको बताउँदै उनले नसक्नेहरुलाई भने घरनै बनाएर हस्तान्तरण गर्न थालिएको जनाए। हस्तान्तरण गरिएको कर्कट पातको छानो भएका नयाँ घरमा बरण्डा र तीनवटा कोठा छन्। शौचालयको पनि व्यवस्था छ। घर निर्माणका लागि घरमा बसोबास गर्ने पनि खटिएका थिए।"
नेपालको हिमाल चढ्न बहराइनका राजकुमारसहित १८ जना आउँदै,"काठमाडौं : सरकारले बहराइनका राजकुमारसहितको टोली नेपालको हिमाल चढ्नका लागि आउन लागेको छ। राजपरिवारका एक सदस्यसहित १८ जनाको टोली लोबुचे र मनास्लु हिमाल आरोहणको उदेश्यसहित गएराति करिब १२:३० बजे नेपाल प्रस्थान गरेको बहराइनस्थित नेपाली राजदूतावासले जनाएको छ। भदौ १५ बसेको मन्त्रिपरिषदको बैठकले निर्णय स्वास्थ्य मन्त्रालयले स्वीकृत गरेको स्वास्थ्य सम्बन्धी मापदण्ड पालना गर्ने गरी चार्टर फ्लाइटबाट नेपाल आउन दिने निर्णय गरेको थियो। बहराइन डिफेन्स फोर्समा कार्यरत १५ जना बहराइनी तथा ३ जना बेलायती नागरिक रहेको सो टोली शेख ईशा एयरबेसको विशेष विमानबाट नेपाल प्रस्थान गरेको राजदूतावासले जनाएको छ। दूतावासका अनुसार लगभग २ महिना समयावधिको कार्यक्रमसहित नेपाल प्रस्थान गरेको सो टोलीले लोबुचे र मनास्लु हिमाल आरोहणलाई पूर्वतयारीको रूपमा लिंदै सन् २०२१ मा सर्वोच्च शिखर सगरमाथा आरोहण गर्ने अभिलाषा लिएको छ। पर्वतारोहणमा सहभागी हुने सदस्य तथा विमानको चालक दलका सदस्यहरू सबै जना पछिल्लो १५ दिनदेखि स्व: क्वारेन्टाइनमा रहेका थिए। कोभिड१९ संक्रमण भएनभएको सम्बन्धमा परीक्षण पश्चात सबैजना कोरोना संक्रमण नेगेटिभ रहेका छन। सो टोलीले नेपाल सरकारले निर्धारण गरेको स्वास्थ्य सम्बन्धी सम्पूर्ण मापदण्ड पालना गर्ने दूतावासले जनाएको छ। बहराइनका लागि नेपाली राजदूत महामहिम पदम सुन्दास, नियोगको द्वितीय सचिव अरूणा घिसिङ, श्रम सहचारी दामोदर दाहाल लगायतले प्रस्थान पूर्व सो टोलिलाई भेटी पर्वतारोहणमा सफलताको शुभकामना दिएका थिए। भेटमा महामहिम सुन्दासले नेपाल र बहराइनबीच रहँदै आएको मित्रवत सम्बन्धमा यस आरोहणले थप आयाम प्रदान गर्ने विश्वास व्यक्त गरे। टोलीलाई बहराइनी पक्षबाट शाही सुरक्षाका सहायक कमान्डर, मेजर जनरल हमाद खलिफा तथा शाही सुरक्षा प्रशिक्षण विद्यालयका कमान्डिङ अफिसर साद गर्लीले शुभकामनासहित बिदाइ गरे।"
खोलाले बगाएर एक वृद्धाको मृत्यु,उदयपुर : उदयपुरको छौडिया खोलाले बगाएर एक महिलाको मृत्यु भएको छ। रौतामाई गाउँपालिका ७ की ६० वर्षीया तिलमाया पुलामी मगरको मंगलबार बेलुका खोलाले बगाएर मृत्यु भएको हो। राती ७ बजेको समयमा मुर्कुची बजारबाट घर फर्कनेक्रममा छौडिया खोला तर्दा खोलाले बगाएको जिल्ला प्रहरी कार्यालयका एसपी भिमबहादुर दाहालले बताए। उनको शव करिब एक हजार मिटर तल फेला परेको गाउँपालिकाका अध्यक्ष गजेन्द्रबहादुर खड्काले बताए।
रामराजा र राष्ट्रियता,"सबैभन्दा बढी स्रोत र साधनको खर्च बौद्धिक अभ्यासमा गर्न सके त्यसले ढिलै भए पनि रामराजाप्रसाद सिंहको हकमा न्याय गरेको ठहरिने छ अहिले पनि तराईमधेसमा केही विखण्डनवादी समूह छन्। एक दशक पहिले त च्याउ झैं उम्रेका थिए। त्यतिबेला केही नाम चलेका समूहले पटनामा एउटा गोप्य बैठकको आयोजना गरेको थियो। बैठकमा रामराजाप्रसाद सिंहलाई पनि आमन्त्रण गरिएको थियो। मूलतः त्यो गोप्य तथा खतरनाक कार्यक्रमको उद्देश्य रामराजाप्रसाद सिंहले तराईमधेसमा रहेका सम्पूर्ण सशस्त्र समूहरूको नेतृत्व लिइदिए हुन्थ्यो भन्ने दबाब सिर्जना गर्न आयोजना गरिएको थियो। तर त्यस प्रकारको नेतृत्वलाई उनले ठाडै अस्वीकार गरे। यसले सशस्त्र समूहका नेताहरू किंकर्तव्यविमूढ भएका थिए। पछि छिनभिन्न पनि भए। यो घटनालाई रामराजाप्रसाद सिंहले आफैं सार्वजनिक गरे। यसबाट उनीप्रति केहीमा रहेको आशंका पनि दूर भएको हुनुपर्छ। अस्ति भदौ २७ गते उनको आठौं स्मृति दिवस थियो। मेरो सम्पादनमा तीन दशकपछि पुनः विराटनगरबाट प्रकाशन हुन थालेको मैथिली मासिक मिथिला टाइम्सको रामराजाप्रसाद विशेष अंकबाहेक त्यस्तो कुनै खासै कार्यक्रमको आयोजना यसपालि गरिएको देखिएन। कोरोना कहरले प्रभावित पार्यो। रामराजाप्रसाद विचार, विद्वता र विविधताको एउटा यस्तो संगम हुनुहुन्थ्यो, जसको प्रचुर भण्डारण उनीमा थिए। अंग्रेजी साहित्य र कानुनमा मात्र होइन, दर्शनशास्त्रदेखि समाज विज्ञानसम्ममा उनको बेजोडको दक्खल थियो। राजनीतिक विश्लेषक सीके लालको शब्दमा दर्शनशास्त्रको त उनी खानी नै थिए। तर उनको यो अथाह ज्ञानको सन्दर्भमा थोरैै मात्र चर्चापरिचर्चा हुने गर्छन्। स्वयं रामराजाप्रसाद स्मृति प्रतिष्ठान नै उनको अथाह विद्वताका सम्बन्धमा अनभिज्ञजस्तो देखिन्छ। त्यसैले आजसम्म प्रतिष्ठानले विषयगत रूपमा दक्खल रहेका उनको कुनै पनि विधामा बृहत् राष्ट्रिय वा अन्तर्राष्ट्रिय स्तरको संगोष्ठी, छलफल तथा वादविवाद गराएको देखिन्न। दुई वर्षपछि प्रतिष्ठानले दसौं स्मृति दिवस धुमधामसँग मनाउने निर्णय गरेको छ। प्रतिष्ठानले यस प्रकारको सोचलाई विविधतामय बनाउनुपर्छ र सबैभन्दा बढी स्रोत र साधनको खर्च बौद्धिक अभ्यासमा गर्न सके त्यसले ढिलै भए पनि रामराजा बाबुका हकमा न्याय ठहरिने छ। यस कार्यका लागि प्रतिष्ठानले योजनाबद्ध रूपमा कामको प्रारम्भ थालिसक्नुपर्छ। तर आज यस आलेखमा रामराजाप्रसादको एउटा सशक्त विधा जसको कारण उनी बेलाकुबेला चर्चामा रहे त्यसलाई मैले खोतल्न प्रयास गरेको छु। रामराजा, सुभाष बोस र बीपी हामी सबैलाई थाहा हुनुपर्छ भारतका क्रान्तिकारी नेता सुभाषचन्द्र बोस र महात्मा गान्धीको लक्ष्य समान भए पनि दुवैका बीचमा आधारभूत अन्तर थिए। त्यसैले धेरै दिनसम्म सुभाषबाबु भारतीय राष्ट्रिय कांग्रेसमा टिक्न सक्नुभएन र आफ्नो छुट्टै राजनीतिक पार्टीको गठन गर्न पुगे, जसको नाम थियो फारवार्ड ब्लोक। उनले भारतलाई अंग्रेजको उपनिवेशबाट मुक्तिका खातेर सशस्त्र संघर्षको उद्घोष गरेका थिए। त्यसका लागि उनले दोस्रो विश्वयुद्धताका संसार घुमेर कोसँग के सहयोग प्राप्त गरे भन्ने कुराजस्तै रामराजाप्रसाद पनि नेपालमा गणतन्त्र स्थापनार्थ विश्वलाई चहारेको तथ्यगत इतिहास छ। सुभाषबाबु त्यसबेलाका विश्वशक्ति जर्मनीका हिटलरलाई भेटेजस्तै रामराजाबाबुले विश्व क्रान्तिकारी नेता चे ग्वेवारासँग भेट्न बर्माको टापु पुगेका थिए। यस अर्थमा रामराजा बाबु र सुभाष बाबुबीच घनीभूत समानता पाइन्छ। सन् सत्तरीको दशकमा नेपालको राष्ट्रियता खतरामा रहेको भन्दै बीपी कोइरालाले राष्ट्रिय मेलमिलापको नीति लिएर स्वदेश फर्केका थिए भने राष्ट्र, राष्ट्रियता र प्रजातन्त्र जोगाउनु छ भने सामन्तवादका पृष्ठपोषक राजा र राजतन्त्रसँग कुममा कुम मिलाउनुभन्दा त्यसलाई समूल नष्ट नगरी नेपालीले वास्तविक अर्थमा राष्ट्रियता र प्रजातन्त्रको अनुभूति गर्न सक्दैनन् भन्ने सोच रामराजाप्रसाद सिंहमा रहेको देखिन्छ। साँचो कुरा त के हो भने एकताका गान्धी र सुभाष एक ठाउँमा रहेजस्तै बीपी र रामराजा पनि एकै घडाका पानी थिए। सेवन पनि सँगै गर्थे। रामराजाको अठोट जसले माओवादीलाई रणनीतिक लक्ष्य प्राप्तिका लागि उत्प्रेरकको काम गर्यो। साथै माओवादीको संगठनात्मक शक्ति, कांग्रेसको लचकता र एमालेको बाध्यताले नौलो परिवेश उत्पादन गरेको हो। २०१७ सालमा राजा महेन्द्रले प्रजातन्त्रको अपहरण गरेपछि त्यसबाट उन्मुक्ति पाउनलाई सुरुमा जेजति प्रयास भएका छन्, त्यसलाई अध्ययन गर्ने हो भने बीपी र रामराजाको भाष्यमा समानता पाइन्छ प्रारम्भमा गान्धी र सुभाषजस्तै। तर कालान्तरमा बीपी र रामराजा एकअर्काको समानान्तर रेलवे लाइनजस्तै सैद्धान्तिक रेखा कोरे, जो कहींकतै मिल्ने सम्भावना हुँदैन। यसले एकातिर नेपालको राष्ट्रियता, अखण्डता र सार्वभौमसत्ता राजमुकुटमा निहित छ भन्ने बीपीको मान्यतालाई रामराजाप्रसादको गणतान्त्रिक सोचले ठाडै चुनौती दिएको देखिन्छ। पछि पूर्णरूपमा खारेजसमेत गरे। कांग्रेसको संवैधानिक राजतन्त्रको सोच गलत हो र नेपालजस्तो भूराजनीतिक मुलुकमा त्यसले प्रजतन्त्रलाई कहिल्यै संस्थागत विकास हुन दिँदैन भन्ने कुरा रामराजा बाबुले पटनादेखि सिरहा र काठमाडौंसम्म मसँगको दर्जनौंपटकको भेंटमा दोहोर्याईतेहेर्याई भन्नुभएको अहिले मलाई भल्झली याद आइरहेको छ। कालान्तरमा रामराजा बाबुको यो सोच सहीसिद्ध भयो भन्ने कुरा कहींकतै लुकेको छैन। नेपालमा राजतन्त्र चाहे त्यो सक्रिय होस् वा संवैधानिक प्रजातन्त्रलाई त्यसले संस्थागत रूप धारण गर्न दिएनन् भन्ने कुरा दिउँसोको घामजत्तिकै छर्लंग छ। राजा महेन्द्रदेखि ज्ञानेन्द्रसम्मको कथाले यही व्यथाको भाष्य निर्माण गरेका छन्। त्यसैले राजा महेन्द्रको राष्ट्रियतामा सामन्तवादको मि श्रण प्रचुर मात्रामा रहेकोले त्यो पुख्र्यौली देशभक्तिसिवाय अरूथोक केही थिएन। तर पनि बीपीले जीवनपर्यन्त त्यसलाई बोक्ने जुन दुस्साहस गरे, त्यसबाट उहाँलाई असफलताबाहेक केही हात लागेन। जितेको बहुदललाई सत्ता र शक्तिको दुरुपयोग गरी हराइयो। यति हुँदाहुँदै राजासँग घाँटी जोडिएको उनको अस्वाभाविक ऐलानले रामराजाप्रसादलाई तात्कालै गठन गरिएको जनवादी मोर्चाको औचित्य सावित भयो। अन्ततोगत्वा बीपी असफल र रामराजाप्रसाद सिंह सफल राजनेताका रूपमा कूटनीतिक वृत्तमा स्थापित हुन पुग्छ। संघीय प्रजातान्त्रिक गणतन्त्र नेपाल यसको ज्वलन्त उदाहरण हो। रामराजाको घतलाग्दो अडान २०४६ सालको ऐतिहासिक जनआन्दोलनपछि बहुदलीय व्यवस्थाको पुनस्र्थापनपश्चात् इतिहासविद् डा सुरेन्द्र केसीको एउटा थेगो के थियो भने नेपालमा सबैभन्दा सुरक्षित यदि कुनै कुरा छ भने त्यो राजसंस्था हो। हो पनि, नेपालबाट राजा र राजसंस्थालाई हटाउन सकिन्छ भन्ने नेपाली जनतामा रतिभर विश्वास थिएनन्। किनकि एमालेजस्तो कम्युनिस्ट पार्टीले पनि संवैधानिक राजतन्त्रलाई आत्मसात गरिसकेका थिए। यो तथ्यको भण्डाफोर त्यतिबेला भयो, जतिखेर पार्टीका तात्कालीन महासचिव माधव नेपालले राजा ज्ञानेन्द्रको पाउमा दाम चढाए। वर्तमान प्रधानमन्त्री केपी शर्मा ओलीले त गणतन्त्रको सन्दर्भमा दिएको मन्तव्य अहिले सबैको थेगो बनेको छ। उनले माओवादीहरूले बयलगाडा चढेर अमेरिका पुग्न खोजिरहेको भन्दै झन् राजतन्त्रका पक्षमा वकालत गरेकाले डा केसीको भनाइमा दम रहेको देखिन्छ। कतिसम्म भने जनयुद्धको उतराद्र्धमा माओवादी पनि संवैधानिक राजतन्त्रवरिपरि चक्कर काट्न थालेको तथ्य सार्वजनिक भइसकेको छ। कांग्रेसको त के कुरा (!) सानैदेखि लागेको बानीजस्तै थियो। पिलपिले कम्युनिस्ट पार्टीहरूको कुनै हैसियत नै थिएनन्। राप्रपा राजतन्त्रको सबैभन्दा ठूलो पृष्ठपोषक थिए। यस्तो अवस्थाका राजा, राजतन्त्र र राजसंस्थाको समूल नष्ट नगरी साँचो अर्थमा नेपालको राष्ट्रियता, अखण्डता र सार्वभौमिकता जगेर्ना गर्न सकिन्न भन्ने एकोहोरो रूपमा रटान रट्दै आएका रामराजाप्रसाद कस्तो प्राणी होला ? सहजै अनुमान लगाउन कठिन छ। र, त्यो पनि त्यस अवस्थामा जतिबेला एकातिर उनको टाउकोमा फाँसीको फन्दा छ भने अर्कातर्फ पुख्र्यौली धनसम्पत्ति पञ्चायतकालदेखि सरकारीकरण गर्दै आएका छन्। श्रीमती वर्षौंवर्षदेखि कोमामा छिन् भने पटनाजस्तो सहरमा बालबालिकाको निर्वाह मामुली कुरा थिएन। यति हुँदाहुँदै आफ्नो अडानबाट टसमस नहुनु विद्वतासँगै जातीय गुण पनि हुन सक्छ। सर कटा सकते है लेकिन सर झुका सकते नही भन्ने उखान भारत वर्षका राजपुतहरूको सन्दर्भमा त्यत्तिकै प्रचलित भएका होइनन्। राजा महेन्द्रले प्रधानमन्त्री पद पनि रामराजाबाबुलाई यही हठी स्वभावका कारण दिन इच्छुक भएका थिए होला। तर आफ्नो मूल्य र मान्यतामा अडिग व्यक्तिका लागि व्यावहारिक सफलता वा असफलताको कुनै अर्थ रहँदैन। जतिबेला संघर्ष मानव जीवनको अन्तर्निहित निरर्थकताबाट हुन्छ त्यतिबेला सफलता र असफलताको भेद महत्वपूर्ण भइहाल्छ। रामराजाबाबुको जीवन दर्शनले भविष्यका सन्ततिहरूलाई सिकाएको पाठ यही हो। सफल जीवन बीपी कोइरालाले आफ्नो राजनीतिक जीवनको उत्तराद्र्धमा गरेको संघर्षले मूर्तरूप धारण गर्न सकेनन्। निराश भएर देहत्याग गरे। गजेन्द्रनारायण सिंहले पनि संघीय शासन व्यवस्थाको स्वाद चाख्न सकेनन्। र, सबैभन्दा ठूलो कुरा गणेशमान सिंहले २०४६ सालको ऐतिहासिक जनआन्दोलन सफल पार्न गरेको अभ्यास उनलाई सफल र सक्षम नेताका रूपमा स्थापित गरे। अर्थात् जुन काम बीपीले गर्न सकेका थिएनन्, त्यो काम गणेशमानले फत्ते पारे। तर यति हुँदाहुँदै पनि गणेशमानको समावेशीकरणको लालसा पूरा हुन सकेन। तर प्रवासमा रहेको कांग्रेसको असफलताबाट रामराजा बाबुमा अंकुरित गणतान्त्रिक नेपालको सोचले अन्ततोगत्वा मूर्तरूप धारण गरेरै छाड्यो। त्यस दिनदेखि लोकतन्त्रले प्रजातन्त्रलाई विस्थापित गरेको छ। नेपालीहरू रैती र प्रजाबाट उक्लेका छन्। पूर्णरूपमा सार्वभौम संघीय लोकतान्त्रिक गणतन्त्रात्मक नेपालको सार्वभौम नागरिक हुन पुगेका छन्। यसमा रामराजाको अठोट जसले माओवादीलाई रणनीतिक लक्ष्य प्राप्तिका लागि उत्प्रेरकको काम गर्यो। साथै माओवादीको संगठनात्मक शक्ति, कांग्रेसको लचकता र एमालेको बाध्यताले नौलो परिवेशको उत्पादन गरेको हो। अन्त्यमा, एउटा कुरा के साँचो हो भने दुनियाँ परिवर्तनशील छ। पुरानो ढल्छ र नयाँको नवनिर्माण हुन्छ। राष्ट्रका हकमा पनि यो सूत्र लागू हुन्छ। विश्वमा कतिपय राष्ट्रले यसरी नै कोल्टे फेरेका हुन्। तर यस अर्थमा रामराजाप्रसादको विचार आफ्नै प्रकारको थियो। उनले देशको राष्ट्रियता, सार्वभौमिकता र अखण्डतामा सम्झौता गर्न सकिन्न भन्ने मान्यता राख्नु हुन्थ्यो। उनका विचारमा यो सम्झौताहीन कुरा हुन्, जसले मेचीदेखि महाकाली र हिमालदेखि तराईमधेससम्मका विविध जातजाति, भाषाभाषी, लिंग, वर्ग, वर्ण र क्षेत्रका जनतालाई एक सूत्रमा बाँध्ने काम गर्छ। जब तराईमधेसका सशस्त्र समूहका नेताहरू उनलाई भेट्न आउँथे त्यतिबेला उनले आफ्नो विद्वताबाट सबैलाई मन्त्रमुग्ध पार्थे एउटा जयकृष्ण गोइतबाहेक। सायद त्यसैले होला जयकृष्ण गोइतबाहेक अब कुनै पनि समूह तराईमधेसमा छैनन् र त्यो पनि दिनप्रतिदिन खिइँदै गएका छन्।"
महामारीभन्दा समाजसँग जोगिन गाह्रो,"सिंगो भूगोल नै कोभिड महामारीसँग भिडिरहेका बेला नेपाली समाज भने स्वासथ्यकर्मीसँग भिडिरहेको छ। हाम्रो समाज आफ्नै टोलका स्वास्थ्यकर्मीलाई लखेट्न, अपमान र दुव्र्यवहार गर्न अघि सर्दै छ। देशभर स्वास्थ्यकर्मीमाथि दुव्र्यवहारका घटना एउटा प्रवृत्तिजस्तै गरी देखिएका छन्। चितवनमा ३० साउन २०७७ मा चिकित्सकका घरमा कोरोना संक्रमित ब्यानर टांग्न, स्वाब संकलन गर्नेलाई घरमा बस्न निषेध; दाङ र सिन्धुलीमा घरबाट निकाल्ने; संखुवासभा, विराटनगर, बीरगन्ज, बैतडी, जाजरकोटहरूमा चिकित्सकमाथि आक्रमण र कैयन् स्थानमा अपमानपूर्ण व्यवहार भए। यी घटनालाई माथ गर्दै भदौ ६ गते देशकै राजधानी तथा शिक्षित बस्ती मानिने नयाँबानेश्वरमा असभ्य घटना भयो। संक्रमित जोकोहीलाई पनि त्यस्तो व्यवहार गर्न पाइँदैन भने संक्रमित नै नभएकामा विभिन्न समूहका नाममा यस्ता हर्कत मानवीय संवेदनामाथि प्रहार र मानव सभ्यताको उपहास हो। विश्वले नै चिकित्सा सेवाप्रति आम विश्वास तथा भरोसा गरिरहेका बेला नेपालमा यस्ता घटना हुनु चेतना अभावको उदाहरण हो। जोखिम बढी अन्तर्राष्ट्रिय जगत्मा पनि उपचारको अग्रपंक्तिमा रहेका स्वास्थ्यकर्मीहरू कोरोना संक्रमित भई मरिरहेकाले सम्भावित संक्रमणबाट उनीहरूका परिवार र आफन्तलाई जोगाउन अस्पतालमै उपयुक्त गाँस र वास गरिदिन माग भइरहेको छ। चौबीसघन्टे ड्युटी तोकिएको छ। अस्पताल पुग्नेहरूको उपचारमा पीपीईविनै खटिइरहेका छन्। स्वास्थ्यकर्मीहरूको अकालमै मृत्यु हुनुमा संक्रमण अनियन्त्रित तरिकाले बढ्नु, स्क्रिनिङ राम्रो नहुँदा सबै बिरामीको पहिचान नहुनु, लामो समय काम गर्दा आराम नपाउनु, परिवारसँग भेटघाट र सम्पर्क नुहुनु, पूर्ण समय सुत्न नपाउँदा निद्रा कम आदि रहेका छन्। एकजना स्वास्थ्यकर्मी संक्रमित हुँदा उपचारमा संलग्न अन्य स्वास्थ्यकर्मी, अन्य बिरामी तिनका आफन्त, परिवार र छरछिमेक सबैमा संक्रमण सर्छ। चीन, इटाली र अमेरिकाजस्ता देशमा त स्वास्थ्यकर्मीको अभाव छ भने सधैं जनशक्ति अभावमा रहेको नेपालको हविगत के होला ? स्वास्थ्य आपत्कालीन परिस्थितिमा कुनै पनि स्वास्थ्यकर्मी आफ्नो पेसाप्रतिको कर्तव्य तथा जिम्मेवारीबाट पन्छिँदैनन्। न त हिजो पन्छिए, न त आज पन्छिन्छन् र न त भोलि नै। आफ्नो सुरक्षा अनुभूति नभएसम्म आत्मबल बढ्दैन र प्रतिबद्ध भई काम गर्ने जोस र जाँगर आउँदैन। नेपालमा भने स्वास्थ्यकर्मी तयार पारेर कहाँ र कता खटाउने ? कसलाई के जिम्मा दिने ? कसको निगरानीमा कसलाई राख्ने भन्ने गृहकार्य छैन। खालि क्वारेन्टाइन र आइसोलेसन शय्या गन्नमै सीमित छौं। अब त अस्थायी, करार मात्र होइन, स्वयंसेवकका नाममा स्वास्थ्यकर्मी माग्दै भर्ना गर्न उद्यत् छौं। जताततै पीपीई तर गुणस्तर ? पीपीई भन्नाले संक्रमित बिरामीबाट आफूलाई व्यक्तिगत सुरक्षाका लागि लगाउने कबच हो। यो लगाउने प्रक्रियालाई डोनिङ र फुकाल्ने प्रक्रियालाई डफिङ भनिन्छ। पीपीई सेट विभिन्न प्रकारका र विभिन्न वस्तु रहेका हुन सक्छन्। जोखिमको वर्गीकरणअनुसार पीपीई फरकफरक रहन्छ र त्यहीअनुसारको उपलब्धताको प्रत्याभूति संस्थाहरूले गर्नुपर्छ, अन्यथा जर्मनीमा पीपीई अभावविरुद्ध नग्न हुनु भनेको सुरक्षा सामग्रीविना कति कमजोर छौं भन्ने कुराको प्रतीकस्वरूप डाक्टरहरूको नग्न प्रदर्शन भएजस्तै नहोला भन्न सकिँदैन। मन्त्रालयको सभाहलमै महामारीको तयारी भएन भन्नेलाई कोरोना उत्तरको हिमालले छेक्छ, पीपीई भएन भनी गुनासो गर्ने चिकित्सकसँग भात पकाउँदा पनि पीपीई चाहिएला जस्तो गर्न थालियो भन्ने प्रतिक्रिया आए। पीपीई कसको विषय थाहै भएन। बेलायतमा प्रधानमन्त्रीको सहभागितामा हरेक बिहीबार साँझ आठ बजे ताली बज्छ। भारतमा प्रधानमन्त्रीको दियो सम्मान तथा सांस्कृतिकरूपमा अभियान चल्छ। नेपालमा प्रोत्साहनमूलक कर्म खै ? गुणस्तरहीन भइदिँदा सर्वसाधारण र स्वास्थ्यकर्मीहरू जोखिममा पर्छन्। तथापि नेपाल गुणस्तर परिषद्को उपसमितिले कोरोनाका लागि तयार पारिएका सामग्रीको गुणस्तर परीक्षणको उपयुक्त विधि र प्रयोगशाला नेपालमा छैन। यस अवस्थामा विश्व स्वास्थ्य संगठनले तोकेको वा सिफारिस गरेको स्वास्थ्य सामग्री नै प्रयोग गर्न सुझायो। द डेली टेलिग्राफका अनुसार स्पेनको नर्थविक पार्क अस्पताल ह्यारोमा व्यक्तिगत सुरक्षा सामग्री अभाव भएकाले फोहोर फ्याँक्न प्रयोग गरिने प्लास्टिकका झोला प्रयोग गर्दा कार्यरत तीनजना नर्सलाई कोरोना संक्रमण भयो। चिकित्साकर्मीहरू त्रास र नैतिक दुविधामा छन्। उनीहरूलाई एउटा बिरामीको रक्षा गनुपर्ने पेसागत धर्म र अर्काे पर्याप्त सुरक्षाकबच नहुँदा आफूमा संक्रमण हुने डर छ। बिरामीहरू पनि संकटमा छन्। उनीहरूलाई उचित उपचार र स्याहार पाउन कठिन छ।  प्रोत्साहन तथा सम्मान खै ? मन्त्रिपरिषद्बाट २०७६ चैत २४ गते पारित दैनिक तीन सयदेखि तलबको शतप्रतिशतसम्म चैत ११ गतेदेखि जोखिम भत्ता दिने व्यवस्था, उपचार खर्च र बिमाको निर्णय भएको छ। तर पनि सरकारले कोरोना संक्रमितको उपचार, प्रयोगशाला, बिरामी ओसारपसार, सुरक्षा व्यवस्थापन र प्रतिकार्य योजना लागू गर्न खटिने स्वास्थ्यकर्मी, सुरक्षाकर्मीलगायतले पाँच महिना बितिसक्दा पनि आजसम्म जोखिम भत्ता पाएका छैनन्। सरकारी ढिलासुस्तीको मारमा कोभिड १९ महामारीविरुद्ध अग्रपंक्तिमा खटिएकाहरूलाई कहिलेसम्म पेसागत दायित्वले थाम्ला र ? घर नगई, पानी नपिई अस्पतालमा खटिइरहेका स्वास्थ्यकर्मीलाई संक्रमण, जटिलताबाट जोगाउनेलाई सम्मान गर्नुपर्नेमा किन यस्तो अमानवीय व्यवहार ? बेलायतमा प्रधानमन्त्रीको सहभागितामा हरेक बिहीबार साँझ आठ बजे ताली बज्छ। भारतमा प्रधानमन्त्रीको दियो सम्मान तथा सांस्कृतिकरूपमा अभियान चल्छ। नेपालमा प्रोत्साहनमूलक कर्म खै ? विकल्प हामीले संक्रमण नियन्त्रण गर्न सफल देशबाट सिक्नैपर्छ। ती मुलुकले संक्रमण फैलिएसँगै सर्वप्रथम मानिसलाई घरमै सीमित गराए; ठूलो संख्यामा जाँच गराए; सीमित स्रोत र साधन भएका ठाउँमा पनि स्वास्थ्यकर्मीलाई सुरक्षित राख्न, अस्पतालमा आउने जुनसुकै बिरामीसँग प्रत्यक्ष सम्पर्कमा आउँदा अनिवार्य कम्तीमा सर्जिकल मास्क लगाउने; हातमा पञ्जा र हातको स्वच्छता जुनसुकै बेला पनि कायम राख्ने आफूले प्रयोग गर्ने सम्पूर्ण वस्तुलाई डिसइन्फेक्टेन्ट प्रयोग गरी कीटाणुरहित बनाउने; शंकास्पद बिरामी जस्तै ज्वरो, खोकी, शरीर गल्ने वा श्वासप्रश्वासमा समस्या भएकालाई भेट्नासाथ उनीहरूलाई अन्य बिरामीको संसर्गबाट टाढा राख्ने र त्यस्ता बिरामी हेर्न छुट्टै ठाउँ र मेडिकल टिमको प्रबन्ध मिलाए। आफ्नो क्लिनिकबाट पनि व्यक्तिव्यक्तिबीच भौतिक दूरी कायम राख्न अधिकतम प्रयास गरे; छोएरै जाँच्नुपर्नेबाहेक अन्य समयमा कम्तीमा ६ फिटकै दूरीमा रहे। मास्क, चस्मा, गाउन र अन्य सुरक्षाका सामान संक्रमण पुष्टि भइसकेका बिरामीको उपचारका निम्ति साँचेर राखे। कसैमा संक्रमण पुष्टि भएमा अस्पताल बन्द गर्ने वा स्वास्थ्यकर्मी सबैलाई क्वारेन्टाइनमा राख्ने काम हङकङ र सिंगापुरले गरेनन्। पोजिटिभ बिरामी कहाँकहाँ गयो र कोसँग सम्पर्कमा आयो भनेर पत्ता लगाए अनि उससँग सम्पर्कमा रहेकाहरूलाई क्वारेन्टाइनमा राखियो। जबकि दक्षिण कोरिया मास परीक्षणको सहायताले कोरोना नियन्त्रण गर्न सफल भयो। अन्त्यमा, स्वास्थ्यकर्मीमाथि दुव्र्यवहार गर्नु अमर्यादित तथा अभद्र मात्र नभई दण्डनीयसमेत रहेको छ। शंकास्पद, संक्रमित तथा स्वास्थ्यकर्मी घरमा बस्दा सिंगो वायुमण्डल दूषित हुने भ्रमको पाटोलाई सरकारी निकायले चिर्नुपर्छ। चिकित्सकले बचाइरहेको हरेक जिन्दगी आफू वा आफन्तजत्तिकै हो भनेर बुझ्न सक्नुपर्छ। डा बुढाथोकी नेपाल चिकित्सक संघका केन्द्रीय कोषाध्यक्ष हुन्।"
डाईभर्सन बगाउँदा बेनीजोमसोम सडक अवरुद्ध,"जोमसोम : राष्ट्रिय गौरवको निर्माणधिन बेनीजोमसोम ७६ किमी सडकअन्तरगत म्याग्दीको अन्नपूर्ण गाउँपालिका३ रुप्से खोलामा सडक डाईभर्सन बाढीले बगाउँदा बेनीजोमसोम सडकमा यातायात अवरुद्ध भएको छ। बर्खायामको गत श्रावण ५ गतेको रुप्से झरनाको बाढीले साविक रुप्सेमा सडक बगाएको थियो। करिडोर तथा शर्मा गजुरमुखि जेभीले बगाएको उक्त सडकको केही तलबाट अर्को डाईभर्सन सडक निर्माण गरी सडक ट्याक संञ्चालनमा ल्यायो। तर, उक्त डाईभर्सन सडक पनि अविरल वर्षाका कारण भदौ २९ गते सोमबार दिउँसो आएको बाढीले बगायो। त्यसलाई पुन : स्तरोन्नति गर्ने काम पुरा हुन नपाउँदै मंगलबार मध्यराति आएको रुप्से खोलाको बाढीले अन्दाजी २५ मिटर डाईभर्सन सडक बगाएको निर्माण कम्पनीका सडक सुपरभाईजर ईन्द्रसिंह शेरचनले जानकारी दिए। यसअघि बेनीजोमसोम सडकको दर्जनौ स्थानमा बाढीपहिरो र नदी कटानले सडक संरचना पुरिने र भाँसिएपछि झन्डै डेढ महिनासम्म सिधा सम्पर्क अवरुद्ध भएको थियो। मुस्ताङको थासाङ ४ घोप्टेभीर ,कैकु,घाँसा र लेते खोलामा अविरल वर्षाले त्यससमय सडकमा क्षति पुगेको थियो। म्याग्दीक्षेत्रको अन्नपूर्ण गापाको तातोपानी ,गुईठे ,बेगखोला ,रुप्से र म्याग्दी र मुस्ताङको सिमाना काँभ्रेभीर लगायतका स्थानमा बाढीपहिरो र नदी कटानले सडक अवरुद्ध भएको थियो। करिडोर ,निर्माण कम्पनी,स्थानीय ,जनप्रतिनिधि ,प्रशासन र सुरक्षा निकायको अथक प्रयासपछि बेनीजोमसोम सडक संञ्चालनमा आएको थियो। बेनीजोमसोम सिधा यातायात संञ्चालन भएको ३ सातापछि फेरी म्याग्दी रुप्सेमा बाढीले सडक अवरुद्ध भएको आयोजनाका सवईन्जिनीयर किरण घिमिरेले जानकारी दिए। अविरल वर्षाका कारण पटकपटक आएको बाढीपहिरोले बेनीजोमसोम सडक सास्तीमय भएको उनले बताए। गएरातिको रुप्से खोलाको बाढीले पैदलयात्री आउजाउ गर्ने काठको साँघो समेत बगाएकाले पैदलयात्री वारपार गर्न समस्या बनेको उनले जानकारी दिए। सवईन्जिनीयर घिमिरेले रुप्से खोलामा पानी बहाव उच्च भएकाले सडक सुचारु गर्न अप्ठ्यारो परेको र पानीको बहाव नघटेसम्म काम गर्नसक्ने अवस्था नरहेको उल्लेख गरे। यस्तै ,म्याग्दीको रुप्से खोलामा डाईभर्सन सडक बगाएपछि मुस्ताङ आउजाउ गर्ने खाद्यान्न, निर्माण समाग्री बोकेका मालवाहक र पेट्रोलियम पदार्थ बोक्ने ट्रक र ट्याक्टर लगायतका सवारीबिच सडकमै अलपत्र परेको छ। सडक सुपरभाईजर शेरचनले मुस्ताङतर्फ आउँदै गरेका २ दर्जन मालवाहक सवारी बाटोमा रोकिएको जानकारी दिए।"
नारायणीमा डुंगा पल्टिंदा एक जना बेपत्ता,परासी : नारायणी नदीमा डुंगा पल्टिंदा बुधबार एक जना बेपत्ता भएका छन्। इँटा लोड गरे जाँदै गरेको डुंगामा ७ जना सवार थिए। अन्य ६ जना पौडिएर बाँच्न सफल भएका छन्। पश्चिम नवलपरासीको सुस्ता गाउँपालिका५ सुस्ता गाउँमा जनता आवास कार्यक्रम अन्तरगत घरहरु निर्माण भइरहेका छन्। सोही घर निर्माणका लागि पक्लिहवाबाट ल्याएको इँटा लोड गरेर लैजाने क्रममा बीच नदीमा डुंगा डुब्दा घटना भएको स्थानीय रविन्द्र जयसवालले बताए। डुंगामा करिब १४ सय इँटा लोड गरिएको थियो। पुल निर्माणका क्रममा नदीमा बनाइएको पिलर नजिक परेको पानीको भूँमरीमा गडेर डुंगा पल्टिएको रामनगर प्रहरी चौकीका सहायक निरीक्षक जनक थापाले बताए। बेपत्ता हुने घर निर्माणका लागि आएका भारतीय मजदुर हुन्। उनको खोजी कार्य भइरहेको थापाले बताए। नारायणी नदीमा पुल नहुँदा सुस्ताका स्थानीय जोखिम मोलेर डुंगाबाट आवतजावत गर्दछन्। डुंगा चल्न नसक्ने अवस्थामा दैनिक किनमेल र अन्य कामका लागि स्थानीयलाई आफ्नै देश आउन भारतीय बाटो हुँदै आउनु पर्ने बाध्यता छ।
पूर्व प्रधानन्यायाधीश सिंहको निधन,काठमाडौं : पूर्व प्रधानन्यायाधीश अनिरुद्रप्रसाद सिंहको निधन भएको छ। सिंहको सय वर्ष सात महिनाको उमेरमा मंगलबार राति काठमाडौंमा निधन भएको हो। सर्वोच्च अदालतका सह प्रवक्ता देवेन्द्र ढकालकाअनुसार सिंहको आजै बिहान आर्यघाटमा दाहसंस्कार गरिने भएको छ। उनी २०१३ जेठ ८ गतेदेखि २०१६ असार १५ गतेसम्म प्रधानन्यायाधीश बनेका थिए। प्रधानन्यायाधीश हुँदा सिंहको उमेर त्यतिबेला ३४ वर्ष मात्र थियो। सिंहले सर्वोच्च अदालतमा कडा प्रशासकको रूपमा भूमिका निर्वाह गरेका थिए। आज सर्वोच्चमा शोकका लागी सबै मुद्दा मामिलाका काम स्थगन गरिने भएको छ। नेपाल बार एशोसियसनका पूर्व महासचिव विजयमिश्रले सिंहले नेपाल कानुन पत्रिकाको पहिलो प्रकाशन गराएर ऐतिहासिक काम गरेको बताए। उनी राजपूत कुल घरानामा सप्तरीमा जन्मिएका थिए।
भारतमा कोरोना संक्रमितको संख्या ५० लाख नजिक,नयाँ दिल्ली : महामारी कोरोना भाइरसबाट भारतमा ५० लाख बराबर संक्रमित भइसकेका छन्। हालसम्म भारतमा ४९ लाख ३० हजार २३६ संक्रमित भेटिएका छन्। भारतमा मंगलबार ९१ हजार १२० संक्रमित थपिएका छन्। त्यस्तै १ हजार २८३ संक्रमितको ज्यान गएको छ। यससँगै भारतमा ८० हजार ७७६ संक्रमितको मृत्यु भइसकेको जोन्स हप्किन्स विश्वविद्यालयको तथ्यांकमा रहेको छ। हाल भारतमा ९ लाख ९० हजार ६१ सक्रिय संक्रमित रहेका छन्। साथै संक्रमितमध्ये ३८ लाख ५९ हजार ३९९ निको भइसकेका छन्। पछिल्लो समय धेरै संक्रिमित संख्या भेटिएको भारतको महाराष्ट्र राज्य बढी आक्रान्त बनेको देखिएको छ। १० लाख ७७ हजार ३७४ संक्रमित भेटिएको महाराष्ट्रमा हालसम्म २९ हजार ८९४ ले ज्यान गुमाइकेको भारतीय सञ्चारमाध्यमले जनाएका छन्। महाराष्ट्रमा मंगलबार मात्र १७ हजार ६६ संक्रमित भेटिएका छन् भने ३६३ ले ज्यान गुमाएका छन्। हाल २ लाख ९१ हजार ६३० सक्रिय संक्रमित रहेका छन्। महाराष्ट्रपछि आन्ध्र प्रदेशमा बढी संक्रमित भेटिएका छन्। मंगलबार ७ हजार ९५६ संक्रमित थपिएसँगै प्रदेशमा ५ लाख ७५ हजार ७९ संक्रमित भइसकेका छन्। जसमध्ये ४ लाख ७६ हजार ९०३ निको भएका छन्। हालसम्म आन्ध्र प्रदेशमा ४ हजार ९७२ ले ज्यान गुमाइसकेका छन्। यसैगरी तामिलनाडुमा संक्रमितको संख्या ५ लाख ८ हजार ५११ पुगेको छ। मंगलबार ५ हजार ७५२ नयाँ संक्रमित भेटिएका छन्। यस्तै ८ हजार ४३४ को मृत्यु भएको छ।
कलङ्कीनागढुङ्गा सडकमा मर्मत सुरु,"काठमाडौं : गत वर्ष निर्माण सम्पन्न भएको कलङ्कीत्रिपुरेश्वरनागढुङ्गा सडकमा मर्मतको काम भइरहेको छ। निर्माण सम्पन्न भएको १३ महिनासम्म निर्माण कम्पनीले नै मर्मत गर्नुपर्ने भएकाले सोहीअनुसार मर्मत भइरहेको हो। त्रिपुरेश्वरदेखि कलङ्कीसम्मको मर्मत भइसकेकाले कलङ्कीदेखि नागढुङ्गा खण्डमा मर्मत भइरहेको काठमाडौँ उपत्यका सडक विस्तार आयोजनाले जनाएको छ। आयोजना प्रमुख गुरु अधिकारीका अनुसार निर्माण सम्पन्न भएपछिको १३ महिनासम्ममा जुनजुन कम्पनीले सडक निर्माण गरेको हो, समस्या आउँदा उसैले मर्मत गर्नुपर्छ। 'यस खण्डमा देखिएको त्रुटि सच्याउने काम भइरहेको छ', प्रमुख अधिकारीले भने, 'यो खण्डमा काम भएपछि नै डिभिजन सडक कार्यालयलाई हस्तान्तरण गरिनेछ।' यो सडक उपत्यकाको विस्तारित सडकमध्ये सबैभन्दा पहिले निर्माण सकिएको सडक हो। पाँच वर्षपहिले नै सडक विस्तारका लागि ठेक्का सम्झौता भए पनि सडकसँगै घर भएका स्थानीयवासीको अवरोधका कारण दुई वर्षसम्म निर्माण ठप्प थियो। स्थानीयवासीले घर भत्काउन नमानेपछि सरकारले उपलब्ध चौडाइमा कालोपत्र गर्ने निर्णय गरेको थियो। सोही निर्णयका आधारमा चावहिलसाँखु सडकसँगै यो सडकको निर्माण भएको थियो। उपलब्ध चौडाइमा मात्रै सडक निर्माण गर्दा झण्डै आधा लम्बाइमा मापण्डानुसार चौडाई कायम भएको छ। मापदण्डानुसार २२ मिटर चौडाई कायम भएका स्थानमा मात्रै आयोजनाले दुबैतर्फ हिमपाइप र पैदलयात्रु मार्ग निर्माण गरेको छ। चौडाई कम भएका स्थानमा सडक उपलब्ध भएपछि नै पैदलयात्रु मार्ग निर्माण गरिनेछ।"
सप्तरीमा कोरोना संक्रमित एक पुरुषको मृत्यु,राजविराज : सप्तरीका मृगौला पीडित एक पुरुषको बुधबार बिहान उपचारका क्रममा मृत्यु भएको छ। स्वास्थ्य कार्यालय सप्तरीका अनुसार खडक नगरपालिका३ का ३५ वर्षीय पुरुषको धरानस्थित बिपी कोइराला स्वास्थ्य विज्ञान प्रतिष्ठानको कोभिड१९ अस्प्तालमा मृत्यु भएको हो। राजविराजस्थित गजेन्द्रनारायण सिंह अस्पतालमा डायलासिस सेवा लिइरहेका मृतकसहित मृगौला पीडित ६ जनाको सोमबार संक्रमित पुष्टि भएको थियो। डायलासिस सेवा लिइरहेका १ बिरामी र १ नर्समा भदौ २० गते संक्रमण देखिएपछि अन्य बिरामीहरुको पनि पीसीआर परीक्षण गरिएको थियो। सोमबार संक्रमित पुष्टि भएकामध्ये ३५ वर्षीय युवकको अवस्था गम्भीर बने पछि मङ्गलबार राजविराजबाट धरान रेफर गरिएको राजविराजस्थित अस्पतालले जनाएको छ। प्रतिष्ठानका प्रवक्ता डाक्टर दिनेश सापकोटाले कोरोना पोजिटिभ देखिएका युवकलाई मङ्गलबार प्रतिष्ठान भर्ना गरिएकोमा उपचारका क्रममा बुधबार बिहान मृत्यु भएको बताए। हप्तामा दुई पटक नियमित डाइलसिस गरिरहेका युवकमा उच्च रक्तचापको पनि समस्या थियो। युवकको बिहान मृत्यु भएसँगै सप्तरीमा मृत्यु हुनेको सङ्ख्या ९ पुगेको छ। उनको शव धरानमा रहेको छ। धरानबाट शव ल्याउन खडक नगरपालिकाको एम्बुलेन्स पठाउने तयारी भइरहेको स्वास्थ्य कार्यालय सप्तरीका निमित्त प्रमुख दुनियालाल यादवले बताए। नेपाली सेनाले खडक नगरपालिका भित्र शवको व्यवस्थापन गर्ने यादवले जानकारी दिए।
"प्रदेश १ मा कोरोनाले ५० जनाको मृत्यु, संक्रमित पाँच हजार नजिक","विराटनगर : प्रदेश १ मा कोरोना भाइरसबाट संक्रमित हुनेको संख्या पाँच हजार नजिक पुगेको छ । हालसम्म ५० जना संक्रमितको मृत्यु भइसकेको छ । एकैदिन एक सय ३८ जना नयाँ बिरामी थपिएसँगै मंगलबारसम्ममा संक्रमित संख्या प्रदेशमा चार हजार नौ सय ६७ पुगेको हो । संक्रमित हुनेमा एक हजार चार सय ११ महिला र तीन हजार पाँच सय ५६ पुरुष रहेका छन् । हालसम्म एक लाख १० हजार सात सय ९० जनाको स्वाब संकलनपछि पीसीआर परीक्षण गरिएको छ । परीक्षण गरिएकामध्ये एक लाख पाँच हजार आठ सय २३ जनाको रिपोर्ट नेगेटिभ आएको सामाजिक विकास मन्त्रालयले जनाएको छ । मन्त्रालयका कोभिड१९ निगरानी तथ्यांक संकलन तथा अनुगमन समितिका संयोजक डा सरोज विशालका अनुसार पछिल्लो २४ घण्टामा एक सय ३८ जना नयाँ संक्रमित थपिएका छन् । एक हजार सात सय ७४ जनाको पीसीआर परीक्षण हुँदा ५२ महिला र ८६ पुरुषको रिपोर्ट पोजेटिभ आएको जानकारी उनले दिए । परीक्षण गरिएकामध्ये एक हजार छ सय ३६ जनाको रिपोर्ट नेगेटिभ आएको विशालको भनाइ छ । मंगलबार थपिएका नयाँ संक्रमितमा सबैभन्दा बढी मोरङका एक सय आठ जना छन् । मोरङमा एकै दिन संक्रमण पुष्टि भएको संख्या अहिलेसम्मकै उच्च हो । मोरङका संक्रमितमा पनि विराटनगर महानगरपालिकाका मात्रै ७० जना छन् । ७० जनामध्ये २८ महिला र ४२ पुरुष छन् । प्रदेश राजधानी विराटनगर महानगर कोरोनाका कारण सबैभन्दा बढी प्रभावित हुने स्थानीय तह । विराटनगरबाहेक मोरङको कटहरीमा तीन महिला, ११ पुरुष, बूढीगंगामा छ महिला, छ पुरुष, सुन्दरहरँैचामा दुई महिला, एक पुरुष, पथरीशनिश्चरे र जहदामा दुईदुई पुरुष, रंगेली, उर्लाबारी र बेलबारीमा एकएक महिला र स्थानीय तह नखुलेका दुई पुरुषको रिपोर्ट पोजेटिभ आएको जानकारी विशालले दिए । मोरङबाहेक सुनसरीमा २२, झापामा दुई, संखुवासभा, पाँचथर र ताप्लेजुङमा एकएक तथा प्रदेश १ बाहिरका तीन जनामा संक्रमण पुष्टि भएको छ । सुनसरीको दुहवीमा तीन, महिला ११ पुरुष, धरानमा तीन महिला, एक पुरुष, इटहरीमा दुई पुरुष, देवानगञ्ज र स्थानीय तह नखुलेका एकएक जना पुरुषमा कोरोना देखिएको छ । झापाको दमकमा एक पुरुष, मेचीनगरमा एक महिला, संखुवासभामा एक पुरुष, ताप्लेजुङका एक पुरुष, पाँचथरको फिदिमका एक पुरुष र प्रदेश १ बाहिरका दुई महिला र एक पुरुषको रिपोर्ट पोजेटिभ आएको छ । उपचारपछि कोरोना जित्दै प्रदेश १ मा हालसम्म दुई हजार एक सय ४२ जना डिस्चार्ज भइसकेका छन् । प्रदेश १ मा हालसम्म १३ महिला र ३७ पुरुष गरेर ५० जना संक्रमितको मृत्यु भइसकेको छ । मृत्यु हुनेमा १२ जना प्रदेश २ र ३८ जना प्रदेश १ का हुन् । प्रदेश २ का दुई जना संक्रमित महिला र १० जना पुरुषको मृत्यु भएको संयोजक विशालले जानकारी दिए । उनका अनुसार प्रदेश १ मा संक्रमितमध्ये ११ महिला र २७ जना पुरुषले ज्यान गुमाइसकेका छन् । प्रदेश १ मा मृत्यु हुनेमध्ये मोरङका २९, सुनसरीका सात र झापाका दुई जना छन् । मोरङमा विराटनगरका १९, बूढीगंगाका चार, ग्रामथान, रंगेली, धनपालथान, सुनवर्षी, पथरीशनिश्चरे र बेलबारीका एकएक संक्रमितले ज्यान गुमाइसकेका छन् । मृत्यु हुने सुनसरीका संक्रमितमा धरानका छ र रामधुनीका एक जना छन् । मंगलबार मात्रै धरान१७ का ७० वर्षीय संक्रमित वृद्ध पुरुषको मृत्यु भएको छ । झापाको कमल गाउँपालिका र कनकाईका एकएक जना संक्रमितको मृत्यु भइसकेको छ ।"
वीरगन्जमा २८० जनाको परीक्षण गर्दा ५ जनामा मात्रै कोरोना,"वीरगन्ज : पर्सामा १५२ जनाको स्वाबको पीसीआर परीक्षण गर्दा ५ जनामा मात्र कोरोना भाइरस संक्रमण भेटिएको छ । वीरगन्जस्थित नारायणी अस्पतालको प्रयोशगालामा मङगलवार राति पर्साका १५२ जनाको स्वाब परीक्षण गर्दा ५ जनामा मात्र संक्रमण पुष्टि भएको अस्पतालका प्रवक्ता डाक्टर अतुलेश चौरसीयाले जानकारी दिए। उनका अनुसार वीरगन्ज महानरपालिका वडा नम्बर ४ की २६ वर्षीया महिला, बहुदरमाइ नगरपालिकाकी २१ वर्षीया महिला र ४७ वर्षीय पुरुष पर्सागढी नगरपालिकाका ४१ वर्षीय पुरुष र नाारायणी अस्पतालमा उपचाररत ३० वर्षीय पुरुषमा संक्रमण भेटिएको हो। नारायणी अस्पतालको प्रयोगशालामा मंगलबार कुल २८० स्वाबको परीक्षण गर्दा ५ जनामा मात्र संक्रमण भेटिएको र ती सबै ५ जना पर्सा जिल्लाका रहेको प्रवक्ता चौरसीयाले जानकारी दिए। ५ जना थपिएसंगै पर्सा जिल्लामा संक्रमितको संख्या २ हजार ४५६ पुगेको जिल्ला प्रशासन कार्यालय पर्साका प्रशासकीय अधिकृत विनय श्रीवास्तवले जानकारी दिए। ती मध्ये १ हजार ८३७ जना निको भइ सकेका छन् । ४३ जनाको भने मृत्यु भएको छ। श्रीवास्तवका अनुसार अब पर्सामा कोभिड अस्पताल, होम आइशोलेसनन र सामुदायिक आइशोलेसनमा गरी १५२ जना मात्र सक्रीय संक्रमति रहेका छन्। वीरगन्ज स्थित कोभिड अस्पतालको आइशोलेसनमा अब ३७ जना, होम आइसोलेसनमा २१ जना र जिल्लाका विभिन्न स्थानका सेमी र सामुदायिक आइसोलेसन ८९ जना मात्रै संक्रमित उपचाररत रहेको श्रीवास्तवले जानकारी दिए । ११ दिनमा ८४ मात्रै संक्रमित थपिए , ३४५ जनाले कोरोना जिते साउन पहिलो साता देखि कोरोना संक्रमणको हटस्पट बनेको पर्सा जिल्लामा भदौ तेश्रो साता यतादेखि भने संक्रमणको अवस्था सुधारोन्मुख देखिएको छ। भदौ २० देखि ३० गते रातिसम्म (११ दिनको अवधिमा ) ८४ जना मात्र संक्रमित थपिएका छन् । उक्त ११ दिनको अवधिमै ३ सय ४५ जना संक्रमित भने कोरोना मुक्त भइ घर फर्किएका छन्। नयाँ संक्रमितको संख्या घट्दै गएको र निको हुनेको संख्या बढ्दै गएपछि वीरगन्जमा रहेका २ मध्ये एक कोभिड अस्पताल खाली भइसकेको छ। संक्रमणको अवस्था सुधारउन्मुख देखिएपछि वीरगन्जमा साउन १० गते देखि लगाइएको निषेधाज्ञा भदौ २६ गते देखि खुुकुलो पारेर शनिबार बाहेक हप्तामा ६ दिन बजार खोल्न दिइएको छ ।"
"बहराइन र युएईले इजरायलसँग गरे शान्ति सम्झौता, अमेरिका खुसी हुँदा प्यालेस्टाइनीको विरोध","वासिङटन : बहराइन र संयुक्त अरब इमिरेट्स (युएई)ले इजरायलसँगको शान्ति सम्झौतामा हस्ताक्षर गरेका छन्। मंगलबार अमेरिकाको मध्यस्थतामा तिन मुलुकले सम्बन्ध सुधार गर्ने सम्झौतामा हस्ताक्षर गरेका हुन्। अन्तर्राष्ट्रिय सञ्चारमाध्यमका अनुसार सम्झौतामा इजरायली प्रधानमन्त्री बेन्जामिन नेतान्याहु, युएईका विदेशमन्त्री शेख अब्दुल्लाह बीन जायद अल नायन र बहराइनका विदेशमन्त्री अब्दुल्लातिफ अल जायनीले हस्ताक्षर गरे। हस्ताक्षरका लागि अमेरिकी राष्ट्रपतिले पहिले युएईलाई मनाएका थिए भने पछि बहराइन पनि सहमत भएको थियो। सम्झौता एक महिनाभित्र नाटकीय ढंगमा भएको अलजजिराले जनाएको छ। सम्झौता इरानकाविरुद्धको रणनीतिक साझेदारी भएको बताइएको छ। सम्झौतालाई तिन वटै मुलुकले ऐतिहासिक भनेका छन्। इजरायलसँग इजिप्टले सन् १९७९ र जोर्डनले १९९४ मा शान्ति सम्झौता गरे यता युएई र बहराइन तेस्रो र चौथो अरब मुलुक बनेका छन्। नयाँ मध्यपूर्वको मिर्मिरे बिहानी : डोनल्ड ट्रम्प युएई र बहराइनले इजरायलसँग गरेको शान्ति सम्झौतामा अमेरिकाले खुसी व्यक्त गरेको छ। राष्ट्रपति डोनल्ड ट्रम्पले सम्झौतालाई नयाँ मध्यपूर्वको मिर्मिरे बिहानी भनेका छन्। बीबीसीका अनुसार इजरेलसँगको सम्बन्ध पूर्ण रूपमा सामान्य बनाउन दुई खाडी मुलुकले सम्झौतामा हस्ताक्षर गरेपछि ट्रम्पले त्यस्तो बताएका हुन्। यस्तै राष्ट्रपति ट्रम्पले अन्य अरबी मुलुकले पनि इजरायलसँग चाँडै यस्तै सम्झौता गर्नेमा विश्वास व्यक्त गरे। अधिकांश अरबी मुलुकले प्यालेस्टानसँग द्वन्द्व समाधान नगरेसम्म इजरायललाई बहिष्कार गर्ने निर्णय गरेका छन्। प्यालेस्टाइनीको विरोध प्रदर्शन तिन मुलुकबीच भएको सम्झौताविरुद्ध प्यालेस्टानीले प्रदर्शन गरेका छन्। सयौँको संख्यामा गाजा क्षेत्रमा मंगलबार जम्मा भएका प्रदर्शनकारीले अर्काको जमिन कब्जा गर्नेसँग सम्झौता गरिएको भन्दै त्यसको विरोध गरेका हुन्। प्रदर्शनकारीले राजद्रोह, कब्जाकर्तासँग सामान्यीकरण हुँदैन तथा लाजको सम्झौता लगायतका प्लेकार्ड बोकेका थिए। प्रदर्शनकारीले इजरायलले प्यालेस्टाइनीको घर खोसेको बताएका छन्। हरेक दिनजसो इजरायलका डोजर हाम्रा बस्तीहरूमा चल्छन्, प्रदर्शनकारी एमाद एस्साले भने, उनीहरूले हाम्रा घरसहित समुदायलाई नै विनाश गरिरहेका छन्। त्यो त प्यालेस्टानीविरुद्ध इजारायली अपराधको एक झिनो उदाहरण मात्र हो, एमादले भने, युएई र बहराइनले सम्झौता गरेर इजरायललाई यस्तो अपराधको पुरस्कार भयो।"
दग्नाम गाउँ पहिरोको जोखिममा,"बेनी : म्याग्दीको रघुगंगा गाँउपालिका४ दग्नाम गाउँ पहिरोको जोखिममा परेको छ। पहिरोका कारण आठ घर परिवार विस्थापित भएका छन्। पहिरो सक्रिय भएपछि दग्नामको गैरीगाउँ, टाय र माझीगाउँका आठ घर परिवार विस्थापित भएका हुन्। जमिन धाँजा फाटेर चिराचिरा पर्ने, घरका पर्खाल चर्कने र भत्किन थालेका छन्। जोखिममा रहेका घरपरिवारलाई मंगलबार सुरक्षित ठाउँमा सारिएको जनता मावि दग्नामका प्रधानाध्यापक गुन पुनले जानकारी दिए। स्थानीयबासी, युवा क्लव, आमा समूहले घरभित्र रहेका सामान सार्न सहयोग गरेका थिए। विस्थापित हुनेमा गैरीगाउँका एकबहादुर गर्बुजा, छबहादुर गर्बुजा, रमाया गर्बुजा र रेशम गर्बुजाका परिवार छन्। टोयका मबहादुर गर्बुजा, तुलबहादुर पुन, माझिगाउका तुलबहादुर बिक र गंगा गर्बुजाको परिवार पनि विस्थापित भएका छन्। भिरालो पाखोमा अवस्थित दग्नाम गाउँको मुनी र माथि दर्जनौ ठाउँमा जमिन चर्किनुका साथै खेतबारीका गह भत्किएका छन्। दग्नाममा डेढ सय बढी घरधुरीको बसोबास छ। केही दिनअघि दग्नामकै राम्कुलीबोटमा गएको पहिरोबाट दश घर जोखिममा परेका छन्। कृष्ण गर्बुजा, लालप्रसाद गर्बुजा, शिव गर्बुजा, डम्मर गर्बुजा, खड्ग गर्बुजा, खबिर तिलिजा, चन्द्र शेरपुञ्जा, केआइसिंह गर्बुजा र रनबहादुर गर्बुजाको घर उच्च जोखिममा परेका छन्। दग्नामदेखि दर्मीजातर्फ जाने सडक पहिरोले पुरेको छ। आठ वटा विद्युतका पोलमा क्षति पुगेको छ। देउमान गर्बुजाको गोठमा ढुंगामाटो थुप्रिएको छ। यामकुमार गर्बुजा, कृष्ण गर्बुजा, पविन गर्बुजा, टिका गर्बुजा लगायतको खेतबारी पुरेको छ। प्रभावित क्षेत्रको स्थलगत निरिक्षण गरी जोखिममा रहेकाको व्यवस्थापन, पहिरोको थप जोखिमको अध्ययनसँगै नियन्त्रणको पहल गरिने गाउँपालिकाका उपाध्यक्ष कमला तिलिजाले बताइन्।"
सप्तरीमा थप ५० जना संक्रमित,"राजविराज : सप्तरीमा निषेधाज्ञा हटेकै दिन सबैभन्दा बढी ५० जना नयाँ कोरोना संक्रमित थपिएका छन्। संक्रमितमध्ये सप्तरी जिल्ला अदालतका स्रेस्तेदारसहित ५ कर्मचारी, सिडिओ कार्यालय सप्तरीका २ कार्यालय सहायक, १ प्रहरी र १ भान्से संक्रमित भएको स्वास्थ्य कार्यालय सप्तरीले जनाएको छ। राजविराजस्थित गजेन्द्रनारायण सिंह अस्पतालको प्रयोगशालमा गरिएको परीक्षणअनुसार राष्ट्रिय अनुसन्धान कार्यालयका १ कर्मचारी, १ प्रहरी, छिन्नमस्ता अस्पताल राजविराजका २ कर्मचारी तथा राजविराजस्थित अस्पतालमा उपचाररत मृगौला पीडित १ महिला, आकस्मिक सेवामा उपचाररत ३ विरामी तथा आइसोलेसन केन्द्रमा कार्यरत २ सरसफाइ कर्मचारीमा समेत कोरोना संक्रमण देखिएको स्वास्थ्य कार्यालय सप्तरीका निमित्त प्रमुख दुनियालाल यादवले बताए। अस्पतालको डायलासिस सेवामा उपचारररत मृगौला पीडितमध्ये सोमबार ६ पुरुष र मङ्गलबार १ महिलामा कोरोना संक्रमण देखिए पछि मङ्गलबार डायलासिस सेवा बन्द गरिएको छ। डायलासिस सेवा र औजार तथा मेशिनहरु निसंक्रमित गरेर बुधबारबाट सेवा सुचारु गरिएको अस्पतालका निमित्त मेडिकल सुपरिटेण्डेण्ट डाक्टर रणजीतकुमार झाले बताए। संक्रमित थप भएकामा राजविराज नगरपालिका१ का ६१ र ६७ वर्षीय पुरुष, वडा नम्बर २ का २२, ३४ वर्षीय र उमेर नखुलेका पुरुष तथा २३ र ५५ वर्षीया महिला, वडा नम्बर४ का १४, ३१, ३६, ७४ वर्षीय पुरुष र ३, २४, ३५, ५५ वर्षीया महिला, वडा नम्बर३ का ४३ वर्षीय पुरुष, वडा नम्बर५ का २९, ३५, ६० वर्षीय पुरुष र २१ वर्षीया महिला संक्रमित भएका छन्। यसैगरी राजविराज ६ का २५, ५९ वर्षीय र उमेर नुखलेका पुरुष, वडा नम्बर८ का ३, २१, २१, २५, ५५, ५८ वर्षीय पुरुष र १४, २७, ४२ र ४८ वर्षीया महिला संक्रमित छन्। छिन्नमस्ता गाउँपालिका५ का ५८ वर्षीया मृगौला पीडित महिला, हनुमाननगर कंकालिनी नगरपालिका७ का २२, २७ वर्षीय पुरुष, वडा नम्बर९ का ५५ वर्षीय पुरुष, ३६, ६० वर्षीया र उमेर नखुलेकी महिला, वडा नम्बर१२ का ३६ वर्षीय पुरुष, शम्भुनाथ नगरपालिका६ का ११ वर्षीय पुरुष, महादेवा गाउँपालिका६ का ३१ वर्षीय पुरुष समेत संक्रमित भएका छन्। यस्तै सप्तरी जिल्ला अदालतका २६, ३०, ४० र ४५ वर्षीय पुरुष, ३७ वर्षीय प्रहरी, छिन्नमस्ता अस्पतालका २१ वर्षीय पुरुष र २३ वर्षीया महिला संक्रमित भएका छन्। कोभिड १९ संकट व्यवस्थापन समितिको बैठकले सोमबार मध्यरातिदेखि सप्तरीमा निषेधाज्ञा हटाएको छ। राजविराजका ४४ सहित ५० जना संक्रमित थप हुँदा सप्तरीमा संक्रमित हुनेको सङ्ख्या १ हजार ९० पुगेको स्वास्थ्य कार्यालय सप्तरीले जनाएको छ। संक्रमितमध्ये ७३६ जना निको भएर घर फर्किएको स्वास्थ्य कार्यालय सप्तरीका निमित्त प्रमुख दुनियालाल यादवले बताए। जसमा १०५ जना महिला छन्। सप्तरीमा बुधबार १ पुरुषको मृत्यु भएपछि सप्तरीमा मृत्यु हुनेको संख्या ९ पुगेको छ। जसमा १ जना महिला छन्।"
"थप चार उद्योगका स्यानिटाइजरमा विषाक्त रसायन फेला, बिक्रीमा रोक","काठमाडौं : थप चार उद्योगले उत्पादन गरेका स्यानिटाइजरमा विषाक्त रसायन फेला परेको छ। राष्ट्रिय औषधि प्रयोगशालाले गरेको परीक्षणबाट यस्तो प्रमाण फेला परेको हो। चीनको गुआंग्झो ओबोपेकल फाइन केमिकल कम्पनी लिमिटेड, गुआन्जाउ, ललितपूरको सम्पदा हेल्थकेयर प्राली इमाडोल, भारतको आर एल क्रोप इन्डिया र काठमाडौंको श्रीनाथ हर्बल एण्ड कस्मेटिक इन्डष्ट्रिजको उत्पादन गुणस्तरहीन मापदण्ड विपरित भेट्टाएको हो। प्रयोगशालाले कम्पनीको उत्पादन स्यानिटाइजरमा मानव स्वास्थ्यमा प्रतिकुल असर पार्ने विषाक्त रसायन मिथानल भेट्टाएपछि औषधि व्यवस्था विभागले ती उत्पादनको उत्पादन तथा बिक्री वितरणमा प्रतिबन्ध लगाएको छ। प्रयोगशालाले काठमाडौं र ललिलपुरको उक्त कम्पनीको उत्पादन स्यानिटाइजरमा मानव स्वास्थ्यमा प्रतिकुल असर पार्ने विषाक्त रसायन मिथानल भेट्टाएको छ। त्यसैगरी चीन र भारतको उक्त कम्पनिका स्यानिटाइजर न्यून गुणस्तर पाइएको हो। औषधि व्यवस्था विभागले चारवटै कम्पनीको उत्पादन तथा बिक्री वितरणमा प्रतिबन्ध लगाएको छ। पाँच उद्योगका स्यानिटाइजरमा विषाक्त रसायन फेला, बिक्रीमा रोक विषाक्त स्यानिटाइजर छ्यापछ्याप्ती ह्यान्ड स्यानिटाइजर : धेरै सोधिने प्रश्न गुणस्तरहीन स्यानिटाइजरले जोखिम : साबुनपानी नै हितकर स्यानिटाइजर धन्दा प्रयोगशालाका अनुसार ती उत्पादनइन्स्ट्यान्ट ह्यान्ड स्यानिटाइजर (अल्कोहल बेस्ड) सम्बन्धी स्तर २०७६ मापदण्ड विपरित छन्। यस अगाडि भक्तपुरको नेपाल कायाकल्प उद्योग तथा काठमाडौंकाहाइजिन सोप एन्ड केमिकल प्रालि, आधार केमिकल्स एन्ड फूड इन्डष्ट्रिज प्रालि, सर्च केम कम हर्बल प्रडक्ट्स र सूर्यमुखी हर्बल प्रडक्ट्सका उत्पादन रोक्का गरेको थियो। विभागले पाँचवटै कम्पनीको उत्पादन तथा बिक्री वितरणमा प्रतिबन्ध लगाएको थियो।"
विचारधाराको संकट र उपाय,"शीतयुद्धको समाप्तिसँगै त्यसलाई उत्तर विचारधाराको युग भनियो। उदार लोकतन्त्रको विश्वव्यापी फैलावटलाई एक मात्र सत्य मान्नेहरू अहिले लोकतन्त्रको क्षयबाट चिन्तित बनेका छन्। लोकप्रियतावाद लोकतान्त्रिक मुलुकहरूमै फस्टाइरहेको छ। अमेरिका, ब्राजिल, टर्की, हंगेरी र भारतमा रैथाने राष्ट्रवाद र गैरलोकतान्त्रिक शैलीका शासनहरू चलिरहेको वर्तमानमा समकालीन राजनीतिमा विचारधाराको संकट देखा परेको छ। हिजो साम्यवादी र पुँजीवादी विश्वका आआफ्नो मान्यता र जीवनशैलीको दाबी थियो, अब त्यो रहेन। प्रजातन्त्रको सबैभन्दा व्यापक प्रभाव रहेको सन् ९० को दशकबाट आजसम्म करिब ३० वर्षको समयमा अमेरिका र युरोपजस्ता प्रजातन्त्रका आधारभूमि हल्लिन थालेका छन्। यसले गैरपश्चिमी राष्ट्रहरूका प्रजातन्त्रलाई समेत नकारात्मक असर पारेको छ। युरोप विभाजित छ। त्यहाँ दक्षिणपन्थ, राष्ट्रवाद र आप्रवासी शरणार्थी पीडक नीतिहरूले ठाउँ पाउन थालेको छ। अमेरिका सन् १९१६ मा डोनाल्ड ट्रम्पको विजयसँगै अन्तर्मुखी एक्लो र गोरो राष्ट्रवादको चपेटामा परेको छ। पश्चिमी टिप्पणीकारहरू भन्छन् ट्रम्पको अमेरिकाले उसको स्थापनाकालदेखिको मूल्यमान्यतालाई धराशायी बनाएको छ। युरोप फ्रेन्च क्रान्ति, पुनर्जागरण र प्रबोधन युगका आदर्शहरूमा डग्मगिन थालेको छ। विश्वमा आदर्श शासन व्यवस्थाको अनुसरण गर्ने क्रम घट्न थालेको छ। यो उदार विश्वको संकटले बीसौं शताब्दीको निचोड स्वतन्त्रता र मानव मूल्यको गरिमा भन्ने मान्यतामा चोट पुगेको छ। लोकप्रियवादी शासकहरू प्रजातन्त्रको आधारभूत नीति र नियम उल्लंघन गर्न, नागरिक निगरानी बढाउने, विरोधी स्वर दमन गर्न, शक्ति पृथकीकरणको सिद्धान्त नमान्ने र अत्याधुनिक प्रविधि उपयोगबाट जासुसी राज्य बनाउने लहर चलेको छ। राज्यसँग शासकहरू शासनको साइनो मात्र राख्ने तर आम जनताका हित र स्वतन्त्रताप्रति विभुख हुँदै जानु समकालीन राजनीतिको चरित्र भएको छ। यस प्रकारका प्रवृत्ति नेपालमा पनि देखिएको छ। भारतको ७० वर्षको जस्तो र चीनको पनि यही कालको जस्तो टिक्ने, बाँध्ने र नेतृत्व दिने आइडिया अफ नेपाल हामीलाई चाहिएको छ। निर्वाचित भएको करिब अढाई वर्ष पुगेको वर्तमान नेकपाको केपी ओली सरकार लोकप्रियतावाद, जवाफदेहीविहीनता र भ्रष्टाचारले ग्रस्त छ। यसले नेपालमा स्थापित लोकतान्त्रिक संघीय गणतन्त्रलाई नै दिशाहीन बनाउने खतरा बढेको छ। नेकपाको सरकार भनिए पनि कम्युनिस्ट सिद्धान्तको कुनै छनक छैन। नवउदारवादी कार्यक्रम बोकेर नेकपा जनतालाई समाजवादउन्मुख समाजको सपना बाँडिरहेको छ। प्रमुख प्रतिपक्षी दल सिद्धान्तविहीन बनेको छ। नाममात्रको प्रतिपक्ष भएर बसेको छ। विश्व राजनीतिलाई गाँजेको विचारधाराको संकटले नेपालका सबै दलहरूलाई समस्यामा पारेको छ। आइडिया अफ नेपाल खोइ ? कुनै पनि राष्ट्र सफल बन्नका लागि त्यस राष्ट्रको चरित्र र भावनामा आधारित दर्शनको आविष्कार गर्नुपर्छ। भारत स्वतन्त्र भएपछि जवाहरलाल नेहरू, महात्मा गान्धी, सरदार बल्लभभाइ पटेल र भीमराव अम्बेडकरले प्रजातान्त्रिक, धर्म निरपेक्ष र समाजवादी चिन्तनका आधारमा भारतसम्बन्धी विचार प्रतिपादन गरेका थिए। अहिलेसम्म सात दशकसम्म त्यही विचारधाराबाट भारत चल्यो। नरेन्द्र मोदीको नेतृत्वले हिन्द राष्ट्रवाद र बहुमतवादले त्यस विचारबाट विचलित हुन खोजेको छ। चीनमा सन् १९४९ पछिको क्रान्तिपश्चात् त्यसअघि सन यात सेनपछि माओत्से तुङ, चाउ एन लाई र देङ स्यायो पिङले चीन दर्शन तयार गरे, जुन विचारधाराले चीनलाई आज विश्वको महाशक्ति बन्न मद्दत पुग्यो। अमेरिकामा संस्थापकहरूले नै त्यस्तो विचार निर्माण गरेका थिए। तर नेपालमा बारम्बार भइरहने राजनीतिक परिवर्तन र संविधान निर्माणले ठोस विचार बनाउन सकेको छैन। ०७, ०१७, ०४६ र ०६२६३ को परिवर्तनसँगै नेपालसम्बन्धी विचार पनि परिवर्तन भएको छ। हामीसँग गौतमबुद्ध, सगरमाथा र पशुपतिनाथजस्ता धार्मिक र प्राकृतिक विम्बहरू त छन्, तर सबै जनतालाई गोलबद्ध गर्ने निश्चित आइडिया अफ नेपाल शैशव अवस्थामै छ। बीपी कोइराला, पुष्पलाल र राजा महेन्द्रमा आआफ्ना प्रकारका आइडिया अफ नेपाल थिए। तर उनीहरू बीसौं शताब्दीका विश्व दृष्टिकोणका कैदी थिए। आजको बदलिँदो विश्वमा चिन्तनधाराबाट करोडौं नेपालीलाई बाँध्ने राजनेता समकालीन नेपालमा छैन जसरी सिंगापुरलाई मृत्युपश्चात् पनि ली क्वान युको विचारधाराले बाँधिरहेको छ। राष्ट्रसम्बन्धी विचारधाराले जनतालाई स्वपनशील बनाएर बाँध्छ। उद्देश्य र लक्ष्यउन्मुख बनाउँछ। भविष्य निर्माणका लागि क्रियाशील गराउँछ। नेपालमा राजनीतिक परिवर्तन सीमीत कालका लागि मात्रै हुनेजस्तो भएको छ। यसर्थ भारतको ७० वर्षको जस्तो र चीनको पनि यही कालको जस्तो टिक्ने, बाँध्ने र नेतृत्व दिने आइडिया अफ नेपाल हामीलाई चाहिएको छ। एउटा दलको भन्दा समग्र जनताको आद्यस्वरूप बुझेको दर्शनले मात्र सही नेतृत्व दिन सक्छ। राष्ट्रहरू परिवर्तनशील हुन्छन्। त्यही परिवर्तनलाई आत्मसात गर्दै अघि बढ्ने विचारधाराले प्रजातन्त्र, समावेशी र समान अवसरको अवधारणा आत्मसात गर्न सक्ने बनाउँछ। प्रबोधन अहिले : विचारधाराको संकटमा गुज्रिएको विश्व र राष्ट्र दर्शनको अभावमा बाँचेको नेपालका लागि वर्तमान राजनीतिक पद्धति सुधार्दै अघि बढ्नुको विकल्प छैन। केही कालखण्डलाई एकपछि अर्को राजनीतिक प्रयोग गर्ने छुट कसैलाई हुँदैन। यसै क्रममा हार्वर्ड विश्वविद्यालयका प्राध्यापक स्टिभिन पिंकरले समकालीन विश्वका लागि भनेर इनलाइटमेन्ट नाउ पुस्तकमा केही अवधारणा अघि सारेका छन्। उनको निक्र्योल कि विगतमा भन्दा अहिले विश्वमा धेरै प्रगति भएको छ। किनभने मानव समाजको जहिल्यै पनि अगाडि विकास र प्रगति हुन्छ। तर यो प्रगतिलाई निरन्तरता दिन उनी अठारौं शताब्दीको युरोपको प्रबोधन युगको मूल्यमान्यता आवश्यक भएको दाबी गर्छन्। प्रबोधन युगको मूल्य भनेको विवेक, तथ्यमा आधारित सत्य, तर्क, विज्ञान र वस्तुवादिता नै प्रमुख हुन्, जसलाई भोल्टेयर र रूसोजस्ता फ्रान्सेली दार्शनिकहरूले अगाडि बढाए। आजको विश्वको प्रगति र उन्नति त्यही प्रबोधनकालको मूल्यका कारण भएको उनको ठहर छ। सूचनाको विस्फोट भएको वर्तमानमा तथ्यमा आधारित सत्य आजको आवश्यकता हो। पिंकरका अनुसार प्रबोधन युगले पश्चिमको उदय, प्रगति र सर्वोच्चतालाई मद्दत पुर्याएको थियो। आज त्यो सिद्धान्त गैरपश्चिमेली समाजलाई चाहिएको बताउँछन्। वर्तमान विचारधाराको संकटमा त्यो मूल्यमान्यता आत्मसात गर्न सके समकालीन नेपाललगायत विश्व लाभान्वित बन्न सक्छ।"
बालविवाहको मुक्ति,"कानुनले २० वर्ष पूरा नभई बालबालिकाको विवाह गर्न नपाउने व्यवस्था गरेको छ। उमेर नपुग्दै गरिने विवाह बालविवाह हो। यस्तो कार्य गर्नेलाई सजाय र जरिमानाको व्यवस्थासमेत कानुनले गरेको छ। तर पनि नेपालमा यस्तो विवाह हुँदै आइरहेको छ। बालविवाह रोक्न संघ, प्रदेश र स्थानीय सरकारले फरकफरक अभियान सञ्चालन गरेका छन्। तर बालविवाह हुनुको चुरो कुरा पत्ता नलगाई सञ्चालन गरिएका यस्ता अभियानले परिणाम दिन सकेका छैनन्। बाल्यकालमै विवाह गरिँदा उनीहरूमा वयस्क नागरिकसरह जस्तै जिम्मेवारी बढ्छ। कलिला उमेरमा यस्तो जिम्मेवारी बहन गर्न उनीहरू तयार भइसकेका हुँदैनन्। बालविवाह भएपछि उनीहरूले छिट्टै आमाबाबुको भूमिका निर्वाह गर्नुपर्छ। उनीहरूमा पारिवारिक दायित्व आउँछ। यसले उनीहरूले शिक्षा तथा रोजगारबाट समेत वञ्चित हुनुपर्छ। यसर्थ नेपालजस्तो मुलुकमा बालविवाह अभिशाप साबित हुन पुगेको छ। अध्ययनहरूका अनुसार बालविवाह हुने विश्वका शीर्ष १० मुलुकमा नेपाल पनि पर्छ। यहाँका २० देखि २४ वर्ष उमेर समूहका पाँच बालिकामध्ये एकजनाको १८ वर्षअघि नै विवाह हुने गरेको छ। १० पुरुषमध्ये एकजनाको बाल्यावस्थामै विवाह भएको थियो। यस हिसाबले हेर्दा केटाको तुलनामा दोब्बर केटीको विवाह बाल्यवस्थामै हुने गरेको छ। विवाहको जोखिममा रहेका अधिकांश बालबालिका गरिब, अशिक्षित, निम्न आय भएका, औपचारिक शिक्षा हासिल नगरेका वा कम हासिल गरेका परिवारका छन्। यस्तो परिवारमा बालविवाहको असरबारे चेतना हुँदैन। कतिपय अवस्थामा अभिभावकले नै नानीबाबुको बाल्यावस्थामा विवाह गरिदिने गरेका छन्। बालविवाहले के असर गर्छ भन्दा पनि यसका कारण केके हुन् भन्नेतर्फ अध्ययन गर्नुपर्ने देखिन्छ। अभिभावक र बालबालिकालाई केकस्ता सुविधा प्रदान गरियो भने बालविवाह रोक्न सकिन्छ भन्नेतर्फ ध्यान दिएर मात्रै कार्यक्रम तथा अभियान सञ्चालन गर्नुपर्छ। बालविवाहको जोखिममा परेका समुदायको सामाजिक तथा आर्थिक स्तर उन्नत बनाएर मात्रै बालविवाह रोक्नेतर्फ ध्यान दिनुपर्छ। पछिल्लो समय बालविवाह नियन्त्रणतर्फ मात्रै होइन, केटाकेटीको विवाह गर्ने उमेर कति हुनेतर्फ पनि बहस हुन थालेको छ। प्रदेश ३ सरकारले २०७८ भित्र बालविवाहमुक्त प्रदेश घोषणा गर्ने लक्ष्य लिएको छ। प्रदेश २ सरकारले पनि बालविवाह रोक्न बेटी बचाउ, बेटी पढाउ जस्ता कार्यक्रम ल्याएको छ। सबैको उद्देश्य कलिला उमेरमा हुने विवाह रोक्ने, छोराछोरीको शिक्षा पूरा गरेर सक्षम र सबल नागरिक तयार पार्नमा केन्द्रित देखिन्छ। हुन त छोरीको विवाह गर्ने उमेर १६ वर्ष हुनुपर्ने, कलिलै उमेरमा विवाह गर्न पाउनुपर्नेलगायतका माग पनि उर्लिन थालेको छ। यस्तो माग राख्नेमा आमा समुदाय नै अग्रभागमा छन् भने बालविवाह रोक्ने अभियान सञ्चालन गर्नेमा बालक्लब, विभिन्न राष्ट्रिय तथा अन्तर्राष्ट्रिय गैरसरकारी संस्था अग्रभागमा छन्। विवाह गर्ने उमेर मुलुकअनुसार फरकफरक छ। जहाँ जे भए पनि र जसले जेजस्तो माग राखे पनि विद्यमान कानुनी व्यवस्था पालना गर्नु अहिलेको महत्वपूर्ण विषय हो। बालविवाह रोक्ने नाममा हुने यस्ता क्रियाकलापलाई निर्मूल पार्नेतर्फ पनि अभियान सञ्चालन गर्नुपर्छ। बालविवाहलाई संयुक्त राष्ट्रसंघको बालबालिकासम्बन्धी महासन्धिले बन्देज लगाएको छ। हरेक मुलुकमा फरकफरक मौलिक कानुन पनि छन्। नेपालमा कानुनी डन्डा तेस्र्याएर मात्रै यसलाई रोक्न सकिँदैन। थुप्रै बालविवाहलाई प्रहरी, आमा समूह तथा बालक्लबको संयुक्त अभियानले विफल तुल्याइदिएको छ। विवाह गरेर भागेका केटाकेटीलाई प्रहरीले उद्धार गरेर घर फर्काइदिएको पनि छ। कतिपय अवस्थामा अघिल्लो दिन प्रशासनको दबाबमा रोकिएको बालविवाह केटा र केटीपक्षको सहमतिमा रातारात सम्पन्न भएका पनि छन्। जबसम्म अभिभावकलाई सचेत गराउन सकिँदैन तबसम्म बालविवाह रोकिँदैन भन्ने यस्ता घटनाले देखाउँछ। समाजमा जरो गाडेको संस्कारले पनि यस्ता बेमेल विवाहलाई प्र श्र्रय दिइरहेको हुन्छ। तसर्थ यस्ता संस्कार अन्त्य गर्न समुदाय स्तरबाटै अभियान सञ्चालन गरिनुपर्छ।"
आर्थिक वृद्धि १५ प्रतिशतसम्म झर्ने,"काठमाडौं : एसियाली विकास बैंक (एडीबी) ले नेपालको आर्थिक वृद्धिदर सन् २०२० मा २३ र २०२१ मा १५ प्रतिशत पुग्ने प्रक्षेपण गरेको छ। सरकारले यस वर्ष ७ प्रतिशत हाराहारी आर्थिक वृद्धि हुने अनुमान गरेको थियो। कोरोना भाइरसको विश्वव्यापी महामारीका कारण आर्थिक गतिविधि खुम्चिँदा यस्तो प्रभाव परेको हो। पछिल्ला दुई वर्ष २०१८ मा ६७ र २०१९ मा ७ प्रतिशत वृद्धिदर थियो। एडीबीले मंगलबार सार्वजनिक गरेको डेभलपिङ एसिया आउटलुक रिपोर्ट २०२० अनुसार यस वर्ष दक्षिण एसियाली मुलुकको औसत आर्थिक वृद्धिदर ६८ प्रतिशतले ऋणात्मक रहनेछ। कोरोना भाइरस संक्रमणको प्रभावस्वरूप निर्यात, रेमिट्यान्स तथा पर्यटन क्षेत्र प्रभावित भएकाले नेपालको आर्थिक वृद्धिदर घट्ने देखिन्छ। नेपालको प्रमुख व्यापारिक साझेदार रहेको छिमेकी मुलुक भारतको अर्थतन्त्र खस्किएको अवस्थामा स्वाभाविक रूपमा असर पर्नेछ, नेपालका लागि एडीबीका कन्ट्री डाइरेक्टर मुख्तोर खामुदखानोबले भने, यो आर्थिक वर्षमा आवधिक रूपमा जारी लकडाउनले आर्थिक क्रियाकलाप ठप्प हुँदै गएमा आर्थिक वृद्धिदर अझ खस्किन सक्छ। सरकारले असोजबाट सम्पूर्ण आर्थिक क्रियाकलाप खुकुलो पार्ने निर्णय गरिसकेको छ। तर कोरोना भाइरसको संक्रमण नियन्त्रण भई असोजपछि आर्थिक गतिविधि पूर्ववत् अवस्थामा फर्कनेमा अनिश्चितता भने कायमै छ। विश्व बैंकले नेपालको आर्थिक वृद्धिदर २१ प्रतिशत हुने हालै आकलन गरेको थियो। दुई निकायले गरेका अनुमान सरकारको लक्ष्यभन्दा निकै कम हो। नेपाल म्याक्रो इकोनोमिक अपडेटका अनुसार यसै वर्ष मनसुनका कारण धान उत्पादनमा वृद्धि हुने अनुमान छ। तर, समयमा मल आपूर्ति नहुँदा यसले कृषि क्षमतामा केही ह्रास उत्पन्न भएको छ। लामो समयसम्म आन्तरिक तथा बाह्य उडान ठप्प रहँदा पर्यटन क्षेत्र प्रभावित छ। चालू आर्थिक वर्षको तुलनामा मुद्रास्फीति घट्ने अनुमान एडीबीको छ। चालू आवमा ६२ प्रतिशतको मुद्रास्फीतिको अनुमान गरेकामा आगामी आवमा ५५ प्रतिशत पुग्ने प्रक्षेपण छ। कृषि उत्पादनमा सुधार, पेट्रोलियम पदार्थको मूल्य सस्तिनु, कमजोर मागका कारण मूद्रास्फीति घट्ने प्रक्षेपण गरिएको हो। एडीबीको प्रक्षेपणअनुसार सन् २०२० मा माल्दिभ्सको अर्थतन्त्र सबैभन्दा खस्किने छ। यस वर्ष माल्दिभ्सको जीडीपी २०५ प्रतिशत ऋणात्मक रहने देखिएको छ। त्यस्तै, भारतको ९, श्रीलंकाको ५५, अफगानिस्तानको ५ र पाकिस्तानको ०४ प्रतिशतले ऋणात्मक रहने प्रक्षेपण गरिएको छ। दक्षिण एसियाका तीन मुलुक बंगलादेश, भुटान र नेपालको आर्थिक वृद्धिदर गत वर्षको तुलनामा घटे पनि ऋणात्मक भने हुने छैनन्। यी मुलुकको वृद्धिदर क्रमशः ५२, २४ र २३ प्रतिशत रहनेछन्। सन् १९६० पछि पहिलोपटक एसियाको आर्थिक वृद्धिदर ऋणात्मक देखिएको एडीबीको रिपोर्टमा उल्लेख छ। कच्चा पेट्रोलियम पदार्थको मूल्य घट्दोक्रम र अरू वस्तुको पनि उपभोगमा कमि आएपछि घट्ने बजार मागका कारण २०२० मा एसियामा २९ प्रतिशत र २०२१ मा २३ प्रतिशतको मुद्रास्फीति रहने आंकलन पनि एडीबीले गरेको छ।"
नेपालको क्षेत्रफल कति ?,"काठमाडौं : सरकारले लिम्पियाधुरासम्म समेटेर नयाँ नक्सा जारी गरे पनि नेपालको क्षेत्रफल कति हो भनेर घोषणा गरेको छैन। तर, शिक्षा मन्त्रालयअन्तर्गत पाठ्यक्रम विकास केन्द्रले देशको क्षेत्रफलसहितको पाठ्यपुस्तक तयार गरी सार्वजनिक गरेको छ। यसले नेपालको क्षेत्र कति हो भनेर विवाद निम्त्याएको छ। शिक्षा, विज्ञान तथा प्रविधिमन्त्री गिरिराजमणि पोखरेलले मंगलबार नेपालको भूभाग र सीमासम्बन्धी स्वाध्याय सामग्री सार्वजनिक गरेका हुन्। त्यसमा नेपालको कुल क्षेत्रफल १,४७,६४१२८ वर्ग किलोमिटर रहेको उल्लेख छ। नेपालको पश्चिमोत्तर क्षेत्रको लिपुलेक र कालापानीको बीचमा रहेको लिपु भन्ज्याङलाई समेटेर लिम्पियाधुरालिपुलेक क्षेत्रको करिब ४६०२८ वर्ग किमि भूभाग समावेश नहुँदा नेपालको क्षेत्रफल १,४७,१८१ वर्ग किलोमिटर मात्र हुन्छ, पुस्तकमा छ, हाल नेपालको पूर्वपश्चिम लम्बाइ विशाल नेपालको १,४१५ किलोमिटरबाट घटेर करिब ८८५ किलोमिटर रहेको छ र उत्तरदक्षिण चौडाइ १९३ किलोमिटर रहेको छ। कालापानी क्षेत्रको ८१३२ वर्ग किलोमिटर र लिम्पियाधुरासम्मको करिब ४६०२९ वर्ग किलोमिटर गरी जम्मा ५४१६ अर्थात् करिब ५४२ वर्ग किलोमिटर क्षेत्र भारतद्वारा अतिक्रमित रहेको छ। पुस्तकका लेखक कोमलचन्द्र बरालले नापी विभागद्वारा जारी आधिकारिक नक्साकै आधारमा क्षेत्रफल निकालिएको बताए। सीमा बचाऔं अभियानका सदस्य बराल, भूगोलविद् एवम् कार्टोग्राफर शेरबहादुर गुरुङ र भूगोलविद् केशवराज ढकालसहितको कार्यदलबाट र संयोजनमा केन्द्रका निर्देशक प्रेम भट्टराईले पुस्तक लेखेका हुन्। नक्सा प्रकाशन गर्ने आधिकारिक निकायले देशको कुल क्षेत्रफलजस्तो संवेदनशील विषयमा घोषणा नगर्दै पाठ्यपुस्तकमा राख्नु गलत भएको भूमि व्यवस्था, सहकारी तथा गरिबी निवारण मन्त्रालय मन्त्रालयका सचिव टेकनारायण पाण्डेले बताए। यो अनधिकृत कार्य हो, सचिव पाण्डेले भने, सरकारी, गैरसरकारी वा कसैले पनि त्यसो गर्न पाउँदैन। उनले नेपाल सरकारले आधिकारिक रूपमा क्षेत्रफल सार्वजनिक नगरेको बताए। क्षेत्रफल घोषणा गर्ने प्रक्रिया रहेको उनको भनाइ छ। यो कूटनीतिक मामिलाको विषय हो। क्षेत्रफल घोषणा गर्ने प्रक्रिया हुन्छ, उनले भने। उनले मन्त्रालयको धारणा बुधबार सार्वजनिक गर्ने बताए। विभागका महानिर्देशक प्रकाश जोशीले पाठ्यक्रममा राखिएको क्षेत्रफल आधिकारिक नभएको बताए। अन्तर्राष्ट्रिय सम्बन्धसँग सम्बन्धित भएको देशको क्षेत्रफलका विषयमा यसरी घोषणा हुनु देशका लागि उपयुक्त नहुने उनको भनाइ छ। अधिकार प्राप्त अधिकारीले निर्णय गर्ने हो, महानिर्देशक जोशीले भने, त्यो पनि सत्य र तथ्यको आधारित हुनुपर्छ। नेपालको क्षेत्रफल १,४७,१८१ वर्ग किलोमिटर निर्धारण पनि नापी र तथ्यांक विभागको औसतका आधारमा गरिएको थियो। यो क्षेत्रफलमा प्राविधिक सहमत थिएनन्। स्थानीय तहको क्षेत्रफल पनि मिलेको छैन। नापीका पूर्वउपमहानिर्देशक सुरेशमान श्रेष्ठले लिम्पियाधुरासहितको अध्यावधिक नक्साका आधारमा कुल क्षेत्रफल १ लाख ४७ हजार ९ सय ५० वर्ग किलोमिटर हाराहारी हुन सक्ने बताउँदै आएका छन्। परराष्ट्र, संघीय मामिला र भूमि व्यवस्था मन्त्रालयको समन्वयमा मात्रै क्षेत्रफल सार्वजनिक गर्न सकिने नापी विभागले बताएको छ। क्षेत्रफल नक्सा जारी हुँदा नै तयार भए पनि कूटनीतिक विषय भएकाले सार्वजनिक नगरिएको नापी स्रोतले जनाएको छ। क्षेत्रफल त आइहाल्छ, स्रोतले भन्यो, तर, देशलाई हित हुन्छ कि हुँदैन भनेर मात्रै अहिले सार्वजनिक नगरिएको हो।"
आन्तरिक उडान भोलीबाट,"काठमाडौं : आन्तरिक हवाई उडान असोज १ गतेबाट खुल्ने भएको छ। सोमबार बसेको मन्त्रिपरिषद् बैठकले असोज १ गतेबाट आन्तरिक उडान खोल्ने निर्णय गरेको प्रधानमन्त्री तथा मन्त्रिपरिषद् कार्यलयका प्रवक्ता राजेन्द्रकुमार पौडेलले जानकारी दिए। सरकारका प्रवक्ता प्रदीप ज्ञवालीले उक्त जानकारी दिएको पौडेले बताए। सोमबारको मन्त्रिपरिषद् निर्णयले असोज ५ गतेबाट आन्तरिक उडान खोल्ने निर्णय गरेको स्वयं पर्यटनमन्त्री योगेशकुमार भट्टराइले नै जानकारी गराएका थिए। तर, मंगलबार साँझपछि मात्र सरकारका प्रवक्ताले असोज १ गतेबाट नै आन्तरिक उडानसँगै लामोदुरीका यातायात र होटल, रेष्टुराँ सञ्चालन हुने जानकारी गराएका थिए। असोज १ गतेबाट आन्तरिक उडान खुलाउने सरकारको निर्णयपछि नागरिक उड्डयन प्राधिकरण प्रक्रियागत व्यवस्थापनमा जुटेको छ। कोरोनाको संक्रमणलाई मध्यनजर गर्दै सुरुमा ३० प्रतिशत मात्रै उडान हुने गरी घरेलु उडान खोलिने प्राधिकरणका उपमहानिर्देशक तथा प्रवक्ता राजकुमार क्षेत्रीले जानकारी दिए। सम्बन्धित वायुसेवा संचालकहरुसँगको छलफलपछि हाललाई ३० प्रतिशत उडान हुने गरी खोलिने सहमति भएको क्षेत्रीले अन्नपूर्णपोष्टलाई जानकारी दिएका छन्। कोरानाअघिको समयमा आन्तरिकतर्फ दैनिक ३ सय भन्दा बढि उडान हुने गरेको थियो। यस्तै, आन्तरिक वायुसेवा कम्पनीहरुले साविकको समयमा उडाउदै आएको सबै क्षेत्रका लागि उडान खुल्ला गरिएको बताइएको छ। सुगम तथा दुर्गम वा ट्रंक रुट(लामो धावनमार्ग भएका तराईका विमानस्थल) तथा सर्ट रुट(छोटो धावनमार्ग भएका दुर्गम क्षेत्रका विमानस्थल) सबै क्षेत्रका लागि नै उडान अनुमति दिइने प्रवक्ता क्षेत्रीले बताए। यसअघि सरकारले असोजबाट आन्तरिक उडान खुलाएपनि कारोना संक्रमण बढि भएका तराइका जिल्लाहरुमा उडान नगर्ने र पहाडि तथा हिमाली जिल्लाहरुमा मात्र उडान गरिने बताएको थियो। अब आन्तरिक उडानका लागि वायुसेवा कम्पनीहरुले चाहेको गन्तव्यमा उडान अनुमति माग्न पाउने छन्। उडान सुचारु गर्दा वायुसेवा कम्पनीहरुले पर्यटन मन्त्रालय तथा प्राधिकरणले सार्वजनिक गरेका स्वास्थ्य सुरक्षा मापदण्डलाई भने पालना गर्नुपर्नेछ। आगमन कक्षमा यात्रुहरुको ज्वरो नाप्ने, पूर्ण विवरण खुलाउने गरी फारम भर्न लगाउनुपर्ने, यात्रुहरुले अनिवार्य रुपमा मास्क प्रयोग गर्नुपर्ने जस्ता मापदण्डहरुको अंक्षरंश पालना गर्नुपर्ने छ। आन्तरिक उडान गर्ने यात्रुहरुको कोराना जाँच(पीसीआर) गर्ने वा नगर्ने सम्बन्धमा भने छलफल भइरहेको प्राधिकरण प्रवक्ताको भनाइ रहेको छ। आन्तरिक वायुसेवा कम्पनीहरुको उडान तयारी गत चैत्र ११ गतेबाट सरकारले बन्द गराएको आन्तरिक उडान ६ महिनापछि असोज १ गतेबाट पुनः सुचारु हुँदैछ। लामो समयदेखि उडान नभरेका विमानहरु संचालनमा आउने भएपछि विमान संचालकहरु उडानको तयारीमा जुटेका छन्। यसअघि भदौ १ गतेबाट आन्तरिक उडान खुलाउने सरकारको निर्णयपछिबाट नै उडानको अभ्यास गरिरहेका विमान कम्पनीहरु पूर्ण रुपमा तयार रहेको आन्तरिक विमान संचालक संघका प्रवक्ता योगराज कँडेल शर्माले बताए। उडानको तयारी अन्तरगत कर्मचारीलाई तालिम, जहाजको बिमाको अवस्था, जहाजको प्राविधिक अवस्था, उडान दलका कर्मचारीहरुलाई पनि आवश्यक निर्देशन जस्ता कामहरु सुरु भइसकेका छन्। प्रवक्ता कँडेल बताउँछन्। यसअघि असोज १ गतेबाट उडान सुरु गर्नका लागि बुधबारबाट हवाइ टिकट बुकिङ खुल्ला गरिने प्रवक्ता शर्माले जानकारी दिए।"
बालविवाहको मुक्ति,"कानुनले २० वर्ष पूरा नभई बालबालिकाको विवाह गर्न नपाउने व्यवस्था गरेको छ। उमेर नपुग्दै गरिने विवाह बालविवाह हो। यस्तो कार्य गर्नेलाई सजाय र जरिमानाको व्यवस्थासमेत कानुनले गरेको छ। तर पनि नेपालमा यस्तो विवाह हुँदै आइरहेको छ। बालविवाह रोक्न संघ, प्रदेश र स्थानीय सरकारले फरकफरक अभियान सञ्चालन गरेका छन्। तर बालविवाह हुनुको चुरो कुरा पत्ता नलगाई सञ्चालन गरिएका यस्ता अभियानले परिणाम दिन सकेका छैनन्। बाल्यकालमै विवाह गरिँदा उनीहरूमा वयस्क नागरिकसरह जस्तै जिम्मेवारी बढ्छ। कलिला उमेरमा यस्तो जिम्मेवारी बहन गर्न उनीहरू तयार भइसकेका हुँदैनन्। बालविवाह भएपछि उनीहरूले छिट्टै आमाबाबुको भूमिका निर्वाह गर्नुपर्छ। उनीहरूमा पारिवारिक दायित्व आउँछ। यसले उनीहरूले शिक्षा तथा रोजगारबाट समेत वञ्चित हुनुपर्छ। यसर्थ नेपालजस्तो मुलुकमा बालविवाह अभिशाप साबित हुन पुगेको छ। अध्ययनहरूका अनुसार बालविवाह हुने विश्वका शीर्ष १० मुलुकमा नेपाल पनि पर्छ। यहाँका २० देखि २४ वर्ष उमेर समूहका पाँच बालिकामध्ये एकजनाको १८ वर्षअघि नै विवाह हुने गरेको छ। १० पुरुषमध्ये एकजनाको बाल्यावस्थामै विवाह भएको थियो। यस हिसाबले हेर्दा केटाको तुलनामा दोब्बर केटीको विवाह बाल्यवस्थामै हुने गरेको छ। विवाहको जोखिममा रहेका अधिकांश बालबालिका गरिब, अशिक्षित, निम्न आय भएका, औपचारिक शिक्षा हासिल नगरेका वा कम हासिल गरेका परिवारका छन्। यस्तो परिवारमा बालविवाहको असरबारे चेतना हुँदैन। कतिपय अवस्थामा अभिभावकले नै नानीबाबुको बाल्यावस्थामा विवाह गरिदिने गरेका छन्। बालविवाहले के असर गर्छ भन्दा पनि यसका कारण केके हुन् भन्नेतर्फ अध्ययन गर्नुपर्ने देखिन्छ। अभिभावक र बालबालिकालाई केकस्ता सुविधा प्रदान गरियो भने बालविवाह रोक्न सकिन्छ भन्नेतर्फ ध्यान दिएर मात्रै कार्यक्रम तथा अभियान सञ्चालन गर्नुपर्छ। बालविवाहको जोखिममा परेका समुदायको सामाजिक तथा आर्थिक स्तर उन्नत बनाएर मात्रै बालविवाह रोक्नेतर्फ ध्यान दिनुपर्छ। पछिल्लो समय बालविवाह नियन्त्रणतर्फ मात्रै होइन, केटाकेटीको विवाह गर्ने उमेर कति हुनेतर्फ पनि बहस हुन थालेको छ। प्रदेश ३ सरकारले २०७८ भित्र बालविवाहमुक्त प्रदेश घोषणा गर्ने लक्ष्य लिएको छ। प्रदेश २ सरकारले पनि बालविवाह रोक्न बेटी बचाउ, बेटी पढाउ जस्ता कार्यक्रम ल्याएको छ। सबैको उद्देश्य कलिला उमेरमा हुने विवाह रोक्ने, छोराछोरीको शिक्षा पूरा गरेर सक्षम र सबल नागरिक तयार पार्नमा केन्द्रित देखिन्छ। हुन त छोरीको विवाह गर्ने उमेर १६ वर्ष हुनुपर्ने, कलिलै उमेरमा विवाह गर्न पाउनुपर्नेलगायतका माग पनि उर्लिन थालेको छ। यस्तो माग राख्नेमा आमा समुदाय नै अग्रभागमा छन् भने बालविवाह रोक्ने अभियान सञ्चालन गर्नेमा बालक्लब, विभिन्न राष्ट्रिय तथा अन्तर्राष्ट्रिय गैरसरकारी संस्था अग्रभागमा छन्। विवाह गर्ने उमेर मुलुकअनुसार फरकफरक छ। जहाँ जे भए पनि र जसले जेजस्तो माग राखे पनि विद्यमान कानुनी व्यवस्था पालना गर्नु अहिलेको महत्वपूर्ण विषय हो। बालविवाह रोक्ने नाममा हुने यस्ता क्रियाकलापलाई निर्मूल पार्नेतर्फ पनि अभियान सञ्चालन गर्नुपर्छ। बालविवाहलाई संयुक्त राष्ट्रसंघको बालबालिकासम्बन्धी महासन्धिले बन्देज लगाएको छ। हरेक मुलुकमा फरकफरक मौलिक कानुन पनि छन्। नेपालमा कानुनी डन्डा तेस्र्याएर मात्रै यसलाई रोक्न सकिँदैन। थुप्रै बालविवाहलाई प्रहरी, आमा समूह तथा बालक्लबको संयुक्त अभियानले विफल तुल्याइदिएको छ। विवाह गरेर भागेका केटाकेटीलाई प्रहरीले उद्धार गरेर घर फर्काइदिएको पनि छ। कतिपय अवस्थामा अघिल्लो दिन प्रशासनको दबाबमा रोकिएको बालविवाह केटा र केटीपक्षको सहमतिमा रातारात सम्पन्न भएका पनि छन्। जबसम्म अभिभावकलाई सचेत गराउन सकिँदैन तबसम्म बालविवाह रोकिँदैन भन्ने यस्ता घटनाले देखाउँछ। समाजमा जरो गाडेको संस्कारले पनि यस्ता बेमेल विवाहलाई प्र श्र्रय दिइरहेको हुन्छ। तसर्थ यस्ता संस्कार अन्त्य गर्न समुदाय स्तरबाटै अभियान सञ्चालन गरिनुपर्छ।"
रामराजा र राष्ट्रियता,"सबैभन्दा बढी स्रोत र साधनको खर्च बौद्धिक अभ्यासमा गर्न सके त्यसले ढिलै भए पनि रामराजाप्रसाद सिंहको हकमा न्याय गरेको ठहरिने छ अहिले पनि तराईमधेसमा केही विखण्डनवादी समूह छन्। एक दशक पहिले त च्याउ झैं उम्रेका थिए। त्यतिबेला केही नाम चलेका समूहले पटनामा एउटा गोप्य बैठकको आयोजना गरेको थियो। बैठकमा रामराजाप्रसाद सिंहलाई पनि आमन्त्रण गरिएको थियो। मूलतः त्यो गोप्य तथा खतरनाक कार्यक्रमको उद्देश्य रामराजाप्रसाद सिंहले तराईमधेसमा रहेका सम्पूर्ण सशस्त्र समूहरूको नेतृत्व लिइदिए हुन्थ्यो भन्ने दबाब सिर्जना गर्न आयोजना गरिएको थियो। तर त्यस प्रकारको नेतृत्वलाई उनले ठाडै अस्वीकार गरे। यसले सशस्त्र समूहका नेताहरू किंकर्तव्यविमूढ भएका थिए। पछि छिनभिन्न पनि भए। यो घटनालाई रामराजाप्रसाद सिंहले आफैं सार्वजनिक गरे। यसबाट उनीप्रति केहीमा रहेको आशंका पनि दूर भएको हुनुपर्छ। अस्ति भदौ २७ गते उनको आठौं स्मृति दिवस थियो। मेरो सम्पादनमा तीन दशकपछि पुनः विराटनगरबाट प्रकाशन हुन थालेको मैथिली मासिक मिथिला टाइम्सको रामराजाप्रसाद विशेष अंकबाहेक त्यस्तो कुनै खासै कार्यक्रमको आयोजना यसपालि गरिएको देखिएन। कोरोना कहरले प्रभावित पार्यो। रामराजाप्रसाद विचार, विद्वता र विविधताको एउटा यस्तो संगम हुनुहुन्थ्यो, जसको प्रचुर भण्डारण उनीमा थिए। अंग्रेजी साहित्य र कानुनमा मात्र होइन, दर्शनशास्त्रदेखि समाज विज्ञानसम्ममा उनको बेजोडको दक्खल थियो। राजनीतिक विश्लेषक सीके लालको शब्दमा दर्शनशास्त्रको त उनी खानी नै थिए। तर उनको यो अथाह ज्ञानको सन्दर्भमा थोरैै मात्र चर्चापरिचर्चा हुने गर्छन्। स्वयं रामराजाप्रसाद स्मृति प्रतिष्ठान नै उनको अथाह विद्वताका सम्बन्धमा अनभिज्ञजस्तो देखिन्छ। त्यसैले आजसम्म प्रतिष्ठानले विषयगत रूपमा दक्खल रहेका उनको कुनै पनि विधामा बृहत् राष्ट्रिय वा अन्तर्राष्ट्रिय स्तरको संगोष्ठी, छलफल तथा वादविवाद गराएको देखिन्न। दुई वर्षपछि प्रतिष्ठानले दसौं स्मृति दिवस धुमधामसँग मनाउने निर्णय गरेको छ। प्रतिष्ठानले यस प्रकारको सोचलाई विविधतामय बनाउनुपर्छ र सबैभन्दा बढी स्रोत र साधनको खर्च बौद्धिक अभ्यासमा गर्न सके त्यसले ढिलै भए पनि रामराजा बाबुका हकमा न्याय ठहरिने छ। यस कार्यका लागि प्रतिष्ठानले योजनाबद्ध रूपमा कामको प्रारम्भ थालिसक्नुपर्छ। तर आज यस आलेखमा रामराजाप्रसादको एउटा सशक्त विधा जसको कारण उनी बेलाकुबेला चर्चामा रहे त्यसलाई मैले खोतल्न प्रयास गरेको छु। रामराजा, सुभाष बोस र बीपी हामी सबैलाई थाहा हुनुपर्छ भारतका क्रान्तिकारी नेता सुभाषचन्द्र बोस र महात्मा गान्धीको लक्ष्य समान भए पनि दुवैका बीचमा आधारभूत अन्तर थिए। त्यसैले धेरै दिनसम्म सुभाषबाबु भारतीय राष्ट्रिय कांग्रेसमा टिक्न सक्नुभएन र आफ्नो छुट्टै राजनीतिक पार्टीको गठन गर्न पुगे, जसको नाम थियो फारवार्ड ब्लोक। उनले भारतलाई अंग्रेजको उपनिवेशबाट मुक्तिका खातेर सशस्त्र संघर्षको उद्घोष गरेका थिए। त्यसका लागि उनले दोस्रो विश्वयुद्धताका संसार घुमेर कोसँग के सहयोग प्राप्त गरे भन्ने कुराजस्तै रामराजाप्रसाद पनि नेपालमा गणतन्त्र स्थापनार्थ विश्वलाई चहारेको तथ्यगत इतिहास छ। सुभाषबाबु त्यसबेलाका विश्वशक्ति जर्मनीका हिटलरलाई भेटेजस्तै रामराजाबाबुले विश्व क्रान्तिकारी नेता चे ग्वेवारासँग भेट्न बर्माको टापु पुगेका थिए। यस अर्थमा रामराजा बाबु र सुभाष बाबुबीच घनीभूत समानता पाइन्छ। सन् सत्तरीको दशकमा नेपालको राष्ट्रियता खतरामा रहेको भन्दै बीपी कोइरालाले राष्ट्रिय मेलमिलापको नीति लिएर स्वदेश फर्केका थिए भने राष्ट्र, राष्ट्रियता र प्रजातन्त्र जोगाउनु छ भने सामन्तवादका पृष्ठपोषक राजा र राजतन्त्रसँग कुममा कुम मिलाउनुभन्दा त्यसलाई समूल नष्ट नगरी नेपालीले वास्तविक अर्थमा राष्ट्रियता र प्रजातन्त्रको अनुभूति गर्न सक्दैनन् भन्ने सोच रामराजाप्रसाद सिंहमा रहेको देखिन्छ। साँचो कुरा त के हो भने एकताका गान्धी र सुभाष एक ठाउँमा रहेजस्तै बीपी र रामराजा पनि एकै घडाका पानी थिए। सेवन पनि सँगै गर्थे। रामराजाको अठोट जसले माओवादीलाई रणनीतिक लक्ष्य प्राप्तिका लागि उत्प्रेरकको काम गर्यो। साथै माओवादीको संगठनात्मक शक्ति, कांग्रेसको लचकता र एमालेको बाध्यताले नौलो परिवेश उत्पादन गरेको हो। २०१७ सालमा राजा महेन्द्रले प्रजातन्त्रको अपहरण गरेपछि त्यसबाट उन्मुक्ति पाउनलाई सुरुमा जेजति प्रयास भएका छन्, त्यसलाई अध्ययन गर्ने हो भने बीपी र रामराजाको भाष्यमा समानता पाइन्छ प्रारम्भमा गान्धी र सुभाषजस्तै। तर कालान्तरमा बीपी र रामराजा एकअर्काको समानान्तर रेलवे लाइनजस्तै सैद्धान्तिक रेखा कोरे, जो कहींकतै मिल्ने सम्भावना हुँदैन। यसले एकातिर नेपालको राष्ट्रियता, अखण्डता र सार्वभौमसत्ता राजमुकुटमा निहित छ भन्ने बीपीको मान्यतालाई रामराजाप्रसादको गणतान्त्रिक सोचले ठाडै चुनौती दिएको देखिन्छ। पछि पूर्णरूपमा खारेजसमेत गरे। कांग्रेसको संवैधानिक राजतन्त्रको सोच गलत हो र नेपालजस्तो भूराजनीतिक मुलुकमा त्यसले प्रजतन्त्रलाई कहिल्यै संस्थागत विकास हुन दिँदैन भन्ने कुरा रामराजा बाबुले पटनादेखि सिरहा र काठमाडौंसम्म मसँगको दर्जनौंपटकको भेंटमा दोहोर्याईतेहेर्याई भन्नुभएको अहिले मलाई भल्झली याद आइरहेको छ। कालान्तरमा रामराजा बाबुको यो सोच सहीसिद्ध भयो भन्ने कुरा कहींकतै लुकेको छैन। नेपालमा राजतन्त्र चाहे त्यो सक्रिय होस् वा संवैधानिक प्रजातन्त्रलाई त्यसले संस्थागत रूप धारण गर्न दिएनन् भन्ने कुरा दिउँसोको घामजत्तिकै छर्लंग छ। राजा महेन्द्रदेखि ज्ञानेन्द्रसम्मको कथाले यही व्यथाको भाष्य निर्माण गरेका छन्। त्यसैले राजा महेन्द्रको राष्ट्रियतामा सामन्तवादको मि श्रण प्रचुर मात्रामा रहेकोले त्यो पुख्र्यौली देशभक्तिसिवाय अरूथोक केही थिएन। तर पनि बीपीले जीवनपर्यन्त त्यसलाई बोक्ने जुन दुस्साहस गरे, त्यसबाट उहाँलाई असफलताबाहेक केही हात लागेन। जितेको बहुदललाई सत्ता र शक्तिको दुरुपयोग गरी हराइयो। यति हुँदाहुँदै राजासँग घाँटी जोडिएको उनको अस्वाभाविक ऐलानले रामराजाप्रसादलाई तात्कालै गठन गरिएको जनवादी मोर्चाको औचित्य सावित भयो। अन्ततोगत्वा बीपी असफल र रामराजाप्रसाद सिंह सफल राजनेताका रूपमा कूटनीतिक वृत्तमा स्थापित हुन पुग्छ। संघीय प्रजातान्त्रिक गणतन्त्र नेपाल यसको ज्वलन्त उदाहरण हो। रामराजाको घतलाग्दो अडान २०४६ सालको ऐतिहासिक जनआन्दोलनपछि बहुदलीय व्यवस्थाको पुनस्र्थापनपश्चात् इतिहासविद् डा सुरेन्द्र केसीको एउटा थेगो के थियो भने नेपालमा सबैभन्दा सुरक्षित यदि कुनै कुरा छ भने त्यो राजसंस्था हो। हो पनि, नेपालबाट राजा र राजसंस्थालाई हटाउन सकिन्छ भन्ने नेपाली जनतामा रतिभर विश्वास थिएनन्। किनकि एमालेजस्तो कम्युनिस्ट पार्टीले पनि संवैधानिक राजतन्त्रलाई आत्मसात गरिसकेका थिए। यो तथ्यको भण्डाफोर त्यतिबेला भयो, जतिखेर पार्टीका तात्कालीन महासचिव माधव नेपालले राजा ज्ञानेन्द्रको पाउमा दाम चढाए। वर्तमान प्रधानमन्त्री केपी शर्मा ओलीले त गणतन्त्रको सन्दर्भमा दिएको मन्तव्य अहिले सबैको थेगो बनेको छ। उनले माओवादीहरूले बयलगाडा चढेर अमेरिका पुग्न खोजिरहेको भन्दै झन् राजतन्त्रका पक्षमा वकालत गरेकाले डा केसीको भनाइमा दम रहेको देखिन्छ। कतिसम्म भने जनयुद्धको उतराद्र्धमा माओवादी पनि संवैधानिक राजतन्त्रवरिपरि चक्कर काट्न थालेको तथ्य सार्वजनिक भइसकेको छ। कांग्रेसको त के कुरा (!) सानैदेखि लागेको बानीजस्तै थियो। पिलपिले कम्युनिस्ट पार्टीहरूको कुनै हैसियत नै थिएनन्। राप्रपा राजतन्त्रको सबैभन्दा ठूलो पृष्ठपोषक थिए। यस्तो अवस्थाका राजा, राजतन्त्र र राजसंस्थाको समूल नष्ट नगरी साँचो अर्थमा नेपालको राष्ट्रियता, अखण्डता र सार्वभौमिकता जगेर्ना गर्न सकिन्न भन्ने एकोहोरो रूपमा रटान रट्दै आएका रामराजाप्रसाद कस्तो प्राणी होला ? सहजै अनुमान लगाउन कठिन छ। र, त्यो पनि त्यस अवस्थामा जतिबेला एकातिर उनको टाउकोमा फाँसीको फन्दा छ भने अर्कातर्फ पुख्र्यौली धनसम्पत्ति पञ्चायतकालदेखि सरकारीकरण गर्दै आएका छन्। श्रीमती वर्षौंवर्षदेखि कोमामा छिन् भने पटनाजस्तो सहरमा बालबालिकाको निर्वाह मामुली कुरा थिएन। यति हुँदाहुँदै आफ्नो अडानबाट टसमस नहुनु विद्वतासँगै जातीय गुण पनि हुन सक्छ। सर कटा सकते है लेकिन सर झुका सकते नही भन्ने उखान भारत वर्षका राजपुतहरूको सन्दर्भमा त्यत्तिकै प्रचलित भएका होइनन्। राजा महेन्द्रले प्रधानमन्त्री पद पनि रामराजाबाबुलाई यही हठी स्वभावका कारण दिन इच्छुक भएका थिए होला। तर आफ्नो मूल्य र मान्यतामा अडिग व्यक्तिका लागि व्यावहारिक सफलता वा असफलताको कुनै अर्थ रहँदैन। जतिबेला संघर्ष मानव जीवनको अन्तर्निहित निरर्थकताबाट हुन्छ त्यतिबेला सफलता र असफलताको भेद महत्वपूर्ण भइहाल्छ। रामराजाबाबुको जीवन दर्शनले भविष्यका सन्ततिहरूलाई सिकाएको पाठ यही हो। सफल जीवन बीपी कोइरालाले आफ्नो राजनीतिक जीवनको उत्तराद्र्धमा गरेको संघर्षले मूर्तरूप धारण गर्न सकेनन्। निराश भएर देहत्याग गरे। गजेन्द्रनारायण सिंहले पनि संघीय शासन व्यवस्थाको स्वाद चाख्न सकेनन्। र, सबैभन्दा ठूलो कुरा गणेशमान सिंहले २०४६ सालको ऐतिहासिक जनआन्दोलन सफल पार्न गरेको अभ्यास उनलाई सफल र सक्षम नेताका रूपमा स्थापित गरे। अर्थात् जुन काम बीपीले गर्न सकेका थिएनन्, त्यो काम गणेशमानले फत्ते पारे। तर यति हुँदाहुँदै पनि गणेशमानको समावेशीकरणको लालसा पूरा हुन सकेन। तर प्रवासमा रहेको कांग्रेसको असफलताबाट रामराजा बाबुमा अंकुरित गणतान्त्रिक नेपालको सोचले अन्ततोगत्वा मूर्तरूप धारण गरेरै छाड्यो। त्यस दिनदेखि लोकतन्त्रले प्रजातन्त्रलाई विस्थापित गरेको छ। नेपालीहरू रैती र प्रजाबाट उक्लेका छन्। पूर्णरूपमा सार्वभौम संघीय लोकतान्त्रिक गणतन्त्रात्मक नेपालको सार्वभौम नागरिक हुन पुगेका छन्। यसमा रामराजाको अठोट जसले माओवादीलाई रणनीतिक लक्ष्य प्राप्तिका लागि उत्प्रेरकको काम गर्यो। साथै माओवादीको संगठनात्मक शक्ति, कांग्रेसको लचकता र एमालेको बाध्यताले नौलो परिवेशको उत्पादन गरेको हो। अन्त्यमा, एउटा कुरा के साँचो हो भने दुनियाँ परिवर्तनशील छ। पुरानो ढल्छ र नयाँको नवनिर्माण हुन्छ। राष्ट्रका हकमा पनि यो सूत्र लागू हुन्छ। विश्वमा कतिपय राष्ट्रले यसरी नै कोल्टे फेरेका हुन्। तर यस अर्थमा रामराजाप्रसादको विचार आफ्नै प्रकारको थियो। उनले देशको राष्ट्रियता, सार्वभौमिकता र अखण्डतामा सम्झौता गर्न सकिन्न भन्ने मान्यता राख्नु हुन्थ्यो। उनका विचारमा यो सम्झौताहीन कुरा हुन्, जसले मेचीदेखि महाकाली र हिमालदेखि तराईमधेससम्मका विविध जातजाति, भाषाभाषी, लिंग, वर्ग, वर्ण र क्षेत्रका जनतालाई एक सूत्रमा बाँध्ने काम गर्छ। जब तराईमधेसका सशस्त्र समूहका नेताहरू उनलाई भेट्न आउँथे त्यतिबेला उनले आफ्नो विद्वताबाट सबैलाई मन्त्रमुग्ध पार्थे एउटा जयकृष्ण गोइतबाहेक। सायद त्यसैले होला जयकृष्ण गोइतबाहेक अब कुनै पनि समूह तराईमधेसमा छैनन् र त्यो पनि दिनप्रतिदिन खिइँदै गएका छन्।"
बालविवाहको मुक्ति,"कानुनले २० वर्ष पूरा नभई बालबालिकाको विवाह गर्न नपाउने व्यवस्था गरेको छ। उमेर नपुग्दै गरिने विवाह बालविवाह हो। यस्तो कार्य गर्नेलाई सजाय र जरिमानाको व्यवस्थासमेत कानुनले गरेको छ। तर पनि नेपालमा यस्तो विवाह हुँदै आइरहेको छ। बालविवाह रोक्न संघ, प्रदेश र स्थानीय सरकारले फरकफरक अभियान सञ्चालन गरेका छन्। तर बालविवाह हुनुको चुरो कुरा पत्ता नलगाई सञ्चालन गरिएका यस्ता अभियानले परिणाम दिन सकेका छैनन्। बाल्यकालमै विवाह गरिँदा उनीहरूमा वयस्क नागरिकसरह जस्तै जिम्मेवारी बढ्छ। कलिला उमेरमा यस्तो जिम्मेवारी बहन गर्न उनीहरू तयार भइसकेका हुँदैनन्। बालविवाह भएपछि उनीहरूले छिट्टै आमाबाबुको भूमिका निर्वाह गर्नुपर्छ। उनीहरूमा पारिवारिक दायित्व आउँछ। यसले उनीहरूले शिक्षा तथा रोजगारबाट समेत वञ्चित हुनुपर्छ। यसर्थ नेपालजस्तो मुलुकमा बालविवाह अभिशाप साबित हुन पुगेको छ। अध्ययनहरूका अनुसार बालविवाह हुने विश्वका शीर्ष १० मुलुकमा नेपाल पनि पर्छ। यहाँका २० देखि २४ वर्ष उमेर समूहका पाँच बालिकामध्ये एकजनाको १८ वर्षअघि नै विवाह हुने गरेको छ। १० पुरुषमध्ये एकजनाको बाल्यावस्थामै विवाह भएको थियो। यस हिसाबले हेर्दा केटाको तुलनामा दोब्बर केटीको विवाह बाल्यवस्थामै हुने गरेको छ। विवाहको जोखिममा रहेका अधिकांश बालबालिका गरिब, अशिक्षित, निम्न आय भएका, औपचारिक शिक्षा हासिल नगरेका वा कम हासिल गरेका परिवारका छन्। यस्तो परिवारमा बालविवाहको असरबारे चेतना हुँदैन। कतिपय अवस्थामा अभिभावकले नै नानीबाबुको बाल्यावस्थामा विवाह गरिदिने गरेका छन्। बालविवाहले के असर गर्छ भन्दा पनि यसका कारण केके हुन् भन्नेतर्फ अध्ययन गर्नुपर्ने देखिन्छ। अभिभावक र बालबालिकालाई केकस्ता सुविधा प्रदान गरियो भने बालविवाह रोक्न सकिन्छ भन्नेतर्फ ध्यान दिएर मात्रै कार्यक्रम तथा अभियान सञ्चालन गर्नुपर्छ। बालविवाहको जोखिममा परेका समुदायको सामाजिक तथा आर्थिक स्तर उन्नत बनाएर मात्रै बालविवाह रोक्नेतर्फ ध्यान दिनुपर्छ। पछिल्लो समय बालविवाह नियन्त्रणतर्फ मात्रै होइन, केटाकेटीको विवाह गर्ने उमेर कति हुनेतर्फ पनि बहस हुन थालेको छ। प्रदेश ३ सरकारले २०७८ भित्र बालविवाहमुक्त प्रदेश घोषणा गर्ने लक्ष्य लिएको छ। प्रदेश २ सरकारले पनि बालविवाह रोक्न बेटी बचाउ, बेटी पढाउ जस्ता कार्यक्रम ल्याएको छ। सबैको उद्देश्य कलिला उमेरमा हुने विवाह रोक्ने, छोराछोरीको शिक्षा पूरा गरेर सक्षम र सबल नागरिक तयार पार्नमा केन्द्रित देखिन्छ। हुन त छोरीको विवाह गर्ने उमेर १६ वर्ष हुनुपर्ने, कलिलै उमेरमा विवाह गर्न पाउनुपर्नेलगायतका माग पनि उर्लिन थालेको छ। यस्तो माग राख्नेमा आमा समुदाय नै अग्रभागमा छन् भने बालविवाह रोक्ने अभियान सञ्चालन गर्नेमा बालक्लब, विभिन्न राष्ट्रिय तथा अन्तर्राष्ट्रिय गैरसरकारी संस्था अग्रभागमा छन्। विवाह गर्ने उमेर मुलुकअनुसार फरकफरक छ। जहाँ जे भए पनि र जसले जेजस्तो माग राखे पनि विद्यमान कानुनी व्यवस्था पालना गर्नु अहिलेको महत्वपूर्ण विषय हो। बालविवाह रोक्ने नाममा हुने यस्ता क्रियाकलापलाई निर्मूल पार्नेतर्फ पनि अभियान सञ्चालन गर्नुपर्छ। बालविवाहलाई संयुक्त राष्ट्रसंघको बालबालिकासम्बन्धी महासन्धिले बन्देज लगाएको छ। हरेक मुलुकमा फरकफरक मौलिक कानुन पनि छन्। नेपालमा कानुनी डन्डा तेस्र्याएर मात्रै यसलाई रोक्न सकिँदैन। थुप्रै बालविवाहलाई प्रहरी, आमा समूह तथा बालक्लबको संयुक्त अभियानले विफल तुल्याइदिएको छ। विवाह गरेर भागेका केटाकेटीलाई प्रहरीले उद्धार गरेर घर फर्काइदिएको पनि छ। कतिपय अवस्थामा अघिल्लो दिन प्रशासनको दबाबमा रोकिएको बालविवाह केटा र केटीपक्षको सहमतिमा रातारात सम्पन्न भएका पनि छन्। जबसम्म अभिभावकलाई सचेत गराउन सकिँदैन तबसम्म बालविवाह रोकिँदैन भन्ने यस्ता घटनाले देखाउँछ। समाजमा जरो गाडेको संस्कारले पनि यस्ता बेमेल विवाहलाई प्र श्र्रय दिइरहेको हुन्छ। तसर्थ यस्ता संस्कार अन्त्य गर्न समुदाय स्तरबाटै अभियान सञ्चालन गरिनुपर्छ।"
आन्तरिक उडान भोलीबाट,"काठमाडौं : आन्तरिक हवाई उडान असोज १ गतेबाट खुल्ने भएको छ। सोमबार बसेको मन्त्रिपरिषद् बैठकले असोज १ गतेबाट आन्तरिक उडान खोल्ने निर्णय गरेको प्रधानमन्त्री तथा मन्त्रिपरिषद् कार्यलयका प्रवक्ता राजेन्द्रकुमार पौडेलले जानकारी दिए। सरकारका प्रवक्ता प्रदीप ज्ञवालीले उक्त जानकारी दिएको पौडेले बताए। सोमबारको मन्त्रिपरिषद् निर्णयले असोज ५ गतेबाट आन्तरिक उडान खोल्ने निर्णय गरेको स्वयं पर्यटनमन्त्री योगेशकुमार भट्टराइले नै जानकारी गराएका थिए। तर, मंगलबार साँझपछि मात्र सरकारका प्रवक्ताले असोज १ गतेबाट नै आन्तरिक उडानसँगै लामोदुरीका यातायात र होटल, रेष्टुराँ सञ्चालन हुने जानकारी गराएका थिए। असोज १ गतेबाट आन्तरिक उडान खुलाउने सरकारको निर्णयपछि नागरिक उड्डयन प्राधिकरण प्रक्रियागत व्यवस्थापनमा जुटेको छ। कोरोनाको संक्रमणलाई मध्यनजर गर्दै सुरुमा ३० प्रतिशत मात्रै उडान हुने गरी घरेलु उडान खोलिने प्राधिकरणका उपमहानिर्देशक तथा प्रवक्ता राजकुमार क्षेत्रीले जानकारी दिए। सम्बन्धित वायुसेवा संचालकहरुसँगको छलफलपछि हाललाई ३० प्रतिशत उडान हुने गरी खोलिने सहमति भएको क्षेत्रीले अन्नपूर्णपोष्टलाई जानकारी दिएका छन्। कोरानाअघिको समयमा आन्तरिकतर्फ दैनिक ३ सय भन्दा बढि उडान हुने गरेको थियो। यस्तै, आन्तरिक वायुसेवा कम्पनीहरुले साविकको समयमा उडाउदै आएको सबै क्षेत्रका लागि उडान खुल्ला गरिएको बताइएको छ। सुगम तथा दुर्गम वा ट्रंक रुट(लामो धावनमार्ग भएका तराईका विमानस्थल) तथा सर्ट रुट(छोटो धावनमार्ग भएका दुर्गम क्षेत्रका विमानस्थल) सबै क्षेत्रका लागि नै उडान अनुमति दिइने प्रवक्ता क्षेत्रीले बताए। यसअघि सरकारले असोजबाट आन्तरिक उडान खुलाएपनि कारोना संक्रमण बढि भएका तराइका जिल्लाहरुमा उडान नगर्ने र पहाडि तथा हिमाली जिल्लाहरुमा मात्र उडान गरिने बताएको थियो। अब आन्तरिक उडानका लागि वायुसेवा कम्पनीहरुले चाहेको गन्तव्यमा उडान अनुमति माग्न पाउने छन्। उडान सुचारु गर्दा वायुसेवा कम्पनीहरुले पर्यटन मन्त्रालय तथा प्राधिकरणले सार्वजनिक गरेका स्वास्थ्य सुरक्षा मापदण्डलाई भने पालना गर्नुपर्नेछ। आगमन कक्षमा यात्रुहरुको ज्वरो नाप्ने, पूर्ण विवरण खुलाउने गरी फारम भर्न लगाउनुपर्ने, यात्रुहरुले अनिवार्य रुपमा मास्क प्रयोग गर्नुपर्ने जस्ता मापदण्डहरुको अंक्षरंश पालना गर्नुपर्ने छ। आन्तरिक उडान गर्ने यात्रुहरुको कोराना जाँच(पीसीआर) गर्ने वा नगर्ने सम्बन्धमा भने छलफल भइरहेको प्राधिकरण प्रवक्ताको भनाइ रहेको छ। आन्तरिक वायुसेवा कम्पनीहरुको उडान तयारी गत चैत्र ११ गतेबाट सरकारले बन्द गराएको आन्तरिक उडान ६ महिनापछि असोज १ गतेबाट पुनः सुचारु हुँदैछ। लामो समयदेखि उडान नभरेका विमानहरु संचालनमा आउने भएपछि विमान संचालकहरु उडानको तयारीमा जुटेका छन्। यसअघि भदौ १ गतेबाट आन्तरिक उडान खुलाउने सरकारको निर्णयपछिबाट नै उडानको अभ्यास गरिरहेका विमान कम्पनीहरु पूर्ण रुपमा तयार रहेको आन्तरिक विमान संचालक संघका प्रवक्ता योगराज कँडेल शर्माले बताए। उडानको तयारी अन्तरगत कर्मचारीलाई तालिम, जहाजको बिमाको अवस्था, जहाजको प्राविधिक अवस्था, उडान दलका कर्मचारीहरुलाई पनि आवश्यक निर्देशन जस्ता कामहरु सुरु भइसकेका छन्। प्रवक्ता कँडेल बताउँछन्। यसअघि असोज १ गतेबाट उडान सुरु गर्नका लागि बुधबारबाट हवाइ टिकट बुकिङ खुल्ला गरिने प्रवक्ता शर्माले जानकारी दिए।"
उपत्यकामा ७३७ सहित २४ घण्टामा अहिलेसम्मकै बढी १५ सय ३९ जनामा कोरोना पुष्टि,"काठमाडौं : पछिल्लो २४ घण्टामा अहिलेसम्मकै सबैभन्दा बढी १५ सय ३९ जनामा कोरोना भाइरस (कोभिड१९) संक्रमण पुष्टि भएको छ। यो सहित संक्रमितको कुल संख्या ५८ हजार ३२७ पुगेको स्वास्थ्य मन्त्रालयका प्रवक्ता डा जागेश्वर गौतमले जानकारी दिए। मन्त्रालयका अनुसार १६ हजार २४२ कोरोनाका सक्रिय संक्रमित छन्। यस्तै संस्थागत आइसोलेसनमा ८ हजार ५४१ र हाेम आइसोलेसनमा सात हजार ७०१ जना रहेका छन् । क्वारेन्टाइनमा अहिले ७ हजार ८२० जना रहेका छन्। मन्त्रालयका अनुसार नेपालमा २४ घन्टामा १० हजार ४९४ पीसीआर परीक्षण गरिएको छ। पछिल्लो २४ घण्टामा १०६८ जना कोरोना जितेर डिस्चार्ज भएका छन्। योसँगै कुल डिस्चार्ज हुनेको संख्या ४१ हजार ७०६ पुगेको छ। नेपालमा कोरोनाबाट हालसम्म ३७९ जनाको मृत्यु भएको छ। बुधबार मात्रै थप ८ जनाको मृत्यु भएको छ। मन्त्रालयका अनुसार २४ घण्टामा उपत्यकामा मात्र ७३७ जनामा कोरोना संक्रमण पुष्टि भएको छ । मन्त्रालयका अनुसार २४ घण्टामा चार पुरुष र चार महिला गरेर आठ जनाको मृत्यु भएको छ । योसँगै नेपालमा कोरोनाले ज्यान गुमाउनेको संख्या ३७९ पुगेको छ । मोरङ, सुनसरी, सर्लाही, काठमाडौं, चितवन, भक्तपुर, र रुपन्देहीमा कोरोनाका पाँच सय बढी बिरामी रहेका छन् भने सोलुखु्म्बू, मुस्ताङ, डोल्ला, मुगु र हुम्ला कोरोनाका शून्य बिरामी रहेका छन्।"
नेपालको क्षेत्रफल कति ?,"काठमाडौं : सरकारले लिम्पियाधुरासम्म समेटेर नयाँ नक्सा जारी गरे पनि नेपालको क्षेत्रफल कति हो भनेर घोषणा गरेको छैन। तर, शिक्षा मन्त्रालयअन्तर्गत पाठ्यक्रम विकास केन्द्रले देशको क्षेत्रफलसहितको पाठ्यपुस्तक तयार गरी सार्वजनिक गरेको छ। यसले नेपालको क्षेत्र कति हो भनेर विवाद निम्त्याएको छ। शिक्षा, विज्ञान तथा प्रविधिमन्त्री गिरिराजमणि पोखरेलले मंगलबार नेपालको भूभाग र सीमासम्बन्धी स्वाध्याय सामग्री सार्वजनिक गरेका हुन्। त्यसमा नेपालको कुल क्षेत्रफल १,४७,६४१२८ वर्ग किलोमिटर रहेको उल्लेख छ। नेपालको पश्चिमोत्तर क्षेत्रको लिपुलेक र कालापानीको बीचमा रहेको लिपु भन्ज्याङलाई समेटेर लिम्पियाधुरालिपुलेक क्षेत्रको करिब ४६०२८ वर्ग किमि भूभाग समावेश नहुँदा नेपालको क्षेत्रफल १,४७,१८१ वर्ग किलोमिटर मात्र हुन्छ, पुस्तकमा छ, हाल नेपालको पूर्वपश्चिम लम्बाइ विशाल नेपालको १,४१५ किलोमिटरबाट घटेर करिब ८८५ किलोमिटर रहेको छ र उत्तरदक्षिण चौडाइ १९३ किलोमिटर रहेको छ। कालापानी क्षेत्रको ८१३२ वर्ग किलोमिटर र लिम्पियाधुरासम्मको करिब ४६०२९ वर्ग किलोमिटर गरी जम्मा ५४१६ अर्थात् करिब ५४२ वर्ग किलोमिटर क्षेत्र भारतद्वारा अतिक्रमित रहेको छ। पुस्तकका लेखक कोमलचन्द्र बरालले नापी विभागद्वारा जारी आधिकारिक नक्साकै आधारमा क्षेत्रफल निकालिएको बताए। सीमा बचाऔं अभियानका सदस्य बराल, भूगोलविद् एवम् कार्टोग्राफर शेरबहादुर गुरुङ र भूगोलविद् केशवराज ढकालसहितको कार्यदलबाट र संयोजनमा केन्द्रका निर्देशक प्रेम भट्टराईले पुस्तक लेखेका हुन्। नक्सा प्रकाशन गर्ने आधिकारिक निकायले देशको कुल क्षेत्रफलजस्तो संवेदनशील विषयमा घोषणा नगर्दै पाठ्यपुस्तकमा राख्नु गलत भएको भूमि व्यवस्था, सहकारी तथा गरिबी निवारण मन्त्रालय मन्त्रालयका सचिव टेकनारायण पाण्डेले बताए। यो अनधिकृत कार्य हो, सचिव पाण्डेले भने, सरकारी, गैरसरकारी वा कसैले पनि त्यसो गर्न पाउँदैन। उनले नेपाल सरकारले आधिकारिक रूपमा क्षेत्रफल सार्वजनिक नगरेको बताए। क्षेत्रफल घोषणा गर्ने प्रक्रिया रहेको उनको भनाइ छ। यो कूटनीतिक मामिलाको विषय हो। क्षेत्रफल घोषणा गर्ने प्रक्रिया हुन्छ, उनले भने। उनले मन्त्रालयको धारणा बुधबार सार्वजनिक गर्ने बताए। विभागका महानिर्देशक प्रकाश जोशीले पाठ्यक्रममा राखिएको क्षेत्रफल आधिकारिक नभएको बताए। अन्तर्राष्ट्रिय सम्बन्धसँग सम्बन्धित भएको देशको क्षेत्रफलका विषयमा यसरी घोषणा हुनु देशका लागि उपयुक्त नहुने उनको भनाइ छ। अधिकार प्राप्त अधिकारीले निर्णय गर्ने हो, महानिर्देशक जोशीले भने, त्यो पनि सत्य र तथ्यको आधारित हुनुपर्छ। नेपालको क्षेत्रफल १,४७,१८१ वर्ग किलोमिटर निर्धारण पनि नापी र तथ्यांक विभागको औसतका आधारमा गरिएको थियो। यो क्षेत्रफलमा प्राविधिक सहमत थिएनन्। स्थानीय तहको क्षेत्रफल पनि मिलेको छैन। नापीका पूर्वउपमहानिर्देशक सुरेशमान श्रेष्ठले लिम्पियाधुरासहितको अध्यावधिक नक्साका आधारमा कुल क्षेत्रफल १ लाख ४७ हजार ९ सय ५० वर्ग किलोमिटर हाराहारी हुन सक्ने बताउँदै आएका छन्। परराष्ट्र, संघीय मामिला र भूमि व्यवस्था मन्त्रालयको समन्वयमा मात्रै क्षेत्रफल सार्वजनिक गर्न सकिने नापी विभागले बताएको छ। क्षेत्रफल नक्सा जारी हुँदा नै तयार भए पनि कूटनीतिक विषय भएकाले सार्वजनिक नगरिएको नापी स्रोतले जनाएको छ। क्षेत्रफल त आइहाल्छ, स्रोतले भन्यो, तर, देशलाई हित हुन्छ कि हुँदैन भनेर मात्रै अहिले सार्वजनिक नगरिएको हो।"
आर्थिक वृद्धि १५ प्रतिशतसम्म झर्ने,"काठमाडौं : एसियाली विकास बैंक (एडीबी) ले नेपालको आर्थिक वृद्धिदर सन् २०२० मा २३ र २०२१ मा १५ प्रतिशत पुग्ने प्रक्षेपण गरेको छ। सरकारले यस वर्ष ७ प्रतिशत हाराहारी आर्थिक वृद्धि हुने अनुमान गरेको थियो। कोरोना भाइरसको विश्वव्यापी महामारीका कारण आर्थिक गतिविधि खुम्चिँदा यस्तो प्रभाव परेको हो। पछिल्ला दुई वर्ष २०१८ मा ६७ र २०१९ मा ७ प्रतिशत वृद्धिदर थियो। एडीबीले मंगलबार सार्वजनिक गरेको डेभलपिङ एसिया आउटलुक रिपोर्ट २०२० अनुसार यस वर्ष दक्षिण एसियाली मुलुकको औसत आर्थिक वृद्धिदर ६८ प्रतिशतले ऋणात्मक रहनेछ। कोरोना भाइरस संक्रमणको प्रभावस्वरूप निर्यात, रेमिट्यान्स तथा पर्यटन क्षेत्र प्रभावित भएकाले नेपालको आर्थिक वृद्धिदर घट्ने देखिन्छ। नेपालको प्रमुख व्यापारिक साझेदार रहेको छिमेकी मुलुक भारतको अर्थतन्त्र खस्किएको अवस्थामा स्वाभाविक रूपमा असर पर्नेछ, नेपालका लागि एडीबीका कन्ट्री डाइरेक्टर मुख्तोर खामुदखानोबले भने, यो आर्थिक वर्षमा आवधिक रूपमा जारी लकडाउनले आर्थिक क्रियाकलाप ठप्प हुँदै गएमा आर्थिक वृद्धिदर अझ खस्किन सक्छ। सरकारले असोजबाट सम्पूर्ण आर्थिक क्रियाकलाप खुकुलो पार्ने निर्णय गरिसकेको छ। तर कोरोना भाइरसको संक्रमण नियन्त्रण भई असोजपछि आर्थिक गतिविधि पूर्ववत् अवस्थामा फर्कनेमा अनिश्चितता भने कायमै छ। विश्व बैंकले नेपालको आर्थिक वृद्धिदर २१ प्रतिशत हुने हालै आकलन गरेको थियो। दुई निकायले गरेका अनुमान सरकारको लक्ष्यभन्दा निकै कम हो। नेपाल म्याक्रो इकोनोमिक अपडेटका अनुसार यसै वर्ष मनसुनका कारण धान उत्पादनमा वृद्धि हुने अनुमान छ। तर, समयमा मल आपूर्ति नहुँदा यसले कृषि क्षमतामा केही ह्रास उत्पन्न भएको छ। लामो समयसम्म आन्तरिक तथा बाह्य उडान ठप्प रहँदा पर्यटन क्षेत्र प्रभावित छ। चालू आर्थिक वर्षको तुलनामा मुद्रास्फीति घट्ने अनुमान एडीबीको छ। चालू आवमा ६२ प्रतिशतको मुद्रास्फीतिको अनुमान गरेकामा आगामी आवमा ५५ प्रतिशत पुग्ने प्रक्षेपण छ। कृषि उत्पादनमा सुधार, पेट्रोलियम पदार्थको मूल्य सस्तिनु, कमजोर मागका कारण मूद्रास्फीति घट्ने प्रक्षेपण गरिएको हो। एडीबीको प्रक्षेपणअनुसार सन् २०२० मा माल्दिभ्सको अर्थतन्त्र सबैभन्दा खस्किने छ। यस वर्ष माल्दिभ्सको जीडीपी २०५ प्रतिशत ऋणात्मक रहने देखिएको छ। त्यस्तै, भारतको ९, श्रीलंकाको ५५, अफगानिस्तानको ५ र पाकिस्तानको ०४ प्रतिशतले ऋणात्मक रहने प्रक्षेपण गरिएको छ। दक्षिण एसियाका तीन मुलुक बंगलादेश, भुटान र नेपालको आर्थिक वृद्धिदर गत वर्षको तुलनामा घटे पनि ऋणात्मक भने हुने छैनन्। यी मुलुकको वृद्धिदर क्रमशः ५२, २४ र २३ प्रतिशत रहनेछन्। सन् १९६० पछि पहिलोपटक एसियाको आर्थिक वृद्धिदर ऋणात्मक देखिएको एडीबीको रिपोर्टमा उल्लेख छ। कच्चा पेट्रोलियम पदार्थको मूल्य घट्दोक्रम र अरू वस्तुको पनि उपभोगमा कमि आएपछि घट्ने बजार मागका कारण २०२० मा एसियामा २९ प्रतिशत र २०२१ मा २३ प्रतिशतको मुद्रास्फीति रहने आंकलन पनि एडीबीले गरेको छ।"
शुक्रबार पहिलो पटक पेरिसडाँडामा नेकपा सचिवालय बैठक बस्दै,"काठमाडौं : नेपाल कम्युनिस्ट पार्टी (नेकपा) सचिवालयको बैठक पहिलो पटक पेरिसडाँडामा बस्ने भएको छ। बुधबार प्रधानमन्त्रीको केपी ओली र अध्यक्ष पुष्पकमल दाहाल प्रचण्डबीचको छलफलले असोज २ गतेका लागि सचिवालय बैठक तय गरेको हो। प्रधानमन्त्री र अध्यक्ष प्रचण्डबीचको छलफलमा बुधबार महासचिव विष्णु पौडेल र नेकपा संसदीय दलका उपनेता सुवासचन्द्र नेम्वाङ सहभागी थिए। तत्कालीन एमाले र माओवादीबीच एकता भएर नेकपा बनेपछि पहिलो पटक तत्कालीन माओवादीको पार्टी मुख्यालय पेरिसडाँडामा बैठक बस्ने निर्णय भएको हो। यसअघि अधिकांश बैठक प्रधानमन्त्रीको सरकारी निवास बालुवाटारमै राख्ने गरिएको थियो। बुधबार बालुवाटारमा भएको छलफलले पेरिसडाँडामा पहिलो पटक सचिवालय बैठक राख्ने सहमति भएको हो। बैठकले पार्टी एकताका बाँकी कामको विषयमा छलफल गर्नेछ। बालुवाटार छलफलमा सहभागी एक नेताका अनुसार असोज २ मा पेरिसडाँडामा हुने छलफलमा मन्त्रिपरिषद् पुर्नगठनका विषयमासमेत छलफल हुनेछ। संवैधानिक नियुक्तिको विषयमा छलफल बुधबार प्रधानमन्त्री र अध्यक्ष प्रचण्डबीचको भेटमा रिक्त संवैधानिक नियुक्तिको विषयमासमेत छलफल भएको छ। ओली र प्रचण्डले यस विषयमा छलफलका लागि प्रतिपक्षी दलसँगको छलफल तय गरेका छन्। प्रचण्ड र ओलीको भेटवार्ताले बिहीबार प्रमुख प्रतिपक्षी दल नेपाली कांग्रेसका सभापति शेरबहादुर देउवासहितको बैठक तय गरेको नेकपा संसदीय दलका उपनेता सुवासचन्द्र नेम्वाङले जानकारी दिए। नेकपाको यही भदौ २६ गते सहमतिका साथ निर्णय भई स्थायी कमिटीको बैठक सम्पन्नपछि अध्यक्षद्वयले अन्तरपार्टी सर्कुलर जारी गरी सरकार र पार्टीका कामलाई थप व्यवस्थित र प्रभावकारी बनाउने सङ्कल्प गरेका छन्। अख्तियार दुरुपयोग अनुसन्धान आयोगको प्रमुख आयुक्त र आयुक्त, निर्वाचन आयोगका केही आयुक्तसहित विभिन्न संवैधानिक आयोगमा नियुक्तिको विषयमा छलफल हुन लागेको हो। केही विश्वविद्यालयमा उपकुलपति र पदाधिकारीको पदसमेत रिक्त छ। संवैधानिक नियुक्ति र अन्य नियुक्तिको विषयमा सरकार र प्रतिपक्षबीच छलफल हुन लागेको हो।"
मुख्यमन्त्री राईविरुद्धको मुद्दा फिर्ता,काठमाडौं : प्रदेश १ का मुख्यमन्त्री शेरधन राईविरुद्व काठमाडौं जिल्ला अदालतमा दर्ता भएको अंश मुद्दा फिर्ता भएको छ। अंश माग गर्न कसैको दुरुत्साहनमा परी मुद्दा दायर गरेको भन्दै मुद्दाको पक्ष रहेकी बालिका खड्काले फिरादपत्र फिर्ता लिएकी हुन्। खड्काले फिरादपत्रमा आफू राईकी पत्नी रहेको दाबीसहित नाता कायम गरी अंश माग गरेकी थिइन्। यसरी मुद्दा फिर्ता लिएपछि कतै उजुरबाजुर नलाग्ने कानुनी व्यवस्था छ। बुधबार दिएको निवेदनका आधारमा अदालतले बुधबारै मुद्दा फिर्ताको आदेश दिएको हो। राईसँग अंश माग गर्न पतिपत्नीको नाता कायम भएको वा हुन सक्ने कुनै आधार प्रमाण नभएको तथा त्यस्तो कुनै सम्बन्धसमेत नरहेको दाबी खड्काको निवेदनमा छ। आफूले लिएको अंश दाबी साबित गर्न नसक्ने भएकाले खड्काले दिएको निवेदनका आधारमा अदालतले मुलुकी देवानी कार्यविधि संहिता २०७४ को दफा १९६ बमोजिम मुद्वा फिर्ताको आदेश दिएको हो। खड्काले आफू अरुको उक्साहटमा परेर मुद्दा हालेको बताउँदै निवेदनमा गल्ती स्वीकार गरेकी छन्।
संवैधानिक नियुक्तिमा ढिलाइ : ४० पद रिक्त,"काठमाडौं : सबैभन्दा आर्कषक संवैधानिक निकाय अख्तियार दुरुपयोग अनुसन्धान आयोग भदौ २९ बाट प्रमुख बिहीन भएको छ। प्रमुख आयुक्त नवीनकुमार घिमिरेको अवकास सँगै अख्तियार प्रमुखबिहीन भएको हो। अख्तियारको कार्यबाहक प्रमुख आयुक्त डा गणेशराज जोशीले समालेका छन्। प्रमुख आयुक्तसहित तीन आयुक्त पद रिक्त छन्। सत्तारुढ दलबीचमा सहमति हुनु नसक्नु र प्रमुख विपक्षीबीच भागबण्डा नमिल्नाले नियुक्तिमा ढिलाइ भइरहेको छ। पछिल्लो समयमा नियुक्तका विषयमा प्रधानमन्त्री केपी ओली, नेपाल कम्युनिस्ट पार्टी (नेकपा) अध्यक्ष पुष्पकमल दाहाल प्रचण्डबीच संवैधानिक नियुक्तिका विषयमा छलफल सुरु भएको छ। बुधबार ओली र प्रचण्डबीचको छलफलले बिहीबारका लागि प्रमुख प्रतिपक्षी विपक्षी दलका नेता शेरबहादुर देउवासँगको भेट तय गरेको छ। यस अघिका छलफलमा भागबण्डा नमिल्दा संवैधानिक परिषदको बैठक बस्न सकेको छैन्। गृहसचिवको बिदाई हुँदा नै गृहमन्त्री रामबहादुर थापाले प्रेमकुमार राई यो भन्दा ठूलो स्थानमा पदासिन हुने भन्दै शुभकामना दिएका थिए। उनको आसय राई अख्तियारको आयुक्त नियुक्त हुने थियो। सत्तारुढ दलबीचमा नै सहमति नहुँदा उनको नियुक्ति हुन सकेको छैन्। तर पनि प्रधानमन्त्री ओली उनलाई नै आयुक्त नियुक्त गरेर प्रमुख आयुक्त बनाउने पक्षमा छन्। सत्तापक्षकै एक पक्ष भने कार्यबाहक प्रमुख डा जोशी नै प्रमुख आयुक्त बनाउनु पर्ने पक्षमा छ। डा जोशीको कार्यकाल चैत १९ मा सकिन्छ। ६ महिना डा जोशीलाई प्रमुख आयुक्त बनाएर त्यसपछि राई बनाउने कुरा नेकपा करिब करिब सहमति बनेको स्रोतको दाबी छ। त्यस्तै कांग्रेसको तर्फबाट पूर्वप्रहरी अतिरिक्त महानिरीक्षक जयबहादुर चन्द र राष्ट्रिय अनुसन्धान विभागका पूर्व दिलिप रेग्मी, पूर्व सहसचिव गणेश कार्कीको नाम आयुक्तका लागि चर्चामा छ। अख्तियारमा मात्रै १३ संवैधानिक निकायमध्ये राष्ट्रिय मानवअधिकार आयोग र महालेखा परीक्षक, लोकसेवा आयोगबाहेक सबैमा पदमा पदाधिकारी रिक्त छ। निर्वाचन आयोगमा २ आयुक्त रिक्त छ। आदिवासी जनजाति आयोग संविधान जारी भएदेखि नै गठन हुन सकेको छैन। एक अध्यक्ष र चार सदस्य सबै पद रिक्त छन्। राष्ट्रिय प्राकृतिक स्रोत तथा वित्त आयोगमा अध्यक्ष बालानन्द पौडेल मात्र छन्। बाँकी चार पद खाली छन्। त्यसैगरी मुस्लिम आयोगका अध्यक्षमा सलिम मियाँ अन्सारी मात्रै नियुक्त भएका छन्। चार सदस्यमा नियुक्ति बाँकी छ। राष्ट्रिय समावेशी आयोग अध्यक्षमा शान्तराज सुवेदी र सदस्यमा विष्णुमाया ओझा नियुक्त भएका थिए। अध्यक्ष सुवेदीले राजीनामा दिइसकेका छन्। यो आयोगमा अध्यक्ष र तीन सदस्य पद रिक्त छन्। थारू र मधेसी आयोगमा एकएक जना अध्यक्ष मात्र छन्। बाँकी चारचार सदस्य पद रिक्त छन्। थारू आयोगका अध्यक्षमा विष्णुप्रसाद चौधरी र मधेसी आयोगका अध्यक्षमा विजयकुमार दत्त नियुक्त भएका छन्। सत्ताको उन्मादमा गैरसंवैधानिक कदम संवैधानिक नियुक्ति अड्केको अड्क्यै संवैधानिक निकायको अवमूल्यन संवैधानिक आयोगकै रूपमा रहेका राष्ट्रिय महिला आयोग र राष्ट्रिय दलित आयोगमा एक जना पनि पदाधिकारी छैनन्। प्रमुख प्रतिपक्षी दल कांग्रेसले भने प्रधानमन्त्रीको अनिच्छाले नियुक्ति हुन नसकेको आरोप लगाएको छ।"
नेपालको क्षेत्रफल कति ?,"काठमाडौं : सरकारले लिम्पियाधुरासम्म समेटेर नयाँ नक्सा जारी गरे पनि नेपालको क्षेत्रफल कति हो भनेर घोषणा गरेको छैन। तर, शिक्षा मन्त्रालयअन्तर्गत पाठ्यक्रम विकास केन्द्रले देशको क्षेत्रफलसहितको पाठ्यपुस्तक तयार गरी सार्वजनिक गरेको छ। यसले नेपालको क्षेत्र कति हो भनेर विवाद निम्त्याएको छ। शिक्षा, विज्ञान तथा प्रविधिमन्त्री गिरिराजमणि पोखरेलले मंगलबार नेपालको भूभाग र सीमासम्बन्धी स्वाध्याय सामग्री सार्वजनिक गरेका हुन्। त्यसमा नेपालको कुल क्षेत्रफल १,४७,६४१२८ वर्ग किलोमिटर रहेको उल्लेख छ। नेपालको पश्चिमोत्तर क्षेत्रको लिपुलेक र कालापानीको बीचमा रहेको लिपु भन्ज्याङलाई समेटेर लिम्पियाधुरालिपुलेक क्षेत्रको करिब ४६०२८ वर्ग किमि भूभाग समावेश नहुँदा नेपालको क्षेत्रफल १,४७,१८१ वर्ग किलोमिटर मात्र हुन्छ, पुस्तकमा छ, हाल नेपालको पूर्वपश्चिम लम्बाइ विशाल नेपालको १,४१५ किलोमिटरबाट घटेर करिब ८८५ किलोमिटर रहेको छ र उत्तरदक्षिण चौडाइ १९३ किलोमिटर रहेको छ। कालापानी क्षेत्रको ८१३२ वर्ग किलोमिटर र लिम्पियाधुरासम्मको करिब ४६०२९ वर्ग किलोमिटर गरी जम्मा ५४१६ अर्थात् करिब ५४२ वर्ग किलोमिटर क्षेत्र भारतद्वारा अतिक्रमित रहेको छ। पुस्तकका लेखक कोमलचन्द्र बरालले नापी विभागद्वारा जारी आधिकारिक नक्साकै आधारमा क्षेत्रफल निकालिएको बताए। सीमा बचाऔं अभियानका सदस्य बराल, भूगोलविद् एवम् कार्टोग्राफर शेरबहादुर गुरुङ र भूगोलविद् केशवराज ढकालसहितको कार्यदलबाट र संयोजनमा केन्द्रका निर्देशक प्रेम भट्टराईले पुस्तक लेखेका हुन्। नक्सा प्रकाशन गर्ने आधिकारिक निकायले देशको कुल क्षेत्रफलजस्तो संवेदनशील विषयमा घोषणा नगर्दै पाठ्यपुस्तकमा राख्नु गलत भएको भूमि व्यवस्था, सहकारी तथा गरिबी निवारण मन्त्रालय मन्त्रालयका सचिव टेकनारायण पाण्डेले बताए। यो अनधिकृत कार्य हो, सचिव पाण्डेले भने, सरकारी, गैरसरकारी वा कसैले पनि त्यसो गर्न पाउँदैन। उनले नेपाल सरकारले आधिकारिक रूपमा क्षेत्रफल सार्वजनिक नगरेको बताए। क्षेत्रफल घोषणा गर्ने प्रक्रिया रहेको उनको भनाइ छ। यो कूटनीतिक मामिलाको विषय हो। क्षेत्रफल घोषणा गर्ने प्रक्रिया हुन्छ, उनले भने। उनले मन्त्रालयको धारणा बुधबार सार्वजनिक गर्ने बताए। विभागका महानिर्देशक प्रकाश जोशीले पाठ्यक्रममा राखिएको क्षेत्रफल आधिकारिक नभएको बताए। अन्तर्राष्ट्रिय सम्बन्धसँग सम्बन्धित भएको देशको क्षेत्रफलका विषयमा यसरी घोषणा हुनु देशका लागि उपयुक्त नहुने उनको भनाइ छ। अधिकार प्राप्त अधिकारीले निर्णय गर्ने हो, महानिर्देशक जोशीले भने, त्यो पनि सत्य र तथ्यको आधारित हुनुपर्छ। नेपालको क्षेत्रफल १,४७,१८१ वर्ग किलोमिटर निर्धारण पनि नापी र तथ्यांक विभागको औसतका आधारमा गरिएको थियो। यो क्षेत्रफलमा प्राविधिक सहमत थिएनन्। स्थानीय तहको क्षेत्रफल पनि मिलेको छैन। नापीका पूर्वउपमहानिर्देशक सुरेशमान श्रेष्ठले लिम्पियाधुरासहितको अध्यावधिक नक्साका आधारमा कुल क्षेत्रफल १ लाख ४७ हजार ९ सय ५० वर्ग किलोमिटर हाराहारी हुन सक्ने बताउँदै आएका छन्। परराष्ट्र, संघीय मामिला र भूमि व्यवस्था मन्त्रालयको समन्वयमा मात्रै क्षेत्रफल सार्वजनिक गर्न सकिने नापी विभागले बताएको छ। क्षेत्रफल नक्सा जारी हुँदा नै तयार भए पनि कूटनीतिक विषय भएकाले सार्वजनिक नगरिएको नापी स्रोतले जनाएको छ। क्षेत्रफल त आइहाल्छ, स्रोतले भन्यो, तर, देशलाई हित हुन्छ कि हुँदैन भनेर मात्रै अहिले सार्वजनिक नगरिएको हो।"
काठमाडौंमा जोरबिजोर कायमै : बजार पसल खुल्ने,"काठमाडौं : जिल्ला प्रशासन कार्यालय, काठमाडौंले असोज १ गतेदेखि पनि यातायातमा जोरबिजोर प्रणाली कायमै रहने निर्णय गरेको छ। काठमाडौंका प्रमुख जिल्ला अधिकारी (सीडीओ) जनकराज दाहालले जारी गरेको आदेशमा अर्को आदेश नभएसम्मका लागि यातायात साधनमा जोरबिजोरी प्रणाली कायम रहने उल्लेख छ। काठमाडौं जिल्ला भित्र सञ्चालन हुने सार्वजनिक तथा निजी सवारी साधन नेपाल सरकारले तोकेको स्वास्थ्य सुरक्षा सम्बन्धी मापदण्ड अनिवार्य रुपमा पालना गर्ने गराउने गरी जोरबिजोर प्रणाली अन्तर्गत सञ्चालन गर्नुपर्नेछ, सीडीओ कार्यालयको आदेशमा भनिएको छ, अत्यावश्यक सेवा, कार्यालय आवतजावत र सबै प्रकारका ढुवानीका साधनको हकमा जोरबिजोर प्रणाली लागू हुनेछैन। बजार पसल खुल्ने भए पनि भेला हुन, भीडभाड गर्न, सभा, जुलुस, जात्रा, महोत्सव, भोजभतेर गर्न पाइने छैन।"
पत्थरीको शल्यक्रिया गर्न ल्याइएकी महिलाको कोरोनाले मृत्यु,"विराटनगर : पित्तथैलीमा भएको पत्थरीको शल्यक्रिया गर्नका लागि विराटनगरको नोबेल शिक्षण अस्पतालमा भर्ना भएकी एक वृद्ध महिलाको कोरोना संक्रमणका कारण मृत्यु भएको छ। मोरङको बेलबारी नगरपालिका७ बाहुनीकी ६४ वर्षीया महिलाको शल्यक्रिया गर्न नपाइकन ज्यान गएको हो। महिलालाई शल्यक्रियाका लागि भदौ २८ गते अस्पतालमा भर्ना गरिएको थियो। स्वास्थ्यमा समस्या थपिँदै गएपछि आईसीयूमा भर्ना गरेर उपचार थालिएकी उनको मंगलबारराति १० बजे मृत्यु भएको अस्पतालका जनसम्पर्क अधिकृत नारायण दाहालले जानकारी दिए। २८ गते नै स्वाब संकलन गरेर पीसीआर परीक्षण गर्न पठाइएकोमा मंगलबार साँझ रिपोर्ट पोजेटिभ आएको र थप उपचारका लागि कोभिड अस्पताल पठाउने तयारी हुँदै गर्दा मृत्यु भएको उनको भनाइ छ। कुनै बिरामीको शल्यक्रिया गर्नुअघि कोरोना भएनभएको पुष्टि गर्न पीसीआर परीक्षण गराइन्छ, दाहालले भने, तर रिपोर्ट पोजेटिभ आएको चार घण्टा नबित्दै महिलाको मृत्यु भयो। उनले कोरोना रिपोर्ट पोजेटिभ आएका बिरामीको शल्यक्रिया गर्न अस्पतालले नसक्ने पनि बताए। मृतकको पित्तथैलीमा भएको पत्थरीको शल्यक्रिया गर्ने समय तालिका बुधबारलाई तोकिएको थियो। तर त्यसअघि नै कोरोना संक्रमणका कारण महिलाको मृत्यु भएको जानकारी दाहालले दिए। मृतकमा अत्याधिक पेट दुख्ने र श्वासप्रश्वासको समस्या रहेको पाइएपछि अस्पतालले पीसीआर परीक्षणका लागि स्वाब संकलन गरेको उनको भनाइ छ। राई थरकी महिलाको मृत्यु भएसँगै बेलबारी नगरपालिकामा कोरोना संक्रमणका कारण मृत्यु हुनेको संख्या दुई पुगेको छ। यस अघि बेलबारी ५ की महिलाको मृत्यु भएको थियो। प्रदेश १ मा हालसम्म ज्यान गुमाउने संक्रमितको संख्या ५२ पुगेको छ।"
४० नम्बरका लागि १२ कक्षाको अनलाइन परीक्षा हुने,"काठमाडौं : लामो समयको गृहकार्यपछि स्थगित कक्षा १२ को परीक्षा कूल पूर्णाङ्कको ४० नम्बरका लागि अनलाइन प्रणालीबाट हुने भएको छ । राष्ट्रिय परीक्षा बोर्डले कोरोना महामारीको जोखिम बढ्दो स्थितिमा प्रत्यक्षरुपमा देशभर परीक्षा लिनसक्ने स्थिति नभएको निष्कर्षसहित कूल १०० पूर्णाङ्कमध्ये ४० नम्बरको अनलाइन परीक्षा, २० नम्बरको प्रयोगात्मक र कक्षा ११ को कूल प्राप्ताङ्कलाई बाँकी ४० नम्बरमा गणना गरी परीक्षा सम्पन्न गर्न सरकारलाई सिफारिस गरेको छ । विषम स्थितिमा हुने यो मिश्रित ढाँचाको परीक्षाबारे शिक्षा, विज्ञान तथा प्रविधि मन्त्रालयले मन्त्रिपरिषद्मा प्रस्ताव पठाइ स्वीकृत गराएपछि निर्णय कार्यान्वयन हुनेछ । मन्त्रालयका एक अधिकारीका अनुसार बोर्डको सिफारिसअनुसार सरकारले चाँडै निर्णय गर्नेछ । अनलाइनमा पहुँच नहुनेले सूचना प्रविधिका अन्य माध्यमलाई पनि प्रयोग गर्न सक्ने गरी सरकारले विद्यार्थी सिकाइ सहजीकरण निर्देशका२०७७ जारी गरिसकेको छ । बोर्डका कक्षा ११ र १२ तहका परीक्षा नियन्त्रक कृष्णप्रसाद शर्माले कुरा गर्दै अन्य विकल्प सम्भव नभएमा यस विकल्पबारे सरकारबाट निर्णय भएपछि आवश्यक कार्यविधि र प्रश्नपत्र बनाई ४० नम्बरका लागि अनलाइन परीक्षाको तालिका प्रकाशन गरिने जनाए । अनलाइनबाट परीक्षा हुँदा विद्यार्थीले आफू रहेको स्थानबाट निश्चित समयमा उत्तर तयार गर्नुपर्ने भए पनि पाठ्यसामग्री र स्रोतको उपयोग गर्न पाउने सुविधा प्राप्त गर्नेछन् । परीक्षा केन्द्र, गार्ड र सुरक्षाकर्मी नहुने भएकाले यो एक प्रकारले खुला परीक्षा हुनेछ । गत वैशाख ८ गतेदेखि तोकिएको सो परीक्षा गत चैत ११ गतेदेखिको बन्दाबन्दीका कारण स्थगन भएको थियो । परीक्षामा कूल चार लाख ३२ हजार विद्यार्थीले आवेदन दिएका थिए । बोर्डले यही भदौ २६ गते सूचना प्रकाशन गरी कक्षा १२ मा परीक्षाका लागि आवेदन दिएका विद्यार्थी कोरोना महामारी वा अन्य कारणले अन्य जिल्लामा बसाइँसराइ भएको भए सात दिनभित्र विवरण उपलब्ध गराउन आग्रह गरिसकेको छ । नियन्त्रक शर्माले हालको स्थितिमा परीक्षा दशैँ अगाडि हुने सम्भावना कम रहेको पनि जनाउनुभयो । यसअघि माध्यमिक शिक्षा परीक्षा (एसइई) कक्षा १० को परीक्षा सरकारकै निर्णयका आधारमा विद्यालयबाट आन्तरिक मूल्याङ्कन गराई बोर्डले प्रमाणीकरण गरिसकेको छ भने कक्षा ११ को पनि सोही प्रक्रियाबाट प्रमाणीकरण हुने तय भइसकेको छ । माध्यमिक तहको अन्तिम परीक्षा भएको र यसको अन्तर्राष्ट्रिय मान्यता पनि हुनुपर्ने भएकाले मिश्रित ढाँचाबाट भए पनि बोर्डले परीक्षा गराउने विकल्प सुझाएको हो । मन्त्रालयले परीक्षाबारे सुझाव दिन मन्त्रालयका अधिकारी र बोर्डका पदाधिकारी रहेको अलगअलग कार्यदल गठन गरेको थियो । शिक्षा ऐन (२०२८) को (आठौँ संशोधन) २०७३ कार्यान्वयनमा आएपछि तत्कालीन उच्चमाध्यमिक शिक्षा परिषद्को खारेज भई राष्ट्रिय परीक्षा बोर्डमा रुपान्तरण भएको थियो । साविकको परिषद्बाट सम्पादन हुँदै आएका सम्बन्धन विद्यालय अनुमति, छात्रवृत्ति, विद्यालय सञ्चालनसम्बन्धी कार्य स्थानीय तहबाट व्यवस्थापन गरिने र पाठ्यक्रम निर्माण, विकास एवं समकक्षता निर्धारणसम्बन्धी कार्य पाठ्यक्रम विकास केन्द्रबाट सम्पादन हुँदै आएका छन् । कक्षा १० र ११ को परीक्षालाई कानूनी संरचना तयार गरी प्रदेश र स्थानीय तहबाट सञ्चालन गराउने तयारी भइरहेका बेला यस वर्षको कोरोना महामारीका कारण स्वतः आन्तरिक मूल्याङ्कनमा गएको छ भने आगामी वर्षदेखिको व्यवस्थापनका लागि नीतिगत र कानूनी प्रबन्ध हुने तयारी छ । संविधानतः माध्यमिक शिक्षाको सञ्चालन र व्यवस्थापन स्थानीय तहको कार्यक्षेत्रमा छ भने त्यसअनुसारको परीक्षा संयन्त्र स्थापनाका ढिलाइ हुँदै आएको छ । रासस"
बिहीबारदेखि चन्द्रागिरी केवलकार सञ्चालनमा,"काठमाडौं : विगत ६ महिनादेखि बन्द रहेको चन्द्रागिरी केवलार बिहीबारदेखि सञ्चालनमा हुने भएको छ। विगत ६ महिनादेखि बन्द रहेको चन्द्रागिरी केवलकार भाद्र २९ गते बसेको मन्त्रिपरिषद निर्णयलाई टेकेर सञ्चालन गरिन लागेको चन्द्रागिरी हिल्सले जनाएको हो। केही महिनादेखि जारी लकडाउनलाई सरकारले १ असोजबाट केही खुकुलो बनाउने निर्णय गरे संगै अहिले निषेध आदेशबाट बन्द रहेको नयाँ पर्यटकीय हब चन्द्रागिरी विशेष स्वास्थ्य सुरक्षा मापदण्ड अपनाउर सञ्चालनमा ल्याउने लागिएको चन्द्रागिरी हिल्स प्रालिका महाप्रबन्धक अभिषेकविक्रम शाहले जानकारी दिए। चन्द्रागिरी केबलकार र रिसोर्टलाई विगतका वर्षहरूमा भन्दा करिब ५० प्रतिशत कम मान्छे जम्मा हुने गरी सञ्चालनमा ल्याउन पनि तयारी थालिएको चन्द्रागिरी हिल्सले जनाएको छ। चन्द्रागिरि केवलकार सञ्चालन आए पछि एउटा कारमा ८ जना यात्रा गर्न पाईने छैन भने अब देखि एउटा कारमा सामाजिक दुरी कायम गर्दै चार जना मात्रै यात्रा गर्नु पर्ने कम्पनीको नियम कायम गरेको छ। महाप्रबन्धक शाहाले भने सेवाका लागि प्रवेशद्वारदेखि हरेक ठाउँमा गोलो घेरा लगाउने, स्यानिटाइज गर्ने लगायत सम्पूर्ण व्यवस्था मिलाइसकिएको जानकारी गराउँदै भने, अब पहिलो चरणमा ५० प्रतिशत क्षमताका आधारमा बिस्तारै सञ्चालन गरिनेछ। विश्व स्वास्थ्य संगठन ९डब्लुएचओ० तथा नेपाल सरकारले तोकेको स्वास्थ्य सुरक्षासम्बन्धी सबै मापदण्डअनुरूप कम्पनीले केबलकार र रिसोर्ट सञ्चालनको तयारी गरिएको छ। निश्चित क्षमतामा मात्रै भए पनि सरकारको यस्तो निर्णयले कोरोनाले संकटको अवस्थामा पुगेको मुलुकको अर्थतन्त्रलाई छिटो पुनरुत्थान गर्न सकिने शाहको दावी छ ।"
डेढ वर्षमा सक्नुपर्ने पुलको काम ४ वर्षमा आधा मात्रै,"जोमसोम : उत्तरदक्षिण जोड्ने राष्ट्रिय गौरवको बेनीजोमसोमकोरला सडक आयोजनाको जोमसोमकोरला सडकमा पर्ने निर्माणधिन कागबेनी पक्कीपुलको काममा चरम ढिलासुस्ती भएको पाइएको छ । कालिगण्डकी करिडोरअन्र्तगतको निर्माणधिन जम्मा २५ मिटर लम्बाइको उक्त पुलको काम ४ वर्षमा जेनतेन आधा मात्रा सकिएको हो । उक्त कागबेनी पक्की राष्ट्रिय गौरवको आयोजना सुरवातसँगै ठेक्का टेन्डर भइ २०७३ साल असार २९ मा सम्झौता भइ काम अघि बढाइएको थियो ।पुल निर्माणको अवधि १८ महिना रहेको छ । पुल निर्माणका लागि भ्याट बाहेक २ करोड ८८ लाख रुपैयाँ लागतमा गाल्वा रफिना जेभीले सम्झौता गरेको थियो । १८ महिने सम्झौता अनुसार २०७४ साल पुस मसान्तसम्म पुलको काम सम्पन्न गर्नुपर्नेमा पुलका प्रतिनिधि रविन जोशी २ वर्षअघि काम नगरी सम्पर्कबिहीन भएकाले पुलको काममा ढिलासुस्ती भएको स्थानीयको भनाइ छ । करिडोर सडक एक्लैले निर्माण गरेको दर्जनौं पुलमध्ये मुस्ताङको स्याङ खोला पुल अन्तिम चरणमा छ भने अरु पुलको काम निर्माणको चरणमा छन् ।करिडोरका अनुसार कागबेनी पुलको अहिले दुबै भागमा फाउन्डेसन जग उठाउने काम पूरा भएको जनाएको छ । करिडोरका सबइन्जिनियर किरण घिमिरेले पुलको काममा अहिले ५० प्रतिशत पुरा भएको जानकारी दिए । जसमा दायाबाया फाउन्डेसनसँगै एकातर्फ स्ट्रिम र क्यापको काम सम्पन्न भएको छ भने अर्को साइडतर्फ स्ट्रिम सकिएर क्यापको काम बाँकी रहेको सबइन्जिनियर घिमिरेले बताए । कागबेनी पुलको अब एकतर्फ क्यापको कामसहित स्ल्याब ढलान र एप्रोज रोड विस्तार गर्ने लगायत फिनिसिङको काम बाँकी रहेको जनाइएको छ ।करिडोरका अनुसार सबै कुराले साथ दिएमा चालु आर्थिक वर्षभित्र पुलको काम सम्पन्न हुने बताएको छ । 'पुलको काममा विभिन्न कारणले ढिलो भएकै हो । अब यो वर्ष काम सक्ने लक्ष्य छ,' आयोजनाका सब इन्जिनियर घिमिरेले भने, 'कोरोना माहामारीबीचमा पनि पुलको काम अघि बढेको छ । दशै अघिनै स्ल्याब ढलानको काम पुरा हुन्छ।' जोमसोमकोरलानाका जोड्ने पुलको काम अहिलेसम्म ३ पटक म्याग्द थप भइसकेको जनाइएको छ ।तर ,थपिएको म्यादमा काम नहुने भएकाले चौथो पटक पुनः म्याद गर्ने तैयारी भइरहेको सबइन्जिनियर घिमिरेले जानकारी दिए । यता ,निर्माण कम्पनीका इन्जिनियर प्रनिज पराजुलीले प्राकृतिक प्रकोप ,प्राविधिक ढिलाइ,पुलको एप्रोज रोड पर्ने जग्गा विवाद र कोरोना कहरले पुलको कामले गति लिन नसकेको स्पष्ट पारे । उनका अनुसार २०७४ सालमा आएको बाढीले पुलको उत्तरतर्फको फाउन्डेसन वाल बगाएकाले त्यसलाई अर्को वर्ष नया उठाउदा पनि थप ढिलाइ भएको जनाए । पुलको उत्तरतर्फको भागमा केही स्थानीयको खेतीयोग्य जमिन पर्ने भएकाले समस्या उब्जिएको छ । जग्गा विवाद समाधान नभए घुमाएर अर्को एप्रोज रोड विस्तार गर्दा अर्को ठेक्का लगाउनु पर्ने देखिएको इन्जिनियर पराजुलीले उल्लेख गरे । करिडोरको मुस्ताङ खण्डमा पर्ने म्याग्दी र मुस्ताङ सिमानामा निर्माणधिन पक्की पुलको काममा पनि ढिलासुस्ती भएको थियो । पुलको फाउन्डेसन र स्ल्याब स्टक्चरको काम पुरा हुदा बाढीले पुरै संरचनामा क्षति पुगेको छ । करिडोरका अलवा एलिट संकरमाली जेभिले जिम्मा लिएको मुस्ताङडोल्पा जोड्ने एक्लेभट्टीपाक्लिङ पुलको काम समेत चरम ढिलासुस्ती देखिएको छ । उक्त पुल ११ करोड ७५ लाखमा निर्माण सम्झौता भएपनि २५ प्रतिशत पनि काम हुन सकेको छैन ।उक्त पुल २०७३ पुस मसान्तमा सकिनु पर्नेमा निर्माण कम्पनीले माटो परिक्षण नगरी हचुवामा डिपिआर तयार गरेको भन्दै प्रिसर्वेको माग गरेको थियो । यस्तै,मुस्ताङको छयोकुञ्जो जोड्ने पक्की पुलको काममा पनि ढिलासुस्ती भएको पाइएको छ । पुल निर्माणको जिम्मा स्वच्छन्द निर्माण सेवाले सय मिटर लामो उक्त पुल बनाउन ११ करोड ३० लाखमा सम्झौता गरेको थियो । तर ,पुलको २ भागमा फाउन्डेसन उठिसक्दा २०७५ सालको बाढीले पुलको पूर्वतर्फको फाउन्डेस कालिगण्डकी नदीको जोखिम बढेपछि प्रिसर्वे डिजाईन गरिएको थियो । नया डिजाईन अनुसार पूर्वतर्फ थप ३० मिटर लम्बाई थप्ने गरी डिजाइन तयार भएपनि काम अझै बढेको छैन । निर्माण कम्पनीले सम्झौता अनुसार तोकिएको समयमा पुल सम्पन्न गर्न नसक्दा मुस्ताङका स्थानीयलाई बर्खायाममा आउजाउ गर्न समस्या छ भने जिल्लामा उत्पादित कृषि उपजको सहज बजारिकणमा समेत अप्ठ्यारो परेको छ ।"
आइसोलेसनमा पानीकै समस्या,"ओखलढुंगा : कोरोना भाइरस (कोभिड१९) संक्रमितका लागि तयार गरिएको रुम्जाटार अस्पतालको आइसोलेसनको व्यवस्थापन अस्तव्यस्त देखिएको छ। अहिले ७ जना संक्रमितको उपचार भइरहेको उक्त आइसोलेसनको शौचालयमा पानी अभाव छ। संक्रमितले ओढ्ने कपडा ज्यादै पातलो, प्रयाप्त पिउने पानीको व्यवस्थापन नभएको गुनासो गरेका छन्। ओढ्ने कपडा पातलो हुँदा चिसोमा रात कटाउनुपर्ने भन्दै उनीहरु आक्रोसित छन्। एकजना संक्रमितले पिउने पानी समेत प्रयाप्त नभएको गुनासो गरे। हामीलाई थुन्न ल्याएजस्तो भो, उनले भने, संक्रमित बस्न योग्य नै भएन। खानेपानी अभाव छ भने शौचालय दुर्गन्धित छन्। सरसफाइमा पानी प्रयाप्त नभएको गुनासो छ। कपडा व्यवस्थापन पनि राम्रो नहुँदा चिसोका कारणले स्वास्थ्यमा थप समस्या आउन सक्ने अवस्था रहेको उनको भनाइ छ। उक्त आइसोलेसन प्रदेश१ सरकारको सामाजिक विकास मन्त्रालयले बजेट उपलब्ध गराएर जिल्ला अस्पतालले तयार गरेको हो। आइसोलेसनको व्यवस्थापनको जिम्मा पाएको जिल्ला अस्पताल रुम्जाटारले भने व्यवस्थापन आफ्नो नभएको भन्दै पन्छिएको छ। अस्पतालका प्रमुख सन्तोष देवले आइसोलेसन व्यवस्थापन आफ्नो नभएको दाबी गरे। खानेपानीको मुहान नै बाढीले क्षति पुर्याएकाले सिद्धिचरण नगरपालिकाको दमकलमा बोकेर पानी आपूर्ति गरेको देवको भनाइ छ। अस्पताल आइसोलेसन व्यवस्थापनको जिम्मेवारीबाट पन्छिदा संक्रमितले समस्या व्यहोर्नु परेको छ। यस्तै जिल्ला अस्पतालसँगै रहेको स्वास्थ्य कार्यालयले समेत उक्त आइसोलेसन व्यवस्थापनको चासो नदिएको संक्रमितको भनाइ छ। स्वास्थ्य प्रमुख सुमन तिवारीले स्वाब संकलन गर्ने र संक्रमण भए नभएको पहिचान गर्ने जिम्मेवारी मात्रै स्वास्थ्य कार्यालयको भएको र त्यही काममा फुर्सद नभएकाले आइसोलेसनमा के कसरी व्यवस्थापन गरिएको बुझ्न समेत नपाएको बताए।"
जुम्लामा असोजदेखि विद्यालय खुलाउने तयारी,जुम्ला : जुम्लाको चन्दननाथ नगरपालिकाले कोरोेना भाइरस सङ्क्रमणका कारण गत चैत महिनादेखि बन्द रहेको विद्यालय खुलाउने तयारी गरेको छ । आउँदो असोज ४ गतेदेखि आधारभूत तहको पठनपाठन शुरु गर्ने तयारी थालेको नगरपालिकाले जनाएको छ । नगरपालिकाभित्रका कक्षा एक देखि पाँच सम्मका विद्यार्थीले पढ्न पाउने गरि विद्यालय सञ्चालन गर्न लागिएको नगरपालिकाका प्रमुख कान्तिका सेजुवालले बताए । उनले भने 'लामो समयदेखि पठनपाठन नहुँदा विद्यार्थीको पढाइ बिग्रिन थाल्यो । त्यसैले विद्यालय सरसफाइमा ध्यान दिँदै सामाजिक दूरी कायम गरेर कक्षा सञ्चालन गर्ने तयारी गरिएको छ ।' नगरक्षेत्रका सबै विद्यालयको प्रअको बैठकबाट आउँदो असोज ४ गतेदेखि उच्च सतर्कताका साथ विद्यालय खुलाउने तयारी थाल्न निर्देशन दिएको शिक्षा समितिका अध्यक्ष समेत रहेका नगरप्रमुख सेजुवालले बताए । विद्यालयबाटै सचेतनाका क्रियाकलाप अघि बढाउने भएकाले आधारभूत तहको कक्षा सञ्चालन गर्ने निर्णय गरिएको निमित्त प्रमुख प्रशासकीय अधिकृत खडानन्द चौलागाईले बताउनुभयो । उाले भने 'आधारभूत कक्षमा विद्यार्थी सङ्ख्या पनि कम छ । सामाजिक दूरी कायम गरेर पनि पढाउन सकिने अवस्था छ । यो अवस्थालाई मध्यनजर गर्दै विद्यालय खुलाउने निर्णय भएको हो ।' आउँदो असोज ४ गतेदेखि आआफ्ना बालबालिकालाई विद्यालय पठाउने तयारी गर्न अभिभावकलाई समेत आग्रह गरिएको नगरपालिकाले जनाएको छ । यसअघि नगरपालिकाले रेडियो कक्षा सञ्चालन गरिएको थियो । रासस
प्रशिक्षण खुला गर्न एन्फाको सरकारसँग माग,"काठमाडौं : अखिल नेपाल फुटबल संघ (एन्फा)ले फुटबल प्रशिक्षण खुला गर्न सरकारसँग माग गरेको छ । एन्फाका पदाधिकारीहरुले आज राष्ट्रिय खेलकूद परिषद् (राखेप)का सदस्य सचिव रमेशकुमार सिलवाललाई भेटेर खेलाडीहरु निकै मारमा परेकाले उनीहरुलाई प्रशिक्षणको वातावरण तयार गरिदिन अनुरोध गरेका हुन् । विस्तारै सवै क्षेत्र खुला गर्दै गएकाले अब खेलाडीको प्रशिक्षण पनि सरकारले खुला गर्नुपर्ने एन्फा अध्यक्ष कर्माछिरिङ शेर्पाले बताए । उनले खेल क्षेत्रलाई चलायमान बनाउनका लागि सरकारले प्रशिक्षणको अनुमति दिनुपर्ने उल्लेख गरे । प्रारम्भमा सरकारले प्रशिक्षणको बाटो खोली दिनुपर्ने अध्यक्ष शेर्पाको माग थियो । खेलाडीलाई अभ्यासमा फर्काउन अब ढिला गर्न नहुने उनको भनाइ थियो । विश्वका विभिन्न मुलुकमा जस्तै नेपालमा पनि बिना दर्शक प्रतियोगिताहरु सञ्चालन गर्न सकिनेतर्फ एन्फाले सरकारको ध्यानाकर्षण गराएको छ । सो अवसरमा राखेप सदस्य सचिव सिलवालले खेलाडीका लागि प्रशिक्षणको वातावरण बनाउन आफुले सक्दो पहल गर्ने आश्वासन दिए । एन्फा प्रवक्ता किरण राईले केही देशले अन्तर्राष्ट्रिय मैत्रीपूर्ण फुटबल प्रतियोगिताका लागि एन्फालाई प्रस्ताव गरेको जानकारी दिनुभयो । आगामी नोभम्बर र डिसेम्बर महिनामा मैत्रीपूर्ण खेलका लागि एन्फालाई प्रस्ताव आएको उनले बताए । बङ्गलादेश, मङ्गोलियालगायत देशले खेलका लागि प्रस्ताव गरेको छ । उक्त प्रस्तावबारे एन्फाले छलफल अघि बढाएको प्रवक्ता राईको भनाइ छ । सरकारले गत चैत महिनादेखि बन्द प्रशिक्षण अन्तर्राष्ट्रिय प्रतियोगिताका लागि भदौ १ गतेदेखि खुला गर्ने निर्णय गरेको थियो । काठमाडौँ उपत्यकामा कोरोना भाइरसको सङ्क्रमण ह्वात्तै बढेपछि फुटबलको प्रशिक्षण रोकिएको थियो । एन्फाले खेलाडीलाई प्रशिक्षण शुरु गराउन भन्दै खेलाडीलाई क्वारेन्टाइनमा राखेको थियो । सो क्रममा खेलाडीहरुको पिसिआर परीक्षण समेत गरिएको थियो ।रासस"
खुल्न थाले विद्यालय,"दैलेख : कोरोना भाइरस (कोभिड१९) ले प्रभावित पारेको क्षेत्रमध्ये शिक्षा पनि हो। विद्यार्थीहरु चैत्र देखि विद्यालय जानबाट बञ्चित भई घरमै बस्न बाध्य छन्। विद्यालयको हकमा बैशाख देखि नयाँ शैक्षिक सत्र सुरु हुने भएपनि शिक्षा, विज्ञान तथा प्रविधि मन्त्रालयले गत चैत्र पहिलो साता नै नयाँ शैक्षिक सत्रको भर्ना नलिन आग्रह गरेको थियो। त्यसको दुई महिनापछि जेठ १८ गते कोरोना भाइरसका कारण बन्द रहेका विद्यालयको नियमित पठन पाठन सूचारु गर्न मन्त्रालयले बैकल्पिक प्रणालीबाट विद्यार्थीको सिकाई सहजिकरण निर्देशीका २०७७ जारी गरेको थियो। सोहि आधारमा गत असार १ गतेदेखि बैकल्पिक सिकाई सञ्चालन भएको भयो। बैकल्पिक प्रणालीबाट विद्यार्थीको सिकाई सहजिकरण कार्यक्रमलाई आधार मान्दै मन्त्रालयले भदौ १९ गते विद्यार्थी सिकाई सहजिकरण निर्देशिका २०७७ स्वीकृत गरेको छ। शिक्षण सिकाई कार्यलाई निरन्तर, प्रभावकारी र व्यवस्थित गर्न स्वीकृत भएको निर्देशिकामा असोज १ गतेबाट विद्यार्थीको सिकाई सहजिकरण गर्न गराउन संघ प्रदेश र स्थानीय तहका सबै निकाय र सरोकारवालाहरुलाई मन्त्रालयले अनुरोध गरेको थियो। सोहि अनुरुप दैलेखका स्थानीय तहहरुले विद्यालय सञ्चालन र पठनपाठन सञ्चालनमा ल्याउन थालेका छन्। कोरोना भाइरसको काररण देखाउँदै चैत्र देखि बन्द रहेका विद्यालय र पठनपाठन गतिविधि सुचारु हुन थालेका हुन्। विद्यार्थी सिकाई सहजिकरण निर्देशिका बमोजिम जिल्लाको डुङ्गेश्वर गाउँपालिकाले विद्यार्थीको सिकाई सहजिकरण गर्ने भएको छ। गाउँपालिकाभर २९ वटा सामुदायिक विद्यालय छन्। सबै विद्यालयका विद्यार्थीहरुको सिकाईमा सहजिकरण गरिने गाउँपालिकाका अध्यक्ष नगेन्द्रबहादुर मल्लले बताए। बार तोकेर विद्यार्थीहरुलाई विद्यालयमा बोलाउने, गृहकार्य दिने, गृहकार्य हेर्ने लगाएतका गतिविधि हुन्छ, अध्यक्ष मल्लले भने। डुङ्गेश्वर गाउँपालिका२ स्थित जनकल्याण मावीका प्रधानाध्यापक खगेन्द्रबहादुर शाहीले कक्षा १ देखि १० सम्म बार तोकेर बिहीवारबाट सिकाईमा सहजिकरण गरिने बताए। यस्तै भगवतीमाई गाउँपालिकाले पनि प्रत्यक्ष शिक्षण सिकाई क्रियाकलाप सञ्चालन गर्ने निणर्य गरेको छ। विद्यार्थी संख्याको आधारमा स्वास्थ्यको मापदण्ड अपनाई असोज ४ गते देखि नै प्रत्यक्ष शिक्षण सिकाई क्रियाकलाप सञ्चालन गर्ने शिक्षा शाखा प्रमुख मानबहादुर विश्वकर्माले बताए। गाउँपालिका भित्र ३२ वटा सामुदायिक र एक वटा नीजि विद्यालय छ। विद्यार्थी सिकाई सहजिकरण निर्देशिकाका आधारमा विद्यालय खुलाउन लागिएको गाउँपालिकाका अध्यक्ष दानबहादुर थापाले बताए। सबै विद्यालयका प्रधानाध्यापक, वडाध्यक्ष र अभिभावकहरु उपस्थित गाउँशिक्षा समितिको बैठकले विद्यालय खोल्ने निणर्य गरेको हो। पीसीआर परीक्षण गर्दा पछिल्लो समय गाउँपाकिामा नयाँ कोरोना संक्रमित भेटिएको छैन, अध्यक्ष थापाले भने आवश्यक सम्पूर्ण सुरक्षा मापदण्ड अपनाएर विद्यालय सञ्चालन हुन्छ। गाउँपालिकाले सम्पूर्ण विद्यालयलाई स्वास्थ्य तथा सरसफाई सामग्री उपलब्ध गराई विद्यालयको सरसफाईमा सुधार गर्ने जनाएको छ। गाउँपालिका अन्तरगर्तका विद्यालयहरुमा कार्यरत शिक्षकले कर्मचारीहरु (हाल जिल्ला बाहिर रहेका) आफै पीसीआर परीक्षण गरेर विद्यालयमा हाजिर हुनुपर्ने र हरेक हप्ता विद्यार्थीहरुको स्वास्थ्य जाँच गरिने गाउँपालिकाले जनाएको छ।"
बिहीबार देशभरका सबै अदालत बन्द,काठमाडौं : सर्वोच्च अदालतले पूर्व प्रधानन्यायाधीश अनिरुद्धप्रसाद सिंहको निधनमा बिहीबार एक दिन देशभरका अदालतमा बिदा दिने निर्णय गरेको छ। सर्वोच्च अदालतको आज बसेको आकस्मिक बैठकले सिंहको निधनप्रति दुःख व्यक्त गर्दै सर्वोच्च अदालतसहित देशभरका अदालतमा बिहीबार शोक बिदा दिने निर्णय गरेको हो। सिंहको निधनबाट राष्ट्रले एउटा सच्चा राष्ट्रप्रेमी र न्यायिक व्यक्तित्व गुमाएको उल्लेख गर्दै उनको आत्माको चीर शान्तिको कामनासहित शोक सन्तप्त परिवारजनमा समवेदना प्रकट गरिएको सर्वोच्च अदालतका प्रवक्ता भद्रकाली पोखरेलद्वारा आज जारी गरिएको प्रेस विज्ञप्तिमा उल्लेख छ। सप्तरी जिल्लामा १९७६ सालमा जन्मिएका सिंह २०१३ साल जेठ ८ गते प्रधानन्यायाधीश नियुक्त भएका थिए । उनले २०१६ असार १५ गतेसम्म काम गरेका थिए। विसं २००३ सालदेखि सरकारी सेवामा वडाहाकिमको पदबाट सिंहले सेवा प्रारम्भ गरेका थिए।
वरिष्ठ अधिवक्ताले बहस गर्दा अधिवक्तालाई संलग्न गराउनुपर्ने,"काठमाडौं : नेपाल कानून व्यवसायी परिषद्ले वरिष्ठ अधिवक्तालाई मुद्दामा बहस गर्दा कम्तीमा एकजना अधिवक्तालाई व्यावसायिक रुपमा संलग्न गराउन सूचना जारी गरेको छ । परिषद्का सचिव रामहरि शर्मा काफ्लेले वरिष्ठ अधिवक्ताका लागि आज जारी गरेको सूचनामा कानून व्यवसायी आचारसंहिता, २०५१ को नियम ३ को उपनियम (२) मा वरिष्ठ अधिवक्तालाई कुनै पनि मुद्दामा बहस गर्दा कम्तीमा एकजना अधिवक्तालाई व्यावसायिक रुपमा संलग्न गराउनुपर्ने व्यवस्था छ । कानूनीरुपमा व्यवस्था भए पनि व्यवहारमा नदेखिएको हुनाले अनिवार्यरुपमा कार्यान्वयन गर्नुपर्ने भएको हुँदा परिषद्ले सूचना जारी गरेको परिषद्का सदस्य तथा वरिष्ठ अधिवक्ता डा चन्द्रकान्त ज्ञवालीले जानकारी दिए । रासस"
मृतकको कोरोना परीक्षण नगर्न निर्देशन,काठमाडौं : स्वास्थ्य तथा जनसंख्या मन्त्रालयले मृतकको स्वाब लिएर कोरोना भाइरस (कोभिड१९) परीक्षण नगर्न निर्देशन दिएको छ। मन्त्रालयका प्रवक्ता प्राडा जागेश्वर गौतमले मन्त्रालयले मृतकको पीसीआर परीक्षण नगर्ने निर्णय गरेको भन्दै यस्तो निर्देशन दिएका हुन्। उनले शंकास्पद व्यक्तिको मृत्यु भएमा सावधानीपूर्वक अन्तिम संस्कार गर्न निर्देशन दिँदै स्वाब परीक्षणको आवश्यकता नभएको बताएका हुन्। मन्त्रालयको नियमित पत्रकार सम्मेलनमा बोल्दै प्रवक्ता गौतमले कोरोनाको आंशका गरिएका व्यक्तिको मृत्यु भए पीसीआर नगरी आवधानीपूर्वक अन्तिम संस्कार गर्न सबै अस्पताललाई निर्देशन दिएका हुन्। यसअघि मृतकको समेत स्वाब संकलन गरेर पीसीआर परीक्षण हुँदै आएको थियो। यसरी पीसीआर परीक्षण गर्न अब भने पाइने छैन।
"श्राद्धको खाना खाँदा एकको मृत्यु, २९ बिरामी","धनगढी : कैलालीको गोदावरी नगरपालिका १० की गंगा बोहरा सेती प्रादेशिकअस्पतालको इमरजेन्सी कक्षमा विलौना गरिरहेकी थिइन् । उनलाई १९ वर्षीय छोरा सुरेश बोहराको शव पनि कसैले देखाउन मानेनन्। हातमा क्यानला जोडिएकी र पखाला लागेकाले पटकपटक शौचालय जाने गरेकी गंगालाई छोराको शव देखाएमा स्वास्थ्यमा समस्या आउने भएकाले आफन्तले शव नदेखाएर नै सतगत गरिदिएका छन्। घटना भदौ २८ गतेको हो । कैलालीको गोदावरी नरपालिका वडा नम्बर १० का प्रताप विष्टका घरमा उनका बुवाको श्राद्ध थियो । उनले, छोरी, भतिजिका परिवार, छिमेकी सबैलाई श्राद्धमा निम्तो गरेका थिए । गाउँघरमा सोह्र श्राद्धमा यसरी भोज नै गरिन्छ । प्रतापले बोलाएका अधिकांशमा खाना खाएको केही बेरपछि पेट दुख्ने, पखाला चल्ने र बान्ता हुने समस्या देखियो । परिवारका सदस्यहरुले अलि बढी भएकालाई आआफ्नो तरिकाले अस्पताल लगे । कसैले स्थानीय ग्वासी मेडिकलमा लगे भने कसैले मालाखेती अस्पताल र पदमा अस्पतालमा भर्ना गरे । श्राद्ध खाएका प्रायःजसो बिरामी पर्न थालेपछि, खानामा कुनै विषादी हुनसक्ने अनुमान गरिएका बेला २९ जना बिरामी परेको खबर थाहा भयो । सोही ठाउँका प्रताप बोहरा र गंगा बोहराका छोरा १९ वर्षीय सुरेश बोहराको त मंगलबार राती सेती प्रादेशिकअस्पतालमा उपचारका क्रममा ज्यान गएको छ । मृतकी आमा गंगा बोहरा, भाइ अर्जुन बोहरा, बहिनीहरु मुना बोहरा र दिपिका बोहरा, बज्यै बेलु बोहरा सेती प्रादेशिकअस्पतालमा भर्ना छन । 'दाई (मृतक) ले र मैले अली बढी अचार र खीर खाएका हौ,' मृतकका १२ वर्षका भाइ अर्जुनले भने । श्राद्ध भएको परिवार, मृतकको मावली घर हो । दुई बच्चासहित सोही ठाँउकी मनसरा ठगुन्ना पनि सेती प्रादेशिकअस्पतालको इमरजेन्सी वार्डमा भर्ना भएकी छिन । भन्छिन, 'म त श्राद्धमा गएन, श्रीमान दुबै बच्चा लगेर जानुभयो, मेरा लागि भात र अचार घरमै ल्याइ दिनु भएको हो । छोराले खीर मात्रै खाएको भन्दैथ्यो, अचार र खीर खाएकालाई बढी समस्या देखिएको छ।' मनसराका ६ वर्षको छोरा पारस र १२ वर्षीया छोरी राधा पनि अस्पताल भर्ना गरिएको छ। श्राद्ध भएको परवारका युवक केशव विष्टले, दूध, तरकारी, डाल्डा, तेल, मसला सबै बाहिरबाट किनेर ल्याएकाले त्यसमध्ये केहीमा खराबी हुनसक्ने बताए । आमा शर्मा विष्टसँगै उनी पनि सेती प्रादेशिकअस्पताल भर्ना भएका छन् । 'बुवा सुगरका बिरामी, उहाँले खीर, अचार पनि खानु भएन, उहाँलाई केही भएन,' केशबले भने । प्रताप बोहराका १९ वर्षीय छोरा सुरेश बोहराको सेती प्रादेशिकअस्पतालमा पोष्टमार्टम पछि बुधबार दाहसंस्कार गरिएको छ । सेती प्रादेशिकअस्पतालका इमरजेन्सी वार्डका प्रमुख डाक्टर जगदिश जोशी पनि 'फुड पोइजन' का कारण युवकको मृत्यु भएको बताए। 'श्राद्धको खानामा कुनै समस्या थियो, कस्तो प्रकारको पोइजन हो भन्ने कुरा हेर्ने सेतीमा कुनै उपकरण छैन, तर पनि सबैलाई एकै प्रकृतिको बिराम देखिएकाले फुड पोइजन' भन्न सकिन्छ,' डाक्टर जोशीले भने । उनले, सेतीमा भर्ना भएकाहरु सबै खतरामुक्त रहेको बताए ।"
तुलसीपुरमा विद्यालय सञ्चालनको तयारी,"दाङ : कोरोना महामारीका कारण पूर्ण रुपमा ठप्प भएको शैक्षिक सत्रलाई क्रियाशिल बनाउन थालिएको छ। तुलसीपुर उपमहानगरपालिकाले विद्यालय सञ्चालनको मोडालिटी तयार पारेर विद्यालय सञ्चालनको तयारी समेत थालेको छ। शिक्षा मन्त्रालयले चालु शैक्षिक सत्रको पाठ्यक्रम समायोजन ढाँचा सार्वजनिक भएपछि स्थानीय तहमामा विद्यालय सञ्चालनको उपाएको वारेमा खोजी समेत गर्न थालिएको हो। शैक्षिक सत्रको ५ महिना बितिसक्दा पनि विद्यालय सञ्चालनको औपचारिकता नआएपछि उपमहानगरको शिक्षा शाखाले विद्यालयका प्रधानाध्यापक र सरोकारवालासंग विद्यालय सञ्चालनको मोडालिटिमा छलफल गरेको छ। तुलसीपुरले कोभिडको यो समयसम्म विद्यालयले गरेको अभ्यास र अब गर्न सकिने नयाँ स्वरुपको बारेमा विद्यार्थी सिकाइ कार्ययोजना तयार गरेर सार्वजनिक समेत गरेको शिक्षा शाखा अधिकृत चक्रबहादुर भण्डारीले जानकारी दिए। नगर भित्र सञ्चालन भएका सामुदायिक तथा संस्थागत विद्यालयका प्रधानाध्यापक र शिक्षा सरोकारवालाहरुको सुझावमा रहेर कार्ययोजना तयार पारिएको र त्यसलाई अब प्रभावकारी रुपमा कार्यान्वयन गरिने भण्डारीले बताए। तुलसीपुरले विद्यालय कक्षा कोठामा बढीमा २० जनालाई एक पटकमा पढाउनु पर्ने, बाहिर भित्र गर्दा अनुमति कार्डको व्यवस्थास्था गरिने, साबुन पानीले हातधुने र स्यानिटाइजर प्रयोगलाई बढवा दिइने, प्रत्येक दिन कम्तिमा ४ घन्टा अनिवार्य पढाउनु पर्ने, जस्ता नीति समावेस गरेर कार्यायोजना सार्वजनिक गरिएको छ। दुई सय भन्दा बढी विद्यार्थी हुने विद्यालयल विद्यालय क्षेत्र भित्र सिकाइ केन्द्र स्थापना गरेर कक्षा सञ्चालन गर्न सक्ने र सम्पर्क तथा खुला शिक्षाको अवधारणलाई कायम गर्ने नीति अघि सारेको भण्डारीले बताए। कार्ययोजनाका वारेमा प्रधानाध्यापकहरुसंग शाखाले बुधवार छलपल समेत गरेको छ। भर्चुअल रुपमा भएको छलफलमा प्रधााध्यापकहरुले कार्यायोजना अनुसार काम गर्न सकिने बताएका थिए। उनीहरुले अहिले पनि विद्यालय स्तरमा त्यस्ता प्रयास भएको जानकारी समेत दिएका थिए। मावि कालाखोलाका प्रधानाध्यापक राजीव ओझाले विद्यालयले यो बीचमा शिक्षकको विषयगत समूह गठन गरेर विद्यार्थीको सिकाइ बढाउने काम भएको, घरदैलो अभियान पनि सञ्चालन गरेको बताए। गृरुजजुर मावि रक्षाचौरका प्रधानाध्यापक विष्णुकुमारी केसीले शैक्षिक गतिविधि बढाइराखेको बताइन। उनले विद्यालयमा एक हजार ३ सय विद्यार्थी भर्ना भइसकेको र तिनीहरुलाई कुनै न कुनै माध्यामबाट सिकाइ भइरहेको बताइन। विद्यालयका प्रधानाध्यापकले नगरले ल्याएको नीति प्रभावकारी हुने भन्दै त्यसलाई कार्यान्वयनमा जानु पर्ने बताए। अहिलेकै अवस्थामा केही जटिल र असहज भएको भए पनि यो प्रभावकारी हुने उनीहरुको तर्क थियो।"
रुखबाट लडेर वृद्ध महिलाको मृत्यु,सन्धिखर्क : अर्घाखाँचीको शितगंगा नगरपालिकामा रुखबाट लडेर एक बृद्ध महिलाको मृत्यु भएको छ। घर नजिकै खरबारीमा डालेघाँस काट्न चढेकी शितगंगा९ सिद्धाराकी ७१ वर्षीय हेमकला बिकको रूखबाट खसेर मृत्यु भएको जिल्ला प्रहरी कार्यालयका सुचना अधिकारी प्रकाश खत्रीले जानकारी दिए। रूखबाट खसेर गम्भीर घाइते भएकी बिकलाई उपचारका लागी बुटवल लैजादै गर्दा बाटोमै मृत्यु भएको प्रहरीले बताएको छ। गाडि नचलेका कारण मंगलबार साँझ रूखबाट खसेर घाइते भएकी महिलालाई ढिलो गरि अस्पताल लगिएको थियो।
हत्या आरोपमा एक वर्षपछि श्रीमतीसहित दुई जना पक्राउ,नवलपुर : हत्या गरेको १ वर्षपछि श्रीमतीसहित दुई जनालाई पूर्वी नवलपरासी जिल्ला प्रहरी कार्यालयले पक्राउ गरेको छ। २०७६ असार २० गते गैंडाकोट नगरपालिका१८ हुर्चिल बस्ने ४२ वर्षीय धनबहादुर सुगुरपाक मगरलाई ३८ वर्षीया श्रीमती फुलमाया र सोही ठाउँका ४० वर्षीय मेखबहादुर सुनारीले हत्या गरेको जिल्ला प्रहरी कार्यालयका प्रवक्ता डीएसपी मोहनबहादुर खाँणले बताए। मृतक धनबहादुर हराएको भनी गत भदौ २९ गते निवदेन परेपछि खोजतलासका क्रममा उनको शव स्थानीय सुन्दरी सामुदायिक वनमा गाडेको अवस्थामा कंकाल फेला परेको खाँडले बताए। सोधपुछका क्रममा उनीहरुले मिलेर एक वर्षअघि हत्या गरेको खुलेको हो। हत्या अभियोगमा पक्राउ परेका दुवै जनालाई कर्तव्य ज्यानमा मुद्दा चलाइएको प्रहरीले जनाएको छ।
पोखरामा चल्यो सार्वजनिक यातायात (फोटो फिचर),"पोखरा : पोखरा महानगरपालिकामा निषेधाज्ञा खुकुलो भएपछि आइतबारदेखि स्वास्थ्य सतर्कता अपनाएर बस ट्याक्सी लगायत सार्वजनिक सवारी साधान संचालनमा आएका छन् । सवारी साधन संचालनमा आए पनि यात्रु निकै कम हुँदा खाली गुडिरहेको व्यसायीले बताएका छन् । पहिलो दिन आइतबार ७ वटा बस संचालनमा आएकोमा दोस्रो दिन सोमबार १९ वटा बस संचालन गरिएको पोखरा यातायात प्रालिका अध्यक्ष देउप्रकाश गुरुङले जानकारी दिए । बसमा चढ्ने यात्रु प्रयाप्त नहुँदा तेल राख्न पनि समस्या परेको उनले सुनाए । लकडाउन खुकुलो भएपछि पनि पोखरा महानगरपालिकामा करिव दुई हप्ता बस संचालनमा आएका थिए । अहिले माइक्रोबस, ट्याक्सी, ठूला बस लगायतका सार्वजनिक बस संचालमा आए पनि यात्रु भने न्युन छन् । ट्याक्सी बाहिर निकाले पनि यात्रु नपाउँदा तेल खर्च पनि नउठेको ट्याक्सी चालक सन्तोष ठकुरीले बताए । साहुँको ट्याक्सी ठेक्कामा लिएर चलाउने गरेका उनले साहुलाई दिने रकम त के तेल राख्ने पैसा पनि नउठ्ने गरेको सुनाए । पोखरा यातायात प्रालिमा आवद्ध साना तथा ठूला गरी ३ सय ७८ वटा बस छन् । सबै बसमा गरी करिव ८ सय जना मजदुरले रोजगारी पाएको अध्यक्ष गुरुङले बताए । कोरोना संक्रमण नियन्त्रण गर्न लकडाउन र निषेधाज्ञा लगाएपछि मजदुरलाई तलव दिने र बैंकको ब्याज तिर्न समस्या परेको उनले सुनाए । यसैले रोगले भन्दा भोकले मर्ने अवस्था सिर्जना भएको उनले बताए। बैंकबाट ऋण लिएर यातायातमा लगानी गरेका व्यसायीलाई बैंकले ब्याज तिर्न ताकेता गरेको पनि उनले सुनाए । नेपाल सरकारले जारी गरेको स्वास्थ्य मापदण्ड अनुसार सवारी साधन संचालन भएको उनले बताए ।"
दोलखामा तत्काल लामोदूरीका ५० बस संचालनमा आउने,दोलखा : सरकारले बिहीबार अर्थात असोज १ गतेदेखि लामोदूरीको यातायात सञ्चालन गर्ने निर्णय गरेसँगै दोलखाका २ यातायात समितिद्वारा तत्कालका लागि ५० वटा गाडी सञ्चालन गर्ने भएका छन् । यात्रु सुरक्षाको न्यूनतम प्रवन्ध मिलाएर रोल्वालिङ र अरनिको यातायात समितिले तत्कालका लागि ५० वटा गाडी सञ्चालनमा ल्याउने जनाएका हुन् । असोज १ गते विश्वकर्मा पूजा पनि रहेको र लामो समयदेखि थन्किएर बसेको बसमा आंशिक मर्मत गर्नुपर्ने र यात्रुहरुको चापको आधारमा गाडी संख्या थप्दै जाने दुबै समितिको योजना छ । यात्रुलाई प्रत्येक पटक बसभित्र चढ्दा मास्कसहित अनिवार्य स्यानीटाइजर लगाइ तत्कालका लागि राजधानीबाट ५ वटा र जिल्लाबाट ५ वटा गाडी आवतजावत गराइने रोल्वालिङ यातायात समितिका अध्यक्ष बालकृष्ण आचार्यले बताए । यात्रुको चापको आधारमा गाडी थप्दै जाने योजना रहेको अध्यक्ष आचार्यले बताए । तत्काललाई नियमित जसरी सवारी नचलाइने तर राजधानीबाट २० र चरिकोटबाट २० वटा गाडी आवतजावत गराइने अरनिको यातायातका चरिकोटस्थित कर्मचारी रविन चौलागाईले जानकारी दिए । १५ जना यात्रु हुने वित्तिकै गाडील गन्तव्यतर्फ पठाइने योजना रहेको उनले बताए । रोल्वालिङ र अरनिको यातायातले बर्दिबास र काँकड भित्ताका लागि पनि बिहीबारबाट एकएकवटा गाडी पठाउने तयारी गरेको जनाइको छ । सरकारले लामो दूरीका सवारी साधनले स्वास्थ्य मापदण्ड पूरा गरेर ५० प्रतिशत मात्र यात्रु बोक्न र भाडा पनि ५० प्रतिशत बढी लिन पाउने गरी निर्णय गरेको थियो ।
बलात्कारको आरोपमा पक्राउ,उदयपुर : २० वर्षीया अपाङ्ग युवतीलाई बलात्कार गरेको आरोपमा उदयपुरका एक पुरुष पक्राउ परेका छन्। मंगलबार दिउँसो बोल्न नसक्ने (अपाङ्ग) युवतीलाई बलात्कार गरेको आरोपमा प्रहरीले त्रियुगा नगरपालिका १२ पुरानो गाईघाटका ४३ वर्षीय सूर्य विश्वकर्मालाई पक्राउ गरेको हो । युवती एक्लै भएको मौका छोपी कोठामा पसेर जबरजस्ती गरेको उजुरीका आधारमा उनलाई पक्राउ गरेको जिल्ला प्रहरी कार्यालय उदयपुरका एसपी भिमबहादुर दाहालले जानकारी दिए । हिरासतमा रहेका आरोपितमाथि थप अनुसन्धान भइरहेको प्रहरीले जनाएको छ।
बाजुरामा कालाजारको प्रकोप,"बाजुरा : बाजुरा जिल्लाको पूर्बी उत्तरी क्षेत्रका कालाजारको प्रकोप देखिन थालेको छ। बैशाखदेखी असारसम्म ४ जना कालाजारको बिरामी देखा परेको कोल्टि प्राथमिक स्वास्थ्य केन्द्रका प्रमुख डाक्टर राजुराज जैशीले बताए। पुर्वी उत्तरी क्षेत्रका बुढिनन्दा नगरपालिका, हिमाली, जगन्नाथ र स्वामीकार्तिक खापर गाँउपालिकामा कालाजारको प्रकोप बढदै गएको स्वास्थ्यकर्मीले वताएका छन्। कालाजारका बिरामी क्षेत्रमा दिन प्रति दिन बढदै गए पनि जाँच गर्ने किट नहुदा संकास्मत बिरामी रिफर गर्ने गरेको कोल्टि प्राथमिक स्वास्थ्य केन्द्रले जनाएको छ। कालाजार जाँच गर्ने चपघढ भन्ने किट हुन्छ, तर कोल्टि प्राथमिक स्वास्थ्य केन्द्रमा दुई महिनादेखि सकिएको डाक्टर जैशीले बताए। किट नभए पछि कालाजारको शंकास्पद बिरामीलाई नेपालगञ्ज रिफर गरेको बताए। दुई महिना यता ४ जनालाई रिफर गरेको जैशीले बताए। स्वास्थ्य कार्यलय बाजुरामा पटक पटक सकिएको जानकारी गरेको भए पनि किट नपठाउँदा बिरामीको उपचारमा समस्या भएको कोल्टि प्राथमिक स्वास्थ्य केन्द्रले जनाएको छ। तराईका जिल्लामा देखिने कालाजार रोग पछिल्लो केहि बर्ष यता बाजुरामा पनि देखा पर्न थालेको छ। कालाजार सरुवा रोग भएकाले समयमै सरकारको ध्यान जान जरुरी रहेको डाक्टर जैशीले बताए। स्वास्थ्य कार्यलय बाजुराका प्रमुख दयाकृष्ण पन्तले भने किटका लागि प्रदेशबाट नै ढिला आएको बताए। बल्ल सदरमुकाम पुगेको केही दिनमा कोल्टि किट पुग्ने पन्तले बताए। कालाजार रोग तराई जिल्लामा मात्र देखा पर्ने रोग हो। पछिल्लो समयमा पहाड तिर पनि देखा पर्ने थालेको छ। यो रोग भुसुनाको टोकाइबाट हुने र भुसिनाको टोकाइबाट सर्ने रोग हो। यो रोगको लक्षण ज्वरो आउने, तौल घटने, कलेजो र फियोमा असर पार्ने र अन्य संक्रमण फैलिएर मृत्यु हुन सक्ने चिकित्सकले बताए। कालाजारको उपचार बाजुरामा हुदैन्,। उपचारका लागि नेपालगञ्ज धनगढी जानु पर्ने रहेको स्वास्थ्यकर्मीले बताए। कोल्टि क्षेत्रमा १ वर्ष पहिला कालाजारबाट एक जना बालिकाको मृत्यु समेत भएको थियो। स्वामीकार्तिक गाउँपालिका ५ जेरा बस्ने १३ वर्षीय भाग्य शाहीको उपचारका क्रममा काठमाडौंको कान्ति बाल अस्पतालमा मृत्यु भएको थियो। कोल्टिमा उपचारका लागि ल्याइएको थियो। कालाजारबाट उनको अबस्था गम्भीर भएकाले काठमाडौं रिफर गरयौ त्यस्तै मृत्यु भएको स्वास्थ्य केन्द्रले जनाएको छ। गएको वर्ष थप दुई जना कालाजारका बिरामी भेटिएका थिए। स्वामिकातिक गाउँपालिका ५ जेरा बस्ने ११ वर्षीय कञ्चना शाही र स्वामिकार्तिक गाउँपालिका २ साप्पाटा की ३ वर्षीय करिश्मा भण्डारीलाई यो रोग देखा परेको थियो। गत वर्ष २ जनामा देखा परेको कालाजार रोग यो वर्ष चार जनामा देखा परेको छ। गाउँमा संक्रमण धेरै हुन सक्छ स्वास्थ्य सस्थामा एकदमै अप्ठ्यारो भएपछि मात्र ल्याउने गर्छन। यो क्षेत्रमा २ वर्ष पहिला मलरिया रोग समेत देखा परेको थियो। अहिले फाटफुट रुपमा कालाजार देखा परदै आएको स्वास्थ्यकर्मीले बताए। बाजुराका बुढिन्नदा नगरपालिका, स्वामिकार्तिक, हिमाली र जगन्नाथ गाँउपालिका निकै जोखिम रहेको जिल्ला स्वास्थ्य कार्यालय बाजुराले जनाएको छ। यी स्थानीय तह निकै विकट भएकाले कालाजार सम्बन्धि चेतना र नियन्त्रणका लागि पहल नगरे माहामारी फैलन सक्ने स्वास्थ्यकर्मीले बताए।"
उपत्यकामा ७३७ सहित २४ घण्टामा अहिलेसम्मकै बढी १५ सय ३९ जनामा कोरोना पुष्टि,"काठमाडौं : पछिल्लो २४ घण्टामा अहिलेसम्मकै सबैभन्दा बढी १५ सय ३९ जनामा कोरोना भाइरस (कोभिड१९) संक्रमण पुष्टि भएको छ। यो सहित संक्रमितको कुल संख्या ५८ हजार ३२७ पुगेको स्वास्थ्य मन्त्रालयका प्रवक्ता डा जागेश्वर गौतमले जानकारी दिए। मन्त्रालयका अनुसार १६ हजार २४२ कोरोनाका सक्रिय संक्रमित छन्। यस्तै संस्थागत आइसोलेसनमा ८ हजार ५४१ र हाेम आइसोलेसनमा सात हजार ७०१ जना रहेका छन् । क्वारेन्टाइनमा अहिले ७ हजार ८२० जना रहेका छन्। मन्त्रालयका अनुसार नेपालमा २४ घन्टामा १० हजार ४९४ पीसीआर परीक्षण गरिएको छ। पछिल्लो २४ घण्टामा १०६८ जना कोरोना जितेर डिस्चार्ज भएका छन्। योसँगै कुल डिस्चार्ज हुनेको संख्या ४१ हजार ७०६ पुगेको छ। नेपालमा कोरोनाबाट हालसम्म ३७९ जनाको मृत्यु भएको छ। बुधबार मात्रै थप ८ जनाको मृत्यु भएको छ। मन्त्रालयका अनुसार २४ घण्टामा उपत्यकामा मात्र ७३७ जनामा कोरोना संक्रमण पुष्टि भएको छ । मन्त्रालयका अनुसार २४ घण्टामा चार पुरुष र चार महिला गरेर आठ जनाको मृत्यु भएको छ । योसँगै नेपालमा कोरोनाले ज्यान गुमाउनेको संख्या ३७९ पुगेको छ । मोरङ, सुनसरी, सर्लाही, काठमाडौं, चितवन, भक्तपुर, र रुपन्देहीमा कोरोनाका पाँच सय बढी बिरामी रहेका छन् भने सोलुखु्म्बू, मुस्ताङ, डोल्ला, मुगु र हुम्ला कोरोनाका शून्य बिरामी रहेका छन्।"
सुत्केरी र गर्भवतीको निःशुल्क कोरोना बीमा,"बुटवल : कोरोनाको जोखिममा रहने सुत्केरी र गर्भवतीको निःशुल्क बीमा गर्न थालिएको छ । रुपन्देहीको सैनामैना नगरपालिकाले गर्भवती तथा सुत्केरीमहिलाको निःशुल्क कोराना बीमा गरिदिन थालेको हो । नगरमा रहेको उपप्रमुखसँग महिला कार्यक्रम अन्र्तगत बीमा गर्न लागिएको उपप्रमुख बिना रानाले जानकारी दिइन । नगरभित्र रहेका डेढ महिनाका सुत्केरी र सबै गर्भवतीको बीमा गर्न थालेका हौं, उनले भनिन् । बीमाले महिलामा रोगसँग लड्ने मानसिकताको थप विकास हुने अपेक्षा गरिएको रानाको भनाइ छ । नगरपालिका स्वास्थ्य शाखा प्रमुख हेमराज पन्थीका अनुसार गर्भवती तथा डेढ महिनाको सुत्केरी महिला बीमा कार्यक्रममा सहभागी हुन पाउनेछन् । नगरमा रहेका सबै गर्भवती तथा सुत्केरी महिलाले आफ्नो नजिकै रहेका स्वास्थ्य स्वयंमसेवीकालाई सम्पर्क गर्न नगर स्वास्थ्य शाखाले आग्रह गरेको छ । बिमा गर्न वडाको सिफारिसमा प्रतिव्यक्ति तीन सय रुपैया खर्च लाग्छ । एक लाखको विमा गर्न थालिएको नगरपालिकाले जनाएको छ ।"
खोलाले बगाएर एक वृद्धाको मृत्यु,उदयपुर : उदयपुरको छौडिया खोलाले बगाएर एक महिलाको मृत्यु भएको छ। रौतामाई गाउँपालिका ७ की ६० वर्षीया तिलमाया पुलामी मगरको मंगलबार बेलुका खोलाले बगाएर मृत्यु भएको हो। राती ७ बजेको समयमा मुर्कुची बजारबाट घर फर्कनेक्रममा छौडिया खोला तर्दा खोलाले बगाएको जिल्ला प्रहरी कार्यालयका एसपी भिमबहादुर दाहालले बताए। उनको शव करिब एक हजार मिटर तल फेला परेको गाउँपालिकाका अध्यक्ष गजेन्द्रबहादुर खड्काले बताए।
गोरखामा लामो समयदेखि जारी निषेधाज्ञा अन्त्य,"गोरखा : गोरखामा लामो समयदेखि जारी निषेधाज्ञा बिहिबारदेखि हटाउने निर्णय भएको छ। जिल्ला स्तरीय कोरोना संकट व्यवस्थापन केन्द्र (डिसिसिएमसी) तथा कमाण्ड पोष्टको बुधबार सम्पन्न बैकठले गोरखा नगरपालिका र अन्य पालिकामा आव्हान गरिएको निषेधाज्ञा हाललाई हटाउने निर्णय गरेको जिल्ला प्रशासन कार्यालयले जनाएको छ। असोज १ गतेदेखि लागु हुने गरी व्यापार, व्यवसाय, यातायात तथा अन्य सार्वजनिक सेवा सञ्चालन गर्ने निर्णय भएको छ, जिल्ला प्रशासन कार्यालयका सूचना अधिकारी हर्क रोकाले भने, व्युटिपार्लर, सैलुन, जिमखाना, फिल्महल र कबर्डहल बाहेकका पसल, व्यापार व्यवसाय सुचार गर्ने निर्णय भएको छ। सीमा नाकामा गरिएको कडाइलाई भने यथावत राख्ने निर्णय भएको उनले बताए। त्यसैगरी नीजि(रातो प्लेटका) सवारी साधनहरु पनि निर्वाध सञ्चालन हुने भएका छन्। लामो दुरीका सार्वजनिक सवारी साधन भने नेपाल सरकारको निर्णय अनुसार मात्र गर्ने निर्णय भएको सूचना अधिकारी रोकाले जनाए। सरकारी तथा गैरसरकारी संस्थाका कार्यालय, वैक, वित्तीय संस्थामा हुने कार्यबोझ न्यूनिकरण गर्न समय तालिका मिलाई व्यवस्थापन गर्ने र त्यसको जानकारी जिल्ला प्रशासन कार्यालयलाई गराउनु पर्ने निर्णय भएको पनि उनले बताए। उद्योग, कलकारखाना पनि आवश्यकता अनुसार सञ्चालन गर्न सकिने निर्णय भएको छ। तर सेवाग्राही तथा सेवाप्रदायकहरुले अनिबार्य रुपमा मास्क लगाउने, भौतिक दुरी कायम गर्नेलगायतका स्वास्थ्य तथा सुरक्षाका मापदण्ड पूरा गर्नुपर्ने निर्णय भएको रोकाले बताए। उद्योगी, व्यवसायी तथा पसल सञ्चालन गर्नेहरुले आफू पनि स्वास्थ्य मापदण्ड पालना गर्नुपर्ने र ग्राहकलाई पनि अनिबार्य रुपमा स्वास्थ्य मापदण्ड पूरा गर्न लगाउनुपर्ने निर्णय भएको छ। त्यस्तै संक्रमणमुक्त गराएर मात्र सवारी साधन सञ्चालन गर्नुपर्ने बैठकले अनिबार्य गरेको छ। लामो दुरीको सवारी साधन सञ्चालन भएमा यात्रुहरुको विवरण सम्बन्धित पालिका एवं प्रहरी, प्रशासनलाई गराउनु पर्ने व्यवस्था बैठकले गरेको छ। आफ्नो कार्यक्षेत्र तथा आसपास कोरोना संक्रमित भेटिएमा सोको चारकिल्ला तोकी त्यसभन्दा बाहिर सम्पर्क बन्द गराउने र स्थानीय पालिकालाई जानकारी गराउनु पर्ने व्यवस्था बैठकले गरेको छ।"
श्रीमतीलाई बन्चरो प्रहार गरी फरार श्रीमान पक्राउ,उदयपुर : श्रीमतीलाई बन्चरो प्रहार गरी फरार रहेका श्रीमानलाई उदयपुर प्रहरीले पक्राउ गरेको छ। त्रियुगा नगरपालिका ३ ठाडीटोलकी ३१ वर्षीया श्रीमती मीना खत्री सिंहलाई बन्चरो प्रहार गरी फरार भएका ४१ वर्षीय पारस सिंह पक्राउ परेका हुन्। घरायसी विवादमा आरोपितले मंगलबार दिउँसो ४ बजे बञ्चरो प्रहार गरी फरार रहेको जिल्ला प्रहरी कार्यालयका एसपी भिमबहादुर दाहालले बताए। घटन लगत्तै खोजीकार्यमा खटिएको प्रहरी टोलीले नजिकैको जंगलमा लुकेर बसेको अवस्थामा भेटेर पक्राउ गरिएको उनले बताए। घाइतेलाई उपचारका लागि स्थानीयले विराटनगरस्थित न्युरो अस्पताल पठाएका छन्। सिंहलाई जिल्ला प्रहरी कार्यालय उदयपुरको हिरासतमा राखेर थप अनुसन्धान भइरहेको एसपी दाहालले बताए।
"श्राद्धको खाना खाएर एकको मृत्यु, १५ बिरामी","कैलाली : कैलालीमा श्राद्धको खाना खाएर १५ जना बिरामी भएका छन्। गोदावरी नगरपालिका१० खमौराका मान्छे बिरामी भएका हुन्। बिरामी भएका मध्ये एकजनाको मङ्गलबार साँझ मृत्यु भएको जिल्ला प्रहरी कार्यालयले जनाएको छ। श्राद्धमा खाना खाएर बिरामी परेका सुरेश बोहराको सेती प्रादेशिक अस्पतालमा उपचारका क्रममा मृत्यु भएको जिल्ला प्रहरी कार्यालयका प्रहरी नायब उपरीक्षक प्रतिक विष्टले बताए। बिरामी भएका अन्य १५ जनाको सेती प्रादेशिक, नवजीवन र माया मेट्रो अस्पतालमा उपचार भइरहेको प्रहरीले जनाएको छ। वडाध्यक्ष रवीन्द्र शाहीका अनुसार यही भदौ २७ गते श्राद्धमा खाना खाएका उनीहरु बिरामी परेका हुन्। सेती अस्पतालका आकस्मिक वार्ड प्रमुख कृष्ण बोहराले फुड प्वाइजनिङ (खाद्य विषाक्तता)का कारण उनीहरु बिरामी परेको बताए।"
भारत निकासी गर्न लागेको २० लाखको मटर बरामद,"परासी : जिल्ला प्रहरी कार्यालय पश्चिम नवलपरासीले २० लाख बराबरको हरियो मटर बरामद गरेको छ। भारततर्फ चोरी निकासी गर्ने उद्देश्यले लैजादै गरेको अवस्थामा जिल्लाका विभिन्न ५ स्थानबाट एक ट्रकसहित उक्त बराबरको मटर बरामद गरिएको प्रहरी उपरीक्षक अजय केसीले बताए। केसीका अनुसार ना ४ ख ४६२५ नंको ट्रकमा लोड गरी लैजादै गरेको अवस्थामा २ सय १० क्विन्टल मटर बर्दघाटको भटौलियाबाट बरामद भएको हो। १६ लाख ८० हजार बराबरको उक्त मटर ४ सय २० वटा बोरामा लोड गरेर ट्रकमा लैजादै गरिएको थियो। त्यसैगरी सेमरीबाट ८५ हजार बराबरको १० क्विण्टल ५० केजी, परासीको वाईपास रोडबाट ५० हजार बराबरको ६ सय ५० केजी मटर बरामद गरिएको हो। त्यस्तै पाल्हीनन्दन गाउँपालिकाको शंकरपुरबाट ४५ हजार बराबरको ५ सय ५० केजी र रामग्रामको उजैनीबाट ५४ हजार बराबरको ६ सय ७५ केजी मटर बरामद गरिएको हो। उक्त मटर केहीले मोटरसाईकल र केहीले साईकलमा लैजादै गरेको प्रहरीले जनाएको छ। बरामद ट्रक र मटर आवश्यक कारबाहीका लागि महेशपुर भन्सार कार्यालय पठाइएको प्रहरी उपरीक्षक केसीले बताए। उक्त मटर तेस्रो मुलुकबाट विरगञ्जको नाकाहुँदै नवलपरासी ल्याउने गरिएको प्रहरीले जनाएको छ। जिल्लामा मटर तस्करीको कारोबार गर्ने १ देखि डेढ सय जना रहेको बताइएको छ। नेपालमा प्रति केजी ८० देखि ८५ रुपैयाँ नेपालीमा बिक्री हुने हरियो मटर भारत पुर्याएपछि ९० देखि १ सय रुपैयाँ भारुमा बिक्री हुने भएकाले चोरी निकासी हुने गरेको छ। हरेक दिनजसो नाकाहरुबाट १ करोडसम्मको मटर चोरी निकासी हुने गरेको स्थानीयको अनुमान छ। चोरी निकासी बढेपछि त्यसको नियन्त्रणका लागि जिल्ला प्रशासन कार्यालयले कोरोना संक्रमणको कारण देखाएर महिना दिनअघिबाट जिल्लामा मटरको ओसारपसारमा प्रतिबन्ध लगाएको छ। तै पनि प्रहरीको आँखा छलेर मटर चोरी निकासी गर्ने प्रयास हुँदै आएको छ। प्रहरीले हरेक दिनजसो ५ देखि १० लाख बराबरको मटर पक्राउ गर्दै आएको छ। डेढ महिनाको अवधिमा त्यसरी प्रहरीले पक्राउ गरी पठाएका ४५ लाख बढीका केराउ लिलाम गरिएको महेशपुर भन्सार कार्यालयले जनाएको छ।"
घर भासिएपछि टहराको बास,"पोखरा : पोखरा २२ पिपलडालीकी निनु विक सधाझै सोमबार दिउँसो घरभित्र खाजा बनाउँदै थिइन् । एक्कासी जमिन नै दबेजस्तो भो । के भो भन्दै बाहिर के निस्केकी थिएन्, घरको कोठा नै भाँसियो । सोमबार बिहान पानी परेपनि दिउँसो घाम लागेको थियो । एक्कासी कोठा भसिएपछि घरमा रुवासावी भयो । कोठा करिब ६ फिट तलसम्म भाँसिएको छ ।' कसो बुहारी बेलैमा बाहिर निस्किएर केही भएन,' निनुको सासूआमा राधिका विकले सुनाइन् । कुमार विकले ०७६ भदौमा ऋण धन गरेर घर बनाएका थिए । घरको ऋण अझै बाँकी छ । घर भने भाँसियो । घरभित्र भित्र भुवान परेको छ उनले सुनाए । कुमारको घरसँगैको बुवाआमा बस्ने घर र दाजुको घरभित्र पनि भुवान पसेकोले चिरिएको धनीराम विकले बताए । दैनिक पानी परेकोले भुवाङ बढेर ठूला भएको छ । तीन घरका बालबालीकासहित १२ जनाको परिवार सोमबारदेखि अहिले बाँसले बारेर नजिकै टहरो बनाएर बसेका छन् । पक्की घर भासिएपछि पोखरामा दैनिक पानी परिरहेकाले अहिले बनाएको टहरो पनि भासिनेभित्र हुँदै भासिने पो हो कि भन्ने चिन्तामा रहेको उनले सुनाए । तीन पुस्तादेखि आएको यो परिवार यति बेला पानी परेपछि दैनिक के हुने हो भन्ने चिन्तामा रहेको छ । घरभित्र भित्र भुवान परेकाले अब कहाँ बस्ने भन्ने चिन्तामा परेको ५६ वर्षीय धनिरामले सुनाए । यसअघि यहाँ वरपर कहिल्यै यस्तो भएको थाहा थिएन एक्कासी के भो भो घर नै भाँसियो उनले भने । पोखरा २२ पिपलडालीस्थित कुमार विकको भुवाङ परेर भाँसिएको घर । पिपलडाली वरपरको क्षेत्रको जमिन कमेरा माटोले बनेको भएकाले भित्रभित्र पानी पसेपछि यस्तो भएको हुनसक्ने पोखरा २२ का वडा सदस्य मात्रिका बरालले बताए । ऋण खोजेर बनाएको घर भाँसिएपछि समस्या परेकाले सहयोगका लागि पोखरा महानगरपालिकालगायतका हारगुहार गरिरहेको पनि उनले बताए । यसैगरी पोखरा १७ झरी चौतारामा पनि दुई घर भाँसिएका छन् । दैनिक वर्षापछि कमेरो माटो रहेको झरी चौतारा क्षेत्रका दुई घर दबेको पोखरा महानगरपालिका वडा नम्बर १७ का वडा अध्यक्ष तिर्थराज अधिकारीले बताए । पोखरा १७ का डिलबहादुर विकलगायत तीनजनाको घर भित्रभित्रै भुवान परेपछि ढल्केको छ । घर नै जोखिममा परेपछि यहाँका स्थानीय पनि टहरा बनाएर बसेका छन् । घर भाँसिएपछि नजिकैको बारीमा टहरा बनाइँदै ।"
"विद्युत लाइन विस्तारमा लापरबाही, करेन्ट लागेर एकको मृत्यु एक घाइते","दैलेख : करेन्ट लागेर दैलेखमा एक जना युवाको मृत्यु भएको छ। जिल्लाको भैरबी गाउँपालिका२ मा विद्युत लाइन विस्तारको क्रममा करेन्ट लागेर सोहि ठाउँका २४ वर्षीय पुस्कार थापाको मृत्यु भएको जिल्ला प्रहरी कार्यालय दैलेखका नैनबहादुर साँवदले जनाए। करेन्ट लागेर एक जना घाइते भएका छन्। घाइते हुनेमा सोहि ठाउँका २६ बर्षिय भुपेन्द्र थापा रहेको प्रहरी निरिक्षक साँवदले बताए। घाइतेको दुल्लु अस्पतालमा उपचार भईरहेको छ। विद्युत विस्तारका लागि गाड्न लागिएको पोल नजिकै रहेको करेन्ट प्रवाह भईरहेको विद्युत लाइनमा ढल्दा करेन्ट लागेको प्रहरीले जनाएको छ। भैरबी गाउँपालिकामा हाल सामुदायिक विद्युतीकरण साझेदारी कार्यक्रम अन्तरगर्त विद्युत विस्तारको काम भईरहेको छ। जिल्लामै पहिलोपटक भैरबी गाउँपालिकाको सामुदायिक ग्रामीण विद्युतीकरण साझेदारी कार्यक्रम स्वीकृत भएको थियो। विद्युत विस्तारका क्रममा नेपाल विद्युत् प्राधिकरण वितरण केन्द्र दैलेखसँग समन्वय नगर्दा उक्त घटना घटेको केन्द्रप्रमुख शिवजीप्रसाद शाहले बताए। सामुदायिक विद्युतीकरण साझेदारी कार्यक्रम अन्तरगर्त विद्युत विस्तारको जिम्मा रेनु कन्ट्रक्सन ललितपुरले जिम्मा पाएको छ, केन्द्र प्रमुख शाहले भने नेपाल विद्युत् प्राधिकरण वितरण केन्द्र दैलेखसँग समन्वय नगर्दा उक्त घटना भयो।"
पहिरो पन्छाएपछि नारायणगढमुग्लिन सडक सञ्चालनमा,"काठमाडौं : नारायणगढमुग्लिन सडकखण्डको चार किलो र पाँचकिलोमा आज बिहान खसेको पहिरो पन्छाएसँगै सडक सञ्चालनमा आएको छ सडकका चार ठाउँमा एकतर्फी सञ्चालनमा रहेका छन् भने अन्य ठाउँ सफा गरिएको छ। जिल्ला ट्राफिक प्रहरी कार्यालयका प्रमुख दयाकृष्ण भट्टकाअनुसार बिहान ५:४५ बजेको समयमा ती दुवै ठाउँमा पहिरो खसेर सडक अवरुद्ध भएको थियो। पहिरो पन्छाएसँगै बिहान ११:०० बजेदेखि सवारी आवागमन शुरु भएको उहाँले जानकारी दिए। भट्टका अनुसार सो सडकको सत्रकिलो, सिमलताल, रिग्दीखोला र भालुढुङ्गामा एकतर्फी सडक खुलेको छ। डिभिजन सडक कार्यालय भरतपुरका प्रमुख कृष्णराज अधिकारीका अनुसार एकतर्फी सडक खुलेका ठाउँमा दुईतर्फी खुलाउने काम सुरु भएको छ। सो सडकखण्डमा सोमबार राति ठाउँठाउँमा पहिरो खसेको थियो। पाँच वर्षयताको सबैभन्दा बढी पहिरो खसेको कार्यालयले जनाएको छ। मङ्गलबार दिनभर १६ उपकरण प्रयोग गरेर पहिरो पन्छाइएको थियो।"
दक्षिणकालीलाई नासपाती र लप्सीसँगै पर्यटकीयस्थलका रुपमा विकास गरिने,"काठमाडौं : धार्मिक एवं सांस्कृतिक पर्यटकीयस्थलको पर्याप्त सम्भावना रहेको दक्षिणकाली नगरपालिकालाई नासपाती र लप्सीको समेत पकेट क्षेत्रका रुपमा विकास गरिने भएको छ। वडा नं ८ स्थित फर्पिङ क्षेत्र पहिलेदेखि नै नासपाती पाउने स्थलका रुपमा प्रसिद्ध छ। फर्पिङलाई वाग्मती प्रदेश सरकारले समेत नासपाती ब्लक भनी घोषणा गरेको छ। वडा नं ९ को हुमाने भञ्ज्याङलाई लप्सी ब्लकका रुपमा घोषणा गरिएको छ। वडा नं ८ को राम्चे भञ्ज्याङलाई समेत लप्सी ब्लकका रुपमा विकास गर्न लागिएको छ। नासपाती र लप्सी राम्रो हुने नगर क्षेत्रलाई दुवै उत्पादनको उदाहरणीयस्थलका रुपमा विकास गर्ने गरी नगरपालिकाले पनि बजेट विनियोजन गरेको नगर प्रमुख मोहन बस्नेतले राससलाई जानकारी दिनुभयो। नगरपालिकाको वडा नं ६ र ७ लाई फूल व्यवसायको हबका रुपमा विकास गर्न लागिएको पनि उहाँले सुनाउनुभयो। नौ वटा वडा रहेको नगर क्षेत्रका प्रत्येक वडालाई एकएक उत्पादनको हबका रुपमा विकासका लागि पूर्वाधार तयार पारिएको नगरपालिकाले जनाएको छ। चम्पादेवीमा वैदिक ग्राम नगरपालिकाको चम्पादेवीमुनि रहेको ह्वाइटहाउस डाँडाबाट काठमाडौँ, ललितपुर र भक्तपुर तीनै जिल्लाका महत्वपूर्णस्थल देखिने भएकाले यसलाई पर्यटकीयस्थलका रुपमा विकास गर्न लागिएको छ। चम्पादेवीको २७ रोपानी जग्गामा नेपाल महर्षि वैदिक फाउन्डेसनले वैदिक ग्राम निर्माण अन्तिम चरणमा पुर्याएको छ। दशैँअघि नै उद्घाटन गर्ने गरी वैदिक ग्रामको काम भइरहेको नगर प्रमुख बस्नेतले बताए। प्राचीनकालदेखि नै प्रसिद्ध तीर्थस्थलको पहिचान बनाएको दक्षिणकालीमा वैदिक ग्रामको निर्माणसँगै वार्षिक लाखौँ पर्यटक भित्र्याउन सकिने आशा नगरपालिकाले लिएको छ। ऋग्वेदको १०औँ मण्डलबाट लिइएको भावातीत ध्यानको विश्वव्यापी प्रचारप्रसारमा लागेका महर्षि महेश योगीका अमेरिकाका चेलाको विशेष सहयोगमा चम्पादेवीमा वैदिक ग्राम निर्माण भइरहेको छ। वैदिक ग्राममा ध्यान साधनास्थल, वैदिक यज्ञस्थल, वैदिक पण्डितको आवासीयस्थल, प्रशिक्षणस्थललगायत संरचना तयार भइरहेको फाउन्डेसनका अध्यक्ष एवं पूर्व गृहराज्यमन्त्री दीपकप्रकाश बाँस्कोटाले बताए। याङ्लासीमा शैक्षिक पर्यटन प्रवद्र्धन गरिने वडा नं ५ मा रहेको विश्वभरका बौद्धमार्गीको पवित्रतीर्थस्थल याङ्लासीलाई शैक्षिक पर्यटनका रुपमा अगाडि बढाउन लागिएको नगरपालिकाले जनाएको छ। यो स्थलमा अहिले पनि वार्षिक हजारौँ बौद्धमार्गी विश्वका विभिन्न स्थलबाट आउने गरेका छन्। यहाँको माटोलाई विश्वका बौद्धमार्गीले निधारमा लगाएर श्रद्धा प्रकट गर्ने गरेका छन्। नेपालकै पहिलो र दक्षिण एशियाको दोस्रो चन्द्रज्योति जलविद्युत् गृहलाई वाग्मती प्रदेश सरकारको सहयोगमा पर्यटकीय केन्द्रका रुपमा अघि बढाउन लागिएको छ। विद्युत् गृह नगरपालिकाको वडा नं ३ मा पर्छ। कोरोनाको सङ्क्रमण फैलनुअघि बिदाका दिन हजारौँ विद्यार्थीसमेत विद्युत् गृह हेर्न आउने गरेका थिए। वडा नं ३ वडामा रहेको हात्तीवन रिसोर्टका कारण पनि नगर क्षेत्रको पर्यटन प्रवद्र्धन हुने विश्वास गरिएको छ। वडा नं ४ वडामा रहेको अग्लो डाँडालाई पिक स्पटका रुपमा विकास गरी आन्तरिक एवं बाह्य पर्यटकलाई आकर्षित गरिने छ। वडा नं २ लाई प्रदेश सरकारले तरकारी ब्लकका रुपमा घोषणा गरेको छ। उपत्यका जलमग्न हुँदा नै दक्षिणकाली वडा नं ६ बस्ती थियो भन्ने विश्वास गरिन्छ। शिखरापुर भनिने यो नगरमा राजा पचलीभैरवले समेत शासन गरेका थिए भन्ने भनाई बुढापाकाको रहिआएको नगर उपप्रमुख वसन्ती डङ्गोल तामाङले जानकारी दिइन। हरिशङ्कर यात्राको मुख्य मन्दिर गोपालेश्वर, पौराणिक पात्र वाणासुरको छोरी उषामैयाँको दरबारसमेत वडा नं ६ को जङ्गलमा रहेको विश्वास गरिन्छ। यो स्थलमा अहिले पनि दरबारको भग्नावशेष रहेकाले उत्खनन गर्न पुरातत्व विभागलगायतलाई नगरपालिकाले अनुरोध गरेको छ। यहाँ भगवान् कृष्णसँग सम्बन्धित जात्रा पनि चलाइने परम्परा छ। वडा नं ९ मा वाणासुरको दरबार रहेको विश्वास गरिन्छ। यो स्थललाई पनि उत्खनन गरेर ऐतिहासिक, पुरातात्विक, धार्मिक, सांस्कृतिक महत्वको प्रचारप्रसार गर्न सके नगरपालिकामै वार्षिक लाखौं पर्यटक भित्र्याउन सकिने विश्वास गरिएको नगर प्रमुख बस्नेत बताउँछन्। रासस"
"प्रदेश १ मा कोरोनाले ५० जनाको मृत्यु, संक्रमित पाँच हजार नजिक","विराटनगर : प्रदेश १ मा कोरोना भाइरसबाट संक्रमित हुनेको संख्या पाँच हजार नजिक पुगेको छ । हालसम्म ५० जना संक्रमितको मृत्यु भइसकेको छ । एकैदिन एक सय ३८ जना नयाँ बिरामी थपिएसँगै मंगलबारसम्ममा संक्रमित संख्या प्रदेशमा चार हजार नौ सय ६७ पुगेको हो । संक्रमित हुनेमा एक हजार चार सय ११ महिला र तीन हजार पाँच सय ५६ पुरुष रहेका छन् । हालसम्म एक लाख १० हजार सात सय ९० जनाको स्वाब संकलनपछि पीसीआर परीक्षण गरिएको छ । परीक्षण गरिएकामध्ये एक लाख पाँच हजार आठ सय २३ जनाको रिपोर्ट नेगेटिभ आएको सामाजिक विकास मन्त्रालयले जनाएको छ । मन्त्रालयका कोभिड१९ निगरानी तथ्यांक संकलन तथा अनुगमन समितिका संयोजक डा सरोज विशालका अनुसार पछिल्लो २४ घण्टामा एक सय ३८ जना नयाँ संक्रमित थपिएका छन् । एक हजार सात सय ७४ जनाको पीसीआर परीक्षण हुँदा ५२ महिला र ८६ पुरुषको रिपोर्ट पोजेटिभ आएको जानकारी उनले दिए । परीक्षण गरिएकामध्ये एक हजार छ सय ३६ जनाको रिपोर्ट नेगेटिभ आएको विशालको भनाइ छ । मंगलबार थपिएका नयाँ संक्रमितमा सबैभन्दा बढी मोरङका एक सय आठ जना छन् । मोरङमा एकै दिन संक्रमण पुष्टि भएको संख्या अहिलेसम्मकै उच्च हो । मोरङका संक्रमितमा पनि विराटनगर महानगरपालिकाका मात्रै ७० जना छन् । ७० जनामध्ये २८ महिला र ४२ पुरुष छन् । प्रदेश राजधानी विराटनगर महानगर कोरोनाका कारण सबैभन्दा बढी प्रभावित हुने स्थानीय तह । विराटनगरबाहेक मोरङको कटहरीमा तीन महिला, ११ पुरुष, बूढीगंगामा छ महिला, छ पुरुष, सुन्दरहरँैचामा दुई महिला, एक पुरुष, पथरीशनिश्चरे र जहदामा दुईदुई पुरुष, रंगेली, उर्लाबारी र बेलबारीमा एकएक महिला र स्थानीय तह नखुलेका दुई पुरुषको रिपोर्ट पोजेटिभ आएको जानकारी विशालले दिए । मोरङबाहेक सुनसरीमा २२, झापामा दुई, संखुवासभा, पाँचथर र ताप्लेजुङमा एकएक तथा प्रदेश १ बाहिरका तीन जनामा संक्रमण पुष्टि भएको छ । सुनसरीको दुहवीमा तीन, महिला ११ पुरुष, धरानमा तीन महिला, एक पुरुष, इटहरीमा दुई पुरुष, देवानगञ्ज र स्थानीय तह नखुलेका एकएक जना पुरुषमा कोरोना देखिएको छ । झापाको दमकमा एक पुरुष, मेचीनगरमा एक महिला, संखुवासभामा एक पुरुष, ताप्लेजुङका एक पुरुष, पाँचथरको फिदिमका एक पुरुष र प्रदेश १ बाहिरका दुई महिला र एक पुरुषको रिपोर्ट पोजेटिभ आएको छ । उपचारपछि कोरोना जित्दै प्रदेश १ मा हालसम्म दुई हजार एक सय ४२ जना डिस्चार्ज भइसकेका छन् । प्रदेश १ मा हालसम्म १३ महिला र ३७ पुरुष गरेर ५० जना संक्रमितको मृत्यु भइसकेको छ । मृत्यु हुनेमा १२ जना प्रदेश २ र ३८ जना प्रदेश १ का हुन् । प्रदेश २ का दुई जना संक्रमित महिला र १० जना पुरुषको मृत्यु भएको संयोजक विशालले जानकारी दिए । उनका अनुसार प्रदेश १ मा संक्रमितमध्ये ११ महिला र २७ जना पुरुषले ज्यान गुमाइसकेका छन् । प्रदेश १ मा मृत्यु हुनेमध्ये मोरङका २९, सुनसरीका सात र झापाका दुई जना छन् । मोरङमा विराटनगरका १९, बूढीगंगाका चार, ग्रामथान, रंगेली, धनपालथान, सुनवर्षी, पथरीशनिश्चरे र बेलबारीका एकएक संक्रमितले ज्यान गुमाइसकेका छन् । मृत्यु हुने सुनसरीका संक्रमितमा धरानका छ र रामधुनीका एक जना छन् । मंगलबार मात्रै धरान१७ का ७० वर्षीय संक्रमित वृद्ध पुरुषको मृत्यु भएको छ । झापाको कमल गाउँपालिका र कनकाईका एकएक जना संक्रमितको मृत्यु भइसकेको छ ।"
अपांग परिवारलाई फेसबुकबाट जुटेको रकमले नयाँ घर,"गोरखा : गोरखाको शहिदलखन गाउँपालिका७ का वडाअध्यक्ष शरण श्रेष्ठले फेसबुक अभियानमार्फत जुटेको रकमले आफ्ना वडाका एक अपांग परिवारलाई अपांगमैत्री घर बनाइदिएका छन्। फेसबुक अभियानमार्फत जुटेको १६ लाख ८३ हजार रुपैयाँ खर्च गरी कोटगाउँका धनबहादुर श्रेष्ठका लागि वडाअध्यक्ष श्रेष्ठले नयाँ घर बनाएका हुन्। श्रेष्ठ दम्पत्तिका छ सन्तानमध्ये छोरा राजीब, छोरीहरु शिला र लिला उठ्नबस्न नसक्ने पूर्ण रुपमा अपाङ्ग छन्। भूकम्पले भत्किएको घरमा तीनजना अपांग सन्तानसहित गुजारा चलाउन श्रेष्ठ दम्पत्तिलाई परेको सकसबारे अन्नपूर्ण पोस्ट् दैनिकमा समाचार प्रकाशन भएपछि वडाअध्यक्ष श्रेष्ठले घर निर्माण अभियान सुरु गरेका थिए। नवनिर्मित सो अपाङ्गमैत्री घर एक कार्यक्रम आयोजना गरेर हस्तान्तरण गरिएको छ। गाउँपालिकाका अध्यक्ष रमेशबाबु थापामगरमार्फत सो घर श्रेष्ठ परिवारलाई हस्तान्तरण गरिएको हो। घर हस्तान्तरणसँगै गाउँपालिकाले अपाङ्गता भएकालाई अत्यावश्यक सामग्री खरिद गर्न एक लाख रुपैयाँ सहयोग प्रदान गरेको छ। सो अभियानमा लेबनानमा रहेकी चन्द्रा जोशी सुमनले ४६ हजार र गौतम खनालले ५० हजार रुपैयाँ दिएर पहिलो सहयोग जुटाएका थिए। पीडित परिवारलाई अपांगमैत्री घर प्रदान गर्न पाउँदा अत्यन्त खुशी लागेको छ, वडा अध्यक्ष शरण श्रेष्ठले भने यो अवसरमा सहयोगदाता सबैमा हार्दिक कृतज्ञता प्रकट गर्दछु। घर निर्माणका क्रममा गोरखामा रहेका रणसिंह दल गणका सैनिक टोलीले श्रमदान समेत गरेका थिए। फेसबुक अभियानमार्फत घर निर्माणका लागि १४ लाख ८१ हजार रुपैयाँ सहयोग जुटेको थियो। अपुग भएको दुई लाख रुपैयाँ आफूले व्यवस्था गरेको अध्यक्ष श्रेष्ठले बताए। मंगलबार घर निर्माण समितिका अध्यक्ष जितबहादुर गुरुङको अध्यक्षतामा भएको कार्यक्रममा गाउँपालिका अध्यक्ष रमेशबाबु थापा मगर, उपाध्यक्ष इन्दिरा तिवारी, प्रमुख प्रशासकीय अधिकृत जीवनबहादुर आले, वडा नम्बर ८ का अध्यक्ष काशिनाथ अम्गाई, घर निर्माणमा सहयोग गर्ने अभियान्ता सहभागी थिए। भूकम्प प्रतिरोधी पक्की घर बनेपछि श्रेष्ठ परिवार खुशी भएका छन्। घर निर्माण अभियानमा सक्रिय हुनेलाई सम्मान पत्र समेत प्रदान गरिएको थियो। श्रेष्ठ परिवारलाई अपांगमैत्री घर हस्तान्तरण गर्दै शहीदलखन गाउँपालिकाका अध्यक्ष रमेश थापा।"
कलङ्कीनागढुङ्गा सडकमा मर्मत सुरु,"काठमाडौं : गत वर्ष निर्माण सम्पन्न भएको कलङ्कीत्रिपुरेश्वरनागढुङ्गा सडकमा मर्मतको काम भइरहेको छ। निर्माण सम्पन्न भएको १३ महिनासम्म निर्माण कम्पनीले नै मर्मत गर्नुपर्ने भएकाले सोहीअनुसार मर्मत भइरहेको हो। त्रिपुरेश्वरदेखि कलङ्कीसम्मको मर्मत भइसकेकाले कलङ्कीदेखि नागढुङ्गा खण्डमा मर्मत भइरहेको काठमाडौँ उपत्यका सडक विस्तार आयोजनाले जनाएको छ। आयोजना प्रमुख गुरु अधिकारीका अनुसार निर्माण सम्पन्न भएपछिको १३ महिनासम्ममा जुनजुन कम्पनीले सडक निर्माण गरेको हो, समस्या आउँदा उसैले मर्मत गर्नुपर्छ। 'यस खण्डमा देखिएको त्रुटि सच्याउने काम भइरहेको छ', प्रमुख अधिकारीले भने, 'यो खण्डमा काम भएपछि नै डिभिजन सडक कार्यालयलाई हस्तान्तरण गरिनेछ।' यो सडक उपत्यकाको विस्तारित सडकमध्ये सबैभन्दा पहिले निर्माण सकिएको सडक हो। पाँच वर्षपहिले नै सडक विस्तारका लागि ठेक्का सम्झौता भए पनि सडकसँगै घर भएका स्थानीयवासीको अवरोधका कारण दुई वर्षसम्म निर्माण ठप्प थियो। स्थानीयवासीले घर भत्काउन नमानेपछि सरकारले उपलब्ध चौडाइमा कालोपत्र गर्ने निर्णय गरेको थियो। सोही निर्णयका आधारमा चावहिलसाँखु सडकसँगै यो सडकको निर्माण भएको थियो। उपलब्ध चौडाइमा मात्रै सडक निर्माण गर्दा झण्डै आधा लम्बाइमा मापण्डानुसार चौडाई कायम भएको छ। मापदण्डानुसार २२ मिटर चौडाई कायम भएका स्थानमा मात्रै आयोजनाले दुबैतर्फ हिमपाइप र पैदलयात्रु मार्ग निर्माण गरेको छ। चौडाई कम भएका स्थानमा सडक उपलब्ध भएपछि नै पैदलयात्रु मार्ग निर्माण गरिनेछ।"
आगामी तीन दिन अधिकांश स्थानमा वर्षा हुने,"काठमाडौं : आगामी तीन दिन देशका अधिकांश स्थानमा वर्षाको सम्भावना रहेको जल तथा मौसम विज्ञान विभागले जनाएको छ। मनसुनी न्यूनचापीय प्रणालीको प्रभावले आगामी शुक्रबारसम्म देशभर हल्कादेखि मध्यम वर्षाको सम्भावना रहेको मौसमविद् वरुण पौडेलले बताए। 'उक्त अवधिमा राति तथा बिहानीपख बढी वर्षा हुने गर्दछ, यो मनसुन अन्त्य हुने पूर्वको क्रियाकलाप हो' मौसमविद् पौडेलले भने। मनसुन अन्त्य हुने औसत समय सेप्टेम्बर २३ हो। यसलाई हेर्दा नेपालमा मनसुनको समय अब एक साता छ। हाल देशभर सामान्य बदली रही प्रदेश नं १, वाग्मती, गण्डकी, कर्णाली र सुदूरपश्चिम प्रदेशका केही स्थानमा मेघगर्जन तथा चट्याङसहित हल्कादेखि मध्यम वर्षा भइरहेको छ। दिउँसो देशभर सामान्यतया बदली भई केही स्थानमा मेघगर्जन तथा चट्याङसहित हल्कादेखि मध्यम वर्षाका साथै गण्डकी प्रदेशका एक वा दुई स्थानमा भारी वर्षाको सम्भावना छ। मौसम पूर्वानुमान महाशाखाको पछिल्लो विवरणअनुसार आज काठमाडौँ उपत्यकाको न्यूनतम तापक्रम १९ दशमलव आठ र अधिकतम तापक्रम २८ दशमलव तीन डिग्री सेल्सियस छ। आज सबैभन्दा कम जुम्लाको न्यूनतम तापक्रम १५ दशमलव पाँच डिग्री र सबैभन्दा धेरै नेपालगञ्जको अधिकतम तापक्रम ३५ दशमलव दुई डग्री सेल्सियस रहेको छ। रासस"
सप्तरीमा कोरोना संक्रमित एक पुरुषको मृत्यु,राजविराज : सप्तरीका मृगौला पीडित एक पुरुषको बुधबार बिहान उपचारका क्रममा मृत्यु भएको छ। स्वास्थ्य कार्यालय सप्तरीका अनुसार खडक नगरपालिका३ का ३५ वर्षीय पुरुषको धरानस्थित बिपी कोइराला स्वास्थ्य विज्ञान प्रतिष्ठानको कोभिड१९ अस्प्तालमा मृत्यु भएको हो। राजविराजस्थित गजेन्द्रनारायण सिंह अस्पतालमा डायलासिस सेवा लिइरहेका मृतकसहित मृगौला पीडित ६ जनाको सोमबार संक्रमित पुष्टि भएको थियो। डायलासिस सेवा लिइरहेका १ बिरामी र १ नर्समा भदौ २० गते संक्रमण देखिएपछि अन्य बिरामीहरुको पनि पीसीआर परीक्षण गरिएको थियो। सोमबार संक्रमित पुष्टि भएकामध्ये ३५ वर्षीय युवकको अवस्था गम्भीर बने पछि मङ्गलबार राजविराजबाट धरान रेफर गरिएको राजविराजस्थित अस्पतालले जनाएको छ। प्रतिष्ठानका प्रवक्ता डाक्टर दिनेश सापकोटाले कोरोना पोजिटिभ देखिएका युवकलाई मङ्गलबार प्रतिष्ठान भर्ना गरिएकोमा उपचारका क्रममा बुधबार बिहान मृत्यु भएको बताए। हप्तामा दुई पटक नियमित डाइलसिस गरिरहेका युवकमा उच्च रक्तचापको पनि समस्या थियो। युवकको बिहान मृत्यु भएसँगै सप्तरीमा मृत्यु हुनेको सङ्ख्या ९ पुगेको छ। उनको शव धरानमा रहेको छ। धरानबाट शव ल्याउन खडक नगरपालिकाको एम्बुलेन्स पठाउने तयारी भइरहेको स्वास्थ्य कार्यालय सप्तरीका निमित्त प्रमुख दुनियालाल यादवले बताए। नेपाली सेनाले खडक नगरपालिका भित्र शवको व्यवस्थापन गर्ने यादवले जानकारी दिए।
पूर्व प्रधानन्यायाधीश सिंहको निधन,काठमाडौं : पूर्व प्रधानन्यायाधीश अनिरुद्रप्रसाद सिंहको निधन भएको छ। सिंहको सय वर्ष सात महिनाको उमेरमा मंगलबार राति काठमाडौंमा निधन भएको हो। सर्वोच्च अदालतका सह प्रवक्ता देवेन्द्र ढकालकाअनुसार सिंहको आजै बिहान आर्यघाटमा दाहसंस्कार गरिने भएको छ। उनी २०१३ जेठ ८ गतेदेखि २०१६ असार १५ गतेसम्म प्रधानन्यायाधीश बनेका थिए। प्रधानन्यायाधीश हुँदा सिंहको उमेर त्यतिबेला ३४ वर्ष मात्र थियो। सिंहले सर्वोच्च अदालतमा कडा प्रशासकको रूपमा भूमिका निर्वाह गरेका थिए। आज सर्वोच्चमा शोकका लागी सबै मुद्दा मामिलाका काम स्थगन गरिने भएको छ। नेपाल बार एशोसियसनका पूर्व महासचिव विजयमिश्रले सिंहले नेपाल कानुन पत्रिकाको पहिलो प्रकाशन गराएर ऐतिहासिक काम गरेको बताए। उनी राजपूत कुल घरानामा सप्तरीमा जन्मिएका थिए।
"थप चार उद्योगका स्यानिटाइजरमा विषाक्त रसायन फेला, बिक्रीमा रोक","काठमाडौं : थप चार उद्योगले उत्पादन गरेका स्यानिटाइजरमा विषाक्त रसायन फेला परेको छ। राष्ट्रिय औषधि प्रयोगशालाले गरेको परीक्षणबाट यस्तो प्रमाण फेला परेको हो। चीनको गुआंग्झो ओबोपेकल फाइन केमिकल कम्पनी लिमिटेड, गुआन्जाउ, ललितपूरको सम्पदा हेल्थकेयर प्राली इमाडोल, भारतको आर एल क्रोप इन्डिया र काठमाडौंको श्रीनाथ हर्बल एण्ड कस्मेटिक इन्डष्ट्रिजको उत्पादन गुणस्तरहीन मापदण्ड विपरित भेट्टाएको हो। प्रयोगशालाले कम्पनीको उत्पादन स्यानिटाइजरमा मानव स्वास्थ्यमा प्रतिकुल असर पार्ने विषाक्त रसायन मिथानल भेट्टाएपछि औषधि व्यवस्था विभागले ती उत्पादनको उत्पादन तथा बिक्री वितरणमा प्रतिबन्ध लगाएको छ। प्रयोगशालाले काठमाडौं र ललिलपुरको उक्त कम्पनीको उत्पादन स्यानिटाइजरमा मानव स्वास्थ्यमा प्रतिकुल असर पार्ने विषाक्त रसायन मिथानल भेट्टाएको छ। त्यसैगरी चीन र भारतको उक्त कम्पनिका स्यानिटाइजर न्यून गुणस्तर पाइएको हो। औषधि व्यवस्था विभागले चारवटै कम्पनीको उत्पादन तथा बिक्री वितरणमा प्रतिबन्ध लगाएको छ। पाँच उद्योगका स्यानिटाइजरमा विषाक्त रसायन फेला, बिक्रीमा रोक विषाक्त स्यानिटाइजर छ्यापछ्याप्ती ह्यान्ड स्यानिटाइजर : धेरै सोधिने प्रश्न गुणस्तरहीन स्यानिटाइजरले जोखिम : साबुनपानी नै हितकर स्यानिटाइजर धन्दा प्रयोगशालाका अनुसार ती उत्पादनइन्स्ट्यान्ट ह्यान्ड स्यानिटाइजर (अल्कोहल बेस्ड) सम्बन्धी स्तर २०७६ मापदण्ड विपरित छन्। यस अगाडि भक्तपुरको नेपाल कायाकल्प उद्योग तथा काठमाडौंकाहाइजिन सोप एन्ड केमिकल प्रालि, आधार केमिकल्स एन्ड फूड इन्डष्ट्रिज प्रालि, सर्च केम कम हर्बल प्रडक्ट्स र सूर्यमुखी हर्बल प्रडक्ट्सका उत्पादन रोक्का गरेको थियो। विभागले पाँचवटै कम्पनीको उत्पादन तथा बिक्री वितरणमा प्रतिबन्ध लगाएको थियो।"
गरिबलाई चिटिक्कको घर,"विराटनगर : मोरङको बेलबारी नगरपालिका४ की सीता राईसँग घर बनाउने पैसा थिएन। थोरै जग्गामा भए पनि घर बनाइदिने दाताको खोजीमा थिइन् उनी। बिहान बेलुका जीविका चलाउनै हम्मे थियो उनको परिवारलाई। फुसको छानो भएको पानी चुहिने झुप्रो घरमा उनका परिवारको गुजरा चलिरहेको थियो। अहिले उनको परिवारले एउटा चिटिक्कको घर पाएकोे छ। श्रीमान, छोरा र छोरीसहित चार जनाको परिवारका लागि अहिलेलाई त्यो घर पर्याप्त छ। राम्रो घरमा बस्ने सपना पूरा भएको छ, राईले भनिन्, यसअघि पानी चुहिने झुप्रो टाल्न पनि सक्ने अवस्था थिएन। बेलबारी३ का नारायण राई पनि कर्कतपाताको छानो भएको र फण्डेसन उठाएको घर पाएपछि मख्ख छन्। जीवनमा यतिका दुःख गर्दा पनि परिवारका सदस्यलाई राम्रो घरमा राख्न सकिएन भन्ने पीर थियो। उनले भने, अब त्यो चिन्ता टरेको छ। ओत लाग्ने घर पाएपछि हातमुख जोर्ने जोहो त गर्न सकिन्छ नि, उनले भने, पानी मात्रै नचुहिने घर पाउँदा जिन्दगीमा ठूलो राहत मिलेको छ। नारायणले नयाँ घर पाएपछि सरकार पनि रहेछ भन्ने अनुभूति भएको बताए। सीता र नारायण मात्रै हैन अहिले बेलबारीको चारवटा वडामा बसोबास गर्ने १०१ परिवारले फन्डेसन उठाएर प्लाष्टर गरिएको र कर्कटपाताको छानो भएको चिटिक्कको घर पाएका छन्। असहाय, एकल महिला, दलित तथा पिछडिएको र आर्थिक अवस्था कमजोर भएको परिवारलाई नगरपालिकाले विभिन्न संघ संस्थासँग समन्वय गर्दै घर बनाइदिएको हो। सहारा नेपाल र ह्याबिटेड नेपालसँगको सहकार्यमा कमजोर आर्थिक अवस्था भएका र विभिन्न कारणले पीडित बनेकालाई नयाँ घर निर्माण गरेर हस्तान्तरण गरिएको नगरपालिकाका प्रवक्ता योगेन्द्र सुवेदीले बताए। उनका अनुसार एउटा घर निर्माणमा दुई लाख ५० हजार रुपैयाँ खर्च भएको छ। खर्च भएकोमध्ये नगरपालिकाले एक लाख ५० हजार र दुईवटा संस्थाले एक लाख उपलब्ध गराएको जानकारी सुवेदीले दिए। मेयर ज्ञानेन्द्र सुवेदीका अनुसार बेलबारी३ मा ४०, ४ मा २०, ११ मा ४० र १० मा एउटा घर बनाएर निःशुल्क रुपमा हस्तान्तरण गरिएको छ। यसरी विभिन्न समस्यासँगै आर्थिक अवस्थाले पनि पिरोलिएकाहरुलाई सहयोग गर्ने योजना नगरपालिकाले अघि सारेको छ, सुवेदी भने, पैसा अभावमा गुज्रिएर अस्थायी घरबाट जीवन निर्वाह गर्दै आएका विपन्न अवस्थाका नगरवासीलाई ठूलो राहत मिलेको छ। मेयर सुवेदीले नगरलाई केही समयभित्रै फुसको छानोमुक्त बनाउने योजनाअघि सारिएको जानकारी पनि दिए। पछिल्लो समय फुसको छाना हटाएर कर्कतपाताको छानोयुक्त घरको अवधारणा लिएर नगरपालिका अघि बढिरहेको बताउँदै उनले नसक्नेहरुलाई भने घरनै बनाएर हस्तान्तरण गर्न थालिएको जनाए। हस्तान्तरण गरिएको कर्कट पातको छानो भएका नयाँ घरमा बरण्डा र तीनवटा कोठा छन्। शौचालयको पनि व्यवस्था छ। घर निर्माणका लागि घरमा बसोबास गर्ने पनि खटिएका थिए।"
दग्नाम गाउँ पहिरोको जोखिममा,"बेनी : म्याग्दीको रघुगंगा गाँउपालिका४ दग्नाम गाउँ पहिरोको जोखिममा परेको छ। पहिरोका कारण आठ घर परिवार विस्थापित भएका छन्। पहिरो सक्रिय भएपछि दग्नामको गैरीगाउँ, टाय र माझीगाउँका आठ घर परिवार विस्थापित भएका हुन्। जमिन धाँजा फाटेर चिराचिरा पर्ने, घरका पर्खाल चर्कने र भत्किन थालेका छन्। जोखिममा रहेका घरपरिवारलाई मंगलबार सुरक्षित ठाउँमा सारिएको जनता मावि दग्नामका प्रधानाध्यापक गुन पुनले जानकारी दिए। स्थानीयबासी, युवा क्लव, आमा समूहले घरभित्र रहेका सामान सार्न सहयोग गरेका थिए। विस्थापित हुनेमा गैरीगाउँका एकबहादुर गर्बुजा, छबहादुर गर्बुजा, रमाया गर्बुजा र रेशम गर्बुजाका परिवार छन्। टोयका मबहादुर गर्बुजा, तुलबहादुर पुन, माझिगाउका तुलबहादुर बिक र गंगा गर्बुजाको परिवार पनि विस्थापित भएका छन्। भिरालो पाखोमा अवस्थित दग्नाम गाउँको मुनी र माथि दर्जनौ ठाउँमा जमिन चर्किनुका साथै खेतबारीका गह भत्किएका छन्। दग्नाममा डेढ सय बढी घरधुरीको बसोबास छ। केही दिनअघि दग्नामकै राम्कुलीबोटमा गएको पहिरोबाट दश घर जोखिममा परेका छन्। कृष्ण गर्बुजा, लालप्रसाद गर्बुजा, शिव गर्बुजा, डम्मर गर्बुजा, खड्ग गर्बुजा, खबिर तिलिजा, चन्द्र शेरपुञ्जा, केआइसिंह गर्बुजा र रनबहादुर गर्बुजाको घर उच्च जोखिममा परेका छन्। दग्नामदेखि दर्मीजातर्फ जाने सडक पहिरोले पुरेको छ। आठ वटा विद्युतका पोलमा क्षति पुगेको छ। देउमान गर्बुजाको गोठमा ढुंगामाटो थुप्रिएको छ। यामकुमार गर्बुजा, कृष्ण गर्बुजा, पविन गर्बुजा, टिका गर्बुजा लगायतको खेतबारी पुरेको छ। प्रभावित क्षेत्रको स्थलगत निरिक्षण गरी जोखिममा रहेकाको व्यवस्थापन, पहिरोको थप जोखिमको अध्ययनसँगै नियन्त्रणको पहल गरिने गाउँपालिकाका उपाध्यक्ष कमला तिलिजाले बताइन्।"
डाईभर्सन बगाउँदा बेनीजोमसोम सडक अवरुद्ध,"जोमसोम : राष्ट्रिय गौरवको निर्माणधिन बेनीजोमसोम ७६ किमी सडकअन्तरगत म्याग्दीको अन्नपूर्ण गाउँपालिका३ रुप्से खोलामा सडक डाईभर्सन बाढीले बगाउँदा बेनीजोमसोम सडकमा यातायात अवरुद्ध भएको छ। बर्खायामको गत श्रावण ५ गतेको रुप्से झरनाको बाढीले साविक रुप्सेमा सडक बगाएको थियो। करिडोर तथा शर्मा गजुरमुखि जेभीले बगाएको उक्त सडकको केही तलबाट अर्को डाईभर्सन सडक निर्माण गरी सडक ट्याक संञ्चालनमा ल्यायो। तर, उक्त डाईभर्सन सडक पनि अविरल वर्षाका कारण भदौ २९ गते सोमबार दिउँसो आएको बाढीले बगायो। त्यसलाई पुन : स्तरोन्नति गर्ने काम पुरा हुन नपाउँदै मंगलबार मध्यराति आएको रुप्से खोलाको बाढीले अन्दाजी २५ मिटर डाईभर्सन सडक बगाएको निर्माण कम्पनीका सडक सुपरभाईजर ईन्द्रसिंह शेरचनले जानकारी दिए। यसअघि बेनीजोमसोम सडकको दर्जनौ स्थानमा बाढीपहिरो र नदी कटानले सडक संरचना पुरिने र भाँसिएपछि झन्डै डेढ महिनासम्म सिधा सम्पर्क अवरुद्ध भएको थियो। मुस्ताङको थासाङ ४ घोप्टेभीर ,कैकु,घाँसा र लेते खोलामा अविरल वर्षाले त्यससमय सडकमा क्षति पुगेको थियो। म्याग्दीक्षेत्रको अन्नपूर्ण गापाको तातोपानी ,गुईठे ,बेगखोला ,रुप्से र म्याग्दी र मुस्ताङको सिमाना काँभ्रेभीर लगायतका स्थानमा बाढीपहिरो र नदी कटानले सडक अवरुद्ध भएको थियो। करिडोर ,निर्माण कम्पनी,स्थानीय ,जनप्रतिनिधि ,प्रशासन र सुरक्षा निकायको अथक प्रयासपछि बेनीजोमसोम सडक संञ्चालनमा आएको थियो। बेनीजोमसोम सिधा यातायात संञ्चालन भएको ३ सातापछि फेरी म्याग्दी रुप्सेमा बाढीले सडक अवरुद्ध भएको आयोजनाका सवईन्जिनीयर किरण घिमिरेले जानकारी दिए। अविरल वर्षाका कारण पटकपटक आएको बाढीपहिरोले बेनीजोमसोम सडक सास्तीमय भएको उनले बताए। गएरातिको रुप्से खोलाको बाढीले पैदलयात्री आउजाउ गर्ने काठको साँघो समेत बगाएकाले पैदलयात्री वारपार गर्न समस्या बनेको उनले जानकारी दिए। सवईन्जिनीयर घिमिरेले रुप्से खोलामा पानी बहाव उच्च भएकाले सडक सुचारु गर्न अप्ठ्यारो परेको र पानीको बहाव नघटेसम्म काम गर्नसक्ने अवस्था नरहेको उल्लेख गरे। यस्तै ,म्याग्दीको रुप्से खोलामा डाईभर्सन सडक बगाएपछि मुस्ताङ आउजाउ गर्ने खाद्यान्न, निर्माण समाग्री बोकेका मालवाहक र पेट्रोलियम पदार्थ बोक्ने ट्रक र ट्याक्टर लगायतका सवारीबिच सडकमै अलपत्र परेको छ। सडक सुपरभाईजर शेरचनले मुस्ताङतर्फ आउँदै गरेका २ दर्जन मालवाहक सवारी बाटोमा रोकिएको जानकारी दिए।"
सिन्धुपाल्चोकको सोही ठाउँ केन्द्रविन्दु बनाई फेरि भूकम्प,काठमाडौं : सिन्धुपाल्चोक केन्द्रविन्दु भएर बुधबार बिहान फेरि अर्काे भूकम्पको गएको छ । राष्ट्रिय भूकम्प मापन तथा अनुसन्धान केन्द्रका अनुसार सिन्धुपाल्चोकको राम्चेलाई नै केन्द्रविन्दु बनाएको अर्काे सानो भूकम्प गएको हो । बुधबार बिहान ६ बजेर १० मिनेट जाँदा ३८ म्याग्निच्यूडको अर्काे भ्रकम्प गएको भूकम्प मापन केन्द्रले जानकारी दिएको छ । बुधबार बिहान ५ः१९ बजे सोही केन्द्रविन्दु भएर ६ म्याग्निच्यूडको गएको थियो।
नेपालको हिमाल चढ्न बहराइनका राजकुमारसहित १८ जना आउँदै,"काठमाडौं : सरकारले बहराइनका राजकुमारसहितको टोली नेपालको हिमाल चढ्नका लागि आउन लागेको छ। राजपरिवारका एक सदस्यसहित १८ जनाको टोली लोबुचे र मनास्लु हिमाल आरोहणको उदेश्यसहित गएराति करिब १२:३० बजे नेपाल प्रस्थान गरेको बहराइनस्थित नेपाली राजदूतावासले जनाएको छ। भदौ १५ बसेको मन्त्रिपरिषदको बैठकले निर्णय स्वास्थ्य मन्त्रालयले स्वीकृत गरेको स्वास्थ्य सम्बन्धी मापदण्ड पालना गर्ने गरी चार्टर फ्लाइटबाट नेपाल आउन दिने निर्णय गरेको थियो। बहराइन डिफेन्स फोर्समा कार्यरत १५ जना बहराइनी तथा ३ जना बेलायती नागरिक रहेको सो टोली शेख ईशा एयरबेसको विशेष विमानबाट नेपाल प्रस्थान गरेको राजदूतावासले जनाएको छ। दूतावासका अनुसार लगभग २ महिना समयावधिको कार्यक्रमसहित नेपाल प्रस्थान गरेको सो टोलीले लोबुचे र मनास्लु हिमाल आरोहणलाई पूर्वतयारीको रूपमा लिंदै सन् २०२१ मा सर्वोच्च शिखर सगरमाथा आरोहण गर्ने अभिलाषा लिएको छ। पर्वतारोहणमा सहभागी हुने सदस्य तथा विमानको चालक दलका सदस्यहरू सबै जना पछिल्लो १५ दिनदेखि स्व: क्वारेन्टाइनमा रहेका थिए। कोभिड१९ संक्रमण भएनभएको सम्बन्धमा परीक्षण पश्चात सबैजना कोरोना संक्रमण नेगेटिभ रहेका छन। सो टोलीले नेपाल सरकारले निर्धारण गरेको स्वास्थ्य सम्बन्धी सम्पूर्ण मापदण्ड पालना गर्ने दूतावासले जनाएको छ। बहराइनका लागि नेपाली राजदूत महामहिम पदम सुन्दास, नियोगको द्वितीय सचिव अरूणा घिसिङ, श्रम सहचारी दामोदर दाहाल लगायतले प्रस्थान पूर्व सो टोलिलाई भेटी पर्वतारोहणमा सफलताको शुभकामना दिएका थिए। भेटमा महामहिम सुन्दासले नेपाल र बहराइनबीच रहँदै आएको मित्रवत सम्बन्धमा यस आरोहणले थप आयाम प्रदान गर्ने विश्वास व्यक्त गरे। टोलीलाई बहराइनी पक्षबाट शाही सुरक्षाका सहायक कमान्डर, मेजर जनरल हमाद खलिफा तथा शाही सुरक्षा प्रशिक्षण विद्यालयका कमान्डिङ अफिसर साद गर्लीले शुभकामनासहित बिदाइ गरे।"
