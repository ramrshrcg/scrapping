शीर्षक,विवरण
क्रसरमाथि कैंची,"सरकारले ढिलै भए पनि क्रसर उद्योगलाई नियन्त्रण गर्न मुलुकभरका जिल्ला प्रशासन कार्यालयलाई परिचालन गरेको छ। स्थानीय प्रशासनबाट सूक्ष्म अध्ययन गरेर अवैध क्रसर उद्योगलाई बन्द गर्ने र वैधानिक रूपमा सञ्चालितलाई पनि कसरी पर्यावरणअनुकूल हुने गरी चलाउन सकिन्छ भन्ने विषयमा अध्ययन गरिरहेको छ, जुन सकारात्मक हो। राजनीतिक तथा प्रशासनिक आडमा मानव बस्तीमा परेको असर र वन विनाशमा चासो नै नदिई जसरी पनि कमाउधन्दामा मात्र उत्रेका व्यवसायीलाई ठेगान लगाउन गरिएको यो पहललाई सफल पार्नैपर्छ। विकास निर्माणले तीव्रता पाएसँगै मुलुकभर क्रसर व्यवसाय निकै फस्टाएको छ। व्यवसाय फस्टाउँदै जाने क्रममा सकारात्मकभन्दा नकारात्मक पक्ष धेरै सुनिए। कानुन पालना नगर्ने, वन विनाश र बस्तीमा पारेको जोखिमबारे पनि सचेत नहुने र मनपरी मूल्य राखेर नाफा मात्र आर्जन गर्ने अभियानमा व्यवसायी लागे। यस्ता उद्योगबाट उत्पादित सामग्रीको गुणस्तरबारे त झन् बहस नै हुन पाएको छैन। प्रशासनले नियन्त्रण गर्न खोज्यो भने आर्थिक, राजनीतिक तथा उच्च प्रशासनिक शक्तिकै प्रभाव पारेर विफल तुल्याउन व्यवसायी सफल छन्। किनकि उनीहरूसँग मनग्गे आम्दानी छ। यस्तो अवस्थाबाट गुज्रिएको यो व्यवसायलाई नियन्त्रण गर्न गृह मन्त्रालयले ७७ वटै जिल्ला प्रशासन कार्यालयमा पत्राचार गरिसकेको भए पनि नतिजा आइसकेको छैन। फेरि पनि विगतकै नियति दोहोरिन दिनु हुँदैन। प्रचलित मापदण्डअनुसार घना बस्ती र वन क्षेत्रका दुई किलोमिटरभित्रको दूरीमा बालुवा, ढुंगा र गिटी निकाल्न पाइँदैन। राजमार्गबाट पाँच सय मिटर, सडक पुल तथा झोलुंगे पुलबाट एक किलोमिटर तल र पाँच सय मिटरमाथि नदीजन्य पदार्थ उत्खनन गर्न पाइने छैन। क्रसर सञ्चालनका लागि न्यूनतम २० रोपनी निजी तथा लिजमा लिएको जग्गा हुनुपर्छ। यस्ता व्यवसायीको उच्च राजनीतिक तथा प्रशासनिक तहसम्म पहुँच रहन्छ। कुस्त कमाइ हुने हुनाले उनीहरू दलका नेतालाई चुनाव तथा अन्य समयमा आर्थिक गर्जो टार्न अघि सर्छन्, जसकारण व्यवसायीका समस्यामा दलका नेताले साथ नदिने कुरै हुन्न। कतिपय क्रस उद्योगमा राजनीतिक दलका केन्द्रीय स्तरका नेता तथा प्रशासन क्षेत्रमा नेतृत्वदायी तहमा पुगेकाहरूकै प्रत्यक्ष लगानी छ। यो व्यवसायमा मापदण्ड कायम हुन नसक्नुको यो पनि मुख्य कारण हो। स्थानीय सरकार सञ्चालन ऐन ०७४ ले नदी तथा खानीजन्य पदार्थ उत्खनन र बिक्रीवितरणको व्यवस्था मिलाउने जिम्मा स्थानीय तहलाई दिएको छ। कतिपय प्रशासन र स्थानीय तहसँगको मिलेमतोमा अनियन्त्रित दोहन भइरहेको छ। तत्कालको आर्थिक लाभ हेरेर उत्खननलाई निरन्तरता दिइरहँदा भविष्यमा पर्यावरणीय मात्रै होइन, मानव जीवनमा समेत नकारात्मक असर पर्छ भन्नेतर्फ स्थानीय सरकार सचेत हुन आवश्यक छ। नदीजन्य पदार्थ उत्खननमा नियन्त्रण गर्न यससँग सम्बन्धित गृह, वन तथा वातावरण, संघीय मामिला, उद्योग र ऊर्जा मन्त्रालयको समेत सामूहिक प्रयास आवश्यक छ, अन्यथा सरकारले निर्देशन दिइरहने तर क्रस व्यवसायीले पर्यावरणलाई प्रत्यक्ष प्रभाव पार्ने गरी उत्खननलाई निरन्तरता दिइरहने अवस्था आउन सक्छ। साथै सम्बन्धित निकायमा दर्ता भएर राज्यलाई नियमित कर तिरिरहेका र मापदण्डअनुसार चलिरहेका व्यवसायलाई संरक्षण पनि गर्नुपर्छ।"
प्रधानमन्त्री ओली र चिनियाँ रक्षामन्त्री वेइबीच शिष्टाचार भेट,काठमाडौं : प्रधानमन्त्री केपी ओलीसँग नेपाल भ्रमणमा चिनियाँ रक्षामन्त्री वेइ फेङ्हेले शिष्टाचार भेट गरेका छन् । आइतबार साँझ बालुवाटार पुगेर चिनियाँ रक्षामन्त्री वेइले प्रधानमन्त्रीसँग शिष्टाचार भेट गरेका हुन् । आइतबार बिहान एक दिने भ्रमणका लागि नेपाल आएका वेइ प्रधानमन्त्रीसँगको भेटपछि शीतल निवास पुगेका छन् । राष्ट्रपति विद्यादेवी भण्डारीसँगको शिष्टाचार भेटपछि उनी चीन फर्किने छन् । २१ सदस्यीय प्रतिनिधिमण्डलसहित नेपाल आएका वेइले दिउँसो सैनिक मुख्यालय जंगी अड्डामा प्रधानसेनापति पूर्णचन्द्र थापा र सैनिक प्रतिनिधिसँग भेट गरेका छन् । चीनको राज्यपरिषद् सदस्य समेत रहेका वेइ गृहमन्त्री रामबहादुर थापा बादलले त्रिभुवन अन्तर्राष्ट्रिय विमानस्थलमा स्वागत गरेका थिए । जंगी अड्डामा उनले नेपाली सेनाले दिएको सलामी ग्रहण गरेका छन् । सेनापतिसँगको भेटपछि उनले रक्षा मन्त्रालयको समेत कार्यभार सम्हालेका प्रधानमन्त्री केपी शर्मा ओलीसँग शिष्टाचार भेट गरेका हुन् । चीनियाँ उच्च प्रतिनिधिको यो भ्रमणलाई महत्वका साथ हेरिएको छ । विमानस्थलमा पत्रकारसँग बोल्दै वेइले चीन र नेपालका राष्ट्राध्यक्ष एवं सरकार प्रमुखका तहमा भएका द्विपक्षीय समझदारी कार्यान्वयनका सिलसिलामा आफू नेपालको छोटो भ्रमणमा आएको बताएका छन्। त्रिभुवन अन्तरराष्ट्रिय विमानस्थलको विशिष्ट कक्षमा गृहमन्त्री थापालगायत उच्च अधिकारीले स्वागतपछि सङ्क्षिप्त मन्तव्य व्यक्त गर्दै चिनियाँ विशिष्ट अतिथिले पारस्परिक सैन्य सहयोग अभिवृद्धि गर्दै दुई देशबीचको विद्यमान सम्बन्धलाई थप सुदृढ तुल्याउनु आफ्नो भ्रमणको उद्देश्य भएको स्पष्ट पारे। चीन र नेपालबीच सबल एवं सुदृढ सम्बन्ध रहेको जनाउँदै उनले त्यसलाई नयाँ उचाइमा पुर्याउने लक्ष्यका साथ आफू नेपाल आएको बताए।
जंगी अड्डामा चिनियाँ रक्षामन्त्रीलाई नेपाली सेनाको सलामी (फोटो फिचर),"काठमाडौं : चीनको राज्यपरिषद् सदस्य तथा रक्षामन्त्री वेइ फेङ्हे नेपाल आएका छन् । एक दिने भ्रमणका लागि काठमाडौं आइपुगेका वेइलाई गृहमन्त्री रामबहादुर थापा बादलले त्रिभुवन अन्तर्राष्ट्रिय विमानस्थलमा स्वागत गरे । अहिले उनी नेपाली सेनाको मुख्यालय जंगी अड्डामा पुगेका छन् । जंगी अड्डामा उनले प्रधानसेनापति पूर्णचन्द्र थापासँग द्विपक्षीय वार्ता गर्दैछन् । प्रधानसेनापति थापासँगको वार्तापछि चिनियाँ र नेपाली सेनाका प्रतिनिधिबीच जंगी अड्डामा छलफल हुनेछ । चिनियाँ विशिष्ट पाहुना २१ सदस्यीय प्रतिनिधिमण्डलको नेतृत्व गर्दै विशेष विमानबाट काठमाडौं आएका उनले सैनिक अधिकारीसँगै उच्च नेतृत्वसँग भेट गर्ने कार्यक्रम छ । उनको भ्रमण टोलीमा जनमुक्ति सेनाका उच्च अधिकारीसमेत छन्। जंगी अड्डामा उनले नेपाली सेनाले दिएको सलामी ग्रहण गरेका छन् । सेनापतिसँगको भेटपछि उनले रक्षा मन्त्रालयको समेत कार्यभार सम्हालेका प्रधानमन्त्री केपी शर्मा ओलीसँग शिष्टाचार भेट गर्दैछन् । प्रधानमन्त्रीसँगको भेट सकेर वेइ राष्ट्रपति विद्यादेवी भण्डारीसँग शिष्टाचार भेटका लागि शीतल निवास पुग्नेछन् । चीनियाँ उच्च प्रतिनिधिको यो भ्रमणलाई महत्वका साथ हेरिएको छ । विमानस्थलमा पत्रकारसँग बोल्दै वेइले चीन र नेपालका राष्ट्राध्यक्ष एवं सरकार प्रमुखका तहमा भएका द्विपक्षीय समझदारी कार्यान्वयनका सिलसिलामा आफू नेपालको छोटो भ्रमणमा आएको बताएका छन्। त्रिभुवन अन्तरराष्ट्रिय विमानस्थलको विशिष्ट कक्षमा गृहमन्त्री थापालगायत उच्च अधिकारीले स्वागतपछि सङ्क्षिप्त मन्तव्य व्यक्त गर्दै चिनियाँ विशिष्ट अतिथिले पारस्परिक सैन्य सहयोग अभिवृद्धि गर्दै दुई देशबीचको विद्यमान सम्बन्धलाई थप सुदृढ तुल्याउनु आफ्नो भ्रमणको उद्देश्य भएको स्पष्ट पारे। चीन र नेपालबीच सबल एवं सुदृढ सम्बन्ध रहेको जनाउँदै उनले त्यसलाई नयाँ उचाइमा पुर्याउने लक्ष्यका साथ आफू नेपाल आएको बताए। भ्रमण परिणाममुखी हुनेमा म विश्वस्त छु, कोभिड१९ का कारण भ्रमणमा केही विलम्ब भयो उनले भने, कोभिड१९ का समयमा नै भएको आफ्नो भ्रमणको विशेष महत्व हुनेछ। रक्षामन्त्री वेइलाई गृहमन्त्री थापा, रक्षा मन्त्रालयका सचिव रेश्मीराज पाण्डे, नेपाली सेनाका रथी प्रभुराम शर्मा, नेपालका लागि चीनका राजदूत हउ यान्छी, परराष्ट्र मन्त्रालयका सहसचिव कालिप्रसाद पोखरेललगायतले स्वागत गरेका थिए । नेपाली सेनाद्वारा जङ्गी अड्डामा दिइएको सलामी ग्रहण गर्दै चीनको राज्यपरिषद् सदस्य तथा रक्षामन्त्री वेइ फेङ्हे । तस्बिर : रासस"
तस्बिरमा चिनियाँ रक्षामन्त्रीलाई गृहमन्त्रीको स्वागत,"काठमाडौं : चीनको राज्यपरिषद् सदस्य तथा रक्षामन्त्री वेइ फेङ्हे नेपाल आएका छन् । एक दिने भ्रमणका लागि काठमाडौं आइपुगेका वेइलाई गृहमन्त्री रामबहादुर थापा बादलले त्रिभुवन अन्तर्राष्ट्रिय विमानस्थलमा स्वागत गरे । चीनियाँ उच्च प्रतिनिधिको यो भ्रमणलाई महत्वका साथ हेरिएको छ । प्रधानमन्त्री केपी ओलीले रक्षामन्त्रीको जिम्मेवारी सम्हालेकाले गृहमन्त्री थापा वेइको स्वागतका लागि विमानस्थल पुगेका हुन् । विमानस्थलमा पत्रकारसँग बोल्दै वेइले चीन र नेपालका राष्ट्राध्यक्ष एवं सरकार प्रमुखका तहमा भएका द्विपक्षीय समझदारी कार्यान्वयनका सिलसिलामा आफू नेपालको छोटो भ्रमणमा आएको बताएका छन्। त्रिभुवन अन्तरराष्ट्रिय विमानस्थलको विशिष्ट कक्षमा गृहमन्त्री थापालगायत उच्च अधिकारीले स्वागतपछि सङ्क्षिप्त मन्तव्य व्यक्त गर्दै चिनियाँ विशिष्ट अतिथिले पारस्परिक सैन्य सहयोग अभिवृद्धि गर्दै दुई देशबीचको विद्यमान सम्बन्धलाई थप सुदृढ तुल्याउनु आफ्नो भ्रमणको उद्देश्य भएको स्पष्ट पारे। चीन र नेपालबीच सबल एवं सुदृढ सम्बन्ध रहेको जनाउँदै उनले त्यसलाई नयाँ उचाइमा पुर्याउने लक्ष्यका साथ आफू नेपाल आएको बताए। भ्रमण परिणाममुखी हुनेमा म विश्वस्त छु, कोभिड१९ का कारण भ्रमणमा केही विलम्ब भयो उनले भने, कोभिड१९ का समयमा नै भएको आफ्नो भ्रमणको विशेष महत्व हुनेछ। रक्षामन्त्री वेइलाई गृहमन्त्री थापा, रक्षा मन्त्रालयका सचिव रेश्मीराज पाण्डे, नेपाली सेनाका रथी प्रभुराम शर्मा, नेपालका लागि चीनका राजदूत हउ यान्छी, परराष्ट्र मन्त्रालयका सहसचिव कालिप्रसाद पोखरेललगायतले स्वागत गरेका थिए । चिनियाँ विशिष्ट पाहुना २१ सदस्यीय प्रतिनिधिमण्डलको नेतृत्व गर्दै विशेष विमानबाट काठमाडौं अवतरण गरेका हुन्। प्रतिनिधिमण्डलमा जनमुक्ति सेनाका उच्च अधिकारीसमेत छन्। आजै उनले राष्ट्रपति विद्यादेवी भण्डारी र रक्षा मन्त्रालयको समेत कार्यभार सम्हालेका प्रधानमन्त्री केपी शर्मा ओलीसँग बेग्लाबेग्लै शिष्टाचार भेट गर्दैछन् । त्यसैगरी उनले अहिले जंगी अड्डामा प्रधानसेनापति पूर्णचन्द्र थापासँग द्विपक्षीय वार्ता गर्दैछन् ।"
तस्बिरमा कात्तिक नाचको समापन,"ललितपुर : देवीदेवतालाई नचाइने पाटनको कार्तिक नाच गएराति समापन गरिएको छ। कोरोना भाइरस (कोभिड१९) महामारीबीच विशेष सतर्कता अपनाएर गएराति पाटन दरबार क्षेत्रमा कार्तिक नाच समापन भएको हो । २७ दिने यो नाचमा विभिन्न देवीदेवतालाई नचाइन्छ। गत वर्ष १२ दिन प्रदर्शन गरिएको कार्तिक नृत्य यस वर्ष भने विश्वव्यापी कोरोना महामारीका कारण सरकारले तोकेको स्वास्थ्य मापदण्ड पालना गरेर मात्र प्रदर्शन गरिएको हो। यस पटकको कार्तिक नृत्यमा केही मानिस मात्र सहभागी रहँदा नौलो महसुस हुनाका साथै कोरोना सङ्क्रमण नहुने विश्वास लिइएको थियो । मुलुकमा कार्तिक नाचको थालनी भएसँगै इतिहासमा कुनै वर्ष पनि रोकिएको नसुनिएको जानकार बताउँछन्। विसं १६९७ पाटनका राजा सिद्धिनरसिंह मल्लले देश र जनताको कल्याणार्थ सो नाच चलाएका थिए। नाच विश्वकै सबैभन्दा लामो भएको जिकिर गरिएको छ। कार्तिक नाट्य महोत्सवले जनतालाई एउटै सूत्रमा बाँधेर धार्मिक, नैतिक र सामाजिक ज्ञानसमेत प्रदान गरिरहेको छ। तस्बिर सुनिता डंगोल"
दाहाललाई ओलीको कडा जवाफ,"काठमाडौं : नेकपा अध्यक्ष एवं प्रधानमन्त्री केपी शर्मा ओलीले अर्का अध्यक्ष पुष्पकमल दाहाललाई कडा जवाफ दिएका छन्। अध्यक्ष दाहालले कात्तिक २८ गते प्रधानमन्त्री ओलीलाई आरोपित गर्दै सचिवालय बैठकमा आफ्नो तर्फबाट प्रस्ताव ल्याएका थिए। त्यसपछि मध्यमार्गी नेताहरूले साझा प्रस्ताव ल्याउन पहल गरे पनि ओलीले शनिबार आफ्नो ३८ पृष्ठ लामो ५३ बुँदे प्रस्ताव पेस गरेका हुन्। ओलीले दाहालको प्रस्ताव बैठकमा छलफल या परामर्श गर्न रीतसमेत नपुगेको, नितान्त व्यक्तिगत असन्तुष्टि, सीमाहीन कुण्ठा र निहित स्वार्थ लुकेको कृत्रिम आरोपको संगालो मात्रै भएको भन्दै प्रथमदृष्टिमै खारेजयोग्य रहेको बताएका छन्। अग्रगामी एजेन्डाबाट बराल्ने र व्यक्तिगत आरोपप्रत्यारोप एवं कुण्ठामा अलमलाइरहने छुट कसैलाई हुन नहुने ओलीको भनाइ छ। उनले दाहालको प्रस्ताव कुनै राजनीतिक प्रस्ताव नभई आफ्नै सहयोद्धा अध्यक्षमाथि लगाइएको अभियोगपत्र भएको र त्यसले वस्तुतः पार्टी विभाजनको अनौपचारिक घोषणा गरेको ठोकुवा गरेका छन्। ओलीले पार्टीभित्र चलिरहेको बहसको चरित्र कस्तो हुने ? स्वस्थ नीतिगत बहस हुने कि वारपारको लडाइँ हुने या एकतामा हिँड्न खोज्ने या एकता विग्रह र विघटनको बाटोमा हिँड्न खोज्ने भन्दै प्रश्न गरे । पार्टीभित्र चलिरहेको यस बहसको चरित्र के हो ? यो स्वास्थ्य नीतिगत बहस हो कि वार कि पार को लडाइँ ? यो अन्तरविरोध नै हो भने पनि यो मित्रतापूर्ण हो कि शत्रुतापूर्ण ? तपाईं ले रोजेको बाटो वादप्रतिवाद संवादको हो कि वादप्रतिवाद र विग्रहको ? एकता छलफल र अझ उन्नतस्तरको एकतामा हिँड्न खोजिएको हो कि एकता विग्रह र विघटनको दाहालले एकतर्फी लिखतमार्फत पार्टीभित्रका असहमतिलाई शत्रुतापूर्ण अन्तरविरोधमा बदलेको र यसले कम्युनिष्ट आन्दोलनलाई गम्भीर संकटमा धकेल्ने काम गरेको प्रधानमन्त्रीको भनाइ छ। विगतमा मैले आफ्नै सहयोद्धा अध्यक्षबाट कस्तो खालको सहयोग र साथ पाएको रहेछु। जुन व्यक्तिको मनमा यति धेरै आक्रोश, आग्रह, घृणा र कुण्ठा अटसमटस भएर बसेको छ, त्यस्ता व्यक्तिबाट मलाई सरकार र पार्टी सञ्चालनका क्षेत्रमा कस्तो सहयोग भयो होला ?, ओलीले प्रश्न तेस्र्याएका छन्। ओली र दाहाल दुई जना अध्यक्ष रहने गरी ०७५ जेठ ३ मा तत्कालीन एमाले र माओवादी केन्द्रबीच एकता भएको थियो। त्यसयता २९ महिनामा बैठकमा ओली र दाहालको छुट्टाछुट्टै एकल राजनीतिक दस्ताबेज त्यो पनि एकअर्काेबीच यसरी चर्को आरोपप्रत्यारोप लगाएर प्रस्तुत भएको यो पहिलो पटक हो। एकतायता सचिवालय बैठक ७२, स्थायी कमिटी ५ र केन्द्रीय कमिटी बैठक २ पटक बसेको छ। औपचारिक बैठकमा दुवै अध्यक्षले संयुक्त रूपमा साझा दस्ताबेज पेस गर्ने गरेका थिए। ओलीले दाहालको प्रस्तावको प्रस्तुति, तरिका, भाषाशैली र अन्तरवस्तुले पार्टीमा गम्भीर संकट निम्त्याएको भन्दै कि आरोप पुष्टि गर्न र राज्यको कानुन र पार्टी विधानअनुसार आफूलाई कारबाही गर्न चुनौती दिएका छन्। तपाईंले पार्टीका नीति या विधानसम्बन्धी प्रश्नमा मात्रै मलाई लाञ्छित गर्नुभएको छैन। मुलुकको संविधान र कानुन आकर्षित हुने फौजदारी प्रकृतिको आरोपसमेत लगाउनुभएको छ। यति गम्भीर आरोप लागेको मान्छे आत्मालोचना गरेर पनि उम्किन सक्दैन। आरोप पुष्टि हुँदा ऊ राज्यको कानुन र पार्टीको विधानअनुसार कारबाहीको भागिदार बन्नुपर्छ, ओलीले शनिबार बैठकमा बन्द खाममा राखेर नेताहरूलाई वितरण गरेको प्रस्तावमा भनेका छन्, तपाईंलाई मेरो चुनौती छ, कि आरोप पुष्टि गर्नुस् र राज्यको कानुन र पार्टी विधानअनुसार मलाई कारबाही गर्नुहोस्, कि त आफ्नै सहयोद्धामाथिको निराधार आरोप लगाएर पार्टी एकता भंग गर्ने धृष्टताको जवाफदेही बन्न तयार हुनुहोस्। दाहालले कात्तिक २८ मा सचिवालयका आफूसहित ५ नेताको समर्थनमा १९ पृष्ठको प्रस्ताव पेश गरेका थिए। ओलीले पार्टी एकता, संविधान र संघीय लोकतान्त्रिक गणतन्त्रको रक्षा एवं देश निर्माणमा आवश्यक त्याग गर्नुपर्ने दाहालको प्रस्तावमा उल्लेख थियो। ओलीले आफू पार्टी नेतृत्व त्याग गर्न तयार रहेको भन्दै उल्टै दाहाललाई त्यसका लागि तयार हो भन्दै प्रश्न गरेका छन्। तपाईं (दाहाल)ले बारम्बार मबाट त्यागको माग गर्नुभएको छ। मैले स्थायी कमिटीको बैठकमा औपचारिक रूपमै आगामी महाधिवेशनबाट अध्यक्षको जिम्मेवारीमा नरहने र आगामी निर्वाचनपश्चात् प्रधानमन्त्री नबन्ने जानकारी गराइसकेको छु। योभन्दा बढी मैले के त्याग गर्नुपर्ने हो ?, ओलीले भनेका छन्, म आज खुला आह्वान गर्न चाहन्छु त्यागको यो सिलसिला आजै सुरु गरौँ ! बारम्बार सरकार र पार्टीको नेतृत्व गरेका कमरेडहरूले अब जिम्मेवारी नलिऔँ र नयाँ पुस्तालाई हस्तान्तरण गर्ने घोषणा गरौँ ! म यही दस्ताबेजलाई मेरो अध्यक्षको जिम्मेवारी हस्तान्तरणको औपचारिक लिखत बनाउन तयार छु ! के तपाईं तयार हो ? दाहाल चार महिनापछि हुने महाधिवेशनबाट सहज नेतृत्व हस्तान्तरण र चयनको बाटो छाडेर हरबखत नेतृत्व परिवर्तनको चलखेलमा लागेको ओलीको आरोप छ। के कमरेडहरूलाई महाधिवेशनमा आउने प्रतिनिधिहरूको विवेकमाथि विश्वास छैन ? दुई वर्षपछि आमनिर्वाचन हुन्छ। मेरो विश्वास छ नेकपाको विजय यात्रा जारी नै रहनेछ। त्यसपछि नयाँ नेतृत्वको खोजी त हुने नै छ। के कमरेडहरूमा दुई वर्षपछि नेकपाको भविष्य सुरक्षित छ भन्ने विश्वास टुटिसकेको हो ? होइन भने, फेरि किन सधँैभरि सरकार परिवर्तनको दौडधुप ? चार महिनापछि हुने महाधिवेशन र दुई वर्षपछि हुने निर्वाचनमा नेकपाको भविष्य देख्न छाडेका हौं भने हामीसँग लाखौं कार्यकर्ताको नेतृत्व गर्ने नैतिकता कहाँ बाँकी रहन्छ ?, ओलीले भनेका छन्।उनले संस्थागत निर्णयबिनै आफ्ना आरोपलाई पार्टीको लोगो र केन्द्रीय कार्यालयको नाम अनधिकृत रूपमा प्रयोग गरेर प्रकाशन गरिएको विषयमा उपयुक्त समयमा दाहालसँग जवाफ माग्ने बताएका छन्। ओलीले विवाद समाधानका निम्ति दाहालको प्रस्ताव सचिवालय बैठकबाट खारेज गर्नुपर्ने र भदौ २६ को स्थायी समिति बैठकको निर्णयबाट अगाडि बढ्नुपर्ने प्रस्ताव गरेका छन्।मैले मेराविरुद्ध कमरेड पुष्पकमल दाहाल प्रचण्डले लगाउनुभएका आरोपको खण्डन गरेको छु, तिनलाई अस्वीकार गरेको छु। म कमरेडहरूलाई आग्रह गर्न चाहन्छु, पार्टीमा विग्रह निम्त्याउने कथित प्रस्ताव सचिवालय बैठकबाट खारेज गरौँ र पार्टीलाई ०७७ भदौ २६ गते स्थायी कमिटीले निर्माण गरेको सहज अवस्थामा फर्काऔँ, ओलीले भनेका छन्, म आश्वस्त पार्न चाहन्छु म विचारमा, संगठनमा, आचरणमा र आदर्शमा कुनै विचलन आउन दिन्नँ। पार्टीका सबै कमरेडलाई साथमा लिएर, आन्दोलनको रक्षा र विकास गर्दै अगाडि बढ्न प्रतिबद्ध छु। म सबैको जिम्मा लिन तयार छु।उनले नयाँ पुस्तालाई एकीकृत, सग्लो, जीवन्त, वैचारिक रूपले स्पष्ट र देश तथा जनतालाई नेतृत्व गर्ने सामथ्र्यसहितको पार्टी हस्तान्तरण गरेर अवकाश लिने इच्छा रहेको उल्लेख गरेका छन्। संघीय लोकतान्त्रिक गणतन्त्रलाई कसैले पनि उल्ट्याउन नसक्ने गरी सुदृढ गरेर समृद्धिको बाटोमा अगाडि बढेको मुलुक नयाँ जनप्रतिनिधिलाई हस्तान्तरण गरेर बिदा हुने आफ्नो इच्छा रहेको उनको भनाइ छ। उनले सबैलाई कम्युनिष्ट हुनुको गौरववोध गर्ने, ठाडो शिर लगाएर रातो झन्डा बोकेर हिँड्ने अवस्था सिर्जना गर्ने इच्छा रहेको पनि प्रस्तावमा उल्लेख गरेका छन्। उनले पार्टी कमिटीलाई महाधिवेशनअधिवेशन आयोजना गर्ने मुख्य उद्देश्यबाट बरालिन दिन नहुने जनाएका छन्। उनले बहुमत अल्पमतको विधि पार्टी कमिटीमा कार्यान्वयन गर्ने हो भने पहिले एकताको आधार फेर्नुपर्ने र विधान संशोधन गर्नुपर्ने, त्यसपछि खुला प्रतिस्पर्धामा जान आफू तयार रहेको चुनौती पनि दिएका छन्। तपाईं (दाहाल)ले अलिकति पायक परेको हिसाब गरेर कमिटीमा अल्पमत बहुमतको विधि कार्यान्वयन गर्ने वकालत गर्न थाल्नुभएको छ।आफ्ना सहयोद्धा कमरेडहरूको भावना होइन, टाउका गन्न थाल्नुभएको छ। कित्ताकाट गर्न थाल्नुभएको छ। सम्झिनुहोस् त, केन्द्रीय सचिवालयदेखि स्थानीय कमिटीसम्म अधिकांश ठाउँमा साविक एमालेको एक जना भए पनि बढी संख्या छ। बहुमतको त्यो अंकगणित तपाईंविरुद्ध प्रयोग गरिए के हुन्थ्यो ? ओलीले भनेका छन्, ठिकै छ, यो विधि अवलम्बन गर्ने हो भने पनि पहिले एकताको आधार फेरौं, अनि विधान संशोधन गरौँ। मैले त पार्टीका हुन् कि राज्यका, हरेक जिम्मेवारी प्रतिस्पर्धामा विजय हासिल गरेरै प्राप्त गरेको हुँ। महाधिवेशनबाट विचार, संगठन संरचना र नेतृत्व खुला प्रतिस्पर्धाका आधारमा चयन गर्न तपाईं तयार हो ? म त तयारै छु। उनले दुवै अध्यक्ष कार्यकारी भएको भन्दै एउटा अध्यक्ष सरकार र अर्काे पार्टी काममा केन्द्रित मात्र हुने भन्ने निर्णय भएको प्रष्टोक्ति दिएका छन्। मलाई अध्यक्ष पदबाटै निलम्बन या बर्खास्त गरेको थियो र ? के सचिवालयले विधान संशोधन गरेर पार्टीमा एक जना सेरेमोनियल अध्यक्ष, अर्को एक्जेक्युटिभ अध्यक्ष हुने व्यवस्था गरेको थियो र ? ओलीले प्रश्न गरेका छन्। ओलीले दुई अध्यक्षबीच भएका असहमतिलाई जबर्जस्ती सैद्धान्तिक रंग दिने कोसिस दाहालले गरेको भन्दै ती विषयमा बहस गर्न तयार रहेको बताएका छन्। म तयार छु। खासगरी, मुलुकले अवलम्बन गरेको सामाजिकआर्थिक दिशा र समाजवादका सम्बन्धमा, आन्दोलनका दुई धारको योगदान तथा अबको कम्युनिस्ट आन्दोलनको बाटोका सम्बन्धमा, राष्ट्रिय हित रक्षाका लागि अभियान र यससम्बन्धी हाम्रा पछिल्ला प्रयासका विषयमा, भ्रष्टाचार नियन्त्रण र सुशासनका सम्बन्धमा, हाम्रो परराष्ट्र सम्बन्धका विषयमा तथा शान्ति प्रक्रियाका बाँकी काम तथा संक्रमणकालीन न्यायका विषयमा केही कुरा वैचारिक र राजनीतिक ढंगले स्पष्ट पार्न चाहन्छु, ओलीले भनेका छन्। सरकार नवउदारवादी भएको दाहालको आरोपको पनि ओलीले जवाफ फर्काएका छन्। ओलीले प्रस्तावमा भनेका छन्, वर्तमान सरकारमाथि तपाईंको नवउदारवादी आरोप सुन्दा मैले भन्नै पर्छ या त तपाईंले नवउदारवाद के हो, बुझ्नुभएको छैन। या त तपाईं देशभित्र भइरहेका यी कामलाई देख्न चाहनुभएको छैन। कमरेड, सबै कुरा बजारको जिम्मा छाडिदिने, ठूला पुँजीपतिको संरक्षण गर्दै जनताप्रतिको जिम्मेवारी र सामाजिक उत्तरदायित्वबाट राज्य पन्छिने एवं चरम व्यक्तिवादलाई प्रोत्साहन गर्ने नवउदारवाद र हामीले लिइरहेका यो बाटो कहाँनिर भेट हुन्छ ? के यी सबै काम नवउदारवादी र दलाल पुँजीवादी राज्यसत्ताअन्तर्गत सम्भव छ ? के यी विषय हाम्रो राजनीतिक कार्यक्रम र घोषणापत्रको मार्गदर्शनमा गरिएका र तिनको कार्यान्वयनको दिशामा अगाडि बढेका विषय होइनन् ?सरकारका कतिपय काममा प्रश्न उठाउँदै दाहालले समाजवाद, दलाल पुँजीवादका विषयमा तेस्र्याएको प्रश्नमा पनि ओलीले सरकारका कामका फेहरिस्त सार्वजनिक गर्दै जवाफ फर्काएका छन्। सरकारका काममा प्रश्न उठाउँदै आफूमाथि दाहालले उठाएका कतिपय प्रश्न पूर्वाग्रही भएर उठाइएको जिकिर ओलीले गरेका छन्। सम्झौता नै नभएका विषयमा पनि आफूलाई जोडेर दाहालले हद पूर्वाग्रही देखाएको ओलीको भनाइ छ। आफूलाई भ्रष्टाचारीको संरक्षणमा लागेको आरोप लगाएका दाहाललाई नै ओलीले आरोप सोझ्याएका छन्। भ्रष्टाचारका थुप्रै विषय जनस्तरमा चर्चामा छन्। कतिपय विषय सम्बन्धित संवैधानिक अंगको टेबुलमा पनि छन्। मान्छेहरूले कतिपयमा तपाईंलाई पनि जोड्ने गरेको देखेको छु, ओलीको प्रस्तावमा छ, म त अख्तियारप्राप्त संस्थाले विधिसम्मत ढंगले गर्ने काममा राजनीतिक व्यक्तिहरू बोल्नु उचित हुँदैन भन्ने ठान्छु। यस्ता विषयमा प्रतिशोधको राजनीति गर्नुहुन्न, राज्यका सम्बन्धित अंगलाई सुदृढ बनाएर कानुनबमोजिम टुंगोमा पुर्याउनुपर्छ भन्ने मान्यता राख्छु। ओलीले नियमित र वैध आम्दानीको स्रोत नभए पनि कतिपय नेताहरूको जीवनशैली एकदमै विलासी भएको, कतिपय नेताहरूको वर्ग उत्थान भएको, बसाइउठाइ अपारदर्शी भएको प्रश्न गरेका छन्। यसमा छलफल, अनुसन्धान गर्न सुधारको विशेष अभियान चलाउन आफू तयार रहेको भन्दै दाहाललाई यसमा तयार हुने हो भनी प्रश्न गरेका छन्।एमसिसिका विषयमा पनि ओलीले परियोजनामा हस्ताक्षरकर्ता राष्ट्रवादी हुने र हस्ताक्षर भएको परियोजना कार्यान्वयन गरौं भन्ने कसरी राष्ट्रिय हितविपरीत भन्दै प्रश्न गरेका छन्। तपाईंले एमसीसी परियोजनाबारे पनि मलाई आक्षेप लगाउन भ्याउनुभएछ। तपाईंले उल्लेख नगर्नुभए पनि, यथार्थ यही हो यो सम्झौतामा तपाईंले नेतृत्व गरेको तत्कालीन नेकपा (माओवादीकेन्द्र) र कांग्रेसको संयुक्त सरकार हुँदा हस्ताक्षर गरिएको हो। अनि, हस्ताक्षरकर्ता राष्ट्रवादी र जसले हस्ताक्षर गरेको भए पनि, नेपालको तर्फबाट गरिएको हुनाले यसलाई कार्यान्वयन गरौँ भनेर अगाडि बढाउन कोसिस गर्ने मचाहिँ कसरी राष्ट्रिय हितविरोधी ? ओलीले भनेका छन्। संघीयता कार्यान्वयनमा आफ्नो सरकारले दृढतापूर्वक काम गरिरहेको ओलीको प्रस्तावमा छ। संविधानले देखाएको शान्तिपूर्ण प्रतिस्पर्धाबाट श्रेष्ठता स्थापित गर्ने बाटोमा आफूहरू हिँडेको भन्दै ओलीले यो विषयमा दाहालमा अझै काफी द्विविधा रहेको पनि आरोप लगाएका छन्। उनले भनेका छन्, यो राज्यव्यवस्था, तपाईंको दृष्टिमा सुदृढ गर्नुपर्ने व्यवस्था हो कि बदल्नुपर्ने व्यवस्था ? लोकतन्त्रका लागि गरिने आन्दोलन र लोकतन्त्रका निम्ति गरिने आन्दोलनमा भिन्नता हुन्छ कि हुँदैन ? ओलीले पार्टीलाई अब विकास र समृद्धिको संवाहक र अगुवा बनाउने कि गुटहरूको संयुक्त मोर्चा बनाउने समीक्षा गर्नुपर्ने बताएका छन्। नेपालको कम्युनिस्ट आन्दोलनलाई यस उचाइमा ल्याइ पुर्याउन जनताको बहुदलीय जनवादले खेलेको भूमिकाको सकारात्मक चर्चा गर्दा दाहालमा छटपटी र व्यग्रता देखेर आफू अचम्मित बन्ने गरेको ओलीको भनाइ छ। उनले अब हामी हिँड्ने बाटो कुन हो भन्ने कुरा स्पष्ट हुनु पर्दैन ? नेकपाको पहिचान र बाटोबारे उठेका प्रश्नको सैद्धान्तिक जवाफ दिनु पर्दैन ? भन्दै प्रश्नसमेत गरेका छन्। पार्टी एकतापूर्वका सहकार्य र संविधान निर्माणसम्मका प्रसंगमा देखिएका कटुता र सम्बन्धलाई आरोपको चंगुलमा राखेर ओलीले संविधानसभाबाट संविधान निर्माणको साटो विघटन गरेर जनप्रतिनिधिविहीन बनाउन खोजेको र आफ्नै छोरीलाई जिताउन मतपत्र च्यातेर लज्जास्पद उपायको सहारा लिनुपरेको विषयसम्म उठाएका छन्। नातागोतालाई मात्र लाभका पद दिलाउन आफ्नै सहयोद्धा, त्याग बलिदान गरेका घाइते अपांगताहरूलाई बेवास्ता गर्नेसम्मको काम दाहालले गरेको आरोप ओलीले लगाएका छन्। उनले झण्डै डेढ घण्टा सम्बोधन गर्दै निजी स्वार्थ त्यागेर महाधिवेशनमा केन्द्रित हुन नेताहरूलाई आग्रह गरेका थिए। दाहालले गरे प्रतिवाद ओलीले प्रस्ताव पेश गरेपछि दाहालले बैठकमै प्रतिवाद गरेका थिए। सचिवालयका एक सदस्यका अनुसार दाहालले प्रधानमन्त्रीमा अझै दम्भ र अहंकार देखिएको बताएका थिए। पार्टी र सरकार सञ्चालनमा ओलीकै कारण समस्या देखापरेको दाहालको भनाइ थियो।मैले राखेको विषयवस्तुलाई आरोपपत्र भन्नुभयो। यहीँनेर तपाईं (ओली)मा अहंकार देखियो। तपाईंको दम्भ, घमण्ड, अहंकारले नै समस्या निम्त्याइरहेको छ। फेरि पनि निम्त्याउनेछ, दाहालको भनाइ उद्धृत गर्दै सचिवालयका एक सदस्यले अन्नपूर्णसँग भने, तपाईं जसरी प्रस्तुत हुँदै हुनुहुन्छ, यो राम्रो बाटो होइन। बहुमत सचिवालय सदस्यको प्रस्ताव स्विकारेर जानुको विकल्प छैन।दाहालले ओलीको जवाफ अफवाहको पुलिन्दा भएको बताएका थिए। दोस्रो केन्द्रीय कमिटीको बैठकपछि जसरी मेराविरुद्ध मेरै समूहका साथीहरूलाई प्रयोग गर्न थाल्नुभयो। पशुपति प्लाजामा बैठक राख्नुभयो। प्रचण्डको मानिस तानेर कसरी एक्ल्याउन सकिन्छ भनेर लाग्नुभयो, त्यही विन्दुदेखि पार्टी, एकता कमजोर भयो, उनले भनेका थिए।वरिष्ठ नेता माधवकुमार नेपालले भने पार्टीमा आएका दुई अध्यक्षका प्रस्ताव दुई अध्यक्षका प्रश्न मात्र नभई पार्टीकै समस्या भएको र त्यसलाई सबैले पार्टीभित्रै समस्याका रूपमा आत्मसात् गर्नुपर्ने बताएका थिए। अर्का वरिष्ठ नेता झलनाथ खनालले बैठकले लिने निर्णय अब सबैले मानेर जानुपर्ने बताएका थिए। उपाध्यक्ष वामदेव गौतमले भने बैठक बोलाउन माग गर्दा बैठक नै नबोलाउने कुरा जायज मान्न नसकिने बताएका थिए। अब बैठकमा आएका प्रस्तावमा छलफल गरेर आउने निष्कर्षलाई सबैले आत्मसात् गर्नुपर्ने र पार्टी एकतालाई जोगाएर अगाडि बढ्नुपर्ने उनको भनाइ थियो। नेकपा सचिवालय बैठक अब १६ मंसिरमा पार्टी कार्यालय धुम्बाराहीमा बस्नेछ। उक्त बैठकमा दुवै अध्यक्षका प्रस्तावमा नेताहरूले सचिवालयमा छलफल गर्ने प्रवक्ता नारायणकाजी श्रेष्ठले बताए। म आज खुला आह्वान गर्न चाहन्छु त्यागको यो सिलसिला आजै सुरु गरौं ! बारम्बार सरकार र पार्टीको नेतृत्व गरेका कमरेडहरूले अब जिम्मेवारी नलिऔं र नयाँ पुस्तालाई हस्तान्तरण गर्ने घोषणा गरौं ! म यही दस्ताबेजलाई मेरो अध्यक्षको जिम्मेवारी हस्तान्तरणको औपचारिक लिखत बनाउन तयार छु ! के तपाईं तयार हो ? जुन व्यत्तिका मनमा यति धेरै आक्रोश, आग्रह, घृणा र कुण्ठा अटेसमटेस भएर बसेको छ, त्यस्ता व्यत्तिाबाट मलाई सरकार र पार्टी सञ्चालनका क्षेत्रमा कस्तो सहयोग भयो होला ?तपाईंले रोजेको बाटो वादप्रतिवादसंवादको हो कि वादप्रतिवाद र विग्रहको ? कुनै संस्थागत निर्णयबिनै आफ्ना आरोपलाई पार्टीको लोगो र केन्द्रीय कार्यालयको नाम अनधिकृत रूपमा प्रयोग गरेर प्रकाशन गरिएको विषयमा मैले उपयुत्ता समयमा तपाईंसँग जवाफ माग्ने नै छु। युद्धका बेला काम लागेका विधि शान्तिपूर्ण, लोकतान्त्रिक र खुला समाजमा सधैंभरि काम लाग्दैनन्।"
चिनियाँ रक्षामन्त्री वेइ फेङहे काठमाडौंमा,"काठमाडौं : चिनियाँ रक्षामन्त्री वेइ फेङहे काठमाडौं आइपुगेका छन्। उनी केहीबेरअघि चार्टर्ड जहाजबाट त्रिभुवन अन्तर्राष्ट्रिय विमानस्थलमा अवतरण गरेका हुन् । नेपाल भ्रमणका क्रममा चिनियाँ रक्षामन्त्री फेङहेले राष्ट्रपति विद्यादेवी भण्डारी, प्रधानमन्त्री केपी शर्मा ओली र प्रधानसेनापति पूर्णचन्द्र थापासँग भेट गर्ने कार्यक्रम रहेको परराष्ट्र मन्त्रालयले जनाएको छ। पछिल्लो पटक नेपाल भ्रमण गर्ने भारतीय कूटनीतिज्ञहरूले यहाँ भएको चिनियाँ उपस्थितिप्रति चासो राखिरहेका बेला हुन लागेको रक्षामन्त्री फेङहेको छोटो नेपाल भ्रमणलाई अर्थपूर्णरूपमा हेरिएको छ। चिनियाँ रक्षामन्त्री फेङहेको भ्रमण रक्षा मामिलाभन्दा पनि बढी राजनीतिक केन्द्रित हुने देखिएको छ। तर, सबैभन्दा बढी समय रक्षामन्त्री फेङहेले जंगी अड्डामा बिताउने र नेपाली सेनासँगको स्थायी र बलियो सम्बन्ध रहेको सन्देश दिनेछन्। प्रधानमन्त्री ओलीसँगको भेटमा फेङहेले नेपाली सेनालाई गर्ने सहयोगबारे पनि छलफल गर्नेछन्। प्रधानमन्त्री ओलीले अहिले रक्षामन्त्रीको समेत जिम्मेवारी सम्हाल्दै आएका छन्। भेटमा नेपालचीनबीचको पछिल्लो सम्बन्ध, बेल्ट एन्ड रोड इनिसियटिभ, रक्षा सहायतालगायत विषयमा छलफल हुनेछ। चिनियाँ राष्ट्रपति सी जिनफिङको विशेष सन्देश लिएर आउन लागेका रक्षामन्त्री फेङहे र प्रधानमन्त्री ओलीबीच समसामयिक राजनीति, सुरक्षा मामिलाबारे समेत छलफल हुने स्रोतले बताएको छ। प्रधानमन्त्रीले एमसीसी परियोजना पास गर्ने रणनीति लिएपछि सशंकित बनेको चीनले आफ्नो पोजिसनबारे छलफल गर्ने स्रोतले बताएको छ। चिनियाँ रक्षामन्त्री फेङहे र प्रधानसेनापति थापाबीच आइतबार अपराह्न जंगी अड्डामा भेटवार्ता हुने कार्यक्रम छ। नेपाली सेनाले चिनियाँ रक्षामन्त्री फेङहेको सम्मानमा जंगी अड्डा परिसरमा गार्ड अफ अर्नर दिनेछ। त्यसपछि चिनियाँ रक्षामन्त्रीको प्रतिनिधि मण्डल र नेपाली सेनाबीच द्विपक्षीय हित र सैन्य सहयोगबारे छलफल हुनेछ।"
चिनियाँ रक्षामन्त्री फेङहे आज आउँदै,"काठमाडौं : भारतीय कूटनीतिज्ञ एवं सुरक्षा निकायका प्रमुखहरूको आउजाउ भइरहेका बेला चिनियाँ रक्षामन्त्री वेइ फेङहे केही घण्टाका लागि आइतबार काठमाडौं आउँदै छन्। पछिल्लो पटक नेपाल भ्रमण गर्ने भारतीय कूटनीतिज्ञहरूले यहाँ भएको चिनियाँ उपस्थितिप्रति चासो राखिरहेका बेला हुन लागेको रक्षामन्त्री फेङहेको छोटो नेपाल भ्रमणलाई अर्थपूर्णरूपमा हेरिएको छ। परराष्ट्र मन्त्रालयले शनिबार विज्ञप्तिमार्फत आइतबार चिनियाँ रक्षामन्त्री फेङहेको एक दिने नेपाल भ्रमणबारे औपचारिक जानकारी गराएको छ। नेपाल भ्रमणका क्रममा चिनियाँ रक्षामन्त्री फेङहेले राष्ट्रपति विद्यादेवी भण्डारी, प्रधानमन्त्री केपी शर्मा ओली र प्रधानसेनापति पूर्णचन्द्र थापासँग भेट गर्ने कार्यक्रम रहेको परराष्ट्र मन्त्रालयले जनाएको छ। भारतले आफूप्रति निरन्तर उठाएको चासोलाई सन्तुलनमा राख्न चिनियाँ राष्ट्रपति सी जिङफिङले रक्षामन्त्री फेङहेलाई नेपाल भ्रमणमा पठाएको विश्लेषकहरूले बताएका छन्। चिनियाँ रक्षामन्त्री फेङहेको भ्रमण रक्षा मामिलाभन्दा पनि बढी राजनीतिक केन्द्रित हुने देखिएको छ। तर, सबैभन्दा बढी समय रक्षामन्त्री फेङहेले जंगी अड्डामा बिताउने र नेपाली सेनासँगको स्थायी र बलियो सम्बन्ध रहेको सन्देश दिनेछन्। चिनियाँ रक्षामन्त्री फेङहेले प्रधानमन्त्री ओलीसँगको भेटमा नेकपाभित्र देखिएको मतभेदबारे समेत चासो राख्ने स्रोतले बताएको छ। प्रधानमन्त्री ओलीसँगको भेटमा फेङहेले नेपाली सेनालाई गर्ने सहयोगबारे पनि छलफल गर्नेछन्। प्रधानमन्त्री ओलीले अहिले रक्षामन्त्रीको समेत जिम्मेवारी सम्हाल्दै आएका छन्। भेटमा नेपालचीनबीचको पछिल्लो सम्बन्ध, बेल्ट एन्ड रोड इनिसियटिभ, रक्षा सहायतालगायत विषयमा छलफल हुनेछ। चिनियाँ राष्ट्रपति सी जिनफिङको विशेष सन्देश लिएर आउन लागेका रक्षामन्त्री फेङहे र प्रधानमन्त्री ओलीबीच समसामयिक राजनीति, सुरक्षा मामिलाबारे समेत छलफल हुने स्रोतले बताएको छ। प्रधानमन्त्रीले एमसीसी परियोजना पास गर्ने रणनीति लिएपछि सशंकित बनेको चीनले आफ्नो पोजिसनबारे छलफल गर्ने स्रोतले बताएको छ। नेपालले एक चीन नीतिको सिद्धान्त अंगीकार गर्दै आएको छ। चीन नेपाली भूमि प्रयोग गरेर आफूविरुद्ध कुनै पनि गतिविधि नहोस् भन्ने चाहन्छ। नेपालस्थित चिनियाँ दूतावासले रक्षामन्त्री फेङहेको नेपाल भ्रमण र उनको तालिकाबारे औपचारिक रूपमा केही भनेको छैन। यद्यपि, चिनियाँ दूतावासले नेकपाका केही शीर्ष नेतासँग रक्षामन्त्री फेङहेको भेट गराउने तयारी गरिरहेको स्रोतले बताएको छ। चिनियाँ रक्षामन्त्री फेङहे र प्रधानसेनापति थापाबीच आइतबार अपराह्न जंगी अड्डामा भेटवार्ता हुने कार्यक्रम छ। नेपाली सेनाले चिनियाँ रक्षामन्त्री फेङहेको सम्मानमा जंगी अड्डा परिसरमा गार्ड अफ अर्नर दिनेछ। त्यसपछि चिनियाँ रक्षामन्त्रीको प्रतिनिधि मण्डल र नेपाली सेनाबीच द्विपक्षीय हित र सैन्य सहयोगबारे छलफल हुनेछ। चिनियाँ जनमुक्ति सेनाले नेपाली सेनालाई गरेको सहयोग तथा अनुदानमा सैन्य सामग्री ल्याउने विषयमा समेत द्विपक्षीय छलफल हुनेछ। कोरोना भाइरस संक्रमण जोखिमका कारण नेपाली सेना र चिनियाँ जनमुक्ति सेनाबीच हुँदै आएको संयुक्त सैन्य अभ्यास रोकिएको छ भने अन्य तालिमसमेत हुन पाएका छैनन्। दुवै मुलुकमा कोरोना भाइरसको संक्रमण बढेपछि चीनले नेपाली सेनालाई पत्र पठाई डिसेम्बरसम्म सैन्य अभ्यास र तालिम स्थगन गरिएको भनेको थियो। जनवरी २०२१ मा सैन्य अभ्यास र तालिमको समीक्षा हुने र त्यसपछि नियमित सैन्य तालिम सञ्चालन हुन सक्ने चिनियाँ जनमुक्ति सेनाले भनेको थियो। सैनिक प्रवक्ता सन्तोष वल्लभ पौड्यालले चिनियाँ रक्षामन्त्रीको भ्रमणमा द्विपक्षीय हित र सैनिक सहायताबारे छलफल हुने बताए। सैनिक प्रवक्ता पौड्यालले अन्नपूर्णसँग भने, चनियाँ रक्षामन्त्रीको भ्रमणपछि द्विपक्षीय सम्बन्ध थप बलियो हुने र स्थगन भएका सैन्य तालिमसमेत सुचारु हुने अपेक्षा गरेका छौं। नेपाली र चिनियाँ जनमुक्ति सेनानेपालचीनबीच सन् १९५५ मा कूटनीतिक सम्बन्ध स्थापना भएदेखि नै नेपाली सेना र चिनियाँ जनमुक्ति सेनाबीचको सम्बन्ध रही आएको छ। नेपाली सेना र चिनियाँ जनमुक्ति सेनाबीच भ्रमण, तालिम, संयुक्त सैन्य अभ्यास, उपकरण तथा हातहतियार सहयोगलगायत विभिन्न खेलकुदका कार्यक्रम हुँदै आएका छन्। नेपाली सेना र चिनियाँ जनमुक्ति सेनाबीच बहुपक्षीय सम्बन्ध र त्यसका महत्त्वपूर्ण फरकफरक आयाम छन्। नेपाली सेनाको आधुनिकीरणमा समेत चिनियाँ जनमुक्ति सेनाको महत्त्वपूर्ण भूमिका रहेको छ। चिनियाँ जनमुक्ति सेनाले ०७२ सालमा १ सय ९८ मिलियन आरएमबी बराबरको स्वास्थ्य सामग्री, फिल्ड अस्पताल, सञ्चार उपकरण र एपीसीहरू सहयोग गरेको थियो। यस्तै, ०७४ मा २ सय ३० मिलियन आरएमबी बराबरको हतियार, गोली गठ्ठा तथा विस्फोटक पदार्थ, एपीसी र सवारी साधन दिएको थियो। ०७५ सालमा १ सय ५० मिलियन आरएमबी बराबरको एपीसी, सवारी साधन, हेभी प्लान्ट इक्युप्मेन्टलगायत सामग्री दिनेबारे दुई पक्षबीच प्रोटोगल साइन भइसकेको छ। नेपाली सेना र चिनियाँ जनमुक्ति सेनाबीच ०७४ सालमा १ सय ९८ मिलियन आरएमबी बराबरको विभिन्न सैन्य सामग्री र उपकरण नेपाली सेनालाई दिने सम्बन्धमा हस्ताक्षर भइसकेको छ। चिनियाँ जनमुक्ति सेनाले हवाई रक्षा हतियार, सञ्चार उपकरण, मोबाइल, विभिन्न यातायातका साधन र शान्ति मिसनमा आवश्यक सैन्य सामग्री सहयोग गरेको छ। हालसम्म ७२ चिनियाँ जनमुक्ति सेनाले नेपालमा तालिम गरेका छन्।"
महासंघमा नयाँ नेतृत्व,"काठमाडौं : नेपाल उद्योग वाणिज्य महासंघले नयाँ नेतृत्व पाएको छ। महासंघको मंसिर ११ देखि १३ गतेसम्म सम्पन्न भएको ५४ औं वार्षिक साधारणसभा तथा अधिवेशनले नयाँ नेतृत्व पाएको हो। महासंघले शेखर गोल्छाको नेतृत्वमा ६४ सदस्य नयाँ नेतृत्व पाएको हो। महासंघको विधानअनुसार वरिष्ठ उपाध्यक्ष नै अध्यक्ष बन्ने प्रावधानअनुसार अब गोल्छाले महासंघको नेतृत्व सम्हाल्ने छन्। महासंघको वरिष्ठ उपाध्यक्षमा चन्द्रप्रसाद ढकाल विजयी भएका छन्। ढकालले आफ्ना प्रतिद्वन्द्वी किशोर प्रधानलाई भारी मतले पछि पार्दै ढकाल निर्वाचित भएका हुन्। महासंघको विधानअनुसार वरिष्ठ उपाध्यक्ष नै अर्को कार्यकालका लागि स्वतः अध्यक्ष बन्ने व्यवस्था अनुसार तीन वर्षको कार्यकाल सकेर गोल्छापछि महासंघको नेतृत्व ढकालले गर्नेे छन्। आइतबार बिहान सार्वजनिक भएको मतपरिणाम अनुसार ढकालले ६३३ मत ल्याए। उनका प्रतिद्वन्द्वी प्रधानले ४६७ मत ल्याए। विजयी भएका ढकालले एसोसिएटमा ५२२, वस्तुगतमा ५९ तथा जिल्ला नगरमा ५२ मत पाएका छन्। उनका प्रतिस्पर्धी प्रधानले एसोसिएटमा ३७५, वस्तुगतमा ३९ र जिल्ला नगरमा ५३ मत पाए। ढकालले मत परिणामसँगै पक्ष विपक्ष सकिएको र सबैसँग मिलेर निजी क्षेत्रको आवाज उठाउने बताए। शेखर गोल्छाको नेतृत्वमा एड्भोकेसी गर्दै आफूले सार्वजनिक गरेका २५ बुँदे कार्यक्रमलाई अघि बढाउने उनले उद्घोष गरे। महासंघ चुनावमा वरिष्ठ उपाध्यक्ष, तीन उपाध्यक्षसहित कुल ६४ पदका लागि १२७ उम्मेदवार चुनावी मैदानमा थिए। शनिबार सार्वजनिक मतपरिणाम अनुसार एसोसिएट्स तर्फ ढकाल पक्षका रामचन्द्र संघइ ४५५ मत ल्याई निर्वाचित भएका हुन्। त्रिवेणी समूहका निर्देशक संघई ढकाल प्यालनबाट चुनावी मैदानमा थिए। उनले किशोर प्रधान समूहका सौरभ ज्योतिलाई पराजित गर्दै एशोसियटको उपाध्यक्षमा निर्वाचित भएका हुन्। ८९० मत खसेकोमा ज्योतीले ४३४ मत ल्याए। एक भोट बदर भएको महासंघ निर्वाचन समितिले जनाएको छ। संघई एनआइसी एशिया, प्रेडेन्सियल इन्स्योरेन्स, नेपाल लाइफ इन्स्योरेन्स, सिटी सेन्टर, बिगमार्ट लगायतका दर्जनौं कम्पनीमा लगानी छ। संघाईले यसअघि महासंघमा चार कार्यकाल कार्यसमिति सदस्य भएर काम गरिसकेका छन्। महासंघको रोजगारदाता परिषदमा संघाईले उपसभापतिको जिम्मेवारी वहन गरिसकेका छन्। जिल्ला तथा नगर उपाध्यक्षमा दिनेश श्रेष्ठ विजयी भएका छन्। श्रेष्ठले ५८ मत ल्याएर विजयी भए। उनका निकटतम प्रतिद्वन्द्वी ढकाल समूहबाट उम्मेदवार बनेका गुणनिधि तिवारीले ४७ मत ल्याए। नेपाल उद्योग वाणिज्य महासंघ प्रदेश ३ र काठमाडौं जिल्ला संघको नेतृत्व गरिसकेका श्रेष्ठ २०५८ सालमा पहिलोपटक महासंघको कार्यसमिति सदस्यका रूपमा प्रवेश गरेका थिए। उनले महासंघको साना तथा घरेलु उद्योग विकास समिति, प्रविधि समिति, भन्सार समिति, राजस्व समिति, उद्योग समिति, मेला प्रवद्र्धन समिति, विधान संशोधन समितिमा बसेर काम गरिसकेका छन्। श्रेष्ठ यसअघि पनि महासंघको उपाध्यक्ष भइसकेका छन्। जिल्ला तथा नगरको तर्फबाट महासंघको केन्द्रीय समितिमा १८ जना कार्यकारिणी समितिका लागि ३८ जना प्रतिष्पर्धामा थिए। जिल्ला नगरका अधिकांश सदस्यमा प्रधान समूहबाट निर्वाचित भएका छन्। प्रधान प्यानलका ११ जना र ढकाल प्यानलबाट ७ जना जिल्ला नगर सदस्यमा निर्वाचित भएका हुन्। जिल्ला तथा नगरको सदस्यमा राजन श्रेष्ठ, तारानाथ घिमिरे, शोभकान्त पौडेल, कमल श्रेष्ठ, गजेन्द्र भगत, चक्रबहादुर अधिकारी, अरुणराज सुमार्गी, देव कुमार श्रेष्ठ, रामेश्वर मानन्धर, कमनबहादुर खड्का, सुरकृष्ण वैद्य, कुबिर कुमार श्रेष्ठ, डिबी बस्नेत, उमेश डालमिया, किशोर कुमार आचार्य, महेन्द्र कुमार श्रेष्ठ, अमृत भट्टचन, र गोपाल कौडिया निर्वाचित भए। वस्तुगत उपाध्यक्षमा अञ्जन श्रेष्ठ निर्वाचित भएका छन्। उनले ६२ मत पाएर विजयी भएका हुन्। उनका प्रतिस्पर्धी उमेशलाल श्रेष्ठले ३७ मत प्राप्त गरे। लक्ष्मी समूहका कार्यकारी निर्देशक रहेका श्रेष्ठ १६ वर्षदेखि महासंघमा आबद्ध छन्। उनले महासंघमा उद्योग समितिको सभापति, राजस्व समितिको सहसभापति र रोजगारदाता परिषद्को सदस्यको रूपमा काम गरेका छन्। वस्तुगततर्फ सदस्यमा दुवै प्यानलका उम्मेदवार निर्वाचित भएका छन्। १४ सदस्यका लागि २९ जना प्रतिष्पर्धामा थिए। सदस्यमा दुवैतर्फबाट ७७ जना निर्वाचित भएका छन्। वस्तुगत सदस्यतर्फ सबभन्दा धेरै मत ल्याउने नरेशलाल श्रेष्ठ छन्। वस्तुगततर्फ मीनमान श्रेष्ठ, सुमित कुमार केडिया, अरनिको राजभण्डारी, भक्त बहादुर हमाल, मनिषलाल प्रधान, प्रकाशसिंह कार्की, सुकुन्तलाल हिराचन, हेमराज ढकाल, सुवोधकुमार गुप्ता, गोविन्द ढुंगेल, विष्णुप्रसाद गैरे, सन्दिपकुमार अग्रवाल र आकाश अधिकारी विजयी भएका हुन्। खसेको कुल १०५ मतमध्ये २ वटा मत बदर भएको थियो। संस्थापक संघ तर्फबाट दामु अधिकारी केन्द्रीय सदस्यमा विजयी भएका छन्। उनी ढकाल प्यानलबाट निर्वाचित भएका हुन्। १३ मतभार रहेकोमा दामुले ७ मत ल्याएर विजयी भए भने उनका निकटतम् प्रतिद्वन्द्वी उत्तमलाल चुकेले ५ मत ल्याए। २ नम्बर प्रदेशबाट केन्द्रीय सदस्यमा विजयकुमार शाह १२ मत (शतप्रतिशत) ल्याएर विजयी भएका छन्। गण्डकी प्रदेशबाट बाबुराम गिरी ९ मत सहित विजयी भएका छन्। लुम्बिनी प्रदेशबाट जसमेर मियाँ, कर्णाली प्रदेशबाट लालिमान बुढा, सुदुरपश्चिमबाट पुष्पराज कमर निर्वाचित भएका छन्। त्यस्तै कार्यकारिणी सदस्यतर्फ १ नम्बर प्रदेशबाट राजेन्द्र राउत र द्विराष्ट्रियबाट सन्दीप अग्रवाल निर्विरोध निर्वाचित भइसकेका छन्। उनीहरु दुवै जना ढकाल पक्षका हुन्।"
यही आवमा लालपुर्जा,"काठमाडौं : चालू आर्थिक वर्षभित्र एक सय स्थानीय तहका भूमिहीनले लालपुर्जा पाउने भएका छन्। भूमिसम्बन्धी समस्या समाधान आयोगले भूमिहीन, दलित, सुकुमबासी र अव्यवस्थित बसोबासीलाई धनीपुर्जा बाँड्ने तयारी गरेको छ। सातैवटै प्रदेशका स्थानीय तहमा लालपुर्जा दिने आयोगको कार्ययोजना छ। आयोगका अध्यक्ष देवीप्रसाद ज्ञवालीले भने, यो आर्थिक वर्षभित्र एक सय पालिकाका भूमिहीन, दलित, सुकुमबासी र अव्यवस्थित बसोबासीले जग्गाको स्वामित्व प्राप्त गर्नेछन्, हामीले त्यहीअनुसारको योजना बनाएर काम थालिसकेको छौं। आयोगको हालैको पूर्ण बैठकले काम थालेको उनले बताए। जेठसम्ममा जग्गाको नाम जाँच, से्रस्ता तयार, प्रमाणीकरण सकेर धनीपुर्जा वितरण गर्ने आयोगको लक्ष्य छ। हामीले सबै प्राविधिक काम सकेर स्थानीय तहलाई हस्तान्तरण गर्छौँ, ज्ञवालीले भने, स्थानीय तहले पुर्जा वितरणको काम गर्छ। आयोगले पहिलो चरणमा प्रत्येक प्रदेशका दुईदुईसहित १४ स्थानीय तहसँग कार्यसम्पादन सम्झौता गरिसकेको छ। सम्झौतासँगै भूमिहीन, सुकुमबासी र अवस्थित बसोबासीको खोजी कार्य पनि थालिएको छ। आयोगले दोस्रो चरणमा १ सय ५० भन्दा बढी स्थानीय तहसँग सम्झौता गर्नेछ। कार्यसम्पादन सम्झौताका लागि स्थानीय तह छनोटको काम भइरहेको आयोगका सदस्य जगतबहादुर देउजाले जानकारी दिए। मंसिर २२ गते विराटनगरमा प्रदेश १ का थप स्थानीय तहसँग कार्यसम्पादन हुने बताइएको छ। त्यस्तै २४ गते प्रदेश २ को जनकपुरमा, २५ मा बागमतीको हेटौंडामा, २७ मा गण्डकीको पोखरामा, २८ मा लुम्बिनीको बुटवलमा, ३० मा कर्णालीको सुर्खेत र पुस २ गते सुदूरपश्चिमको धनगढीमा स्थानीय तहसँग कार्यसम्पादन सम्झौता हुँदैछ। मंसिरभित्रै कार्यसम्पादन सम्झौता गर्ने तयारीमा थियौं, तालिका बनाउँदा पुस २ सम्म भएको छ, अध्यक्ष ज्ञवालीले भने। आयोग गठन आदेशमा भूमिहीन सुकुमबासी र अव्यवस्थित बसोबासीको पहिचान, लगत संकलन र प्रमाणीकरणको काम स्थानीय तहमार्फत गर्नुपर्ने व्यवस्था छ। कानुनले भूमिहीन, सुकुमबासीलाई जग्गा बाँड्ने र अव्यवस्थित बसोबासीलाई व्यवस्थापन गर्ने जिम्मा आयोगलाई दिएको छ। अव्यवस्थित बसोबासीबाट कानुनमा तोकिएको दस्तुर लिएर तोकिएबमोजिमको जग्गा दिनु पर्नेछ। भूमिसम्बन्धी ऐन २०२१ को आठौं संशोधनमा हाल आवादी रहेको स्थानमा कम्तीमा १० वर्षदेखि बसोबास गर्दै आएका भूमिहीनलाई एक पटकका लागि तोकिएको क्षेत्रफल नबढ्ने गरी सरकारले जग्गा उपलब्ध गराउन सक्ने व्यवस्था छ। यस्ता व्यक्तिहरूलाई अन्य कुनै सरकारी जग्गामा तोकिएको क्षेत्रफल नबढ्ने गरी जग्गा उपलब्ध गराउन सक्ने व्यवस्था पनि ऐनमा छ। तोकिएको क्षेत्रफलभन्दा बढी जग्गामा बसोबास रहेको अवस्थामा सरकारले बढी जग्गा अन्य भूमिहीनलाई उपलब्ध गराउन वा प्राप्त गर्ने सक्नेछ। नियमावली नआउँदा केही समस्या भएको आयोगले जनाएको छ। सुधारेर ल्याउन मन्त्रिपरिषद्ले भूमि व्यवस्था, सहकारी तथा गरिबी निवारणमन्त्री पद्माकुमारी अर्याललाई जिम्मा थियो। नियमावली सुधारेर अर्यालले मुख्य सचिवलाई दिइसकेकी छिन्। लगत लिन त नियमावलीले नछेक्ने तर, जिल्ला समिति बनाउन नियमावली आवश्यक पर्ने अध्यक्ष ज्ञवालीले बताए। मन्त्रिपरिषद्बाट नियमावली पारित भइसकेको जानकारी आएको बताउँदै उनले भने, मन्त्रिपरिषद्बाट पारित भएको जानकारी हामीलाई दिइएको छ, राजपत्रमा प्रकाशित गर्ने प्रक्रियामा छ। राजपत्रमा प्रकाशित भएपछि मात्रै यो नियमावली कानुनको रूपमा लागू हुनेछ। यसैबीच आयोगले पूर्णता पाएको छ। सातवटै प्रदेशबाट एकएक जनालाई आयोगमा मनोनीत गरिएको छ। प्रदेश १ बाट गोपाल गुरागार्इं, प्रदेश २ बाट जगदेव यादव, बागमतीबाट केशव देवकोटा, गण्डकीबाट एकबहादुर राना, लुम्बिनीबाट शोभाराम बस्नेत र कर्णालीबाट बुद्धिप्रसाद शर्मा मनोनीत भएका छन्। सुदूरपश्चिम प्रदेशबाट भने मनोनीत हुन बाँकी छ। सरकारले गत वर्ष चैत ९ गते ज्ञवालीको नेतृत्वमा पाँच सदस्यीय भूमि आयोगको गठन गरेको थियो। आयोगको विज्ञ सदस्यमा भूमिअधिकारकर्मी जगतबहादुर देउजा र अन्य सदस्यहरूमा दिनेशचन्द्र यादव, भीमबहादुर कार्की, मञ्जली शाक्य छन्। आयोगमा जिल्ला समिति भने निर्माण हुन बाँकी छ।"
डिजिटलाइज्ड युगको सुरुआत,"काठमाडौं : प्रधानमन्त्री केपी शर्मा ओलीले कोभिड१९ महामारीबीच डिजिटल प्रविधि उल्लेख्य विकास भएको बताएका छन्। कोभिड१९ ले प्रत्येक सर्वसाधारणबीच दूरी बढाइदिएको समयमा डिजिटल कमर्स, डिजिटल पेमेन्टलगायत प्रविधिले एकआपसलाई जोड्ने प्रयास गरेको प्रधानमन्त्री ओलीको भनाइ छ। कोरोना महामारी नियन्त्रण गर्न बाध्यात्मक रूपमा लगाइएको बन्दाबन्दीले भौतिक सम्पर्कलाई निषेध गर्दा ईकमर्स, अनलाइन सपिङ, डिजटिल बैंकिङ र ईलर्निङलगायत डिजिटल उपचार, व्यवसाय र क्रियाकलाप नेपालका सहरी क्षेत्रमा मात्र होइन, धेरै स्थानमा आमजीवनको अंग बनेका छन्, राजधानीमा शनिबार आयोजित फोनपे डिजिटल इकोनोमी कन्क्लेभ २०२० लाई भर्चुअल प्रविधिमार्फत सम्बोधन गर्दै प्रधानमन्त्री ओलीले भने। ओलीका अनुसार सरकारले मन्त्रिपरिषद् बैठकलाई पेपरलेस बनाएर सिंहदरबार र बालुवाटारमा एक्सन रुम स्थापना गरी भर्चुअल प्रविधि प्रयोगमार्फत डिजिटलाइज्ड युगको सुरुआत गरिएको छ। सरकारले पहिलो पटक डिजिटल नेपालको खाका तयार पारी ईगभर्नेन्सको नीतिगत आधार कार्यान्वयनमा ल्याइएको उनको भनाइ थियो। उक्त डिजिटल नेपाल खाकामा कृषि, स्वास्थ्य, शिक्षा, सहरी पूर्वाधार, ऊर्जा, पर्यटन, वित्त र डिजिटल फाउन्डेसन गरी ८ प्रमुख क्षेत्रको पहिचान र प्राथमिकीकरण गरी कार्यान्वयनको प्रस्ताव गरिएको छ। यसका साथै, यी ८ क्षेत्रलाई समेट्ने गरी नेपाललाई आर्थिकसामाजिक प्रगतितर्फ निर्देशित गर्ने उद्देश्यसाथ ८० डिजिटल पहल पहिचान गरिएको छ। उक्त डिजिटल नेपाल खाकामा कृषि, स्वास्थ्य, शिक्षा, सहरी पूर्वाधार, ऊर्जा, पर्यटन, वित्ता र डिजिटल फाउन्डेसन गरी ८ प्रमुख क्षेत्रको पहिचान र प्राथमिकीकरण गरी कार्यान्वयनको प्रस्ताव गरिएको छ। यसमा ८० वटा फाउन्डेसन तयार छन्। जसमा डिजिटल फाउन्डेसन १९, कृषि ११, शिक्षा ८, स्वास्थ्य ७, ऊर्जा ९, पर्यटन ७, सहरी पूर्वाधारमा ९ र वित्तमा ११ गरी ८० वटा क्षेत्र तय भएका छन्। मालपोत, विद्युत् महसुल, आन्तरिक राजस्व, भन्सार महसुल, सवारी चालक अनुमतिपत्र, नवीकरणजस्ता नागरिकसँग प्रत्यक्ष जोडिएका सेवालाई एकीकृत सूचना प्रणालीमा आबद्ध गराउने प्रक्रिया सुरु भइसकेको प्रधानमन्त्रीको भनाइ थियो। अर्थमन्त्री विष्णुप्रसाद पौडेलले ७० प्रतिशत सरकारी कार्यालयको कारोबार अनलाइन प्रणालीमार्फत भइरहेको जानकारी दिए। डिजिटल इकोनोमीलाई सशक्त, प्रभावकारी ढंगले अगाडि बढाउन सरकार चाहिरहेको छ, अर्थमन्त्री पौडेलले भने, अब डिजिटल प्रविधिको विकल्प अरू हुन सक्दैन। सञ्चार तथा सूचना प्रविधिमन्त्री पार्वत गुरुङले डिजिटल नेपालका लागि पूर्वाधारहरू दु्रत गतिमा निर्माणका क्रममा रहेको बताए। अप्टिकल फाइवर, सूचना महामार्गको काम सातै प्रदेशमा भएको उल्लेख गर्दै मन्त्री गुरुङले पूर्वाधार कम्पनीको स्थापना, सहकम्पनी तथा सहआयोजनाको पनि सुरुवात गर्ने जानकारी दिए। सबै गाउँपालिकालाई एकीकृत गरी एकै स्थानबाट सूचना प्रवाह गर्न एप विकासको काम भइरहेको उनको भनाइ थियो। ब्रान्डवर्थ प्रालिका प्रमुख कार्यकारी अधिकृत मोहन गजुरेलले सरकारले अगाडि सारेको डिजिटल फ्रेमवर्क अगाडि बढाउने सवालमा एउटा हिस्सा बन्न सफल भएको बताए। नेपाल राष्ट्र बैंकका गभर्नर महाप्रसाद अधिकारीले पछिल्लो १० वर्षमा भुक्तानी प्रणाली र डिजिटाइजेसनको विषयमा उल्लेख्य प्रगति भएको बताए। सर्वसाधारणको आकांक्षा बढ्दै जाँदा यो क्षेत्रले उल्लेख्य फड्को मारिसकेको छ, छलफल सत्रमा गभर्नर अधिकारीले भने, प्रयोगकर्ता र संख्यात्मक हिसाबले चित्त बुझाउने आधार नभए पनि कोभिड१९ को बेलामा भएको डिजिटल भुक्तानी उत्साहप्रद छ। अधिकारीले राष्ट्र बैंकले मौद्रिक नीतिमार्फत डिजिटलाइजेसनलाई प्राथमिकतामा राखेको बताए। यसका लागि निजी र सरकारी तवरबाट पनि विश्वसनीय पूर्वाधार तयार भइरहेको उनले दाबी गरे। उनले सूचना प्रविधिको प्रयोगसँगै हुने जोखिम न्यूनीकरण गर्न जनचेतना अभिवृद्धिलाई राष्ट्र बैंकले प्राथमिकतासाथ राखेको बताए। महालेखा नियन्त्रक मधुकुमार मरासिनीले महालेखा नियन्त्रकको कार्यालयले डिजिटल प्रणाली अवलम्बन गर्नुका साथै नेतृत्वदायी भूमिका निर्वाह गरेको दाबी गरे। डिजिटलाइजेसनतर्फको हाम्रो यात्रा सुस्त भए पनि सन्तोषजनक छ, मरासिनीले भने, एक हिसाबले भन्ने हो भने नेपाल डिजिटल भइसकेको छ। केही वर्षअघिसम्म हरेक भुक्तानीका लागि लाइन बन्नुपर्ने अवस्था भए पनि हाल सरकारीसहित धेरै कारोबार र सेवा डिजिटलमा रूपान्तरण भइसकेको उनको भनाइ थियो। उद्योग, वाणिज्य तथा आपूर्ति मन्त्रालयका सहसचिव गणेश पाण्डेले अनलाइन व्यवस्थित र नियमन गर्न नीतिगत रूपमा कानुन बनाउन लागिएको जानकारी दिए। उनले विभिन्न क्षेत्रगत कानुनले यस व्यापारलाई समेटेकाले थप व्यवस्थित बनाउन कानुनको विधेयकमा छलफल भइरहेको बताए। नेसनल पेमेन्ट गेटवे नहुँदा विदेशबाट अनलाइन व्यापारको भुक्तानी गर्न कठिन भएकाले यसलाई सहजीकरण गर्न लागिएको उनको भनाइ थियो। सीडीएस एन्ड क्लियरिङ लिमिटेडका प्रमुख कार्यकारी अधिकृत पुण्यप्रसाद आचार्यले प्रविधिका कारण सेयर र आईपीओ भर्नेको लामो लाइन अन्त्य भएको बताए। सीडीएससी पेपरलेस नेटवर्कका रूपमा अगाडि बढिरहेको आचार्यको भनाइ थियो। उनले भने, आईपीओ अनलाइनबाटै लिने सुविधा हुँदा कोभिड महामारीका बेला धेरै सहज भइरहेको छ। उनले पुँजी बजारमा हरेक दिन ५ देखि ६ अर्ब हारहारीमा कारोबार भइरहेको अवस्थामा यसको व्यवस्थापन अनलाइन सिस्टमबाटै भइरहेको जानकारी दिए। हाल पुँजी बजार सहरकेन्द्रित छ। डिजिटल प्रणालीको सहायताले यसलाई गाउँतिर पनि लैजानुपर्छ, उनले भने, इन्टरनेटको पहुँच र वित्तीय साक्षरता बढेसँगै सबै ठाउँबाट पुँजी बजारमा उपस्थिति हुने अवस्था छ। त्यसैले बैंक तथा वित्तीय संस्था, ब्रोकर र सम्बद्ध सबै सरोकारवालाबीच सहकार्य हुनुपर्छ। नेपाल क्लियरिङ हाउस लिमिटेडका प्रमुख कार्यकारी अधिकृत निलेशमानसिंह प्रधानले लाइनबाट अनलाइनको यात्रामा गइरहँदा एनसीएचएलको प्रभाव उल्लेखनीय रहेको दाबी गरे। एनसीएचएलमार्फत यो आर्थिक वर्षमा कात्तिक मसान्तसम्म करिब १ अर्ब ५५ करोड रुपैयाँ कारोबार डिजिटल प्रणालीबाट भएको उनको भनाइ थियो। शिक्षा, विज्ञान तथा प्रविधि मन्त्रालयका प्रवक्ता दीपक शर्माले डिजिटल प्रविधिलाई मास्टर प्लानका रूपमा लैजान जरुरी रहेको बताए। ईलर्निङका लागि अहिले नेपालमा ५ वर्गका विद्यार्थी छन्। जो अध्ययनका लागि केही नभएका, अर्काथरी रेडियोको पहँुच भएका, टेलिभिजनको पहुँच भएका, डेक्स्टप तथा ल्यापटप लगायतको पहुँच भएका छन्। नेपाल दूरसञ्चार प्राधिकरणका अध्यक्ष पुरुषोत्तम खनालले सन् २०२२ सम्म सबै स्थानीय तहमा ब्रोडब्यान्ड इन्टरनेटको पहुँच पुग्ने जानकारी दिए। खनालले ०५४ सालमा प्राधिकरण स्थापना हुनुअघि नेपालको टेलिघनत्व अत्यन्तै न्यून रहे पनि छोटो अवधिमै टेलिघनत्व १ सय २३ प्रतिशत पुगेको तथ्यांक प्रस्तुत गरे। ७७ वटै जिल्लामा फोरजी सुविधा पुगेको उनको दाबी थियो। नेपाल इन्भेस्टमेन्ट बैंककी रिना चन्दले डिजिटल भुक्तानी प्रयोग बढ्दै जाँदा प्रयोगकर्ताको डेटा सुरक्षा महत्त्वपूर्ण हुने भएकाले यसमा सबै पक्ष गम्भीर हुनुपर्ने सुझाव दिइन्। भिजा इन्टरनेसनलका सौम्य वासुले करिब ४ करोड मोबाइल ग्राहक रहेको नेपालमा डिजिटल भुक्तानीको बजार भविष्यमा ठूलो हुने भएकाले यसमा नीतिगत सहजीकरण पनि हुँदै जानुपर्ने बताए। हामीले अहिले ५० वटा विभिन्न संस्थासँग नेपालमा काम गरिरहेका छौं, वासुले भने, त्यो सबै साझा सहकार्यले नै सम्भव भएको हो। नगदलाई डिजिटल प्रणालीमा रूपान्तरण गर्ने हामी सबैको उद्देश्यले यो सम्भव भएको हो। नेसनल पेमेन्ट कर्र्पोरेसन अफ इन्डियाका रितेश शुक्लाले नेपालभारतबीच डिजिटल भुक्तानीका विषय समान किसिमका अवसर र चुनौती रहेको बताए। दुई देशका केन्द्रीय बैंकहरूको सहकार्यले डिजिटल भुक्तानी प्रवद्र्धनमा महत्त्वपूर्ण भूमिका निर्वाह गर्ने उनको भनाइ थियो। आईएमई ग्रुपका कार्यकारी अधिकृत सुमन पोखरेलले कोभिडका बेला सबै जना आत्तिए पनि विस्तारै बानी पर्दै गएको बताए। हामीलाई पनि लागेको थियो धेरै नेपाली फर्किनेछन् र अब रेमिट्यान्स घट्नेछ, पोखरेलले भने, धेरै नेपाली फर्किए तर फर्किनेहरूले सामान नल्याएर पैसा पठाए। त्यो पनि वैधानिक रूपमा। यसले गर्दा पनि महामारीका बेला रेमिटयान्सको कारोबार बढेको छ। चौधरी ग्रुपका प्रबन्ध निर्देशक निर्वाण चौधरीले प्रविधिको विकासले डिजिटल रेमिट्यान्सको राम्रो वृद्धि भइरहेको बताए। हाम्रा प्रवासी कामदारलाई डिजिटल रेमिट्यान्सको विषयमा जानकारी दिन आवश्यक छ, चौधरीले भने, हाम्रोजस्तो मुलुकमा अझै करिब पाँच वर्ष लाग्छ डिजिटल रेमिट्यान्सलाई एडप्ट गर्न।"
चिनियाँ रक्षामन्त्रीको ८ घण्टा : विमानस्थलदेखि शीतल निवाससम्म (२० तस्बिर),"काठमाडौं : चीनको राज्यपरिषद् सदस्य तथा रक्षामन्त्री वेइ फेङ्हेले आइतबार नेपालको एक दिवसीय नेपाल भ्रमण गरेका छन्। आइतबार बिहान करिब ११ बजे एक दिने भ्रमणका लागि काठमाडौं आइपुगेका वेइलाई गृहमन्त्री रामबहादुर थापा बादलले त्रिभुवन अन्तर्राष्ट्रिय विमानस्थलमा स्वागत गरे। विमानस्थलबाट सिधै बालुवाटारस्थित चिनियाँ दूतावास पुगेका वेइ साढे दुई बजेटिर नेपाली सेनाको मुख्यालय जंगी अड्डामा पुगे। उनले प्रधानसेनापति पूर्णचन्द्र थापासँगको वार्तापछि चिनियाँ र नेपाली सेनाका प्रतिनिधिबीचको छलफलमा सहभागीता जनाए। जंगी अड्डामा नेपाली सेनाले वेइलाई सलामीसमेत अर्पण गर्यो। उनको भ्रमण टोलीमा चिनियाँ जनमुक्ति सेनाका उच्च अधिकारीसमेत सहभागी थिए। २१ सदस्यीय प्रतिनिधिमण्डलको नेतृत्व गर्दै विशेष विमानबाट काठमाडौं आएका हुन्। बालुवाटारमा प्रधानमन्त्रीसँग शिष्टाचार भेट जंगी अड्डाको भेटघाट र छलफलपछि रक्षामन्त्री वेइ रक्षा मन्त्रालयको समेत कार्यभार सम्हालेका प्रधानमन्त्री केपी शर्मा ओलीसँग शिष्टाचार भेट गर्न बालुवाटार पुगे। प्रधानमन्त्री निवास बालुवाटारमा शिष्टाचार भेटका क्रममा प्रधानमन्त्री ओलीले चीनका राज्य परिषद् सदस्य वेइसँग सन् २०१६ मा आफूले गरेको चीन भ्रमणका क्रममा भएको व्यापार र पारवहन सम्झौता र अन्य द्विपक्षीय उच्चस्तरीय भ्रमणका क्रममा भएका सम्झौता कार्यान्वयनका क्रममा रहेको जानकारी गराए। भेटमा सहभागी प्रधानमन्त्री ओलीका विदेश मामिला सल्लाहकार डा राजन भट्टराईका अनुसार प्रधानमन्त्री ओलीले गत वर्ष नेपालका भएको चिनियाँ राष्ट्रपति सी चीन फिङको ऐतिहासिक र सफल भ्रमणको स्मरण गर्दै नेपालको भूमि चीनविरुद्ध प्रयोग हुन नदिने प्रतिबद्धता दोहोर्याएका थिए। यसबीच राष्ट्रपति विद्यादेवी भण्डारीको पनि चीनमा औपचारिक भ्रमण भएको थियो। रक्षा मन्त्रालयको कार्यभार सम्हालेका प्रधानमन्त्री ओलीले चीनले नेपालमा दूरसञ्चार, रेल, विद्युत्, आर्थिक र सामाजिक क्षेत्रको पूर्वाधार विकासमा गर्दै आएको सहयोगप्रति आभार व्यक्त गरे। उनले नेपाल समृद्धिका क्षेत्रमा चीनको विकास र सफलताबाट सिक्न चाहेको पनि बताए। प्रत्युत्तरमा चिनियाँ मन्त्री वेइले नेपालसँग भएका सम्झौताको कार्यान्वयनमा आफ्नातर्फबाट कुनै समस्या नरहेको उल्लेख गर्दै दुवै देश शान्तिका पक्षमा रहेकाले कुनै एक र अर्को देशसँगको सम्बन्धमा तेस्रो मुलुकको सम्बन्धलाई जोड्न नहुने बताए। सल्लाहकार डा भट्टराईका अनुसार मन्त्री वेइले चीन क्षेत्रीय र अन्तरराष्ट्रिय शान्तिका पक्षमा समेत रहेको स्मरण गराए । शीतल निवासमा राष्ट्रपतिसँग शिष्टाचार भेट प्रधानमन्त्रीसँगको भेट सकेर वेइ राष्ट्रपति विद्यादेवी भण्डारीसँग शिष्टाचार भेटका लागि शीतल निवास पुगे। चिनियाँ रक्षामन्त्रीसँगको भेटमा राष्ट्रपति भण्डारीले नेपालको सार्वभौमसत्ता, भौगोलिक अखण्डता र स्वतन्त्रताको सम्मान गर्दै आएकामा छिमेकी मित्र राष्ट्र चीनको सराहना गरिन्। वेइसँग राष्ट्रपति कार्यालय शीतल निवासमा भएको शिष्टाचार भेटमा राष्ट्रपतिले नेपाल र चीनबीच शदियौँदेखि रहिआएको प्रगाढ सम्बन्ध थप सुदृढ गर्न रक्षामन्त्रीको भ्रमण कोसेढुङ्गा हुने विश्वास व्यक्त गरेकी हुन्। राष्ट्रपति र चिनियाँ रक्षामन्त्रीबीच भएको भेटमा दुई देशबीच भएको विकास साझेदारीसम्बन्धी सम्झौताको कार्यान्वयनमा जोड दिइएको राष्ट्रपतिका सूचना तथा सञ्चारविज्ञ टीकाप्रसाद ढकालले जानकारी दिए। शिष्टाचार भेटको अवसरमा नेपाल सरकारका उच्चपदस्थ पदाधिकारी, नेपालका लागि चिनियाँ राजदूतसहित प्रतिनिधिमण्डलका सदस्यको पनि सहभागिता थियो। आइतबार बिहान नेपाल आएका वेइको टोली शीतल निवासमा राष्ट्रपतिसँगको भेटपछि चीन फर्किएको छ। भ्रमणको महत्व चीनियाँ उच्च प्रतिनिधिको यो भ्रमणलाई महत्वका साथ हेरिएको छ। विमानस्थलमा पत्रकारसँग बोल्दै वेइले चीन र नेपालका राष्ट्राध्यक्ष एवं सरकार प्रमुखका तहमा भएका द्विपक्षीय समझदारी कार्यान्वयनका सिलसिलामा आफू नेपालको छोटो भ्रमणमा आएको बताएका छन्। त्रिभुवन अन्तरराष्ट्रिय विमानस्थलको विशिष्ट कक्षमा गृहमन्त्री थापालगायत उच्च अधिकारीले स्वागतपछि सङ्क्षिप्त मन्तव्य व्यक्त गर्दै चिनियाँ विशिष्ट अतिथिले पारस्परिक सैन्य सहयोग अभिवृद्धि गर्दै दुई देशबीचको विद्यमान सम्बन्धलाई थप सुदृढ तुल्याउनु आफ्नो भ्रमणको उद्देश्य भएको स्पष्ट पारे। चीन र नेपालबीच सबल एवं सुदृढ सम्बन्ध रहेको जनाउँदै उनले त्यसलाई नयाँ उचाइमा पुर्याउने लक्ष्यका साथ आफू नेपाल आएको बताए। भ्रमण परिणाममुखी हुनेमा म विश्वस्त छु, कोभिड(१९ का कारण भ्रमणमा केही विलम्ब भयो', उनले भने, कोभिड१९ का समयमा नै भएको आफ्नो भ्रमणको विशेष महत्व हुनेछ। पाँच करोड युआन सहयोगको घोषणा चीनले नेपाली सेनासँगको सहकार्य र साझेदारीलाई थप सुदृढ तुल्याउन पाँच करोड युआन बराबरको सैन्य सहयोग उपलब्ध गराउने घोषणा गरेको छ। नेपाली सेनाको क्षमता अभिवृद्धि, उसलाई आवश्यक पर्ने प्रतिरक्षा सामग्री तथा कोभिड१९ महामारीविरुद्धको प्रतिकार्यका निम्ति उक्त रकम प्रदान गर्ने घोषणा गरेको हो। चीनको राज्यपरिषद् सदस्य वेइ नेतृत्वको प्रतिनिधिमण्डल र प्रधानसेनापति थापा नेतृत्वको प्रमण्डलबीच जङ्गी अड्डामा आइतबार अपराह्न भएको द्विपक्षीय वार्तामा दुवै देशका सेनाबीचको विद्यमान सौहाद्र्रपूर्ण मित्रवत् सम्बन्धलाई सुमधुर, मजबुत एवं अझ विस्तार गर्न अतिरिक्त सहयोग स्वरुप उक्त रकम बराबरको सैन्य सहायता उपलब्ध गराउने प्रतिबद्धता व्यक्त भएको रक्षा मन्त्रालयका एक उच्च अधिकारीले जानकारी दिए। भ्रमण सफल र सार्थक भयो आठघण्टाको व्यस्त कार्यतालिका पूरा गरेर इस्लामावाद प्रस्थान गर्नुअघि गृहमन्त्री थापालाई आफ्नो भ्रमणबारे उनले ब्रिफिङ गरेका थिए। म र मेरो प्रतिनिधिमण्डललाई प्रदान गर्नुभएको आतिथ्यताबाट म र मेरो प्रतिनिधिमण्डल ज्यादै प्रभावित भएको छ, ब्रिफिङका क्रममा रक्षामन्त्री वेइले प्रसन्न मुद्रामा भने, हाम्रो द्विपक्षीय सम्बन्धलाई अझ प्रगाढ एवं उन्नत तुल्याउन मेरो भ्रमण सफल एवं सार्थक रह्यो। रक्षामन्त्री वेइलाई गृहमन्त्री थापा, रक्षा मन्त्रालयका सचिव रेश्मीराज पाण्डे, नेपाली सेनाका रथी प्रभुराम शर्मा, नेपालका लागि चीनका राजदूत हउ यान्छी, परराष्ट्र मन्त्रालयका सहसचिव कालिप्रसाद पोखरेललगायतले स्वागत गरेका थिए। आठ घण्टा लामो समय नेपालमा बिताएका रक्षामन्त्री वेइलाई स्वागतका लागि पुगेको टोलीसँगै अन्य उच्च अधिकारीले विमानस्थल पुगेर बिदाई गरे। तस्बिर स्रोत : रासस, नेपाली सेना, प्रधानमन्त्री र राष्ट्रपतिको निजी सचिवालय"
द्विपक्षीय समझदारी कार्यान्वयन गर्न नेपाल आएको हुँ : रक्षामन्त्री वेइ,"काठमाडौं : चीनको राज्यपरिषद् सदस्य तथा रक्षामन्त्री वेइ फेङ्हेले चीन र नेपालका राष्ट्राध्यक्ष एवं सरकार प्रमुखका तहमा भएका द्विपक्षीय समझदारी कार्यान्वयनका सिलसिलामा आफू नेपालको छोटो भ्रमणमा आएको बताएका छन्। त्रिभुवन अन्तरराष्ट्रिय विमानस्थलको विशिष्ट कक्षमा गृहमन्त्री रामबहादुर थापालगायत उच्च अधिकारीले स्वागतपछि सङ्क्षिप्त मन्तव्य व्यक्त गर्दै चिनियाँ विशिष्ट अतिथिले पारस्परिक सैन्य सहयोग अभिवृद्धि गर्दै दुई देशबीचको विद्यमान सम्बन्धलाई थप सुदृढ तुल्याउनु आफ्नो भ्रमणको उद्देश्य भएको स्पष्ट पारे। चीन र नेपालबीच सबल एवं सुदृढ सम्बन्ध रहेको जनाउँदै उनले त्यसलाई नयाँ उचाइमा पुर्याउने लक्ष्यका साथ आफू नेपाल आएको बताए। 'भ्रमण परिणाममुखी हुनेमा म विश्वस्त छु, कोभिड१९ का कारण भ्रमणमा केही विलम्ब भयो,उनले भने, 'कोभिड१९ का समयमा नै भएको आफ्नो भ्रमणको विशेष महत्व हुनेछ।' रक्षामन्त्री वेइलाई गृहमन्त्री थापा, रक्षा मन्त्रालयका सचिव रेश्मीराज पाण्डे, नेपाली सेनाका रथी प्रभुराम शर्मा, नेपालका लागि चीनका राजदूत हउ यान्छी, परराष्ट्र मन्त्रालयका सहसचिव कालिप्रसाद पोखरेललगायतले स्वागत गरेका थिए । चिनियाँ विशिष्ट पाहुना २१ सदस्यीय प्रतिनिधिमण्डलको नेतृत्व गर्दै विशेष विमानबाट काठमाडौं अवतरण गरेका हुन्। प्रतिनिधिमण्डलमा जनमुक्ति सेनाका उच्च अधिकारीसमेत छन्। आजै उनले राष्ट्रपति विद्यादेवी भण्डारी र रक्षा मन्त्रालयको समेत कार्यभार सम्हालेका प्रधानमन्त्री केपी शर्मा ओलीसँग बेग्लाबेग्लै शिष्टाचार भेट तथा प्रधानसेनापति पूर्णचन्द्र थापासँग द्विपक्षीय वार्ता गर्ने कार्यक्रम छ । रासस"
कांग्रेस नेता मीन विश्वकर्मा ३६ दिनपछि डिस्चार्ज,काठमाडौं : कोरोना भाइरस (कोभिड१९) संक्रमणबाट गम्भीर बिरामी भएका नेपाली कांग्रेस नेता मीनबहादुर विश्वकर्मा एक महिना भन्दा लामो समयको अस्पताल बसाईपछि घर फर्किएका छन्। नेता विश्वकर्मा ३६ दिनपछि आइतबार डिस्चार्ज भएको परिवारले जनाएको छ। कात्तिक १ गते कोरोना संक्रमण पुष्टि भएका कांग्रेस नेता विश्वकर्मा स्वासप्रश्वासमा समस्या भएपछि कात्तिक ८ गते वीर अस्पताल भर्ना भएका हुन्। उनको स्वास्थ्यमा थप समस्या देखिएपनि कात्तिक ११ गते काठमाडौंको ग्राण्डी अस्पतालमा रिफर गरिएको थियो। फोक्सोमा निमोनिया भएपछि करिव एक हप्ता भेन्टिलेटरमा राखेर उनको उपचार भएको थियो। विश्वकर्माको स्वास्थ्य अवस्था नाजुक बन्दै गएपछि कांग्रेसले सरकारलाई उपचारमा गम्भीर बन्न ध्यानाकर्षण गराएको थियो। उपचारकै क्रममा उनको कोरोना रिपोर्ट नेगेटिभ आएपनि स्वास्थ्यमा सुधार नआएकाले लामो समय अस्पताल बस्नुपरेको नेता विश्वकर्माका स्वकीय सचिव टेकबहादुर विकले बताए। उनका अनुसार स्वास्थ्यमा सुधार भएपछि चिकित्सकको सल्लाहमा डिस्चार्ज गरिएको हो। चिकित्सकले केही समय घरमै आराम गर्न सुझाव दिएका छन्। नेता विश्वकर्मा नेपाल दलित संघका केन्द्रीय अध्यक्ष हुन्।
प्रचण्डको प्रस्ताव खारेजयोग्य,"नेकपाका दुई अध्यक्ष प्रधानमन्त्री केपी शर्मा ओली र पुष्पकमल दाहालबीचको सम्बन्ध झन् तिक्त हुँदै गएको छ। कात्तिक २८ गते सचिवालय बैठकमा दाहालले ओलीविरुद्ध गम्भीर प्रकृतिका आरोप लगाउँदै राजनीतिक प्रस्ताव ल्याए। त्यसलाई तल्ला तहसम्म पुर्याए। त्यसलाई फिर्ता लिन दबाब दिँदै आएका ओलीले हिजो शनिबार सचिवालय बैठकमै समानान्तर प्रस्ताव ल्याएका छन्। त्यसमा उनले दाहालमाथि कडा प्रहार गरेका छन्। ओलीको प्रस्तावका मुख्यमुख्य अंश बुँदागत रूपमा यहाँ दिइएको छ  अध्यक्ष प्रचण्ड, तपाईंको प्रस्ताव बैठकमा छलफल या परामर्श गर्न रीतसमेत नपुगेको, तपाईंको नितान्त व्यक्तिगत असन्तुष्टि, सीमाहीन कुण्ठा र निहित स्वार्थ लुकेको कृत्रिम आरोपको सँगालो मात्रै हो। यो प्रथम दृष्टिमै खारेजयोग्य छ।  कम्युनिस्ट पार्टीहरू आफ्ना राष्ट्रिय या आन्तरिक विषयवस्तुका कारण होइन, अन्य कुनै विदेशी पार्टीभित्रका विवादका पक्षविपक्षमा उभिएर विभाजित भए।  लागेको थियो, नेपाली कम्युनिस्ट आन्दोलन यस्ता प्रवृत्तिबाट मुक्त भएको छ र संस्कार, संस्कृति र सभ्यताको हिसाबले उन्नत ठाउँमा आइपुगेको छ। तर कमरेड प्रचण्ड को कथित प्रस्तावमा प्रयुक्त भाषाहरू हेरेपछि निष्कर्षमा पुगें, म भ्रममा रहेछु।  यो स्वस्थ नीतिगत बहस हो कि वार कि पार को लडाइँ ? यो अन्तरविरोध नै हो भने पनि, यो मित्रतापूर्ण हो कि शत्रुतापूर्ण ? तपाईंले आफ्ना एकतर्फी लिखतमार्फत पार्टीभित्रका असहमतिलाई शत्रुतापूर्ण अन्तरविरोधमा बदल्नुभएको छ र कम्युनिस्ट आन्दोलनलाई गम्भीर संकटमा धकेल्नुभएको छ। समयले यसको उचित हिसाब गर्ने नै छ।  तपाईंको झूटो आरोपपत्र हातहातमा बोकेर विपक्षीहरू हिँड्न थालेको देखिसक्नुभएको होला। उनीहरू दंग होलान् नेकपालाई खुइल्याउन हामीले त केही गर्नै नपर्ने भयो !  तपाईंलाई मेरो चुनौती छ कि आरोप पुष्टि गर्नुस् र राज्यको कानुन तथा पार्टी विधानअनुसार मलाई कारबाही गर्नुस्, कि त आफ्नै सहयोद्धामाथि निराधार आरोप लगाएर पार्टी एकता भंग गर्ने धृष्टताको जवाफदेही बन्न तयार हुनुहोस्।  संविधान निर्माण र यसप्रतिको तपाईंको निष्ठा तपाईंले दाबी गरेजस्तो निष्ठा होइन, परिवर्तित शक्ति सन्तुलनले निर्माण गरेको बाध्यात्मक परिस्थितिको उपज थियो।  सहमतिका साथ अगाडि बढ्ने यावत् प्रयास र प्रस्ताव लत्याएर आफैंले प्रस्ताव गरेको, आफ्नै पार्टीसम्मिलित सरकारविरुद्ध अविश्वास प्रस्ताव दर्ता गर्न आफ्ना मन्त्री साथीहरूलाई झन्डा हल्लाउँदै जान निर्देशन दिनुभयो। यसो गर्दा तपाईंलाई नैतिकताको प्रश्नले अलिकति पनि छोएन है भनेर मैले कहिल्यै सोधिनँ।  निर्वाचन परिणाम, नयाँ सरकार गठन र एकीकरणले ल्याएको उत्साहमा चिसो पानी खन्याउने गरी तपाईंले आफ्नो भारत भ्रमणका क्रममा आलोपालो प्रधानमन्त्रीको सहमति भएको खुलासा गर्नुभयो।  एकलव्यजस्तै खालि सरकारमा मात्रै तपाईंको ध्यानदृष्टि र प्रधानमन्त्री र सरकारको स्थायित्वविरुद्ध निरन्तर रागका कारण राजनीतिक स्थिरताविरुद्ध कस्तो सन्देश गइरहेको छ, ख्याल गर्नुभएको छ नि ?  जमानत नजोगिएको ठाउँमा समेत झन्डै बराबरीको हैसियतमा कमिटी गठन गरिएका छन्। कहाँनिर एकता भावना प्रतिविम्बित भएन ?  महाधिवेशनबाट विचार, संगठन संरचना र नेतृत्व खुला प्रतिस्पर्धाका आधारमा चयन गर्न तपाईं तयार हो ? म त तयारै छु।  तपाईं यो ठाउँमा आउनुभएको पनि तत्कालीन नेकपा (माओवादीकेन्द्र) को अध्यक्षकै हैसियतले हो भन्ने नबिर्सनुस्।  एकीकरणको दुई वर्षपछि आएर, कसैको हामी पनि त महाधिवेशनबाट निर्वाचित थियौं नि, हाम्रो मूल्य खोइ ? भन्ने असन्तुष्टिलाई आफ्नो प्रस्तावमा घुसाउँदा यसको के अर्थ लाग्छ ?  समस्या त त्यहाँबाट सिर्जना भएको हो, जब कार्यकारी अध्यक्ष स्वयंले खुमलटारलाई पार्टीभित्रका निश्चित कमरेडहरू मात्रै बस्ने थलोका रूपमा विकास गर्नुभयो।  प्रधानमन्त्री बनाउने, तर उसले विश्वास गरेको टिम छनोट गर्न नपाउने, उपयुक्त ठाउँमा नियुक्ति गर्न पनि नपाउने, मन्त्रीहरूलाई उसले होइन अरू कसैले चलाउने, उसका हातखुट्टा चारैतिर बाँधिने, तर परिणाम भने उसैले दिनुपर्ने, जवाफदेही पनि उही हुनुपर्ने ?  दुईतिहाइ बहुमतप्राप्त प्रधानमन्त्री भनिए पनि मैले संयुक्त सरकारको प्रधानमन्त्रीभन्दा पनि बढी असहजताका बीच काम गर्नु परिरहेको छ।  कार्यकारी अधिकारसहित पार्टी सञ्चालनको जिम्मा पाउनुभएको अध्यक्ष कमरेडले आफ्नो भागमा परेको काममा प्रगति कति गर्नुभयो ? मेरा कारणले हुन नसकेको भए, तपाईंले गर्नु भएको गृहकार्य मा केकेमा र कहाँ मेरो अवरोध रह्यो ?  जनताबाट निर्वाचित प्रतिनिधिलाई पार्टी जिम्मेवारीबाट अलग गरेर जनतासँग प्रत्यक्ष सम्बन्ध नहुने संरचनाबाट अहिलेको आन्दोलनको नेतृत्व सम्भव हुने म देख्दिनँ।  पार्टी एकता भएको साढे दुई वर्षपछि पनि तपाईंले बोकेर हिँडेको यो कस्तो पूर्व मान्यता हो ? नेकपा एक पार्टी हो कि संयुक्त मोर्चा ? अब पनि यही पूर्व मान्यता बोकेर हामी कहाँ पुग्छौं ? अनि, यो कस्तो दोहोरो मापदण्ड हो, जहाँ तपाईंले रातदिन पूर्वएमालेका नेताहरूसँग बैठक बस्नुहुन्छ र समीकरण बनाउनु हुन्छ, तर त्यो पार्टी एकता र सहमति का लागि हुने !  तपाईंले बारम्बार मबाट त्यागको माग गर्नुभएको छ। मैले स्थायी कमिटीको बैठकमा औपचारिक रूपमै आगामी महाधिवेशनबाट अध्यक्षको जिम्मेवारीमा नरहने र आगामी निर्वाचनपश्चात् प्रधानमन्त्री नबन्ने जानकारी गराइसकेको छु। योभन्दा बढी मैले के त्याग गर्नुपर्ने हो ?  कहिलेकाहीं आफैं छक्क पर्छु कम्युनिस्ट आन्दोलनमा यो कस्तो संक्रामक रोग हो, जसले सामान्य असहमतिलाई पनि जबर्जस्ती कटु, विद्वेषपूर्ण र विग्रहकारी बनाउँछ ? यी यति अराजनीतिक आरोप हुन्, जसलाई यहाँ उल्लेख गर्न पनि मलाई सिकसिक लागिरहेको छ।  यति धेरै आरोप र अभियोग लगाइसकेपछि तपाईंले आफ्नो कथित प्रस्तावको अन्त्यमा मबाट फेरि गम्भीर आत्मसमीक्षा र आत्मालोचना को माग गर्नुभएको छ। यी आरोप सत्य हुन् भने, यति गम्भीर अपराध गरेपछि पनि, आत्मालोचना गरेर उम्किन पाइन्छ ?  कमरेड, सबै कुरा बजारको जिम्मा छाडिदिने, ठूला पुँजीपतिको संरक्षण गर्दै जनताप्रतिको जिम्मेवारी र सामाजिक उत्तरदायित्वबाट राज्य पन्छिने एवं चरम व्यक्तिवादलाई प्रोत्साहन गर्ने नवउदारवाद र हामीले लिइरहेका यो बाटो कहाँनिर भेट हुन्छ ?  परम्परागत संसदीय गणतन्त्र भनेर के भन्न खोज्नुभएको हो ? म यस्ता धेरै जार्गन बुझ्दिनँ।  वाइडबडी भनिने एयरबस ३३० खरिद गर्दा सरकारमा को थियो ? ३८ क्विन्टलभन्दा बढी सुनको तस्करी हुँदा को सत्तामा थियो ? ललितानिवास प्रकरण कहिलेबाट र कोको हुँदै अगाडि बढेको थियो ? सबै स्पष्ट छैन र ?  नियमित र वैध आम्दानीको स्रोत नभए पनि कतिपय नेताहरूको जीवनशैली एकदमै विलासी भएको, कतिपय नेताहरूको वर्ग उत्थान भएको, बसाइउठाइ अपारदर्शी भएको कार्यकर्ता र जनताको टिप्पणी छ। म त यस विषयमा केही नबोलौंला, व्यक्तिगत विषय पनि नबनाउँला। यस विषयमा छलफल गर्न, अनुसन्धान गर्न र सुधारको विशेष अभियान चलाउन म तयार छु। तपाईं यसमा तयार हुनुहुन्छ ?  २०७७ भदौ २६ गते सम्पन्न स्थायी कमिटीको पाँचौं बैठकले गरेको निर्णयको बुँदा १०५ मा यस सम्बन्धमा भनिएको छ, यो बैठक नेपालको नयाँ नक्सा प्रकाशन र यस प्रयोजनका लागि संविधान संशोधनसहितको ऐतिहासिक निर्णयका लागि सम्माननीय प्रधानमन्त्री र नेपाल सरकारलाई हार्दिक धन्यवाद ज्ञापन गर्दछ। यस निर्णयमा हस्ताक्षर गर्ने पुष्पकमल दाहाल प्रचण्ड र दुई महिनापछि २०७७ कात्तिक २८ गते यस विषयमा मेरो निष्ठामाथि प्रश्न उठाउने, राष्ट्रियतासँग सम्बन्धित विभिन्न विषयमा अनेकपटक फितलो देखिएको, विदेश मामला र कूटनीतिमा नेपालको स्वतन्त्र परराष्ट्र नीतिसँग मेल नखाने व्यवहार देखाउँदै देशलाई क्षति पुर्याएको जस्ता आरोप लगाउने पुष्पकमल दाहाल प्रचण्ड मध्ये कुनचाहिँ सक्कली र कुन नक्कली हो, म साँच्चै कन्फ्युज्ड भएको छु।  मेरो एउटा सानो जिज्ञासाको जवाफ दिनुहुन्थ्यो कि कामरेड प्रचण्ड ? कालापानी, लिपुलेक र लिम्पियाधुरा त झन्डै साठी वर्षदेखि भारतको प्रशासनिक र कार्टोग्राफिक नियन्त्रणमै थिए। यस अवधिमा तपाईं दुईदुई चोटि प्रधानमन्त्री बन्नुभयो। लिपुलेक र लिम्पियाधुराको नाम उच्चारण गर्न तपाईंलाई के कुराले छेकेको थियो ?  एमसीसी सम्झौतामा तपाईंले नेतृत्व गरेको तत्कालीन नेकपा (माओवादीकेन्द्र) र कांग्रेसको संयुक्त सरकार हुँदा हस्ताक्षर गरिएको हो। अनि, हस्ताक्षरकर्ता राष्ट्रवादी र जसले हस्ताक्षर गरेको भए पनि, नेपालको तर्फबाट गरिएको हुनाले यसलाई कार्यान्वयन गरौं भनेर अगाडि बढाउन कोसिस गर्ने मचाहिँ कसरी राष्ट्रिय हितविरोधी ?  कहिले सार्वजनिक मञ्चमा गएर एमसीसी पारित गरिन्छ भन्ने, कहिले सभामुखलाई अन्यौलमा राखेर, कहिले आफूनिकट साथीहरूलाई अतिरञ्जित र भ्रामक प्रचार गर्न लगाएर, मित्रराष्ट्रहरूसँग सम्बन्धमा जटिलता आउने गरी दोहोरो भूमिका खेल्न छाड्नुहोस्। विकासका महŒवपूर्ण प्रश्न र देशको विश्वसनीयता जोडिएका विषयमा सस्तो राजनीति धेरै महँगो पर्न सक्छ।  तपाईंले मलाई शान्ति प्रक्रियाका काम अल्झिनुमा समेत दोषी देखाउने दुस्साहस गर्नुभएको रहेछ। म धर्म र पाप मा विश्वास गर्दिनँ। तर यस्ता आरोप सुन्दासुन्दा कहिलेकाहीं दिक्क लागेर सोच्ने गर्छु, साथीहरूले यति घटिया पाप पनि कसरी चिताउन सक्दा हुन् ? छातीमा हात राखेर भन्नुस् त, यो विषय यतिका वर्षसम्म कसले अल्झाइरहेको छ ?  मेरा कुनै नातासम्बन्धीहरूले कुनै नियुक्ति पाएका छैनन्। नाता सम्बन्ध भएकै कारणले मात्रै भोलि पनि पाउने छैनन्। मलाई परिवार र व्यक्तिगत लाभमा अल्झिनु छैन। मलाई नातावादको निराधार आरोप लगाउनुपूर्व तपाईंले एकचोटि आफैंलाई नियालेर हेर्नुभएको भए हुन्थ्यो।  तपाईंले गर्नुभएको सिफारिसमा आन्दोलनमा योगदान र त्याग गरेका मान्छे परेका छन् कि अन्य ? हिजो कष्टपूर्ण यात्रामा साथ दिएका साथीहरूमाथि साँच्चै न्याय भइरहेको छ ? सरकार र पार्टी नेतृत्व दुवैबाट मलाई हटाउने म्याराथनमा कुदिरहँदा कहिल्यै तपाईंको दिमागमा युद्धमा घाइते भएका, अझै पनि शरीरमा गोली र छर्रा बोकेर हिँडिरहेका साथीहरूको दुखान्त तस्बिर आउँछ ? कहिल्यै यी साथीहरूलाई राहत र पुनस्र्थापनाको विषय एजेन्डा बनाउनुभएको छ ?  मैले प्रदेशहरू राज्यका अंग हुन् भनेर व्यक्त गरेको कुरालाई प्रदेशहरू केन्द्र सरकारको प्रशासनिक एकाइ हुन् भन्यो भनेर रिपोर्टिङ गर्ने साथीहरूलाई राज्य र सरकारको अन्तरसम्बन्ध र भेदबारे प्रशिक्षण दिनुहोला।  तपाईंले मलाई व्यक्तिवादी, गुटवादी र एकाधिकारवादी आरोप लगाइरहँदा एकपटक आफूले नेतृत्व गरेको अवधिको आत्मसमीक्षा गर्नु भए हुन्थ्यो। जुन व्यक्तिको ३० बर्से नेतृत्वकालमा सहयोद्धा साथीहरू अत्यन्त पीडाका साथ पार्टी छाड्न विवश भएका छन्, जसमध्ये कतिको दुःखद मृत्युसमेत भएको छ, जसको नेतृत्वकालमा पार्टी पटकपटक विभाजित भएर चिराचिरा भएको छ, जहाँ तजबिजका भरमा कुनै बेला कमिटी दुई अंकमा झर्छ अनि तुरुन्तै ४ हजार सदस्यीय बन्छ, कमरेडले मलाई यस्तो आरोप लगाउन अलिकति अप्ठ्यारो मान्नुपर्ने हो। म त जम्माजम्मी एउटा महाधिवेशनबाट, त्यो पनि प्रतिस्पर्धामार्फत अध्यक्ष पदमा निर्वाचित भएर काम गरिरहेको छु।  आरोप लगाउँदै जाँदा तपाईंले ममाथि संकटकाल लगाउन खोजेको, संसद् भंग गर्न खोजेको, द्वन्द्वकालीन मुद्दाहरू ब्युँताउन खोजेको, अख्तियार लगाउन खोजेको, नेताहरू लडाउन खोजेको आदि फरेब तेस्र्याउनु भएछ। लोकतन्त्र मेरो निष्ठा हो, बाध्यता होइन। विधिको शासन मेरो छनोट हो, ओठेभक्ति होइन। सीधा र खुला बहस अनि आवश्यक परे सीधा लडाईं लड्ने मेरो विशेषता हो। छलकपट र दाउपेच मेरो स्वभाव होइन। म पार्टीभित्रका समस्या समाधानका लागि यस्ता हतियारको सहारा लिनुपर्ने कमजोर धरातलमा उभिएको छैन। मैले लडाएर लड्ने त्यति कमजोर हुुनुहुन्छ र हाम्रो पार्टीका नेताहरू ? आफ्नै छायासँग पनि तर्सिनुपर्ने अवस्थाबाट मुक्त हुनुहोस् !  मेरो विरोध गर्ने नाममा तपाईंले न्यायपालिकाजस्तो सम्मानित र संवेदनशील संस्थालाई समेत विवादमा मुछ्ने गैरजिम्मेवार काम गर्नुभएको छ। त्यसलाई लिएर म कुनै टिप्पणीसम्म गर्न चाहन्नँ।  विप्लवले अगाडि बढाइरहेको हिंसा निन्दनीय हो कि रातो झन्डाको आवरणमा भएकाले त्यसप्रति नरम हुन मिल्छ ? मिल्दैन भने किन स्पष्ट भाषामा खण्डन र भत्र्सना गर्नुहुन्न ?  नेपालको बाह्य सम्बन्ध सञ्चालनको आधार के हो राष्ट्रिय हित, संयुक्त राष्ट्रसंघको बडापत्र, असंलग्नता, पञ्चशीलताका सिद्धान्त कि अन्य केही ?  सारमा, पार्टीलाई अब विकास र समृद्धिको संवाहक र अगुवा बनाउँछौं कि गुटहरूको संयुक्त मोर्चा ?  नेपालको कम्युनिस्ट आन्दोलनलाई यस उचाइमा ल्याइपुर्याउन जनताको बहुदलीय जनवादले खेलेको भूमिकाको सकारात्मक चर्चा गर्दा तपाईंलाई हुने छटपटी र व्यग्रता देखेर म अचम्मित हुन्छु।  कुनै बेला स्वयं प्रधानमन्त्री हुँदा म प्रधानमन्त्री हुँ कि विद्रोही नेता हुँ, अलमलमा छु भनेर अभिव्यक्ति दिनुहुन्थ्यो। त्यो अलमलले तपाईंलाई र खुद नेपालको कम्युनिस्ट आन्दोलनलाई कति क्षति पुर्यायो, समीक्षा गर्नुभएकै होला।  आज फेरि तपाईं दुईवटा डुंगामा खुट्टा राखेर उभिनुभएको छ सरकारको नेतृत्व गरिरहेको पार्टीको अध्यक्ष हुनुहुन्छ, तर यसको स्वामित्व लिनुहुन्न। विरोधीभन्दा चर्को गरी सरकारको विरोधमा उभिनुहुन्छ, सरकार ढाल्न भित्रभित्रै खेल खेल्नुहुन्छ।  यसो सम्झिनुहोस् त, हिजो हामी दुई अलगअलग पार्टीका रूपमा चुनावी मैदानमा थियौं, तर दुवैका सकारात्मक पक्षको चर्चा गर्ने गरिएकाले हामी भावनात्मक रूपमा एउटै पार्टीजस्तो भएका थियौं। आज हामी एउटै पार्टीका रूपमा छौं, तर खालि नकारात्मक कुरा मात्रै गर्छौं। परिणाम ? आज कानुनी हिसाबले पार्टी एक भए पनि भावनात्मक रूपमा विभाजित भएका छौं। यसलाई अन्त्य गर्ने बेला भएन ?  भनिन्छ इतिहास दुईचोटि दोहोरिन्छ पहिलोचोटि दुखान्तका रूपमा, अर्कोपटक प्रहसनका रूपमा। दुखान्तका रूपमा त इतिहास दोहोरिइनै सकेको छ, के तपाईं अर्को प्रहसनको पर्खाइमा हो ?  म कमरेडहरूलाई आग्रह गर्न चाहन्छु पार्टीमा विग्रह निम्त्याउने कथित प्रस्ताव सचिवालय बैठकबाट खारेज गरौं र पार्टीलाई २०७७ भदौ २६ गते स्थायी कमिटीले निर्माण गरेको सहज अवस्थामा फर्काऔं।  नयाँ पुस्तालाई एकीकृत, सग्लो, जीवन्त, वैचारिक रूपले स्पष्ट र देश तथा जनतालाई नेतृत्व गर्ने सामथ्र्यसहितको पार्टी हस्तान्तरण गरेर अवकाश लिने मेरो इच्छा छ।  हाम्रा बैठक र भेटघाटका अधिकांश समय व्यक्तिगत गुनासो, मानअपमान र कुर्ची व्यवस्थापनमा जान्छ। कुन दिन हामीले एजेन्डा बनाएर अबको दस, बीस या तीस वर्षपछि नेपाललाई कहाँ पुर्याउने भन्नेबारेमा छलफल गरेका छौं ?  कुनै पनि महाधिवेशनअधिवेशनहरूबाट निर्वाचित नभएका, महाधिवेशनसम्मको संक्रमणकालीन व्यवस्थाका लागि भनेर बनाइएका र सहजतापूर्वक महाधिवेशन आयोजना गरी नेतृत्व हस्तान्तरण गर्ने मुख्य अभिभारा भएका अन्तरिम कमिटीहरूलाई अल्पमत र बहुमतको खेल खेल्ने थलो नबनाऔं।  दोस्रो संविधानसभामा कमजोर बनेको जातीयक्षेत्रीय अतिवाद स्थानीय चुनावसम्म आइपुग्दा लगभग निस्तेज भयो। अवस्था यस्तो भयो कि, आफ्नै छोरीलाई जिताउन मतपत्र च्यात्ने लज्जास्पद उपायको सहारा लिनुपर्ने ठाउँमा तपाईंलाई पुर्यायो। तपाईंका अगाडि एउटा गम्भीर प्रश्न उभियो, नेपाली कांग्रेससँगको गठबन्धनमा गाँसिदै अन्ततः विलयनको बाटोमा जाने कि नयाँ राजनीतिक सम्भावनाको खोजी गर्ने। ठीक यही बिन्दुमा हो, दुई पार्टीबीच चुनावी गठबन्धन गर्ने निष्कर्षमा हामी पुगेको।  तपाईंले हामीभित्रका असहमतिलाई जबर्जस्ती सैद्धान्तिक रङ दिने कोसिस गर्नुभएको छ। ठीक छ, यी विषयमा बहस गर्न म तयार छु।  कमरेड प्रचण्ड, सुरुमै तपाईंलाई मेरो प्रश्न छ पार्टीभित्र चलिरहेको यस बहसको चरित्र के हो ? यो स्वस्थ नीतिगत बहस हो कि वार कि पार को लडाईं ? यो अन्तरविरोध नै हो भने पनि, यो मित्रतापूर्ण हो कि शत्रुतापूर्ण ?  वर्तमान सरकारमाथि तपाईंको नवउदारवादी आरोप सुन्दा मैले भन्नैपर्छ या त तपाईंले नवउदारवाद के हो, बुझ्नुभएको छैन। या त तपाईं देशभित्र भइरहेका यी काम देख्न चाहनुभएको छैन।  तपाईंले मलाई व्यक्तिवादी, गुटवादी र एकाधिकारवादी आरोप लगाइरहँदा एकपटक आफूले नेतृत्व गरेको अवधिको आत्मसमीक्षा गर्नुभए हुन्थ्यो।  निर्वाचन सफलताको उन्मादमा तपाईंले पहिले गिरिजाप्रसाद कोइरालालाई र पछि माधवकुमार नेपाललाई अन्तिम अवस्थामा धोखा दिनुभयो। उम्मेदवारी दाखिला गर्नुभन्दा केही मिनटअगाडि मात्र संसदीय दलको कार्यालयमा तत्कालीन नेकपा (एमाले) महासचिव झलनाथ खनाललाई बोलाएर माधवकुमार नेपाललाई राष्ट्रपतिमा समर्थन गर्न सकिँदैन भन्ने जनाउ दिएको सायद बिर्सनुभएको छैन होला। कसको इशारा र योजनामा भएका थिए यी सबै दाउपेच ?  कामरेड प्रचण्ड, किन यस्तो अपारदर्शिता ? किन यस्तो छलछाम ? राजनीतिमा सहमत हुन पाइन्छ, असहमत हुन पनि पाइन्छ। भएको पार्टी विघटन गर्न र नयाँ पार्टी बनाउन पनि पाइन्छ। भएकै कुनै पार्टीमा जोडिन पाइन्छ। तपाईं आफैं यस्ता कुरालाई स्वाभाविक र आफ्नो नियमित अभ्यास भन्ने गर्नुहुन्छ। भत्काउने बनाउने फेरि भत्काउने यस्तो विषयलाई गर्वको विषय बताउनुहुन्छ। अझ थप, दिक्क लाग्यो भने, राजनीति छाड्न पनि पाइन्छ। विश्राम लिन पनि पाइन्छ।  २०७४ फागुन ७ गते राति दुई अध्यक्ष र आलोपालो प्रधानमन्त्री को लिखतमा सही नहुञ्जेल सरकारले पूर्णता पाउने वातावरण बनेन। एउटै चुनावी घोषणापत्रसहित, वाम गठबन्धन बनाएर चुनाव लडेको पार्टीका नेताको हैसियतमा तपाईंले अर्को पार्टीको समर्थनमा प्रधानमन्त्री बन्ने प्रयास गर्नु नैतिकताको कसीमा कहाँनिर उभिन पुग्थ्यो ?  चुनावबाट तेस्रो पार्टीका रूपमा आएको पार्टीका अध्यक्षले मैले प्रधानमन्त्री बन्न प्राप्त अवसर लत्याएँ भन्नु त्याग थियो कि तपाईंभित्र सुषुप्त रूपमा लुकेको सत्तालिप्सा ?  विदेशी भूमिमा गएर राजनीतिक अस्थिरताको सन्देश दिनुपर्ने खण्डखातिर किन पर्यो, मैले आजसम्म पनि तपाईंलाई सोधेको छैन। तर के त्यसको कुनै गम्भीर अर्थ थिएन र ?  तपाईंले कतिचोटि मन्त्रिपरिषद् पुनर्गठनको घोषणा गर्नुभएको छ, कतिचोटि सरकार परिवर्तनको खुला अभिव्यक्ति दिनुभएको छ र कतिचोटि छिटै आफू सरकारको नेतृत्वमा आउने भएकाले कतिपय विषय पछि सल्टाउँला भन्दै मित्रराष्ट्रसँगका कतिपय विषय अल्झाउनुभएको छ, सम्झना गर्नुभएको छ नि ? नेकपा विवाद : ३८ पेजको ओलीको जवाफी पत्र, ५३ बुँदामा केके छ ? (पूर्णपाठ) दाहाललाई ओलीको कडा जवाफ"
राष्ट्रपति भण्डारीसँग चिनियाँ रक्षामन्त्रीको शिष्टाचार भेट,"काठमाडौं : राष्ट्रपति विद्यादेवी भण्डारीले नेपालको सार्वभौमसत्ता, भौगोलिक अखण्डता र स्वतन्त्रताको सम्मान गर्दै आएकामा छिमेकी मित्र राष्ट्र चीनको सराहना गरेकी छन्। चीनका राज्य परिषद् सदस्य तथा रक्षामन्त्री वेइ फेङ्हेसँग राष्ट्रपति कार्यालय शीतल निवासमा भएको शिष्टाचार भेटमा राष्ट्रपतिले नेपाल र चीनबीच शदियौँदेखि रहिआएको प्रगाढ सम्बन्ध थप सुदृढ गर्न रक्षामन्त्रीको भ्रमण कोसेढुङ्गा हुने विश्वास व्यक्त गरिन। तस्बिरमा चिनियाँ रक्षामन्त्रीलाई गृहमन्त्रीको स्वागत जंगी अड्डामा चिनियाँ रक्षामन्त्रीलाई नेपाली सेनाको सलामी (फोटो फिचर) प्रधानमन्त्री ओली र चिनियाँ रक्षामन्त्री वेइबीच शिष्टाचार भेट चीनसँगका सम्झौता कार्यान्वयन प्रक्रियामा छ : प्रधानमन्त्री राष्ट्रपति र चिनियाँ रक्षामन्त्रीबीच भएको भेटमा दुई देशबीच भएको विकास साझेदारीसम्बन्धी सम्झौताको कार्यान्वयनमा जोड दिइएको राष्ट्रपतिका सूचना तथा सञ्चारविज्ञ टीकाप्रसाद ढकालले जानकारी दिए। शिष्टाचार भेटको अवसरमा नेपाल सरकारका उच्चपदस्थ पदाधिकारी, नेपालका लागि चिनियाँ राजदूतसहित प्रतिनिधिमण्डलका सदस्यको पनि सहभागिता थियो। राष्ट्रपतिसँग भेट गर्नु अघि चिनियाँ रक्षामन्त्री वेइले प्रधानमन्त्री केपी ओली र नेपाली सेनाका प्रधानसेनापति पूर्णचन्द्र थापासँग भेटवार्ता गरेका छन्। आइतबार बिहान नेपाल आएका वेइको टोली शीतल निवासमा राष्ट्रपतिसँगको भेटपछि चिन फर्किने कार्यक्रम छ।"
गणतन्त्र खारेजीको माग गर्दै हेटौंडामा र्याली,"हेटौंडा : हिन्दु राष्ट्र र राजतन्त्र पुर्नस्थापनको माग गर्दै आइतबार हेटौंडामा र्याली निकालिएको छ । २०४७२०४७ को संविधान पुनः स्थापना अभियानको अगुवाइमा र्याली निकालिएको हो । हेटौंडाको हुप्राचौरबाट निस्किएको र्याली हेटौंडा बजार परिक्रमा गर्दै सीमा चोकमा आएर कोणसभामा परिणत भएको थियो । देशव्यापी अभियनको क्रममा राजतन्त्र तथा हिन्दू राष्ट्रको लागि याली आयोजना गरिएको अभियानका संयोजक किशोरी महतोले बताए । र्यालीमा राप्रपा, शिव सेना नेपाल, नेपाल हिन्दु समाजलगायतमा आबद्ध व्यक्तिको सहभागिता रहेको थियो। यालीमा सहभागिले राजा आऊ देश बचाऊ, २०४७ सालको संविधान पुर्नस्थापना गर, गणतन्त्र खारेज गर लगायतका नारा लगाएका थिए । विगतका केही दिनदेखि देशका विभिन्न ठाउँमा राजा र राजतन्त्रको समर्थनमा र्याली जुलुस निकालिंदै आएको छ ।"
७३ वर्षमा नागरिकता,दमौली : देवघाट ३ नाल्बुङकी माया गुरुङ ७३ वर्षकी भइन्। सोही ठाउमा हुर्के बढेकी उनले बल्ल नागरिकता पाएकी छिन्। प्रमुख जिल्ला अधिकारी सागर आचार्यले घरैमा पुगेर नागरिकता दिएका हुन्। बिहे नगरेकी र परिवारका कोही पनि सदस्य नभएकी गुरुङ मामाघरको खाली झुप्रोमा बस्दै आएकी थिइन्। थानीय युवा गंगासिं विकले वृद्धाको अवस्थाबारे जानकारी गराएपछि नागरिकता दिलाउन पहल थालिएको तनहुँ क्षेत्र नम्बर १ का सांसद कृष्णकुमार श्रेष्ठका सचिवालय संयोजक अनिल पाण्डेले बताए। वृद्धाको संरक्षण र क्षतिग्रस्त घर बनाउन विककै नेतृत्वमा संरक्षण समिति गठन गरिएको छ।
मध्यपुर थिमिमा तत्काल नयाँ प्रशासकीय प्रमुख आउँदैन,"भक्तपुर : भक्तपुरको मध्यपुर थिमि नगरपालिकाले तत्काल नयाँ प्रमुख प्रशासकीय अधिकृत नपाउने भएको छ। बहालावाला प्रमुख प्रशासकीय अधिकृत उद्धवप्रसाद रिजाललाई काम गर्न नदिइएपछि नपाले अर्को प्रमुख प्रशासकीय अधिकृत पाउन सकेको छैन। मेयर श्रेष्ठ र प्रमुख प्रशासकीय अधिकृत रिजालबीच पानी बाराबारको अवस्थाले मध्यपुर थिमि नपा कार्तिक ७ गतेदेखि डेडलकको अवस्थामा रहेको छ। नगर कार्यपालिका बैठकले माग गरेअनुसार संघीय मामिला तथा सामान्य प्रशासन मन्त्रालयले नपामा नयाँ प्रमुख प्रशासकीय अधिकृत पठाएको पनि छैन। सामान्य प्रशासन मन्त्रालयले मध्यपुर थिमि नपामा नयाँ प्रमुख प्रशासकीय अधिकृत आउन अझै १५ दिन लाग्ने बताएको छ। मन्त्रालयका प्रवक्ता बसन्त अधिकारीले मन्त्रालयमा कर्मचारी अभाव भएकाले १५ दिनअघि मध्यपुर थिमिले नयाँ प्रमुख प्रशासकीय अधिकृत नपाउने स्पष्ट पारेका हुन्। मन्त्रालयमा कर्मचारी अभाव छ, प्रवक्ता अधिकारीले भने, तैपनि एकजनालाई मध्यपुर थिमिको लागि प्रस्ताव गर्ने प्रक्रियामा छौं। उहाँ आइपुग्न १५ दिन लाग्छ। मन्त्रायलले मध्यपुर थिमि नपा एउटामात्रै पालिकालाई ध्यान दिएर बस्ने विषय नभएको उनको भनाइ थियो। उनले मध्यपुर थिमि नपामा विकास भएको पछिल्लो अवस्थाले नयाँ प्रमुख प्रशासकीय अधिकृतलाई काम गर्न चुनौती रहेको बताए। जुन चुनौतीबारे कर्मचारी वृत्तले बुझिसकेको प्रवक्ता अधिकारी बताउँछन्। त्यसैले त्यो चुनौतीलाई व्यवस्थापन गर्न सक्ने कर्मचारीलाई पठाउने तयारीमा मन्त्रालय लागिपरेको छ, उनले थपे, एकजना कर्मचारीलाई पठाइसकेपछि फेरि पुरानै विवादले फिर्ता बोलाउन कुरा पनि हुँदैन। उनले एकचोटी आइसकेको कर्मचारीलाई कम्तीमा २ वर्ष काम गर्ने वातावरण नगर कार्यपालिकाले तयार गरिदिनुपर्नेमा जोड दिए। मन्त्रालयले तत्काल नयाँ प्रमुख प्रशासकीय अधिकृत पठाउन नसक्ने स्पष्ट भन्दै आए पनि मेयर श्रेष्ठले नयाँ प्रमुख प्रशासकीय अधिकृत भोलिपर्सिभित्र आइपुग्छ भन्न छाडेका छैनन्। उनले नयाँ प्रमुख प्रशासकीय अधिकृतले रमाना नै लिइसकेको दावी गरिरहेका छन्। मेयर श्रेष्ठको खल्तीका सात वटा उपभोक्ता समितिले नपासँग सम्झौता नै नगरी करिब ७ करोड रुपैयाँको योजना सञ्चालन गरेका थिए। नपाको योजना सञ्चालन तथा उपभोक्ता समिति गठनसम्बन्धी कुनै प्रक्रिया पूरा नगरेका ती नक्कली उपभोक्ता समितिलाई पेश्की र भुक्तानी दिन प्रमुख प्रशासकीय अधिकृत रिजाललाई मेयर श्रेष्ठले दबाब दिए। मेयरको मात्रै दबाबले काम नगरेपछि उपभोक्ता समितिको नाउँमा अन्यत्रबाट समेत रिजाललाई दबाब दिइएको थियो। चौतर्फी दबाब आएपछि प्रमुख प्रशासकीय अधिकृतले नक्कली उपभोक्ता समितिलाई अनधिकृत रुपमा पेश्की तथा भुक्तानी दिन नसकिने भन्दै अडान लिए। उनले कार्यपालिकाबाट विधिसम्मत निर्णय गरेमा भने ती नक्कली उपभोक्ता समितिलाई पेश्की तथा भुक्तानी दिन सकिने सुझाए तर मेयर श्रेष्ठलाई कर्मचारीको सुझाव अपाच्य भयो। आफ्नो कुरा नमानेपछि मेयर श्रेष्ठले एकलौटी ढंगले रिजाललाई मन्त्रालय फिर्ता पठाएको भन्दै कार्तिक ७ गते पत्रकार सम्मेलन गरी सार्वजनिक गरेका थिए। तर सामान्य प्रशासन मन्त्रालयले मेयरको एकलौटी प्रस्तावलाई लत्याएर कार्यपालिका बैठकको निर्णय ल्याउन भनेको थियो। त्यसैअनुसार प्रमुख प्रशासकीय अधिकृतले बोलाउनुपर्ने कार्यपालिका बैठक मेयर आफैले पत्र काटेर कार्तिक २३ गते बोलाए। उक्त बैठकको बहुमतले प्रमुख प्रशासकीय अधिकृत रिजाललाई मन्त्रालय फिर्ता पठाउने निर्णय गरेको थियो। १९ सदस्यीय नगर कार्यपालिकामा नेपाली कांग्रेसका जनप्रतिनिधिहरु दुईतिहाइभन्दा बढी अर्थात १५ जना सदस्य रहेका छन्। तर कांग्रेसका कार्यपालिका सदस्यमध्ये उपमेयरसहित २ वडा अध्यक्ष र ५ सदस्य गरी ८ जना एकातिर र ४ वडा अध्यक्ष तथा ३ सदस्य गरी ७ जना अर्कोतिर रहेका छन्। कांग्रेस दुई समूहमा बाँडिएपछि मेयर श्रेष्ठले कांग्रेसको ७ जनाको समूहलाई लिएर कार्यपालिका बैठकमा बहुमत पुर्याएका थिए। कार्यपालिका बैठकको निर्णय मन्त्रालयमा जानकारी गराए पनि अहिलेसम्म मध्यपुर थिमि नपाले नयाँ प्रमुख प्रशासकीय अधिकृत पाउन सकेको छैन। बहालवाला रिजाललाई पनि काम गर्न दिइएको छैन। जसले गर्दा नपाको काम कारबाही प्रभावित हुँदै आएको छ। नपाले ज्येष्ठ नागरिक, एकल महिला तथा अपांगता भएकाहरुको सामाजिक सुरक्षा भत्ता अहिलेसम्म वितरण गर्न सकेको छैन। कर्मचारीहरुको तलब भत्ता रोकिएको छ। जनप्रतिनिधिहरुकै बैठकभत्ता तथा पारिश्रमिक वितरण हुन सकेको छैन। नक्सापास प्रक्रिया ठप्प छ। कोरोना भाइरस संक्रमण नियन्त्रण तथा व्यवस्थापन गर्न खटिएका चिकित्सक तथा स्वास्थ्यकर्मी कर्मचारीहरुको तलबभत्ता रोकिएको छ। अस्पताल र स्वास्थ्य चौकीलाई आवश्यक औषधि तथा उपकरण खरिद प्रक्रिया ठप्प हुन गएको छ। नगरसभाले पास गरेअनुसारको विकास निर्माणका कार्यहरु सञ्चालन हुन सकेको छैन। ज्येष्ठ नागरिक, एकल महिला तथा अपांगता भएकाहरुको गएको साउन महिनादेखिको चौमासिक भत्ता दसैंअघि नै वितरण गरिसक्नुपर्ने थियो। दसैंपछि तिहार र छठ पर्व सकिइसकेको छ तर ज्येष्ठ नागरिकहरुले भत्ता पाउन सकेका छैनन्। ज्येष्ठ नागरिकहरुले आफ्नो भत्ता माग गर्दै नपा कार्यालय घेराउसमेत गरिसकेका छन् तैपनि उनीहरुको माग सुनुवाइ भएको छैन।"
रामग्राम र काठमाडौँबीच भगिनी सम्बन्ध,"काठमाडौं : नवलपरासी (बर्दघाट सुस्ता पश्चिम) को रामग्राम नगरपालिका र काठमाडौँ महानगरपालिकाबीच भगिनी सम्बन्ध स्थापना भएको छ। दुई नगरबीच असल अभ्यास तथा अनुभव आदानप्रदान, आपसी समन्वय, सहकार्य गर्ने र समृद्ध नगर निर्माणमा साझेदारी गर्ने उद्देश्यका साथ भगिनी सम्बन्ध स्थापना गरिएको हो। रामग्राम भगवान् गौतम बुद्धको सिङ्गो अस्तुधातु रहेको एकमात्र स्थल प्राचीन रामग्राम स्तूप रहेको नगर हो भने काठमाडौँ महानगरपालिका सङ्घीय राजधानीका साथै ऐतिहासिक, धार्मिक, पुरातात्विक तथा साँस्कृतिक शहरका रुपमा परिचित छ। शनिबार साँझ आयोजित विशेष समारोहमा दुई नगरबीच २१ बुँदे सहमति पत्रमा हस्ताक्षर भई भगिनी सम्बन्ध स्थापना भएको घोषणा गरिएको हो। सहमति पत्रमा रामग्राम नगर प्रमुख नरेन्द्रकुमार गुप्ता र महानगरप्रमुख प्रमुख विद्यासुन्दर शाक्यले हस्ताक्षर गरेका छन्। रामग्रामसँग भगिनी सम्बन्ध स्थापना गर्न महानगर प्रमुख शाक्यसहितको टोली परासी आएको थियो। यसअघि विदेशी नगरसँग मात्र भगिनी सम्बन्ध र उपत्यकाका नगरबीच साझेदारी गर्दै आएको काठमाडौँ महानगरपालिकाले देशभित्रकै स्थानीय तहमध्ये पहिलोपटक रामग्राम नगरपालिकासँग भगिनी सम्बन्ध स्थापना गरेको महानगर प्रमुख शाक्यले जानकारी दिए। महानगरपालिकाले उपत्यकाका ११ नगरपालिकासँग नगरनगर साझेदारी गर्दै आएकामा उपत्यका बाहिर रामग्राममा भगिनी सम्बन्ध नै कायम गरी पहिलो परियोजनाका रुपमा कोलिया शान्ति उद्यानमा साझेदारी गर्न लागेको र लुम्बिनीमा यसअघि नै बौद्ध विहार निर्माणका लागि साझेदारी गरिएको उनले बताए। दुई नगरबीचको भगिनी सम्बन्धले देशैभरिका स्थानीय तहमा नयाँ सन्देश प्रवाह भएको रामग्राम नगरपालिकाका प्रमुख गुप्ताले बताए। स्थानीय सरकार सञ्चालन ऐनमा अन्तर स्थानीय तहबीच भगिनी सम्बन्ध स्थापना गर्ने प्रावधान रहेको छ। दुई नगरको बीचमा अनुभव आदानप्रदान गर्ने, साझा प्रयत्नबाट संस्थागत प्रणाली सृदृढीकरण तथा सबलीकरण गर्न काठमाडौँ महानगरपालिकाको गत कात्तिक ५ गते र रामग्राम नगरपालिकाको कात्तिक २५ गतेको नगर कार्यपालिकाको बैठकको निर्णयअनुसार भगिनी सम्बन्ध स्थापना गरिएको नगर प्रमुख गुप्ताले जानकारी दिए। दुई नगरबीच समृद्ध नगर, दीगो शान्ति, सुशासन, संस्थागत सुदृढीकरण, गुणस्तरीय सेवा प्रवाह, दीगो स्थानीय स्वायत्त शासन तथा विकास आयोजनामा एकआपसमा सहकार्य र साझेदारी गर्ने समझदारी भएको छ। साथै शिक्षा, स्वास्थ्य र सरसफाइ, कृषि, पर्यटन, आर्थिक विकास, विपद् जोखिम न्यूनीकरण, भाषा,कला, संस्कृति संरक्षणलगायत विविध क्षेत्रमा आपसी सहकार्य, समन्वय र साझेदारी गरिने जनाइएको छ। दुवै नगरलाई मानवीयताको नगर बनाउन सडकमा रहेका अनाथ, असशक्त, असहाय नागरिकको व्यवस्थापन तथा सामाजिक सुरक्षा र गरिबी निवारणमा पनि सहकार्य गर्ने समझदारी भएको छ। स्थानीय न्यायिक समितिलाई सबल बनाउँदै मेलमिलापका माध्यमबाट विवाद समाधान गर्ने कार्यलाई संस्थागत गर्ने, कार्यपालिका, नगरसभा, वडा, समिति, उपसमितिलाई प्रभावकारी बनाउन क्षमता विकासका कार्य सञ्चालन गर्ने तथा अन्य विविध पक्षमा नतिजामुखी क्रियाकलाप सञ्चालन गर्ने समझदारी दुवै नगरबीच भएको छ। यसैबीच रामग्राम नगरपालिका१८ पण्डितपुरमा निर्माण गर्न लागिएको कोलिया शान्ति उद्यानमा काठमाडौ महानगरपालिकाले पनि साझेदारी गर्ने भएको छ। कोलिय गणराज्यको राजधानी पण्डितपुरमा निर्माण हुने उद्यानका लागि महानगरपालिकाले एक करोड ५० लाख साझेदारी गर्ने गरी दुवै नगरका प्रमुखबीच सम्झौतापत्रमा हस्ताक्षर पनि भयो। रामग्राममा महानगरको चिनोका रुपमा चालु आवमै शुरु गरी आगामी आवमा निर्माण सम्पन्न गर्ने गरी उक्त परियोजनामा साझेदारी गर्ने सम्झौता गरिएको महानगरपालिकाका प्रमुख प्रशासकीय अधिकृत राजेश्वर ज्ञवालीले जानकारी दिए।"
कोरोना नियन्त्रणमा जनप्रतिनिधिले भूमिका देखाउनुहोस् : अध्यक्ष तिमिल्सिना,"विराटनगर : राष्ट्रिय सभा अध्यक्ष गणेशप्रसाद तिमिल्सिनाले कोरोना महामारी नियन्त्रणका लागि सक्रिय भएर आफ्नो भूमिका देखाउन सांसदलाई आग्रह गरेका छन्। विराटनगरमा आइतबार प्रदेश१ का मुख्यमन्त्रीसहित सांसदहरु सहभागी कोभिड१९ जस्तो महामारी र जोखिममा प्रभावकारी सञ्चारका लागि सांसदहरूको भूमिका विषयक अन्तर्क्रिया कार्यक्रममा बोल्दै उनले यस्तो बताएका हुन्। अध्यक्ष तिमिल्सिनाले कोरोनाको मेडिकल उपचार निश्चित नभएकाले यसको नियन्त्रणका लागि स्वास्थ्यकर्मी सँगै जनचेतना फैलाउने कुरामा जनप्रतिनिधिको भूमिका महत्वपूर्ण हुने बताए। अध्यक्ष तिमिल्सिनाले कोरोना नियन्त्रण प्रभावकारी बनाउन जनप्रतिनिधि अगाडि सरेको मुलुकले सफलता प्राप्त गरेको अनुभव रहेको जानकारी गराउँदै नेपालमा पनि सांसद, स्थानीय तहका प्रतिनिधि र राजनीतिक दलका संगठनहरु जनतामा पुग्नुपर्ने धारणा राखे। कोरोना महामारीको हालसम्म कुनै उपचार नभएकाले यसको नियन्त्रणका लागि सबै नागरिक स्वास्थ्य अनुशासनमा बस्नुपर्ने अध्यक्ष तिमिल्सिनाले बताए। अध्यक्ष तिमिल्सिनाले पैसा वा राहतले भन्दा सचेताना र स्वास्थ्य मापदण्डको पालना गर्दै अनुशासनमा बस्नु नै कोरोनाबाट बच्ने उत्तम उपाय भएको बताए। यसअघि अन्य छ प्रदेशमा सम्पन्न अन्तर्क्रियाको अन्तिम कार्यक्रम आइतबार प्रदेश १ मा भएको हो। अन्तर्क्रिया कार्यक्रमको सिलसिलामा सातै प्रदेश पुगेका अध्यक्ष तिमिल्सिनाले आफ्नो अनुरोधमा यति महत्वपूर्ण कार्यक्रम सम्पन्न गर्न प्राविधिक सहयोग उपलब्ध गराएकोमा विश्व स्वास्थ्य संगठन र यसका नेपाल प्रमुखलाई धन्यवाद व्यक्त गरे।"
कुहिनो जोडेर चिनियाँ रक्षामन्त्रीको स्वागत,"काठमाडौं : चिनियाँ रक्षामन्त्री वेइ फेङहे काठमाडौं आइपुगेका छन्। चिनियाँ विशिष्ट पाहुना २१ सदस्यीय प्रतिनिधिमण्डलको नेतृत्व गर्दै रक्षामन्त्री वेइ आइतबार काठमाडौं आइपुगेका हुन्। उनलाई त्रिभुवन विमानस्थलमा गृहमन्त्री रामबहादुर थापा, रक्षा मन्त्रालयका सचिव रेश्मीराज पाण्डे, नेपाली सेनाका रथी प्रभुराम शर्मा, नेपालका लागि चीनका राजदूत हउ यान्छी, परराष्ट्र मन्त्रालयका सहसचिव कालीप्रसाद पोखरेललगायतले स्वागत गरेका थिए । स्वागतका क्रममा गृहमन्त्री थापाले रक्षामन्त्री वेइसँग हात नमिलाएर कुहिनो मिलाएका थिए। यसअघि विदेशी पाहुनाको स्वागतमा हात मिलाउने प्रचलन रहेपनि आइतबार भने कोभिड१९ का कारण गृहमन्त्री थापा र चिनियाँ रक्षामन्त्री फेङ्हेले कुहिनो जोडेर शिष्टचार आदानप्रदान गरेका हुन्। स्वागतपछि सङ्क्षिप्त मन्तव्य व्यक्त गर्दै चिनियाँ विशिष्ट अतिथि वइले पारस्परिक सैन्य सहयोग अभिवृद्धि गर्दै दुई देशबीचको विद्यमान सम्बन्धलाई थप सुदृढ तुल्याउनु आफ्नो भ्रमणको उद्देश्य भएको स्पष्ट पारे। आजै उनले राष्ट्रपति विद्यादेवी भण्डारी र रक्षा मन्त्रालयको समेत कार्यभार सम्हालेका प्रधानमन्त्री केपी शर्मा ओलीसँग बेग्लाबेग्लै शिष्टाचार भेट तथा प्रधानसेनापति पूर्णचन्द्र थापासँग द्विपक्षीय वार्ता गर्ने कार्यक्रम छ। चिनियाँ रक्षामन्त्री वेइ फेङहे काठमाडौंमा द्विपक्षीय समझदारी कार्यान्वयन गर्न नेपाल आएको हुँ : रक्षामन्त्री वेइ"
ट्रकले ठक्कर दिँदा प्रहरी हबल्दारको घटनास्थलमै मृत्यु,कञ्चनपुर : पूर्व पश्चिम राजमार्गअन्तर्गत पर्ने कञ्चनपुरको बेदकोट नगरपालिका१ चम्फापुर नजीक ट्रकले ठक्कर दिँदा एकजनाको मृत्यु भएको छ। ट्रकले ठक्कर दिँदा मोटरसाइकल सवार प्रहरी हबल्दार ३६ वर्षीय रामबहादुर बिष्टको आइतबार घटनास्थलमै मृत्यु भएको हो। महेन्द्रनगरबाट धनगढीतर्फ आउँदै गरेको से १ क १४०६ नम्बरको ट्रकले विपरीत दिशाबाट आउँदै गरेको लु १२ प ५१५ नम्बरको मोटरसाइकललाई ठक्कर दिएको हो। प्रहरी हबल्दार बिष्ट भीमदत्त नगरपालिकाको झोलुङ्गे अस्थायी प्रहरी चौकीमा कार्यरत रहेको बताइएको छ। ठक्कर दिने ट्रकका चालक गोदावरी नगरपालिका१ का २८ वर्षीय यज्ञराज भट्टलाई प्रहरीले नियन्त्रणमा लिएको छ। जिल्ला प्रहरी कार्यालय कञ्चनपुर प्रहरी नायब उपरीक्षक अमरबहादुर थापा क्षेत्रीका अनुसार चालकमाथि अनुसन्धान सुरु भएको छ। मृतक बिष्ट शुक्लाफाँटा नगरपालिका११ का बासिन्दा रहेको खुलेको छ। रासस
चीनसँगका सम्झौता कार्यान्वयन प्रक्रियामा छ : प्रधानमन्त्री,"काठमाडौं : प्रधानमन्त्री केपी ओली र नेपाल भ्रमणमा रहनुभएका चीनका रक्षामन्त्री वेइ फेङ्हेले दुई देशबीचको सम्बन्ध समस्यारहित रहेकाले आपसमा भएका सहमति र सम्झौता कार्यान्वयन प्रक्रिया अघि बढ्नेमा समान मत व्यक्त गरेका छन् । प्रधानमन्त्री निवास बालुवाटारमा शिष्टाचार भेटका क्रममा प्रधानमन्त्री ओलीले चीनका राज्य परिषद् सदस्य वेइसँग सन् २०१६ मा आफूले गरेको चीन भ्रमणका क्रममा भएको व्यापार र पारवहन सम्झौता र अन्य द्विपक्षीय उच्चस्तरीय भ्रमणका क्रममा भएका सम्झौता कार्यान्वयनका क्रममा रहेको जानकारी गराए । भेटमा सहभागी प्रधानमन्त्री ओलीका विदेश मामिला सल्लाहकार डा राजन भट्टराईका अनुसार प्रधानमन्त्री ओलीले गत वर्ष नेपालका भएको चिनियाँ राष्ट्रपति सी चीन फिङको ऐतिहासिक र सफल भ्रमणको स्मरण गर्दै नेपालको भूमि चीनविरुद्ध प्रयोग हुन नदिने प्रतिबद्धता दोहोर्याएका थिए । यसबीच राष्ट्रपति विद्यादेवी भण्डारीको पनि चीनमा औपचारिक भ्रमण भएको थियो । प्रधानमन्त्री ओली र चिनियाँ रक्षामन्त्री वेइबीच शिष्टाचार भेट रक्षा मन्त्रालयको कार्यभार सम्हालेका प्रधानमन्त्री ओलीले चीनले नेपालमा दूरसञ्चार, रेल, विद्युत्, आर्थिक र सामाजिक क्षेत्रको पूर्वाधार विकासमा गर्दै आएको सहयोगप्रति आभार व्यक्त गरे। उनले नेपाल समृद्धिका क्षेत्रमा चीनको विकास र सफलताबाट सिक्न चाहेको पनि बताए । प्रत्युत्तरमा चिनियाँ मन्त्री वेइले नेपालसँग भएका सम्झौताको कार्यान्वयनमा आफ्नातर्फबाट कुनै समस्या नरहेको उल्लेख गर्दै दुवै देश शान्तिका पक्षमा रहेकाले कुनै एक र अर्को देशसँगको सम्बन्धमा तेस्रो मुलुकको सम्बन्धलाई जोड्न नहुने बताए । सल्लाहकार डा भट्टराईका अनुसार मन्त्री वेइले चीन क्षेत्रीय र अन्तरराष्ट्रिय शान्तिका पक्षमा समेत रहेको स्मरण गराए । आइतबार प्रधानसेनापति पूर्णचन्द्र थापासँगको भेटमा आफूहरुले थप सैन्य सहयोग गर्ने विषयमा छलफल गरेको पनि मन्त्री वेइले जानकारी गराए । दुई देशबीच लामो समयदेखि घनिष्ठ र समस्यारहित सम्बन्ध रहेकामा दुवै नेताले भेटका अवसरमा सन्तोष व्यक्त गरे । रासस"
भ्रष्टाचार र विवाद : ट्रान्सपरेन्सीको दाबी सरकारले गर्यो अस्वीकार,"काठमार्डौ : सरकारले ट्रान्सपरेन्सी इन्टरनेश्नलको प्रतिवेदन अस्वीकार गरेको छ । नेपाल सरकारका प्रवक्ता एवं सञ्चार तथा सूचना प्रविधिमन्त्री पार्वत गुरुङले प्रेस विज्ञप्ति जारी गर्दै प्रतिवेदन अस्वीकार गरेको जानकारी गराएको छ । सरकार भन्छ, 'सरकार र सत्ताधारी दललाई वदनाम गर्न खोज्ने प्रयासस्वरुप आएको सो प्रतिवेदनलाई नेपाल सरकार अस्वीकार गर्दछ । तर, उक्त संस्थाले हालै सार्वजनिक गरेको प्रतिवदेन पूर्णत राजनीतिक पूर्वाग्रहबाट प्रेरित छ । प्रमाणित नभएका आधारहीन तथ्यतथ्याङ्क जुटाएर कुनै खोज अनुसन्धानविनै मनोगत धारणाबाट अभिप्रेरित छ ।' विज्ञप्तिमा नेपालको भ्रष्टाचार नियन्त्रणको सम्बन्धमा पुर्याउँदै आएको योगदानप्रति नेपाल सरकार सम्मान गर्दै भ्रष्टाचार अन्त्य गर्ने नेपाल सरकारको अभियानमा ट्रान्सपरेन्सी इन्टरनेश्नलका प्रतिवेदनले सहयोग पुर्याओस् भन्ने चाहेको जनाएको छ । ट्रान्सपरेन्सी इन्टरनेश्नल नेपाल र तिनमा आवद्ध व्यक्तिहरुको दलीय आवद्धता, तिनका स्वच्छता, निश्पक्षता कति भरपर्दो छ भन्ने कुरामा विश्वास गर्न सकिन्न,विज्ञप्तिमा भनिएको छ । झण्डै ३ करोड नेपाली जनतामध्ये साघुँरो घेरामा सीमित रही १ हजार व्यक्तिहरुसँग टेलिफोनबाट मनोगत धारणाका आधारमा तयार गरिएको प्रतिवेदनको तथ्यतथ्यांक, त्यसको नमूना छनौट, समय र प्रतिवेदन तयार गर्दा लिइएको सन्दर्भ सामाग्रीले देशको छविलाई धमिल्याउने गरी प्रचार भैरहेको र तिनको खोज, अनुसन्धान, निश्कर्षहरु नियोजित आग्रहपूर्वाग्रहमा आधारित भएकाले उक्त प्रतिवेदनमा समेटिएका विषयवस्तुप्रति नेपाल सरकार असहमती राख्दछ, विज्ञप्तिमा उल्लेख छ । ट्रान्सपरेन्सी इन्टरनेश्नलबाटै प्रकाशित प्रतिवेदनमा प्रधानमन्त्रीद्धारा पटकपटकको औपचारिक तथा अनौपचारिक कार्यक्रममा गरेको भ्रष्टाचारविरोधी प्रतिवद्धता र अभिव्यक्तिसमेत उल्लेख गरेको जनाइएको छ । नेपाल सरकारको नीति तथा कार्यक्रमले डिजिटल फ्रेमवर्क नीति कार्यन्वयनमा ल्याइएको छ, विज्ञप्तिमा भनिएको छ, यसको कार्यान्वयनबाट भ्रष्टाचार नियन्त्रण तथा सार्वजनिक सेवा प्रवाह पारदर्शी र जवाफदेही हुने विश्वास छ । सो प्रतिवेदनमा सहभागी ८४ प्रतिशत उत्तरदाताले विकासको काममा भ्रष्टाचार वाधक रहेको देखाउनुले पनि नेपाली जनता भ्रष्टाचारको सन्दर्भमा सचेत र जानकार रहेको तथा ६२ प्रतिशत उत्तरदाताले सरकारको भ्रष्टाचार नियन्त्रण गर्ने निकायहरुको प्रभावकारिता र अभियानमा राम्रो कदम लिएको भन्ने उल्लेख छ । यो कुराले भ्रष्टाचार नियन्त्रणका सन्दर्भमा सरकार दृढ रहेको र सरकारका निकायले प्रभावकारी रुपमा कार्य गरिरहेको पुष्टि हुने सरकारको भनाइ छ । भ्रष्टाचार नियन्त्रण र अन्त्यका लागि सरकारले विभिन्न ऐन, नियम र कानूनलाई संशोधन गर्न प्रस्ताव तयार गरेको विज्ञप्तिमा बनाइएको छ । विज्ञप्ति अनुसार भ्रष्टाचारमा संलग्न भएकाहरुलाई कार्वाही गरेको, दण्ड जरिवाना गरेको र मुद्दा चलाएको उल्लेखनीय र प्रशंसनीय उदाहरणहरु छन् । ट्रान्सपरेन्सी इन्टरनेश्नलकै करप्सन परसेप्सन इन्डेक्सको सन् २०१८ को प्रतिवेदनमा नेपाल १२४ औं स्थानमा थियो । तर, एकबर्षको अवधि नपुग्दै सन् २०१९ को प्रतिवेदनमा नेपाललाई ११ स्थान माथि उकाल्दै ११३ औं स्थानमा देखाएको छ । यो तथ्यले पनि ट्रान्सपरेन्सी इन्टरनेश्नलको हालै सार्वजनिक प्रतिवेदन आफैमा सरकारप्रति पूर्वाग्रही देखाएको विज्ञप्तिमा उल्लेख छ । ट्रान्सपरेन्सी इन्टरनेश्नलका साथै विश्व सूचकांकले पनि नेपालका विविध क्षेत्रमा सुधार हुँदै गएको देखाएको छ । यसैगरी व्यापार व्यवसाय र लगानीवारे प्रकाशित प्रतिवेदनले सन् २०१८ मा ११० औं स्थानमा रहेकोमा नेपाल सन् २०१९ मा ९४ औं स्थानमा उक्लिएको र यसले नेपालमा व्यापार व्यवसाय र लगानीमैत्री वातावरण अनुकूल बन्दै गएको देखाउँछ । यस्तै विश्व आर्थिक मञ्चले १५३ मुलुकमा गरेको अध्ययनले विश्व लैङ्गिक समानताको अवस्थामा सुधार हुँदै गएको देखाएको छ । सन् २०१९ मा १०५ औं स्थानमा रहेको नेपाल ४ स्थान माथि उक्लदै सन् २०२० मा १०१ औं स्थानमा र दक्षिण एशियामा दोस्रो स्थानमा छ । यसैगरी मानव विकास सूचकांकमा समेत नेपाल १४९ औं स्थानबाट २ स्थान माथि उक्लदै १४७ औं स्थानमा पुगेको छ । नेपालमा स्थायी सरकार बनेपश्चात प्रकाशित प्रतिवेदन तथा विश्व सूचकांकले नेपालको अवस्थालाई सुढृद र आशावादी हुँदै गएको देखाएको छ । तर, सरकारको विरुद्धमा मिसनका आधारमा तयार गरिएका प्रतिवेदन, प्रचारसामाग्री र विषयवस्तुले समाजमा निरासा र भ्रम छर्ने प्रयास कुन उद्देश्यले भैरहेको छ भन्नेमा सरकार सचेत रहेको उल्लेख गरिएको छ । स्थिरता, विकास र समृद्धिका लागि वर्तमान सरकार दृढतापूर्वक लागिरहेको बेला पछिल्लो समय मुलुकको संवैधानिक प्रणाली, लोकतन्त्र र कानुनी शासनको विरुद्ध जनतालाई भड्काउने प्रयास भैरहेको सरकारको भनाइ छ । सरकारले प्रतिकृयावादी र पुर्नरुत्थानवादीहरुको यस्ताखालका भड्काउ गतिविधिमा संलग्न र सहभागी नहुन आम जनसमुदायलाई आग्रह गर्दै नेपाल सरकार समृद्ध नेपाल स् सुखी नेपाली को राष्ट्रिय संकल्प पूरा गर्ने दिशामा लाग्न सबैमा हार्दिक अपील गरेको छ । ट्रान्सपरेन्सी इन्टरनेश्नलले नेपालको भ्रष्टाचार नियन्त्रणको सम्बन्धमा पुर्याउँदै आएको योगदानप्रति नेपाल सरकार सम्मान गर्ने पनि विज्ञप्तिमा उल्लेख गरेको छ ।"
सिन्धुलीमा नेकपाका सदस्य २७ हजार बढी,"सिन्धुली : नेपाल कम्युनिष्ट पार्टी (नेकपा) सिन्धुलीमा क्रियाशिल सदस्यको संख्या २७ हजार बढी रहेको पाइएको छ । तत्कालीन नेकपा एमाले र नेकपा माओवादी केन्द्र बीचको एकतापछि नेकपा सिन्धुलीको क्रियाशिल सदस्यको संख्या २७ हजार ४० पुगेको हो । नेकपा सिन्धुलीले क्रियाशिल सदस्यता विवादलाई समाधान गर्दै तत्कालिन एमालेका १५ हजार १ सय १७ र माओवादी केन्द्रका तर्फबाट ११ हजार ९ सय २३ सहित जम्मा सदस्य संख्या २७ हजार ४० रहेको निर्णय गरिएको हो । दुबै पार्टीको क्रियाशिल सदस्य संख्यामा विवाद हुँदा लामो सयदेखि अन्यौलता थियो । तर, संगठन विभागले साविक नेकपा एमाले र माओवादी केन्द्रका क्रियाशिल सदस्यहरुको संख्या टुंगो लगाएपछि एकिकृत नेकपा सिन्धुलीको क्रियाशिल सदस्यहरुको संख्या २७ हजार ४० पुगेको नेकपा सिन्धुलीका संगठन विभाग प्रमुख सूर्य पाख्रिनले जानकारी दिए । दशैं अगाडि बसेको नेकपा सिन्धुली जिल्ला सचिवालय बैठकले दुवै तर्फका सदस्यहरुको संख्या र नाम टुंग्याउने जिम्मा संगठन विभागलाई दिएको थियो । संगठन विभाग प्रमुख सूर्य पाख्रिन र उपप्रमुख गणेश रत्नले केही दिन अगाडि एमाले र माओवादी केन्द्रले बेग्ला बेग्लै रुपमा बुझाएका पार्टी सदस्यको नामावली वाग्मती प्रदेश कमिटी र केन्द्रीय कार्यालयमा पठाएपछि सोही संख्या र नामावलीलाई पार्टी केन्द्रले पारित गर्ने भएको हो ।"
"म्याग्दीको भाइबाङ खोलामा बोलेरो दुर्घटना, एकको मृत्यु, पाँचजना घाइते","म्याग्दी : जिल्लाको मंगला गाउँपालिका २, बावियाचौरको भाइबाङ खोलामा बोलेरो दुर्घटना हुँदा एकको मृत्यु भएको छ भने ५ जना घाइते भएका छन् । बावियाचौर लाम्पाताबाट सल्लानतर्फ जाँदै गरेको बोलेरो भाइबाङ खोलमा दुर्घटना भएको हो । ००१च ०२५२ नम्बरको बोलेरो दुर्घटनामा चालक खुमबहादुर कटुवालकी छोरीको घटनास्थलमै मृत्यु भएको जिल्ला प्रहरी कार्यालय म्याग्दीले जनाएको छ । चालक सहित पाँचजनालाई थप उपचारका लागि बेनी अस्पतालतर्फ ल्याउँदै गरिएको म्याग्दी प्रनाउ किरणजंग कुवरले जानकारी दिए । उनका अनुसार दुर्घटनामा घाइतेहरुको गाउँपालिकाको सवारीसाधन र ट्याक्सीमा ल्याउँदै गरिएको छ।"
बसको ठक्करबाट मोटरसाइकल चालकको मृत्यु,विराटनगर : पूर्व पश्चिम राजमार्गअन्तर्गत मोरङको सुन्दरहरैँचा नगरपालिका८ सलकपुरमा आइतबार बिहान यात्रुबहाक बसको ठक्करबाट मोटरसाइकल चालकको मृत्यु भएको छ ।पूर्वतर्फ जाँदै गरेको को २१ प ५९९१ मोटरसाइकललाई सोही दिशातर्फ जाँदै गरेको प्रदेश १०१००१ ख ३४१० नम्बरको बसले सलकपुर चोकमा बिहान ८ बजेतिर ठक्कर दिँदा दुर्घटना भएको हो । इलाका प्रहरी कार्यालय बेलबारीका प्रहरी निरीक्षक ऋषिराज ढकालका अनुसार दुर्घटनामा मोटरसाइकल चालक सुन्दरहरैँचा७ का ४० वर्षीय विजेस लिम्बूको मृत्यु भएको छ । दुर्घटनामा गम्भीर घाइते भएका लिम्बूलाई उपचारका लागि विराटनगरको नोबेल शिक्षण अस्पताल ल्याइपुर्याए पछि बिहान ९ बजेतिर चिकित्सकले मृत घोषित गरेको जानकारी प्रहरीले दिएको छ । प्रनि ढकालले ठक्कर दिने बस र चालक झापाको कनकाई१ का बाबुलाल मुर्मुलाई नियन्त्रणमा लिएर घटनाको अनुसन्धान सुरु गरिएको जानकारी दिए ।
बैतडीमा किशोरी बलात्कार प्रकरण : वडाध्यक्षसहित थप ४ जना पक्राउ,"बैतडी : बैतडीको सिगास गाउँपालिका ३ की १८ वर्षीया किशोरी बलात्कार प्रकरणमा वडा अध्यक्षसहित थप ४ जना पक्राउ परेका छन् । सिगास गाउँपालिका ३ का वडा अध्यक्ष शेरसिंह साउँदसहित थप ४ जना पक्राउ परेका जिल्ला प्रहरी कार्यालयका प्रमुख प्रहरी नायव उपरीक्षक नारायणप्रसाद अधिकारीले जानकारी दिए । यस्तै सोही ठाउँका राजेन्द्र धामी, नरेन्द्र धामी र गोपाल धामीलाई पनि शनिबार साँझ पक्राउ गरिएको प्रहरी नायव उपरीक्षक अधिकारीले जानकारी दिए । योसँगै किशोरी बलात्कार प्रकरणमा ६ जना पक्राउ परिसकेका छन् । यसअघि गएको बिहीबार सोही घटनामा संलग्न रहेको आरोपमा प्रहरीले मनोजसिंह धामी र अमर धामीलाई नियन्त्रण लिइएको थियो । उनीहरुमाथि अदालतबाट म्याद थपेर अनुसन्धान भईरहेको प्रहरी नायव उपरीक्षक अधिकारीले बताए । बलात्कार घटनाका मुख्य आरोपित सिगास ३ का दीपकसिंह धामी भने फरार रहेका प्रहरीले जनाएको छ । उनी पहिला नै भारत भागीसकेको प्रहरीले जनाएको छ । सिगास गाउँपालिका ३ की १८ वर्षीया किशोरीमाथि गत जेठमै बलात्कार भएको र गत असार १४ गते गाउँमै तमसुक बनाएर सो घटना मिलाउन खोजिएको थियो । तमसुकमा पीडित पक्षलाई कार्तिक मसान्तभित्र एकतोला सुन दिने भनिएको थियो । पीडित पक्षलाई सुन नदिएपछि बलात्कारको घटना बाहिर आएको हो । यो घटना बाहिर आएपछि प्रहरीले यसलाई गम्भीरताका साथ लिएको प्रहरी नायव उपरीक्षक अधिकारीले जानकारी दिए । घटनामा मुख्य आरोपित फरार रहेपछि घटनालाई ढाकछोप गर्ने वडा अध्यक्षसहितका व्यक्तिलाई नियन्त्रणमा लिएको प्रहरीले जनाएको छ ।"
"एकिकृत बस्ती प्रयोगबिहीन, पहिरोपीडित आफन्तको शरणमा","फिदिम : पहिरोपीडितका लागि एकिकृत बस्ती निर्माण हुँदा फालेलुङ गाँउपालिका ३ का स्थानीय खुसी थिए । बस्ती निर्माण भएर पनि हस्तान्तरण नहुँदा पीडित आफन्तको शरणमा छन् । निर्माण भएका घरहरु झारले छोपिन थालेका छन् । पहिरोले घर भत्काउँदा फालेलुङ ३ बुङसिङडाँडाकी लिला राईको काखमा महिना दिन ननाघेको बच्चा थियो । बिपन्नताका कारण उनका श्रीमान बिदेसिएका थिए । श्रीमानको विदेशमै मृत्यु भयो । यता पहिरोले घरबारबिहीन भएकी लिलालाई आफ्ना पाँचजना सन्तान पाल्न धौधौ छ । बासका लागि आफ्नै घर छैन । आफन्तकोमा शरण लिएर बसेको तीन वर्ष वितिसकेको छ । 'घर भत्किएपछि आफन्तको घर बन्दकी लिएर बसेको छु,' लिला भन्छिन्, 'एक वर्षका लागि बन्दकी हालेको थिए, दुई वर्ष भयो पैसा तिर्न सकेकी छैन् ।' माइतीपटिका काका पर्ने मनकुमार थाम्सुहाङको घरमा उनी पाँचजना सन्तानसँग बसिरहेकी छिन् । 'पहिरोले घर भत्काउँदा काखमा महिनादिन ननाघेको छोरो थियो, ' छोरो देखाउँदै उनले भनिन्,'पहिरोबाट बचाएको सन्तानलाई आफ्नै घरमा हुर्काउन पाइन ।' स्थानीय सरकाले पहिरो पीडितका लागि एकिकृत बस्ती निर्माण गर्ने तयारी गर्यो । बुङ्सिङडाँडामा एकिकृत बस्ती निर्माण भएको छ । बस्तीमा १५वटा घर ठडिएका छन् । घर बनेको दुई वर्ष पुग्यो तर, पीडितलाई घर हस्तान्तरण भएको छैन । यहाँ निर्माण भएका घरहरु प्रयोगबिहिन भएपछि झारले बस्ती छोप्न थालेको छ । २०७४ साउन २६ गतेदेखि चार दिनसम्म गएको पहिरोले बुङसिङडाँडा, खोलाघारी, माङ्लेबुङ र बिकटेका दर्जनौं घरहरु भत्किए । तत्कालका लागि पहिरो पीडितलाई विद्यालयमा राखियो । कतिपय परिवारलाई त्रिपाल टाँगेर बस्ने व्यवस्था मिलाइएको थियो । बस्नै नमिल्नेगरी घर भत्किएकालाई घर दिने भन्दै सरकारले एकिकृत बस्ती निर्माण गर्यो । तर, अहिलेसम्म बस्ती हस्तान्तरण नहुँदा पीडितहरु आफन्तको घरमा बसेका छन् । 'घरहरु बनेको दुई वर्ष भइसकेको छ,'लिला भन्छिन्, 'हामीलाई घर बस्न दिए हुन्थ्यो ।' लिलाजस्तै १५ जनाका लागि बस्ती निर्माण गरिएको हो । प्रदेश सरकारको ५० लाख र गाउँपालिकाको १७ लाख बजेटबाट बस्ती निर्माण भएको हो । छ रोपनी जमिनमा १५ वटा घरहरु निर्माण गरिएको छ । भान्छा कोठासहित तीन कोठा भएको घरको छाना जस्तापाताले छाइएको छ । भूँइलाई प्लास्टर गरिएको छ । बस्ती निर्माणको स्टिमेट नै गलत भएकाले अहिले समस्या देखिएको गाउँपालिकाको ठहर छ । स्टिमेटमा चर्पी र खानेपानी छुटेकाले निर्माण भइसकेका घरहरु हस्तान्तरण गर्न ढिलाइ भएको फालेलुङ तीनका वडाध्यक्ष वीरबिक्रम थाम्सुहाङले बताए । 'पीडितलाई चाँडै घर उपलब्ध गराउने उद्देश्यले हातारमा काम थालियो, 'थाम्सुहाङले भने, 'डीपीआर बीना काम भएको र प्राविधिक स्टिमेटमै समस्या भएकाले बस्ती हस्तान्तरणमा समस्या देखिएको हो ।' बस्तीमा आवश्यक संरचना निर्माणका लागि बजेट अभाव भएको थाम्सुहाङको भनाइ छ । चर्पी निर्माणका लागि थप दुई लाख रुपैयाँ गाँउपालिकाले लगानी गरेको छ । बस्तीमा बिजुली विस्तार, चर्पी र खानेपानीको धारा निर्माण गर्न बाँकी रहेकाले हस्तान्तरणमा ढिलाइ भएको गाउँपालिकाले जनाएको छ ।"
"बैतडीको बगाउँमा एक घर, एक धारा","बैतडी : जिल्लाको पाटन नगरपालिका ५ का बगाउँकी जानकी चन्दलाई सुख्खा समयमा पानीको जोहो गर्न निकै सकस हुन्थ्यो । तर यो वर्ष घरमै पानीको धारा बनेपछि उनी खुसी भएकी छिन् । उनले भनिन्, 'हामीलाई गाउँमा खानेपानीको निकै समस्या थियो । यो वर्ष गाउँमा खानेपानी पुगेपछि हामी निकै खुसी भएका छौं ।' वर्षौंदेखि खानेपानीको समस्या झेल्दै आएका बगाउँका ४४ घरधुरी र एक विद्यालयमा खानेपानीको पहुँच पुगेको वडा सदस्य नरेन्द्रबहादुर चन्दले जानकारी दिए । उनले भने, 'गाउँमा खानेपानीको समस्या थियो । स्थानीयहरुको सक्रियता, नगरपालिका र ग्रामीण जलश्रोत व्यवस्थापन परियोजनाको सहयोगमा हामीले खानेपानी योजना निर्माण सम्पन्न गरेका छौं ।' ३७ लाख ९२ हजारको लागतमा गाउँमा खानेपानी पुगेको ककरी खानेपानी तथा सरसफाइ उपभोक्ता समितिका अध्यक्ष दलबहादुर चन्दले जानकारी दिए । पाटन नगरपालिकाको २५ प्रतिशत, स्थानीय उपभोक्ताको २६ प्रतिशत र बाँकी ग्रामीण जलश्रोत व्यवस्थापन परियोजनाको लागतमा खानेपानी योजना सम्पन्न भएको उनले बताए । खानेपानीका लागि टाढा टाढा जानुपर्ने बाध्यता हटेपछि आफूहरुलाई सजिलो भएको स्थानीय पार्वती चन्दले बताइन् । घरघरमा धारा भएपछि आफूहरु निकै खुसी भएको उनले बताइन् । उनले भनिन्, 'हामीलाई खानेपानीको जोहो गर्न निकै समस्या हुने गरेको थियो । अहिले सजिलो भएको छ । अब तरकारी खेती गर्न समेत सहज हुनेछ ।' वर्षौंदेखिको खानेपानीको समस्या समाधान भएपछि गाउँबासी खुसी भएका पाटन नगरपालिका ५ का वडा अध्यक्ष फुनिसिंह बोहराले बताए । उनले भने, 'पाटन नगरपालिका वडा नं ५ का धेरै ठाउँमा खानेपानीको समस्या छ । एक गाउँको खानेपानीको समस्या समाधान भएको छ । खानेपानी योजना सम्पन्न भएपछि स्थानीय नागरिक खुसी भएका छन् ।' शुक्रबार ककरी खानेपानी तथा सरसफाइ आयोजनाको उद्दघाटन गर्दै नगरप्रमुख केशवबहादुर चन्दले नगरबासीहरुको खानेपानीमा पहुँच पुर्याउनका लागि पहल गरिरहेको बताए । नगर उपप्रमुख सरस्वती कोलीले यस्ता खालका योजना निर्माणले महिलाको घरायसी कार्यबोझमा कमी आउने बताइन् । उनले भनिन्, 'टाढाबाट पानी ल्याउँदा महिलालाई थप बोझ थपिएको थियो,अब केही सहज हुन्छ।'"
कर्णाली प्रहरी प्रमुख डीआईजी भन्छन्ः कर्णालीमा महिला हिंसाका घटना उच्च,"दैलेख : कर्णाली प्रदेश प्रहरी प्रमुख प्रहरी नायव महानिरीक्षक (डीआईजी) बसन्तकुमार पन्तले कर्णालीमा सामाजिक अपराधका घटना उच्च रहेको बताएका छन् । प्रहरी चौकी तल्लो डुङ्गेश्वर र प्रहरी चौकी चुप्राको नवनिर्मित भवन उद्घाटनको शिलशिलामा दैलेख आएका प्रहरी नायव महानिरीक्षक पन्तले प्रदेशमा महिला हिंसा, मादक पदार्थ सेवन गरेर झैझगडा गर्ने, आत्महत्या तथा बाल विवाहका घटना उच्च रहेको बताएका हुन् । प्रदेशको शान्ति सुरक्षाको अवस्था सन्तोषजनक रहेको उल्लेख गर्दै प्रहरी नायव महानिरीक्षक पन्तले भने सामाजिक अपराधलाई न्यूनिकरण गर्न प्रहरीले विभिन्न अभियानहरु सञ्चालन गरिरहेको छ । सामाजिक अपराधमध्ये महिला हिंसाका घटना थप बढिरहेको उनको भनाइ छ । कोभिड१९ का कारणले पनि आत्महत्याका घटना बढेको प्रहरी नायव महानिरीक्षक पन्तले बताए । सामाजिक अपराधका घटना अन्त्य गर्न हरेक व्यक्ति शिक्षित हुनुपर्छ यद्यपि हालको अवस्थामा प्रहरीले जनचेतनामुलक कार्यक्रमहरु, घरदैलोमा पुगेर समस्याहरु पहिचान गरेर समस्या समाधान गर्ने तथा नागरिकहरुलाई सुसुचित गर्ने कार्यक्रम सञ्चालन गरिरहेको छ, प्रहरी नायव महानिरीक्षक पन्तले भने । सामाजिक अपराधका घटनाहरु न्यूनिकरण गर्न कर्णालीका १० वटै जिल्लामा कार्यरत महिला र पुरुष प्रहरी अधिकृतहरुलाई तालिम दिएर गाउँ गाउँमा पठाउने तयारी गरेको पनि उनले बताए । तालिम प्राप्त प्रहरी अधिकृतहरुले महिला हिंसा बढि भएका क्षेत्रहरुमा केन्द्रित गरेर कार्यक्रम सञ्चालन गर्नेछन् ।"
ताप्लेजुङका जिसस प्रमुख मादेनलाई कोरोना संक्रमण,ताप्लेजुङ : जिल्ला समन्वय समिति ताप्लेजुङका प्रमुख घनेन्द्र मादेन कोरोना संक्रमण भएको छ । मंसिर १० गते स्वाब परीक्षणका लागि दिएकोमा आइतबार रिपोर्ट पोजिटिभ आएको मादेनले बताए । उनले सामाजिक सञ्जालमार्फत् आफूसँग नजिकको सम्पर्कमा रहेकालाई सावधानी अपनाउन अनुरोध गरेका छन् । मादेन जिल्लास्तरीय कोरोना नियन्त्रण तथा व्यवस्थापन समितिका संयोजक समेत हुन् । मादेनसहित ताप्लेजुङमा सक्रिय संक्रमितको संख्या १४ रहेको स्वास्थ्य कार्यालय ताप्लेजुङले जनाएको छ । स्वास्थ्य प्रमुख राजकुमार पोख्रेलका अनुसार ८० जनाको स्वाबको नतिजा आउन बाँकी छ । ताप्लेजुङबाट पठाइएको स्वाब विराटनगरमा परीक्षण हुने गरेको छ।
पाँच करोड युआन बराबरको अतिरिक्त सैन्य सहयोग गर्ने चीनको घोषणा,"काठमाडौं : चीनले नेपाली सेनासँगको सहकार्य र साझेदारीलाई थप सुदृढ तुल्याउन पाँच करोड युआन बराबरको सैन्य सहयोग उपलब्ध गराउने घोषणा गरेको छ। नेपाली सेनाको क्षमता अभिवृद्धि, उसलाई आवश्यक पर्ने प्रतिरक्षा सामग्री तथा कोभिड१९ महामारीविरुद्धको प्रतिकार्यका निम्ति उक्त रकम प्रदान गर्ने घोषणा गरेको हो। चीनको राज्यपरिषद् सदस्य तथा रक्षामन्त्री वेइ फेङ्हे नेतृत्वको प्रतिनिधिमण्डल र प्रधानसेनापति पूर्णचन्द्र थापा नेतृत्वको प्रमण्डलबीच जङ्गी अड्डामा आइतबार अपराह्न भएको द्विपक्षीय वार्तामा दुवै देशका सेनाबीचको विद्यमान सौहाद्र्रपूर्ण मित्रवत् सम्बन्धलाई सुमधुर, मजबुत एवं अझ विस्तार गर्न अतिरिक्त सहयोग स्वरुप उक्त रकम बराबरको सैन्य सहायता उपलब्ध गराउने प्रतिबद्धता व्यक्त भएको रक्षा मन्त्रालयका एक उच्च अधिकारीले जानकारी दिए। यसअघि चीनले १५ करोड युआन बराबरको सैन्य सहयोग प्रदान गर्ने प्रतिबद्धता जनाउँदै तदनुरुप गर्दै आएको छ, कोभिड१९ का कारण रोकिएका सैन्य सहयोगको प्याकेजले अब निरन्तरता पाउनेछ, विगतमा भएका द्विपक्षीय सहमति र सैन्य सहायता कार्यान्वयन तथा रोकिएका तालीम एवं शिक्षार्थी आदानप्रदानका कार्यक्रम पुनः सञ्चालन गर्न चीनले सरकारात्मक जवाफ दिएको जानकारी दिँदै ती अधिकारीले भने। आठघण्टाको व्यस्त कार्यतालिका पूरा गरेर इस्लामावाद प्रस्थान गर्नुअघि गृहमन्त्री रामबहादुर थापालाई आफ्नो भ्रमणबारे ब्रिफिङ गर्दै रक्षामन्त्री वेइले प्रसन्न मुद्रामा भने, म र मेरो प्रतिनिधिमण्डललाई प्रदान गर्नुभएको आतिथ्यताबाट म र मेरो प्रतिनिधिमण्डल ज्यादै प्रभावित भएको छ। हाम्रो द्विपक्षीय सम्बन्धलाई अझ प्रगाढ एवं उन्नत तुल्याउन मेरो भ्रमण सफल एवं सार्थक रह्यो। नेपालको विकास प्रक्रियामा हरसम्भव सहयोग गर्न तथा सहयोगका दायरालाई थप विस्तार गर्न चीन प्रतिबद्ध रहेको बताउँदै उनले विकासका प्रशस्त सम्भावना भएको नेपाललाई निकटको असल छिमेकीका नाताले सघाउन चीन तत्पर रहेको दोहोर्याएका छन्। चिनियाँ विशिष्ट अतिथिले गृहमन्त्री थापालगायत नेपालका उच्च राजनीतिक नेतृत्वलाई बेइजिङमा स्वागत गर्न चीन सरकार आतुर रहेको बताउँदै उपयुक्त समयमा चीनको भ्रमण गर्न मन्त्री थापालाई आग्रह गरे। आफूले राष्ट्रपति विद्यादेवी भण्डारी र रक्षा मन्त्रालयको समेत कार्यभार सम्हालेका प्रधानमन्त्री केपी शर्मा ओलीसँग बेग्लाबेग्लै भेटवार्ता गरेको र त्यसबाट आफू पूर्ण सन्तुष्ट रहेको उनले बताएका थिए। मन्त्री थापाले नेपाली सेनालाई अझ सबल एवं सुदृढ बनाउन थप सैन्य सहयोग प्रदान गर्ने चीन सरकारको निर्णयको स्वागत गर्दै कृतज्ञता व्यक्त गरे। यसैबीच परराष्ट्र मन्त्रालयले राष्ट्रपति भण्डारी र प्रधानमन्त्री ओलीबीच भएका भेटवार्तामा नेपाल चीन सम्बन्धका विविध विषयमा विचारविमर्श भएको र परम्परागत द्विपक्षीय सम्बन्धका बारेमा विचार आदानप्रदान भएको बताएको छ। दुवै भेटमा आपसी हित र चासोका विषयका साथै दुई देशबीचको सम्बन्धलाई प्रवद्र्धन गर्नेबारेमा पनि छलफल भएको थियो। प्रधानमन्त्री ओली र चिनियाँ रक्षामन्त्री वेइबीच शिष्टाचार भेट चीनसँगका सम्झौता कार्यान्वयन प्रक्रियामा छ : प्रधानमन्त्री राष्ट्रपति भण्डारीसँग चिनियाँ रक्षामन्त्रीको शिष्टाचार भेट चिनियाँ रक्षामन्त्रीले आफ्नो मुलुकको सहयोगमा नेपालमा सञ्चालित विकास निर्माणका आयोजनालाई द्रुत गतिमा कार्यान्वयन गर्न चीन प्रतिबद्ध रहेको बताउँदै सम्बन्धित निकायहरुबाट आवश्यक सहयोग एवं सहजीकरणको अपेक्षा आफूले गरेको बताएका थिए। प्रधानमन्त्री ओलीले नेपाल र चीनबीच शताब्दीऔँदेखि रहेको गहिरो हार्दिक मैत्रीको विशिष्टता दर्शाउँदै नेपालले एक चीन नीतिलाई निरन्तर अक्षुण्ण राखेको तथा चीनले नेपालको सार्वभौमिकता, क्षेत्रीय अखण्डता र राजनीतिक स्वतन्त्रताको सम्मान गरेकामा कृतज्ञता व्यक्त गरे। विकास र समृद्धिका लागि चिरस्थायी मैत्री दर्शाउने चीननेपाल रणनीतिक साझेदारीयुक्त सहयोगमा रचनात्मक योगदान गर्न तथा आपसी सहयोग एवं सम्पर्क विस्तारका साथै दुवै देशको उच्च नेतृत्वबीच भएका महत्वपूर्ण सहमतिसमझदारीको कार्यान्वयनका निम्ति नेपालसँग सहकार्य गर्ने अभिलाषा पनि उहाँले व्यक्त गरे। गत वर्ष असोजमा चिनियाँ राष्ट्रपतिबाट भएको नेपालको ऐतिहासिक राजकीय भ्रमण र सन् २०१६ र २०१८ मा प्रधानमन्त्री ओलीबाट भएको चीनको भ्रमणका बेला भएका सम्झौता कार्यान्वयन गर्ने प्रतिबद्धता पनि भेटवार्तामा भएको थियो। चीननेपाल सम्बन्धलाई अग्रगामी तुल्याउन, दुवै देशका जनतालाई विकासका बृहत् प्रतिफलबाट लाभान्वित बनाउन र यस क्षेत्रको विकास एवं स्थायित्वका निम्ति रचनात्मक योगदान गर्दै नेपालसँग सहकार्य गर्न आफू तत्पर रहेको सन्देश मन्त्री वेइले दिएका छन्। आइतबार बिहान रक्षामन्त्री वेइले विमानस्थलमा मन्त्री थापासँगको सङ्क्षिप्त वार्तालापमा नेपालका राष्ट्राध्यक्ष एवं सरकार प्रमुखका तहमा भएका द्विपक्षीय समझदारी कार्यान्वयनका सिलसिलामा आफू नेपालको छोटो भ्रमणमा आएको बताएका थिए। साथै उनले पारस्परिक सैन्य सहयोग अभिवृद्धि गर्दै दुई देशबीचको विद्यमान सम्बन्धलाई थप सुदृढ तुल्याउनु आफ्नो भ्रमणको उद्देश्य भएको स्पष्ट पारो थिए। रक्षामन्त्री वेइलाई गृहमन्त्री थापा, रक्षा मन्त्रालयका सचिव रेश्मीराज पाण्डे, नेपाली सेनाका रथी प्रभुराम शर्मा, नेपालका लागि चीनका राजदूत हउ यान्छी, परराष्ट्र मन्त्रालयका सहसचिव कालिप्रसाद पोखरेललगायतले बिदाइ गरे। राससशरच्चन्द्र भण्डारी"
विद्यापति डीहका लागि १२ करोडको योजना,"जनकपुरधाम : मैथिली भाषाका महाकवि कविकोकिल विद्यापतिको प्रवासस्थल महोत्तरीको बनौली गाउँमा प्रदेश सरकारले १२ करोड रुपैयाँको लागतमा सौन्दर्यीकरण योजना सुरु गरेको छ। मुख्यमन्त्री स्वच्छता अभियानअन्तर्गत प्रादेशीक गौरवको योजनाका रुपमा बनौलीस्थित विद्यापति डिह र सोही ठाउँमा रहेको लक्ष्मी सागर पोखरीलाई पर्यटकीयस्थल बनाउन लागिएको हो। १२ करोड ७२ लाख लागत अनुमान गरिएको तीन वर्षीय योजना प्रारम्भिक चरणमा ८ करोडमा ठेकेदारसँग सम्झौता भएर आइतबार भव्य समारोहबीच मुख्यमन्त्री लालबाबु राउतबाट शिलान्यास गरिएको हो। योजना विद्यापतिले १२ वर्षसम्म प्रवास गरेको स्थान (डिह) मा संग्राहलय निर्माण गरिने र त्यसमा कवि कोकिलहद्वारा रचित रचना र कृतिलाई संरक्षित गरिने स्वच्छता अभियानका संयोजक डिभिजन इन्जिनियर भगवान झाले जानकारी दिए। यसका साथै डिहसँगै रहेको पोखरीमा चारैतिर घाट बनाएर त्यसलाई संस्कृति प्रवद्र्धनका लागि छठ घाटको रुपमा प्रयोग गर्ने, विद्यापतिको स्मारिका निर्माण, बालवाटिका निर्माण र सुविधा सम्पन्न सभाकक्ष र शौचालयको निर्माण कार्य गरिने झाले जानकारी गराए। इतिहासकारका अनुसार हालको बनौलीगाउँ १५ हौं शताब्दीमा राजबनौलीको रुपमा रहेको थियो। सो बेलामिथिलामय गजरथपुर राज्यका राजाशिव सिंहमाथि शत्रुहरुले आक्रमण गर्दा राज पण्डित एवं कवि विद्यापति ठाकुरलाई रानी लखिमाको सुरक्षाको जिम्मेवारी दिइयो। उनी रानीलाई लिएर बनौली गाउँमा आश्रय लिए। राजदरबारका पण्डित कवि विद्यापति राजाका आज्ञानुकुल कर्तव्यनिष्ठ भएर रानीको सुरक्षामा लागेका कविले सो बेला श्रीमद्भागवत वाचन गरेर रानीलाई सुनाउथे। बनौलीमा भएकै बेला विद्यापतिले ताम्रपत्रमा मिथिला अक्षरमा भागवत उल्था गरेर लेखेका थिए। सो ताम्रपत्रपछि भारत सरकारद्वारा आफू अधिन लिएर दरभंगाको संग्रहालयमा राखियो। बनौलीबाटै विद्यापतिले लिखनावली र दुर्गा भक्ति तरंगिनी पुस्तकको रचना गरेका थिए। सोही लिखनावलीको आधारमा मल्लकालमा प्रशासनिक कार्य संचालित हुन्थ्यो। निकै पौराणिक र ऐतिहासिकस्थल भए पनि विद्यापति डिह संरक्षण र संवद्र्धन हुन नसक्दा ओझेलमा परेको थियो। तर, प्रदेश सरकारले यसलाई स्वच्छता अभियानमा राखेर यसको एतिहासिकतालाई जोगाउने सानो प्रयास मात्रै गरेको मुख्य मन्त्रीलालबाबु राउतले बताएका छन्।"
उडिरहेको हेलिकप्टरमा चील ठोक्किएपछि,"बागलुङ : जिल्लाको गलकोट नगरपालिकाबाट आइतबार दिउँसो काठमाडौँका लागि उडेको कैलाश एयरको हेलिकप्टर त्रिभुवन विमानस्थलमा अवतरण हुन केही मिनेटमात्र बाँकी थियो । नुवाकोटमाथिको आकाशमा पुग्दा वेगले उडेर आएको चील हेलिकप्टरको अगाडिपट्टि ठोक्कियो । सिसा फुट्यो । हेलिकप्टरमा सवार यात्रु अत्तालिए । अनुभवी चालक दीपक पुनले सावधानीपूर्वक नुवाकोटको बेलकोटगढी नगरपालिका६ मा हेलिकप्टरलाई आकस्मिक अवतरण गराउनुभयो । हेलिकप्टरलाई ठूलो दुर्घटना हुनबाट उनले जोगाए । सुरुमा चील देखिनासाथ चालकले छलिरहनुभएको थियो, तर पछि फेरि आएर जोडसित ठोक्कियो, हेलिकप्टरमा सवार गलकोट नगरपालिका३ का अध्यक्ष वीरजङ्ग भण्डारीले भने । हेलिकप्टरभित्रै छिरेको चील रगताम्य अवस्थामा अर्को झ्यालबाट निस्केको उनको भनाइ छ । चालक पुनको कुशलता र साहसका कारण ठूलो दुर्घटना टरेको भण्डारीले बताए। भाग्यवश बाँचियो, आकाशमा त्यो क्षण कस्तो थियो अहिले भन्न कठिन भइरहेको छ, उनले भने । हेलिकप्टरमा भण्डारीसहित गलकोटकै सुरेन्द्र श्रेष्ठ, सरोज मल्ल र गीता मल्ल सवार थिए । उनीहरु व्यक्तिगत कामका सिलसिलामा हेलिकप्टर चार्टर गरेर काठमाडौँ जाँदै थिए । दिउँसो १२ बजेर ५० मिनेट जाँदा गलकोटबाट उडेको हेलिकप्टरलाई चालकले १ बजेर ४५ मिनेटमा नुवाकोटमा आकस्मिक अवतरण गराएका हुन् । चील ठोक्किँदा हेलिकप्टरको अगाडिको भागमा क्षति पुगेको जनाइएको छ । अघिल्लो सिटमा बस्नुभएका भण्डारीको हात र खुट्टामा सामान्य चोट लागे पनि चालक र अरू यात्रु सकुशल रहेको जनाइएको छ । उक्त हेलिकप्टरमा सवार यात्रुलाई पछि कैलाश एयरकै अर्को हेलिकप्टरले उद्धार गरी काठमाडौँ पुर्याएको थियो । रासस"
उपत्यकामा थप ५४८ जनामा कोरोना संक्रमण,काठमाडौं : पछिल्लो २४ घन्टामा काठमाडौं उपत्यकामा ५४८ जना कोरोना संक्रमित थपिएका छन्। २४४ महिला र ३०४ पुरुष गरी ५४८ जनामा संक्रमण देखिएको स्वास्थ्य मन्त्रालयले जनाएको छ। पछिल्लो २४ घण्टामा १२ सय ५५ जनामा कोरोना भाइरस (कोभिड१९) संक्रमण पुष्टि भएको छ। स्वास्थ्य तथा जनसंख्याका अनुसार १२ सय ५५ जनामा संक्रमण भएसँगै संक्रमितको संख्या २ लाख ३१ हजार ९७८ पुगेको छ। १७ हजार ९०९ कोरोनाका सक्रिय संक्रमित रहेका छन्। त्यस्तै आइतबार १४ सय ४ जना स्वास्थ्यलाभ गरी घर गएका छन्। यस्तै १७ हजार ९०९ जना आइसोलेसनमा र ६३२ जना क्वारेन्टाइनमा रहेका छन्। आइतबार कोरोनाबाट थप २५ जनाको मृत्यु भएको छ। हालसम्म कोरोना संक्रमणबाट देशभर १४ सय ७९ जनाले ज्यान गुमाएको स्वास्थ्य मन्त्रालयले जनाएको छ।
नोबेलमा कोरोना संक्रमित पुरुषको मृत्यु,"विराटनगर : कोरोना भाइरस संक्रमित एक पुरुषको विराटनगरस्थित नोबेल शिक्षण अस्पतालमा शनिबार राति मृत्यु भएको छ । मोरङको उर्लाबारी नगरपालिका५ का ५५ वर्षीय पुरुषको राति ११ बजेतिर मृत्यु भएको अस्पतालका प्रबन्धक नारायण दाहालले जानकारी दिए । उनका अनुसार पेट दुख्ने, वान्ता हुने, ज्वरो आउने, छात्ती दुख्ने लगायतका समस्या देखिएपछि मंसिर ४ गते पुरुषलाई अस्पताल भर्ना गरिएको थियो ।स्वाब संकलन गरेर पीसीआर परीक्षण गराउँदा भोलिपल्ट ५ गते रिपोर्ट पोजिटिभ आएको दाहालले बताए । कोरोना पुष्टि भएपछि आइसोलेसनमा भर्ना गरिएका पुरुषको उपचारका क्रममा ज्यान गएको उनको भनाइ छ ।"
कोरोनाबाट विदेशमा एक सातामा ६ नेपालीको मृत्य,"काठमाडौं : कोरोना भाइरस (कोभिड१९) का कारण विदेशमा यो साता थप ६ जना नेपालीको मृत्यु भएको छ । गैरआवासीय नेपाली संघ (एनआरएनए) का अनुसार कोरोना भाइरसको संक्रमणबाट विदेशमा मृत्यु हुने नेपालीको संख्या २ सय ९९ जना पुगेको छ । हालसम्म विभिन्न १९ मुलुकमा रहेका नेपालीको निधन भएको हो । संघअन्तर्गतको स्वास्थ्य समितिका अनुसार यो साता साउदी अरबमा ४ जना, पोर्चुगलमा १ जना र युकेमा १ जना नेपालीको कोरोना भाइरसका कारण मृत्यु भएको छ । स्वास्थ्य समितिका संयोजक डा सन्जीव सापकोटाका अनुसार यो साता जापान, युके, स्पेन, साइप्रस, रोमानिया, कतार, यूएई र साउदी अरबमा रहेका नेपालीमा कोरोना संक्रमण देखिएको छ । शनिबार साँझसम्म विभिन्न ४५ मुलुकमा ४७ हजार ५ सय ८३ जना गैरआवासीय नेपाली संक्रमित भएका थिए । सक्रमित मध्ये ४३ हजार ५ सय ७४ जना कोरोना संक्रमणबाट मुक्त भएको संघले जनाएको छ । यो कुल संक्रमितमध्ये मुक्त हुने ९१ प्रतिशत हो ।"
सिद्धबाबालाई पुर्पक्षका लागि थुनामा राख्न आदेश,"काठमाडौं : सर्वोच्च अदालतले बलात्कार आरोप लागेका सिद्धबाबा भनिने कृष्णबहादुर गिरीलाई पुर्पक्षका लागि थुनामा राख्न आदेश जारी गरेको छ । न्यायाधीश डा आनन्दमोहन भट्टराई र प्रकाशकुमार ढुङ्गानाको संयुक्त इजलासले शुक्रबार जारी गरेको आदेशमा तथ्य र प्रमाणका आधारमा निर्दोष नदेखिएकाले पुर्पक्षका लागि थुनामा पठाउने आदेश जारी गरेको हो । आदेशमा भनिएको छ, मिसिल हेर्दा पीडितको किटानी जाहेरीको अतिरिक्त निजले मौकामा गरेको कागज, वरदात भएको भनिएको समय, त्यसको अघिपछि पीडित प्रतिवादीको आश्रममै रहेको तथ्य, पीडित र प्रतिवादीबीच भएको मोबाइलको मेसेजबाट देखिएको सामिप्यता, अडियो मेसेजको प्रमाणिकता प्राविधिक जाँचबाट पुष्टि भएको अवस्थालगायत तत्काल प्राप्त प्रमाणको आधारमा निज अहिले नै निर्दोष रहेछन् भन्न सकिएन । आफ्नै शिष्यलाई बलात्कार गरेको आरोपमा जिल्ला अदालत सुनसरीले सिद्धबाबालाई २०७६ माघ ९ गते धरौटीमा छाड्न आदेश दिएको थियो । त्यसविरुद्ध जिल्ला सरकारी वकिल कार्यालयले गरेको पुनरावेदनमा उच्च अदालत विराटनगरले थुनामा राख्न आदेश दिएको थियो । उच्च अदालत विराटनगरको आदेश बेरीतको भएको उल्लेख गर्दै सिद्धबाबाले सर्वोच्च अदालतमा निवेदन दिनुभएको थियो । सोही निवेदनमाथि सुनुवाई गर्दा निर्दोष नदेखिएपछि पुर्पक्षका लागि थुनामा राख्न आदेश अदातले दिएको हो । रासस"
चिसापानीमा पर्यटकको घुइँचो (फोटो फिचर),"चिसापानी (कैलाली) : कोरोनाका कारण ९ महिनादेखि बन्दीजस्तै घरमै बसेकाहरु अब भने खुलेर बाहिर निस्कन थालेका छन् । सुदूरपश्चिम र प्रदेश ५ लाई जोडने कर्णाली चिसापानीमा पनि आन्तरिक पर्यटकहरुको घुइँचो लागेको छ । 'कोरोनाका कारण मानिसहरु नौ महिनादेखि घरमै बन्द थिए । न बालबच्चालाई कतै घुमाउन लग्न पाइयो, न उनीहरु आफै निस्कन सके, बाँकेको खजुराकी पार्वती क्षेत्रीले भनिन्,' अहिले फ्रेस हुन आएका हौं।' उनले कोरोनाको डर विस्तारै हड्दै गएको बताइन्। 'चिसापानीमा आएर माछा खाइयो, र्याफ्टिङ पनि गरियो, टिकटक बनाइयो,' कति भित्रभित्रै गुम्सिएर बस्ने, बच्चाहरु आजित भइसके, त्यही भएर उनीहरुलाई ल्याएर आएकी हुँ।'उनीसहित खजुराबाट ८ जनाको टोली कर्णाली चिसापानी आएका छन् । 'नौ महिनासम्म न कलेज जान पाइयो, न आफन्तसँग भेट भयो, अत्यावश्यक काम बाहेक बाहिरै निस्कन पनि पाइएन, त्यसैले कलेजका साथीहरु मिलेर कर्णाली पुलमा आएको,' बाँकेको खजुराकै सर्मिला सिह सुनारले भनिन्। सुदूरपश्चिमका कैलाली कञ्चनपुर, प्रदेश नम्बर ५ को बाँके र बर्दियाका पर्यटक बढीजसो चिसापानी आउने गरेका छन् । पछिल्लो समय कर्णालीको पुलमा तस्बिर खिच्ने, टिकटक बनाउने, र्याफ्टिङ गर्ने र जीप लाइनिङका लागि मानिस चिसापानी पुग्ने गरेका छन् । लामो समयसम्म कोरोनाका कारण घरमै गुम्सिनु परेपछि घुम्न निस्केको बताउछन्। बर्दियाको मधुवन नगरपालिकाबाट आएकी निसा मिश्रले कोरोना कोरोना भनेर कति दिन बन्दी बस्ने भन्दै अत्यास लागेपछि कलेजका साथीहरु मिलेर आएको प्रतिक्रिया दिइन्।उनको कलेजका १४ जना साथीहरु चिसापानी आएका थिए । 'साथीहरुसँग भेट भयो, कत्ती दिनपछि यसरी रमाउन पाइयो, खुसी लागेको छ,' उनले थपिन् । कर्णालीको चिसापानी, माछाका लागि पनि प्रख्यात छ । त्यहाँ फ्राइ माछा र झोल माछा धित मर्ने गरी खान पाइन्छ । नजिकै रहेको बर्दिया राष्ट्रिय निकुञ्जबाट जंगली जनावर कर्णालीमा झुण्ड बाँधेर पानी खान आएको दृष्यले पर्यटकको मन जितेको छ। यसका साथै कर्णालीमा बेला मौकामा डल्फिन पनि देखिन्छन्। धनगढीको भन्सार रोडबाट चिसापानी पुगेका शुभ शंकर सिले कर्णालीको पुलमा तस्बिर खिचाउन र माछा खानकै लागि आएको बताए। उनले कोभिड भन्दाभन्दै धेरै क्षेत्र तहस नहस भएकाले अब सावधानी अपनाउदै सबै क्षेत्र खुला गरिनुपर्ने बताए । अन्य दिनभन्दा शनिबार र विदाको दिन पारेर घुम्न आउनेको संख्या बढ्दो छ।"
दुर्घटनामा दुई जनाको मृत्यु,विराटनगर : मोरङको सुन्दरहरैँचा र उर्लाबारीमा शनिबार राति भएको सवारी दुर्घटनामा परेर दुई जनाको मृत्यु भएको छ। सुन्दरहरैँचा नगरपालिका९ चाँदनी पेट्रोलपम्प अगाडि राति ९:३० बजेतिर स्कुटर र ट्याक्टर ठोक्किँदा एक जनाको मृत्यु भएको छ। पूर्वपश्चिम राजमार्गमा पूर्वबाट पश्चिमतर्फ आउँदै गरेको को ३८ प १६६५ नम्बरको स्कुटर र विपरित दिशातर्फ जाँदै गरेको को २ त ३१९६ नम्बरको ट्याक्टर एकआपसमा ठोक्किँदा दुर्घटना भएको हो। प्रदेश १ ट्राफिक प्रहरी कार्यालय इटहरीका डीएसपी सुमन तिमल्सिनाका अनुसार दुर्घटनामा परेर स्कुटर चालक सुन्दरहरैँचा९ का ४२ वर्षीय मकेश्वर चौधरीको मृत्यु भएको छ। दुर्घटनामा परेर गम्भीर घाइते भएका चौधरीको उपचारका क्रममा विराटनगरको न्युरो अस्पतालमा ज्यान गएको तिमल्सिनाले बताए। ट्याक्टर चालक फरार रहेका कारण खोजी भइरहेको प्रहरीले जनाएको छ। त्यस्तै उर्लाबारी नगरपालिका८ स्थित इटहराउर्लाबारी सडक खण्डमा उत्तरबाट दक्षिणतर्फ गइरहेको मे ४ प ९२८५ नम्बरको मोटरसाइकल आफै अनियन्त्रित भएर दुर्घटना हुँदा एक जनाको मृत्यु भएको छ। एक जना घाइते भएका छन्। दुर्घटनामा मोटरसाइकलको पछाडि सवार अन्दाजी ३५ वर्षीय पुरुषको मृत्यु भएको डीएसपी तिमल्सिनाले बताए। दुर्घटनामा घाइते भएका उनको उपचारका क्रममा अरनिको अस्पताल उर्लाबारीमा ज्यान गएको हो। मृतकको पहिचान खुल्न नसकेको प्रहरीले जनाएको छ। दुर्घटनामा मोटरसाइकल चालक उर्लाबारी८ का ३० वर्षीय उपेन्द्र दनुवार गम्भीर घाइते भएका छन्। टाउकोमा चोट लागेका उनको उर्लाबारीमै उपचार भइरहेको तिमल्सिनाले बताए।
कोरोना संक्रमित वृद्धको होम आइसोलेसनमा मृत्यु,विराटनगर : विराटनगरका कोरोना भाइरस संक्रमित एक वृद्ध पुरुषको आइतबार बिहान होम आइसोलेसनमा मृत्यु भएको छ। विराटनगर महानगरपालिका९ का ७८ वर्षीय वृद्धको बिहान ८ बजेतिर आफ्नै घरमा मृत्यु भएको विराटनगर महानगरपालिकाले जनाएको छ। महानगरपालिकाका अनुसार ज्वरो आउने र श्वास फेर्न गाह्रो हुने समस्या रहेका वृद्धको पीसीआर परीक्षण गराउँदा शनिबार रिपोर्ट पोजिटिभ आएको थियो। रिपोर्ट पोजिटिभ आएका वृद्धलाई होम आइसोलेसनमा राखिएको थियो। बिहान स्वास्थ्यमा अचानक समया थपिएपछि उपचारका लागि अस्पताल लैजाने तयारी हुँदै गर्दा मृत्यु भएको जानकारी परिवारले महानगरलाई गराएको छ।
भ्रष्टाचारबारे धारणा माग,"काठमाडौं : प्रमुख प्रतिपक्षी दल नेपाली कांग्रेसले प्रधानमन्त्रीबाटै भ्रष्टाचारीको संरक्षण हुने गरेको ट्रान्सपरेन्सी इन्टरनेसनलको पछिल्लो प्रतिवेदनबारे सत्तारूढ दल नेपाल कम्युनिस्ट पार्टी (नेकपा)को धारणा माग गरेको छ। कांग्रेसले ट्रान्सपरेन्सी इन्टरनेसनलको प्रतिवेदन मुलुककै लागि लज्जास्पद भएको टिप्पणी गरेको छ। शनिबार कांग्रेस प्रवक्ता विश्वप्रकाश शर्माले विज्ञप्तिमार्फत वर्तमान सरकार बनेपछि मुलुकमा भ्रष्टाचार व्यापक बढेको र प्रधानमन्त्री स्वयंले संरक्षण गरेको भनेर कांग्रेसले व्यक्त गर्दै आएको समीक्षालाई ट्रान्सपरेन्सी इन्टरनेसनलको पछिल्लो प्रतिवेदनले पुष्टि गरेको दाबी गरेका छन्। पछिल्लो एक वर्षमा एसियाली मुलुकमा नेपालको स्थिति भ्रष्टाचारमा सबैभन्दा अगाडि देखिनु दुःखद् त छ नै, भ्रष्टाचारीको संरक्षण स्वयं प्रधानमन्त्रीले गरिरहेको किटानी विवरण प्रतिवेदनमा रहेकोे स्थिति देशकै लागि लज्जास्पदसमेत छ, विज्ञप्तिमा भनिएको छ। यसले अन्तर्राष्ट्रिय जगत्मा नेपालको छविमा गम्भीर असर पुगेको भन्दै सत्तारूढ पार्टीले संस्थागत धारणा सार्वजनिक गर्न अनिवार्य भएको कांग्रेसको ठहर छ। प्रतिपक्षी दल, नागरिक समाज, सञ्चारमाध्यमसँगै सत्तारूढ दल नेकपाकै अध्यक्ष पुष्पकमल दाहाल प्रचण्डले समेत भ्रष्टाचार बढेको लिखित रूपमै प्रस्तुत गरिसकेको प्रसँग उल्लेख गर्दै कांग्रेसले भ्रष्टाचारविरुद्ध सशक्त प्रतिरोध गर्नुपर्ने बेला आइसकेको जनाएको छ। भ्रष्टाचारमा शून्य सहनशीलता प्रधानमन्त्रीको नारा व्यवहारमा ठीक उल्टो भएको प्रवक्ता शर्माको दाबी छ। उनले भ्रष्टाचारीको अनुहारसम्म हेर्दिनँ भनेर अभिव्यक्ति दिने प्रधानमन्त्री नै भ्रष्टाचारको अनेक प्रकरण ढाकछोप गर्न सक्रिय हुँदै आएको आरोप लगाएका छन्। ओहोदाकै मर्यादासम्म प्रधानमन्त्रीले बिर्सिदिने, शक्ति प्रधानमन्त्री कार्यालयमा केन्द्रित गरेर अति शक्तिले अति भ्रष्ट बनाउंछ भन्ने मान्यतालाई पुष्टि गर्नतर्फ लाग्ने अनि भ्रष्टाचारविरुद्ध उठेका आवाजलाई पूर्वाग्रहपूर्ण देख्ने यस्तो प्रवृत्तिले मुलुकमा झनै बेथिति र भ्रष्टाचार बढाउने अनुमान गर्न सकिन्छ, उनले भने। वाइडबडी, बालुवाटार जग्गा, यती होल्डिङ्सदेखि सेक्युरिटी प्रिन्टिङ प्रेस हुँदै स्वास्थसामग्री खरिदलगायत भ्रष्टाचार प्रकरणमाथि निष्पक्ष छानबिन र कडाकारबाहीका लागि कांग्रेसले सुरुदेखि नै माग गर्दै आएको उल्लेख गर्दै प्रवक्ता शर्माले ट्रान्सपरेन्सी इन्टरनेसनलको पछिल्लो प्रतिवेदनले आफूहरूका माग तथ्यपूर्ण रहेकोे पुष्टि गरेको तर्क गरेका छन्।"
लायन्स क्लबद्वारा रक्तदान,"काठमाडौं : लायन्स क्लब अफ काठमाडौं सुप्रणले ललितपुरको उमामहेश्वरस्थित वडा कार्यलयमा रक्तदान कार्यक्रम आयोजना भएको छ। लायन्स क्लब अफ काठमाडौं सुप्रण, एलसीके ओम बुद्ध, एलसीके महाराजगन्ज, ललितपुर महानगरपालिका वडा नं १४, समुदाय प्रहरी नखिपोट टोल समितिको आयोजनामा रक्तदान गरिएको हो। बिहान १०ः०० बजे देखि २ बजेसम्म आयोजित कार्यक्रममा संघसंस्थाका प्रतिनिधि तथा सर्वसाधारणले समेत रक्तदान गरेका थिए। आयोजकका अनुसार कोरोनाको अवस्थामा रगतको चरम अभावमा कसैको ज्यान नजाओस् भनेर उक्त कार्यक्रम गरिएको हो। साथै लायन्स क्लब अफ काठमाडौं सुप्रणका प्रेसिडेन तथा उद्यमशील महिला निर्मला महर्जन (निक्की) का अनुसार यस्तो कार्यक्रम हामीले सर्वसाधरणलाई सजिलोसँग रगत उपलब्ध गराउन निम्ती कार्यक्रम गरिरहेको बताउँछिन्।"
के खाएर बाँच्ने ?,"घुन्सा (ताप्लेजुङ) : कोरोना भाइरसले कञ्चनजंघा हिमाल जाने पदमार्ग फागुनदेखि सुनसान छ। पर्यटक नआएपछि फुर्सदिला बनेका यहाँका स्थानीयले चैत दोस्रो हप्तामै आलु रोपेर सिध्याए। भदौमा फल्नुपर्ने आलुको बोट असारमै मरेर बारी बाँझियो। तिब्बतको नाका नखुल्दा याकचौंरी बिक्री भएनन्। पर्यटक आएका छैनन्। आम्दानीको सबै बाटो ठप्प भएपछि गुजारा चलाउनै समस्या भएको घुन्साकी पेम्बा शेर्पाले बताइन्। पैसा आउने बाटो केही छैन, उनले भनिन्, अब के खाएर बाँच्नु ? पेम्बाका श्रीमान् नुपुलाई ढाड दुख्ने र दमको समस्या छ। मंसिरपछि चिसोका कारण बाहिर निस्कन सक्दैनन्। यही हिउँदमा सदरमुकाम लगेर डाक्टरलाई देखाउने सल्लाह गरेकी थिइन्। होटल र आलु बेचेर आएको पैसाले खाद्यान्न जोहो गर्ने र याक बेचेको पैसाले सदरमुकाम फुङलिङ झर्ने योजना थियो। पेम्बा भन्छिन्, बाबैलाई उपचारका लागि लैजान पनि नसक्ने भएँ, अब यत्तिकै मर्छन् होला। घुन्साकै सानुडण्डु शेर्पाले अघिल्लो वर्ष ४० मुरी आलु फलाएका थिए। त्यसमध्ये २७ मुरी बिक्री गरे। यस वर्ष उनको बीउसमेत जोगिएन। दोस्रोपटक गोडेपछि आलुको बोट नै मरेको शेर्पाले सुनाए। हामी आलु तीन पटक गोड्छौं, दोस्रो पटक गोडुञ्जेल राम्रै थियो, उनले भने, त्यसपछि बोटै मर्यो खन्नै परेन। हरेक साल चिसो छल्न सदरमुकाम जाने उनी यसपालिको हिउँद घुन्सामै कटाउने बताउँछन्। आम्दानी नभएपछि गाउँमै चिसोको सामना गर्नुपर्ने भयो, उनले भने। यसपालि ३४ घरबाहेक सबै गाउँमै बस्ने उनले बताए। ३ हजार ४ सय १२ मिटर उचाइमा रहेको घुन्सामा ४० परिवारको बसोबास छ। सबैले आलु खेती गर्छन्। आलु चैतमा रोपेर भदौमा खनिन्छ। कञ्चनजंघा पदमार्गको खम्बाचेन, घुन्सा, फले, ग्याब्ला, आम्जिलेसा कतै पनि आलु नफलेको ग्याब्लाका दावाचुङ्दा शेर्पाले बताए। बीउसमेत मासिएपछि ६ घरले दुई दिन टाढाको याङ्मा गाउँबाट ल्याएका छन्। आलुको बोट मर्नुका कारण थाहा नभएको दावा बताउँछन्। अघिल्लो आर्थिक वर्ष १ हजार २ सय विदेशी पर्यटक कञ्चनजंघा हिमाल घुम्न आएका थिए। यस वर्ष मंसिर पहिलो हप्तासम्म १२ जना मात्रै आएको कञ्चनजंघा संरक्षण क्षेत्र व्यवस्थापन परिषद्का कर्मचारीसमेत रहेका होटल व्यवसायी टासी तेञ्जिङ शेर्पा बताउँछन्। आन्तरिक पर्यटक सयको हाराहारीमा आए पनि प्रत्येक घरमा होटलहोमस्टे भएका कारण सबैले पाहुना राख्न पाएका छैनन्। बिक्री भएपछि तिर्ने गरी होटलमा खाद्यान्नको जोहो गरेका स्थानीयलाई साहुको बाँकी तिर्न समस्या भएको टासी तेञ्जिङले सुनाए। अधिकांशले खाद्यान्नलगायत सामान बेचेपछि तिर्नेगरी बाँकी ल्याउने गरेका छौं, उनले भने, पर्यटक नआएपछि ती सामान त्यत्तिकै खेर जाने भयो, ऋण काढेर साहु तिर्नुको विकल्प छैन। यहाँ पर्यटकका लागि विदेशी ब्रान्डका महँगो खानेकुरासमेत ल्याउने गरिएको छ। चैतमा जोहो गरेका धेरै सामान सड्ने र म्याद गुज्रिने अवस्थामा पुगेको उनको दुःखेसो छ। घुन्साका चार घरको याकचौंरीको गोठ छ। पशु बिक्री गर्ने ठाउँ तिब्बतको रिउ बजार हो। चीनले कोरोनाका कारण गत फागुनबाटै रिउ जाने टिपताला नाका बन्द गरेपछि बिक्री ठप्प छ। पहिलेको स्टक, अैंचोपैंचो गरेर यो हिउँद कटाउँला, स्थानीय तेञ्जिङ शेर्पा भन्छन्, त्यसपछि पनि नाका खुलेन, पर्यटक आएनन् र आलु फलेन भने यहाँ भोकमरी चल्छ।"
