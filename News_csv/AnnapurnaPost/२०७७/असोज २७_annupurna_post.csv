शीर्षक,विवरण
कोरोना परीक्षणको शुल्क नलिनू : सर्वोच्च (आदेशको पूर्णपाठ),काठमाडौं : सर्वोच्च अदालतले कोरोना परीक्षणको शुल्क नलिन सरकारको नाममा आदेश दिएको छ । उपचारसम्बन्धी सम्पूर्ण सेवा निःशुल्क उपलब्ध गराउन सर्वोच्चले सरकारको नाममा आदेश दिएको हो । सर्वोच्चका न्यायाधीश आनन्दमोहन भट्टराई र टंकबहादुर मोक्तानको इजलासले कोरोनाको परीक्षणलाई आधारभूत स्वास्थ्य सेवाको रुपमा व्याख्या गर्दै शुल्क नलिन आदेश दिएको हो। अधिवक्ता केशरजंग केसी र लोकेन्द्र ओलीले दायर गरेको रिटमाथि सुनुवाइ गर्दै सर्वोच्च अदालतले यस्तो आदेश दिएको हो । सर्वोच्चले निजी प्रयोगशालाले समेत कोरोना परीक्षणको शुल्क लिन नमिल्ने ठहर गरेको छ । सर्वोच्चले भिसा प्रयोगका लागिसमेत पीसीआर गर्दा शुल्क नदिनु भनेको छ । पीसीआर परीक्षण निः शुल्क गर्नु भन्ने सर्वोच्चको परमादेशको पूर्णपाठ
कश्मीरी नेत्री मेहबुबालाई एक वर्ष लामो हिरासतपछि मध्यरातमा रिहा गरियो,"नयाँदिल्ली : जम्मुकश्मीरकी पूर्व मुख्यमन्त्री तथा पिपल्स डेमोक्रेसी पार्टी (पीडीपी)की अध्यक्ष मेहबुबा मुफ्ती हिरासतबाट रिहा भएकी छन् । जम्मुकश्मीर सरकारले अन्ततः मंगलबार राति उनलाई एक वर्ष भन्दा लामो हिरासतबाट रिहा गरेको हो । मेहबुबा रातको पौने १० बजे रिहा भएको स्थानीय मिडियाले जनाएका छन् । जम्मुकश्मीर सरकारका आधिकारिक प्रवक्ता रोहित कन्सलले केही अघि ट्वीट गर्दै मेहबुबालाई रिहा हुँदै गरेको जानकारी दिएका थिए । भारतको केन्द्र सरकारले गत वर्ष अगस्ट ५ मा संविधानको धारा ३७० खारेज गर्दै जम्मुकश्मीरको स्वायत्तता खोसेपछि नै मेहबुबा सहित अन्य थुप्रै नेताहरुलाई पक्राउ गरिएको थियो । ओमर अब्दुल्लाह, फारुक अब्दुल्लाह र अन्य केही नेताहरु भने २०२० को सुरुतिरै रिहा भएका थिए । मेहबुबालाई भने बारम्बार म्याद थप्दै हिरासतमा राखिएको थियो । पछिल्लो पटक जुलाइमा उनको हिरासत अवधि थप तीन महिनाका लागि लम्ब्याइएको थियो । २०१८ जुनसम्म मेहबुबा मुफ्तीको पार्टी पीडीपी भाजपासँग गठबन्धन सहित जम्मुकश्मीरमा शक्तिमा थियो । मेहबुबा रिहा भएपछि अब शुक्रबार कार्यकर्ताहरुलाई सम्बोधन गर्ने बताइएको छ । गत वर्षको अगस्ट ५ देखि नै जम्मुकश्मीरमा स्थिरता र शान्तिपूर्ण राजनीतिक अवस्था देखिएको छैन ।"
कोरोना संक्रमित जनप्रतिनिधिको मृत्यु,"राजविराज : सप्तरीमा कोरोना संक्रमित एक जनप्रतिनिधिको मृत्यु भएको छ । तिरहुत गाउँपालिका३ का वडा सदस्य ४६ वर्षीय पुरुषको मृत्यु भएको स्वास्थ्य कार्यालय सप्तरीले जानकारी दिएको हो । क्यान्सरले ग्रसित वडा सदस्यको चितवनको भरतपुरस्थित क्यान्सर अस्पतालमा उपचारको क्रममा मृत्यु भएको र कोशी नदी किनारमा मंगलबार दाहसंस्कार गरिएको तिरहुत गाउँपालिका अध्यक्ष हेमन्त बहडखेरले जानकारी दिए । राजविराजस्थित गजेन्द्रनारायण सिंह अस्पतालमा मंगलबार गरिएको परीक्षणमा ३६ वर्षीय नेपाली सेना र अग्नीसाईर कृष्णसवरण गाउँपालिकाका ३९ वर्षीय कम्प्युटर अपरेटरसहित १० जनामा कोरोना संक्रमण देखिएको स्वास्थ्य कार्यालय सप्तरीका निमित्त प्रमुख दुनियालाल यादवले जानकारी दिए । राजविराज१ का ३० वर्षीय पुरुष, वडा नम्बर २ का ४०, ५४ र उमेर नखुलेको पुरुष, डाक्नेश्वरी नगरपालिका ९ का २७ वर्षीय पुरुष, उमेर नलेखि सप्तरी मात्र लेखिएका १ पुरुष र सिरहाको सितापुरका १२ र २७ वर्षीय पुरुषमा कोरोना संक्रमण देखिएको स्वास्थ्य कार्यालयले जनाएको छ। यो सँगै सप्तरीमा कोरोना संक्रमित हुनेको सङ्ख्या १ हजार ४ सय ५५ पुगेको छ । जसमा १ हजार १२९ जना निको भएका छन् । सप्तरीमा मृत्यु हुने २१ जना पुगेका छन् ।"
विराटनगरमा थप एक संक्रमितको मृत्यु,विराटनगर : विराटनगरको नोबेल शिक्षण अस्पतालमा उपचाररत कोरोना भाइरस (कोभिड१९) संक्रमित एक महिलाको मंगलबार साँझ मृत्यु भएको छ । मोरङको सुन्दरहरैंचा नगरपालिका५ की ४९ वर्षीया महिलाको साँझ ७ बजे मृत्यु भएको अस्पतालका प्रबन्धक नारायण दाहालले जाानकारी दिए । मिर्गौला रोगी महिलालाई आइतबार बिहान अस्पताल भर्ना गरिएको थियो। श्वासप्रश्वासको पनि समस्या देखिएपछि पीसीआर गर्दा संक्रमण पुष्टि भएकी महिलालाई थप उपचारका लागि नोबेलकै कोभिड अस्पतालमा भर्ना ग्रिएको थियो ।
बलिउड अभिनेत्री कंगना रनौतविरुद्ध मुद्दा दायर,"नयाँदिल्ली : बलिउड अभिनेत्री कंगना रनौतविरुद्ध कर्नाटाकस्थित तुमकुरु जिल्ला प्रहरीमा मुद्दा दर्ता भएको छ । प्रहरी अधिकारीका अनुसार कंगनाको एक ट्वीटर अभिव्यक्तिका कारण उनीविरुद्ध शुक्रबार मुद्दा दर्ता गरिएको हो । तुमकुरुको पहिलो तहको न्यायिक मेजिस्ट्रेटको अदालतका वकिल रमेश नाइकले मुद्दा दर्ज गरेका थिए । सीआरपीसीको धारा १५६ (३) अन्तर्गत उनीविरुद्ध मुद्दा दायर गरिएको बताइएको छ । हालै नरेन्द्र मोदी नेतृत्वको केन्द्र सरकारले लागु गरेको कृषि विधेयकबारे कंगनाले ट्वीट गरेकी थिइन् । सोही विरुद्ध मुद्दा दर्ता भएको हो । कंगनाले ट्वीटरमा लेखेकी थिइन्, ''प्रधानमन्त्री जी, कोही सुतिरहेको छ भने उसलाई उठाउन सकिन्छ । गलत बुझाइ हुनसक्छ । उसलाई सम्झाउन सकिन्छ । तर जो सुतेको अभिनय गरेको हुन्छ, नसम्झिएको अभिनय गरेको हुन्छ, उसलाई तपाईँले सम्झाउदैमा के फरक पर्ला र ? यो उही आतंकी हो, सीएए (संशोधित नागरिकता कानुन) बाट एक जनाको पनि नागरिकता गएन बरु उनीहरुले रगतको नदी बगाइदिए ।' नाइकले भने उक्त ट्वीटबाठ आफ्नो भावनामा ठेस पुगेको बताए । यसपछि नै नाइकले कंगनाविरुद्ध मुद्दा दायर गरेका थिए । कंगनाले पछिल्लो समय सामाजिक सञ्जाल र मिडियामा मोदी सरकारको प्रशंसा र बचाउ गर्न थालेकी छन् । सुशान्त सिंह राजपुतको मृत्यु प्रकरणमा भने उनी विवादित पनि बनिन् । सुशान्तकी पूर्वप्रेमिका रिया चक्रवर्तीमाथि कंगनाले हत्याको आरोप लगाएकी थिइन् । जुन सावित हुन सकेन । यसवाहेक सार्वजनिक बहसमा खुलेर सरकारको प्रशंसा गर्दैआएकी छन् । जब कि केही वर्षअघिसम्म उनी मोदी सरकारको विरोध गर्ने गर्थिन् ।"
फेरि ओरालो लाग्यो नेप्से,"काठमाडौं : धितोपत्र बजारमा आज शेयर कारोवार मापक नेप्से परिसूचक ओरालो लागेको छ । नेपाल स्टक एक्सचेञ्जका अनुसार नेप्से परिसूचक ९४२ अङ्कले घटेर एक हजार ५६८५९ मा झरेको छ । यस्तै सेन्सेटिभ परिसूचक १७० बिन्दुले घटेर ३११४१ मा झरेको छ । कूल १९३ कम्पनीको ६७ लाख ८२ हजार ९४७ कित्ता शेयर रु एक अर्ब ८१ करोड ९६ लाख ३८ हजार ९७७ मूल्यमा खरिद बिक्री भए । लगानीकर्ताले नाफा बुक गर्न थालेका कारण बजार पुनः ओरालो लाग्न थालेको छ । त्यसको प्रभावस्वरुप आज कारोवार रकममा समेत गिरावट आएको छ । आज कारोवार भएका कूल १२ उपसमूहमध्ये तीन उपसमूहको शेयर उकालो लाग्दा नौ उपसमूहको शेयर भने ओरालो लागेको छ । व्यापार १४९, उत्पादन १०८४ र सामूहिक लगानी कोष ००५ ले बढेको छ । यस्तै, बैंकिङ ७७, होटल १००६, विकास बैंक ८५६, जलविद्युत् २७८४, वित्त १६३, निर्जीवन बीमा ४८४१, अन्य १५१, लघुवित्त १३६३ र जीवन बीमा ३८९४ ले ओरोलो लागेको छ । कारोवारका आधारमा आज अरुण काबेली पावर शीर्ष स्थानमा रहेको छ । सो कम्पनीको रु ११ करोड २६ लाख २१ हजार ४७३ बराबरको कारोवार भयो । यस्तै, ज्योति विकास बैंक रु ११ करोड सात लाख एक हजार ४०४, मुक्तिनाथ विकास बैंक रु आठ करोड ५३ लाख ७० हजार १६७, नेपाल पुनरबीमा कम्पनी रु छ करोड ३२ लाख ८९ हजार ४००, सानिमा माई हाइड्रोपावर रु पाँच करोड ४६ लाख ७४ लाख ७४ र नेपाल बैंकको रु पाँच करोड २४ लाख ७१ हजार ४५७ बराबरको कारोवार भई शीर्ष स्थानमा रहेको छ । कारोवारका आधारमा आज ज्योति विकास बैंक ४८३, लक्ष्मी उन्नति कोष, ३३३, युनिलिभर नेपाल ३०९, एनआइबिएल प्रगति फण्ड २३६, सिटिजन म्युचअल फण्ड १७६ र आइसिएफसी फाइनान्सका लगानीकर्ताले १५५ प्रतिशतले कमाए । यस्तै, पञ्चकन्या माई हाइड्रोपावर ८७२, दिव्यश्वरी हाइड्रोपावर ७५०, खानीखोला हाइड्रोपावर ७२६, रिडी हाइड्रोपावर ७२२, घलेम्दी हाइड्रो ६७७, समृद्धि फाइनान्स ६५४ र युनियन हाइड्रोपावरका लगानीकर्ताले ६३५ प्रतिशतले गुमाएका छन् । रासस"
टिभिएस अपाचेको बिक्री ४० लाख पुग्यो,"काठमाडौं : टिभिएस मोटर्स कम्पनीको उत्पादन अपाचे सिरिजले विश्व बजारमा ४० लाख यूनिट बिक्री गरेको छ । कम्पनीले सन् २००५ बाट अपाचे सिरिज उत्पादन सुरु गरेको थियो । उत्पादनको १५ वर्षमा नयाँ बेन्चमार्क भेट्टाउन सफल भएको हो । नेपालमा पनि जगदम्बा मोटर्सले आधिकारीक बिक्री वितरण गर्दै आएको अपाचे सिरिज निकै सफल मोडलमा पर्छ । विश्व बजारमा ४० लाख यूनिट बिक्री पुरा गरेकोमा नेपाली ग्राहकलाई पनि विशेष धन्यवाद दिँदै जगदम्बा मोटर्सका भाइस प्रेसिडेन्ट दिपक कुमार अग्रवालले भने, हामीले अपाचे सिरिजका सबै मोडल नेपालमा बिक्री गर्दै आएका छौं । स्टाइल, पावर र युवा लक्षित डिजायनले अपाचेका हरेक सिरिजले सफलता पाएका छन् । अझै भोलिका दिनमा नेपालमा नै एसेम्बल गरेर ग्राहकको आवश्यकता र चाहना पुरा गर्ने बाटोमा हामी छौं । ४० लाख यूनिट बिक्री पुरा गरेको खुसीमा कम्पनीले नेपालमा आरटीआर १६० फोर भिको ३ नयाँ भेरियन्ट समेत सार्वजनिक गरेको थियो । भारत वेस कम्पनी टिभिएसले हिजो ९५७ फिट लामो फ्ल्याग फहराएर ४० लाख यूनिट बिक्रीको खुसीयाली मनाएको थियो । नेपालमा अहिले अपाचे सिरिजमा आरटीआर १६० टुभी, १६० फोर भी, २०० फोर भी र आरआर ३१० का विभिन्न भेरियन्टहरु बिक्री वितरण गर्दै आएको छ ।"
युथ पार्लियामेन्ट स्कुलमा तीन सय युवा,"काठमाडौं : युवाहरुलाई कानून निर्माण प्रक्रिया, संसदीय अभ्यास, सुशासनमा युवाको सहभागितालगायत विषयमा प्रशिक्षण दिने गरी युथ पार्लियामेन्ट स्कुल सञ्चालन गरिएको छ । तीन प्रदेशका तीन सय बढी युवाहरु सहभागि कार्यक्रम ६ दिन सञ्चालन हुने जनाइएको छ । नेपाल राष्ट्रिय युवा सञ्जाल (आयोन) ले आयोजना गरेको युथ पार्लियामेण्ट स्कुल कार्यक्रममा कर्णाली प्रदेश, सुदूरपश्चिम प्रदेश र प्रदेश २ का युवाहरु सहभागी छन् । सोमबारदेखि सुरु कार्यक्रममा विभिन्न राजनीतिक दलका नेताहरु, सांसद, कानुनका ज्ञाता, मानवअधिकारकर्मी, विषयविज्ञहरुले प्रशिक्षण दिने आयोनका अध्यक्ष जगदीश ऐरले जानकारी दिए । यूएनडीपी अन्तर्गतको संसद सहायता कार्यक्रम (पिएसपी) नेपालको सहयोगमा सञ्चालित कार्यक्रमले युवाहरुलाई कानुन निर्माण प्रक्रियाका बारेमा जानकारी दिनुका साथै संसदीय र राजनीतिका बारेमा जानकारी मिल्ने आयोन अध्यक्ष ऐरले बताए । प्रशिक्षणमा १८ देखि ३५ वर्षसम्म उमेर समूहका युवाहरुको सहभागिता रहेको छ । कार्यक्रममा उत्कृष्ट युवालाई प्रदेशमा नीतिगत वकालत गर्न निश्चित कोषमार्फत सहयोग गर्ने आयोनले जनाएको छ। आयोनले यसअघि देशभरका १ हजार युवालाई नमुना संसद कार्यक्रम अन्तर्गत प्रशिक्षण दिइसकेको छ । आयोनले सुरु गरेको नमुना संसद कार्यक्रम अहिले सरकारले सञ्चालन गर्न थालेको छ ।"
२९ वर्षपछि जेल चलान भए जोगबहादुर,दमौली : फैसला भएको २९ वर्ष पछि एक व्यक्ति कर्तव्य ज्यान मुद्दामा सजाय भुक्तानका लागि कारागार चलान भएका छन्। २०४७ सालमा तत्कालिन घिरिङ गाविस वडा नं ५ मा दसैंको पूर्णिमा मेलामा भएको झडपका क्रममा एक वृद्धलाई कुटपिट गरेर हत्या गरेका स्थानीय जोगबहादुर श्रेष्ठलाई प्रहरीले पक्रेको छ। घटना हुँदा उनी ३८ वर्षका थिए । तर नौ वर्ष छ महिना कैद भुक्तानका लागि कारागार चलान भएका उनी अहिले ६७ वर्षका भए। दुई समूहबीचको झगडामा उनीमाथि बाबुलाल थापा मगरका बुबालाई कुटपिट गरी हत्या गरेको ठहर गर्दै तनहुँ जिल्ला अदालतले २०४८ साल फागुन १९ गते फैसला गर्दै सजाय सुनाएको थियो। तर त्यसयता लामो समय फरार उनी हाल भने घरमै थिए। उनलाई त्यहींबाट प्रहरी टोलीले पक्राउ गरेको प्रहरी नायब उपरीक्षक युवराज तिमल्सेनाले बताए। पछिल्लो समय पुराना फैसला कार्यान्वयनमा तातेको तनहुँ प्रहरीले उनलाई पक्रँदै २९ वर्ष पुरानो घटनामा दोषीलाई कारागार चलान गर्न बाध्य पारेको छ।
विराटनगरमा प्लाज्मा थेरापीबाट संक्रमितको उपचार सुरु,"विराटनगर : प्रदेश १ को राजधानी विराटनगरमा कोरोना भाइरस संक्रमितको उपचार प्लाज्मा थेरापी विधिबाट हुने भएको छ। विराटनरको कोशी अस्पताल कोभिड१९ उपचार केन्द्रमा मंगलबारबाट प्लाज्मा थेरापी सेवा सुरु गरिएको हो। कोरोना भाइरस (कोभिड१९) को कडा लक्षण देखिएका बिरामीका लागि यो विधिबाट उपचार गरिन्छ। संक्रमण भएर निको भइसकेकाबाट प्लाज्मा लिएर नयाँ एवं कडा लक्षण भएका बिरामीलाई दिएर उपचार गर्ने गरिएको छ। सेवा शुभारम्भ गर्दै अस्पतालका व्यवस्थापक ज्ञानबहादुर बस्नेतले प्लाज्मा दान गरे। यसअघि नै संक्रमण पुष्टि भएका बस्नेत उपचारपछि कोरोनामुक्त बनेका हुन्। यसअघि प्रदेश १ मा धरानको बीपी कोइराला स्वास्थ्य विज्ञान प्रतिष्ठानमा यो पद्धतिबाट संक्रमितको उपचार गर्न थालिएको थियो। विराटनगरमा भने पहिलो पटक सुरु भएको अस्पतालका प्रमुख एवं वरिष्ठ फिजिसियन डा दीपक सिग्देलले बताए। प्रदेश सरकारले कोभिड अस्पतालमा सेवा थप गर्दै लगेको छ। अस्पतालमा आईसीयू, भेन्टिलेटर र आइसोलेसन गरी ८० वटा बेड अहिले सञ्चालनमा रहेको व्यवस्थापक बस्नेतले बताए। कोभिड अस्पतालमा लक्षणसहितका संक्रमितको उपचार हुन थालेको छ। यसअघि सामान्य अवस्थाका लक्षणबिहीन संक्रमितको मात्रै उपचार हुँदै आएको थियो। अस्पतालमा उपचाररतमध्ये मंगलबारसम्म चार सय ६१ जनाको उपचार सफल भएको छ। उपचार सफल भएकाहरु कोरोनामुक्त हुँदै डिस्चार्ज भएर घर फर्किएका छन्। अस्पतालमा ६२ जना अहिले उपचाररत रहेको डा सिग्देलले बताए।"
सन्रराइज बैंक र जोन्टा क्लबबीच अनलाइन शिक्षाको लागि सहकार्य,"काठमाडौं : लकडाउनमा सार्वजनिक विद्यालयको शिक्षा लगभग रोकिएको छ । जोन्टा क्लब काठमाडौंले यस अवस्थाको बारेमा चिन्तासहित यस्ता विद्यालयमा बालबालिकाहरु विशेष गरी केटीहरूले पीडित हुने हुँदा तथा निजी र सार्वजनिक विद्यालयहरूमा शिक्षामा फराकिलो अन्तर हुने पाइएकोले, विद्यालयमा अनलाइन शिक्षा शुरू गर्न सहयोग पुर्याएको छ । यो पहल नेपालको सब भन्दा पुरानो र ऐतिहासिक विद्यालय, दरबार हाईस्कूलमा शुरू भइरहेको छ । सन्रराइज बैंक लिमिटेडले आफ्नो १३ औं वार्षिकोत्सवमा जोन्टा क्लब काठमाडौंको यस पहललाई आंशिक रूपमा लगानी गरेर सहयोग पुर्याएको छ । बैंकबाट प्राप्त भएको रु ३,००,००० को प्रारम्भिक सहयोगले यस विद्यालयका शिक्षकहरुलाई ल्यापटप, डिजिटल साक्षरता, र प्रशिक्षण प्रदान गर्ने प्रारम्भिक चरणमा कार्यान्वयन गरिनेछ । महिला शिक्षकसँगै पुरुष शिक्षकहरूलाई पनि ल्यापटप र शिक्षा प्रदान गरिनेछ । जोन्टा क्लब काठमाडौं र दरबार हाईस्कूलले सन्रराइज बैंकको यस योगदानलाई ठूलो सम्मान गर्दछ र बैंकसँग लामो र अर्थपूर्ण सहकार्यको लागि तत्पर छ । जोन्टा क्लब काठमाडौं २०१२ मा जोन्टा इन्टरनेसनलको छाता अन्तर्गत स्थापित भएको थियो । जोन्टाले यस्तो विश्वको कल्पना गरेको छ जहाँ महिलाको अधिकारलाई मानव अधिकारका रूपमा मान्यता दिइएको छ र हरेक महिला आफ्नो पूर्ण क्षमता हासिल गर्न सक्षम छ । यस्तो संसारमा महिलाको सबै स्रोतमा पहुँच छ र पुरुषसँग समान आधारमा निर्णय लिने स्थितिमा प्रतिनिधित्व हुन्छ। यस्तो संसारमा कुनै पनि महिला हिंसाको डरले बस्दैनन् ।"
मेरी स्टोप्स् नेपालकी लक्ष्मीलाई बिल गेट्स्द्वारा ७ हिरोजमध्ये एक उपमा,"काठमाडौं : सुनौलो परिवार नेपाल र मेरी स्टोप्स् नेपालकी सेवा प्रदायक लक्ष्मी रायमाझीलाई बिल गेट्स्को गेट्स्नोट्स्मा यस महामारीमा कीर्ति वर्णन नगरिएका ७ हिरोजहरू मध्ये एकको उपमा दिइएको छ । बिल गेट्सको ब्लग गेट्स्नोट्सले कोभिड १९ का बखत अप्ठ्यारोमा परेकाहरूको हेरचाह गर्ने अविश्वसनीय ७ व्यक्तिहरूको कथा समेट्यो र लक्ष्मी रायमाझी यस महामारीका मध्य नेपालकी एक व्यक्तिका रुपमा परिन् । उनले नेपालको काभ्रेमा परिवार नियोजनका सेवाहरू प्रदान गरिरहेकी छिन् । गेट्स्नोट्स्महामारीमा कीर्ति वर्णन नगरिएका ७ हिरोज्हरूमा, मानवतावादी गेट्स्ले यस महामारीको भोगाइ निवारण गर्नका निम्ति लागि परेका संसार भरिका असाधारण व्यक्तिहरूका बारे प्रकाश पारेका छन्। 'मानवका रुपमा, निश्चय नै, हामी सबैजना हाम्रा शारीरिक शक्तिका हकमा निकै सिमित छौ। हामी उड्न सक्दैनौं। हामीले भित्ताको वारपार देख्न सक्दैनौं । तर हामीसँग सीमा नभएको कुरा भनेको अन्यायलाई देख्न सक्ने हाम्रो क्षमता र तिनमा काम गर्ने क्षमता हो,प्राय : जसले हामी आफैलाई ठूलो जोखिममा पार्दछ।' लक्ष्मी रायमाझी, जो दीर्घप्रभावी उल्ट्याउन सकिने निरोध (लार्क) समूह काभ्रेकी भेटघाट गर्ने सेवा प्रदायक हुन् जसलाई एक असाधारण पात्रका रुपमा प्रकाशमा ल्याइयो, उनी खतरनाक बाटोघाटो हुदै, घण्टौ हिडेर खोलानाला तर्दै र पहिरोलाई छिचोल्दै आफूले सेवा प्रदान गर्ने गाउँमा पुग्छिन्। यस महामारीले नेपालमा महिलाहरूलाई यौन तथा प्रजनन् स्वास्थ्य सेवाहरू प्रदान गर्न एउटा नयाँ अवरोधको सिर्जना गर्यो। थुप्रै महिलाहरू स्थानीय स्वास्थ्य सेवा संस्थाहरूमा कोरोनाको डरले सेवा लिन जादैनन् । 'यदि मेरो प्रयत्नले, महिलेको स्वास्थ्य राम्रो हुन्छ, र हाम्रा समुदायहरूमा एउटा स्वस्थ प्रभाव पर्छ भने, म आभारी हुन्छु', उनले भनिन्। यस महामारीको अवधिमा, धेरै सरकारी स्वास्थ्य सेवा निकायहरू कोभिड वा आकस्मिक स्वास्थ्य सेवा प्रदान गर्न केन्द्रित रहेका थिए र यौन तथा प्रजनन् स्वास्थ्य सेवाहरूलाई सधै प्राथमिकताका रुपमा लिइएन।"
चुमनुब्री गाउँपालिकामा बाहिरका मान्छे प्रवेश निषेध,"गोरखा : मनास्लु क्षेत्र भ्रमण गर्न आन्तरिक पर्यटकको ओहोरदोहोर बढेपछि चुमनुब्री गाउँपालिकाले आफ्ना गाउँपालिकाभन्दा बाहिरका मान्छेलाई प्रवेश निषेध गरेको छ। सोमबार सम्पन्न गाउँ कार्यपालिकाको बैठकले कोरोना महामारी दिनानुदिन फैलिरहेकाले गाउँभन्दा बाहिरका मान्छेलाई प्रवेश गर्न नदिने निर्णय गरेको उपप्रमुख कुमारी गुरुङले जानकारी दिइन्। केहीदिनयता मनास्लु क्षेत्र, चुम भ्याली भ्रमण गर्ने, लार्के पास गर्ने भन्दै हुलका हुल मान्छे आउन थाले, उनले भनिन्, अनि कपडा बेच्ने, भाँडा बेच्ने, विभिन्न सामान बेच्ने डुलुवा व्यापारी पनि आउन थाले। त्यसैले हामीले गाउँ कार्यपालिकाका बैठक बसी यस्ता खालका आवागमन बन्द गर्ने निर्णय गर्यौँ। यदि अति आवश्यक कामले कोही आउनु परेमा गाउँपालिकाको आधिकारिक अनुमति लिएर मात्र प्रवेश गर्न दिने निर्णय भएको उनले बताइन्। बैठकले दैनिक उपभोग्य सामान ढुवानी गर्ने खच्चड, खच्चडगोठालालाई भने निर्वाध आवतजावत गर्न दिने निर्णय गरेको उनले स्पष्ट पारिन्। बैठकले गाउँपालिका भित्रकै मान्छे भने सम्बन्धित वडालाई जानकारी दिएर आउन पाउने निर्णय गरेको छ। गाउँकै मान्छे हो भने सम्बन्धित वडा कार्यालयलाई जानकारी गराएर मात्र आउने र आएपछि सात दिन होम क्वारेण्टाइनमा बस्नु पर्ने निर्णय गरेका छौं, उपप्रमुख गुरुङले भनिन्। हिमालपारि पर्ने सो गाउँपालिकामा अहिलेसम्म कोही पनि कोरोना संक्रमित भएका छैनन्।"
त्रिविद्वारा शिक्षकलाई आन्दोलनका कार्यक्रम फिर्ता लिन आग्रह,"काठमाडौं : त्रिभुवन विश्वविद्यालय (त्रिवि)ले आफ्ना शिक्षकलाई आन्दोलनका कार्यक्रम फिर्ता लिई वार्ताबाट सामाधान खोज्न आग्रह गरेको छ । त्रिविले सूचना जारी गर्दै आन्दोलनका सबै कार्यक्रम फिर्ता लिई वार्ताको माध्यमबाट समस्याको समाधान खोज्न आग्रह गरेको हो । 'आंशिक शिक्षकले राखेका विषयमा वार्ता र छलफलको माध्यमबाट निकास निकाल्न सकिने विषयमा विश्वविद्यालय विश्वस्त रहेको छ' सूचनामा भनिएको छ । त्रिविले लामो समयदेखि रहेको आंशिक शिक्षकको समस्यालाई दीर्घकालीन रुपमा व्यवस्थापन गर्नका लागि विश्वविद्यालयले जारी गरेको अतिरिक्त कक्षा व्यवस्थापन निर्देशिका, विसं २०७७ ल्याइएको र सोही निर्देशिकाअनुसार नै शिक्षकका माग पूरा हुने त्रिविले जारी गरेको सूचनामा उल्लेख छ । त्रिविका आंशिक शिक्षकले निर्देशिकाका सम्बन्धमा केही माग राखी आन्दोलनरत छन् । रासस"
सन्राइज बैंकले ल्यायो मिस्कल गरेरै बिजुलीको पैसा तिर्ने व्यवस्था,"काठमाडौं : सन्राइज बैंकले नेपालमै पहिलो पटक मिस्कल सेवामार्फत विद्युत महसुल भुक्तानी गर्ने सेवा सुरु गरेको छ । 'स्मार्ट बनौं, डिजिटल बैंकिङ्ग गरौ अभियानअनुरुप आफ्ना ग्राहकलाई नबिनतम् सेवा प्रदान गर्ने क्रममा यस्तो सेवा सुरु गरेको बैंकले जनाएको छ । यस सेवाको सुरुसँगै अब देखि सन्राइज बैंकमा खाता हुने ग्राहकले बैंकले तोकेको मोबाइल नम्बर ९८५१२७३८६२ मा मिस्डकल गरी आफ्नो मासिक विद्युत महसुल तिर्न सक्नेछन् । यस सेवा प्रयोग गर्नको लागी एक पटक आफ्नो विद्युत महसुल सम्बन्धी विवरण सन्राइज बैंकको कुनै पनि शाखामा दर्ता भने गराउनुपर्ने बैंकले जनाएको छ। ग्राहकहरुको सुविधाको लागि डिजिटल दर्ता प्रणाली पनि छिटै कार्यान्वयनमा आउने बैकले जनाएको छ । सन्राइज बैंकका ग्राहकले सनराइज स्मार्ट एपबाट बत्ति, पानी आदिको शुल्क भुक्तानी गर्दै आएकोमा अब भने इन्टरनेट बिना नै सामान्य मोबाइलबाटै मिस्डकल गरेर बिजुलीको बिल तिर्न सक्ने बैंकले जनाएको छ ।"
काठमाडौं उपत्यकामा थपिए २१२९ जना कोरोना संक्रमित,"काठमाडौं : पछिल्लो २४ घण्टामा कोरोना भाइरस (कोभिड१९) बाट काठमाडौं उपत्यकाका दुई हजार एक सय २९ जनामा संक्रमण देखिएको छ। यस्तै काठमाडौंमा १७४६ जना, भक्तपुरमा १६७ र ललितपुरमा २१६ जनामा संक्रमण देखिएको मन्त्रालय प्रवक्ता डा जागेश्वर गौतमले जानकारी दिए। पछिल्लो २४ घण्टामा नेपालमा ३५ सय ५६ जनामा कोरोना भाइरस (कोभिड१९) संक्रमण पुष्टि भएको छ। योसँगै नेपालमा संक्रमितको संख्या एक लाख १५ हजार ३५८ पुगेको छ। गौतमका अनुसार नेपालमा सक्रिय संक्रमितको संख्या ३५ हजार ९१५ पुगेको छ। अहिले संस्थागत आइसोलेशनमा १५ हजार ४८ जना रहेका छन् भने होम आइसोलेशनमा २० हजार आठ सय ६७ जना छन्। यस्तै क्वारेन्टाइनमा चार हजार ७९५ जना रहेका छन्। मंगलबार १५०३ जना डिस्चार्ज भएका छन्। योसँगै नेपालमा कोरोना जित्नेको संख्या ७८ हजार ७८० पुगेको छ। यो कुल संक्रमितको ७० दशमलव ३ प्रतिशत हो। मन्त्रालयका अनुसार पछिल्लो २४ घण्टामा १८ जनाको मृत्यु भएको छ। योसँगै नेपालमा कोरोनाले मृत्यु हुनेको संख्या ६६३पुगेको छ। मनाङबाहेक नेपालका सबै जिल्लामा कोरोना संक्रमण फैलिएको छ।"
कर्णालीको नेकपा विवाद हेडक्वाटरले मिलाउने : मुख्य नेतालाई ओली र प्रचण्डको निम्तो,"सुर्खेत : सत्तारुढ दल नेपाल कम्युनिस्ट पार्टी (नेकपा) कर्णाली प्रदेशमा देखिएको विवाद अब केन्द्रले मिलाउने भएको छ । पार्टी अध्यक्ष एवम् प्रधानमन्त्री केपी ओली र अर्का अध्यक्ष पुष्पकमल दाहाल प्रचण्डले मुख्य नेतालाई काठमाडौंमा बोलाएका हुन् । कर्णाली प्रदेशसभा सदस्य गुलाबजंग शाहका अनुसार मुख्य नेतालाई दुई दिनभित्र काठमाडौं आइपुग्न पार्टी हेडक्वाटरबाट निर्देशन आएको हो । उनका अनुसार हेडक्वाटरले मुख्यमन्त्री शाही, नेता यामलाल कँडेल, आर्थिक मामिला तथा योजनामन्त्री प्रकाश ज्वाला र सांसद चन्द्रबहादुर शाहीलाई दुई दिनभित्र काठमाडौं पुग्न भनेको छ । उनले हाललाई प्रदेशमा हुने भनिएका सबै छलफल रोकेर काठमाडौं हिँडेको बताए । असोज २९ गतेसम्म केन्द्रीय कार्यालय पुग्नु पर्ने भएकाले हाललाई यताको सबै काम स्थगित गरेर छलफलमा सहभागी हुन काठमाडौं जाँदैछौँ, नेता शाहले भने । मुख्यमन्त्रीविरुद्ध नेकपाकै १८ सांसदले आइतबार अविश्वासको प्रस्ताव दर्ता गरेपछि कर्णालीमा नेकपाको विवाद छताछुल्ल भएको हो । मंगलबार वरिष्ठ नेता माधवकुमार नेपाल समूहका सांसद पछाडि हटेपछि मुख्यमन्त्रीलाई केही राहत मिलेको बताइएको थियो । यद्यपि पार्टी विवाद समाधान गर्न मंगलबार दिउँसो अध्यक्षद्वयले नेतालाई काठमाडौं बोलाएका हुन् । माधव नेपाल गुटका नेताको साथ पाएपछि मुख्यमन्त्री शाहीले मंगलबार नै नेपाल पक्षका सांसद कुर्मराज शाहीलाई संसदीय दलको सचेतकमा नियुक्त गरेका छन् । मुख्यमन्त्री शाहीले यसअघि प्रमुख सचेतक गुलाबजंग शाहलाई हटाएर सचेतक सीता नेपालीलाई प्रमुख सचेतकको जिम्मेवारी दिएका थिए । नेपाली प्रमुख सचेतक बनेपछि शाहीले मंगलबार कुर्मराजलाई उक्त जिम्मेवारी दिएका हुन् । अविश्वासको प्रस्तावमा छलफल गर्न मंगलबार दिउँसो १ बजे बैठक डाकिएको थियो । तर, हस्ताक्षर गरेका नेपाल पक्षका सांसद उपस्थित नभएपछि उक्त बैठक नै प्रभावित भएको थियो। ४० सदस्यीय प्रदेश सभामा सत्तारुढ नेकपाका ३३ जना सांसद छन् । जसमध्ये अध्यक्ष केपी ओली पक्षका १२, प्रचण्ड पक्षका १३ र नेता नेपाल पक्षका आठ जना सांसद छन् ।"
रामेछापमा थप २३ जनामा कोरोना भाइरस संक्रमण,"काठमाडौं : रामेछापमा एकैदिन थप २३ जनामा कोरोना भाइरस संक्रमण पुष्टि भएको छ। स्वास्थ्य कार्यालय रामेछापका जनस्वास्थ्य अधिकृत भुवन थापाले मंगलबार ११ जना महिला र १२ जना पुरुष गरी २३ जनामा कोरोना संक्रमण पुष्टि भएको जानकारी दिए। उनीहरु सबैको जिल्लाबाट स्वाब संकलन गरेर पीसिआर विधिबाट परीक्षण गर्न प्रादेशिक जनस्वास्थ्य प्रयोगशाला धुलिखेल पठाइएको थियो। थापाका अनुसार मन्थली नगरपालिका १ का पुरुष ७ जना (४९,४६,१९,३२,२४,२४,५८ वर्षीय) र महिला १० जना (४५,३९,२६,१३,३५,२४,३६,१५,५४,२८ वर्षीया) गरी १७ जना, वडा नं ८ का ७१ वर्षीय पुरुष, वडा नं १२ को २१२१ वर्षीय पुरुषलाई कोरोना संक्रमण देखिएको छ। योसँगै मन्थली नगरपालिकामा मात्रै २० जनामा कोरोना भाइरस संक्रमित थपिएका छन्। त्यसैगरी लिखु तामाकोसी गाउँपालिका१ को ३४ वर्षीया महिला, वडा नं ६ को ३९ वर्षीय पुरुष र सुनापति गाउँपालिका५ का एक शिक्षकमा कोरोना संक्रमण देखिएको छ। मंगलबार मन्थली नगरपालिका८ चिसापानीका वडाअध्यक्ष राजकुमार श्रेष्ठ, वडा सचिव लगायतलाई पनि संक्रमण देखिएको छ। स्वास्थ्य कार्यालयका अनुसार संक्रमण देखिनेमा प्राथमिक स्वास्थ्य केन्द्रका एक जना, नेपाल विद्युत प्राधिकरणका एक जना, राष्ट्रिय वाणिज्य बैंक मन्थलीका दुई जना, तामाकोसी बोर्डिङ मन्थलीका दुई जना, लिखु हाइड्रोपावर३ सिरिसेका दुई जना कर्मचारीसमेत रहेका छन्। रामेछापमा सात स्वास्थ्यकर्मीसहित थप २० जनामा कोरोना संक्रमण स्वास्थ्यकर्मीमा कोरोना संक्रमण देखिएपछि जिल्ला अस्पताल रामेछाप बन्द"
बलात्कारपछि आत्महत्या दुरुत्साहनका आरोपित पञ्च रिहा,"राजविराज : सामूहिक बलात्कारका दुई आरोपितलाई अदालतले मङ्गलबार बालसुधार गृह पठाएको छ भने पीडित बालिकालाई आत्महत्याका लागि बाध्य पार्ने पञ्चलाई धरौटीमा रिहा गरेको छ। जिल्ला न्यायाधीश चन्द्रमणि ज्ञवालीको आदेशमा १७ र १६ वर्षीय दुई आरोपितलाई पुर्पक्षका लागि बाल सुधार गृह वीरगञ्ज पठाउने आदेश भएको सप्तरी जिल्ला अदालतले जनाएको छ। आत्महत्या दुरुत्साहन मुद्दामा पञ्च डाक्नेश्वरी नगरपालिका७ ललितपुरका जयकान्त मण्डल, बासुदेव मण्डल र सत्यनारायण मण्डल पुर्पक्षका लागि धरौटी राखी रिहा भएका हुन्। आत्महत्या दुरुत्साहन मुद्दामा पक्राउ परेका तीनजना पञ्चहरुले जनही १ लाख १० हजार धरौटी राखेका छन्। पञ्चमाथि पीडित परिवारलाई बलात्कारको उजूरी गर्न रोक लगाएर आत्महत्या गर्न बाध्य पारेको आरोप छ। पीडित परिवारका अनुसार पञ्चले पीडितको अस्मिताको मूल्य ५५ हजार तोक्दै आरोपितविरुद्ध उजूरी गरे जातबाट निकाल्ने भन्दै धम्क्याएका थिए। पुरुषहरुको भेलामा बलात्कारका आरोपितकै अगाडि पीडितलाई अपमान गरी पञ्चले व्यङ्ग्य गरेपछि मानसिक तनावमा परेकी पीडितले राति आत्महत्या गरेको उनकी आमाले बताइन्। तीनजना पञ्च भदौ ३० गते र दुई बलात्कार आरोपित भदौ ३१ गते पक्राउ परेका थिए। गएको भदौ २९ गते बिहान धानखेतमा पानीको अवस्था हेर्न गएकी पीडितमाथि १७ र १६ वर्षीय बालकसहित डाक्नेश्वरी नगरपालिका७ ललितपुरका २७ वर्षीय धर्मदेव मण्डल र २५ वर्षीय बिसु भनिने विष्णु मण्डलले बलात्कार गरेको उजूरीमा उल्लेख छ। यस्तै सामूहिक बलात्कारका आरोपितविरुद्ध उजूरी गर्न गाउँका पञ्चले रोक लगाउँदै अपमानपूर्वक व्यवहार गरेपछि पीडितले आत्महत्या गरेको भन्दै इलाका प्रहरी कार्यालय, कल्याणपुरमा १० जना पञ्चविरुद्ध आत्महत्या दुरुत्साहनको उजुरी दर्ता छ। प्रहरीका अनुसार स्थानीय शत्रुघ्न मण्डलको घरमा बसेको पञ्चायतमा निज शत्रुघ्नसहित उनका दाजु जयकान्त, भाइ देबु, सत्यनारायण मण्डल, वासुदेव मण्डल, झमेली मण्डल, रामजी भनिने बेचन मण्डल, उचितलाल मण्डल, विन्देश्वर मण्डल र वंशराज मण्डलले धम्क्याउँदै उजूरी गर्न रोकेका थिए। जिल्ला अदालतले फरार रहेका पञ्च विन्देश्वर मण्डल र वंशराज मण्डललाई साउन १९ गते तथा शत्रुघ्न, उनका भाइ देबु मण्डल, झमेली मण्डल, उचितलाल मण्डल र रामजी भनिने बेचन मण्डललाई साउन २ गते पक्राउ पुर्जी जारी गरेको थियो। फरार रहेका आरोपितहरु विरुद्ध जिल्ला अदालतले मङ्गलबार वारेण्ट जारी गरेको छ।"
क्रिस्टियानो रोनाल्डोलाई कोरोना संक्रमण,लण्डन : स्टार फुटबलर क्रिस्टियानो रोनाल्डोलाई पनि कोरोनाभाइरसको संक्रमण पुष्टि भएको छ । जुभेन्ट्सका प्रभावशाली फरवार्ड रोनाल्डोले नेश्नल लिगमा आफ्नो देशका लागि दुई खेल मात्रै खेलेका थिए । स्पेन र फ्रान्सविरुद्ध खेलिसकेपछि उनी कोरोना संक्रमित भएका हुन् । तर उनले खेलेका दुबै खेल गोल रहित भएका थिए । भोलि अर्थात् बुधबार राति उनी स्वेडेन विरुद्ध खेल्ने तालिका तय भएको थियो । तर ३५ वर्षीय रोनाल्डोको कोभिड १९ परीक्षणको क्रममा पोजिटिभ रिपोर्ट आएपछि सेल्फ आइसोलेशनमा बस्नेछन् । यद्यपि उनलाई कोरोनाको कुनै लक्षण नदेखिएको बताइएको छ । यसअघि जमैकाका विश्व नम्बर १ धावक उसेन बोल्ट लगायत खेलाडीलाई पनि कोरोना संक्रमण भएको थियो ।
हजार रुपैयाँमै एन्टिजेनबाट अब कोरोना परीक्षण,"काठमाडौं : अब कोभिड१९ को परीक्षण एन्टिजेनबाट पनि हुने भएको छ। सरकारले अब कोरोना भाइरस (कोभिड१९)को परीक्षण एन्टिजोन विधिबाट गर्ने भएको हो। राष्ट्रिय कोभिड१९ परीक्षण मापदण्ड २०७६ लाई संशोधन गर्दै स्वास्थ्य तथा जनसङ्ख्या मन्त्रालयले एन्टिजेन विधिबाट कोभिड१९ को परीक्षण गर्न थालेको मन्त्रालयका प्रवक्ता डा जागेश्वर गौतमले जानकारी दिए। उनले यस विधिबाट परीक्षण शुल्क एक हजार मात्र तोकिएको छ। मन्त्रालयले पछि यसको समयानुकल परिमार्जन समेत गर्नेछ। रिएजेन्ट परीक्षणको रिर्पोट पोजेटिभ आएका काठमाडौँ उपत्यकाको हकमा इपिडिमियोलेजी तथा सरुवा रोग नियन्त्रण महाशाखा, सम्बन्धित कार्यालय र व्यक्तिलाई तथा नेगेटिभ रिर्पोट आएमा सम्बन्धित व्यक्तिलाई दिनुपर्ने उनले बताए। उनका अनुसार कोभिड१९ एन्टिजेन परीक्षणका लागि एफडिए युएई मान्यता प्राप्त किट र स्वास्थ्य सेवा विभागबाट मान्यता प्राप्त गरेका किटमात्र सूचीकृत हुनु पर्नेछ। राष्ट्रिय जनस्वास्थ्य प्रयोगशालको अनुमति प्राप्त गरेका प्रयोगशालाले मात्र एन्टिजेन परीक्षण गराउने पाउने छन्। देशभरि कोरोना भाइरस (कोभिड१९)को सङ्क्रमणबाट मंगलबार १८ जनाको निधन भएको छ। स्वास्थ्य तथा जनसङ्ख्या मन्त्रालयको नियमित पत्रकार सम्मेलनमा मन्त्रालयका प्रवक्ता डा जागेश्वर गौतमले सङ्क्रमणबाट १८ जनाको निधन भएको जानकारी दिए। योसँगै अहिलेसम्म ६६३ जना सङ्क्रमणबाट निधन भइसकेका छन्। नेपालमा सङ्क्रमणमध्ये मृत्युदर ०६ प्रतिशत रहेको छ। यस्तै मृत्यु प्रतिदश लाख (सङ्क्रमण) मा २२७ जनामा रहेको छ। मंगलबार तीन हजार ५५६ जनामा सङ्क्रमण देखिएको थियो भने एक हजार ५०३ जना डिस्चार्ज भइ घर फर्किसकेका छन्। शून्य सङ्क्रमित भएको जिल्ला मनाङ मात्र रहेको छ। मन्त्रालयका प्रवक्ता डा गौतमका अनुसार ५०० भन्दा बढी सङ्क्रमित रहेका जिल्लामा मोरङ, सुनसरी, मकवानपुर, सुर्खेत, ललितपुर, काठमाडौँ, भक्तपुर, चितवन, दाङ, बाँके र रुपन्देही रहेका छन्।"
पनौती नगरपालिकाको परिचय गीतमा हरिवंशको अभिनय (भिडियो),"काठमाडौं : पनौती नगरपालिकाको परिचय गीतमार्फत सार्वजनिक भएको छ । पनौती सुन्दर पनौती बोलको परिचयात्मक गीत प्रकाश सुवेदीले सिर्जना गरेका हुन् । सुरेश अधिकारीले म्युजिक भरेको गीतको एरेन्ज महराज थापाले गरेका हुन् । गीतमा सीडी विजय अधिकारी र मिलन नेवारको स्वर रहेको छ नगरभित्रका विभिन्न ऐतिहासिक क्षेत्रका दृश्य समेटिएको भिडियोमा हरिवंश आचार्य, रविन्द्र खड्का, मुकुन्द थापा, नारायण प्रधान, स्वेता खड्का, नर्मता सापकोटा लगायतको अभिनय रहेको छ ।"
प्रदेश १ मा थपिए ४१९ संक्रमित,"विराटनगर : सुनसरीमा सबैभन्दा बढी तीन सय ४४ सहित प्रदेश १ मा मंगलबार कोरोना भाइरसका चार सय १९ जना नयाँ संक्रमित थपिएका छन्। प्रदेशमै पहिलो पटक एउटा जिल्लामा एकै दिन यति धेरैलाई कोरोना देखिएको हो। सुनसरीबाहेक मोरङमा मोरङमा ५६, झापामा सात, उदयपुरमा छ, संखुवासभामा तीन, भोजपुर, पाँचथर र प्रदेश १ बाहिरका एकएक जनाको रिपोर्ट पोजिटिभ आएको सामाजिक विकास मन्त्रालयले जनाएको छ। जम्मा एक हजार दुई सय ३६ जनाको पीसीआर परीक्षण हुँदा एक सय ५५ महिला र दुई सय ६४ पुरुषको रिपोर्ट पोजेटिभ आएको हो। मन्त्रालयका अनुसार सुनसरीको पनि धरानमा एकै पटक दुई सय ११ जनामा पुष्टि भएको छ। जसमा ८१ महिला र एक सय ३० पुरुष छन्। धरानमा एकै दिन संक्रमण पुष्टि भएको संख्या अहिलेसम्मकै उच्च हो। धरानबाहेक सुनसरीको एक सय १९ र इनरुवामा १४ जनाको रिपोर्ट पोजिटिभ आएको छ। मोरङको विराटनगरमा ३१, रतुवामाईमा १२, बूढीगंगामा सात, कटहरीमा दुई, सुन्दरहरैँचा, मिक्लाजुङ, धनपालथान र लेटाङमा एकएक, झापाको दमकमा पाँच, बिर्तामोड र गौरादहमा एकएक, उदयपुरको बेलकामा तीन, रौतामाईमा दुई र स्थानीय तह नखुलेका एक, संखुवासभाको खाँदबारीमा एक र स्थानीय तह नखुलेका दुई जनामा कोरोना देखिएको छ। भोजपुरको पडानन्द, पाँचथरको कुम्बायक र प्रदेश १ बाहिरका एक जनाको रिपोर्ट पोजिटिभ आएको छ। प्रदेश १ मा हालसम्म कोरोना संक्रमितको संख्या ११ हजार एक सय ७० पुगेको छ । एक लाख ३९ हजार नौ सय २८ जनाको पीसीआर परीक्षण हुँदा एक लाख २८ हजार सात सय ५८ जनाको रिपोर्ट नेगेटिभ आएको छ। प्रदेश १ मा मंगलबार १९ जना डिस्चार्ज भएका छन् । मेची अस्पतालबाट आठ, बीपी कोइराला स्वास्थ्य विज्ञान प्रतिष्ठान धरान र मोरङको विराट मेडिकल कलेजबाट चारचार, धाइजन आइसोलेसन केन्द्रबाट दुई र होमआइसोलेसनबाट एक जना डिस्चार्ज भएको मन्त्रालयले जनाएको छ। हालसम्म प्रदेशमा चार हजार आठ सय ७३ जना डिस्चार्ज भइसकेका छन्।"
मनमोहन प्राविधिक विश्वविद्यालय र राष्ट्रिय आविष्कार केन्द्रबीच सम्झौता,"विराटनगर : मनमोहन प्राविधिक विश्वविद्यालय र राष्ट्रिय आविष्कार केन्द्रबीच सम्झौता भएको छ । प्रदेश १ सामाजिक विकास मन्त्रालयको सक्रियतामा सोमबार राति अनलाइनमार्फत विश्वविद्यालयका प्रमुख डासुवास श्री पोखरेल र परिषद्का अध्यक्ष डा महावीर पुनबीच सम्झौता भएको हो । विश्वविद्यालयलाई अनुसन्धान केन्द्रका रुपमा विकास गर्ने उद्देश्यसहित सम्झौता गरिएको विश्वविद्यालयका प्रमुख डा पोखरेलले जानकारी दिए । उनका अनुसार दुबै पक्षले कृषि, वन, शिक्षा, स्वास्थ्य, पर्यटन, विज्ञान, प्रविधि, वातावरण, उद्योग, सेवा र नविनतम क्षेत्रमा अनुसन्धान गर्नेछन् । मनमोहन विश्वविद्यालयले अनुसन्धान केन्द्र स्थापनाका लागि आवश्यक जनशक्ति, भौतिक पूर्वाधार र अन्य श्रोतको व्यवस्था गर्ने सम्झौतामा उल्लेख छ । सम्झौता अनुसार विश्वविद्यालयलाई अनुसन्धान केन्द्र स्थापनाका लागि आवश्यक पर्ने आर्थिक तथा प्राविधिक सहयोग, सल्लाह, सुझाव र अन्य सहयोग राष्ट्रिय आविष्कार केन्द्रले गर्नेछ । सम्झौता कार्यक्रममा सामाजिक विकासमन्त्री जीवन घिमिरेले सिर्जनात्मक कामको थालनी भएको बताए । उनले अनुसन्धानको जग बसाउने काम सुरु भएकाले मनमोहन विश्वविद्यालय चाँडै अनुसन्धानको केन्द्र बन्ने बताए । आविष्कार केन्द्रका अध्यक्ष डा पुनले अनुसन्धान केन्द्रलाई राष्ट्रिय आविष्कार केन्द्रको मोडलमा सञ्चालन गरिने बताए । उनले सिर्जनशील र प्रतिभाशाली व्यक्ति अनुसन्धान गरेर उद्यमी बन्न सक्ने उनले बताए । उनले अनुसन्धान कार्यमा कन्जुस्याँई गर्न नहुने बताए । सम्झौता कार्यक्रममा मनमोहन प्राविधिक विश्वविद्यायका प्रमुख डासुवास श्री पोखरेल, नेपाल सरकारका पूर्वसचिव रामेश्वर खनाल, सामाजिक विकास मन्त्रालयका सचिव गोविन्दबहादुर कार्की लगायतको भर्चुअल उपस्थिति थियो ।"
प्रदेश सरकार कमिसनमा फस्दा कोरोना नियन्त्रण भएन,"विराटनगर : कोरोना महामारीको समयमासमेत प्रदेश सरकार कमिसनको चक्करमा फसेको आरोप प्रतिपक्षी दलका संसदले लगाएका छन्। मंगलबार विराटनगरमा पत्रकार सम्मेलन गर्दै नेपाली कांग्रेस प्रदेश नम्बर १ संसदीय दलले यस्तो आरोप लगाएको हो। पत्रकार सम्मेलनमा बोल्दै संसदीय दलका नेता राजीव कोइरालाले प्रदेशका मन्त्री र मुख्यमन्त्रीबीचमा कसले कमिसन खाने भन्ने दुबिधाले कुनै काम पूर्ण रुपमा नभएको बताए। सरकार भ्रष्टाचारमा लिप्त भयो सबै मन्त्रीले कोरोनाको नाममा भागण्डा खोज्ने गरेकाले जनता मारमा परेका छन्, कोइरालाले भने, सरोकार वालालाई फोन गरे पनि फोन उठाउदैनन्। कोभिडको संक्रमण बढ्दै गएका बेला सरकारले जनअपेक्षा अनुसार काम गर्न नसकेको भन्दै मिलेर जनताको समस्या समाधान गर्न आग्रह गर्र्दा प्रदेश सरकारले वेवास्ता गरेको आरोप कांग्रेसको छ। कांग्रेसका प्रमुख सचेतक केदार कार्कीले अगुवा भनेको सरकारकै अवस्था असभ्य र अशिक्षित प्रकारको देखिएको बताए। उनले प्रदेश सरकारलाई साधन स्रोत र बजेटको नभई कार्यशैली, कार्यक्षमता र योग्यताको अभाव देखिएको बताए। प्रदेश १ का मुख्यमन्त्री शेरधन राईले एक हजार शैय्याको कोभिड अस्पताल बनाउने घोषणा गर्दै प्रचारप्रसार गरेता पनि सो हुन नसकेको र बिरामीले घरमै छटपटाएर ज्यान गुमाइरहदा समेत सरकार मौन रहनु दुःखद रहेको प्रमुख सचेतक कार्कीको भनाइ छ। कोरोनाका कारण प्रदेश पूर्ण रुपमा आक्रान्त बन्दा सरकारका बैठक, समारोह मास्कबहीन बन्नु र सामाजिक दूरीको धज्जी उडाइनु लज्जास्पद भएको कांग्रेसको टिप्पणी छ। कांग्रेसले भेन्टिलेटर सुविधासहितको एक हजार शैय्याको कोभिड अस्पताल १५ दिन भित्रै सञ्चालनमा ल्याउनका लागि पनि प्रदेश सरकार समक्ष माग गरेको छ। कांग्रेसले साउन ९ गते प्रदेशको बजेट अधिवेशन समाप्त गरिएको जानकारी दिँदै हिउँदे अधिवेशन तुरुन्त सञ्चालन गर्न पनि सरकार समक्ष आग्रह गरेको छ। यस विषम परिस्थितिमा प्रदेश सभामा सरकारले जनताका आवाज सुन्नुपर्छ त्यसैले तुरुन्त अधिवेशन बोलाउन हामी माग गछौं, नेता राजीव कोइरालाले भने। पत्रकार सम्मेलनमा कांग्रेस संसदीय दलले प्रेस विज्ञप्ति वितरण गर्दै धरानस्थित बीपी कोइराला स्वास्थ्य विज्ञान प्रतिष्ठानमा रहेको कोभिड अस्पतालका ८ भेन्टिलेटरमध्ये ५ वटा बिग्रिएको र कोशी कोभिड अस्पतालका ५ मध्ये २ वटा बिग्रेको सार्वजनिक समेत गरेको छ। नोबेल, न्यूरो र विराट जस्ता निजी क्षेत्रका अस्पतालका भेन्टिलेटर यहाँका बिरामीका लागि अपर्याप्त भएकाले यसको व्यवस्थापनमा ध्यान दिन उनीहरुले सरकारको ध्यानाकर्षण समेत गरेका छन्।"
कर्णालीका मुख्यमन्त्री शाहीले कुर्मराज शाहीलाई दिए सचेतकको जिम्मेवारी,काठमाडौं : नेपाल कम्युनिस्ट पार्टी (नेकपा) कर्णाली प्रदेशको संसदीय दलका नेता तथा मुख्यमन्त्री महेन्द्रबहादुर शाहीले सचेतकको जिम्मेवारी सांसद कुर्मराज शाहीलाई दिएका छन् मुख्यमन्त्री शाहीले मंगलबार शीर्ष नेताको सहमतिपछि कुर्मराजलाई सचेतक नियुक्त गरेका हुन् । मुख्यमन्त्री शाहीले यसअघि प्रमुख सचेतक गुलाबजंग शाहलाई हटाएर सचेतक सीता नेपालीलाई प्रमुख सचेतकको जिम्मेवारी दिएका थिए । नेपाली प्रमुख सचेतक बनेपछि शाहीले मंगलबार कुर्मराजलाई उक्त जिम्मेवारी दिएका हुन् ।कर्णालीका मुख्यमन्त्री शाहीविरुद्ध आइतबार गुलाबजङ्ग शाहलगायत पार्टीकै १८ सांसदले अविश्वासको प्रस्ताव दर्ता गरेपछि त्यहाँको राजनीति तातेको छ । प्रदेशको समस्या समाधान केन्द्रबाट गर्नेगरी अध्यक्ष एवम् प्रधानमन्त्री केपी ओली र अर्का अध्यक्ष पुष्पकमल दाहाल प्रचण्ड सक्रिय भएका थिए । यसै बीचमा वरिष्ठ नेता माधवकुमार नेपालले विवाद समाधानका लागि पहल गरेका छन् । नेता नेपालको पहललाई गुटगत सहमतिको संज्ञा दिइएको छ ।
जाजरकोटमा चोरीका घटना बढे,"जाजरकोट : भेरी नगरपालिका २ दारनेटाका भीबहादुर खड्काको खसी सोमबार राती चोरी भयो । त्यस्तै सोही ठाँउका प्रेमबहादुर वलीको खसी पनि घरबाटै चोरी भयो । उनीहरुले चालै पाएनन् । उनीहरुको मात्र होइन सोही रात दारनेटा र रिसाङ्ग गाँउबाट १३ वटा खसी चोरी भए । खसी चोरी भएको भोलिपल्ट भेरी नगरपालिका२ बाहुनथानाका गणेशबहादुर खड्काको घरबाट ५५ हजार र २ तोला सुन चोरी भयो । सोही ठाउँका मिलन खड्का र हर्कबहादुर ताउलेको घरबाट पनि ३५३५ हजार चोरी भयो । सोही दिन रिसाङकी प्रेमकला शर्माको घरबाट आधा तोला सुन र ४ हजार चोरी भएको प्रहरीले जनाएको छ । तर हालसम्म चोर पत्ता लाग्न सकेका छैनन् । चाडपर्व नजिकिएसँगै सदरमुकाम खलंगा नजिकैका गाउँमा चोरीका घटना बढेका छन् । भेरी नगरपालिका२ बाहुनथानामा एकै रातमा झण्डै एक दर्जन चोरीका घटना भएका छन् । स्थानीयले तत्काल प्रहरीलाई खबर गरेपनि प्रहरीको अनुसन्धान प्रभावकारी हुन सकेको छैनन । जसका कारण प्रहरीले अहिलेसम्म चोरीमा संलग्नको पहिचान गर्न सकेको छैन । गएका एक सातामा भेरी नगरपालिका२ का १६ बढी घरबाट ३ लाख नगद, ३ तोला सुन र १३ वटा खसी चोरी भएको जिल्ला प्रहरी प्रमुख डीएसपी किशोरकुमार श्रेष्ठले बताए । चोरी बढ्दै गएपछि गाउँगाउँमा त्रास छाएको छ । चोरले खसी, सुन, नगद रुपैयाँका साथै खुद्रा पसलमा रहेका चाउचाउ, साबुन, चिनी, तेल तथा मेडिकलको औषधिसमेत चोरी गरेका छन् । एकपछि अर्को चोरीका घटना हुन थालेपछि कसरी जिउधन जोगाउने भन्ने चिन्ता छाएको स्थानीय टीकाराम खड्काले बताए । उनले भने, 'चोरलाई समात्न गाउँलेहरु आफै रातभर जाग्राम बसे पनि प्रयास सफल भएन ।' सदरमुकाम खलंगा नजिकैका रिसाङ, दारनेटा, बाहुनथाना, पोखरालगायत गाउँमा चोरी बढिरहेको स्थानीयको भनाइ छ । चोरीका घटना दिनप्रतिदिन बढ्दै गएपछि भरपर्दो सुरक्षा व्यवस्था हुन नसकेको स्थानीय विर्खबहादुर कार्कीले बताए । चोरीका घटना बढेपछि गाउँगाउँमा २४ सै घण्टा प्रहरी टोली परिचालन गरिएको डीएसपी श्रेष्ठले बताए । चोरी गर्नेहरुको खोजी भइरहेको उनले बताए ।"
माधव समूहले साथ दिएपछि जोगियो कर्णालीका मुख्यमन्त्रीको पद,"सुर्खेत : कर्णालीमा तत्कालका लागि मुख्यमन्त्री महेन्द्रबहादुर शाहीलाई सत्ता संकटमा राहत मिलेको छ । मुख्यमन्त्रीविरुद्ध नेकपाकै १८ जना सांसदले आइतबार अविश्वासको प्रस्ताव दर्ता गरेका थिए । तर मंगलबार वरिष्ठ नेता माधवकुमार नेपाल समूहका सांसदहरु प्रस्तावबाट पछाडि हटेका छन् । योसँगै मुख्यमन्त्रीको पद तत्कालका लागि जोगिएको उनको सचिवालयले जनाएको छ । आफू सुरक्षित रहेको सन्देश दिन मुख्यमन्त्री शाहीले मंगलबार नै नेपाल पक्षका सांसद कुर्मराज शाहीलाई संसदीय दलको सचेतकमा नियुक्त गरेका छन् । स्रोतका अनुसार अध्यक्ष प्रचण्ड र वरिष्ठ नेता नेपालले कुनै पनि हालतमा मिल्न दबाब दिएपछि दुई पक्षबीच वीरेन्द्रनगरमा सोमबारबाटै छलफल चलेको थियो । अन्ततः मंगलबार नेपाल पक्षलाई तीन मन्त्री र सचेतक दिन मुख्यमन्त्री तयार भएपछि सहमति जुटेको बताइएको छ । अविश्वासको प्रस्तावमा छलफल गर्न मंगलबार दिउँसो १ बजे बैठक डाकिएको थियो । तर, हस्ताक्षर गरेका नेपाल पक्षका सांसदहरु उपस्थित नभएपछि उक्त बैठक नै प्रभावित भएको छ । पदीय भागबन्डा मिलेपछि नेपाल पक्षका सांसदहरु पछाडि हटेका हुन् । योसँगै मुख्यमन्त्रीलाई तत्कालका लागि राहत मिलेको छ । स्रोतका अनुसार मंगलबार नै नेपाल पक्षले मन्त्रीका लागि मगुका सांसद चन्द्रबहादुर शाही, दैलेखका अम्मरबहादुर थापा र जाजरकोटका करवीर शाहीको नाम मुख्यमन्त्रीलाई बुझाएको छ । मुख्यमन्त्रीको सचिवालयका अनुसार चाँडै मन्त्री नियुक्त गर्ने तयारी छ । अविश्वासको प्रस्तावमा नेपाल समूहका सात जनाले हस्ताक्षर गरेका थिए । केन्द्रको दबाब र प्रदेशमा भागबन्डा मिलेपछि आफूहरु पछाडि हटेको नेपाल पक्षका एक सांसदले बताए । यो सहमति कार्यान्वयन भएमा कर्णालीमा नेपाल समूहका चार जना मन्त्री हुनेछन् । अहिले नेपाल पक्षमा प्रकाश ज्वाला आर्थिक मामिलामन्त्री छन् । यता नेपाल पक्षका सांसदहरु बैठकमा उपस्थित नभएपछि अविश्वासको प्रस्ताव दर्ता गराएको पक्ष भने आन्तिरिक छलफलमै रहेको छ । ४० सदस्यीय प्रदेश सभामा सत्तारुढ नेकपाका ३३ जना सांसद छन् । जसमध्ये अध्यक्ष केपी ओली पक्षका १२, प्रचण्ड पक्षका १३ र नेता नेपाल पक्षका आठ जना सांसद छन् ।"
दुरबिनडाँडामा ठेकेदारको रजाइँ,"घार(म्याग्दी) : म्याग्दीको अन्नपूर्ण गाउँपालिका६ दुरबिनडाँडाको पहाडमा जथाभावी ढुङ्गा उत्खनन् भएको छ । वातावरणीय प्रभाव मूल्याङ्कनबिनै स्थानीय तहलाई राजस्व नतिरी एक्साभेटर प्रयोग गरेर मनपरी ढुङ्गा उत्खनन् भएको हो । पोखरेबगरघारखिवाङशिखचित्रे सडक आयोजनाको ठेकेदार कम्पनी मोतिदानजयमाता जेभीले पहाडबाट आफूखुसी मनपरी शैलीमा ढुङ्गा उत्खनन् गरेको स्थानीयबासीले बताएका छन् । पहाडमा जथाभावी डोजर चलाएर ढुङ्गा निकाल्दा वातावरणीय असरका साथै स्थानीय तहको आम्दानीमा असर परेको बिरौटा टोल सुधार समितिका अध्यक्ष ठाकुरप्रसाद बरुवालले बताए । सो ठाउँको ढुङ्गा स्थानीयका घर, सार्वजनिक भवन निर्माणमा पनि प्रयोग हुने गरेको छ । 'सडक निर्माणका लागि ढुङ्गा र गिट्टी निकाल्ने बाहनामा सहमति विपरित पहाड खनेर रित्ताउन खोजिएको छ, 'उनले भने, 'वातावरणीय असरको अध्ययन र राजस्व नतिरी उत्खनन् गरिरहेको ठेकेदारले क्रसर राख्न खोजेकोमा हाम्रो आपत्ति छ ।' २०७६ भदौमा वडा अध्यक्ष कृष्णप्रसाद बरुवालको अध्यक्षतामा बसेको सरोकारवालाहरुको बैठकले दुरबिनडाँडामा सडकले ओगट्ने ८ मिटर र चार मिटरभित्रबाट ढुङ्गा निकाल्न दिने सहमति भएको थियो । तर ठेकेदारले सहमति विपरित जंगल मासिने, पहिरो चल्ने गरि धेरै भित्रसम्म गएर पहाडबाट ढुङ्गा निकालेको स्थानीय बहुतबहादुर बरुवालले बताए । जथाभावी र अव्यवस्थित उत्खनन् रोक्नका लागि टोल सुधार समितिले वडा र गाउँपालिका कार्यालयमा निवेदन दिएका थिए । ठेकेदार र स्थानीयबासीहरुसँग छलफल गरेर गत वर्षकै निर्णय अनुसार सडकका लागि आवश्यक ढुङ्गा र गिट्टी निकाल्न दिने गरी सहमति कायम गरेको वडा अध्यक्ष कृष्णप्रसाद बरुवालले बताए । 'जति बढी निकाल्यो, निकाल्यो, त्यसलाई छोडिदियौं, सहमति विपरित अब निकाल्न पाउँदैन्,' उनले भने,'थप मेटिरियल बाटो मुनीको ढाडबाट पनि निकाल्न दिने गरी सहमति भएको छ ।' ठेकेदार कम्पनीका प्रतिनिधि गौतमप्रसाद भुषालले डिजाइन, इस्टिमेट अनुसार स्थानीयसँग सहमति गरेर ढुङ्गा निकालेको बताए । राष्ट्रिय पुननिर्माण प्राधिकरणले भूकम्प प्रभावित अन्तरगत पोखरेबगरदेखि घार, खिवाङ, शिखहुँदै चित्रे जोड्ने १८५ किलोमिटर सडक कालोपत्रे गर्न २०७५ मंसिर ९ गते २७ करोड ९१ लख ३५ हजार २२० रुपैयाँमा ठेक्का सम्झौता गरेको थियो । २०७७ जेठ २२ सम्म सम्पन्न गर्ने सम्झौता भएको आयोजनाको हालसम्म ३८ प्रतिशत मात्र भौतिक प्रगति गरेको छ । कोरोनाको जोखिम, लकडाउन र पहिरोको बाहनामा गत चैत देखि काम रोकेको ठेकेदारले पर्याप्त मजदुर र उपकरण परिचालन गर्न नसक्दा सडक अलपत्र भएको स्थानीयको भनाइ छ । हाल कच्चि, साँघुरो र ग्रेड नमिलेको अवस्थामा रहेको सडकलाई फराकिलो बनाएर ग्राभेल, ढलान, ग्यावियन पर्खाल, मेसीनरी पर्खाल, ह्युम पाइप, कल्भर्ट, सोलीङ र ३७५ किलोमिटर कालोपत्रे समेत गर्ने उद्देश्यले आयोजना सञ्चालन भएको हो । कोरोना भित्रने कारण देखाएर जनप्रतिनिधिहरुले बाहिरबाट मजदुर ल्याउन नदिएको, आयोजनाले पहिरोका कारण सिर्जित अतिरिक्त कामको मूल्याङ्कन र भुक्तानीमा ढिलाई गरेकाले काम प्रभावित भएको निर्माण कम्पनीका प्रतिनिधि भूषालको भनाइ छ । उनले दुरबिन डाँडाबाट कच्चा पदार्थ उत्खनन गरि अस्थाई क्रसर उद्योग चलाउन लागेको प्रतिक्रिया दिएका छन् । राष्ट्रिय पुननिर्माण प्राधिकरण जिल्ला आयोजना कार्यान्वयन इकाईका प्रमुख नारायण ढकालले ठेकेदारलाई काममा फर्काउन र निर्माण सामग्रीको बिषयमा देखिएको बिवाद समाधानका लागि सहजिकरण गरेको बताए । 'क्रोनिक अवस्थामा पुगेको आयोजनालाई निरन्तरता दिन ठेकेदारलाई काममा फर्किने बातावरण बनाएका छौं,' उनले भने, 'ठेक्काको म्याद थप प्रक्रियामा लगेका छौं।'"
डडेल्धुराका १९ सहित थप २५ जनामा कोरोना संक्रमण,डडेल्धुरा : डडेल्धुरा अस्पतालमा गरिएको स्वाब परीक्षणमा थप २५ जनामा कोरोना पोजिटिभ देखिएको छ। मगंलबार गरिएको कोभिड १९ परीक्षणमा थप २५ जनामा कोरोना पुष्टि भएको हो । मंगलबार गरिएका ३६ नमूना परीक्षणमध्ये २५ नमुना पोजिटिभ र ११ नेगेटिभ आएका छन् । जसमा डडेल्धुराका १९ जना रहेका छन् भने बैतडीका ६ जना रहेका डडेल्धुरा अस्पतालका कोभिड १९ परीक्षण प्रयोगशाला इन्चार्ज ईश्वरी भुसालले जानकारी दिए । जसमध्ये जिल्लाको परशुराम नगरपालिका का १७ जना र नवदुर्गा गाउँपालिकाका २ जना गरी डडेल्धुरामा १९ जना कोरोना संक्रमित थपिएका हुन् । वैतडी पाटन नगरपालिकामा ६ जना संक्रमित रहेका अस्पतालले जनाएको छ ।
मृगौलाको डाइलासिस गर्दागर्दै कोरोना संक्रमितको मृत्यु,विराटनगर : मृगौलाको डाइलासिस गर्दागर्दै मंगलबार बिहान विराटनगरका कोरोना भाइरस संक्रमित एक पुरुषको मृत्यु भएको छ । विराटनगर महानगरपालिका७ का ४५ वर्षीय संक्रमित पुरुषको ११:२० बजेतिर मृत्यु भएको हो । कोरोना पुष्टि भएपछि मोरङको बूढीगंगा गाउँपालिका२ मा रहेको विराट शिक्षण अस्पतालको आइसोलेसनमा छ दिनदेखि उनको उपचार भइरहेको थियो । अस्पतालका आइसोलेसन इन्चार्ज सुनिल देवले पुरुषलाई असोज २१ गते राति उपचारका लागि अस्पतालको आइसोलेसनमा भर्ना गरिएको जानकारी दिए । उनका बिरामीमा श्वासप्रश्वासको समस्या र रगतमा हेमोग्लोबिनको मात्रा कम थियो । पहिल्यैदेखि दुवै मृगौलामा समस्या रहेका संक्रमित पुरुषको नियमित डाइलासिस हुँदै आएको देवले बताए । उनका अनुसार समस्या बढेपछि आइसोलेसनमै मृगौलाको डाइलासिस गर्दागर्दै संक्रमितको मृत्यु भएको हो ।
दसैंमा एयरलाइन्सलाई यात्रु पाउनै मुस्किल,"काठमाडौं : दसैंको संघारमा मुलुकको आन्तरिक उडानमा उत्साहजनक हवाई टिकट बुकिङ छैन। अघिल्ला वर्षहरुमा दसैंका लागि टिकट पाउन निकै सास्ती बेहोर्नुपथ्र्यो तर यस पटकको दसैंका लागि हवाई उडानमा बुकिङ सामान्य छ। काठमाडौँबाट बाहिरका गन्तव्यमा एकतर्फी उडान सन्तोषजनक रहे पनि काठमाडौँ फर्कदा जहाजको आधाभन्दा कम अकुपेन्सी रहेको वायुसेवा कम्पनी बताउँछन्। सामान्य अवस्थामा दसैं आउने दुई साताअघिनै अधिकांश गन्तव्यको बुकिङ भइसकेको हुन्थ्यो। अधिकतम भाडादरमा पनि टिकट पाउन यात्रुले निकै सास्ती खेप्नुपथ्र्यो, अहिले जहाजको भाडादर अति सस्तो (गाडी भाडा बराबर) हुँदा पनि यात्रुको चाप छैन। नजिकिएको दसैं लक्षित हवाई टिकटको बुकिङ धमाधम हुनुपर्नेबेला यतिखेर बुकिङ राम्रो छैन। एयरलाइन्सलाई सस्तो टिकटमा पनि यात्रु पाउनै मुस्किल छ। हवाई सेवा प्रदायक कम्पनीले भाडादर सस्तो हुँदा पनि यस पटक बुकिङ उत्साहबर्द्धक नभएको बताउँछन्। आन्तरिक उडानका ठूला वायुसेवा कम्पनी बुद्धएयर, यती एयरलाइन्स, श्री एयरलाइन्स, सौर्य एयरलाइन्सलगायत कम्पनीको बुकिङ अहिले उत्साहजनक छैन। भएका बुकिङ पनि काठमाडौँबाट बाहिर जाने एकतर्फी मात्रै सामान्य छन्। बुद्धएयरका बजार निर्देशक रुपेश जोशीले नजिकिएको दसैंका लागि हवाई टिकट बुकिङ उत्साहजनक नरहेको बताए। उनका अनुसार काठमाडौँबाट एकतर्फी बुकिङ सामान्य छ। फर्कदा आधाभन्दा पनि कम यात्रु हुन्छन्। यसपटक दसैंको एकदुई दिन अघि पनि यात्रुले सहजै टिकट पाउने निर्देशक जोशीले बताए। बुद्धले अहिले दैनिक दुवैतर्फी गरी ६४ उडान गर्दै आएको छ। सामान्य अवस्थामा दसैंका बेला विशेष गरी फूलपातीदेखि विजयदशीसम्मको १५ दिन अघि नै टिकट बुकिङ भइसक्थ्यो। यो पटक सस्तो भाडादर कायम गर्दा पनि यात्रुको आकर्षण बढेको छैन। यती एयरलाइन्सका यती एयरलाइन्सका हवाई सुरक्षा प्रमुख तथा प्रवक्ता सुदर्शन बर्तौलाले सधैँको बुकिङ पहिलाको जस्तो उत्साहबर्द्धक नभएको बताउँछन्। कोभिड महामारीका कारण यात्रुमा एकखालको त्रास रहेकाले हवाई भाडादर सस्तो हुँदा पनि बुकिङ राम्रो छैन। प्रवक्ता बर्तौलाका अनुसार तुम्लिङटारबाहेकका गन्तव्यममा सधैँका लागि सहजै टिकट पाइनेछ। यो गन्तव्यमा बुद्ध र यतीका सानो ३० सिट क्षमताका जहाजले उडान भर्ने हुँदा हरेक वर्ष अत्यधिक चाप हुने गरेको छ। यतीले दैनिक दुईतर्फी ३८ उडान गर्दै आएको छ। श्री एयरलाइन्सका संस्थागत प्रबन्धक अनिल मानन्धर पनि कोभिड महामारीले अस्तव्यस्त पारेका कारण दसैंका लागि बुकिङ सन्तोषजनक नभएको बताउँछन्। अहिले दसैंका लागि टिकट सहज र सस्तो भएको र एकतर्फी कुपेन्सी राम्रै रहेको उनले बताए। श्रीले पोखरा, सिमरा, जनकपुर, राजविराजबाहेक अन्य सबै गन्तव्यमा उडान गरिरहेको छ। वायुसेवा सञ्चालक सङ्घका प्रवक्ता योगराज कँडेल शर्माले यसपटकको दसैंका लागि हवाई उडानमा उत्साहजनक नभएको बताए। उनका अनुसार अहिले उडिरहेकै जहाजमा पनि फूल अकुपेन्सी छैन। सधैँको तीनचार दिन दुईचार उडान थपिने प्रवक्ता शर्माले बताए। भद्रपुर, विराटनगर, सिमरा, भैरहवा, नेपालगञ्ज र धनगढी गन्तव्यमा दसैंका लागि केही उडान थपिनसक्ने उनको भनाई छ। विगतका दसैं, तिहार, छठलगायत चाडपर्वका बेला हवाई जहाजको टिकट पाउनै यात्रुलाई हम्मे पर्दथ्यो। कोभिड१९ महामारीका कारण छ महिनापछि मुलुकको आन्तरिक हवाई उडान यही असोज ५ देखि नियमित सञ्चालनमा छ। राजधानी काठमाडौँलगायत कतिपय जिल्लामा महामारी उच्च बिन्दुमा पुगेको छ। महामारीबाट जोखिन यस पटकको दसैंमा विगतकोजस्तो चहलपहल हुनेछैन। सोही कारण पनि हवाई क्षेत्रमा उत्साह छैन। सरकारले पनि दसैं जहाँ जस्तो अवस्थामा रहेको त्यही मनाउन भीडभाड नगर्न आग्रह गरिरहेको छ। आन्तरिकतर्फ १० हेलिकप्टरसहित १९ वायुसेवा प्रदायक कम्पनीले उडान भर्दै आएका छन्। रासस"
भारतका टीआरपी चोर च्यानललाई पार्लेजी बिस्कुटले विज्ञापन नदिने,नयाँदिल्ली : भारतीय प्रसिद्ध बिस्कुट कम्पनी पार्लेजीले विषाक्त र उत्तेजक सामग्री प्रशारण गर्ने भारतीय न्युज च्यानललाई विज्ञापन नदिने घोषणा गरेको छ । हालै टीआरपी चोरीको धन्दा बाहिर आएपछि पार्ले कम्पनीले यस्तो निर्णय गरेको हो । मुम्बइ प्रहरीले गत साता मात्रै रिपब्लिक टिभी लगायत केही टिभी च्यानलले यस्तो धन्धा गरेको भन्दै अनुसन्धान सुरु गरेको छ । पार्ले कम्पनीका वरिष्ठ अधिकारी कृष्णराओ बुद्धले कम्पनीले अब विषक्त र उत्तेजित सामग्री प्रशारण गर्ने मिडियालाई विज्ञापन नदिने बताएका हुन् । साथै टीआरपी चोरीको आरोप लागेका च्यानललाई पनि उक्त कम्पनीले विज्ञापन नदिने जनाएको हो । बुद्धका अनुसार उनको कम्पनीले अन्य विज्ञापनदाताहरुसँग पनि यसबारे छलफल गरेको थियो । रिपब्लिक टिभी लगायत केही टिभी च्यानलले केही घरभित्र आफ्ना च्यानल रातभर खोलेर राखिदिने गरेको र त्यसवापत पैसा दिने गरेको पनि प्रहरी अनुसन्धानमा खुलेको छ । प्रहरीले भने यस्तो धन्धा चलाउने गरेको एजेन्सीका मानिसलाई पक्राउ गरिसकेको छ । तर रिपब्लिक लगायत टिभी च्यानलले भने मुम्बइ प्रहरीमाथि आरोप लगाएको छ । टिभी न्युज च्यानलविरुद्ध पार्ले कम्पनीले चालेको यो पहिलो कदम भने हैन । केही दिनअघि मात्रै उद्योगी राजिव बजाजले पनि तनि वटा न्युज च्यानललाई कालो सूचीमा राखेका थिए । बजाजको त्यस्तो निर्णयपछि पार्लेको घोषणा आएको हो । पार्लेको उक्त घोषणापछि ट्वीटरमा ह्यासट्याग पार्लेजी सुरु गरिएको छ । धेरैले उक्त कम्पनीको घोषणालाई सामाजिक उत्तरदायित्व वहन गरेको भन्दै प्रशंसा गरेका छन् । बलिउड अभिनेत्री स्वरा भास्कर लगायत कलाकारले पनि पार्लेजीको घोषणाको प्रशंसा गर्न थालेका छन् ।
चापाकोटका १४ जनामा कोरोना संक्रमण,"स्याङ्जा : चापाकोट नगरपालिकामा मंगलबार बिहान थप १४ जनामा कोरोना संक्रमण पुष्टि भएको छ। प्रादेशिक स्वास्थ्य कार्यालय पोखराले जारी पछिल्लो अद्यावधिक विवरण अनुसार चापाकोटका १४ जनामा कोरोना संक्रमण पुष्टि भएको हो। गत शनिबार गरिएको ३९ जनाको कन्ट्याक्ट ट्रेसिङ्का आधारमा चापाकोटका १४ जनामा कोरोना संक्रमण पुष्टि भएको नगरपालिकाका सूचना अधिकारी बिन्दु कोइरालाले जानकारी दिए। नगरपालिकाभित्रका १० पुरुष र ४ जना महिलामा कोरोना संक्रमण देखिएको हो। संक्रमण देखिनेमा ४२, ४८, ४६, ६०, ६७, २९, ४०, ६१, ३४, ५८ पुरुष र ६२, ३८, ३७, २२ जना महिलामा संक्रमण देखिएको डा बिनोदबिन्दु शर्माले जानकारी दिए। बिएम फाउण्डेशनले चापाकोटमै डेढ साताअघि निशुल्क आँखा शिविर संचालन गरेको थियो। फाउण्डेशनका अध्यक्ष डाक्टर बुद्धिमान श्रेष्ठ तथा आँखा चिकित्सकमा कोरोना पुष्टीभए पछि उनीहरुका सम्पर्कमा आएकाको परिक्षण गरिएको चापाकोट नगरपालिकाले जनाएको छ। भिटिएमको अभावमा पहिलो चरणमा ३९ जनको मात्रै स्वाव संकलन भएको बताइएको छ। शिविरमा एक सय ५० जनाले आँखा परिक्षण गरेका थिए।"
जग्गा हर्ने बहानामा हत्या गरेको आरोपमा तीनजना पक्राउ,"काठमाडौं : जग्ग्गा हेर्ने बहानामा चाँगुनारायण८ सुडालका चन्द्रबहादुर योञ्जनलाई कुटपिट गरेर हत्या गरेको आरोपमा तीन पक्राउ परेका छन् । महानगरीय अपराध महाशाखाले मंगलबार उनीहरुलाई बौद्धबाट पक्राउ गरेको हो । गत बुधबार भक्तपुरको चाँगुनारायणमा जग्गा खोज्दै गएका तीन जनाको कुटपिटबाट स्थानीय व्यापारीसमेत रहेका योञ्जन घाइते भएका थिए । बिहीबार ग्रिनसिटी अस्पतालमा उपचारको क्रममा उनको मृत्यु भएको हो। महाशाखाका अनुसार पक्राउ पर्नेमा सिन्धुपाल्चोकका बाह्रविसेका शेर्पा भन्ने कामी लामा, चौताराका रमेश तामाङ र रामेछाप धोवी गाउँपालिकाका प्रेम तामाङ छन् । प्रहरीका अनुसार निर्घात कुटेर बेहोस बनाएपछि योञ्जनले हातमा लगाएको दुइतोला सुनको ब्रासलेट, एक तोलाको सुनको सिक्री र दुईवटा मोबाइल लिएर उनीहरु फरार भएका थिए । महाशाखाका प्रमुख वरिष्ठ उपरीक्षक (एसएसपी) दीपक थापाका अनुसार योञ्जनलाई रमेश तामाङले कुटपिट गरेका थिए भने प्रेम तामाङले योञ्जनलाई समात्न सहयोग गरेका थिए। कामी लामा र योञ्जनबीच लेनदेनको विवाद पहिल्यै थियो। योञ्जनले रकम दिन आनाकानी गरेपछि कामी लामाले कुटपिट गरेर रकम उठाउने योजना बनाएका थिए। महाशाखाका अनुसार यो समूहको काम नै जग्गा हेर्ने निहुँमा लुटपाट गर्ने रहेको अनुसन्धानबाट खुलेको छ। प्रहरीले यो समूहबाट घटनामा प्रयोग भएको मोटरसाइकल, मृतक (योञ्जन) ले प्रयोग गर्ने मोबाइल, सुन बिक्रीबाट बाँकी भएको ५४ हजार ६ सय रुपैंया र गालेको एक तोला सुन बरामद गरेको छ।"
मेयरमा संक्रमण पुष्टि भएपछि बर्दघाट नगरपालिका सिल,"परासी : मेयरलाई कोराना संक्रमण देखिएपछि पश्चिम नवलपरासीको बर्दघाट नगरपालिका सिल गरिएको छ। सामान्य लक्षण देखिएपछि नगर प्रमुख धीरज शर्मा बस्यालले कोरोना परीक्षण गराउँदा पोजिटिभ देखिएको थियो। नगर प्रमुखलाई संक्रमण देखिएपछि मंगलबारदेखि नगरपालिकाका सबै सेवा बन्द गरिएको सूचना अधिकारी पुष्कर काफ्लेले जानकारी दिए। नगरपालिकाका केही कर्मचारीमा पनि सामान्य लक्षण देखिएको छ। मेयर साहेबलाई संक्रमण देखिएपछि सबै कर्मचारीको परीक्षण गरिने र परीक्षण रिपोर्ट नआउने बेलासम्म कार्यालयका सबै सेवा बन्द गरिएको छ। वडा कार्यालयहरुको काम भने सुचारु छ, काफ्लेले भने। संक्रमित नगर प्रमुख बस्यालको अवस्था सामान्य छ। उनी होम आइसोलेसनमा छन्। त्यसैगरी पश्चिम नवलपरासीमा पहिलो पटक पत्रकारमा कोरोना संक्रमण देखिएको छ। बर्दघाट नगरपालिका४ का पत्रकार प्रमोद आर्याललाई संक्रमण भएको हो। अर्याल बुटवलबाट प्रकाशित एक दैनिक पत्रिकाका संवाददाता हुन्। सामान्य लक्षण देखिएका अर्याल होम आइसोलेसनमा छन्।"
स्थानीय सरकारका शिक्षा नीति : कार्यान्वयनमा चुनौती,"दाङ : दाङको तुलसीपुर उपमहानगरपालिकाको नगरसभाले मापदण्ड भन्दा कम विद्यार्थी भएका विद्यालय मर्ज गर्ने निर्णय गर्यो । २०७५ चैत २७ गतेको नगरसभाको निर्णय नं ४ बाट तुलसीपुर उपमहानगरपालिका शिक्षा ऐन, २०७५ समेत पारित भयो । नगर शिक्षा ऐनको दफा ६(१) क, ख, र ग अनुसार कम विद्यार्थी भएका विद्यालय मर्ज गर्ने, स्थगन गर्ने व्यवस्था अनुसार ३२ विद्यालय मर्जका लागि तत्कालिन जिल्ला शिक्षा कार्यालयमा पेश गरियो । कार्यालयले शिक्षा ऐन २०२८लाई टेकेर स्थानीय सरकारमा विद्यालय मर्जको अधिकार नभएको भन्दै निर्णय स्वीकार गरेन । नगरसभाको त्यो निर्णय दुई वर्षसम्म कार्यान्वयनमा आउन सकेको छैन । स्थानीय शिक्षा ऐन २०७५कै आधारमा तुलसीपुर उपमहानगरले नगर क्षेत्रमा सञ्चालनमा रहेका ८३ विद्यालयलाई मर्ज गरेर आवासीय सुविधासहितका ३० वटा मेघा (ठूला) विद्यालयमा सीमित गर्ने व्यवस्था ऐनमा गरिसकेको छ । ऐनको दफा ९ मा मेघा विद्यालय स्थापनाको व्यवस्था गरिएको छ । यसैअनुरुप उपमहानगरले विद्यालय मर्जको नीति लिएको थियो । र, विद्यालयहरु मर्ज गरी जानकारी गराउँदा पनि त्यो मर्जकै रुपमा कार्यान्वयन हुन सकेन । शिक्षा ऐन २०२८ लाई टेकेर तत्कालीन शिक्षा कार्यालयले मर्ज अनुमति दिएन । उपमहानगरले पुन २०७७ जेठ ३२ गते सार्वजनिक विद्यालय समायोजन तथा कार्यान्वयन कार्यविधि २०७७ पारीत गर्दै मर्जको नीति सुधार गरेर कक्षा स्थगनको अभियान सुरु गरेको छ । अहिले तुलसीपुरका १३ विद्यालयको कक्षा स्थगन गरिएको छ । ती विद्यालयमा शिशुकक्षामाथिका कुनै पनि कक्षा सञ्चालन नगर्ने, पढाइ नै बन्द गर्ने र त्यहाँको शिक्षक जनशक्तिलाई आवश्यक परेको नजिकैको विद्यालयमा ब्यवस्थापन गरिएको छ । तुलसीपुर उपमहानगरपालिकाका शिक्षा महाशाखा प्रमुख भास्करराज गौतमले कक्षा स्थगन गरेको विद्यालय शिशुकक्षाका लागि मात्रै सञ्चालनमा रहेको जानकारी दिए । एक सय जनाभन्दा कम विद्यार्थी भएका विद्यालयहरुमा कक्षा स्थगन गरिएको छ, उनले भने, शिशु कक्षाबाहेक माथिका कक्षाका विद्यार्थी र शिक्षक अर्का नजिकैको राम्रो विद्यालयमा गाभिसकियो । यस अन्तर्गत थप ३२ विद्यालयको कक्षा स्थगनको निर्णय नगरसभाले गरिसकेको छ । दाङकै शान्तिगर गाउँपालिकाले शिक्षासम्बन्धी कार्यविधि बनायो । जुन जिल्लामा नै स्थानीय तहले बनाएको शिक्षासम्बन्धी पहिलो नीति थियो । २०७४ चैत १४ गतेको गाउँसभाबाट पारीत गाउँपालिकाको शिक्षा नीतिले सम्बन्धित वडामा रहेका सबै विद्यालय व्यवस्थापन समिति विघटन गर्दै व्यवस्थापन समितिको अध्यक्ष, सम्बन्धित वडाको वडाअध्यक्ष नै हुने व्यवस्था गर्यो । शिक्षा सुधारका लागि यस किसिमको नीति ल्याएको गाउँपालिकाले जनाएको छ । विद्यालय व्यवस्थापन समितिमा वडाअध्यक्ष पदेन सदस्य हुने शिक्षा ऐन २०२८मा उल्लेख छ । तर, शान्तिनगरमा शिक्षासम्बन्धी कार्यविधि नै पास गरेर वडाअध्यक्षलाई विद्यालय व्यवस्थापन समितिको अध्यक्ष बनाउने निर्णयको विरुद्धमा तत्कालीन विद्यालय व्यवस्थापन समिति र केहि अभिभावकले उच्च अदालत तुलसीपुरमा रीट दायर गरे । गाउँपालिकाको नीति अदालतले खारेज गरिदियो र अभिभावकबाट अध्यक्ष चुनिने पुरानै व्यवस्था कायम भयो । स्थानीय सरकारले ल्याएको शिक्षा नीति कार्यान्वयनमा शान्तिनगरमा पनि चुनौति देखियो । शान्तिनगरले पहिलेका केही बुँदा संसोधन गरेर शिक्षा ऐन र कार्यविधि परिमार्जन गर्नुपर्यो । राप्ती गाउँपालिका दाङले विद्यालयमा दरबन्दीअनुसार शिक्षक नभएको भन्दै शिक्षा नीति बनाएर एक साथ ६७ जना शिक्षकहरुलाई करारमा नियुक्त गर्दै पठन पाठन प्रभावकारी बनाउने प्रयास गर्यो । स्थानीय सरकारले आन्तरिक स्रोतबाट उनीहरुलाई तहअनुसार तलवभत्ता र सुविधा भुक्तानी गर्दै आएको छ । अहिले त्यो नीतिमा संघीय सरकारको महालेखा परीक्षकको कार्यालयले २०२८ कै शिक्षा ऐन देखाएर गाउँपालिकाले शिक्षकका नाममा दिएको तलव र सेवा सुविधा बेरुजु निकालिदियो । राप्तीको यो नीति पनि विफल बनाउने रणनीति अपनाइयो । स्थानीय सरकारले शिक्षाको कर्मचारी राख्न पनि नपाउने शिक्षा ऐनमा व्यवस्था भएको र शिक्षक किताव खानामा अभिलेख नभएका शिक्षकलाई तलवभत्ता खुवाउन नपाइने भनेर महालेखाको लेखा परीक्षण टोलीले उल्लेख गरेको छ । दाङकै बंगलाचुली गाउँपालिकाले विद्यालयको शिक्षक अभावको समस्या टार्न स्वयंसेवक (करार शिक्षक) नियुक्ति गयो । गाउँपालिकाले यो व्यवस्था २०७४७५ को नीति तथा कार्यक्रममा नै समावेश गरेर गाउँसभाबाट पास गराएको थियो । त्यसैलाई साथ दिने गरी गाउँपालिकाको शिक्षा ऐन २०७५ पनि आयो । त्यही नीतिअनुसार गाउँपालिकाले तीनवटै तहका लागि करारमा नियुक्ति दिएर ७५ जना शिक्षक विद्यालयमा पठायो । ती शिक्षकहरुलाई गाउँपालिकाले बनाएको शिक्षा कार्यविधिअनुसार सेवा सुविधा दिन पनि थालियो । तर गाउँपालिकाको यो नीतिमा संघीय सरकारले प्रश्नचिन्ह उठायो । शिक्षक राख्न नपाउने भन्दै तलब सुविधा बेरुजु निकालिदियो । बंगलाचुलीमा मात्रै गाउँपालिकाले राखेका शिक्षकको नाममा आर्थिक वर्ष २०७५७६ मा ९७ लाख रुपैयाँ बेरुजु देखाइएको छ । यही प्रक्रियामा रहेर बबई गाउँपालिकाले पनि आफनै कार्यविधि निर्माण गरेर स्वयंसेवी शिक्षक राखेको र त्यसकै आधारमा सेवा सुविधा दिंदा समस्या व्यहोरिरहेको छ । स्थानीय सरकारले गरेका स्थानीय तहलाई संविधानत प्राप्त अधिकार प्रयोग गर्दै निर्माण गरेका शिक्षासम्बन्धी ऐन तथा कार्यविधिको आधारमा गरेका कतिपय नीतिगत निर्णयलाई महालेखा परीक्षकले गलत ठहराएको छ । लेखा परीक्षण टोलीले त्यस्ता शिक्षकको नियुक्ति प्रक्रियामा प्रश्न उठाउँदै सेवासुविधा बेरुजु निकालिने गरेको छ । नेपालको संविधान २०७२ को धारा २२६(१) को अनुसुचि ८ र स्थानीय सरकार सञ्चालन ऐन २०७४ को दफा ११(ज) र २१ले दिएको अधिकारअनुसार स्थानीय सरकारले संघ र प्रदेशको नीतिमा नबाझिने गरी स्थानीय शिक्षा नीति बनाएर कार्यान्वयन गर्न सक्छन् । अधिवक्ता विष्णुमणि धितालले स्थानीय सरकारले संघ र प्रदेशसँग नियमहरु नबाझिने गरी कार्यविधि बनाएर कार्यान्वयन गर्न सक्ने बताए । उनले पालिकाहरुले बनाएका कार्यविधिहरु स्थानीय तहकै राजपत्रमा प्रकाशन गरेर कार्यान्वयन गर्नुपर्ने तर्क गरे । प्रक्रिया पूरा गरेर निर्माण पूरा भएका कार्यविधि र नीतिमा संघीय निकायबाट प्रश्न उठाउनु गलत भएको उनको भनाइ छ । यद्यपि कतिपय पालिकाहरुले विधि पूरा गर्न नसक्दा कार्यान्वयनमा समस्या भएको उनको बुझाइ छ । तर त्यस्ता घटना तुलनात्मक रुपमा थोरै मात्र छन् । कागजमा मात्र स्वायत्त स्थानीय तह स्थानीय सरकार आफैँले आफ्नो आवश्यकताअनुकुल बनाएको शिक्षा नीतिमा संघीय निकायहरु तगारो बन्न थालेपछि काम गर्नसमेत समस्या भइरहेको स्थानीय सरकारको भनाइ छ । केन्द्रले अधिकार केन्द्रिकृत गर्न खोज्ने र पुरानै पद्धति लागू गर्ने सोच देखिन्छ, राप्ती गाउँपालिकाका अध्यक्ष नुमानन्द सुवेदीले भने, हामीलाई दिएको अधिकार पालिकाले पेलेर भए पनि प्रयोग गर्नुपर्ने अवस्था छ । तुलसीपुर उपमहानगरपालिकाका नगर प्रमुख घनश्याम पाण्डेले नीतिमा सबै अधिकार स्थानीय तहमा दिने तर कार्यान्वयन गर्ने पाटो माथि (संघमै) राख्न खोज्दा समस्या हुने गरेको बताए । शिक्षाविद् तथा नेपाल सरकारका पूर्व सहसचिव विष्णुकुमार देवकोटाले शिक्षाको स्वामित्व स्थानीय तहलाई दिएपछि, त्यहीअनुसारको अधिकार पनि स्थानीय तहमा दिनुपर्ने बताउँछन् । संघीय संरचना निर्माण भएर अधिकार बाँडफाँड भइसक्दा पनि राम्रा काममा यो वा त्यो बहानामा अंकुश लगाउन नहुने उनको तर्क छ । उनले अधिकारसँगै त्यो अधिकार प्रयोगका लागि आवश्यक कानुन निर्माण र कार्यान्वयनको पाटो पनि स्थानीय सरकारलाई दिनुपर्ने बताए । शिक्षा विकास तथा समन्वय इकाई दाङका प्रमुख देवमणि चौधरीले स्थानीय तहले ल्याएको शिक्षा नीतिको बुझाइका कारण कार्यान्वयनमा केही समस्या देखिएको तर्क गर्छन् । स्थानीय सरकारले कार्यविधि बनाएर संघीय कानुनसँग नबाझिने गरि काम गर्न सके हुन्छ, उनले भने । शिक्षा नीतिअनुसार नै स्थानीय तहले आफनै शिक्षा कार्यविधि बनाएर काम गर्न खोज्दा पनि केही कामहरुमा अवरोध भएको छ, राप्ती गाउँपालिकाका शिक्षा शाखा प्रमुख विश्वास विकले भने, सबै कुरा रोकिने अवस्था आउनुले स्थानीय तहको शिक्षा नीति अप्ठयारोमा परेको हो । पालिकाहरुले शिक्षक राख्दा, विद्यालय व्यवस्थापन समिति गठन गर्दा, शिक्षा नीति बनाएर गुणस्तर सुधारको काम गर्दा अवरोध भएको पनि उनले बताए । केही पनि गर्न नमिल्ने हो भने स्थानीय सरकारले कसरी शिक्षा सुधार गर्न सक्छ ?, उनले भने । बंगलाचुली गाउँपालिकाका प्रमुख प्रशासकीय अधिकृत नेवबहादुर वलीले स्थानीय तहले गरेका कामकारवाहीमा यो अधिकार केन्द्रको हो भनेर अवरोध हुने गरेको बताए । शिक्षक राख्ने अधिकार र दरबन्दी सिर्जना गरेर सेवा सुविधा संघीय सरकारले नै दिने हुँदा स्थानीय सरकारले शिक्षक राख्ने निर्णय गर्न नपाउने तर्क संघीय सरकारको निर्देशन नै स्थानीय तहहरुमा आएको थियो । कर्मचारी र शिक्षक भर्नाको विषयमा शिक्षा मन्त्रालय र स्थानीय विकास मन्त्रालयले पत्राचार गरेर नै स्थानीय तहमा निर्देशन आएको स्थानीय तहका प्रमुखहरुको भनाइ छ । बंगलाचुली गाउँपालिकाले तय गरेको शिक्षा नीतिका विषयमा समेत संघीय सरकारले प्रश्न उठाएको बताउँदै उनले भने, हामीले विद्यालय सुधारका लागि गरेको शिक्षक व्यवस्थापनलाई गलत भनिएको छ, तलब समेत बेरुजु निकालिएको छ । पालिकाले राखेका शिक्षकबारे प्रश्न स्थानीय सरकारले आफैं नीति बनाएर राखिएका शिक्षकहरुको नाममा बेरुजुको भोलुम उच्च देखिएको छ । आव २०७५७६ मा शिक्षकको बेरुजु भोलुम उच्च देखिएको हो । समानीकरणको अनुदानबाट शिक्षक राख्न नपाइने भएपछि आन्तरिक स्रोतबाट कार्यविधि बनाएर स्थानीय तहले करारमा शिक्षक नियुक्त गर्ने गरेको छ । राप्ती गाउँपालिकाले २०७५ पुस ३ गतेको शिक्षा समितिको र गाउँपालिकाको शिक्षा ऐन २०७५ को दफा ४१ को क, ख, ग र ४२ को १ अनुसार सामुदायिक विद्यालयमा करार शिक्षक नियुक्तिको व्यवस्था अनुसार करारमा शिक्षक नियुक्ति गरिएको जनाएको छ । लेखा परीक्षणमा भने शिक्षक नियुक्ति संघीय सरकारको अधिकार भएको दावीसहित पालिकाले शिक्षक नियुक्त गर्न नपाउने भन्दै शिक्षकको तलव बेरुजुमा राखिएको पाइन्छ । संघीय सरकारको जिम्मामा रहेको काम स्थानीय सरकारले गर्न नहुने भन्दै गाउँपालिकाले करारमा राखेका ६७ जना शिक्षकको तलव नीतिगत बेरुजु देखाइएको राप्ती गाउँपालिकाका अध्यक्ष नुमानन्द सुवेदी भन्छन् गाउँपालिकाले आन्तरिक स्रोतबाट तलब व्यवस्था गर्ने गरी कार्यविधि निर्माण गरेर शिक्षक अभाव भएका विद्यालयहरुमा शिक्षक नियुक्त गरेको हो । तर नीतिगत समस्या देखाएर बेरुजु देखाइदिए । हामीले पालिकाले पाएको अधिकार मात्रै प्रयोग गरेका हौं त्यो पनि कार्यविधि बनाएर । तर, त्यसमा अवरोध गर्ने काम भइरहेको छ । संविधान जारी भएको पाँच बर्ष बित्दा पनि संघीय शिक्षा ऐन बन्न सकेको छैन । त्यसैले संविधानत माध्यमिक शिक्षासम्मको अधिकार स्थानीय सरकारलाई भएको भने पनि अधिकार प्रयोग गर्न स्थानीय सरकारले अवलम्बन गरेका नीति कार्यान्वयनमा सबैजसो ठाउँमा नै चुनौती देखिएको छ भने संघको केन्द्रीकृत मानसिकताको कारण जिल्ला स्तरमा साविक जिल्ला शिक्षा कार्यालयकै हैसियतमा समन्वय इकाइ सक्रिय हुनथालेको छ । अहिले विद्यालयमा शिक्षकको अभाव भएपछि पालिकाहरुले करारमा शिक्षकहरु राख्ने नीति बनाएर राख्दैआएका छन् । त्यसैले स्थानीय सरकारले कार्यविधि बनाएर करारमा नियुक्त शिक्षककै तलबभत्ता बेरुजु निकालिएको छ । कक्षा ११ र १२ का शिक्षकहरुदेखि स्थानीय तहले करारमा भर्ना गरेर सेवा सुविधा दिइरहेका शिक्षकहरुको तलबभत्ता आर्थिक वर्ष २०७५७६को लेखापरीक्षकले बेरुजु निकालिदिएपछि स्थानीय शिक्षा नीति संकटमा देखिएको हो । देश संघीयमा संरचनामा गए पनि स्थानीय तहले पाएका अधिकारहरुमध्ये शिक्षाको अधिकार पनि एक हो । स्थानीय तहले माध्यमिक तहसम्मको शिक्षा सञ्चालन र व्यवस्थापन गर्ने अधिकार छ । तर शिक्षाको नीतिगत अधिकार पालिकामा र शिक्षक राख्ने कर्मचारी व्यवस्थापन गर्ने अधिकार माथि (संघीय सरकारमा) नै हुँदा यो समस्या आएको तुलसीपुर उपमहानगरपालिकाका नगरप्रमुख घनश्याम पाण्डे बताउँछन । शिक्षकको कासमुमा समस्या स्थानीय तहले शिक्षाका अधिकार प्रयोग गर्दै आइरहेका बेला तहको मातहतका कार्यरत शिक्षकहरुको कार्य सम्पादन मूल्याकनमा जटिलता देखिएको छ । तलब र सेवा सुविधा स्थानीय तहबाट उपलब्ध हुने भए पनि शिक्षकहरुको कार्यसम्पादन मूल्यांकन भने तहले गर्न नपाएको अवस्था छ । शिक्षा शाखा नै पालिकाका भए पनि कासमुको अधिकार इकाइलाई दिइएको बंगलाचुली गाउँपालिकाका प्रमुख प्रशासकीय अधिकृत नेवबहादुर वलीले बताए । सेवा सुविधा, बढुुवा सरुवा गाउँपालिकाले गर्ने तर शिक्षकको कासमु हामीले गर्न नपाउने अबस्था छ, उनले भने, शिक्षकको कासमु शिक्षा विकास तथा समन्वय इकाईले गर्ने गरेको छ । बबई गाउँपालिकाका शिक्षा शाखा प्रमुख मोहन दाहालले समानान्तर तहकोले सुपरीवेक्षण गर्न नपाउने ऐनमा व्यवस्था भएको बताए । उनले गाउँपालिकाका शाखा प्रमुखले प्रधानाध्यापकको कार्य सम्पादन मूल्यांकन तथा सुपरीवेक्षण गर्ने तर पुनरावलोकनको अधिकार इकाइको भएको बताए । त्यस्तो कासमु पुनरावलोकनको लागि इकाइमा पठाउने गरेको उनले बताए । छैन बढुवा सरुवाको अधिकार संविधानले नै उल्लेख गरेको कक्षा १२ सम्मको सम्पूर्ण शिक्षाको अधिकार स्थानीय सरकारले पूर्ण रुपमा गर्न नपाएको अर्को दृष्टान्त शिक्षक व्यवस्थापनमा देखिएको छ । गाउँपालिका मातहतका विद्यालयमा शिक्षा विकास इकाइले सिफारीस गरि पठाएका शिक्षकहरुको व्यवस्थापनमा समस्या आउने गरेको छ । शिक्षकहरुलाई कानूनले पालिकामातहत राखिदिए पनि ब्यवहारिक रुपमा त्यो कार्यान्वयन हुन भने अझै सकेको छैन । शिक्षकहरुको सरुवा, बढुवा लगायतको अधिकार पालिकाले प्रयोग गर्न नपाउनु यसकै उदाहरण हो । शिक्षकको सरुवा र बढुवाको अधिकार पालिकामा छैन, बंगलाचुली गाउँपालिकाका प्रमुख प्रशासकीय अधिकृत नेवबहादुर ओली भने, पालिकाभित्र कहाँ खटाउने भन्ने मात्रै अधिकार प्रयोगमा छ । इकाइको सहमतिले सरुवा गर्न सकिन्छ । संविधानले जिल्लामा शिक्षा विकास तथा समन्वय इकाइको संविधानले कल्पनासमेत गरेको छैन । तर शिक्षक व्यवस्थापनको अधिकार कार्यान्वयनमा जबर्जस्त इकाइको हालीमुहाली हुने गरेको छ । यद्यपि तुलसीपुर उपमहानगरपालिकाले पालिकाभित्र रहेका शिक्षकहरु परिचालन गर्ने र व्यवस्थापन गर्ने अधिकार प्रयोग गरेको छ । उपमहानगरका शिक्षा महाशाखा प्रमुख भाष्करराज गौतमले दुर्गम र शिक्षक अभाव भएका स्थानहरुमा विषयगत शिक्षकहरुको ब्यवस्थापन भएको बताए । पालिकाले त्यो अधिकार जबर्जस्त प्रयोगमा ल्याएको दावी गरे । बबई गाउँपालिकाका शिक्षा शाखा प्रमुख मोहन दाहालले पालिका स्तरबाट शिक्षा सुधारको प्रयास हुँदा सिकाइ उपलब्धिमा क्रमिक सुधार भइरहेको बताए । सिकाइ सुधारका लागि राम्रा अभ्यासहरु समेत केही पालिकाका भएको देखिन्छ । तुलसीपुर उपमहानगरपालिकाले विद्यार्थीको सिकाई मापन गर्न गत वर्ष टेष्ट समेत गरेको थियो । जुन नेपालमै पालिका स्तरमा पहिलो भनेर दावी गरिएको उपमहानगरका शिक्षा महाशाखा प्रमुख गौतमको भर्ना छ । समन्वय विनाको पूर्वाधार लगानी त्यसो त समन्वयको अभाव पनि स्थानीय तहमा शिक्षा विकासका लागि चुनौति बनेको छ । पूर्वाधार निर्माण, छात्रवृत्ति र विद्यार्थीलाई प्रोत्साहन कार्यक्रम आदिमा उनीहरुबीच समन्वय नहुँदा कतै खातका खात त कतै अभाव हुने गरेको छ । विद्यालयको पूर्वाधार विकासमा स्थानीय तह र प्रदेश सरकारको दुवैको चासो देखिएको छ । विकासको चासो देखिए पनि प्रदेश सरकारको स्पष्ट खाका नहुँदा सहयोग र नीति समेत खापिने गरेको देखिन्छ । अहिले पूर्वाधार निर्माण र शिक्षा सहयोगमा धेरै ठाउँमा अन्योल र दुविधा पनि छ । एउटै स्थानमा दोहोरो बजेट आउने अवस्थासमेत अहिले देखिन्छ । शिक्षामा सबै तहको चासो छ, माध्यमिक विद्यालय तुलसीपुर सेन्टरका प्रधानाध्यापक भागवत पौडेलले भने, तर समन्वय नहँदा धेरै विद्यालयहरुमा पूर्वाधार रकम दोहोरो भएको देखिन्छ । समन्वय गरेर फरक फरक शीर्षकमा काम गरेमा सबै सुधार हुने थियो उनले भने ।कतिपय स्थानमा त कुन योजना कसले गरेको हो भन्ने सम्म पनि पत्ता लाग्दैन ।"
नापी भएको ३२ वर्षपछि जग्गाधनी प्रमाणपत्र,"अछाम : कालो कोट,खैरो दाउरा सुरुवाल,हातमा पन्जा र मुखमा मास्क लगाएका एक वृद्ध लौरीको सहारामा पीपलचौर मावीको प्राङ्गणमा यताउती हेर्दै हिँडिरहेका थिए। उनी घरी कुर्सीमा बस्थे । घरी लालपुर्जा वितरण भइरहेको ठाउँमा पुग्थे । सोमबार उनले जीवनमा नसोचेकै भयो । उमेरले ८५ वर्ष कटेका मेल्लेख गाउँपालिका३ ठाँटीका चक्रबहादुर शाह सोमबार जग्गाधनी पुर्जा लिन विद्यालय पुगे । जीवनको उत्तरार्धमा पुगेका उनले लालपुर्जा पाए । गाउँमा लालपुर्जा पाउने हल्ला चलेको थियो । उनलाई यो कुराका विश्वास नै लागेको थिएन । ३२ वर्षदेखि भोगचलन गर्दै आएको जग्गाको उनी सोमबार मालिक बनेका छन् । हातमा समातेको जग्गाधनी पुर्जा देखेर उनी दंग थिए । उनले भने, 'निकै खुशीको लागेको छ । लालपुर्जा देखेकै थिएनौं, लालपुर्जा देख्छौं भन्ने त आस पनि थिएन । मर्ने बेला लालपुर्जा देख्न पाइयो उनले फिस्स हाँस्दै भने सर्बस्व पाएजस्तै भयो,कानुनी रूपमा हामीसँग नागरिकता छ तर बसोबास गरेको घरजग्गाको लालपुर्जा थिएन, अब आफ्नो घरजग्गाको मालिक बनियो।' मन्दिरी देवी बुढा ७६ वर्षकी भइन् । राम्रोसँग हिँड्न र सुन्न नसक्ने उनी लौरीको सहाराले छोरासँगै लालपुर्जा लिन आइकी थिइन । चाउरी परेको अनुहार भरी लालपुर्जा पाउने चमक थियो । उनी हास्दै सबैलाई आज त लापुर्जा पाउने भन्दै थिइन । उनले भनिन्, हामीले त सपना पनि सोचेका थिएनौं, लालपुर्जा पाउँछौं भनेर । चुनावमा भोट हाल्ने बेला लालपुर्जा दिन्छौं भनेका थिए । त्यत्ति बेला विश्वास लागेन । अहिले हातमा लालपुर्जा देख्यौं । सबैलाई धन्यवाद' धौले नेपालीको श्रीमती बितेको ७ दिन भयो । श्रीमतीको किरियामा बसेका उनी लालपुर्जा लिन विद्यालय पुगेका थिए । श्रीमती बितेको पिडासँगै लालपुर्जा पाउने मन्द खुशी उनको अनुहारमा देखिन्थ्यो । लालपुर्जा पाउने कुराले पीडामा केही खुशी थपेको उनले सुनाए । उनले भने, 'उपचार गर्दागर्दै पनि श्रीमतीलाई बचाउन सकेन, दु:खमा थिए । वर्षौंदेखिको लालपूर्जा पाउने सपना पुरा भएकोमा खुशी लाग्यो।' लालपुर्जा नहुँदा गाउँपालिकाले निकै समस्या भोग्नु परेको गाउँपालिका अध्यक्ष लोकबहादुर बोहराले बताए । निकै ठूलो प्रयासपछि लालपुर्जा दिलाउन सफल भएको र चुनावमा गरेको एउटा महत्वपूर्ण बाचा पनि पुरा गरेको उनले बताए । उनले भने, 'ठाँटीमा सुविधा सम्पन्न स्वास्थ्यको भवनका लागि बजेट आएको थियो तर लालपुर्जा नहुँदा भवन निमार्ण नै गर्न सकेनौं यस्ता थुप्रै समस्या झेल्नु पर्यो।' वडा नम्बर ३ कुस्कोटमा पनि केही घरपरिवार लालपुर्जाबिहीन छन् त्यसका लागि पनि पहल भइरहेको बोहराले बताए । ३२ वर्षसम्म तीनपटक जग्गाको नापजाँच हुँदा पनि ठाँटीका स्थानीयले धनीपुर्जा पाउन सकेका थिएनन्। ४०७ घरधुरीले कानुनी रूपमा जग्गा कारोबार गर्न पाएका थिएनन् । तत्कालीन ठाँटी गाविसमा २०४५ र ४६ मा पूरै जग्गा नाप नक्सा कार्य सम्पन्न भएको थियो। श्रीमतीको किरियामा बसेका धौले नेपालीलाई लालपुर्जा हस्तान्तरण गर्दे गाउँपालिका अध्यक्ष लोकबहादुर बोहरा । तर, छिमेकी साबिको कुस्कोट गाविससँग सीमा विवाद हुँदा जग्गा दर्ता रोकिएको थियो। तत्कालीन दुई गाविस बीचको भेलाबाट ०५५ मा आधाआधा जग्गा लिने सहमति भएको थियो । ०५५ मा सबै जग्गाको नाप, नक्साको काम सम्पन्न भएको ठाँटीका शेरबहादुर शाहले बताए । मालपोत कार्यालयले जग्गा दर्ताका लागि सातदिने सूचना निकालेको थियो। मालपोत जाँदा कार्यालय प्रमुख नहुँदा दर्ता हुन नसकेको थिएन । देशमा सशस्त्र द्वन्द्व चल्यो। ०५८ मा सदरमुकाम ध्वस्त हुँदा भए भरका सबै प्रमाण नष्ट भए । उनले भने, 'लालपुर्जा नहुँदा समस्या भएको थियो अब सहज हुने भयो ।' माओवादीले आक्रमण गर्दा जिल्ला सदरमुकाममा रहेको नापी, मालपोत कार्यालय ध्वस्त भएको थियो। जग्गासम्बन्धी अभिलेख नष्ट हुँदा दर्ता प्रक्रिया अवरुद्ध बनेको थियो।"
उपत्यकामा २१ सय २९ सहित २४ घण्टामा ३५ सय ५६ जनामा कोरोना संक्रमण : १८ जनाको मृत्यु,काठमाडौं : पछिल्लो २४ घण्टामा उपत्यकामा २१ सय २९ सहित २४ घण्टामा नेपालमा ३५ सय ५६ जनामा कोरोना भाइरस (कोभिड१९) संक्रमण पुष्टि भएको छ। योसँगै नेपालमा संक्रमितको संख्या एक लाख १५ हजार ३५८ पुगेको छ। स्वास्थ्य मन्त्रालयका प्रवक्ता डा जागेश्वर गौतमका अनुसार काठमाडौं उपत्यकामा मात्र २१ सय २९ जनामा संक्रमण पुष्टि भएको छ। जसमध्ये काठमाडौंमा १७ सय ४६ जना रहेका छन्। गौतमका अनुसार नेपालमा सक्रिय संक्रमितको संख्या ३५ हजार ९१५ पुगेको छ। अहिले संस्थागत आइसोलेशनमा १५ हजार ४८ जना रहेका छन् भने होम आइसोलेशनमा २० हजार आठ सय ६७ जना छन्। यस्तै क्वारेन्टाइनमा चार हजार ७९५ जना रहेका छन्। मन्त्रालयका अनुसार अहिले आईसीयूमा ३०७ र भेन्टिलेटरमा ६६ जना बिरामी रहेका छन् । गलबार १५०३ जना डिस्चार्ज भएका छन्। योसँगै नेपालमा कोरोना जित्नेको संख्या ७८ हजार ७८० पुगेको छ। यो कुल संक्रमितको ६८ दशमलव ३ प्रतिशत हो। मन्त्रालयका अनुसार पछिल्लो २४ घण्टामा १८ जनाको मृत्यु भएको छ। योसँगै नेपालमा कोरोनाले मृत्यु हुनेको संख्या ६६३ पुगेको छ। मनाङबाहेक नेपालका सबै जिल्लामा कोरोना संक्रमण फैलिएको छ।
बैंकिङ कसुर मुद्दामा फरार पक्राउ,"काठमाडौं : प्रहरीले बैंकिङ कसुर मुद्दामा फरार व्यक्तिलाई पक्राउ गरेको छ। प्रहरीको केन्द्रीय अनुसन्धान ब्यूरोले बैंकिङ कसुर मुद्दामा उच्च अदालत पाटनको २०७५ असारको फैसलाअनुसार १० दिन कैद र रु १७ लाख जरिवाना ठहर भएपछि फरार रहेका धादिङका ५१ वर्षीय पन्चम अकौलियालाई सोमबार चितवनबाट पक्राउ गरी आज सार्वजनिक गरेको हो। ब्यूरोका प्रवक्ता, प्रहरी उपरीक्षक बेलबहादुर पाण्डेले पक्राउ अकौलियाले मनोजप्रसाद साहसँग सापटी लिएको रकम तिर्नका लागि आफ्नो एनएमबी बैंकमा रहेको खातामा पर्याप्त रकम नभएको खाली चेक दिएर ठगी गरेको जानकारी दिए। उच्च अदालत पाटनले अकौलियालाई बैंकिङ कसुर तथा सजाय ऐन २०६४ को दफा ३ (ग) बमोजिमको कसुरमा दफा १५ (१) बमोजिम सजाय हुने गरी फैसला सुनाएको थियो। पक्राउ व्यक्तिलाई फैसला कार्यान्वयनका लागि चितवन जिल्ला अदालतमा पेश गरिएको ब्यूरोले जनाएको छ। रासस"
"एकै जनामा दुईपटक देखिन थाल्यो कोरोना संक्रमण, विज्ञ भन्छन् 'चिन्ताजनक'","वासिङटन : अमेरिकामा एक व्यक्तिलाई कोरोनाभाइरसको संक्रमण फेरि दोहोरिएको छ । दोस्रो पटकको संक्रमण चिकित्सकहरुका अनुसार धेरै डरलाग्दो छ । २५ वर्षीय एक पुरुषमा अचानक यसरी संक्रमण दोहोरिएको बताइएको छ । बीबीसीमा प्रकाशित समाचार अनुसार ती व्यक्तिको दुवै फोक्सोमा पर्याप्त अक्सिजन नपुगेपछि उनलाई अस्पताल भर्ना गर्नुपरेको थियो। सामान्यत: कोरोनाभाइरस सङ्क्रमण नदोहोरिने विश्वास गरिन्छ। तर केही अनुसन्धानले के देखाउँछन् भने अति थोरै बिरामीमा संक्रमण दोहोरिन पनि सक्छ । बीबीसीका अनुसार अमेरिकाको दक्षिणपश्चिम राज्य नभाडाका ती युवकमा हालै संक्रमण दोहोरिएपछि ती व्यक्तिमा पुरानो संक्रमण लुकेर पछि देखिएको नभएर दुबै पटक कोरोनाभाइरस संक्रमण पुष्टि भएको हो । उनीबाट सङ्कलित फरकफरक नमुनाको परीक्षण गर्दा भाइरसको आनुवंशिक संरचनामा भिन्नता देखिएको बताइएको छ । वैज्ञानिकहरुले पहिले संक्रमण भएको मान्छेलाई फेरि हुनसक्ने सम्भावित संक्रमणबाट जोगाउन सक्ने सम्भावना नहुने बताएका छन् । एकचोटि कोभिड१९ भएर निको भइसकेका व्यक्तिले पनि दूरी, मास्क र हात धुने विषयमा तोकिएका मापदण्ड पालना गर्नुपर्ने सुझाव विज्ञहरुले दिने गरेको बीबीसले जनाएको छ । यस्तै कोरोनाभाइरसको संक्रमण फेरि दोहोरिन थालेपछि वैज्ञानिकहरुले यसलाई चिन्ताजनक भनेका छन् ।"
मुस्ताङको थासाङमा प्रशासनको छड्के अनुमगन,"जोमसोम : जिल्ला प्रशासन कार्यालय मुस्ताङको पहलमा नजिकिँदै गरेको दसैं पर्वलाई लक्षित गरी जिल्लाको थासाङ गाउँपालिकामा छड्के बजार अनुगमन भएको छ । जिल्ला प्रशासन कार्यालयका सहायक प्रमुख जिल्ला अधिकारी जगदिश अर्यालयको नेतृत्वमा सुरक्षा निकाय ,घरेलु तथा साना उद्योग र कोष तथा लेखा नियन्त्रण कार्यालयको टोलीले थासाङ१ को टुकुचे ,वडा२ को कोवाङलार्जुङ र वडा३ को लेतेमा शनिबार गरेको छड्के बजार अनुगमन गर्दा म्याद गुज्रेका १ लाख ५० हजार बराबरको किनारा र कस्मेटिकलगायतका सामान भेटिएको जनाइएको छ । टोलीले गरेको बजार अनुमगनमा भेटिएको म्याद गुज्रेका सामानहरु प्रशासन ,प्रहरी र सरोकारवाला निकायको रोहबरमै स्पोर्टमै मुचुल्का उठाई नष्ट गरिएको सहायक प्रमुख जिल्ला अधिकारी अर्यालले जानकारी दिए ।उनका अनुसार थासाङको ३ वटा वडामा रहेका ८ वटा कस्मेटिक तथा किनारा पसलको बजार अनुगमन गर्ने क्रममा बढी मात्रामा कस्मेटिक सामान र केही खाद्य तथा पेय पदार्थ म्याद गुज्रेको अवस्थामा सामान भेटिएको हो । सहायक प्रजिअ अर्यालले बजार अनुगमनका क्रममा पसल दर्ता भए नभएको, नविकरण भए नभएको , खाद्य गुणस्तर तथा नियन्त्रण महाशाखाको मापदण्ड अनुसार सामानहरु लेबल लगाई छ,छैन र सामान अवधि कतिसम्म रहेको लगायतको अनुगमन गरिएको जानकारी दिए । म्याग्द गुज्रेका अखाद्य बस्तु तथा पेय पदार्थ अनुगमन गर्ने अधिकार संघीयतापछि स्थानीय तहले जिम्मा पाएको भएपनि जिल्लाका स्थानीय तहले नियमित बजार अनुगमनलाई प्रभावकारी बनाउन नसकेको उपभोत्ताको गुनासो रहेको छ ।पछिल्लो समय मुस्ताङमा बजार अनुगमन गर्दा विगतका वर्षको तुलनामा कम परिमाणमा म्याद गुज्रेका अखाद्य वस्तु भेटिने गरेको छ । मुस्ताङमा सडक संञ्जालले नजोडिँदा मुस्ताङीले घोडा खच्चडमा बोकाएर वर्षभरी पुग्ने सामान सञ्चय गर्ने चलन थियो । तर सडक जोडिएसँगै यहाँका व्यवसायीले आवश्यक मात्रामा दैनिक उपभोग्य वस्तु आयात गर्न थालेका छन् ।"
मन्त्री त्रिपाठीको स्वास्थ्य सुधारोन्मुख,"काठमाडौं : सङ्घीय मामिला तथा सामान्य प्रशासनमन्त्री हृदयेश त्रिपाठीको स्वास्थ्यावस्था सुधारोन्मुख रहेको छ। धापासीस्थित ग्राण्डी अन्तर्राष्ट्रिय अस्पतालमा उपचाररत उनको स्वास्थ्य अवस्था सुधारोन्मुख रहेको उनका निजी सचिव नीरज पौडेलले जानकारी दिए । उनका अनुसार मन्त्री त्रिपाठीको सोमबार राति पित्तथैलीमा पत्थरी भएपछि शल्यक्रिया गरिएको थियो। मन्त्री त्रिपाठीलाई गत आइतबार अचानक अस्वस्थ भएपछि थापाथलीस्थित नर्भिक अस्पतालमा भर्ना गरिएको थियो । त्यसपछि उनलाई थप उपचारका लागि ग्राण्डी अस्पतालमा लगिएको निजी सचिव पौडेलले बताए। मन्त्रीको उपचारमा सोही अस्पतालका चिकित्सक डा प्रवीणविक्रम थापा, डा धीरेश महर्जन, डा रोशन घिमिरे र डा सन्तोष श्रेष्ठ खटिएका छन् । रासस"
जारको पानीको पुरानै मूल्य कायम,"काठमाडौं : आफूखुशी व्यवसायीले पानीको मूल्य बढाएपछि वाणिज्य, आपूर्ति तथा उपभोक्ता हित संरक्षण विभागले व्यवसायीसँग छलफल गरेको छ । सोमबार विभागमा पानी व्यवसायीसँग भएको छलफलपछि बढेको मूल्य फिर्ता गरी तत्काल मूल्यवृद्धि नगर्ने सहमति भएको जनाइएको छ । संसदीय समितिमा पानीको मूल्यवृद्धिको विषयमा परेको उजुरीमाथि थप निर्णय नभएसम्म मूल्यवृद्धि नगर्ने सहमित भएको विभागले जनाएको छ । विभागका सूचना अधिकारी रवीन्द्र आचार्यका अनुसार व्यवसायीले बढेको मूल्य तत्काल फिर्ता गरी सार्वजनिक सूचना जारी गर्ने सहमति भएको हो । नेपाल वोटल वाटर उद्योग सङ्घले एकतर्फीरुपमा असोज १८ गतेदेखि जारको पानीको मूल्यवृद्धि गर्न परिपत्र गरेको थियो । उनका अनुसार विभागले सङ्घले गरेको परिपत्र भेटेपछि सङ्घका पदाधिकारीसँग संसदीय समितिको निर्देशनपछि थप अध्ययन गर्ने गरी सहमति गरिएको हो । 'हामी निरन्तर बजार अनुगमनका नै हुन्छौं, तत्काल पानीको बोतल तथा जारमा गरिएको मूल्यवृद्धि फिर्ता नभए कारवाही गर्नेछौँ,' उनले भने, 'हामीले व्यवसायीलाई नै भनेका छौं, यदि मंगलबार पुरानै मूल्यमा प्रशोधित पानीको बिक्री वितरण नभए तत्काल पक्राउ गरेर कालोबजारी मुद्दा दर्ता गर्छौं ।' बजारमा उद्योगअनुसार पानीको मूल्य कायम भएको भन्दै मूल्यमा एकरुपता ल्याउन भन्दै भदौ १० गतेदेखि काठमाडौं उपत्यकासहित काभ्रेपलाञ्चोकमा पानीको नयाँ मूल्य निर्धारणको तयारी गरिएको थियो । बजारमा कायम भएकोभन्दा बढी मूल्य निर्धारण भएको भन्दै उपभोक्ता अधिकारकर्मी तथा व्यवसायीले संसद्को उद्योग तथा वाणिज्य र श्रम तथा उपभोक्ता समितिमा उजुरी गरेका थिए । समितिमा उजुरी परेपछि पानीको नयाँ मूल्य लागू गरिएको थिएन भने उजुरीमाथि थप कारवाहीसमेत भएको छैन । उपभोक्ता समितिका सभापति विमलप्रसाद श्रीवास्तव पानीको विषयमा समितिले अध्ययन गरीरहेको भन्दै नयाँ लागू भएको मूल्य तत्काल रोकी पुरानै मूल्य कायम गर्नुपर्ने बताए । चार्डपर्वमा बजारमा हुने कालोबजारी तथा अनुचित क्रियाकलापको अनुगमन गर्न पाँच सदस्यीय उपसमिति गठन गरिएको समेत उनले जानकारी दिए। विभागले बोतलको पानी र जारको पानीको छुट्टाछुट्टै मूल्य निर्धारण गरेको थियो । विभागले निर्धारण गरेको नयाँ मूल्यअनुसार ६० लिटर पानी भएको जारको अधिकतम खुद्रा मूल्य ५० र एक लिटर पानी भएको बोतलको मूल्य १६ कायम गरेको थियो । नयाँ निर्धारणअनुसार व्यवसायीले १८ गतेदेखि एक जार पानीको मूल्य रु ५० मा बिक्री गरेका थिए । १८ गतेअघिसम्म प्रतिजार २५ देखि ५० मा बिक्री गर्ने गरिएको थियो ।रासस"
कोरोना अपडेट : स्वास्थ्य मन्त्रालयको पत्रकार सम्मेलन (लाइभ),काठमाडौं : स्वास्थ्य तथा जनसंख्या मन्त्रालयले पत्रकार सम्मेलनमार्फत् कोरोना भाइरस (कोभिड१९) को नियमित अपडेट गराउँदै आएको छ। २०७६ चैत ११ गतेदेखि सुरु भएको पत्रकार सम्मेलनलाई मन्त्रालयले निरन्तरता दिएको हो। नियमित पत्रकार सम्मेलनमा मन्त्रालयका प्रवक्ता डा जागेश्वर गौतमले कोरोनाको पछिल्लो अवस्थाबारे जानकारी गराउँदै आएका छन्। मन्त्रालयका अनुसार नेपालमा एक लाख ११ हजार ८०२ जनामा संक्रमण पुष्टि भएको छ । जसमध्ये ७७ हजार २७७ जनाले कोरोना जितेका छन् । अहिलेसम्म ६४५ जनाले भने कोरोनाकै कारण ज्यान गुमाएका छन् । नेपालमा लकडाउन र निषेधाज्ञा खुकुलो भएपछि सहरी क्षेत्रमा संक्रमण बढ्दै गएको छ ।
मूलपानीलाई तीन स्वर्ण,"काठमाडौं : मूलपानी तेक्वान्दो डोजाङले प्रथम कागेश्वरी मनोहरा भर्चुअल तेक्वान्दो प्रतियोगितामा तीन स्वर्ण जितेको छ। आयोजकमध्येको एक मूलपानीले कुल ११ स्पर्धा समावेश प्रतियोगितामा तीन स्वर्ण जितेको हो। पहिलो दिन ६ स्वर्णका लागि प्रतिस्पर्धा भएको थियो, जसमध्ये स्युचाटार तेक्वान्दो डोजाङले दुई तथा कोटेश्वर तेक्वान्दो डोजाङले एक स्वर्ण जित्न सफल भए। मूलपानी र कागेश्वरी मनोहरा नगर खेलकुद विकास समितिद्वारा आयोजित प्रतियोगिताको पुरुष १२ वर्ष स्पर्धामा स्युचाटारका जेसन थापाले स्वर्ण जिते। उनले ६१६ अंक जोडे। रजत जितेका मूलपानीका भिजन तामाङले ६१० जोडे। काभ्रेस्थलीका मिराज केसी र मूलपानीका प्रशान्त धमलाले तेस्रो स्थानमा चित्त बुझाए। उक्त स्पर्धाको महिलामा स्युचाटारकी ग्रिवानी थापा ६३० अंकसाथ पहिलो भइन्। दोस्रो भएकी गोदावरीकी सरगम थापाले ६१६ अंक प्राप्त गरिन्। मूलपानीकी मेलिना राई तथा बुटवलकी अनुष्का तामाङले कांस्य हात पारे। कागेश्वरी मनोहरा नगरपालिकाको मुख्य प्रायोजनमा जारी प्रतियोगिताको पुरुष १५ वर्षमा मूलपानीका आयुष ढुंगेल शीर्ष स्थानमा रहँदा मूलपानीकै महेश आङथुपुलाई पछि पारे। सैनिक आवासीय महाविद्यालयका सुजन श्रेष्ठ तथा गोदावरीका शृजल श्रेष्ठ तेस्रो भए। सोही स्पर्धाको महिलामा कोटेश्वरकी सन्ध्या लामा च्याम्पियन बनिन्। सन्ध्याले ६१३ अंक ल्याउँदा मूलपानीकी प्रगति कुइँकेल ६१० अंकका साथ दोस्रो भइन्। चन्द्रसूर्यका हिमाला अधिकारी तथा सोनी शेर्पा तेस्रो स्थानमा रहे। प्रतियोगिताको कागेश्वरी मनोहरा नगरपालिकाका मेयर कृष्णहरि थापाले एक कार्यक्रमबीच उद्घाटन गरेका थिए। दुईदिने प्रतियोगितामा नेपाल प्रहरी, नेपाली आर्मीसहित विभिन्न ४४ टिमका २ सय ८ खेलाडी सहभागी छन्।"
अभिलेखविहीन नेपाली कामदार,"रोजगारी तथा अध्ययनको मुख्य गन्तव्य भए पनि भारतमा कति नेपाली छन् भन्ने विषयमा सरकारी निकाय बेखबरजस्तै छ। वैदेशिक रोजगारी तथा अध्ययनसम्बन्धी ऐन कानुननले अन्य मुलुक जाने कामदार र विद्यार्थीका लागि थुप्रै प्रावधान बनाए पनि भारत जानेलाई कुनै सम्बोधन भएको छैन। एकै प्रकृतिका काम र अध्ययनका लागि फरकफरक मुलुक जाने नागरिकलाई भिन्दाभिन्दै व्यवहार गरेर राज्यले विभेद गरेको छ। यो विभेदकारी नीति संशोधन गरेर हुन्छ कि नयाँ तर्जुमा गरेर भारतमा रहेका आफ्ना नागरिकलाई सरकारले तथ्यांकको दायरामा ल्याउनुपर्छ। सबैको अभिलेख राख्नुपर्छ र उनीहरूले भोगिरहेका समस्या समाधानका लागि कूटनीतिक, प्रशासनिक तथा अन्य माध्यमबाट पहल गर्नुपर्छ। यकिन तथ्यांक नभए पनि करिब १५ लाख नेपाली रोजगारीका लागि भारत गएको अनुमान छ। स्वदेश भित्रिने रेमिट्यान्समध्ये १४ प्रतिशत हिस्सा भारतमा श्रम गरिरहेका नेपालीले आगटेका छन्। त्यतिमात्रै होइन, नेपाली भारत जाने क्रम झण्डै दुई सय वर्षअघि सुरु भएको इतिहास छ। यो ऐतिहाँसिक महत्वलाई ख्याल गरेर भए पनि राज्यले भारतमा रहेका आफ्ना नागरिकबारे चासो राख्नुपर्छ। विद्यमान सरकारी नियम कानुनले नछोएपछि भारत जानेले कुनै प्रक्रिया पूरा गर्नुपर्दैन। बेहिसाबले भारत आउनेजाने प्रक्रिया चल्दा उता रहेका कति नेपालीको अवस्था के छ भन्नेमा सरकारी निकाय अनभिज्ञ बन्नुपरेको छ। आफ्नै नागरिक विदेशमा कुन हालतमा काम गरिरहेका छन् वा बसिरहेका छन् भन्ने विषयमा जान्न नचाहनु र त्यसका लागि आवश्यक नीतिगत व्यवस्था गर्न नसक्नु दुःखद हो। यसतर्फ सरकारी निकायले तुरुन्त प्रक्रिया सुरु गरिहाल्नुपर्छ। कर्णाली प्रदेशबाट भारत जानेमध्ये ७० प्रतिशतभन्दा बढी रोजगारीमै जाने गरेका छन्। आफ्नै सरकारले समेत कुनै वास्ता नगरेपछि भारतमा कुनै नेपालीले दुःख पाए वा समस्यामा परे भने हेरिदिने कोही हुँदैन। जसका कारण नेपाली जोखिम मोलेर काम गर्न बाध्य छन्। अहिले पनि नेपाली कामदारले भारतीय बैंकमा खाता खोल्न आवश्यक कागजपत्र नपुग्दा कमाएको पैसा खल्तीमै बोकेर हिँड्नुपर्ने तथा लुटपाटमा पर्नुपर्नेलगायत समस्या भोगिरहेका छन्। बिनाइजाजत सहजै भारत जान पाउँदा नेपाली चेली भारतमा सहजै बेचिने गरेका छन्। सरकारी नियन्त्रणका अभावमा अवैध रूपमा तेस्रो मुलुकमा रोजगारी तथा अन्य कामका लागि जाने क्रम पनि बढाएको छ। यसले विविध प्रकारका तस्करीलाई मौलाउनसमेत सहयोग पुर्याएको छ। रोजगारीमा भारत जाने सबै न्यून स्तरका कामदार छैनन्। उतै पढाइ सकेर रोजगारीमा लागेपछि आकर्षक कमाइ गरिरहेका नेपाली पनि प्रशस्तै छन्। न्यून स्तर र न्यून सेवा सुविधमा काम गरिरहेका पनि छन्। जे भए पनि कति नेपाली कुन अवस्थामा भारतमा छन् भन्ने विवरण उतार्न ढिलो भइसकेको छ। यसतर्फ सरकार गम्भीर बन्नुपर्छ। वैदेशिक रोजगारीसम्बन्धी कल्याणकारी कोषमा भारत जाने कामदारलाई पनि समेट्नुपर्छ। उनीहरूको बिमाको व्यवस्था गरिनुपर्छ। रोजगारीको सिलसिलामा कुनै समस्या आइहाल्यो भने आश्रितका परिवारलाई राहत कार्यक्रममा समेट्नुपर्छ। हरेक प्रदेश सरकारले आफ्नो प्रदेशबाट भारत जानेको तथ्यांक संकलन गर्नुपर्छ। यसका लागि उनीहरूले जिल्ला तथा स्थानीय तहको सहयोग लिनुपर्छ। दुई मुलुकबीच समन्वय गर्न सकिएमा आर्थिक र सामाजिक दुवै हिसाबले फाइदा लिन सकिन्छ। अभिलेखीकरणले नेपाललाई मात्र होइन, भारत सरकारलाई पनि सहयोग पुग्छ। आफ्ना देशमा कार्यरत विदेशी नागरिकबारे तथ्यतथ्यांक नहुँदा भारतमा सुरक्षा र अन्य जोखिम बढेको छ। त्यसलाई ध्यान दिएर दुवै देशको सहकार्यमा नेपाली श्रमजीवीको अभिलेख तयार पारिनुपर्छ।"
कोरोना संक्रमित वृद्धको कोशी अस्पतालमा मृत्यु,विराटनगर : विराटनगरस्थित कोशी अस्पताल कोभिड१९ उपचार केन्द्रमा कोरोना भाइरस संक्रमित एक जना वृद्ध पुरुषको मंगलबार बिहान मृत्यु भएको छ। उपचार केन्द्रका व्यवस्थापक ज्ञानबहादुर बस्नेतका अनुसार मोरङको बूढीगंगा गाउँपालिका५ का ७१ वर्षीय वृद्धको बिहान २:१५ बजेतिर मृत्यु भएको हो। उनका अनुसार स्वाब संकलन गरेर पीसीआर परीक्षण गराउँदा असोज २४ गते रिपोर्ट पोजिटिभ आएको थियो। रिपोर्ट पोजिटिभ आएको भोलिपल्ट आइतबार उपचारका लागि अस्पतालको आइसोलेसनमा भर्ना गरिएको बस्नेतले बताए। उपचार केन्द्रका प्रमुख एवं वरिष्ठ फिजिसियन डा दीपक सिग्देलका अनुसार वृद्धमा दमको पुरानै समस्या थियो। अवस्था गम्भीर बन्दै गएपछि थप उपचारका लागि सोमबार साँझबाट भेन्टिलेटरमा राखिएको भए पनि बचाउन नसकिएको उनको भनाइ छ।
नीतिमा होस् कांग्रेस बहस,"नीतिमा केन्द्रित भयौं भने नेतृत्वबीचको आपसी झैझगडा, व्यक्तिवादी चरित्र र विकृति न्यूनीकरण हुन्छ नेपालका राजनीतिक दलहरूमध्ये जेठो लोकतान्त्रिक पार्टी नेपाली कांग्रेस नीति र नेतृत्व चयन गर्ने महत्वपूर्ण महाधिवेशनको पूर्वसन्ध्यामा उभिएको छ। पार्टी स्थापनाकालदेखि हालसम्म ७७ वर्षको लामो इतिहासमा अनेकौं संघर्ष, शान्ति र संविधान निर्माण, संरक्षण र सम्बद्र्धनको नेतृत्व लिएको कांग्रेस संघीयता कार्यान्यवनपछि प्रतिपक्षमा उभिएको छ। मुलुकसामु थुप्रै चुनौतीका चाङ छन्। एकातर्फ पार्टीको राष्ट्रिय महाधिवेशन गर्नुपर्ने अहं दायित्व छ भने अर्कोतर्फ जनताको जीवनरक्षा र जनजीविकाको सम्बोधन। कोभिड१९ ले थला पारेको विषम परिस्थितिमा फागुनमा हुने कार्यतालिका प्रभावित भई अर्को कार्यतालिका अनुरूप महाधिवेशन तयारीमा जुट्नुपर्ने अवस्था छ। यसबीचमा अब कांग्रेसको नेतृत्व कसले लिने भन्ने बहस सुरु भएको छ, तर समग्र मुलुक र जनताका लागि अब कांग्रेसले लिने नीति कस्तो हुने भन्ने बहसले प्राथमिकता नै पाएको छैन। कांग्रेसमा आमूल रुपान्तरणको खाँचो छ जसका लागि पार्टी निर्माणको स्पष्ट मार्गचित्र एवं नीतिगत स्पष्टता आवश्यक छ। नयाँ संकल्प, प्रतिबद्घता, नयाँ सोच र दृढ इच्छाशक्तिका साथ अप्ठेरो परिस्थितिमा पनि समस्यासँग जुध्ने र राष्ट्रको नेतृत्व लिन सक्ने कांग्रेस पार्टी बनाउन नेतृत्वलाई होइन नीतिलाई प्रधान ठान्ने दूरदर्शी नेताको खाँचो छ। हरेक पार्टीको अभीष्ट सत्तामा पुग्ने हुन्छ। सत्तामा पुग्नका लागि त्यस पार्टीले लिने नीति, विधि, पद्धति, कार्ययोजना, जनताप्रतिको जिम्मेवारी र दायित्व आदिले नै प्रमुख भूमिका खेल्छन्। प्रतिपक्षमा उभिएको बेला हुन लागेको चौधौं महाधिवेशनमा नीतिगत बहसलाई प्राथमिकता दिन सक्यौं भने मात्र त्यसलाई हाँक्ने नेतृत्व स्वतः हाम्रोसामु आइपुग्छ। राष्ट्रियता, लोकतन्त्र र समाजवादलाई मूलमन्त्र मानी लोकतन्त्र प्राप्ति र जनताको सार्वभौमसत्ताका लागि कांग्रेसले निर्वाह गरेको भूमिका महत्वपूर्ण छ। फेरि मुलुक कांग्रेसतर्फ आशावादी बन्दै गएको छ तर नेतृत्व भने कसरी सभापति र पदाधिकारी बन्ने भन्ने रसाकस्सीको दौडमा मात्र सीमित हुन पुगेको छ। यो मुलुक र पार्टीको भविष्यका लागि घातक छ। नेपाल आन्तरिक र बाह्य गरी दोहोरो रूपमा बहुपक्षीय द्वन्द्वतर्फ उन्मुख छ। कोरोना महामारीका साथै आफूभित्र अनेकौं चुनौती र दुश्चक्रमा फस्दै गएको छ। महाव्याधिमा पनि सरकार अकर्मण्य र असंवेदनशील हुँदा आम नागरिक निराश भएका छन्। नागरिकले अभिभावकत्व खोजिरहँदा कांग्रेसले भने सशक्त प्रतिपक्षको भूमिका निर्वाह गर्न पनि सकेको छैन। वर्तमान नेतृत्व महाधिवेशन कसरी गर्ने, कसले नेतृत्व लिने भन्ने छटपटीमा मात्र केन्द्रित हुँदा आन्तरिक द्वन्द्व, वैमनस्यता मौलाएको छ। केही असन्तुष्टिका स्वर सतहमा पोखिएका छन्। अबको बहस कांग्रेसले नागरिकलाई हेर्ने दृष्टिकोण, सबैलाई समेट्ने नीति, जिम्मेवारी र दायित्वलगायत प्रमुख मुद्दामा हुनुपर्छ। कांग्रेसको विगतको भूमिका २००७ सालको युगान्तकारी परिर्वतनसँगै २०७७ सालसम्म आइपुग्दा कांग्रेस तत्कालीन र दीर्घकालीन रणनीति र कार्ययोजनाको आधारमा विजय र पराजयको भागीदार भएको छ। पार्टी स्थापनाकालमा प्रजातान्त्रिक व्यवस्थाको स्थापना उद्देश्य भए पनि विसं २०१२ सालमा प्रजातान्त्रिक समाजवाद कांग्रेसको सैद्धान्तिक आधार तय भयो। विसं २०१५ सालमा कांग्रेसले फराकिलो बहुमत प्राप्त गर्नुको कारण राणाशासनविरुद्ध स्पष्ट नीतिगत व्यवस्था र बीपी कोइरालाको नेतृत्व एवं उनको समाजवादी कार्यक्रम नै थियो। विसं २०४८ सालमा कांग्रेस सरकारमा पुग्नेमा गणेशमान सिंह, कृष्णप्रसाद भट्टराई र गिरिजाप्रसाद कोइरालाको सफल नेतृत्व एवं ३० वर्षीय पञ्चायती शासन अन्त्यका लागि कांग्रेसले खेलेको अहं भूमिका नै थियो। २०५१ सालको मध्यावधि निर्वाचनमा कांग्रेस पार्टीभित्र नीतिगत बहसभन्दा आन्तरिक खिचातानी बढी हुनुले संसद्मा दोस्रो ठूलो दल हुन पुग्यो। २०६४ सालमा भएको पहिलो संविधानसभा निर्वाचनमा पनि दोस्रो हुन पुग्यो। तत्कालीन माओवादी सशस्त्र संघर्षको ्धङधङी सकिएको थिएन। त्यसैले कांग्रेस अगाडि आउन सकेन। तर पहिलो संविधानसभा संविधान दिन असफल भयो। २०७० सालमा कांग्रेस सत्तामा पुग्न सफल भयो। उसैको नेतृत्वमा मुलुकले संविधान प्राप्त गर्यो तर २०७४ को निर्वाचन गराएर संघीयता कार्यान्वयन गर्ने बेलामा कांग्रेस आज प्रतिपक्षमा उभिन पुगेको छ। त्यसैले कांग्रेसलाई पुरानै अवस्थामा पुर्याउने हो भने पार्टीलाई नीति र भविष्यमुखी तथा राष्ट्रलाई समृद्ध बनाउने अभियानलाई अब नेतृत्वले प्राथमिकता दिनुपर्छ। नीतिको आवश्यकता किन ? मान्छे भनेको विचारले प्रेरित हुने, विचारले संगठित हुने, नीतिले आकर्षित हुने, क्रियाशील प्राणी हो। त्यसैले जनतालाई सुखसुविधा दिन, अन्याय हुन नदिन, समस्याबाट जोगाउन र असमानताको खाडल अन्त्य गर्न विभिन्न नियम, व्यवस्था, ऐन, कानुन र प्रक्रिया तय गरिएका हुन्छन्। यस प्रक्रिया अवलम्बन गरी जनतालाई आकर्षित गर्ने विधि नै नीति हो। नीति र विधिले नै पार्टीमा ऊर्जा, जीवन्तता, गतिशीलता, संगठनमा सशक्तता आउने गर्छ। त्यो संगठनलाई चलायमान बनाउने नेतृत्व पनि सुदृढ, सशक्त र प्रभावकारी हुनुपर्छ। नेतृत्वमा शिथिलता, अस्पष्टता र दुविधा प्रकट भयो भने नीति ओझेलमा पर्न जान्छ र नेतृत्वमा व्यक्तिवादी चरित्र हावी हुन पुग्छ। संगठन कमजोर भयो भने त्यसलाई क्रमशः बढाउन सकिन्छ तर नीति र विधिले प्राथमिकता पाएन भने त्यो पार्टीको भविष्य अन्धकार हुन्छ। नेपाली कांग्रेस भन्नेबित्तिकै बीपीको गरिब जनता र किसानमुखी एक हल गोरु, एउटा गाई र सानो घर भन्ने नीतिलाई सम्झने गरिन्छ। त्यो कुरा कांग्रेसले चुनावमा मात्र सम्झने र सरकारमा जाँदा बिर्सन्छ भन्ने आरोप लागेको छ, यसबाट अब कांग्रेस मुक्त हुन जरुरी छ। त्यसैले कांग्रेसले बीपीका तीन मुख्य केन्द्र लोकतन्त्र, समाजवाद र मेलमिलापलाई चाहे सरकारमा जाँदा होस् वा बाहिर रहँदा, पार्टीको राजनीतिक जीवनमा आत्मसात् गर्न सक्नुपर्छ। तब मात्र जनताको केन्द्रविन्दु कांग्रेस बन्न सक्छ। त्यसैले अब संकल्प, प्रतिबद्धता, नयाँ सोच र दृढ इच्छाशक्तिका साथ अप्ठ्यारो परिस्थितिमा पनि समस्यासँग जुध्ने र राष्ट्रको नेतृत्व लिनसक्ने कांग्रेस पार्टी बनाउन नीतिलाई प्रधान ठान्ने दूरदर्शी नेताको खाँचो छ। नीतिमा किन केन्द्रित हुने कांग्रेसले इतिहासमा धेरै परीक्षा दिइसकेको छ। हरेक परिवर्तनमा कांग्रेसको नेतृत्वदायी भूमिकाले सन्तोषजनक परिणाम पनि प्राप्त भएका छन्। अबको परीक्षाको घडीमा पनि कांग्रेस सफल हुन मुलुकलाई नयाँ मार्ग प्रशस्त गर्न, चुनौतीको सामना गर्ने सामथ्र्य राख्न, जनताका आशा र भरोसालाई बर्करार राख्न र कांग्रेसलाई पुनर्जीवन दिन नेतृत्वमुखीभन्दा नीतिमुखी पार्टी बनाउनु आजको आवश्यकता हो। त्यसैले नीतिमा केन्द्रित भयौं भने नेतृत्वबीचको आपसी झैझगडा, व्यक्तिवादी चरित्र र विकृति न्यूनीकरण हुन्छ। नीति स्पष्ट भयो भने नेतृत्व स्वतः सफल हुन्छ। जनताको सरोकार नीति हो, कुन नेता आउँछन् भन्ने होइन। पार्टीले लिएको नीतिको आधारमा नै जनताले समर्थन र विरोध गर्छन् र निर्वाचनमा मत प्रकट गर्छन्। नीतिलाई प्राथमिकता दियौं भने व्यक्तिवादी चरित्र र गुटबन्दीमा न्यूनीकरण हुन्छ। त्यसैले कांग्रेसको अबको प्राथमिकता विकल्प होइन संकल्प, आश्वासन मात्र होइन प्रतिबद्धता, नेतृत्वको बहस मात्र होइन नीतिगत बहसको प्रारम्भ हो। व्यक्तिवादी होइन, नीति र विधि प्रदान पार्टी बनाउन सक्यौं भने विद्यमान दण्डहीनता, भ्रष्टाचार, बेथितिविरुद्ध लड्न तागत मिल्दछ र पार्टीका नेता तथा कार्यकर्तामा पनि सहमति, सहकार्य र एकताको भावना जागृत हुन्छ।"
"युवा संसद स्कुल कार्यक्रम सुरु, राजनीतिमा युवाको सहभागितामा जोड","काठमाडौं : तीन वटा प्रदेशका तीन सय बढी युवाहरु सहभागी भर्चुअल युवा संसद स्कुलकार्यक्रम सोमबारदेखि सुरु भएको छ। नेपाल राष्ट्रिय युवा सञ्जाल (आयोन)ले आयोजना गरेको ६ दिनको कार्यक्रममा कर्णाली प्रदेश, सुदूरपश्चिम प्रदेश र प्रदेश २ का युवाहरु सहभागी छन्। युवाहरुलाई कानून निर्माण प्रक्रिया, संसदीय अभ्यास, युवाको सहभागितामा स्थानीय शासनमा जवाफदेहितालगायतका विषयमा विज्ञहरुबाट प्रशिक्षण दिने हेतुले युवा संसद स्कुल सञ्चालन गरिएको आयोनले जनाएको छ। कार्यक्रमको पहिलो दिन संसदीय लोकतन्त्रका आधारभूत मान्यताका बारेमा अन्तर्क्रिया गरिएको थियो। कार्यक्रमका वक्ताहरुले राजनीतिमा युवाको सहभागितामा जोड दिएका थिए। कर्णाली प्रदेश सभाकी उपसभामुख पुष्पा घर्तीले संसदीय अभ्यासका बारेमा युवाहरुलाई जानकारी दिनुपर्नेमा जोड दिँदै आयोनले गरेको कार्यक्रमको प्रशंसा गरिन्। यस्ता कार्यक्रमहरुले युवाहरुलाई कानुन निर्माण प्रक्रियाका बारेमा जानकारी दिनुका साथै उनीहरुको सहभागिताका लागि पनि फलदायी हुन्छ, उनले भनिन्, युवा अधिकार र युवाको क्षमता अभिवृद्धिका लागि आयोनले निरन्तर सरकारका विभिन्न निकायसँग समन्वय गर्दै कार्यक्रम गर्दै आएको छ। यो अत्यन्तै प्रसंशनीय छ। राष्ट्रिय सभाका पूर्व सदस्य एवं नेपाली कांग्रेसका केन्द्रीय सदस्य बद्री पाण्डेले सरकार र राजनीतिक दललाई लोकतान्त्रिक बन्न र नागरिकप्रति जिम्मेवार बनाउन युवाहरुको दवाव निरन्तर आवश्यक हुने बताए। आन्दोलनका बेला युवाको भूमिका अग्रणी हुन्छ। तर जब आन्दोलन सफल बन्छ र सत्ता प्राप्ति हुन्छ, त्यसपछि युवालाई विर्षने काम हुँदै आएको छ, उनले भने, राजनीतिमा प्रत्यक्ष सहभागिता नभएपछि सरकार र राजनीतिक दलहरुलाई जिम्मेवार बनाउन युवाहरुले निरन्तर खवरदारी गर्नु जरुरी छ। सत्तारुढ दल नेपाल कम्यूनिष्ट पार्टी (नेकपा)का तर्फबाट प्रतिनिधि सभा सदस्य रामकुामारी झाक्रीले युवाहरुलाई प्रत्यक्ष राजनीतिमा आउन अपील गरिन्। २९ वर्ष मुनिका युवाहरु राजनीतिमा आउनुहोस्। तपाईंहरु जुनसुकै दलमा आवद्ध भए पनि हुन्छ, तर राजनीतिमा आउनुहोस्, उनले भनिन्, 'बाहिर बसेर विरोध गर्नुभन्दा राजनीतिमै आएर सुधारका लागि पहल गर्नुपर्छ। इन्हुरेड नेपालका अध्यक्ष डा गोपालकृष्ण सिवाकोटीले राजनीतिमा सुधारका लागि राजनीतिप्रति युवाको चासो आवश्यक रहेको बताए। लोकतान्त्रिक पद्धति र प्रणालीलाई मजबुत बनाउने युवाको भूमिका अपरिहार्य रहेको उल्लेख गर्दै सिवाकोटीले नीति निर्माण तहमा युवाको हस्तक्षेपकारी भूमिका औंल्याए। आयोनका पूर्व अध्यक्ष प्रदीप परियारले युवाहरुमा प्रश्न गर्ने संस्कृतिको विकासमा जोड दिए। कार्यक्रमको सहयोगी संस्था यूएनडीपी अन्तर्गतको संसद सहायता कार्यक्रम (पिएसपी) नेपालका नेसनल प्रोग्राम म्यानेजर राजबहादुर श्रेष्ठले समाजका अन्य क्षेत्रमा युवाहरुको उपस्थिति उल्लेख्य भए पनि राजनीतिमा भने वितृष्णा बढी देखिएको उल्लेख गरे। आयोनका अध्यक्ष जगदीश ऐरले कार्यक्रमले युवाहरुलाई कानुन निर्माण, जनसहभागिता, जवाफदेहिता लगायतका विषयमा महत्वपूर्ण जानकारी दिने विश्वास व्यक्त गरे। आयोनले यसअघि देशभरका १ हजार युवालाई नमुना संसद कार्यक्रम अन्तर्गत प्रशिक्षण दिइसकेको छ। आयोनले सुरु गरेको नमुना संसद कार्यक्रम अहिले सरकारले सञ्चालन गर्न थालेको छ।"
मृत्युदण्ड समाधान हो त ?,"महिलामाथि हुने हिंसा न्यूनीकरणका निमित्त सशक्त कानुन बनाउने मात्रै होइन, त्यसको प्रभावकारी कार्यान्वयन चाहिन्छ सन् २०१२ को डिसेम्बरमा, दिल्लीमा भएको निर्भया बलात्कार तथा हत्याको घटनाले दिल्लीको दिलमात्रै दुखाएन, विश्वलाई नै रुवायो। जतिले त्यो घटनाको बारेमा सुने, आफैंमा प्रश्न गरे हामी कुन युगमा बाँच्दै छौं ? बसमा यात्रा गरिरहेकी २३ वर्षीया युवतीलाई बसको ड्राइभरलगायत छजनाले सामूहिक बलात्कार गरी बीभत्स हत्या गरेका थिए। घटनाको विरोधमा भारतभरि प्रदर्शन भए। विश्वभरिका सञ्चारमाध्यमले उक्त घटनाको भत्र्सना गर्दै समाचार सम्पे्रषण गरे। व्यापक जनदबाब र लगातारको प्रदर्शनपश्चात् सरकारले बलात्कारसम्बन्धी कानुन संशोधन गर्यो। अदालतले उक्त घटनाका दोषीलाई फाँसी दिने सजाय सुनायो। घटनाका दोषीमध्ये ड्राइभर राम सिंले कारागारमै आत्महत्या गरे भने बाँकीलाई गत मार्च महिनामा फाँसी दिइयो। निर्भया बलात्कार प्रकरण आधुनिक मानव सभ्यताको नमेटिने कलंक हो र यसविरुद्ध भएका प्रदर्शन बलात्कारविरुद्धको विश्वव्यापी प्रतिरोधको प्रतीक। निर्भया बलात्कार तथा हत्या प्रकरणको आठ वर्षपछि उत्तर प्रदेशको हाथरस जिल्लामा त्यस्तै प्रकृतिको जघन्य अपराधको घटना भएको छ। गत सेप्टेम्बर १४ का दिन खेतमा घाँस काट्न जाँदै गरेकी १९ वर्षीया दलित युवतीलाई कथित उच्च भनिने ठाकुर समुदायका चारजना युवकले सामूहिक बलात्कार गरी अर्धचेत र अर्धनग्न अवस्थामा छाडेका थिए। समाचारस्रोतका अनुसार पीडित युवतीको गर्धन र मेरुदण्डमा गहिरो चोट लागेका कारण उनको शरिर चलमलाउन नसक्ने अवस्थामा थियो । उनको जिब्रो पनि काटिएको थियो। पीडित युवतीलाई अलिगढस्थित जहावरलाल नेहरू शिक्षण अस्पतालमा उपचारका लागि भर्ना गरिएको थियो। उनले १५ दिनसम्म बाँच्नका लागि संघर्ष गरिन् तर सेप्टेम्बर ३० मा मृत्युसँग हारिन्। हाथरस बलात्कार प्रकरणमा पीडित परिवारप्रति प्रहरीले गरेको ज्यादाती र योगी सरकारको रवैयाको सर्वत्र निन्दा गरिएको छ। पीडित परिवारका अनुसार प्रहरी चौकीमा उजुरी दर्ता गर्न जाँदा प्रहरीले उजुरी दर्ता नगरी पीडित परिवारलाई उल्टै हप्काएर पठाएको थियो। प्रहरीले घटना भएको छ दिनपछि मात्र उजुरी लिएको र पीडित युवतीसँग आठ दिनपछि बयान लिएको थियो। प्रहरीले मृतकको लास परिवारलाई नबुझाइ रातको साढे २ बजे परिवारको उपस्थितिबिना नै जलाएको थियो। पीडित परिवारले न छोरीको अनुहार अन्तिमपटक हेर्न पायो न त परम्पराअनुसार अन्तिम संस्कार गर्न पायो। यहाँसम्म कि एक हप्तासम्म पीडित परिवारलाई प्रहरीको घेरामा राखेर बाहिर जान पनि दिइएन। बाहिरका कसैलाई पनि भित्र पस्न दिइएन। पीडित युवतीले किटानसाथ आफूलाई बलात्कार गरिएको भनी दिएको बयानविपरीत पोस्टमार्टम रिपोर्ट तयार गरी बलात्कार नभएको बयान प्रहरीले दिएको छ भने ७२ घण्टाभित्र लिनुपर्ने भेजाइनल स्वाब एघार दिनपछि लिएर तयार गरिएको फरेन्सिक रिपोर्टले पनि प्रहरीको भनाइलाइ साथ दिएको छ। हाथरस बलात्कार प्रकरण सत्तारूढ दल भाजपा र प्रतिपक्षी कांग्रेसको राजनीतिक रोटी सेक्ने माध्यम भएको छ। घटनाको १५ दिनसम्म पीडित परिवारले न्यायका लागि हारगुहार गरिरह्यो तर कसैको ध्यान गएन। बलात्कृत युवतीको मृत्यु भएपछि सबै मिडिया, राजनीतिक दल र जातीय समूहहरू आआफ्नै स्वार्थानुकूल घटनालाई व्याख्या गरिरहेका छन्। योगी सरकार आफ्नो कमजोरी लुकाउन जातीय दंगा भड्काउने अन्तर्राष्ट्रिय षड्यन्त्र भन्दै छ। विपक्षी दल कांग्रेसका नेता राहुल गान्धी र उनकी दिदी प्रियंका गान्धी पीडितका लागि न्याय माग्दै ट्र्याक्टर र्याली गर्दै छन्। दलित संस्था भीम आर्मीले देशव्यापी आन्दोलन गरिरहेको छ भने टेलिभिजन च्यानलहरू टीआरपीका लागि तँछाडमछाड गर्दै घटनालाई प्रसारण गरिरहेका छन्। भाजपाका स्थानीय नेता र उच्च जातीय सवर्ण समाज बलात्कारका आरोपीको पक्षमा प्रर्दशन गर्दै छन्। प्रधानमन्त्री मोदी भने हालसम्म मौन छन्। हाथरस घटनाको नौ दिनपछि गत असोज ७ गते नेपालको बझाङ जिल्लाका मष्टा गाउँपालिका२ की १२ वर्षीया बालिका सम्झना कामीको बलात्कारपछि हत्या भयो। निर्मला पन्त बलात्कार तथा हत्या प्रकरणको दुई वर्षपछि भएको अर्को जघन्य अपराधविरुद्ध राजधानीमा मलीन आवाजहरू सुनिएका छन्। प्रहरी प्रतिवेदनले स्थानीय युवक राजेन्द्र बोहरालाई घटनाको दोषी ठहर्याएको छ। भारतको हाथरस र नेपालको बझाङमा भएको घटना प्रतिनिधि घटना मात्र हुन्। तथ्यांकअनुसार भारतमा हर १६ मिनेटमा एक महिला बलात्कृत हुन्छिन् भने नेपालमा हर दिन सात महिला बलात्कृत हुन्छन्। कोरोना महामारीमा पनि नेपालमा चैतदेखि भदौसम्मको तथ्यांक हेर्ने हो भने एक हजार दुई सय २१ जना महिला बलात्कृत भएका छन्। गत केही दिनमा मात्र सप्तरीकी १७ वर्षीया संगीता मण्डलको बलात्कारपछि हत्या भएको छ। रौतहट गढीमाईकी १४ वर्षीया किशोरीको बलात्कारपछि हत्या भएको छ भने राजधानीमै एक युवतीलाई अपहरण गरी भक्तपुरमा लगेर बसभित्र सामूहिक बलात्कार गरिएको छ। आर्थिक अवस्था कमजोर भएका र सामाजिक हिसाबले पछाडि परेका समुदायका महिला तथा छोरी चेलीहरू सबैभन्दा असुरक्षित रहन्छन्। परिवारको आर्थिक अवस्था कमजोर भएकी निर्मला पन्त र गरिबीमा बाँचेको दलित परिवारकी सम्झना कामी यसका उदहारण हुन्। निर्मला पन्तको हत्यारा पत्ता नलाग्नुमा पीडक पक्ष शक्तिशाली छ भनेर सजिलै अनुमान गर्न सकिन्छ जसका कारण सबै प्रमाण नष्ट गर्न सफल भयो। ६०० घरमध्ये आधा ठाकुर र आधा ब्राह्मण भएको हाथरसमा जम्मा चार घर वाल्मीकि समुदायका दलित छन्। जब घटना भयो, ठाकुर समुदाय पञ्चायत बसेर आरोपीलाई निर्दोष साबित गर्न युवतीको कसैसँग प्रेम भएका कारण परिवारको इज्जत जोगाउन अनर किलिङ गरेको भनेर उल्टो पीडित परिवारलाई दोषी बनाउन उद्यत छ। ठाकुरहरूकै खेतबारीमा काम गरेर दैनिक गुजारा गर्ने पीडितका छिमेकी अन्य दलित परिवारले चाहेर पनि पीडित परिवारका पक्षमा बोल्न सक्तैनन्। प्रहरीले ठाकुरहरूको चाहनाअनुरूप काम गर्न थाल्यो। भाजपाका स्थानीय नेताहरू पनि ठाकुरकै पक्षमा बोलिरहेका छन्। किनकि पीडित दलित परिवारको न्यायभन्दा पनि ६०० उच्च जातीय परिवारको भोट उनीहरूका लागि महत्वपूर्ण हो। नावालिक छोरीहरू बलात्कृत भइरहँदा र मारिँदा पनि घटनाप्रति दुःखसमेत व्यत्ता नगर्ने प्रधानमन्त्री र राष्ट्रपतिको मौनताविरुद्घ आवाज उठाउन जरुरी छ। महिलाविरुद्ध हुने यौन हिंसा र बलात्कार विश्वव्यापी रोग हो। यसको निवारणका लागि बनेका मौजुदा कानुन अपर्याप्त, असंगत, जटिल र झन्झटिला छन्। कतिपय देशमा प्रचलित कानुन हिंसालाई झन् वढावा दिने खालका छन्। फिलिपिन्स, अल्जेरिया, बहराइन, इराक, एंगोला, इरेत्रिय, कुवेत, लिबिया, सिरियाजस्ता देशमा म्यारी योर रेपिस्ट अर्थात् तिम्रो बलात्कारीसँग विवाह गर नामक कानुन प्रचलनमा छ। यस्तो कानुनअनुसार बलात्कार गर्ने व्यक्ति बलात्कृत महिलालाई विवाह गर्न तयार भएमा उसलाई आममाफी दिइन्छ। त्यतै सिंगापुर, थाइल्यान्ड, टर्की र रोमानियामा बलात्कार पीडितले माफ गरेमा बलात्कारीले कानुनी सजायबाट उन्मुक्ति पाउँछ। चीन, उत्तर कोरिया, साउदी अरब, इरान, संयुक्त अरब इमरेट्स, अफगानिस्तान र पाकिस्तानमा बलात्कारीलाई निर्मम ढंगले मृत्युदण्ड दिइन्छ। यौन हिंसाको सिकार बनेकी अमेरिकी अश्वेत महिला ताराना वुर्कले सन् २००६ मा सामाजिक सञ्जालमार्फत समाज परिवर्तन गर्ने ध्येय ले मी टु अर्थात् म पनि भन्ने अभियान सुरु गरेकी थिइन्। सन् २०१७ को अक्टोबरमा चर्चित हलिउड निर्माता हार्वे विन्स्टनमाथि यौन दुव्र्यवहारको आरोप लागेपछि अक्टोबर १५ मा अभिनेत्री एलिसा मिलानोले ट्विटरमा मी टु लेखेर ह्यास ट्याग गरेपछि यो अभियानले हलिउडमा व्यापकता पायो। हार्वे विन्स्टनबाट पीडित महिलाहरू एकपछि अर्को गर्दै अघि आए। अमेरिकामा मात्र सीमित नभई केही समयमै यो अभियान विश्वव्यापी बन्यो। यो अभियानको मुख्य उद्देश्य शक्ति, पद र पैसाको आडमा आफूमाथि भएको यौन उत्पीडनका बारेमा बोल्न पीडितलाई उत्साह दिनका लागि तिमी मात्रै छैनौ, म पनि छु भनेर साथ दिनु हो। मी टु अभियानले विश्वका कतिपय हाई प्रोफाइलका चर्चित व्यक्तिहरूलाई कानुनी कठघरामा उभ्याएको छ र पीडितले न्याय पाएका छन्। एकाध निर्दोष मानिस पनि यो अभियानको चपेटामा परेका छन् भन्ने आवाजहरू पनि आउने गरेका छन्। तर यो अभियानले समग्रतामा सकारात्मक परिवर्तन ल्याएका तथ्यांक आएका छन्। बलात्कारीलाई फाँसी दिनुपर्ने आवाज चर्को गरी उठेका छन्। तर बुझ्न के जरुरी छ भने कमजोर कानुन मात्र बलात्कारको समस्या होइन र फाँसीको सजाय एकमात्र समाधानको उपाय पनि होइन। यसो हुँदो हो त निर्भया बलात्कार प्रकरणका दोषीहरूलाई फाँसी दिइएको केही महिनामै हाथरस घटना नघट्नुपर्ने हो। समस्या कानुनमा भन्दा पनि कार्यान्वयनमा छ तर कानुन कार्यान्वयनले मात्रै पनि यस्ता घटना रोकिँदैनन्। नेपाल र भारतको सन्दर्भमा कुरा गर्ने हो भने महिलाको चरित्रलाई काँचसँग तुलना गर्ने चलन छ। महिलाको कुनै गल्ती नहो्स तर त्यसको दोष उनीमाथि पर्ने गर्छ। यौन दुव्र्यवहार, उत्पीडन र बलात्कारको सिकार भएका महिलामा डर र पारिवारिक इज्जतको सामजिक मनोविज्ञानको दबाब हुन्छ। डरका कारण पीडितले नबोल्ने, परिवारले लुकाउने र समाजले मिलाउने गरेकाले पनि पीडितले न्याय र पीडकले सजाय पाएका हुँदैनन्। यसका कारण पीडक स्वतन्त्र जीवन जिउँछ भने एकपटक शारीरिक बलात्कारको सिकार भएकी महिला जीवनभर मानसिक बलात्कारको सिकार बनी आँसु पिएर बाँच्न बाध्य भएकी हुन्छे। बलात्कारलगायत महिलामाथि हुने कुनै पनि हिंसा न्यूनीकरणका निमित्त सशक्त कानुन बनाउने मात्रै होइन, त्यसको प्रभावकारी कार्यान्वयन चाहिन्छ। त्यसका लागि सबैभन्दा पहिलो आवश्यकता हो पीडितको पक्षमा सबैको साथ, संयुक्त आवाज। सामाजिक मान्यतामा बदलाव, समुदायको अवस्थामा परिवर्तन र व्यक्तिको चेतनामा आउने परिवर्तनले पनि यसमा फरक ल्याउला तर यो धेरै समय लाग्ने प्रक्रिया हो। सामाजिक सञ्जालमा व्यक्त गरिने अभिव्यक्ति हुन या सडकमा उठाइने आवाज, हाल निकै शक्तिशाली बन्दै गएका छन्। यसको उदहारण हो, मी टु अभियानको सफलता र भारतमा भएको बलात्कारसम्बन्धी कानुनमा संशोधन। नेपालमा पनि त्यस्तो आवाजको जरुरी छ । ९० प्रतिशत बलात्कारका घटना बलात्कार होइनन्, सहमतिमा इन्जोय गरेर कुरा नमिलेपछि महिलाले पुरुषलाई आरोप लगाउँछन् भनेर अभिव्यक्ति दिने माननीयको विरुद्ध, विश्व परिवेशमा हेर्दा चिन्तित हुनुपर्ने अवस्था नरहेको भन्दै बलात्कारजस्तो गम्भीर अपराधका सम्बन्धमा हल्का टिप्पणी गर्ने गृहमन्त्रीविरुद्ध, श्रीमतीको हत्यारालाई कैद माफी दिने प्रधानन्यायाधीशविरुद्ध र दिनदिनै नावालिक छोरीहरू बलात्कृत भइरहँदा र मारिँदा पनि घटनाप्रति दुःखसमेत व्यक्त नगर्ने प्रधानमन्त्री र राष्ट्रपतिको मौनताविरुद्ध आवाज उठाउन जरुरी छ।"
"शिक्षा, सिर्जनशीलता र सम्भाव्यता","सत्रौं शताब्दीमा सर आइज्याक न्युटनले गुरुत्वाकर्षण सिद्धान्त प्रतिपादन गरेका थिए । यसको आधार कुनै भव्य कक्षाकोठा होइन खुला चौर थियो । उक्त सिद्धान्त विज्ञानमा एउटा ठूलो छलाङ लगाउन निकै मद्दतकारी सिद्ध भयो । गुरुत्वाकर्षण उनले निर्माण गरेका होइनन्, त्यो पहिलेदेखि नै थियो । यसलाई उनले महसुस गरे, बुझे र संसारलाई बुझाए । त्यस्तै संसारका उत्कृष्ट साहित्य र कला जसमा सर्जकको सिर्जनशील सोच रहेको हुन्छ तिनले त्यस्तो सोच्न सक्ने आधार यही समाजबाट भेटेका हुन्छन् । कलाकार र साहित्यकारले आफ्ना उत्कृष्ट सिर्जनामार्फत समाजलाई सही दिशाबोध गराउनुका साथै मानव सभ्यतामा थप इँटा थप्ने कार्य गर्छन् । यस्ता अनेक उत्कृष्ट उदाहरण छन् जसको ज्ञानको प्रमुख स्रोत भनेको आफ्नो वरिपरिको वातावरणको सूक्ष्म अवलोकन, निरीक्षण र विश्लेषण रहेको हुन्छ । त्यसैले विद्वान्हरूले भन्ने गर्छन कि ज्ञान कसैको मस्तिष्कभित्र, पुस्तकभित्र वा कुनै चमत्कारका रूपमा जन्मिँदैन; त्यो हाम्रैवरिपरि रहेको हुन्छ । यसलाई महसुस गर्दै खोज्न सक्नुपर्छ । शिक्षामा सिर्जनशीलता थप्न पाठ्यपुस्तकबाहिर पनि क्रियाकलाप जोड्दै समुदायसँग सहकार्य गरी शिक्षामा अनेक सम्भाव्यता जोड्नु आवश्यक छ। के हामीले बुझेको र बुझाउन खोजेको ज्ञान पनि त्यही नै हो ? अहिलेको महामारीका कारण लगभग सात महिनादेखि औपचारिक शिक्षाका केन्द्रहरू बन्द छन । विशेष गरी सामुदायिक शिक्षामा पढ्ने बालबालिकाका अभिभावक अत्यधिक चिन्तित देखिन्छन किनकि अहिलेको परिवेशमा शिक्षाका लागि अपनाइएको विकल्प अपनाउन तिनका आफ्नै सीमितता र कठिनाइ छन् । त्यो शिक्षा वा भनाैँ ज्ञान त्यो कक्षाको विषयगत पाठ्यपुस्तकभित्र मात्रै कैद छ ? अथवा ती बालबालिकाले गर्ने विषयगत गृहकार्यले मात्रै ज्ञानको प्रस्फुटन गराउन सक्छ ? ग्रामीण भेगमा रहेका विद्यालय शिक्षक अहिलेको प्रविधिमैत्री बन्न संघर्षरत देखिन्छन् तर एकछिन सोचौं त तिनका ज्ञान के त्यो प्रविधिले मात्रै मापन गर्न सकिन्छ ? उक्त ज्ञानको प्रसारण गर्न प्रविधिले मात्रै सम्भव छ ? तिनले प्रत्यक्ष दैनिक गर्ने कार्य कुशलता, सीपयुक्त खेतीपाती, विभिन्न सामुदायिक कार्य कौशलता ती सबै ज्ञान होइनन् ? कक्षाका विषयगत पुस्तकहरू कण्ठ पारी लिखित नतिजामा उत्कृष्टता हासिल गर्नुले ज्ञानको मापन गर्दै निश्चितता प्रदान गर्न सक्छ ? हाम्रो सोचको सीमितताका कारण कतै हाम्रा बालबालिका सुनौलो अवसरबाट वञ्चित त हुँदै छैनन् ? हाम्रा स्कुले नानीहरू पुस्तकमा पढ्ने ती ज्ञानका कुरा व्यावहारिक रूपमा अनुभूति गर्ने अवस्थालाई सदुपयोग गर्न सक्ने वातावरण निर्माण किन हुन् सकेन ? धान कसरी रोप्ने, गोड्ने, गाई भैंसीको दूध कसरी निकाल्ने, कसरी दही र मोही बनाउने र खाना कसरी पकाउने, भाँडा कसरी माझ्ने, लुगा कसरी धुने यी सबै ज्ञान होइनन् ? यही विषयवस्तु विकसित मुलुकका बालबालिकाले प्रत्यक्ष अनुभूति गर्न सक्ने अवस्था नरहे पनि हाम्रो सन्दर्भमा त सम्भव थियो र छ पनि । तर हामी कता अल्झियौ ? ती ज्ञान जो जीवन जिउने कला सिकाउँछ, त्यसको आवश्यकता सकिएको हो ? प्रभावकारी रूपमा कुरा कसरी गर्ने, मेहनत गर्नुको अर्थ के हो, अरूलाई सहयोग गरिँदा कस्तो अनुभूति हुन्छ, आफ्नो वरिपरिको सामाजिक संरचना कस्ता छन्, के कस्ता सामाजिक संस्था छन्, कस्ता बोटबिरुवा र वनस्पति हाम्रोवरिपरि छन्, तिनको के उपयोग छ आदि । यी र यस्ता अनेक पक्षलाई पुस्तकका अक्षरहरूले अनुभूति गराउन सक्दैन । त्यति मात्रै होइन सधंै जाँचका लागि मात्रै घोक्ने अभ्यास रहेको हाम्रो अवस्थामा बालबालिकाले पुस्तक पढ्दा आउने आनन्दको अनुभूति गर्न नसक्दा पढाइप्रतिको वितृष्णा बढेको देखिन्छ । त्यसैगरी तिनले पढ्ने पाठ्यक्रमले विद्यार्थीलाई सिर्जनशीलता, मनोविश्लेषणात्मक क्षमता, सूक्ष्म विश्लेषण गर्दै आफ्नो बुझाइको परिधि बढाउने तर्कयुक्त क्षमतामा ह्रास ल्याउँदै छ । यसका कारण कतिपय उच्च डिग्रीधारक बने पनि परिवार, समाज र राज्यको रूपान्तरणमा खासै योगदान गर्न सकेका हँुदैनन् । आफ्नो व्यक्तिगत जीवनसमेत सहज र व्यवस्थित पार्न सकेका हँुदैनन् । आर्जित ज्ञान र आफ्नो दैनिकी जोड्न नसक्दा अनेक समस्यामा अल्झिन बाध्य भएका देखिन्छन् । एकछिन सोचांै त, हामीसँग जुन ज्ञान छ त्यसलाई प्रविधिसँग जोड्दै संसारमा बाँड्न सकिन्थ्यो कि ? जस्तो कि एउटा शिक्षकले गाई दुहेको र विद्यार्थीले नजिकबाट अवलोकन गरेको वा सहभागी भएको भिडियो । त्यस्तै अस्ति भर्खर धान रोपाइँ सकियो । त्यसमा सहभागी हुनुका साथै विभिन्न सामुदायिक कार्यमा शिक्षकविद्यार्थी सँगै सहभागी भएका भिडियो बनाउँदै प्रविधिको माध्यमले संसारभरि फिँजाउन सक्दा त्यो ज्ञान हँुदैनथ्यो र ? त्यही कुरा अरूले बनाएको हामी हाम्रा विद्यार्थीलाई पस्किँदै गर्व गर्ने तर आफैँ निर्माण गर्न किन हिच्किचाउने ? अहिले पनि नेपालका त्यस्ता विभिन्न ठाउँ छन् जहाँ कोरोनाको खासै प्रभाव परेको छैन । त्यस्ता ठाउँको विशेषतालाई संसारभरि पस्किन सकिँदैनथ्यो र ? बास्तवमा के कारण छ जसले गर्दा शिक्षामा सिर्जनशीलता समाहित गर्न निरुत्साहित बनाउँछ ? हाम्रो शिक्षा हाम्रो आवश्यकताअनुरूपको सीपयुक्त हुनुपर्ने होइन ? यस्तो नहुनुको पछाडि मुख्य कारण त उच्च नेतृत्व तहलाई नै जान्छ किनकि तिनका निर्णयहरूमा सिर्जनशीलता पटक्कै भेटिन्न । तर विद्यालयका प्रधानाध्यापक जो मुख्य नायक हुन्छन्, जसको नेतृत्व क्षमताले विद्यालयको गुणात्मक शिक्षालाई प्रभावित पार्छ, आफ्ना सहकर्मीलाई सिर्जनशील बन्न प्रोत्साहित गर्छ; तिनले कार्य गर्न सक्ने वातावरण पनि कम जिम्मेवार हुँदैन । त्यस्तै अभिभावक वर्ग जो शिक्षाको नाममा ब्रान्ड खोज्दै हिँड्छन्, तिनलाई यसमा दोषी मान्ने कि नमान्ने ? राज्यले आफ्नो अकर्मण्यताका कारण बालबालिका तहदेखि नै दुई थरीका नागरिक उत्पादन गर्दै आएको परिप्रेक्ष्यमा शिक्षा शैली र शुल्कको विषयलाई लिएर अभिभावक र विद्यालयबीच अहिले जुन किसिमको असन्तुष्टि छ, जसका कारण तिनका सम्बन्ध नमीठो बनाएको छ । यसको असर ती बालमस्तिष्कमा के पर्दै होला ? जब सम्बन्ध बिग्रिन्छ, स्वाभाविक रूपले सम्बन्धित पक्षका बारेमा नकारात्मकता उजागर हुन्छ । यस्तोमा घरमै रहेका ती बालबालिका जो भोलि स्थिति सामान्य भए पुनः विद्यालय पुग्लान् तर तिनका शिक्षक र विद्यालयप्रतिको सम्मान विगतमा झैं रहिरहला ? भनिन्छ, सम्मानविहीन नेतृत्वले रूपान्तरणमा सकारात्मक भूमिका खेल्न सक्दैन । त्यसो भए ती शिक्षक र विद्यालयले कस्तो भूमिका खेल्ला एक क्षमतावान् नागरिक निर्माणमा ? बालबालिका परिवारको मात्रै होइन राज्यको समेत भविष्य हो, जसमा राज्यले सही र उचित लगानी गर्न सक्यो भने मात्रै समृद्ध नेपालको कल्पना गर्न सकिन्छ । यस्तोमा राज्यको भूमिका सन्तोषजनक छ ? अहिलेको विषम परिस्थितिमा शिक्षालाई कसरी प्रभावकारी बनाउने भन्दै विभिन्न अनलाइन सभा, गोष्ठीमार्फत विज्ञहरूको विचार प्रस्तुत गरिन्छ । विभिन्न मिडियामा समेत यस्ता प्रस्तुति प्रशस्तै प्रस्तुत गरिएको भेटिन्छ । तर दुर्भाग्य ! एउटा विद्यालयको सामान्य शिक्षक जो हरपल विद्यार्थीसँग रहेका हुन्छन्, तिनलाई बुझेका हुन्छन्, तिनको सबल र दुर्वल पक्षका जानकार हुन्छन्, ती शिक्षकको दृष्टिकोण कतै समावेश गरिएको पाइँदैन । जब कि निर्मित नीति निर्देशन लागू गर्नेमा अग्रपंक्तिमा फेरि तिनै शिक्षक रहनुपर्छ जसको सहयोगबिना कुनै पनि कार्यक्रमलाई परिणाममुखी बनाउन सम्भव छैन । यस्तोमा कस्तो परिणामको अपेक्षा गर्न सकिएला ? शिक्षामा सिर्जनशीलता थप्न पाठ्यपुस्तकबाहिर पनि क्रियाकलाप जोड्दै समुदायसँग सहकार्य गरी शिक्षामा अनेक सम्भाव्यता जोड्नु आजको अपरिहार्य आवश्यकता हो ।"
चिनियाँ हस्तक्षेप किन बढ्दैछ ?,"हुम्लामा चीनले नेपाली भूमि अतिक्रमण गरी भवन निर्माण गरेको विषय चर्चामा छ। तर नेकपा नेतृत्वको सरकारले त्यसलाई अनुगमन र अनुसन्धान गर्नुको साटो प्रतिक्रियात्मक जवाफ दिँदै आएको छ। परराष्ट्र मन्त्रालयले नेपाली भूमि चीनले मिचेको छैन भनेर विज्ञप्ति नै जारी गर्यो। गृहमन्त्री रामबहादुर थापाले समेत चीनले नेपाली भूमि नमिचेको दाबी गरे। केही समयअघि गोरखामा एक सय ७० घरधुरी भएको रुई गाउँ चीनले हस्तक्षेप गरी आफ्नोमा गाभेको विषय पनि भाइरल भयो। तर कम्युनिस्ट सरकारकासामु ती सबै सेलाए। बाहिर आएका कुरा सबै झुटो सावित भए। तर कालापानी, लिम्पियाधुरा र लिपुलेकमा सीमा मिचिएको कुरा आएपछि प्रधानमन्त्री आफैं अग्रसर भएर प्रतिक्रिया दिन थाले। यतिसम्म कि महामारीको समयमा भोक र रोगले मृत्युवरण गरिरहेका आफ्ना नागरिकको जीवन जोगाउन छाडेर नक्साको विवादमा अल्झिए। अहिले सरकारले जारी गरेको त्यो नक्सा पढ्नबाट रोक लगाइएको छ। नेपाल र चीनबीचको दौत्य सम्बन्धको ६५ औं वर्ष पूरा भएको अवसरमा चिनियाँ राजदूत होउ यान्छीले नेपालमा आफ्नो १० महिनामा चिनियाँ लगानी सार्वजनिक गर्दा यसले धेरै विषय पुष्टि गरेको छ। यान्छीले चीनले २०१८१९ मा ११ करोड ४० लाख अमेरिकी डलर नेपालमा लगानी गरेको सार्वजनिक गरेकी छन्। एक अर्ब २० करोड डलर व्यापार मात्र भएको बताएकी छन्। चीनले एमसीसीमा पनि गम्भीर चासो देखाएको छ। एमसीसीबारे नेपालले स्वतन्त्र रूपमा निर्णय लिनुपर्छ भन्दै आएका छन्। यसको अर्थ के हो ? चीनसँग झण्डै आधादर्जन सीमा स्तम्भबारे विवाद छ। सगरमाथाको उचाइको बारेमा पनि दुई देश एकमत छैनन्। थुप्रै सीमा स्तम्भ हराएका छन्। नेपाल र चीन सीमाको लम्बाइ एक हजार चार सय १४ किलोमिटर छ। पूर्व सिक्किम सीमादेखि पश्चिम लिपुलेकसम्म ६९ वटा सीमा स्तम्भ छन्। सन् २००५ मा भएको सर्वेक्षणमा ३७, ३८, र ६२ नम्बरको सीमा स्तम्भ भेटिएको थिएन। ३७ र ३८ नम्बरको सीमा स्तम्भ गोरखाको तोम खोलामा पर्छ। त्यहाँ त सन् १९७८ मा सीमांकन हुँदादेखि नै सीमा स्तम्भ भेटिएको छैन। सोलुखुम्बुको नाम्पा भञ्ज्याङमा रहेको ६२ नम्बरको सीमा स्तम्भ पनि छैन। सबैभन्दा ठूलो समस्या सगरमाथाको ५७ नम्बरको सीमा स्तम्भमा छ। जुन स्तम्भ दोलखाको लामाबगर पूर्वपट्टिको कोर्लाङपारिको टुप्पोमा हुनुपर्नेमा पहाडको फेदमा छ। त्यहाँ त्यो सीमा स्तम्भ कसरी पुग्यो ? नेपालमा राष्ट्रियता र राष्ट्रिय स्वाधीनताको कुरा जसरी उठ्ने गरेको छ त्यो सिर्फ भारतको विरुद्धमा मात्र उठ्ने गरेको छ। जबकि नेपाली राष्ट्रियताको खतरा थुप्रै शक्ति राष्ट्रहरूबाट छ। यतिबेला अमेरिकाको एमसीसी र चीनले नेपालसँग विनासहमति भारतसँग गरेको लिपुलेक सम्झौताबाट प्रष्ट देखिन्छ कि अबको खतरा भारतभन्दा अन्य शक्ति राष्ट्रबाट बढी छ। खुला सिमानाको कारण भौगोलिक सहजता र मधेसी नागरिकसँग भारतको बेटीरोटीलगायतको परम्परागत, व्यावहारिक र सांस्कृतिक सम्बन्ध जसरी स्थापित छ त्यसरी नै सम्बन्ध अरू शक्ति राष्ट्रहरूले पाएको भए नेपाल उहिल्यै बिलिन भइसकेको हुने थियो। भारतले यति धेरै अवसर पाएर पनि आफ्नो परम्परागत, सांस्कृतिक र व्यावहारिक सम्बन्धलाई जीवित राख्दै आएको छ। बरु त्यो सम्बन्धलाई पहाडी राष्ट्रियताले बेलाबेलामा खल्लबलाउने काम गरेको छ। राष्ट्रहितलाई केन्द्रमा राखेर आवाज उठाउने गरिन्छ। उनीहरूले लिपुलेक सम्झौता गर्दा राष्ट्रवादी हुने तर हामीले गर्दा राष्ट्रघाती हुने ? यो शक्ति केन्द्रहरूको दलाली प्रवृत्ति हो। लिपुलेक नेपाललाई नसोधी चीनले भारतसँग एक खालको सम्झौता गर्यो। उनीहरू नेपालको हितभन्दा आफ्नै हितमा नेपाललाई प्रयोग गर्न चाहन्छन्। अहिले भारत, अमेरिका र चीनबीच त्रिदेशीय वार चलेको छ, त्यसमा चीनले नेपाललाई प्रयोग गर्न खोजेको छ। हाम्रा लागि लिपुलेक, लिम्पियाधुरा र कालापानी सामरिक रूपमा महत्वपूर्ण भूमि हुन्। त्यसमा छिमेकीले आँखा गाडिरहन्छ। अमेरिकाले पनि चीनको विरुद्ध नेपाललाई प्रयोग गर्न चाहन्छ। एमसीसीको लडाइँ पनि त्यसैसँग जोडिएको छ। चीनले पनि नेपालमा रहँदै आएको भारतीय प्रभाव तोडेर त्यसको विरुद्धमा नेपाललाई प्रयोग गर्न चाहेको देखिन्छ। सबैले आफ्नो विरोधी शक्तिका विरुद्ध नेपाललाई प्रयोग गर्न चाहन्छन्। यसका विरुद्ध नेपालले भन्डाफोर अभियान चलाउनुपर्छ। यसरी छिमेकीको मिचाहा प्रवृत्तिले नेपाली भूमि साँघुरो हुँदै गएको छ। भारतसँग सीमाबारे जसरी नेपालले प्रतिक्रिया दिने गरेको छ चीनले मिचेको नेपाली भूमि प्राप्त गर्न पनि त्यही व्यवहार देखाउन सक्नुपर्छ। तर सरकार स्वयं प्रतिवादीकै पक्षमा उभिएको देखिन्छ। नेपालका लागि योभन्दा घातक अरू के हुन सक्छ ? नागरिकले नै आफ्नो भूमि मिचेको दाबी गर्दा सरकार त्यसलाई ढाकछोप गर्न खोज्छ भनने नियत के हो ? सरकार हस्तक्षेपका विरुद्ध किन अगाडि देखिँदैन ? छिमेकीसँग सरकारको व्यवहार किन फरक छ ? भारतको गतिविधिप्रति नेपालमा चासो व्यक्त हुने बित्तिकै मधेससँग जोडेर हेरिने गरिन्छ। मधेसले अधिकार माग्यो भने त्यसलाई पनि भारतसँग जोडेर हेरिन्छन्। यो कस्तो दृष्टिदोष हो ? यसमा सरकारले बदलाव ल्याउनैपर्छ। यो प्रवृत्तिले नेपाली समुदायलाई एक ठाउँमा उभिन दिँदैन्, न त नेपालीपनको महसुस हुन दिन्छ। चीनले हाम्रो राम्रो भूमि मिचेको छैन। चीनले मिचेको भूमि फिर्ता ल्याउन आजैदेखि पहलकदमी थालौं। चिनियाँ एजेन्डामा होइन चिनियाँलाई हाम्रो एजेन्डामा ल्याउन जरुरी छ।"
व्यास क्षेत्रका बासिन्दाको आशा नमरोस्,"लामो समयदेखि उपेक्षित दार्चुलाको व्यास क्षेत्र पछिल्लो समय चर्चामा छ। त्यहाँ भारतद्वारा अतिक्रमित भूमि लिम्पियाधुरा, लिपुलेक र कालापानी छ। यो भारत र चीनसँग जोडिएको मुलुकको त्रिदेशीय भूभाग हो। सन् १८१६ को सुगौली सन्धिअघि १२ व्यास यही क्षेत्रको सम्पूर्ण भूभाग नेपालको थियो। त्यहाँ १२ गाउँ रहेकाले १२ व्यास भन्ने गरिन्थ्यो। सुगौली सन्धिले १२ व्यासलाई महाकालीवारि र पारि गरेर नेपाल र भारतमा विभाजन गरिदियो। महाकालीवारिका ६ वटा गाउँ नेपालतर्फ परे भने बाँकी ६ गाउँ भारतमा पारियो। नेपालमा कुटी, नाभी, गुन्जी, छाँगरु, तिंकर र ऋषिगाउँ परे। अंग्रेजले सामरिक महत्व बुझेर सन् १८५६ पछि महाकालीवारिका कुटी, नाभी, गुन्जीलगायत लिम्पियाधुरा क्षेत्रको नक्सामार्फत अतिक्रमण सुरु भयो। अंग्रेजले नक्सामार्फत त्यो भूभाग लगातार अतिक्रमण गरिरहँदा तत्कालीन नेपाल शासकले प्रतिवाद गरेको इतिहास कतै देखिएको छैन। सन् १९४७ मा अंग्रेजले भारत छोडेर गयो। अंग्रेजले छोड्दा नेपालले त्यहाँ भूभाग लिने प्रयास गरेनन्। संघले चीनसँगको नाका खोलेर महाकाली करिडोर ताक्लाकोटसम्म पुर्याउने काम गरेपछि दार्चुलाको विकासले फड्को मार्नेछ। कैलाश मानसरोवरका लागि दार्चुलाको नाका खोलेर सडक तिंकर भञ्ज्याङ हुँदै ताक्लाकोट जोडियो भने सुदूरपश्चिम प्रदेशकोे कायापलट हुनेछ। नेपालका शासकको उपेक्षाका कारण कालापानी र लिपुलेक क्षेत्रमा समेत भारतले सन् १९५२ देखि सुरक्षा फौज राखेर कब्जा गर्न सुरु गर्यो। सुरुमा सानो फौज ल्याएर राख्यो। सन् १९६२ मा भारतचीन युद्ध भएपछि स्थायी रूपमा कालापानी क्षेत्रमा भारतले फौज मात्रै राखेन; त्यो भूभागमा नक्कली काली मन्दिर, सानो पोखरी र नक्कली काली नदीसमेत बनाएर कालापानीसम्मकै भूभाग अतिक्रमण गर्यो। अहिले अतिक्रमित क्षेत्रलाई भारतले सैनिक इलाका नै बनाएको छ। हजारौं सुरक्षाफौज राखेको छ। २०५४ सालमा काठमाडौंलाई कालापानी किन दुख्दैन भनेर दार्चुलाका तत्कालीन सांसद प्रेमसिंह धामीले प्रश्न उठाएपछि केही समय कालापानी क्षेत्र चर्चामा आयो। महाकाली सन्धिको समयमा कालापानीका विषयमा ठूलै रडाको भयो। तत्कालीन एमाले पार्टी समेत फुट्यो। २०७२ जेठ १ (सन् २०१५ मे १५) मा लिपुलेकलाई चीन र भारतले द्विपक्षीय नाका बनाउने सम्झौता गरेपछि पुनः कालापानी मुद्दा बिउँझियो। लिम्पियाधुराको विषय त सबै करिब बिर्सिइसकेका थिए। लिपुलेक नै त्रिदेशीय बिन्दु हो भन्दै ठूला राजनीतिक दल नेतादेखि सीमाविद् भनेर चिनिएका प्रशासकले प्रचार गरिरहेका थिए। कालापानीसम्मको विषयमा फाटफुट कुरा उठ्थे। २०७५ साल भदौ २४ मा यही पंक्तिकारले अन्नपूर्ण पोस्ट्मा लिम्पियाधुरासहित भूभाग नेपालको नक्सामा गायब भनेर समाचार प्रकाशित गरेपछि साना राजनीतिक दलले मुद्दा उठाउन थाले। एक्कासि २०७६ कात्तिक १६ मा भारतले लिम्पियाधुरा, लिपुलेक र कालापानीसहित नेपाली भूभाग आफ्नो नक्सामा पारेर प्रकाशित गरेपछि यो विषय तातियो। भारतलाई वार्ताको कूटनीतिक नोट पठायो तर भारतले नेपालको प्रस्तावलाई बेवास्ता मात्रै गरेन, २०७७ वैशाख २६ मा नेपाली भूमि लिपुलेक भएर मानसरोवर जाने सडक नै उद्घाटन गरेर हेपाहा प्रवृत्ति पुनरावृत्ति गर्यो। भारतलाई काउन्टर दिन जेठ ५ मा निर्णय गरेर सरकारले जेठ ७ मा नेपालको इतिहासमा पहिलोपटक लिम्पियाधुरासहितको नक्सा प्रकाशित गर्यो। नक्सा जारी गरेसँगै लामो समयदेखि नेपालबाटै उपेक्षित रहेको व्यास क्षेत्र पुनः चर्चामा आयो। सबैको ध्यान व्यास क्षेत्रमा पर्न थाल्यो। सधैँ उपक्षित रहेका व्यास क्षेत्रअन्तर्गतकै छाँगरु र तिंकरका बासिन्दाका बारेमा पनि राज्यले ध्यान दिनुपर्ने दबाब पर्न थाल्यो। सरकारले २०७७ वैशाख ३१ मा छाँगरुमा लगेर शसस्त्र प्रहरीको बीओपी स्थापना गर्यो। हालै गृहमन्त्री रामबहादुर थापा बादल गएर त्यो क्षेत्र सशस्त्र प्रहरीको गुल्म नै स्थापना गरेका छन्। नक्सा जारीसँगै त्यो क्षेत्रमा मन्त्री, नेता, सुरक्षा निकायका प्रमुखलगायत सरकारी अधिकारीको आवतजावत पनि बढेको छ। नक्सा जारी गर्नुपूर्व यो क्षेत्रमा यसरी सरकारका मान्छे खासै जाने आउने गर्दैनथे। त्यो क्षेत्रका बासिन्दाले नौलो अनुभूति गरिरहेका अध्यक्ष दिलीपसिंह बुढाथाकी अनुभव सुनाउँछन्। नुन र रोटीका भरमा सीमाको रक्षा गरिरहेका छाँगरु र तिंकरका जनतामा नेपाली हौँ कि भन्ने आशा पलाउन थालेकोे छ। पञ्चायतकालसम्म रहेको नेपालको बाटो बिग्रिसकेकाले भारतीय बाटो प्रयोग गर्नुपर्ने, औषधिउपचार भारतीयबाटै गर्नुपर्ने, खाद्य सामग्री भारतीयबाटै किन्नुपर्ने, रोजगारीका लागि भारत नै जानुपर्ने भएकाले उनीहरूले नेपाली हौं भन्ने पनि बिर्सिसकेका थिए। वर्षौँदेखि उपेक्षित व्यास क्षेत्रमा नक्सा बनेसँगै संघीय, प्रदेश र स्थानीय सरकारको ध्यान जान थालेको व्यास गाउँपालिका वडा नम्बर १ का वडाध्यक्ष अशोक बोहरा पनि बताउँछन्। लिम्पियाधुरा, लिपुलेक, कालापानी मुद्दा राष्ट्रिय रूपमा आएपछि मात्रै चासो दिएको भए पनि त्यहाँका जनतालाई आशावादी बनाएको छ। भारतप्रति पूरै आश्रित भएर धैर्य गरिरहेका त्यहाँका बान्सिदामा आशा जगाएको छ । छांगरुका बासिन्दासमेत रहेका वडाध्यक्ष बोहराको भनाइमा नै त्यहाँका जनतामा आशाको किरण पलाउन थालेको छ। त्यस कारण राज्यले त्यो क्षेत्रलाई विशेष प्राथमिकतामा राख्नुपर्छ। देखाउन मात्रै सरकारले त्यहाँ विशेष कार्यक्रम सञ्चालनका साथै जीवनस्तर सुधार्न विशेष प्याकेज सञ्चालन गर्नुको विकल्प देखिँदैन। नत्र कोरा राष्ट्रवादको कुरा गरेर मात्रै हुँदैन। सडक नभएसम्म यहाँको विकास सम्भव छैन। जाने बाटो नै नभएपछि उनीहरूमा देशप्रति माया कसरी पलाउँछ ? त्यहाँ उत्पादित वस्तुको बजारीकरणका लागि सडक नभई हुँदैन। कैलाश मानसरोवर जाने सबैभन्दा छोटो बाटो नै यही हो। टिंकरसम्मको सडकसहित चीनसँगको नाका खोलेपछि धार्मिक पर्यटन तथा व्यापारको प्रचुर सम्भावना हुनेछ । संघले चीनसँगको नाका खोलेर महाकाली करिडोर ताक्लाकोटसम्म पुर्याउने काम गरेपछि दार्चुलाको विकासले फड्को मार्नेछ। कैलाश मानसरोवरका लागि दार्चुलाको नाका खोलेर सडक तिंकर भञ्ज्याङ हुँदै ताक्लाकोट जोडियो भने सुदूरपश्चिम प्रदेशकोे कायापलट हुनेछ। सौन्दर्य र मनमोहक ६५ वर्गकिलोमिटर क्षेत्र ओगटेको ओम पर्वत धार्मिक र पर्यटकीय दृष्टिले पनि महत्वपूर्ण छ। जुन अहिले भारतले अतिक्रमण गरेको छ। दार्चुलाको सदरमुकामबाट व्यास क्षेत्र जाने पदमार्ग निर्माण गरी नेपाली सेनाले हस्तान्तरण पनि गरेको छ। यो वर्ष सङ्घीय सरकारले ५ करोड छुट्याएको छ। हेलिकप्टरबाट खाद्यान्न ढुवानी गरिरहेको छ। दार्चुला टिंकर सडकको टेन्डर भइसकेको छ तर त्यो छिटो निर्माण गर्नुपर्छ। प्रदेश सरकारले लिम्पियाधुरा, कालापानी, लिपुलेकसहित व्यास क्षेत्रका जनताको जीवनस्तर उठाउन पाँच करोड रुपैयाँ विनियोजन गरेको छ। गाउँपालिकाले भारतले अतिक्रमण गरेका नाभी, गुन्जी, कुटीका बासिन्दालाई नागरिकताको सहजीकरण गर्ने विषय नीति तथा कार्यक्रमबाटै पास गरेको छ। व्यास क्षेत्र गाउँपालिकाको केन्द्रबाट समेत १८ कोस टाढा छ। पुग्न दुई दिन लाग्छ। यता सदरमुकाम दार्चुलाबाट २८ कोस टाढा छ। ४ दिन लाग्छ। अत्यन्त विकट छ, ज्यानसमेत जोखिममा राखेर यात्रा गर्नुपर्छ । संघीय, प्रदेश सरकारको त के कुरा; आफैं गाउँपालिकाबाट उपेक्षित छन्। गाउँपालिकाकै पहुँचबाहिर छ। छांगरुमा ११९ र टिंकरमा ७१ घर छन्। यहाँको जनसंख्या करिब १२५० छ। स्वास्थ्य, खाद्यान्न साह्रै गाह्रो छ। अहिले चर्चा रहेको बेला मात्र नभई सडक बनेसम्म स्वास्थ्य सेवा र खाद्यन्न ढुवानीका लागि सरकारले हेली सेवा उपलब्ध गराउनको विकल्प छैन। नियमित रूपमा हेलिकप्टरबाट खाद्यान्न ढुवानी नभए यहाँ भोकमरी हुन्छ। अहिले यहाँ नुन, तेल, चामल, दालकै समस्या छ। यहाँका जनताले उपचार नपाई ज्यान गुमाउनुपर्ने अवस्था छ। आपत्कालीन स्वास्थ्य सेवाको व्यवस्था हुनुपर्छ। भारतले नाका बन्द गरेकाले खाद्यान्न र उपचारका लागि भारततर्फ जाने अवस्था छैन। द्वन्द्वकालमा बन्द भएका सरकारी कार्यालय पुनस्र्थापना गर्नुपर्छ। त्यहाँका बासिन्दालाई रोजगारीको विशेष अवसर दिनुपर्छ। सरकारी जागिरमा उनीहरूलाई विशेष प्राथमिकता दिनुपर्छ। शिक्षामा आरक्षणको व्यवस्था गर्नुपर्छ। (गुन्जी, नाभी, कुटी) अतिक्रमित भूमिका बासिन्दालाई भारतले खाद्यान्न सहुलियत (६७ रुपैयाँ प्रतिकेजी चालम), घरघरमा रोजगारी, स्वास्थ्य र शिक्षामा आरक्षण दिएको छ। उनीहरू हुनेखाने भएका छन्। टिंकर र छांगरुको अवस्था दयनीय छ। त्यहाँका बासिन्दाको भर्खरै पलाउन थालेको आशा राज्यले मर्न दिनु हुँदैन्। टिंकर र छांगरुका बासिन्दालाई विशेष प्याकेजको कार्यक्रम ल्याएर आकर्षित गर्नुपर्छ। कुटी, गुन्जी र नाभीका जनतालाई समेत म नेपाली हुँ भन्ने गर्व महसुस गर्ने कार्यक्रम ल्याउनुपर्छ। अतिक्रमित क्षेत्रका जनताले नागरिकता लिन चाहेमा तत्काल उपलब्ध गराउनुपर्छ। कुटी, गुन्जी र नाभीका जनतालाई तत्कालीन राज्यसत्ताले उपेक्षा गरेकै कारण भारतीयलाई प्रलोभनमा पार्न सजिलो भएको हो। २०१८ सालको जनगणनामा सामेल भएका कुटी, गुन्जी र नाभीका बासिन्दालाई राज्यले उपेक्षा नगरेको भए त्यति नराम्रो परिणाम बेहोर्नुपर्ने थिएन। त्यो भूभाग अतिक्रमणबाट बचाउन उनीहरूले देशका लागि संघर्ष गर्थे। कालापानी, लिपुलेक र लिम्पियाधुरा अतिक्रमणमा पर्नुमा विगतका शासक पनि त्यत्तिकै जिम्मेवार छन्।"
निजी काममा एम्बुलेन्स,जुम्ला : जुम्लामा बिरामी बोक्ने एम्बुलेन्स दुरुपयोग भएको छ। बिरामी बोक्नुको साटो गाउँपालिकाका कर्मचारीले आफ्नो निजी कायममा प्रयोग एम्बुलेन्स गरेको पाइएको छ। तातोपानी गाउँपालिकाको ऐरानीमा हिमा गाउँपालिकाको नाअपच२२६ नम्बरको एम्बुलेन्स पुग्यो। तर उक्त एम्बुलेन्समा बिरामी भने थिएनन्। एम्बुलेन्सले हिमा गाउँपालिकाका प्रमुख प्रशासकीय अधिकृतसहित अन्य कर्मचारी बोकेर ल्याएको थियो। कर्मचारीले आफ्नो गाउँपालिकाबाट तातोपानी गाउँपालिकासम्म फुटबल खेल्न आउँदा प्रयोग गरेका हुन्। गाउँपालिकाले केहीदिन अघिमात्र उक्त एम्बुलेन्स खरिद गरेको थियो। तर हाल यो एम्बुलेन्स गाउँपालिकाको स्थानीयका सेवाभन्दा गाउँपालिकाकै कार्यकारीसहित अन्य कर्मचारी बोक्ने सवारीसाधनका रुपमा प्रयोग भइरहेको छ। शनिबार हिमा गाउँपालिका र तातोपानी गाउँपालिकाले संयुक्त कर्मचारी मैत्रीपूर्ण फुटबल आयोजन गरेको थिए। तातोपानी गाउँपालिकाको ऐरानी भन्ने स्थानमा आयोजना भएको फुटबल प्रतियोगितामा हिमा गाउँपालिकाका प्रमुख प्रशासकीय अधिकृत मीनबहादुर रावलसहित अन्य कर्मचारीले उक्त स्थानसम्म लिनुपर्ने भनेपछि उनीहरूलाई ऐरानीसम्म ल्याएको एम्बुलेन्सका चालकले बताए। गाउँपालिकाले एम्बुलेन्सको व्यवस्था नगर्दा हिमा गाउँपालिकाका स्थानीयबासी महँगो रकम तिरेर स्वास्थ्य विज्ञान प्रतिष्ठान जुम्ला बजार आउन बाध्य थिए। भर्खरै मात्र गाउँपालिकाले एम्बुलेन्सको व्यवस्था गरेपछि हिमाबासीले केही राहत महसुस गरेका बेला गाउँपालिकाकै प्रमुख कार्यकारीसहित अन्य कर्मचारीले शनिबार मात्र नभई अन्य दिनसमेत आफनो निजी काममा एम्बुलेन्स प्रयोग गर्न थालेपछि स्थानीयबासीले सास्ति भोग्नु परेको एक स्थानीयले आरोप लगाए। शनिबारसमेत कर्मचारीले एम्बुलेन्स प्रयोग गरेर फुटबल खेल्न गएको आफूलाई जानकारी नभएको हिमा गाउँपालिका अध्यक्ष रजबहादुर शाहीले बताए। उनले बिरामी बोक्ने एम्बुलेन्स कर्मचारीले निजी काममा प्रयोग गर्न नहुने बताए।
"कोरोना संक्रमितको उद्धार अब सिम्रिक एयरबाट, मेडिकल टिमसहित विशेष सुरक्षा",काठमाडौं सरकारले सिम्रिक एयरलाई कोरोना भाइरस संक्रमितको उद्धार गर्ने अनुमति प्रदान गरेको छ । निजी क्षेत्रको अग्रेणी हेलिकोप्टर सेवा प्रदायक कम्पनी सिम्रिक एयरले विश्व स्वास्थ्य संगठन (डब्लुएचओ) र स्वास्थ्य मन्त्रालयले तोकेका स्वास्थ्य सुरक्षा तथा सावधानीका सबै मापदण्ड पुरा गरेकोले यस्तो अनुमति प्रदान गरिएको हो। नागरिक उड्डयन प्राधिकरणले सिम्रिक एयरको हेलिकोप्टरलाई कोरोना भाइरस संक्रमितको उद्धार गर्न सोमबार अनुमति दिएको हो । नागरिक उड्डयन प्राधिकरणका महानिर्देशक राजन पोखरेलले स्वास्थ्य डब्लुएचओ र स्वास्थ्य मन्त्रालयले तय गरेको कोरोना संक्रमितको उद्धार र उपचारसम्बन्धी प्रोटोकल पुरा गरेकोले सिम्रिक एयरलाई यस्तो अनुमति दिइएको अन्नपूर्ण अनलाइनसँग बताए। उनले भने संक्रमितको चाप बढ्दै गएकोले अब हेलिकोप्टर उद्धार केही सहज हुनसक्ने बताए। पछिल्ला दिनमा संक्रमितको संख्या बढ्दै गएको तर हेलिकोप्टर सेवा सहजरुपमा उपलब्ध नहुँदा उनीहरुको आपतकालीन उद्धार र उपचारमा समस्या भएको अवस्थालाई ध्यानमा राख्दै सरकारले निजी क्षेत्रको हेलिकोप्टर प्रदायकलाई यस्तो अनुमति दिएको हो। संक्रमितलाई सुरक्षिता ढंगले राख्नका लागि स्ट्रेचरलगायत डब्लुएचओ र स्वास्थ्य मन्त्रालयको तोकेको प्रोटोकलअनुसारका अन्य उपकरण जडान गरिएको छ। हेलिकोप्टमा रहने संक्रमितबाट अन्य यात्रुमा भाइरस नसर्ने गरी मेडिकल उपकरण र सुरक्षा सुनिश्चित गरिएको सिम्रिकका मुरारीधर जोशीले बताए। हेलिकोप्टरमा आपतकालीन सेवाका लागि मेडिकल टिमसमेत रहनेछ। कोरोना संक्रमितको उद्धार सेनाको हेलिकोप्टरबाट मात्रै हुँदै आएको थियो। प्राधिकरणले निजी क्षेत्रबाट पहिलोपटक यो संवेदनशील उद्धारका लागि सिम्रिकलाई अनुमति दिएको हो। सिम्रिकको सेवाको गुणस्तर र सुरक्षालाई विश्वास गर्दै प्राधिकरणले यस्तो महत्वपूर्ण अनुमति दिएकोमा आभार व्यक्त गर्दै सिम्रिकले उद्धारको संवेदनशिलतालाई मनन गर्दै सुरक्षित रुपमा सेवा प्रदान गर्ने प्रतिवद्धता व्यक्त गरेको छ। हाल सिम्रिकसँग पाँच हेलिकोप्टर संचालनमा छन्। दुईवटा हेलिकोप्टरमा संक्रमितको उद्धारका लागि प्रयोग गरिनेछ। त्यसका लागि दुवै हेलिकोप्टर डब्लुएचओ र स्वास्थ्य मन्त्रालयको तोकेको प्रोटोकलअनुसारका तयार गरिएको छ।
बल्झिँदै पहिरोपीडितको घाउ,"सिन्धुपाल्चोक : घुम्थाङको भीषण पहिरोमा परी बाबु गुमाएकी १७ वर्षीया अञ्जु प्रधानका आँखा दसैं नजिकिएसँगै फेरि रसाउन थालेको छ। पहिरोमा बाबुको मृत्यु भएपछि अपांग आमा र भाइबहिनी पालनपोषण गर्ने बोझ थपिँदा अञ्जुलाई नजिकिँदो दसैं कसरी मनाउने भन्ने चिन्ताले थप सताउन थालेको हो। पहिरोले बस्ती नै उजाड पारेपछि गाउँ नजिकैको तीनखुरे जलधरे चौरमा छिमेकीसहित टेन्टमा बस्दै आएकी अञ्जु कमाउने बाबुको निधनले साना भाइबहिनीको दसैं कसरी मनाउने भन्ने चिन्तामा परेकी छन्। पोहोरतिर दसैं आउँदा बाबाले सबै व्यवस्था गरिदिने भएकाले मलाई पनि खुब रमाइलो लाग्थ्यो, अञ्जु भन्छिन् यसपटक त आफैले सबै जोरजाम गर्नुपर्नेछ, कसरी टार्ने भन्ने चिन्ता लाग्न थालेको छ। भूकम्पपछि अघिल्लो हिउँदमा मात्र पुनर्निर्माण सकेर सरेको घरमा एउटा दसैं मनाउन नपाउँदै पहिरोले घरसँगै बाबुलाई पनि बगाएपछि फेरि कति वर्षको दसैं टेन्टमा बिताउनुपर्ने हो भन्ने चिन्ताले रातको निद्रा न दिनको भोक भएको उनी सुनाउँछिन्। भूकम्पले घर भत्काएपछि बल्ल नयाँ घर बनाएर सरेका थियौं, अञ्जुले भनिन्, पाँच वर्ष टहरोमा बसेर बल्ल बस्न थालेको घर पनि पहिरोले लग्यो अब फेरि कति समय टेन्टमा बिताउनुपर्ने हो ? तीनखुरे चौरमै टेन्टमा बस्दै आएका रघु श्रेष्ठ पनि आफ्नो अवस्था देखेर आफै भक्कानिन्छन्। पहिरोले घर पुरिँदा बाबु, आमा र बहिनी गुमाएर एक्लिएका श्रेष्ठ चाडबाडले परिवारको सदस्यको याद बढाएको बताउँछन्। परिवार र घर सबै हुँदा चाडबाड रमाइलो हुन्थ्यो, श्रेष्ठ भन्छन्, अब त एक्लो भएको छु, चाडबाड सम्झिँदा पनि रुन मन लाग्छ। स्थानीय तहको समन्वयमा दाताले दिएको राहतले खानपानको समस्या नभए पनि चाडबाडको रौनकले झन चिन्ता थपिएको उनको भनाइ छ। भएको घर पहिरोले लग्यो, अब घर बनाउने जग्गा पनि छैन, एक्लो मान्छेले कसरी घर बनाउनु ?, श्रेष्ठले गुनासो गरे, सरकारले घर बनाइदिन्छ भन्छन् त्यो पनि आस मात्रै हो। बस्ती नै सखापपार्ने गरी आएको पहिरोबाट जोगिएका जुगल गाउँपालिका२, लिदिका आसमान दोङ अब सुरक्षित र स्थायी घर कसरी बनाउने भन्ने चिन्तामा छन्। नजिकिँदै गएको दसैंमा परिवारको चित्त कसरी बुझाउने भन्ने चिन्ताले पनि उनलाई गाँजेको छ। सेलाङको बाँसखर्कमा टेन्ट हालेर अस्थायी सेल्टर लिएका आसमान बुद्ध धर्मी भएपनि दसैं मनाउने भएकाले खर्चको जोहो गर्न समस्या भएको बताउँछन्। चिसो बढ्दै गएपछि हिमाली डाँडामा टेन्टभित्र रात गुजार्न कठिन हुने भएकाले स्थायी बासस्थानको चिन्तामा पनि छन् उनी। पहिरोले सबै गुमाएर अर्काको ठाउँमा आश्रय लिएर बसेका आफूहरूका लागि दसैं मान्न सरकारले केही सहयोग गरिदिए हुन्थ्यो भन्ने आसमानको अपेक्षा छ। बाँसखर्कमै सेल्टर लिएर बसेका निमाछिरिङ दोङ पहिरोबाट बाँचेकोमा अझै ढुक्क हुन सकेका छैनन्। तत्काललाई पहिरोले नभेट्ने ठाउँमा अस्थायी बास पाए पनि बाँच्नुपर्ने लामो जीवन अब कहाँ बिताउने भन्ने चिन्ताले उनी ढुक्क हुन नसकेका हुन्। परिवारका आमा, श्रीमती र छोरी गुमाएका निमा आफू एक्लो भएपनि अबको बास कहाँ हुने हो भन्ने अन्योलले तत्काल बास पाएको टेन्टभित्र निर्धक्क निदाउन नसकेको बताउँछन्। पहिरोमा गुमाएका परिवारको सम्झनाले मुटु खाने त छँदै छ भएको जग्गा र घर गुमाएका हाम्रन लागि अबको स्थायी बासस्थान कहाँ बनाउने भन्ने चिन्ताले पनि निद्रा हराउने गरेको छ, निमाले भने, पहिरोबाट विस्थापित भएका हामीलाई राहत बाँड्न आएका नेताले दिएको आश्वासनले हामीले केही दिनमा सुरक्षित बासस्थान पाउँछौं भन्नेमा ढुक्क बनाउन सकेको छैन। असार यता जिल्लाका विभिन्न ठाउँमा गएको पहिरोले भूकम्पपछि पुनर्निर्माण भएका सात सय बढी घर बगाएको छ। पहिरो आसपासका तीन सयभन्दा बढी घर जोखिममा परेका छन्। पहिरो लागेर जोखिममा परेका क्षेत्रको बस्ती स्थानान्तरणका लागि आबश्यक पहल भइरहेको जिल्ला विपद व्यवस्थापन समितिका अध्यक्ष प्रमुख जिल्ला अधिकारी उमेशकुमार ढकालले बताए। पुनर्वासका लागि प्रक्रिया सुरु गरिसकिएको छ, ढकालले भने, असुरक्षित बस्ती स्थानान्तरणका लागि विपद जोखिम न्यूनीकरण तथा व्यवस्थापन प्राधिकरणले प्रक्रिया अघि बढाएको छ। ढकालका अनुसार जोखिम रहेका सबै बस्तीको विवरण मन्त्रालयमा पठाइसकिएकाले विशेषज्ञ टोलीले अध्ययन गरेर आवश्यकताअनुसार स्थानान्तरण गरिने उनले जानकारी दिए। पहिरोपीडितका लागि अत्यावश्यक सामग्री उपलव्ध गराएको उल्लेख गर्दै अब सुरक्षित बासस्थानको अभियानमा लाग्नुपर्ने बाह्रबिसे नगरपालिकाका प्रमुख निमफुञ्जो शेर्पा बताउँछन्। तत्काल दैनिक गुजाराका लागि पहिरोपीडितलाई कुनै समस्या नभएकाले स्थायी समाधानका लागि संघीय सरकारलाई आग्रह गरिएको उनले जानकारी दिए।"
स्थानीयमा मनमौजी खर्च,"दाङ : महालेखा परीक्षकको प्रतिवेदन २०७७ ले दाङका पालिकाले स्थानीय सरकार सञ्चालन ऐन मिचेर मनमौजी खर्च गरेको देखाएको छ। यसले गर्दा पालिकाको बेरुजु बर्सेनि बढिरहेकोे छ। प्रतिवेदन अनुसार जनप्रतिनिधिको तलब भत्तादेखि, यातायत सञ्चार र कर्मचारीको पोसाक भत्तासम्म मनमौजी खर्च गरिएको छ। उपभोक्ताले ठूला उपकरण प्रयोग गर्न नपाउने नीति भए पनि यो नियम सबैभन्दा बढी उल्लंघन गरिएको छ। त्यस्तो खर्च भुक्तानीसमेत गर्न नहुने नीतिलाई लत्याउँदै दाङका पालिकाले डोजरका नाममा करोडौ खर्च गरेका छन्। एउटा पालिकाले ७ लाखदेखि १६ करोडसम्म डोजरमा खर्च गरेको महालेखा परीक्षकको कार्यालयले जनाएको छ। सो प्रतिवेदन अनुसार बिल भरपाई बिना लाखौं रकम खर्च भएको छ। पालिकाले नीतिको पालना नगरेर गतिविधि सञ्चालन गर्दै आएको भेटिएको महालेखा परीक्षकको कार्यालयका सूचना अधिकारी कपिल काफ्लेले बताए। दाङमा गाउँपालिकाका जनप्रतिनिधिले आर्थिक वर्ष २०७५७६ मा बैठक भत्ताका नाममा ३२ लाख २९ हजार रुपैयाँ लिएका छन्। तुलसीपुर उपमहानगरपालिकाले १ करोड ८० लाख ७ हजार रुपैयाँ र घोराही उपमहानगरपालिकाले २८ लाख ५० हजार रुपैयाँ बैठक भत्तामा खर्च गरेका छन्। प्रदेश ५ का ५ वटा जिल्लामा नीति विपरीत शिक्षक राखेको भन्दै महालेखाले १३ करोड ९२ लाख ५३ हजार रुपैयाँ बेरुजु निकालेको छ। यी दुई खर्चलाई मात्रै हेर्दा पनि पालिकाले मनमौजी खर्च गर्ने गरेको प्रष्ट हुन्छ। घोराही उपमहानगरपालिकामा उपभोक्ताले नीति विपरीत विकास निर्माणमा ठूला उपकरण प्रयोग गर्दा भएको खर्च १६ करोड ६७ लाख ६१ हजार ६५ रुपैयाँ महालेखाले बेरुजु देखाएको छ। नीतिमा उपभोक्ता समितिले ठूला उपकरण प्रयोग गर्न नपाउने उल्लेख छ। घोराहीले म्याद थप नगरी भुक्तानी गरेको ६३ लाख रुपैयाँ बेरुजु छ। उपमहानगरले २४ लाख ४१ हजार ५ सय २३ रुपैयाँ राजस्व दाखिला नगरेको, दर फरक पारेर २५ लाख २५ हजार भुक्तानी गरेको देखिएको छ। त्यसै गरेर घोराहीमै जनप्रतिनिधिको भत्ता र अनुगमन खर्च २६ लाख रुपैयाँ २ हजार रुपैयाँ पनि महालेखाले बेरुजु देखाएको छ। १३ लाख ६० हजार रुपैयाँको खरिद प्रतिस्पर्धाबिनै गरिएको छ। राप्ती गाउँपालिकामा त झन आफैले सञ्चालन गरेको योजनाको अनुगमन उपभोक्ता समितिका पदाधीकारीले भत्ता लिएका छन्। यहाँ उपभोक्ताका नाममा २४ लाख ४४ हजार रुपैयाँ बेरुजु छ। पालिकामा अतिरिक्त भत्तामा ४ लाख ५ हजार रुपैयाँ खर्च गरिएको छ। पालिकाले बिल भरपाईबिनै झन्डै २ लाख रुपैयाँ भुक्तानी गरेको छ। शान्तिनगर गाउँपालिकाले पनि उपभोक्ता समितिका काममा ठूला उपकरणको बिल भुत्तानी गरेको छ। मेसिनरी उपकरण प्रयोगमा ६९ लाख ३३ हजार रुपैयाँ खर्च गरेको छ। यो उपभोक्ताका नाममा बेरुजु छ। त्यसै गरेर म्याद थप नगरेरै ४० लाख रुपैयाँ ठेकेदारलाई भुक्तानी गरेको रकम पनि अहिले बेरुजुको सूचीमा छ। ६ लाख १६ हजार रुपैयाँ तोकेभन्दा बढी भुक्तानी दिइएको छ। पालिकामा जनप्रतिनिधिले भत्ता, यातायात खर्चका नाममा ७ लाख रुपैयाँ बुझेका छन्। यसमा वडाध्यक्ष र उपाध्यक्षको यातायात खर्चमा ५ लाख ४० हजार र भत्ता १ लाख ५२ हजार रुपैयाँ खर्च गरिएको भन्दै बेरुजु देखिएको छ। बंगलाचुली गाउँपालिकाले पनि नीतिले बन्देज गरेको र उपभोक्ता समितिलाई दिएको योजनामा ठूला मेसिनरी उपकरणको बिल समावेश गरेर ७९ लाख ९० हजार ६ सय ५३ रुपैयाँ भुक्तानी गरेको छ। बजेट फरक गरेर १ लाख ११ हजार भुक्तानी गरिएको छ। समयमै दाखिला गर्नुपर्ने कर २६ लाख १९ हजार ४८९ रुपैयाँ दाखिला गरिएको छैन। सल्लाहकारका नाममा ३ लाख ३४ हजार रुपैयाँ भुत्तानी गरिएको छ। लमही नगरपालिकाले उपभोक्ताले प्रयोग गरेका ठूला मेसिनरी उपकरणको नाममा ७ लाख ५७ हजार ८ सय ४८ रुपैयाँ भुक्तानी गरेकोमा सो रकम बेरुजु देखिएको छ। यस नगरपालिकाले कार्य सम्पादन प्रतिवेदनबिना ४२ लाख ४२ हजार ७ सय ५० भुक्तानी गरेको छ।"
कोरोनाले अर्घाखाँचीमा ७९ वर्षीया महिलाको मृत्यु,सन्धिखर्क : अर्घाखाँचीको सन्धिखर्क नगरपालिका ४ वांगला निवासी एक वृद्ध महिलाको कोरोना संक्रमणको कारण मृत्यु भएको छ। सन्धिखर्क ४ वांगलाको भण्डारी पोखरा निवासी ७९ वर्षीया महिलालाई श्वास प्रस्वासमा समस्या आएपछि सोमबार बिहान उपचारको लागि लुम्बिनी अञ्चल अस्पताल बुटबल लगिएको थियो। उनको उपचारकै क्रममा लुम्बिनी अञ्चल अस्पताल बुटबलमा मृत्यु भएको स्थानीय रामजी भट्टराईले जानकारी दिए। उपचारको सिलसिलामा गरिएको कोरोना परीक्षणमा उनलाई कोरोना संक्रमण देखिएको हो। काठमाडौंमा बसोबास गर्ने उनको परिवार दशैं मनाउन भन्दै दुई हप्ता अघि घर आएको स्थानीयले बताए।
साधारणसभा स्थगित,"काठमाडौं : नेपाल क्रिकेट संघ (क्यान) ले असोज २८ र २९ गतेका लागि निर्धारण गरेको साधारणसभा स्थगित गरेको छ। संघका पदाधिकारी र केन्द्रीय कार्यसमिति सदस्यहरू कोरोना संक्रमित भएर आइसोलेसनमा बस्न परेपछि क्यानले पूर्व निर्धारित साधारणसभा स्थगित गर्ने निर्णय गरेको हो। संघका केही पदाधिकारी र केन्द्रीय कायैसमिति सदस्यहरू कोभिड१९ संक्रमित भई आइसोलेसनमा बस्नु परेको हुनाले हाललाई उक्त साधारणसभा अर्को सूचना नआउँञ्जेलसम्मका लागि स्थगित गरिएको छ, अध्यक्ष चतुरबहादुर चन्दद्वारा सोमबार जारी विज्ञप्तिमा भनिएको छ। चितवनको सौराहमा गत असोज ६ गते बसेको बोर्ड बैठकले वार्षिक साधारणसभा असोज २८ र २९ गते गर्ने निर्णय गरेको थियो। बैठकले पहिलो पटक महिला खेलाडीको बर्गीकरण गर्दै मासिक तलब निर्धारण गर्नुका साथै घरेलु क्रिकेट प्रतियोगिताको तालिका सार्वजनिक गरेको थियो।"
विदेशी मुद्राको निक्षेप घट्यो,"काठमाडौं : नेपाली वाणिज्य बैंकहरूमा रहेको विदेशी मुद्राको निक्षेप यो आर्थिक वर्ष सुरु भएको दुई महिनामा ७ अर्ब ७८ करोडभन्दा धेरै घटिसकेको छ। बैंकरले कोरोना भाइरसको असर विदेशी मुद्रामा जम्मा हुने निक्षेपमा पनि परेको बताएका छन्। नेपाल बैंकर्स संघको तथ्यांकअनुसार साउन र भदौमा २७ मध्ये १४ बैंकको यस्तो निक्षेप घटेको छ। गत असार मसान्तमा नेपाली बैंकसँग १ खर्ब १४ अर्ब ४० करोड रुपैयाँ बराबरको विदेशी मुद्राको निक्षेप भएकोमा भदौ मसान्तमा १ खर्ब ६ अर्ब ६१ करोडमा झरेको छ। नेपालमा राष्ट्र बैंकले तोकिदिएका परिवत्र्य विदेशी मुद्रामा तलब तथा भुक्तानी प्राप्त गर्ने नेपाली र विदेशी नागरिकले विदेशी मुद्रामा निक्षेप राख्न पाउँछन्। राष्ट्र बैंकले अन्तर्राष्ट्रिय संघ, संस्था वा राजदूतावासमा काम गर्ने नेपाली नागरिकलाई विदेशी मुद्रामै बैंक खाता खोल्ने सुविधा दिएको छ। कुनै पनि देशमा नोकरी वा व्यवसाय गरेर विदेशी मुद्रा आर्जन गर्ने नेपालीले पनि यहाँका वाणिज्य बैंकमा विदेशी मुद्राको निक्षेप राख्न पाउँछन्। विभिन्न संघसंस्था र दूतावास तथा विदेशी नियोगले संस्थागत निक्षेप पनि राख्ने गरेका छन्। तर, अहिले कोरोना महामारीको असर अन्तर्राष्ट्रिय भुक्तानीमा पनि परेकाले नेपाली बैंकबाट विदेशी मुद्राको निक्षेप ओरालो लागेको बैंकर बताउँछन्। राष्ट्र बैंकले बेलायती मुद्रा स्टर्लिङ पाउन्ड, अमेरिकी डलर, युरोलगायत मुद्रामा नेपाली बैंकमा खाता खोल्न सकिने व्यवस्था गरेको छ। यस्ता खातामा विदेशी मुद्रामा नै ब्याज प्राप्त हुने भएकाले ब्याजदर भने नेपाली मुद्रामा पाइनेभन्दा केही कम हुन्छ। तर, पनि विदेशी मुद्राको कारोबार गर्न सजिलो पर्ने र धेरैजसो अवस्थामा विनिमय लाभ प्राप्त हुने भएकाले मानिसले यी मुद्रामा खाता खोल्ने गरेका छन्। नेपाली मुद्रा सधैं कमजोर भइरहेकाले विदेशी मुद्रा सञ्चित गर्दा दीर्घकालमा सटही दरबाट ठूलो नाफा लिन सकिने भन्दै नेपालमै बसेर विदेशी बजारमा आउटसोर्सिङ गर्ने व्यक्ति र कम्पनीले पनि डलर र युरोजस्ता मुद्रामा निक्षेप राख्ने गरेका छन्। गत भदौ मसान्तको तथ्यांकअनुसार नेपाल इन्भेस्टमेन्ट बैंकसँगमात्रै कुल विदेशी मुद्राको निक्षेपमध्ये एक चौथाइ निक्षेप छ। नेपालबाट अन्तर्राष्ट्रिय भुक्तानीमा सर्वाधिक भूमिका खेल्ने स्ट्यान्डर्ड चार्टर्ड र हिमालयन बैंकसँग अर्को एक चौथाइ छ। हाल कायम २७ वाणिज्य बैंकमध्ये यी तीनवटा बैंकले नेपाली बजारमा भएको विदेशी मुद्राको निक्षेपमध्ये आधा हात पारेका छन्। निजी क्षेत्रको सबैभन्दा पुरानो बैंक नबिलसहित ५ बैंकले अर्को २५ प्रतिशत निक्ष्ोप ओगटेका छन्। अरु १९ बैंकसँग बाँकी एक चौथाई निक्षेप छ। सरकारी स्वामित्वको कृषि विकास बैंक यस मामिलामा सबैभन्दा पछाडि छ।"
विराटमा उपचाररत कोरोना संक्रमितको मृत्यु,विराटनगर : मोरङको बूढीगंगा गाउँपालिकास्थित विराट शिक्षण अस्पतालमा उपचाररत कोरोना भाइरस संक्रमित एक पुरुषको मंगलबार बिहान मृत्यु भएको छ । सुन्दरहरैँचा नगरपालिका३ का ४३ वर्षीय पुरुषको बिहान ८:१० बजेतिर मृत्यु भएको अस्पतालका आइसोलेसन इन्चार्ज सुनिल देवले जानकारी दिए । उनका अनुसार श्वासप्रश्वासमा समस्या भएकोभन्दै बेहोस अवस्थामा पुरुषलाई उपचारका लागि असोज २४ गते अस्पताल भर्ना गरिएको थियो । स्वाब संकलन गरेर पीसीआर परीक्षण गराउँदा त्यही दिन रिपोर्ट पोजिटिभ आएपछि थप उपचारका लागि कोभिड अस्पतालको आइसोलेसनमा सारिएको देवको भनाइ छ । उनका अनुसार बेहोस अवस्थाका पुरुषको होस नखुल्दै मृत्यु भएको हो । मृतकमा स्वास्थ्यसम्बन्धी पुरानो समस्या भएनभएको बारेमा अस्पतालले केही जानकारी गराएको छैन ।
आप्रवसन नीतिबारे पुनर्विचार गर्न विज्ञहरूको सुझाव,"काठमाडौं। नेपालको आप्रवासनको बारेमा अध्ययन गरिरहेका नेपाली डायेस्पोराका अनुसन्धानकर्ता, प्राज्ञ तथा संस्थाहरूले कोभिड १९ ले वैदेशिक रोजगारी खुम्चिएको भन्दै नेपालले आप्रवासन नीतिबारे पुनर्विचार गर्नुपर्ने सुझाव दिएका छन्। नेपाल नीति प्रतिष्ठान (एनपीआई) लगायत संस्थाले आयोजना गरेको आप्रवसनबारे पुनर्विचारः आजको आवश्यकता विषयक भर्चुअल अन्तरक्रिया कार्यक्रममा बोल्ने वक्ताहरूले कोभिड १९ का कारण उत्पन्न परिस्थितिलाई एक अवसरको रूपमा उपयोग गर्दै स्वदेशमै रोजगारी सिर्जना गर्न आग्रह गरेका हुन्। नेपालको आप्रवासनका लागि एक मार्गचित्र तयार गर्न उनीहरूको माग छ। नेपालले आप्रवासनलाई सुरक्षित, व्यवस्थित र नियमित तुल्याउन तत्काल उपयुक्त कदम चाल्नुपर्ने उनीहरूको सुझाव छ। पूर्व राजदूत तथा सेन्टर फर डिप्लोमेसी एण्ड डेभेलपमेन्टका अध्यक्ष मोहनकृष्ण श्रेष्ठले सरकारी नीति तथा नियमको कडा पालना गरे मात्रै आप्रवासी श्रमिकको रक्षा गर्न सकिने बताए। उनले आप्रवासी श्रमिकको हित रक्षा गर्न राज्यले श्रमिक र्ती गर्ने संस्थाहरूलाई जवाफदेही बनाउनुपर्ने बताए। वैदेशिक रोजगार बोर्डका कार्यकारी निर्देशक राजनप्रसाद श्रेष्ठले विदेशबाट फर्केका नेपालीसँग रहेको सीप र अनुभवलाई उपयोग गर्दै कृषि तथा विकासका अन्य आयोजना संलग्न गराउने सरकारको नीति रहेको बताए। नेपाल नीति प्रतिष्ठानका अध्यक्ष खगेन्द्र ढकालले नेपाल फर्किएका झन्डै ७० प्रतिशत नेपाली कामदार सरकारले उनीहरूका लागि के कस्तो योजना बनेको छ भन्ने थाहा नभएको बताए। नेपालले आप्रवासनलाई देश विकाससँग जोड्न नसकेको बताउँदै उनले आप्रवासनलाई देश विकासको एक सकारात्मक औजारको रूपमा हेर्न आग्रह गरे। अध्यक्ष ढकालले आप्रवासन नेपालीको जीविकाका लागि बाध्यता नभएर एउटा छनोटको विषय हुनुपर्ने बताए। आप्रवासी श्रमिकहरूलाई आप्रवासी चक्र को प्रत्येक चरणमा शोषण भइरहेको बताए। नेपाली आप्रवासनबारे अध्ययन गरेकी समाजशास्त्री डा मिना पौडेलले कोभिड १९ का कारण विदेशमा काम गरिरहेका सबै नेपाली फर्कन्छन् र उनीहरू नेपालका लागि बोझ हुन्छन् भनेर सोच्नु गलत हुने बताइन्। आप्रवासन एक विश्वव्यापी, मानवीय, सामाजिक तथा विकास प्रक्रिया भएकाले कोभिड १९ मत्थर भएपछि वा खोप पत्ता लागेपछि नेपाल फर्किएका नेपाली कामको खोजीमा विदेशिने उनको भनाइ छ। डा पौडेलले आर्थिक, सामाजिक तथा राजनीतिक जोखिमले गर्दा आप्रवासी कामदार मानव बेचबिखनको शिकार हुन सक्ने तथा दासमा परिणत हुन सक्ने खतराबारे समयमै सजग रहनुपर्ने बताइन्। बेलायतको युनिभर्सिटी अफ एडिनबर्गसँग आबद्ध अनुसन्धानकर्ता डा जीवनराज शर्माले नेपालको आप्रवसन नीति विरोधाभाषपूर्ण रहेको बताए। हामी एकातिर देश भित्रै रोजगारी सिर्जना गर्ने भन्छौँ, अर्कोतिर भटाभट कैयौं देशसँग श्रम सम्झौता गरिरहेका छौं। उनले भने, हामी सस्तो श्रम आपूर्ति गरेर रमाइरहेका छौँ। तर जब ती श्रमिक वृद्ध, बिरामी वा मृत्यु भएर नेपाल फर्कन्छन्, त्यसको मूल्य राज्यले, समुदायले र परिवारले व्यहोरिरहेको हुन्छ। एनपीआईकी सदस्य तथा आप्रवासन सम्बन्धी जानकार सरु जोशीले नेपाली कूटनीतिक निकायले सामूहिक सौदाबाजी र कम्पनीहरूको सामाजिक उत्तरदायित्वबारे पनि ध्यान दिनुपर्ने बताइन्। उनले आप्रवासी समस्यालाई सम्बोधन गर्न एकद्वार नीति बनाउन सुझाव दिइन्। त्यस्तै नेमुनका अध्यक्ष जनकराज सापकोटाले आप्रवासी नीतिमा परिवर्तन गर्ने बेला आइसकेको बताए। मलेसियामा नेपाली आप्रवासी कामदारहरूको हितको लागि काम गरिरहेकी सपना बस्याल तथा कतारस्थित लेखक मोहम्मद रमजान अलि मियाँले त्यहाँ रहेका नेपाली कामदारहरूको स्थितिमाथि धारणा राखेका थिए।"
विद्यालयमा बेथिति : आर्थिक सुशासन नाजुक,"कालीकोट : शेरबहादुर शाही खाँडाचक्र नगरपालिका वडा नं ६ स्थित पञ्चमूल आधारभूत विद्यालयका अस्थायी शिक्षक हुन्। शिक्षक सेवा आयोगले लिएको परीक्षामा फेल भएका कारण घर जानुपर्ने भए पनि राजनीतिक पहुँचका आधारमा उनी प्रधानाध्यापकको रूपमा कार्यरत छन्। तिनै शाहीले विद्यालय व्यवस्थापन समितिका अध्यक्षको किर्ते हस्ताक्षर गरेर साढे १० लाख रुपैयाँ झिकेपछि आर्थिक अनियमिताको घटना सार्वजनिक भएको छ। प्रअले नै मेरो किर्ते हस्ताक्षर गरेर आर्थिक हिनामिना गरेपछि कोसँग विश्वास गर्नु ?, विद्यालय व्यवस्थापन समितिका अध्यक्ष जगतबहादुर बम भन्छन्, प्रमाण पुष्टि हुँदासमेत न हिनामिना भएको बजेट फिर्ता गर्न सकिएको छ, न त उनीमाथि कारबाही नै भएको छ। पञ्चमूलमा मात्र होइन, पछिल्लो समय जिल्लाका थुप्रै विद्यालयमा आर्थिक अनियमितता हुने क्रम बढेको छ। यसमा विशेषगरी विद्यालयका प्रधानाध्यापक, व्यवस्थापन समिति अध्यक्ष र जनप्रतिनिधिहरू संलग्न हुने गरेका छन्। भौतिक पूर्वाधार निर्माण, छात्रवृत्ति, दिवा खाजाजस्ता कार्यक्रमको रकम हिनामिना गर्ने, शिक्षक नियुक्तिमा घुस खाने, सरकारी अनुदान दुरुपयोग गर्नेजस्ता बेथितिले विद्यालयमा आर्थिक सुशासनको अवस्था नाजुक बन्दै गएको छ। कालीकोटका जिल्ला शिक्षा विकास तथा समन्वय एकाइ प्रमुख महेशदत्त देवकोटासमेत पछिल्लो समय आर्थिक अनियमितताका घटना बढेको बताउँछन्। अहिले अधिकार जति स्थानीय तहमा गएको छ, त्यसैले आर्थिक हिनामिना गर्नेलाई विद्यालय व्यवस्थापन समिति र स्थानीय तहले कडा कारबाही गर्नुपर्ने हो, उनी भन्छन्, अनियमितताका घटना हामीसम्म आइपुगे भने छानबिन गरेर अभियोग प्रमाणित भए विभागीय कारबाही गर्ने वा भ्रष्टाचारसम्बन्धी मुद्दा दायर गर्न सघाउँछौं। अख्तियार दुरुपयोग अनुसन्धान आयोगमा परेका उजुरीको संख्या केलाउँदासमेत यहाँका विद्यालयहरूको आर्थिक सुशासनको पक्ष स्पष्ट हुन्छ। आयोगको सुर्खेतस्थित कार्यालयमा आर्थिक वर्ष २०७५७६ मा कालीकोट जिल्लाबाट कुल ९१ उजुरी दर्ता भएकामा शिक्षासम्बन्धी उजुरीको संख्या ३४ छ। गत आर्थिक वर्षमा दर्ता भएका एक सय दुई उजुरीमध्ये शिक्षासम्बन्धी उजुरी ४३ छन्। चालु आर्थिक वर्षको भदौ मसान्तसम्म कुल ८८ वटा उजुरी परेकामा २६ वटा शिक्षा क्षेत्रका उजुरी रहेका कार्यालयका सूचना अधिकारी मेघनाथ सापकोटाले बताए। आर्थिक हिनामिनामा राजनीतिक सम्बन्धसमेत जोडिने गरेको छ। पञ्चमूलका प्रधानाध्यापक शाहीले १५ पटक किर्ते हस्ताक्षर गरेर १० लाख ५१ हजार रुपैयाँ निकालेका थिए। उक्त रकमध्ये दुई लाख रुपैयाँ कालीकोटका प्रतिनिधिसभा सदस्य दुर्गबहादुर रावतलाई दिने भन्दै लगेको विद्यालय व्यवस्थापन समितिका अध्यक्ष बमको भनाइ छ। उनका अनुसार सांसद रावतले गत आर्थिक वर्षमा स्थानीय पूर्वाधार साझेदारी कार्यक्रममार्फत विद्यालय घेरबारका लागि १० लाख बजेट उपलब्ध गराएका थिए। सांसदले साँच्चिकै रकम मागेका हुन् वा होइनन् त्यो फरक पक्ष भयो, जिल्ला बारका पूर्वअध्यक्ष रहेका अधिवक्ता हिक्मतबहादुर विष्ट भन्छन्, विद्यालयका जिम्मेवार व्यक्तिले आर्थिक अनियमिततामा सांसदको नाम मुछ्नु राम्रो होइन, यसलाई गहन रूपमा छानबिन गर्नुपर्छ। यस घटनाले विद्यालयमा हुने आर्थिक अनियमिततामा राजनीतिक सम्बन्धको जालो कसरी जेलिएको छ भन्ने संकेत गरेको उनले बताए। शिक्षक नियुक्तिजस्ता विषयमा समेत आर्थिक लेनदेन हुने गरेको छ। यसको एक उदाहरण हो, पचालझरना गाउँपालिका९ स्थित कर्णाली आधारभूत विद्यालय। उक्त विद्यालयमा २०७६ असारमा करार शिक्षकमा नियुक्त गर्दा प्रधानाध्यापक वीरेन्द्रबहादुर शाहीले समला बुढाबाट ४० हजार रुपैयाँ घुस खाए। मेरो नियुक्ति भएपछि गाउँमा भोज खुवाउनु परेको भन्दै पैसा माग्नुभयो, तर मलाई भोज खुवाएकोबारे थाहा भएन, शिक्षक बुढाले भनिन्, मैले त्यति बेला केही बोलिनँ। एक वर्षपछि फेरि स्थायी शिक्षकहरूको नियुक्ति हुँदा करारको जागिर बचाउन खर्च भयो भनेर आफ्नो तलबबाट ४० हजार फेरि काटे। त्यो कुरा सहन सकिनँ। उक्त विषय गाउँपालिका हुँदै जिल्ला शिक्षा विकास तथा समन्वय एकाइ कार्यालयसम्मै पुगेपछि प्रअ शाहीले रकम खातामा फिर्ता गरे। पैसा फिर्ता गराएको भनेर धम्की पनि दिए। आर्थिक अनियमिता विशेषतः बालबालिकाको दिवाखाजा, पाठ्यपुस्तक खरिद, भौतिक पूर्वाधारको बजेटमा हुने गरेको छ। जिल्लाका दुई सय ९४ विद्यालयमध्ये ९९ विद्यालयमा सरकारी दरबन्दीका शिक्षक छैनन्। यस्ता विद्यालयमा बालबालिकाको दिवाखाजा, पाठ्यपुस्तक वा भौतिक पूर्वाधारका नाममा आउने रकम निर्णय गरेरै शिक्षकलाई तलब लिने गरिएको छ। यसले गर्दा पनि आर्थिक दुरुपयोगलाई प्रोत्साहन गर्ने गरेको जिल्ला शिक्षा विकास तथा समन्वय एकाइ प्रमुख देवकोटा बताउँछन्। यस्ता विद्यालयमा जाने बजेट कागजी प्रक्रिया मिलाएर खुलेआम दुरुपयोग हुने गरेको छ, हामीले चाहेर पनि रोक्न सक्ने अवस्था छैन, उनले भने। हुँदैन कारबाही अनियमितामा संलग्नलाई कारबाही नहुँदा आर्थिक सुशासनको पाटो कमजोर हुँदै गएको छ। कारबाही गर्ने निकायकै मध्यस्थतामा माफी दिने, रकम फिर्ता गर्न लगाउने काम हुन्छन्। अझ उदेकलाग्दो पक्ष त जिम्मेवार निकाय नै थाहा नपाएझैं गरी मौन बसिदिन्छन्। पञ्चमूलका प्रअले किर्ते हस्ताक्षर गरेर रकम हिनामिना गरेको सप्रमाण पुष्टि हुँदासमेत उनीमाथि कारबाही भएन। बरु रकम फिर्ता गर्न लगाइयो। हामीले भ्रष्टाचारसम्बन्धी मुद्दा दायर गर्ने निर्णय गरेपछि उहाँले भदौ १० सम्म सबै रकम विद्यालयको खातामा जम्मा गर्ने तमसुक गर्नुभएको छ, विद्यालय व्यवस्थापन समितिका अध्यक्ष बमले भने, तर अहिलेसम्म रकम दाखिला भएको छैन। कर्णाली आधारभूत विद्यालयका प्रअ शाहीले घुस लगेको प्रकरणमा समेत सम्बन्धित स्थानीय तह र जिल्ला शिक्षा विकास तथा समन्वय एकाइ कार्यालय मौन बसेका छन्। बरु दुवै निकायले प्रअ शाहीलाई रकम फिर्ता गर्न आदेश दिए। खाँडाचक्र नगरपालिकाका नगर प्रमुख जसीप्रसाद पाण्डेले त आफ्नै नगरपालिकाको विद्यालयमा भएको अनियमितताबारे अनभिज्ञता व्यक्त गरे। यसबारे मलाई जानकारी छैन, के रहेछ बुझौंला, उनले भने। आर्थिक अनियमितता गर्नेमाथि कडा कारबाही नहुँदा उनीहरू उक्त कार्य नगरेको भन्दै समाजमा शिर ठाडो पारेर हिँड्ने गरेका छन्। यसले गर्दा अन्य व्यक्ति र उनीहरूलाई नै पुनः आर्थिक अनियमिततामा संलग्न हुन प्रेरित गर्ने गरेको छ। अन्नपूर्ण पोस्ट्सँगको सम्पर्कमा आएका पञ्चमूल र कर्णाली आधारभूत विद्यालयका प्रअहरूले अनियमितता र घुस प्रकरणमा आफ्नो संलग्नता अस्वीकार गरे। कोरोना कालमा पनि दुरुपयोग कोरोनाको विश्वव्यापी महामारीले आक्रान्त पारेको बेलामा समेत विद्यालयको आर्थिक सुशासनमा सुधार भएन। सरकारले लकडाउनका कारण विद्यालय बन्द भएपछि वैकल्पिक शिक्षाका लागि पठाएको बजेट कामै नगरी सकिएको छ। सरकारले सिकाइलाई निरन्तरता दिन वैकल्पिक शिक्षाका लागि प्रत्येक स्थानीय तहलाई ३ लाखका दरले बजेट दिएको छ। तर जिल्लाका कुनै पनि विद्यालय (स्थानीय तह) ले वैकल्पिक सिकाइ कार्यक्रम सुरु गरेनन्। बरु उक्त पाठ्यपुस्तक खरिद गरिएको भनेर खर्च गरिएको छ। पचालझरना गाउँपालिकाका शिक्षा शाखा प्रमुख नमराज शाहीले २ लाख ५० हजार रुपैयाँबाट बालशिक्षाका पाठ्यपुस्तक खरिद गरिएको बताए। शुभकालिका गाँउपालिकाले भने २ लाख रुपैयाँ रेडियो कक्षा सञ्चालनका लागि खर्च गरेर बाँकी रकम मास्क, सेनिटाइजरमा खर्च भएको गाउँपालिकाका शिक्षा शाखा प्रमुख नमराज आचार्यले बताए। महाबै गाउँपालिका, खाँडाचक्र नगरपालिका, सान्त्रीत्रिवेणी गाउँपालिकाले पनि वैकल्पिक शिक्षाको बजेट सेनिटाइजर, थर्मलगन, मास्क, साबुन खरिदमा खर्च गरेका छन्। पलाँता र नरहरिनाथ गाउँपालिकाले भने बजेट खर्च नगरी फिर्ता पठाएका छन्।"
धरानको कोभिड अस्पतालको अनियमिततामाथि अख्तियारको छानविन,"धरान : बीपी कोइराला स्वास्थ्य विज्ञान प्रतिष्ठान धरानको कोभिड अस्पतालमा संक्रमित बिरामीको उपचार प्रभावकारी नभएको उजुरी परेपछि अख्तियारले छानविन थालेको छ । अख्तियार दुरुपयोग अनुसन्धान आयोगको कार्यालय इटहरीबाट आएको टोलीले सोमबार रातीसम्म कोभिड अस्पतालमा छानविन गरेको हो । कोभिड अस्पताल संचालनका लागि संघीय सरकार र प्रदेश सरकारले दिएको करोडौं रकममा प्रतिष्ठानका उपकुलपति डा ज्ञानेन्द्र गिरीलगायतका पदाधिकारीहरुले कमसल औषधि उपकरण खरिद गरी आर्थिक अनियमितता गरेको उजुरीका आधारमा अख्तियारको टोली कोभिड अस्पतालमा गएर स्थलगत निरीक्षण गरी छानविन प्रक्रिया अगाडि बढाएको छ । कोभिड अस्पतालमा खरिद गरिएका १० भेन्टिलेटरमध्ये ६ वटा बिग्रिएको र बिरामीले उपचार नपाएको विषय बाहिर आएपछि अख्तियारको टोलीले कोभिड अस्पतालको स्थलगत निरीक्षण समेत गरेको हो । कोभिड अस्पताल संचालन भएपछि बिरामीको उपचारलाई प्रभावकारी नबनाएको र उपचारमा संलग्न चिकित्सक नर्स र कर्मचारीलाई आवश्यक स्वास्थ्य सामग्री र खानपिनको व्यवस्था समेत नगरेको भन्दै प्रतिष्ठान व्यवस्थापनविरुद्ध चिकित्सकले विरोध जनाएका थिए । प्रतिष्ठानमै उपचाररत सुनसरीका एक जनप्रतिनिधिले कोभिड अस्पतालको सेवा सन्तोषजनक नभएको गुनासो समेत गरेका छन् । कोभिड अस्पताल संचालन गर्नु अगाडि आवश्यक भेन्टिलेटर र अन्य औषधि उपकरण खरिद गर्दा आर्थिक अनियमितता भएको र खरिद गरिएका भेन्टिलेटर दुई महिना नपुग्दै बिग्रिएर काम नलाग्ने भएपछि अख्तियारले स्थलगत निरीक्षण गरी छानविन अगाडि बढाइएको अख्तियार इटहरीका प्रमुख प्रकास पौडेलले बताए। उनले शंकास्पद खरिद प्रक्रियाका सबै विवरण माग गरिएको पनि बताएका छन् । कोभिड अस्पतलामा चहिने औषधि उपकरण खरिद गर्दा चोरबाटो अबलम्बन गरी विशेष अदालतमा विचाराधिन भ्रष्टाचार मुद्दा खेपिरहेका धरानका व्यवसायी चेतन अग्रवालसँग प्रतिष्ठानका उपकुलपति डा ज्ञानेन्द्र गिरीले मिलेमतो गरी कमसल उपकरण खरिद गरेको खुलासा भएपछि अख्तियारको टोलीले स्थलगत छानविन थालेको बताइएको छ । कोभिड अस्पतालमा आवश्यक औषधि उपकरण खरिद गर्दा प्रतिष्ठानका रजिष्ट्रार र निर्देशकको सिरफारिसका आधारमा मात्र उपकुलपतिले स्वीकृत गरी टेन्डर गरी खरिद गर्नुपर्ने प्रावधान छ । तर, गिरीले प्रक्रिया मिचेर आफूखुसी औषधि उपकरण खरिद गरेर कोभिड अस्पतालमा कार्यरत चिकित्सकलाई समेत विभिन्न प्रकारका दबाब दिएपछि चिकित्सक समेत असन्तुष्ट बनेका थिए । उपकुलपति गिरीकै अवैध क्रियाकलापका कारण कोभिड अस्पताल प्रमुख कृष्णा पोखरेलले राजीनामा दिएकी छिन् । प्रतिष्ठानको खरिद शाखा प्रमुख विष्णु चापागाईलाई औषधि उपकरण खरिदमा असहयोग गरेको भन्दै गिरीले उनलाई कोरोना संक्रमित भएर आइसोलेसनमा बसेकै बेला अन्य शाखामा सरुवा गरेका छन् । प्रतिष्ठानमा औषधि खरिद गर्ने अधिकार रजिष्ट्रार र अस्पताल निर्देशकलाई मात्र हुने भएपनि उपकुलपति डा गिरीले दुवैजनाको अधिकार खोसेर आफै कोभिड अस्पतालमा चाहिने औषधि उपकरण खरिद गरेका छन् । उपकुलपति गिरीले प्रतिष्ठानका रजिष्ट्रार मोहनचन्द्र रेग्मी र निर्देशक गौरीशंकर साहको समेत अधिकार खोसेका छन् । साहले प्रतिष्ठानको नियमावलीले दिएको अधिकार नै उपकुलपति गिरीले खोसेर अवैध काम गरेको बताएका छन् । उपकुलपति गिरी भने कोरोनाको महामारीमा समेत कार्यालय नबसी काठमाडौं बस्ने गरेका छन् । गिरी नियमित कार्यालयमा नबसेकै कारण प्रतिष्ठान संचालनमा समेत समस्या परेको छ । गिरी नियमित कार्यालयमा नबसेकै कारण चिकित्सक, नर्स र कर्मचारीको बढुवा प्रक्रिया समेत रोकिएको र वृद्धि भएको तलब समेत नपाएको प्रतिष्ठानको मेडिकल एण्ड डेन्टल फ्याकल्टी वेल्फेयर सोसाइटीका अध्यक्ष डा विष्णु पोखरेलले बताए। कार्यालयमा नियमित नबसेको र आर्थिक अनियमितताका विषयमा पटकपटक फोन सम्पर्क गर्दा गिरीले फोन उठाएनन् ।"
खुला सीमाबाट आउजाउ,"विराटनगर : भारतसँगका मुख्य सीमा नाका बन्द छन्। तर, प्रदेश १ का झापा, मोरङ र सुनसरीका खुला स्थानबाट नेपाल भित्रिनेको लर्को अझै घटेको छैन। दसैंलगायत चाडपर्व नजिकिएसँगै भारतबाट आउने क्रम नरोकिँदा प्रदेश १ मा कोरोना भाइरस तीव्र गतिमा फैलिएको छ। कोरोना संक्रमण नपुगेको जिल्ला प्रदेशमा छैन। नेपाल प्रहरी र सशस्त्र प्रहरीले चैतदेखि जेठसम्म सिमानामा दैनिक गस्ती गर्थे। त्यो क्रम रोकिएपछि खुला सीमाबाट नेपाल आउन सहज देखिएको छ। भारतबाट नेपाल छिर्नेहरू सोझै घरसम्म पुग्ने गरेका छन्। सुरक्षाकर्मी मुख्य नाकामा मात्रै बस्ने गरेका छन्। विराटनगरको जोगबनी नाकाको प्रवेशद्वारनजिकै सशस्त्र र नेपाल प्रहरीले कडाइ गरेको देखिन्छ। तर, एक किलोमिटर नजिकै रहेको इस्लामपुरबाट दैनिक हजारौं संख्यामा खाद्यान्न सामग्री लिन नेपाली सहजै भारत प्रवेश गर्ने गरेका छन्। भारतबाट नेपाल छिर्नेको लर्को उस्तै देखिन्छ। विराटनगरको एकीकृत भन्सार जाँच चौकी (आईसीपी) उत्तर र विराटनगर भन्सार दक्षिणमा रहेको इस्लामपुर नाकामा सीमा वारपार गर्ने नागरिकको घुइँचो कुनै दिन नघटेको विराटनगर११ का प्रजन थापा बताउँछन्। मेरो आफन्तको घर त्यो सिमाना नजिकै छ। म त्यहाँ जाँदा पहिले अचम्म लाग्यो, उनी भन्छन्, अन्य क्षेत्रमा कडाइ भए पनि यो नाकाबाट हुलका हुल नागरिक नेपाल ओहोरदोहोर गर्छन्। यहाँ कुनै सावधानी र रोकछेक देख्दिनँ। इलाका प्रहरी कार्यालय रानीबाट १ किलोमिटर दक्षिणमा रहेको यस नाकाबाट नियमित ओहोरदोहोर हुँदा प्रदेश र संघीय सरकार मौन रहेको स्थानीय जनप्रतिनिधि गुनासो गर्छन्। सीमामा कडाइ गर्ने अधिकार प्रदेश र केन्द्र सरकारलाई छ। हामीले बारम्बार भन्दा पनि अझै यसरी खुला सिमानाको फाइदा उठाउनेलाई प्रदेश र केन्द्र सरकारले रोक्न सकेन, विराटनगर महानगरपालिकाका मेयर भीम पराजुली भन्छन्, हाम्रो आग्रह लत्याउँदा अहिले यो अवस्था उत्पन्न भएको छ। मोरङ सुनवर्षीका राकेश सुनार यसै नाकाबाट सोमबार नेपाल भित्रिए। यसरी आपू नेपाल भित्रिनु बाध्यता भएको उनको भनाइ छ। नेपाल प्रहरी र सशस्त्र प्रहरीले पछिल्लो समय खुला सीमाबाट आउजाउ रोक्न ध्यान नदिएको सीमा क्षेत्रका नागरिकको आरोप छ। स्थानीयले रानीका प्रहरी निरीक्षक दीपक थापालाई यो विषयमा जानकारी गराए पनि ध्यान नदिएको गुनासो छ। प्रहरी निरीक्षक थापा भने आफू सो समय बिरामी भएर बसेकाले जानकार नरहेको बताउँछन्। मोरङका प्रहरी उपरीक्षक सन्तोष खड्का आवश्यक काम देखाएर पनि सीमा वारपार गर्न छुट नदिइएको दाबी गर्छन्। प्रदेश १ सरकारका प्रवक्तासमेत रहेका आन्तरिक मामिला तथा कानुन मन्त्री हिक्मतकुमार कार्की केन्द्र सरकारसँगको समन्वयमा सीमा नाका कडा गरिएको र योभन्दा कडाइ गर्न अब नसकिने बताउँछन्।"
नक्कली छोरा बनेर ठगी,"काठमाडौं : नक्कली कागजात बनाएर ५० करोड मूल्य पर्ने जग्गा ठगी गरेको आरोपमा ३३ वर्षीय केवलप्रताप जंगबहादुर राणा पक्राउ परेका छन्। ललितपुर महानगरपालिका१३ कुसुन्तीका राणाले नक्कली छोरा बनेर पर्साकी कमलादेवी राजभण्डारीका नाममा रहेको जग्गा हडपेको आरोप प्रहरीले लगाएको छ। प्रहरीको केन्द्रीय अनुसन्धान ब्युरोले वीरगन्ज महानगरपालिका५ मा रहेको चार कित्ता क्रमशः ३, ७१, १४३ र १८६ मा बनेको घरसमेतको जग्गा ठगी गरेको अनुसन्धानका क्रममा खुलेको जनाएको छ। राणाले मालपोतका कर्मचारीसँगको मिलेमतोमा जग्गा आफ्नो नाममा ल्याएर वीरगन्जकै गिरिधारी लाल अग्रवालबाट ५० लाख रुपैयाँ बैना लिएका थिए। ब्युरो प्रमुख डीआईजी सहकुलबहादुर थापाले राणाले अग्रवाललाई ठग्न आफूलाई मुकेशराज भण्डारी भनेर चिनाएको पाइएको बताए। राणाले जिल्ला प्रशासन कार्यालय ललितपुरबाट मुकेश राजभण्डारीकै नाममा ४७४३ नम्बरको नक्कली नागरिकता लिएको पाइएको डीआईजी थापाको भनाइ छ। राणाले आफू जग्गाधनी कमलादेवीको छोरा भन्दै ललितपुर जिल्ला प्रशासन कार्यालयबाट नक्कली नागरिकता बनाएको अनुसन्धानका क्रममा खुलेको छ। त्यति मात्र होइन, आफू मुकेश राजभण्डारी भएर राजेश राजभण्डारी, रुपेश राजभण्डारी र कमला राजभण्डारीका नामको नक्कली नागरिकतासमेत उनीसँग फेला परेको छ। राजेशले ब्युरोमा जग्गा किर्ते भएको जाहेरी दिएका थिए। राणाले कमला राजभण्डारी र कमलादेवी राजभण्डारी एकै भएको किर्ते कागजसमेत बनाएको प्रहरी अनुसन्धानबाट खुलेको छ। राणाले मुकेश राजभण्डारीका नाममा जग्गा नामसारी गर्न अस्ट्रेलियास्थित नेपाली राजदूतावासबाट राजेश र रुपेशले दिएको मञ्जुरीनामासमेत किर्ते गरेको पाइएको छ। डीआईजी थापाले मुकेशका नाममा जग्गा आएपछि राणाले कम्पनी रजिस्ट्रार कार्यालयमा गंगा ट्रेडर्स नामक कम्पनीसमेत दर्ता गरेको पाइएको बताए। उनका अनुसार त्यही कम्पनीका नाममा राणाले विभिन्न बैंक तथा वित्तीय संस्थाबाट कर्जा निकाल्दै आएको पाइएको छ। ठग्नका लागि राणाले धेरै कागजात किर्ते गरेको पाइयो, डीआईजी थापाले भने, ललितपुर महानगरपालिका वडा नम्बर ३ बाट जग्गाधनी कमलादेवी राजभण्डारी र उनका पति गोपाल राजभण्डारीको मृत्युदर्ताको प्रमाणपत्रसमेत किर्ते गरेका रहेछन्। अग्रवाल घरजग्गा हेर्न पुग्दा स्थानीयले जग्गाधनी अरू नै रहेको बताएपछि मात्रै ठगीको रहस्य खुलेको थियो। ब्युरोका अनुसार राणा यसअघि पनि विभिन्न अपराधमा मुछिएका अभियुक्त हुन्। उनी क्रेडिक कार्ड ठगी घटनामा २०७० कात्तिक ३ गते पक्राउ परेका थिए। जिल्ला प्रहरी कार्यालय ललितपुरले ठगी मुद्दा चलाएको थियो।"
कर्णाली कलह किन ?,"सुर्खेत : कर्णालीमा प्रदेश सरकार गठन भएको फागुनमा तीन वर्ष पुग्दै छ। दुई तिहाइभन्दा बढी जनमत पाएको नेकपाले सरकारको नेतृत्व गरिरहेको छ। तर, सत्तारूढ सांसदहरू पूरै कार्यकाल एकढिक्का हुन नसक्दा कलह उत्कर्षमा पुगेको छ। परिणामतः आफ्नै पार्टीका सांसदहरूले मुख्यमन्त्री महेन्द्रबहादुर शाहीविरुद्ध अविश्वास प्रस्ताव दर्ता गराएका छन्। कर्णालीमा नेकपाभित्रको यो विवाद नयाँ भने होइन। प्रदेश सरकार गठन हुँदादेखि नै कर्णालीमा नेकपाभित्र विवाद र मतभेद थियो। चुनावी तालमेल गरेर पार्टी एकता गरेका तत्कालीन एमाले र माओवादीबीच प्रदेश सरकारको नेतृत्वमा भागबन्डा भएपछि विवादको बीउ रोपियो। कर्णालीमा पूर्वएमालेका २० र पूर्वमाओवादीका १३ सांसद छन्। जब कि प्रदेशमा सरकार गठन गर्न २१ सांसद भए पुग्छ। ४० सदस्यीय प्रदेश सभामा आधा अर्थात् २० जना सांसद भएका कारण तत्कालीन एमालेले सुरुदेखि नै प्रदेश सरकारको नेतृत्वमा दाबी गरेको थियो। संसदीय दलको नेतामा यामलाल कँडेल सर्वसम्मत चयन भए। केन्द्रमा नेताहरूबीच प्रदेश सरकारको नेतृत्वका लागि भागबन्डाको चर्चा चल्दै थियो। त्यही क्रममा तत्कालीन एमाले संसदीय दलको बैठकले निर्णय नै गयो, प्रदेश सरकारको नेतृत्व अरूलाई दिन सकिँदैन, जनमतका आधारमा एमाले नै प्रदेशमा पहिलो छ। अरूको नेतृत्व कुनै पनि हालतमा स्वीकार्न सकिँदैन, त्यसो गर्नु जनमतको अपमान हुन्छ। उक्त निर्णय पार्टी केन्द्रमा पनि पठाइयो। तर केन्द्रका नेताहरूबीच कर्णालीमा माओवादीलाई सरकारको नेतृत्व दिने सहमति भयो। केन्द्रले प्रदेशको आवाज नसुनेपछि अन्ततः यामलाल कँडेलले मुख्यमन्त्रीको दौड छाडे। २०७४ फागुन ३ गते तत्कालीन माओवादी संसदीय दलका नेता महेन्द्रबहादुर शाही मुख्यमन्त्री बने। केन्द्रले सुनुवाइ नगरेपछि पनि नेता कँडेलले आधाआधा कार्यकाल सरकारको नेतृत्व गर्ने प्रस्ताव मुख्यमन्त्री शाहीसँग राखेका थिए। तर कँडेलको उक्त प्रस्तावलाई मुख्यमन्त्री शाहीले पनि सुनेनन्। संसद्मा आधा सांसद हुँदा पनि सरकारको नेतृत्व गर्न नपाएपछि पूर्वएमाले भित्रभित्रै चिडिएको थियो। तर पछिल्लो समय बजेट कार्यान्वयन, राजनीतिक नियुक्ति, आयोगको गठन तथा नियुक्ति र योजना छनोटमा मुख्यमन्त्री शाहीले प्रदेशको पार्टी कमिटी तथा संसदीय दललाई नै बेवास्ता गर्न थालेपछि आफूहरू अविश्वासकै प्रस्ताव ल्याउन बाध्य भएको संसदीय दलका प्रमुख सचेतक गुलावजंग शाह बताउँछन्। सांसद धर्मराज रेग्मी भन्छन्, कर्णालीमा यो समस्या आजैको होइन, हामीले प्रदेश सरकारबारे बारम्बार संसदीय दल र पार्टीमा कुरा उठाएका हौं। तर, न मुख्यमन्त्रीले हाम्रा कुरा सुने, न त पार्टी केन्द्रले नै यहाँको आवाज सुन्यो। सरकार सञ्चालनमा वर्तमान नेतृत्व कमजोर बनेको र सरकारका कारण प्रदेशमा पार्टी नै अलोकप्रिय बन्न थालेपछि आफूहरू निकास निकाल्न अग्रसर भएको उनको भनाइ छ। बारम्बार जानकारी गराउँदा पनि पार्टी केन्द्रले चासो नदिएका कारण प्रदेशमै समस्या समाधान गर्न आफूहरू जुटेको उनको दाबी छ। कर्णालीमा मुख्यमन्त्री नपाएपछि पूर्वएमाले खेमा असन्तुष्ट भएको जानकारी पार्टीका शीर्ष नेताहरूलाई थियो। तर त्यसको सम्बोधन शीर्ष नेतृत्वले समयमै गर्नर्को साटो दबाएर राख्न खोज्दा कर्णालीमा नेकपाभित्रको विवाद र असन्तुष्टि छताछुल्ल भएको हो। कहाँ चुके मुख्यमन्त्री ? पार्टी एकता भएपछि पनि मुख्यमन्त्री शाहीप्रति नेकपाभित्र एउटा पक्षको असन्तुष्टि कायमै थियो। अघिल्लो वर्ष बैंकिङ कसुरमा मुछिएपछि तत्कालीन भौतिकमन्त्री खड्कबहादुर खत्रीलाई मुख्यमन्त्री शाहीले बर्खास्त गरिदिए। खत्री नेता यामलाल कँडेल निकट हुन्। मुख्यमन्त्रीले कँडेलसँग समन्वय नै नगरेर हतारमा मन्त्रीलाई बर्खास्त गरेपछि दलभित्र थप चिसो बढेको सांसदहरू बताउँछन्। साविक एमालेको भागमा परेको भौतिक मन्त्रालय एक वर्षदेखि मुख्यमन्त्री आफैंले राखेका छन्। उक्त मन्त्रालयमा मन्त्री नियुक्त गर्न पूर्वएमाले पक्षले बारम्बार मुख्यमन्त्रीलाई दबाब दियो। पार्टीको प्रदेश भेलामा सुर्खेत आएका नेकपा अध्यक्ष प्रचण्ड, वरिष्ठ नेता माधवकुमार नेपाल र महासचिव विष्णु पौडेलसमक्ष यो विषय पुग्यो। शीर्ष नेताहरूले मुख्यमन्त्री शाहीलाई भेटेरै तत्काल भौतिक मन्त्री नियुक्त गर्न निर्देशन दिए। तर मुख्यमन्त्री शाहीले हालसम्म नियुक्त नगरेर आफंैले सम्हालेका छन्। अधिकांश सांसदले त्यही मन्त्रालय ताकेका थिए। तर मुख्यमन्त्रीले बेवास्ता गरेपछि सांसदहरू उनीप्रति थप असन्तुष्ट बने। यही मुद्दामा पनि मुख्यमन्त्री शाही चुके। र पूर्वएमालेलाई एक ठाउँमा हुने वातावरण मुख्यमन्त्री आफैंले मिलाइदिए। त्यतिमात्र होइन, मुख्यमन्त्री शाहीमाथि पछिल्ला दुई वर्षको बजेट कार्यान्वयन र विनियोजनामा पनि आफ्नै सांसदहरूले चर्को असन्तुष्टि पोखे। केन्द्र सरकारले दिएको अनुदान नै खर्च गर्न नसकेको, प्रदेश पार्टी कमिटी र संसदीय दललाई अटेर गरेको, हालसम्म प्रदेश लोक सेवा आयोग, खेलकुद परिषद्लगायत आयोग गठन नगरेको, राजनीतिक नियुक्तिमा एकलौटी गरेको, योजना आयोगलाई निरीह बनाएको, बजेट रकमान्तर गरेर दुरुपयोग गरेको, विकास खर्च नै गर्न नसकेकोलगायत दर्जनौं आरोप मुख्यमन्त्रीमाथि आफ्नै सांसदहरूले लगाए। तर मुख्यमन्त्री शाहीले ती आरोपको खण्डन गर्न र आफ्नै दलका सांसदहरूलाई रिझाउने प्रयाससम्म गरेनन्। अन्ततः असन्तुष्टिहरू चुलिएपछि सांसदहरूले आफ्नै दलका नेताविरुद्ध अविश्वास प्रस्ताव दर्ता गरे। प्रदेश सभामा नेकपाका ३३ सांसद छन्। तिनमा पूर्वएमालेका २० र पूर्वमाओवादीका १३ जना छन्। तर अन्तरसंघर्ष चल्दै गर्दा मुख्यमन्त्री शाहीले आफ्नै सहकर्मीहरूलाई साथमा राख्न सकेनन्। पूर्वएमाले पक्षको असन्तुष्टि बढ्दै जाँदा मुख्यमन्त्री शाहीलाई आफ्ना सहकर्मी अर्थात् पूर्वमाओवादीकै सांसदले समेत साथ छाडे। यसको फाइदा पूर्वएमाले पक्षले उठायो। पूर्वमाओवादीका तीन सांसदले पनि अविश्वास प्रस्तावमा हस्ताक्षर गरेका छन्। यसले नेकपाको आन्तरिक समीकरण नै बदल्यो। पूर्वएमाले पक्षले मात्र अविश्वास प्रस्ताव ल्याएको भन्ने आरोप चिर्न पनि मुख्यमन्त्री शाही असफल बनेका छन्। साविक माओवादीकै सांसदलाई साथमा राख्न चुकेपछि मुख्यमन्त्री थप संकटमा परेका हुन्। दुई नेताबीच समन्वय अभाव कर्णालीमा नेकपाभित्रको विवादको मुख्य जड भनेको दुई नेताबीच समन्वयको अभाव हो। पार्टी एकता भए पनि नेकपामा अहिले पनि साविक एमाले र माओवादीकै ह्याङ कायमै छ। कर्णाली प्रदेश सभामा साविक एमालेको नेतृत्व कँडेल र साविक माओवादीको नेतृत्व मुख्यमन्त्री शाहीले गर्दै आएका छन्। तर यी दुई नेताबीच सरकार सञ्चालनमा समन्वय र सहकार्य नभएकै कारण अहिलेको अवस्था आएको हो। नेता कँडेल आफू मुख्यमन्त्री बन्न नसके पनि प्रदेश सरकार सञ्चालनमा आफ्नो सहभागिता चाहन्छन्। कँडेल निकट एक सांसदले भने, सरकारको नेतृत्वकर्ता त मुख्यमन्त्री हुनुहुन्छ, उहाँले नै समन्वय गर्नुपर्ने हो। पदमा नरहे पनि कँडेल हाम्रो नेता हो, उहाँको सहयोगबिना सरकार कसरी प्रभावकारी बन्न सक्छ ? उनले प्रदेश सरकार सञ्चालनमा मुख्यमन्त्रीले साविक माओवादीलाई मात्र च्यापेका कारण अहिलेको अवस्था आएको बताए। पहिलेबाटै दुई नेताबीच समन्वय र सहकार्य भएको भए विवाद नै नआउने भन्दै मुख्यमन्त्रीले कँडेललाई असहयोगीका रूपमा मात्र चित्रण गर्दा समस्या भएको उनको दाबी छ। मुख्यमन्त्री शाहीनिटक सांसद गोपाल शर्मा भने अहिले पनि समन्वय र सहकार्यबाटै समस्या समाधान गर्न सकिने बताउँछन्। उनले भने, नेकपा ठूलो पार्टी हो, सांसदको संख्या पनि धेरै छ। हरेकका आफ्नै आकांक्षा र चाहना छन्, यस्तो अवस्थामा सबैलाई सन्तुष्ट बनाउन सम्भव भएन। यद्यपि उनले नेकपाका सबै सांसद जिम्मेवार भएकाले सरकार सफल बनाउन लाग्नुपर्ने बताए। पार्टीको आन्तरिक समस्या भएकाले आफूहरू छलफल र सहकार्यकै पक्षमा रहेको उनको भनाइ छ। नेकपाको भविष्य भोलि पनि रहेकाले अवसरहरू अहिल्यै नसकिएको उनले बताए। प्रमुख सचेतकबाट शाहलाई हटाइयो संसदीय दलका नेतासमेत रहेका मुख्यमन्त्री महेन्द्रबहादुर शाहीले दलका प्रमुख सचेतक गुलावजंग शाहलाई पदबाट हटाएका छन्। मुख्यमन्त्री शाहीले कामकाज सन्तोषजनक नभएको भन्दै प्रमुख सचेतक शाहलाई जिम्मेवारीबाट हटाइएको बताएका छन्। यसअघि संसदीय दलको नेताको हैसियतमा आफूले विधानअनुसार प्रमुख सचेतकमा शाहलाई नियुक्त गरेको र अहिले काम सन्तोषजनक नभएकाले हटाइएको मुख्यमन्त्री कार्यालयले सार्वजनिक गरेको पत्रमा उल्लेख गरिएको छ। आइतबार बहुमत सांसदले अविश्वास प्रस्ताव दर्ता गरेपछि दलको विधानअनुसार प्रमुख सचेतक शाहले मंगलबार संसदीय दलको बैठक बोलाएका थिए। त्यही बैठकबाट अविश्वास प्रस्तावबारे छलफल गराउने तयारी गरेका शाहलाई मुख्यमन्त्री शाहीले पदमुक्त गरेका हुन्। साथै दलका सचेतक सीताकुमारी नेपालीलाई प्रमुख सचेतकमा नियुक्त गरिएको छ। शाह पूर्वएमालेबाट निर्वाचित हुन् भने नेपाली पूर्वमाओवादी। यससँगै कर्णालीमा नेकपा संसदीय दलभित्रको विवाद थप उत्कर्षमा पुगेको छ। दुवै पक्षले छुट्टाछुट्टै संसदीय दलको बैठक डाकेका छन्। मुख्यमन्त्रीविरुद्ध अविश्वास प्रस्ताव दर्ता गरेको समूहले मंगलबार (आज) दिउँसो १ बजे दलको बैठक डाकेको छ। प्रमुख सचेतक शाहले भने, मलाई हटाउने अधिकार मुख्यमन्त्रीले गुमाइसक्नुभएको छ, उहाँ निलम्बनमा परेसरह हो। हामी मंगलबार नै बैठक बसेर प्रस्तावको टुंगो लगाउँछौं, अब कसैले रोकेर रोकिने विषय होइन। स्रोतका अनुसार यो पक्षले मंगलबार नै मुख्यमन्त्रीलाई दलको नेताबाट हटाउने तयारी गरेको छ। यस्तै मुख्यमन्त्री पक्षले भने कात्तिक ७ गतेका लागि दलको बैठक बोलाएको छ। शाहलाई हटाएपछि प्रमुख सचेतकमा नियुक्त भएकी नेपालीले भनिन्, दलभित्र यस्ता समस्या आउँछन्, यसलाई समाधान गर्न सकिन्छ। विधानअनुसार दलको बैठक बसेर छलफल हुन्छ, मिलेरै अगाडि बढ्छौं।"
सीमामा लुकिछिपी आउजाउले झनै जोखिम,"जनकपुरधाम सिरहा : चाडपर्व नजिकिएसँगै कोही भारतबाट घर फर्किंदैछन् त कोही किनमेल गर्न भारत आउजाउ गर्न थालेका छन्। यस्तोमा मुख्य नाका उनीहरूको रोजाइमा पर्दैन। लुकिछिपी आउजाउ गर्छन्। खुला सीमाका कारण आवतजावत रोकिएको छैन। कोरोना महामारीका बेला पनि सतर्कता नअपनाई आवतजावत गरिरहेको सीमावर्ती गाउँका स्थानीय सुनाउँछन्। प्रहरीले जति निगरानी बढाए पनि वैकल्पिक बाटो अपनाएर आउजाउ चलिरहेको सिरहा नगरपालिका माडरका नरेश बरबरिया सुनाउँछन्। सिरहाको मुख्य नाका हो, माडर। यस नाकाबाट भित्रिनेलाई नेपाली सेनाको कन्ट्रोलमा रहेको होल्डिङ सेन्टरमा राखी सम्बन्धित स्थानीय तहमा पठाउने गरिएको सशस्त्र प्रहरी सिरहाका सूचना अधिकारी विनोद थापाले बताए। व्यापारीले पनि लुकिछिपी सामान वारिपारि गर्ने गरेको सुकचैनाका दीपेन्द्र यादवले सुनाए। सांस्कृतिक सम्बन्धले पनि आउजाउ नरोकिएको उनले बताए। धनुषामहोत्तरी मात्र होइन, भारतीय सीमावर्ती क्षेत्रसँग जोडिएका प्रदेश २ का अधिकांश जिल्लामा भारतबाट नेपाल र नेपालबाट भारत जानेको संख्या बढ्दो छ। दैनिक हजारौंको संख्यामा आवतजावत हुने गरेको पाइन्छ। नेपाल र भारतका अधिकारीबीचको छलफलपछि अत्यावश्यक अवस्थामा जाँचबिना सीमामा ओहोरदोहोर गर्न रोक लगाइने सहमति भए पनि जेकजाँचको कुनै व्यवस्था हुन नसकेको महोत्तरीका प्रमुख जिल्ला अधिकारी कृष्णबहादुर कटवालले जानकारी दिए। संक्रमितको संख्या ह्वातै बढ्नुमा सीमामा व्यापक ओहोर दोहार, भौतिक दूरी कायम हुन नसक्नु, संक्रमित पहिचान तथा व्यवस्थापनमा हेलचेक्य्राइँ कारक रहेको जनस्वास्थ्यका वरिष्ठ प्रशासक विजय झाको भनाइ छ।"
नेपालभारत नियमित बैठकै ठप्प,"काठमाडौं : नेपाल र भारतबीच यो वर्ष सीमासम्बन्धी नियमित बैठक हुन सकेको छैन। भारतको आनाकानीका कारण बाउन्ड्री वर्किङ ग्रुप (बीडब्लूजी)को बैठक नबसेको हो। नेपालमा हुनुपर्ने बैठक बस्न नेपालले दुईपटक भारतलाई प्रस्ताव गरेको छ। परराष्ट्र मन्त्रालयकी प्रवक्ता सेवा लम्साल नेपालले बैठकको मिति तोकेर प्रस्ताव पठाए पनि भारतका तर्फबाट कुनै प्रतिक्रिया नआएको जानकारी दिइन्। सेप्टेम्बरमा बैठकको मिति तोकेर नेपालले प्रस्ताव पठाएको थियो। यसअघि हामीले प्रस्ताव पठाएको थियौं तर बैठक गर्न सकेनौं, प्रवक्ता नेपालले भनिन्। उनले पछिल्लोे प्रस्तावको प्रतिक्रिया छिट्टै आउने आशा व्यक्त गरिन्। विगतमा अगस्ट अन्तिम र सेप्टेम्बर पहिलो साता बीडब्लूजीको बैठक हुने गरेको थियो। एक वर्ष नेपाल र अर्को पटक भारतमा बैठक सञ्चालन हुँदै आएको छ। गत वर्ष अगस्ट अन्तिम साता (२८३०) भारतको उत्तराखण्डको राजधानी देहरादुनमा बैठक बसेको थियो। भारतले वर्षौंदेखि अतिक्रमण गरेका लिम्पियाधुरा, लिपुलेक र कालापानीलाई नेपालले आफ्नो नक्सामा समेटेपछि भारतीय पक्ष रुष्ट हुँदै आएको छ। भारतले सामान्य संवादै बन्द गरेको थियो। भारतले २०७६ कात्तिक १६ मा नेपाली भूभाग लिम्पियाधुरा, लिपुलेक र कालापानी समेटेर नक्सा जारी गरेपछि नेपालले ती भूभाग आफ्नो भएको धारणा सार्वजनिक गरेको थियो। लिम्पियाधुरासहित भूभाग आफ्नो भएको नेपालको अडानपछि भारत असन्तुष्ट रहँदै आएको छ। नेपालले मिति तोकेर वार्ता प्रस्ताव गरे पनि भारतले त्यसलाई महत्व दिएको छैन। पूर्वप्रधानमन्त्री माधवकुमार नेपाललाई प्रमुख दूत बनाएर पठाउने नेपालको प्रस्तावलाई भारतले स्वीकारसमेत गरेन। उल्टै नेपालको भूभाग भएर मानसरोवर जाने बाटो उद्घाटन गर्यो। त्यसपछि नेपालले नयाँ नक्सा जारी गरेको हो। तब लामो समय संवादहीनताको अवस्था नै रह्यो। भारतको गणतन्त्र दिवसमा प्रधानमन्त्री केपी शर्मा ओली र भारतीय समकक्षी नरेन्द्र मोदीबीच संवाद भएपछि वार्ता ढोका खुलेको अनुमान गरिएको थियो। तर, त्यसपछि वार्ताको तयारी भइरहेको जनाइए पनि सीमासम्बन्धी कुनै वार्ता, बैठक हुन सकेको छैन। अनौपचारिक संवाद र भेटघाट जारी रहेको परराष्ट्र मन्त्रालय स्रोतले जनाएको छ। भारतले कोभिडको निहुँ बनाएर संवाद टार्दै आएको छ। उसले अन्य देशसँगका सीमा समस्याका विषयमा भने लगातार वार्ता गरिरहेको छ। चीनसँगको सीमा विवादमा सैनिकस्तरदेखि विदेश मन्त्रीस्तरमा पनि वार्ता भएर सम्झौता पनि गरिरहेको छ। तर, नेपालसँग उसले वार्ताको चासोसम्म देखाएको छैन। नियमित हुने प्राविधिकस्तरको बैठक, संवादमा पनि सहभागी हुन इच्छा देखाएको छैन। दुवै देशबीच सीमासम्बन्धी प्राविधिक कार्यलाई निरन्तरता दिन सन् २०१४ मा संयुक्त बीडब्लूजी गठन गरिएको थियो। बैठकमा नेपालको नेतृत्व नापी विभागका महानिर्देशकले गर्छन्। भारतबाट सर्भेयर जनरलका लेफ्टिनेन्ट जनरलले नेतृत्व गर्ने गरेका छन्। बीडब्लूजीमा विभागका उपमहानिर्देशक (स्थल रूप नापी महाशाखा), परराष्ट्र, गृह, भूमि व्यवस्था, सहकारी तथा गरिबी निवारण, कानुन, न्याय तथा संसदीय मामिला, रक्षा मन्त्रालय, सशस्त्र प्रहरी, राजदूतावासका प्रतिनिधि हुन्छन्। सन् २०१४ जुलाई २५ देखि २७ सम्म (२०७१ साउन ९११) बसेको नेपाल भारत परराष्ट्र मन्त्रीस्तरीय संयुक्त आयोगको तेस्रो बैठकले बीडब्ल्यूजीलाई यथाशीघ्र कार्य प्रारम्भ गर्न निर्देशन दिएको थियो। त्यसपछि सन् २०१४ सेप्टेम्बर १७१९ (२०७१ असोज १३) सम्म काठमाडौंमा बैठक भएको थियो। बीडब्ल्यूजीको पहिलो बैठकले आफ्नो कार्यक्षेत्र तयार गर्नुका साथै आवश्यक संयन्त्र निर्माण गरी नेपालभारत सीमासम्बन्धी कार्यलाई निरन्तरता दिँदै आएको छ।"
साना नाकाबाट सहज,"नेपालगन्ज भैरहवा : लुम्बिनी प्रदेशका बेलहिया र नेपालगन्ज नाकाबाट सयौं नागरिक दैनिक भित्रिइरहेका छन्। रुपन्देहीको बेलहिया नाकामा केही कडाइ गरिए पनि अन्य ठाउँबाट आवतजावत निर्बाध भइरहेको छ। जिल्लाका साना नाकाबाट जुनसुकै बेला भारत आउजाउ गर्न सकिन्छ। मर्चवार, लुम्बिनी, धकधई क्षेत्रका नाका खुला छन्। यस क्षेत्रका नाकाबाट आउजाउ गर्दा कुनै किसिमको रोकछेक छैन। रोजगारीका सिलसिलामा भारतमा रहेका नेपाली दसैं नजिकिएसँगै स्वदेश फर्किन थालेका छन्। भारतबाट फर्किएका नेपाली बेलहिया नाकामा सुरक्षाकर्मीलाई नाम र ठेगाना टिपाएर आआफ्ना गन्तव्यतर्फ गइरहेका छन्। सीमामा स्वास्थ्य परीक्षण हुँदैन। रुपन्देहीको इलाका प्रहरी कार्यालय बेलहियाका प्रहरी निरीक्षक ईश्वरी अधिकारीका अनुसार भारतबाट दैनिक औसतमा ५ सय नेपाली भित्रिरहेका छन्। नेपालबाट दैनिक औसतमा अढाई सय नेपाली र भारतीय भारत गइरहेका छन्। रुपन्देहीका प्रमुख जिल्ला अधिकारी पीताम्बर घिमिरेले सीमाबाट आवतजावतमा कडाइ गरिएको दाबी गरे। सीमापारि बजारमा पेन्सन, औषधिउपचारलगायत ६ वटा अत्यावश्यक कामका लागि आउजाउ भएको हुनसक्ने घिमिरेको भनाइ छ। भारतबाट आएका नेपालीको सीमामा शरीरको तापक्रम जाँच गरी सम्बन्धित जिल्लामा सम्पर्क गरेर पठाउने गरिएको उनले बताए। क्यान्सरपीडित पत्नी चन्द्रकला विकको उपचारका लागि भारतको चण्डीगढबाट सोमबार काठमाडौं आउँदै गर्दा सुर्खेतका विजय विकलाई सीमामा सास्ती हुन्छ कि भन्ने चिन्ता थियो। उनले अस्पतालका सबै कागजात बोकेका थिए। यात्रा गर्दा थाकेकी पत्नीलाई एक दिन नेपालगन्जमा आराम गर्न दिएर काठमाडौं लैजाने उनको तयारी थियो। सीमा नाकाबाट उनी सहजै नेपालगन्जको होल्डिङ सेन्टरमा पुगे। काठमाडौं जान दाङको बस चढे। एक रात दाङ बसेर काठमाडौं जान्छु, उनले भने। इलाका प्रहरी कार्यालय जमुनाहाका इन्चार्ज प्रहरी नायब निरीक्षक विष्णु गिरीका अनुसार असोजका २५ दिनमा ११ हजार दुई सय २३ जनामात्र नेपाल प्रवेश गरेका छन्। हुलका हुल मान्छे नेपाल प्रवेश गर्दा प्रहरीले उनीहरूको रेकर्ड राखेको थिएन। धेरैजसो औषधि किन्न भारत गएको भन्छन्। नियमित रूपमा भारतीय औषधि खाने धेरै नेपाली पनि छन्। जान दिनै पर्यो। फर्कंदा किनमेल गरेको पनि भेटिन्छ। यही चुनौती हो, इन्चार्ज गिरीले भने। झन्डै दुई घण्टा अवधिमा प्रहरीलाई अनुनय विनय गर्ने र चाकडी गर्ने धेरै भेटिएका थिए। धेरै जना एकसाथ नेपाल प्रवेश गर्न खोज्दा प्रहरीले लाठी देखाएर पनि भगाउँथ्यो। कोरोनाको उच्च जोखिममा रहेको भारतबाट आउने व्यक्तिलाई सीमामा कतै पनि स्वास्थ्य परीक्षण गरेको पाइएन। बाहिरी जिल्लाका व्यक्तिलाई होल्डिङ सेन्टरमा राखेर त्यहीँबाट गाडीको व्यवस्था गरिएको प्रहरीले जनाएको छ"
प्रहरीमाथि अनुशासनको अंकुश,"सुर्खेत : दैलेख घर भएका एक प्रहरी जवानले दोस्रो विवाह गरेपछि उनीविरुद्ध बहुविवाहको उजुरी पर्यो। कालीकोटमा कार्यरत उनले यसअघि आफ्नो विवाह नभएको प्रमाण जुटाए। यो मुद्दा कर्णाली प्रदेश प्रहरी कार्यालय सुर्खेतसम्म आइपुग्यो। ती जवानविरुद्ध पहिलो पत्नीले उजुरी दिएकी थिइन््। कानुन कार्यान्वयन गर्ने जिम्मेवारी पाएका प्रहरी कर्मचारीले नै बहुविवाह गरेको प्रमाणित भएपछि प्रदेश प्रहरी कार्यालयले उनलाई कारबाही गर्यो। हाल उनी सजाय भोगिरहेका छन्। देवानी संहिताअनुसार कुनै पनि पुरुषले पहिलो श्रीमती हुँदाहुँदै दोस्रो विवाह गर्नु अपराध मानिन्छ। समाजमा बहुविवाह र बालविवाह रोक्ने जिम्मेवारी पाएका प्रहरी जवानले नै बहुविवाह गरेपछि प्रहरी संगठनले उनीमाथि अनुशासनको अंकुश लगाएको हो। केही समयपहिला सुर्खेतको मेहलकुनामा मोटरसाइकल दुर्घटना भयो। मोटरसाइकलको ठक्करबाट केही यात्रु घाइते भए। तर, मोटरसाइकल चालकलाई प्रहरीले जानाजान त्यहाँबाट भगायो। पीडितलाई न्याय दिलाउनुको साटो सईकै मिलेमतोमा दोषीलाई उम्काउने प्रयास भयो। घटनाको वास्तविकता बुझेपछि कर्णाली प्रदेश प्रहरी कार्यालयले आफ्नै संगठनमा कार्यरत सईलाई जागिरबाट बर्खास्त गर्न सिफारिस गर्यो। प्रहरी संगठनको आचरण र कानुनविपरीतको काममा संलग्न भएपछि उनी जागरिबाट हात धुन बाध्य भए। अपराध नियन्त्रण गर्ने जिम्मेवारी पाएका प्रहरी पछिल्लो समय यसरी कानुनविपरीतका काममा संलग्न हुन थालेका पाइएको छ। कानुन पालना गराउने जिम्मेवारी बोकेका सुरक्षाकर्मी नै चेन अफ कमान्डभन्दा बाहिर जान थालेपछि कर्णाली प्रहरीले अनुशासनको अंकुश लगाउन थालेको हो। त्यही क्रममा प्रहरीले कानुनविपरीत काम गर्ने र संगठनको अनुशासनमा नरहने सहकर्मीमाथि नै धमाधम कारबाही गर्न थालेको छ। पछिल्लो साढे दुई वर्षमा कर्णालीमा कार्यरत नेपाल प्रहरीका जवानदेखि डीएसपीसम्म कारबाहीमा परेका छन्। संगठनको आचरणविपरीत काम गर्ने र कानुन नै हातमा लिने ३ सय ७६ प्रहरी कर्मचारीलाई कारबाही गरिएको प्रदेश प्रहरी कार्यालयले जनाएको छ। आर्थिक वर्ष २०७५०७६ मा १ सय ३७ जना, २०७६०७७ मा २ सय १ जना र चालू आर्थिक वर्षको तीन महिनामा ३८ जना प्रहरीमाथि अनुशासनको कारबाही गरिएको सो कार्यालयका प्रवक्ता एसएसपी राजेशनाथ बास्तोलाले जानकारी दिए। तीमध्ये केहीलाई जागरिबाटै हटाइएको छ। बास्तोलाका अनुसार विभागीय कारबाहीअन्तर्गत नसियत दिने, पद घटुवा, सेवा अवधिको कम गणना, पदोन्नति रोक्का, ग्रेड घटुवा, ग्रेड रोक्का, निलम्बनलगायतका कारबाही गरिएको हो। गलत कार्य गर्नेविरुद्ध निर्मम रूपमा प्रस्तुत हुने संगठनको नीतिअनुसार कारबाहीमा पर्ने प्रहरीको संख्या वृद्धि हुँदै गएको बास्तोलाको भनाइ छ। प्रहरीका कर्मचारीले पालना गर्नुपर्ने आचारसंहितासम्बन्धी कार्यादेशअनुसार प्रहरीको आचरण एवं व्यवहारमा सुधार गर्न नयाँ आचारसंहिता लागू गरिएको हो। असोजदेखि लागू गरिएको आचारसंहिताअनुसार अब प्रहरी कर्मचारीलाई विपरीत लिंगीसँग अनावश्यक हेलमेल र सामाजिक सञ्जालको प्रयोगमा कडाइ गरिएको छ। त्यस्तै सामाजिक सञ्जालबाट राष्ट्रिय अखण्डतामा खलल पार्ने, साम्प्रदायिक दंगा भड्काउने, आतंककारी गतिविधिलाई प्रश्रय दिने कार्यलाई प्रतिबन्ध लगाइको छ। साथै शान्तिसुरक्षामा खलल पार्ने तथा अपराध अनुसन्धानलाई प्रभावित पार्ने गतिविधि प्रकाशन तथा प्रसारण गर्न प्रतिबन्ध लगाइएको प्रदेश प्रहरी कार्यालयले जनाएको छ।"
दाहालको दौडधुप,"काठमाडौं : कर्णालीका मुख्यमन्त्री महेन्द्रबहादुर शाहीविरुद्ध पार्टीकै सांसदले राखेको अविश्वास प्रस्ताव फिर्ता गराउन नेकपा अध्यक्ष पुष्पकमल दाहालले पहल गरेका छन्। पूर्वमाओवादीबाट मुख्यमन्त्री बनेका शाहीविरुद्ध पूर्वएमाले र माओवादीतर्फकै बहुमत सांसदले मुख्यमन्त्रीबाट फिर्ता गराउन आइतबार पार्टीमा अविश्वास प्रस्ताव दर्ता गरेका थिए। दाहालले अर्का अध्यक्ष एवं प्रधानमन्त्री केपी शर्मा ओली, वरिष्ठ नेता माधवकुमार नेपाल र पूर्वमाओवादी नेताहरूसँग सोमबार छुट्टाछुट्टै छलफल गरेका हुन्। दाहालले पार्टी एकता कायम गराउन पनि अविश्वास प्रस्ताव फिर्ता लिनुपर्ने आग्रह नेताहरूसँग गरे। वरिष्ठ नेता नेपालसँगको भेटमा दाहालले मुख्यमन्त्री शाहीविरुद्ध एकाएक अविश्वास प्रस्ताव दर्ता हुनुको कारणबारे जिज्ञासा राखेको स्रोतले बतायो। दाहाल निवास खुमलटारमा भएको उक्त छलफलमा नेपालले अविश्वास प्रस्ताव दर्ताबारे आफूसँग कसैले सल्लाह नगरेको उल्लेख गरेका थिए। मुख्यमन्त्रीको कार्यशैलीगत समस्याको विद्रोहका रुपमा अविश्वास प्रस्ताव दर्ता भएको उनको भनाइ थियो। छलफलमा युवराज ज्ञवाली, सुरेन्द्र पाण्डे र निरज आचार्य पनि सहभागी थिए। त्यस क्रममा दाहालले अविश्वास प्रस्ताव फिर्ता गराएर पार्टीको एकतालाई सुदृढ बनाउन नेता नेपालसँग आग्रह गरेका थिए। नेता नेपालले अविश्वास प्रस्ताव फिर्ता गराउन आफूले पहल गर्ने बताएका थिए। ४० सदस्यीय कर्णाली प्रदेशसभामा ३३ जना नेकपाका सांसद छन। नेकपाभित्र पनि पूर्वएमालेका २० र पूर्वमाओवादीका १३ सांसद छन्। पूर्वएमालेभित्र ओली समुहका १२ र नेपाल समूहका ८ सांसद छन। दाहालले सोमबारै प्रधानमन्त्री एवं अर्का अध्यक्ष ओलीसँग भेट गरी प्रस्ताव फिर्ता गराउन आग्रह गरेका थिए। त्यसअघि दाहालले आफ्नै निवासमा पूर्वमाओवादीका नारायणकाजी श्रेष्ठ, रामबहादुर थापा, वर्षमान पुन र जनार्दन शर्मासँग छलफल गरेका थिए। त्यस क्रममा पूर्वमाओवादी पक्षका नेताहरूले केन्द्रको धापविना अविश्वास प्रस्ताव दर्ता हुन नसक्ने भन्दै दाहाललाई पहलकदमी लिन सुझाव दिएका थिए। त्यसपछि दाहाल प्रधानमन्त्री ओलीलाई भेटन बालुवाटार पुगेका थिए। दाहालले त्यहाँ पार्टी एकता जोगाउन प्रस्ताव फिर्ता लिन निर्देशन जारी गर्न प्रधानमन्त्री ओलीसंग आग्रह गरेका थिए। मुख्यमन्त्री शाहीलाई कमीकमजोरी सुधार्न लगाउन सकिने भन्दै दाहालले तर तत्काललाई भने अविश्वास प्रस्ताव फिर्ता गराउन ओलीसँग आग्रह गरेको स्रोतले बतायो। प्रधानमन्त्री ओलीले प्रदेशमा सरकार र पार्टीबीचको असमझदारी र द्वन्द्वका कारण मुख्यमन्त्री शाहीविरुद्ध अविश्वासको प्रस्ताव दर्ता भएको भन्दै त्यसबारे आफुले बुझेर अघि बढने जवाफ दिएका थिए।"
"आउँदै, सरासर घर जाँदै","धनगढी : कैलालीको गौरीगंगाका डायमन्ड कलेलसहित ८४ जना सोमबार भारतको सिमलाबाट घर फर्किएका छन्। गौरीफन्टा नाकामा भेटिएका उनीहरूमध्ये आधाजसोले मास्क लगाएका थिएनन्। नाकामै अटो, विंगर (माइक्रो बस) बुक गरी उनीहरू सिधै घर हानिए। जब कि भारत कोरोना भाइरस संक्रमितका हिसाबले विश्वकै दोस्रो स्थानमा छ। त्यस्तो जोमिखयुक्त मुलुकबाट आए पनि न क्वारेन्टाइनमा राखिएको छ न त सम्बन्धित व्यक्तिले स्वास्थ्य सावधानी अपनाएको देखिन्छ। नेपालमा कोरोनाको सुरुआती चरणमा क्वारेन्टाइनको व्यवस्थापन गरिएको थियो। त्यति बेला पनि हुल हुल नेपाली भारतबाट फर्किएका थिए। दसैं सुरु हुन चार दिन मात्र बाँकी छ। को क्वारेन्टाइन बसोस्, कलेलले भने, यसअघि पनि २४ दिन क्वारेन्टाइन बसें। न पीसीआर भयो न त खान नै राम्रो पाएँ। दसैंका मुखमा को क्वारेन्टाइनमा बसोस्। कलेलको समूह चैतको लकडाउनका बेला भारतबाट नेपाल फर्केको थियो। सिमलाका साहुले साउनमा स्याउ टिप्न बोलाएपछि उतै गएको थियो। अटो, विंगर वा अरु सवारी साधनले उनीहरूलाई छाडिसकेपछि स्वास्थ्य सुरक्षाका कुनै उपाय अवलम्बन गरेनन्। पाइए बाटोमै नभए धनगढी बजारमै भए पनि ती सवारी साधन अरु यात्रु बोकिरहेका छन। बालबच्चा पाल्नै पयो। ६ महिनासम्म घरमै बसें। यही कमाइ खाने आधार हो। जोखिम भए पनि के गर्ने ? पेटका लागि जोखिमै मोलेर पनि सवारी चलाउनै पर्छ, अटो चालक टेकराज भट्टले भने। उनले लकडाउन खुलेपछि अटोलाई एकपटक पनि विषाणुरहित बनाउने काम नगरेको सुनाए। के ले पो मर्छ कोरोना ? थाहा छैन। अनि के छर्किने ? अटो चलाएदेखि डिसेन्ट्राइज गरेको छैन, उनले भने। उनले अब सरकारका नियम पालन गर्नेहरू आधा पनि नरहेको जिकिर गरे। यस्तै हो भन्ने लागिरहेको छ। भारतबाट आएकाहरूलाई हेर्नोस् न, कतिले मास्कनै लगाएका छैनन, उनले भने, कसरी अरु मानिस सुरक्षित हुन्छन् ? बाजुराको त्रिबेणी नगरपालिका ७ छताराका गोपे चदारा परिवारसहित भेटिए। उनी भारतको राजधानी दिल्लीमा चौकीदारी गर्दा रहेछन्। लकडाउन सुरु हुनुभन्दा दुई महिनाअघि भारत गएका उनी दसैंका लागि बालबच्चासहित घर फर्किएको उनले सुनाए। क्वारेन्टाइन बस्न कसैले केही भनेको छैन, उनले भने, अब सिधै घर जाने हो। भारतबाट फर्किरहेका नेपाली कोही पनि क्वारेन्टाइनमा बसेको देखिँदैन। सुदूरपश्चि प्रदेशको सामाजिक विकास मन्त्रालयले आइतबार जारी गरेको विज्ञप्तिअनुसार प्रदेशभरी १ हजार २ सय ६९ जना क्वारेन्टाइन बसेका छन। भारतबाट दैनिक १ हजार ५ सयदेखि २ हजार जना आइरहेका छन्। त्यत्तीकै संख्यामा भारत पनि गइरहेका छन्। गौरीफन्टा नाकामा प्रवेश गर्ने बिन्दुमा भदौबाट कञ्चनपुरका सुरक्षाकर्मी खटिएका छन। भारतबाट फर्किनेहरू १०१५ मीटरमै कैलालीमा प्रदेश गर्छन। त्यसपछि उनीहरूको, गन्तब्य यात्राको ब्यवस्थापन कैलाली प्रसासनले गराउदै आएको छ। तर लकडाउनका बेलाजस्तो सीमाबाट सिधै क्वारेन्टाइन लैजाने क्रम बन्द भएको छ। बस समितिहरूले, सीमामै बसहरू राखे पनि धेरै नागरिक अटो, विंगरजस्ता साना सवारी साधनमै गन्तब्य जान थालेपछि जोखीम बढेको छ। भारतबाट स्वदेश फर्केका नागरिकका लागि हामीले सीमा क्षेत्रमै बसको ब्यवस्था गरेका छौं, सुदूरपश्चिम यातायात प्रालीका अध्यक्ष पदम सापकोटाले भने, तर अहिले कोरोनाको डर मरिसकेकाले मानिसहरू सीमाबाट अटोमा आएर बसपार्क पनि आउने गरेका छन। जस कारण जोखिम उच्च भएको छ। लामो दुरीको यातायात खुलेपछि को भारतबाट आएको हो ? को कसको कन्टयाक्टमा छ ? कसैलाई केही पनि थाहा छैन। सबैले मनपरि हिसाबले यात्रा गरिरहेका छन्। बरिष्ठ फिजिसियन डा शुभेषराज कायस्थले दसैं तिहारका बेला सबैभन्दा बढी संक्रमण फैलिने खतरा रहेको बताए। भारतबाट आएकाहरूलाई क्वारेन्टाइन छैन। होम आईसोलेशनमा बसेकाहरू सबैले इमानदारीका साथ घरमा बसेका छैनन, डा कायस्थले भने, सम्पर्कमा आएका ब्यक्तिहरू आईसोलेट पनि भएका छैनन। यस्तोमा संक्रमणको दर उच्च हुने नै भयो। उनले दशैं र तिहारका बेला भारतबाट फर्किनेहरूका कारण कोरोनाको उच्च जोखिम रहेको बताए। भारतमा दैनिक ८० हजार कोभिडका केस डायग्नोसिस भइरहेको छ। त्यसमै दशैंका लागि फर्किने नेपालीको लर्को छ, उनले भने, नेपालमा उनीहरूका लागि क्वारेन्टाईनको भरपर्दो ब्यवस्था छैन। अनी दशैं तिहारका बेला एकअर्कोको सम्पर्कमा पनि बढी जाने गर्छन्। यसले अवस्था गम्भिर हुनसक्छ। सुदूरपश्चिममा आइतबारसम्म ९१ हजार ३ सय ६८ जनाको स्वाब जाँच गरिएकोमा ८ हजार ४६ जना संक्रमित पुष्टि भएका छन। प्रदेशभरी आईतबारसम्म ११ सय ६३ जना संक्रिय संक्रमित छन भने १९ जनाको ज्यान गएको छ।"
अभिलेखविहीन नेपाली कामदार,"रोजगारी तथा अध्ययनको मुख्य गन्तव्य भए पनि भारतमा कति नेपाली छन् भन्ने विषयमा सरकारी निकाय बेखबरजस्तै छ। वैदेशिक रोजगारी तथा अध्ययनसम्बन्धी ऐन कानुननले अन्य मुलुक जाने कामदार र विद्यार्थीका लागि थुप्रै प्रावधान बनाए पनि भारत जानेलाई कुनै सम्बोधन भएको छैन। एकै प्रकृतिका काम र अध्ययनका लागि फरकफरक मुलुक जाने नागरिकलाई भिन्दाभिन्दै व्यवहार गरेर राज्यले विभेद गरेको छ। यो विभेदकारी नीति संशोधन गरेर हुन्छ कि नयाँ तर्जुमा गरेर भारतमा रहेका आफ्ना नागरिकलाई सरकारले तथ्यांकको दायरामा ल्याउनुपर्छ। सबैको अभिलेख राख्नुपर्छ र उनीहरूले भोगिरहेका समस्या समाधानका लागि कूटनीतिक, प्रशासनिक तथा अन्य माध्यमबाट पहल गर्नुपर्छ। यकिन तथ्यांक नभए पनि करिब १५ लाख नेपाली रोजगारीका लागि भारत गएको अनुमान छ। स्वदेश भित्रिने रेमिट्यान्समध्ये १४ प्रतिशत हिस्सा भारतमा श्रम गरिरहेका नेपालीले आगटेका छन्। त्यतिमात्रै होइन, नेपाली भारत जाने क्रम झण्डै दुई सय वर्षअघि सुरु भएको इतिहास छ। यो ऐतिहाँसिक महत्वलाई ख्याल गरेर भए पनि राज्यले भारतमा रहेका आफ्ना नागरिकबारे चासो राख्नुपर्छ। विद्यमान सरकारी नियम कानुनले नछोएपछि भारत जानेले कुनै प्रक्रिया पूरा गर्नुपर्दैन। बेहिसाबले भारत आउनेजाने प्रक्रिया चल्दा उता रहेका कति नेपालीको अवस्था के छ भन्नेमा सरकारी निकाय अनभिज्ञ बन्नुपरेको छ। आफ्नै नागरिक विदेशमा कुन हालतमा काम गरिरहेका छन् वा बसिरहेका छन् भन्ने विषयमा जान्न नचाहनु र त्यसका लागि आवश्यक नीतिगत व्यवस्था गर्न नसक्नु दुःखद हो। यसतर्फ सरकारी निकायले तुरुन्त प्रक्रिया सुरु गरिहाल्नुपर्छ। कर्णाली प्रदेशबाट भारत जानेमध्ये ७० प्रतिशतभन्दा बढी रोजगारीमै जाने गरेका छन्। आफ्नै सरकारले समेत कुनै वास्ता नगरेपछि भारतमा कुनै नेपालीले दुःख पाए वा समस्यामा परे भने हेरिदिने कोही हुँदैन। जसका कारण नेपाली जोखिम मोलेर काम गर्न बाध्य छन्। अहिले पनि नेपाली कामदारले भारतीय बैंकमा खाता खोल्न आवश्यक कागजपत्र नपुग्दा कमाएको पैसा खल्तीमै बोकेर हिँड्नुपर्ने तथा लुटपाटमा पर्नुपर्नेलगायत समस्या भोगिरहेका छन्। बिनाइजाजत सहजै भारत जान पाउँदा नेपाली चेली भारतमा सहजै बेचिने गरेका छन्। सरकारी नियन्त्रणका अभावमा अवैध रूपमा तेस्रो मुलुकमा रोजगारी तथा अन्य कामका लागि जाने क्रम पनि बढाएको छ। यसले विविध प्रकारका तस्करीलाई मौलाउनसमेत सहयोग पुर्याएको छ। रोजगारीमा भारत जाने सबै न्यून स्तरका कामदार छैनन्। उतै पढाइ सकेर रोजगारीमा लागेपछि आकर्षक कमाइ गरिरहेका नेपाली पनि प्रशस्तै छन्। न्यून स्तर र न्यून सेवा सुविधमा काम गरिरहेका पनि छन्। जे भए पनि कति नेपाली कुन अवस्थामा भारतमा छन् भन्ने विवरण उतार्न ढिलो भइसकेको छ। यसतर्फ सरकार गम्भीर बन्नुपर्छ। वैदेशिक रोजगारीसम्बन्धी कल्याणकारी कोषमा भारत जाने कामदारलाई पनि समेट्नुपर्छ। उनीहरूको बिमाको व्यवस्था गरिनुपर्छ। रोजगारीको सिलसिलामा कुनै समस्या आइहाल्यो भने आश्रितका परिवारलाई राहत कार्यक्रममा समेट्नुपर्छ। हरेक प्रदेश सरकारले आफ्नो प्रदेशबाट भारत जानेको तथ्यांक संकलन गर्नुपर्छ। यसका लागि उनीहरूले जिल्ला तथा स्थानीय तहको सहयोग लिनुपर्छ। दुई मुलुकबीच समन्वय गर्न सकिएमा आर्थिक र सामाजिक दुवै हिसाबले फाइदा लिन सकिन्छ। अभिलेखीकरणले नेपाललाई मात्र होइन, भारत सरकारलाई पनि सहयोग पुग्छ। आफ्ना देशमा कार्यरत विदेशी नागरिकबारे तथ्यतथ्यांक नहुँदा भारतमा सुरक्षा र अन्य जोखिम बढेको छ। त्यसलाई ध्यान दिएर दुवै देशको सहकार्यमा नेपाली श्रमजीवीको अभिलेख तयार पारिनुपर्छ।"
बल्झिँदै पहिरोपीडितको घाउ,"सिन्धुपाल्चोक : घुम्थाङको भीषण पहिरोमा परी बाबु गुमाएकी १७ वर्षीया अञ्जु प्रधानका आँखा दसैं नजिकिएसँगै फेरि रसाउन थालेको छ। पहिरोमा बाबुको मृत्यु भएपछि अपांग आमा र भाइबहिनी पालनपोषण गर्ने बोझ थपिँदा अञ्जुलाई नजिकिँदो दसैं कसरी मनाउने भन्ने चिन्ताले थप सताउन थालेको हो। पहिरोले बस्ती नै उजाड पारेपछि गाउँ नजिकैको तीनखुरे जलधरे चौरमा छिमेकीसहित टेन्टमा बस्दै आएकी अञ्जु कमाउने बाबुको निधनले साना भाइबहिनीको दसैं कसरी मनाउने भन्ने चिन्तामा परेकी छन्। पोहोरतिर दसैं आउँदा बाबाले सबै व्यवस्था गरिदिने भएकाले मलाई पनि खुब रमाइलो लाग्थ्यो, अञ्जु भन्छिन् यसपटक त आफैले सबै जोरजाम गर्नुपर्नेछ, कसरी टार्ने भन्ने चिन्ता लाग्न थालेको छ। भूकम्पपछि अघिल्लो हिउँदमा मात्र पुनर्निर्माण सकेर सरेको घरमा एउटा दसैं मनाउन नपाउँदै पहिरोले घरसँगै बाबुलाई पनि बगाएपछि फेरि कति वर्षको दसैं टेन्टमा बिताउनुपर्ने हो भन्ने चिन्ताले रातको निद्रा न दिनको भोक भएको उनी सुनाउँछिन्। भूकम्पले घर भत्काएपछि बल्ल नयाँ घर बनाएर सरेका थियौं, अञ्जुले भनिन्, पाँच वर्ष टहरोमा बसेर बल्ल बस्न थालेको घर पनि पहिरोले लग्यो अब फेरि कति समय टेन्टमा बिताउनुपर्ने हो ? तीनखुरे चौरमै टेन्टमा बस्दै आएका रघु श्रेष्ठ पनि आफ्नो अवस्था देखेर आफै भक्कानिन्छन्। पहिरोले घर पुरिँदा बाबु, आमा र बहिनी गुमाएर एक्लिएका श्रेष्ठ चाडबाडले परिवारको सदस्यको याद बढाएको बताउँछन्। परिवार र घर सबै हुँदा चाडबाड रमाइलो हुन्थ्यो, श्रेष्ठ भन्छन्, अब त एक्लो भएको छु, चाडबाड सम्झिँदा पनि रुन मन लाग्छ। स्थानीय तहको समन्वयमा दाताले दिएको राहतले खानपानको समस्या नभए पनि चाडबाडको रौनकले झन चिन्ता थपिएको उनको भनाइ छ। भएको घर पहिरोले लग्यो, अब घर बनाउने जग्गा पनि छैन, एक्लो मान्छेले कसरी घर बनाउनु ?, श्रेष्ठले गुनासो गरे, सरकारले घर बनाइदिन्छ भन्छन् त्यो पनि आस मात्रै हो। बस्ती नै सखापपार्ने गरी आएको पहिरोबाट जोगिएका जुगल गाउँपालिका२, लिदिका आसमान दोङ अब सुरक्षित र स्थायी घर कसरी बनाउने भन्ने चिन्तामा छन्। नजिकिँदै गएको दसैंमा परिवारको चित्त कसरी बुझाउने भन्ने चिन्ताले पनि उनलाई गाँजेको छ। सेलाङको बाँसखर्कमा टेन्ट हालेर अस्थायी सेल्टर लिएका आसमान बुद्ध धर्मी भएपनि दसैं मनाउने भएकाले खर्चको जोहो गर्न समस्या भएको बताउँछन्। चिसो बढ्दै गएपछि हिमाली डाँडामा टेन्टभित्र रात गुजार्न कठिन हुने भएकाले स्थायी बासस्थानको चिन्तामा पनि छन् उनी। पहिरोले सबै गुमाएर अर्काको ठाउँमा आश्रय लिएर बसेका आफूहरूका लागि दसैं मान्न सरकारले केही सहयोग गरिदिए हुन्थ्यो भन्ने आसमानको अपेक्षा छ। बाँसखर्कमै सेल्टर लिएर बसेका निमाछिरिङ दोङ पहिरोबाट बाँचेकोमा अझै ढुक्क हुन सकेका छैनन्। तत्काललाई पहिरोले नभेट्ने ठाउँमा अस्थायी बास पाए पनि बाँच्नुपर्ने लामो जीवन अब कहाँ बिताउने भन्ने चिन्ताले उनी ढुक्क हुन नसकेका हुन्। परिवारका आमा, श्रीमती र छोरी गुमाएका निमा आफू एक्लो भएपनि अबको बास कहाँ हुने हो भन्ने अन्योलले तत्काल बास पाएको टेन्टभित्र निर्धक्क निदाउन नसकेको बताउँछन्। पहिरोमा गुमाएका परिवारको सम्झनाले मुटु खाने त छँदै छ भएको जग्गा र घर गुमाएका हाम्रन लागि अबको स्थायी बासस्थान कहाँ बनाउने भन्ने चिन्ताले पनि निद्रा हराउने गरेको छ, निमाले भने, पहिरोबाट विस्थापित भएका हामीलाई राहत बाँड्न आएका नेताले दिएको आश्वासनले हामीले केही दिनमा सुरक्षित बासस्थान पाउँछौं भन्नेमा ढुक्क बनाउन सकेको छैन। असार यता जिल्लाका विभिन्न ठाउँमा गएको पहिरोले भूकम्पपछि पुनर्निर्माण भएका सात सय बढी घर बगाएको छ। पहिरो आसपासका तीन सयभन्दा बढी घर जोखिममा परेका छन्। पहिरो लागेर जोखिममा परेका क्षेत्रको बस्ती स्थानान्तरणका लागि आबश्यक पहल भइरहेको जिल्ला विपद व्यवस्थापन समितिका अध्यक्ष प्रमुख जिल्ला अधिकारी उमेशकुमार ढकालले बताए। पुनर्वासका लागि प्रक्रिया सुरु गरिसकिएको छ, ढकालले भने, असुरक्षित बस्ती स्थानान्तरणका लागि विपद जोखिम न्यूनीकरण तथा व्यवस्थापन प्राधिकरणले प्रक्रिया अघि बढाएको छ। ढकालका अनुसार जोखिम रहेका सबै बस्तीको विवरण मन्त्रालयमा पठाइसकिएकाले विशेषज्ञ टोलीले अध्ययन गरेर आवश्यकताअनुसार स्थानान्तरण गरिने उनले जानकारी दिए। पहिरोपीडितका लागि अत्यावश्यक सामग्री उपलव्ध गराएको उल्लेख गर्दै अब सुरक्षित बासस्थानको अभियानमा लाग्नुपर्ने बाह्रबिसे नगरपालिकाका प्रमुख निमफुञ्जो शेर्पा बताउँछन्। तत्काल दैनिक गुजाराका लागि पहिरोपीडितलाई कुनै समस्या नभएकाले स्थायी समाधानका लागि संघीय सरकारलाई आग्रह गरिएको उनले जानकारी दिए।"
मृत्युदण्ड समाधान हो त ?,"महिलामाथि हुने हिंसा न्यूनीकरणका निमित्त सशक्त कानुन बनाउने मात्रै होइन, त्यसको प्रभावकारी कार्यान्वयन चाहिन्छ सन् २०१२ को डिसेम्बरमा, दिल्लीमा भएको निर्भया बलात्कार तथा हत्याको घटनाले दिल्लीको दिलमात्रै दुखाएन, विश्वलाई नै रुवायो। जतिले त्यो घटनाको बारेमा सुने, आफैंमा प्रश्न गरे हामी कुन युगमा बाँच्दै छौं ? बसमा यात्रा गरिरहेकी २३ वर्षीया युवतीलाई बसको ड्राइभरलगायत छजनाले सामूहिक बलात्कार गरी बीभत्स हत्या गरेका थिए। घटनाको विरोधमा भारतभरि प्रदर्शन भए। विश्वभरिका सञ्चारमाध्यमले उक्त घटनाको भत्र्सना गर्दै समाचार सम्पे्रषण गरे। व्यापक जनदबाब र लगातारको प्रदर्शनपश्चात् सरकारले बलात्कारसम्बन्धी कानुन संशोधन गर्यो। अदालतले उक्त घटनाका दोषीलाई फाँसी दिने सजाय सुनायो। घटनाका दोषीमध्ये ड्राइभर राम सिंले कारागारमै आत्महत्या गरे भने बाँकीलाई गत मार्च महिनामा फाँसी दिइयो। निर्भया बलात्कार प्रकरण आधुनिक मानव सभ्यताको नमेटिने कलंक हो र यसविरुद्ध भएका प्रदर्शन बलात्कारविरुद्धको विश्वव्यापी प्रतिरोधको प्रतीक। निर्भया बलात्कार तथा हत्या प्रकरणको आठ वर्षपछि उत्तर प्रदेशको हाथरस जिल्लामा त्यस्तै प्रकृतिको जघन्य अपराधको घटना भएको छ। गत सेप्टेम्बर १४ का दिन खेतमा घाँस काट्न जाँदै गरेकी १९ वर्षीया दलित युवतीलाई कथित उच्च भनिने ठाकुर समुदायका चारजना युवकले सामूहिक बलात्कार गरी अर्धचेत र अर्धनग्न अवस्थामा छाडेका थिए। समाचारस्रोतका अनुसार पीडित युवतीको गर्धन र मेरुदण्डमा गहिरो चोट लागेका कारण उनको शरिर चलमलाउन नसक्ने अवस्थामा थियो । उनको जिब्रो पनि काटिएको थियो। पीडित युवतीलाई अलिगढस्थित जहावरलाल नेहरू शिक्षण अस्पतालमा उपचारका लागि भर्ना गरिएको थियो। उनले १५ दिनसम्म बाँच्नका लागि संघर्ष गरिन् तर सेप्टेम्बर ३० मा मृत्युसँग हारिन्। हाथरस बलात्कार प्रकरणमा पीडित परिवारप्रति प्रहरीले गरेको ज्यादाती र योगी सरकारको रवैयाको सर्वत्र निन्दा गरिएको छ। पीडित परिवारका अनुसार प्रहरी चौकीमा उजुरी दर्ता गर्न जाँदा प्रहरीले उजुरी दर्ता नगरी पीडित परिवारलाई उल्टै हप्काएर पठाएको थियो। प्रहरीले घटना भएको छ दिनपछि मात्र उजुरी लिएको र पीडित युवतीसँग आठ दिनपछि बयान लिएको थियो। प्रहरीले मृतकको लास परिवारलाई नबुझाइ रातको साढे २ बजे परिवारको उपस्थितिबिना नै जलाएको थियो। पीडित परिवारले न छोरीको अनुहार अन्तिमपटक हेर्न पायो न त परम्पराअनुसार अन्तिम संस्कार गर्न पायो। यहाँसम्म कि एक हप्तासम्म पीडित परिवारलाई प्रहरीको घेरामा राखेर बाहिर जान पनि दिइएन। बाहिरका कसैलाई पनि भित्र पस्न दिइएन। पीडित युवतीले किटानसाथ आफूलाई बलात्कार गरिएको भनी दिएको बयानविपरीत पोस्टमार्टम रिपोर्ट तयार गरी बलात्कार नभएको बयान प्रहरीले दिएको छ भने ७२ घण्टाभित्र लिनुपर्ने भेजाइनल स्वाब एघार दिनपछि लिएर तयार गरिएको फरेन्सिक रिपोर्टले पनि प्रहरीको भनाइलाइ साथ दिएको छ। हाथरस बलात्कार प्रकरण सत्तारूढ दल भाजपा र प्रतिपक्षी कांग्रेसको राजनीतिक रोटी सेक्ने माध्यम भएको छ। घटनाको १५ दिनसम्म पीडित परिवारले न्यायका लागि हारगुहार गरिरह्यो तर कसैको ध्यान गएन। बलात्कृत युवतीको मृत्यु भएपछि सबै मिडिया, राजनीतिक दल र जातीय समूहहरू आआफ्नै स्वार्थानुकूल घटनालाई व्याख्या गरिरहेका छन्। योगी सरकार आफ्नो कमजोरी लुकाउन जातीय दंगा भड्काउने अन्तर्राष्ट्रिय षड्यन्त्र भन्दै छ। विपक्षी दल कांग्रेसका नेता राहुल गान्धी र उनकी दिदी प्रियंका गान्धी पीडितका लागि न्याय माग्दै ट्र्याक्टर र्याली गर्दै छन्। दलित संस्था भीम आर्मीले देशव्यापी आन्दोलन गरिरहेको छ भने टेलिभिजन च्यानलहरू टीआरपीका लागि तँछाडमछाड गर्दै घटनालाई प्रसारण गरिरहेका छन्। भाजपाका स्थानीय नेता र उच्च जातीय सवर्ण समाज बलात्कारका आरोपीको पक्षमा प्रर्दशन गर्दै छन्। प्रधानमन्त्री मोदी भने हालसम्म मौन छन्। हाथरस घटनाको नौ दिनपछि गत असोज ७ गते नेपालको बझाङ जिल्लाका मष्टा गाउँपालिका२ की १२ वर्षीया बालिका सम्झना कामीको बलात्कारपछि हत्या भयो। निर्मला पन्त बलात्कार तथा हत्या प्रकरणको दुई वर्षपछि भएको अर्को जघन्य अपराधविरुद्ध राजधानीमा मलीन आवाजहरू सुनिएका छन्। प्रहरी प्रतिवेदनले स्थानीय युवक राजेन्द्र बोहरालाई घटनाको दोषी ठहर्याएको छ। भारतको हाथरस र नेपालको बझाङमा भएको घटना प्रतिनिधि घटना मात्र हुन्। तथ्यांकअनुसार भारतमा हर १६ मिनेटमा एक महिला बलात्कृत हुन्छिन् भने नेपालमा हर दिन सात महिला बलात्कृत हुन्छन्। कोरोना महामारीमा पनि नेपालमा चैतदेखि भदौसम्मको तथ्यांक हेर्ने हो भने एक हजार दुई सय २१ जना महिला बलात्कृत भएका छन्। गत केही दिनमा मात्र सप्तरीकी १७ वर्षीया संगीता मण्डलको बलात्कारपछि हत्या भएको छ। रौतहट गढीमाईकी १४ वर्षीया किशोरीको बलात्कारपछि हत्या भएको छ भने राजधानीमै एक युवतीलाई अपहरण गरी भक्तपुरमा लगेर बसभित्र सामूहिक बलात्कार गरिएको छ। आर्थिक अवस्था कमजोर भएका र सामाजिक हिसाबले पछाडि परेका समुदायका महिला तथा छोरी चेलीहरू सबैभन्दा असुरक्षित रहन्छन्। परिवारको आर्थिक अवस्था कमजोर भएकी निर्मला पन्त र गरिबीमा बाँचेको दलित परिवारकी सम्झना कामी यसका उदहारण हुन्। निर्मला पन्तको हत्यारा पत्ता नलाग्नुमा पीडक पक्ष शक्तिशाली छ भनेर सजिलै अनुमान गर्न सकिन्छ जसका कारण सबै प्रमाण नष्ट गर्न सफल भयो। ६०० घरमध्ये आधा ठाकुर र आधा ब्राह्मण भएको हाथरसमा जम्मा चार घर वाल्मीकि समुदायका दलित छन्। जब घटना भयो, ठाकुर समुदाय पञ्चायत बसेर आरोपीलाई निर्दोष साबित गर्न युवतीको कसैसँग प्रेम भएका कारण परिवारको इज्जत जोगाउन अनर किलिङ गरेको भनेर उल्टो पीडित परिवारलाई दोषी बनाउन उद्यत छ। ठाकुरहरूकै खेतबारीमा काम गरेर दैनिक गुजारा गर्ने पीडितका छिमेकी अन्य दलित परिवारले चाहेर पनि पीडित परिवारका पक्षमा बोल्न सक्तैनन्। प्रहरीले ठाकुरहरूको चाहनाअनुरूप काम गर्न थाल्यो। भाजपाका स्थानीय नेताहरू पनि ठाकुरकै पक्षमा बोलिरहेका छन्। किनकि पीडित दलित परिवारको न्यायभन्दा पनि ६०० उच्च जातीय परिवारको भोट उनीहरूका लागि महत्वपूर्ण हो। नावालिक छोरीहरू बलात्कृत भइरहँदा र मारिँदा पनि घटनाप्रति दुःखसमेत व्यत्ता नगर्ने प्रधानमन्त्री र राष्ट्रपतिको मौनताविरुद्घ आवाज उठाउन जरुरी छ। महिलाविरुद्ध हुने यौन हिंसा र बलात्कार विश्वव्यापी रोग हो। यसको निवारणका लागि बनेका मौजुदा कानुन अपर्याप्त, असंगत, जटिल र झन्झटिला छन्। कतिपय देशमा प्रचलित कानुन हिंसालाई झन् वढावा दिने खालका छन्। फिलिपिन्स, अल्जेरिया, बहराइन, इराक, एंगोला, इरेत्रिय, कुवेत, लिबिया, सिरियाजस्ता देशमा म्यारी योर रेपिस्ट अर्थात् तिम्रो बलात्कारीसँग विवाह गर नामक कानुन प्रचलनमा छ। यस्तो कानुनअनुसार बलात्कार गर्ने व्यक्ति बलात्कृत महिलालाई विवाह गर्न तयार भएमा उसलाई आममाफी दिइन्छ। त्यतै सिंगापुर, थाइल्यान्ड, टर्की र रोमानियामा बलात्कार पीडितले माफ गरेमा बलात्कारीले कानुनी सजायबाट उन्मुक्ति पाउँछ। चीन, उत्तर कोरिया, साउदी अरब, इरान, संयुक्त अरब इमरेट्स, अफगानिस्तान र पाकिस्तानमा बलात्कारीलाई निर्मम ढंगले मृत्युदण्ड दिइन्छ। यौन हिंसाको सिकार बनेकी अमेरिकी अश्वेत महिला ताराना वुर्कले सन् २००६ मा सामाजिक सञ्जालमार्फत समाज परिवर्तन गर्ने ध्येय ले मी टु अर्थात् म पनि भन्ने अभियान सुरु गरेकी थिइन्। सन् २०१७ को अक्टोबरमा चर्चित हलिउड निर्माता हार्वे विन्स्टनमाथि यौन दुव्र्यवहारको आरोप लागेपछि अक्टोबर १५ मा अभिनेत्री एलिसा मिलानोले ट्विटरमा मी टु लेखेर ह्यास ट्याग गरेपछि यो अभियानले हलिउडमा व्यापकता पायो। हार्वे विन्स्टनबाट पीडित महिलाहरू एकपछि अर्को गर्दै अघि आए। अमेरिकामा मात्र सीमित नभई केही समयमै यो अभियान विश्वव्यापी बन्यो। यो अभियानको मुख्य उद्देश्य शक्ति, पद र पैसाको आडमा आफूमाथि भएको यौन उत्पीडनका बारेमा बोल्न पीडितलाई उत्साह दिनका लागि तिमी मात्रै छैनौ, म पनि छु भनेर साथ दिनु हो। मी टु अभियानले विश्वका कतिपय हाई प्रोफाइलका चर्चित व्यक्तिहरूलाई कानुनी कठघरामा उभ्याएको छ र पीडितले न्याय पाएका छन्। एकाध निर्दोष मानिस पनि यो अभियानको चपेटामा परेका छन् भन्ने आवाजहरू पनि आउने गरेका छन्। तर यो अभियानले समग्रतामा सकारात्मक परिवर्तन ल्याएका तथ्यांक आएका छन्। बलात्कारीलाई फाँसी दिनुपर्ने आवाज चर्को गरी उठेका छन्। तर बुझ्न के जरुरी छ भने कमजोर कानुन मात्र बलात्कारको समस्या होइन र फाँसीको सजाय एकमात्र समाधानको उपाय पनि होइन। यसो हुँदो हो त निर्भया बलात्कार प्रकरणका दोषीहरूलाई फाँसी दिइएको केही महिनामै हाथरस घटना नघट्नुपर्ने हो। समस्या कानुनमा भन्दा पनि कार्यान्वयनमा छ तर कानुन कार्यान्वयनले मात्रै पनि यस्ता घटना रोकिँदैनन्। नेपाल र भारतको सन्दर्भमा कुरा गर्ने हो भने महिलाको चरित्रलाई काँचसँग तुलना गर्ने चलन छ। महिलाको कुनै गल्ती नहो्स तर त्यसको दोष उनीमाथि पर्ने गर्छ। यौन दुव्र्यवहार, उत्पीडन र बलात्कारको सिकार भएका महिलामा डर र पारिवारिक इज्जतको सामजिक मनोविज्ञानको दबाब हुन्छ। डरका कारण पीडितले नबोल्ने, परिवारले लुकाउने र समाजले मिलाउने गरेकाले पनि पीडितले न्याय र पीडकले सजाय पाएका हुँदैनन्। यसका कारण पीडक स्वतन्त्र जीवन जिउँछ भने एकपटक शारीरिक बलात्कारको सिकार भएकी महिला जीवनभर मानसिक बलात्कारको सिकार बनी आँसु पिएर बाँच्न बाध्य भएकी हुन्छे। बलात्कारलगायत महिलामाथि हुने कुनै पनि हिंसा न्यूनीकरणका निमित्त सशक्त कानुन बनाउने मात्रै होइन, त्यसको प्रभावकारी कार्यान्वयन चाहिन्छ। त्यसका लागि सबैभन्दा पहिलो आवश्यकता हो पीडितको पक्षमा सबैको साथ, संयुक्त आवाज। सामाजिक मान्यतामा बदलाव, समुदायको अवस्थामा परिवर्तन र व्यक्तिको चेतनामा आउने परिवर्तनले पनि यसमा फरक ल्याउला तर यो धेरै समय लाग्ने प्रक्रिया हो। सामाजिक सञ्जालमा व्यक्त गरिने अभिव्यक्ति हुन या सडकमा उठाइने आवाज, हाल निकै शक्तिशाली बन्दै गएका छन्। यसको उदहारण हो, मी टु अभियानको सफलता र भारतमा भएको बलात्कारसम्बन्धी कानुनमा संशोधन। नेपालमा पनि त्यस्तो आवाजको जरुरी छ । ९० प्रतिशत बलात्कारका घटना बलात्कार होइनन्, सहमतिमा इन्जोय गरेर कुरा नमिलेपछि महिलाले पुरुषलाई आरोप लगाउँछन् भनेर अभिव्यक्ति दिने माननीयको विरुद्ध, विश्व परिवेशमा हेर्दा चिन्तित हुनुपर्ने अवस्था नरहेको भन्दै बलात्कारजस्तो गम्भीर अपराधका सम्बन्धमा हल्का टिप्पणी गर्ने गृहमन्त्रीविरुद्ध, श्रीमतीको हत्यारालाई कैद माफी दिने प्रधानन्यायाधीशविरुद्ध र दिनदिनै नावालिक छोरीहरू बलात्कृत भइरहँदा र मारिँदा पनि घटनाप्रति दुःखसमेत व्यक्त नगर्ने प्रधानमन्त्री र राष्ट्रपतिको मौनताविरुद्ध आवाज उठाउन जरुरी छ।"
चिनियाँ हस्तक्षेप किन बढ्दैछ ?,"हुम्लामा चीनले नेपाली भूमि अतिक्रमण गरी भवन निर्माण गरेको विषय चर्चामा छ। तर नेकपा नेतृत्वको सरकारले त्यसलाई अनुगमन र अनुसन्धान गर्नुको साटो प्रतिक्रियात्मक जवाफ दिँदै आएको छ। परराष्ट्र मन्त्रालयले नेपाली भूमि चीनले मिचेको छैन भनेर विज्ञप्ति नै जारी गर्यो। गृहमन्त्री रामबहादुर थापाले समेत चीनले नेपाली भूमि नमिचेको दाबी गरे। केही समयअघि गोरखामा एक सय ७० घरधुरी भएको रुई गाउँ चीनले हस्तक्षेप गरी आफ्नोमा गाभेको विषय पनि भाइरल भयो। तर कम्युनिस्ट सरकारकासामु ती सबै सेलाए। बाहिर आएका कुरा सबै झुटो सावित भए। तर कालापानी, लिम्पियाधुरा र लिपुलेकमा सीमा मिचिएको कुरा आएपछि प्रधानमन्त्री आफैं अग्रसर भएर प्रतिक्रिया दिन थाले। यतिसम्म कि महामारीको समयमा भोक र रोगले मृत्युवरण गरिरहेका आफ्ना नागरिकको जीवन जोगाउन छाडेर नक्साको विवादमा अल्झिए। अहिले सरकारले जारी गरेको त्यो नक्सा पढ्नबाट रोक लगाइएको छ। नेपाल र चीनबीचको दौत्य सम्बन्धको ६५ औं वर्ष पूरा भएको अवसरमा चिनियाँ राजदूत होउ यान्छीले नेपालमा आफ्नो १० महिनामा चिनियाँ लगानी सार्वजनिक गर्दा यसले धेरै विषय पुष्टि गरेको छ। यान्छीले चीनले २०१८१९ मा ११ करोड ४० लाख अमेरिकी डलर नेपालमा लगानी गरेको सार्वजनिक गरेकी छन्। एक अर्ब २० करोड डलर व्यापार मात्र भएको बताएकी छन्। चीनले एमसीसीमा पनि गम्भीर चासो देखाएको छ। एमसीसीबारे नेपालले स्वतन्त्र रूपमा निर्णय लिनुपर्छ भन्दै आएका छन्। यसको अर्थ के हो ? चीनसँग झण्डै आधादर्जन सीमा स्तम्भबारे विवाद छ। सगरमाथाको उचाइको बारेमा पनि दुई देश एकमत छैनन्। थुप्रै सीमा स्तम्भ हराएका छन्। नेपाल र चीन सीमाको लम्बाइ एक हजार चार सय १४ किलोमिटर छ। पूर्व सिक्किम सीमादेखि पश्चिम लिपुलेकसम्म ६९ वटा सीमा स्तम्भ छन्। सन् २००५ मा भएको सर्वेक्षणमा ३७, ३८, र ६२ नम्बरको सीमा स्तम्भ भेटिएको थिएन। ३७ र ३८ नम्बरको सीमा स्तम्भ गोरखाको तोम खोलामा पर्छ। त्यहाँ त सन् १९७८ मा सीमांकन हुँदादेखि नै सीमा स्तम्भ भेटिएको छैन। सोलुखुम्बुको नाम्पा भञ्ज्याङमा रहेको ६२ नम्बरको सीमा स्तम्भ पनि छैन। सबैभन्दा ठूलो समस्या सगरमाथाको ५७ नम्बरको सीमा स्तम्भमा छ। जुन स्तम्भ दोलखाको लामाबगर पूर्वपट्टिको कोर्लाङपारिको टुप्पोमा हुनुपर्नेमा पहाडको फेदमा छ। त्यहाँ त्यो सीमा स्तम्भ कसरी पुग्यो ? नेपालमा राष्ट्रियता र राष्ट्रिय स्वाधीनताको कुरा जसरी उठ्ने गरेको छ त्यो सिर्फ भारतको विरुद्धमा मात्र उठ्ने गरेको छ। जबकि नेपाली राष्ट्रियताको खतरा थुप्रै शक्ति राष्ट्रहरूबाट छ। यतिबेला अमेरिकाको एमसीसी र चीनले नेपालसँग विनासहमति भारतसँग गरेको लिपुलेक सम्झौताबाट प्रष्ट देखिन्छ कि अबको खतरा भारतभन्दा अन्य शक्ति राष्ट्रबाट बढी छ। खुला सिमानाको कारण भौगोलिक सहजता र मधेसी नागरिकसँग भारतको बेटीरोटीलगायतको परम्परागत, व्यावहारिक र सांस्कृतिक सम्बन्ध जसरी स्थापित छ त्यसरी नै सम्बन्ध अरू शक्ति राष्ट्रहरूले पाएको भए नेपाल उहिल्यै बिलिन भइसकेको हुने थियो। भारतले यति धेरै अवसर पाएर पनि आफ्नो परम्परागत, सांस्कृतिक र व्यावहारिक सम्बन्धलाई जीवित राख्दै आएको छ। बरु त्यो सम्बन्धलाई पहाडी राष्ट्रियताले बेलाबेलामा खल्लबलाउने काम गरेको छ। राष्ट्रहितलाई केन्द्रमा राखेर आवाज उठाउने गरिन्छ। उनीहरूले लिपुलेक सम्झौता गर्दा राष्ट्रवादी हुने तर हामीले गर्दा राष्ट्रघाती हुने ? यो शक्ति केन्द्रहरूको दलाली प्रवृत्ति हो। लिपुलेक नेपाललाई नसोधी चीनले भारतसँग एक खालको सम्झौता गर्यो। उनीहरू नेपालको हितभन्दा आफ्नै हितमा नेपाललाई प्रयोग गर्न चाहन्छन्। अहिले भारत, अमेरिका र चीनबीच त्रिदेशीय वार चलेको छ, त्यसमा चीनले नेपाललाई प्रयोग गर्न खोजेको छ। हाम्रा लागि लिपुलेक, लिम्पियाधुरा र कालापानी सामरिक रूपमा महत्वपूर्ण भूमि हुन्। त्यसमा छिमेकीले आँखा गाडिरहन्छ। अमेरिकाले पनि चीनको विरुद्ध नेपाललाई प्रयोग गर्न चाहन्छ। एमसीसीको लडाइँ पनि त्यसैसँग जोडिएको छ। चीनले पनि नेपालमा रहँदै आएको भारतीय प्रभाव तोडेर त्यसको विरुद्धमा नेपाललाई प्रयोग गर्न चाहेको देखिन्छ। सबैले आफ्नो विरोधी शक्तिका विरुद्ध नेपाललाई प्रयोग गर्न चाहन्छन्। यसका विरुद्ध नेपालले भन्डाफोर अभियान चलाउनुपर्छ। यसरी छिमेकीको मिचाहा प्रवृत्तिले नेपाली भूमि साँघुरो हुँदै गएको छ। भारतसँग सीमाबारे जसरी नेपालले प्रतिक्रिया दिने गरेको छ चीनले मिचेको नेपाली भूमि प्राप्त गर्न पनि त्यही व्यवहार देखाउन सक्नुपर्छ। तर सरकार स्वयं प्रतिवादीकै पक्षमा उभिएको देखिन्छ। नेपालका लागि योभन्दा घातक अरू के हुन सक्छ ? नागरिकले नै आफ्नो भूमि मिचेको दाबी गर्दा सरकार त्यसलाई ढाकछोप गर्न खोज्छ भनने नियत के हो ? सरकार हस्तक्षेपका विरुद्ध किन अगाडि देखिँदैन ? छिमेकीसँग सरकारको व्यवहार किन फरक छ ? भारतको गतिविधिप्रति नेपालमा चासो व्यक्त हुने बित्तिकै मधेससँग जोडेर हेरिने गरिन्छ। मधेसले अधिकार माग्यो भने त्यसलाई पनि भारतसँग जोडेर हेरिन्छन्। यो कस्तो दृष्टिदोष हो ? यसमा सरकारले बदलाव ल्याउनैपर्छ। यो प्रवृत्तिले नेपाली समुदायलाई एक ठाउँमा उभिन दिँदैन्, न त नेपालीपनको महसुस हुन दिन्छ। चीनले हाम्रो राम्रो भूमि मिचेको छैन। चीनले मिचेको भूमि फिर्ता ल्याउन आजैदेखि पहलकदमी थालौं। चिनियाँ एजेन्डामा होइन चिनियाँलाई हाम्रो एजेन्डामा ल्याउन जरुरी छ।"
स्थानीयमा मनमौजी खर्च,"दाङ : महालेखा परीक्षकको प्रतिवेदन २०७७ ले दाङका पालिकाले स्थानीय सरकार सञ्चालन ऐन मिचेर मनमौजी खर्च गरेको देखाएको छ। यसले गर्दा पालिकाको बेरुजु बर्सेनि बढिरहेकोे छ। प्रतिवेदन अनुसार जनप्रतिनिधिको तलब भत्तादेखि, यातायत सञ्चार र कर्मचारीको पोसाक भत्तासम्म मनमौजी खर्च गरिएको छ। उपभोक्ताले ठूला उपकरण प्रयोग गर्न नपाउने नीति भए पनि यो नियम सबैभन्दा बढी उल्लंघन गरिएको छ। त्यस्तो खर्च भुक्तानीसमेत गर्न नहुने नीतिलाई लत्याउँदै दाङका पालिकाले डोजरका नाममा करोडौ खर्च गरेका छन्। एउटा पालिकाले ७ लाखदेखि १६ करोडसम्म डोजरमा खर्च गरेको महालेखा परीक्षकको कार्यालयले जनाएको छ। सो प्रतिवेदन अनुसार बिल भरपाई बिना लाखौं रकम खर्च भएको छ। पालिकाले नीतिको पालना नगरेर गतिविधि सञ्चालन गर्दै आएको भेटिएको महालेखा परीक्षकको कार्यालयका सूचना अधिकारी कपिल काफ्लेले बताए। दाङमा गाउँपालिकाका जनप्रतिनिधिले आर्थिक वर्ष २०७५७६ मा बैठक भत्ताका नाममा ३२ लाख २९ हजार रुपैयाँ लिएका छन्। तुलसीपुर उपमहानगरपालिकाले १ करोड ८० लाख ७ हजार रुपैयाँ र घोराही उपमहानगरपालिकाले २८ लाख ५० हजार रुपैयाँ बैठक भत्तामा खर्च गरेका छन्। प्रदेश ५ का ५ वटा जिल्लामा नीति विपरीत शिक्षक राखेको भन्दै महालेखाले १३ करोड ९२ लाख ५३ हजार रुपैयाँ बेरुजु निकालेको छ। यी दुई खर्चलाई मात्रै हेर्दा पनि पालिकाले मनमौजी खर्च गर्ने गरेको प्रष्ट हुन्छ। घोराही उपमहानगरपालिकामा उपभोक्ताले नीति विपरीत विकास निर्माणमा ठूला उपकरण प्रयोग गर्दा भएको खर्च १६ करोड ६७ लाख ६१ हजार ६५ रुपैयाँ महालेखाले बेरुजु देखाएको छ। नीतिमा उपभोक्ता समितिले ठूला उपकरण प्रयोग गर्न नपाउने उल्लेख छ। घोराहीले म्याद थप नगरी भुक्तानी गरेको ६३ लाख रुपैयाँ बेरुजु छ। उपमहानगरले २४ लाख ४१ हजार ५ सय २३ रुपैयाँ राजस्व दाखिला नगरेको, दर फरक पारेर २५ लाख २५ हजार भुक्तानी गरेको देखिएको छ। त्यसै गरेर घोराहीमै जनप्रतिनिधिको भत्ता र अनुगमन खर्च २६ लाख रुपैयाँ २ हजार रुपैयाँ पनि महालेखाले बेरुजु देखाएको छ। १३ लाख ६० हजार रुपैयाँको खरिद प्रतिस्पर्धाबिनै गरिएको छ। राप्ती गाउँपालिकामा त झन आफैले सञ्चालन गरेको योजनाको अनुगमन उपभोक्ता समितिका पदाधीकारीले भत्ता लिएका छन्। यहाँ उपभोक्ताका नाममा २४ लाख ४४ हजार रुपैयाँ बेरुजु छ। पालिकामा अतिरिक्त भत्तामा ४ लाख ५ हजार रुपैयाँ खर्च गरिएको छ। पालिकाले बिल भरपाईबिनै झन्डै २ लाख रुपैयाँ भुक्तानी गरेको छ। शान्तिनगर गाउँपालिकाले पनि उपभोक्ता समितिका काममा ठूला उपकरणको बिल भुत्तानी गरेको छ। मेसिनरी उपकरण प्रयोगमा ६९ लाख ३३ हजार रुपैयाँ खर्च गरेको छ। यो उपभोक्ताका नाममा बेरुजु छ। त्यसै गरेर म्याद थप नगरेरै ४० लाख रुपैयाँ ठेकेदारलाई भुक्तानी गरेको रकम पनि अहिले बेरुजुको सूचीमा छ। ६ लाख १६ हजार रुपैयाँ तोकेभन्दा बढी भुक्तानी दिइएको छ। पालिकामा जनप्रतिनिधिले भत्ता, यातायात खर्चका नाममा ७ लाख रुपैयाँ बुझेका छन्। यसमा वडाध्यक्ष र उपाध्यक्षको यातायात खर्चमा ५ लाख ४० हजार र भत्ता १ लाख ५२ हजार रुपैयाँ खर्च गरिएको भन्दै बेरुजु देखिएको छ। बंगलाचुली गाउँपालिकाले पनि नीतिले बन्देज गरेको र उपभोक्ता समितिलाई दिएको योजनामा ठूला मेसिनरी उपकरणको बिल समावेश गरेर ७९ लाख ९० हजार ६ सय ५३ रुपैयाँ भुक्तानी गरेको छ। बजेट फरक गरेर १ लाख ११ हजार भुक्तानी गरिएको छ। समयमै दाखिला गर्नुपर्ने कर २६ लाख १९ हजार ४८९ रुपैयाँ दाखिला गरिएको छैन। सल्लाहकारका नाममा ३ लाख ३४ हजार रुपैयाँ भुत्तानी गरिएको छ। लमही नगरपालिकाले उपभोक्ताले प्रयोग गरेका ठूला मेसिनरी उपकरणको नाममा ७ लाख ५७ हजार ८ सय ४८ रुपैयाँ भुक्तानी गरेकोमा सो रकम बेरुजु देखिएको छ। यस नगरपालिकाले कार्य सम्पादन प्रतिवेदनबिना ४२ लाख ४२ हजार ७ सय ५० भुक्तानी गरेको छ।"
नेपालभारत नियमित बैठकै ठप्प,"काठमाडौं : नेपाल र भारतबीच यो वर्ष सीमासम्बन्धी नियमित बैठक हुन सकेको छैन। भारतको आनाकानीका कारण बाउन्ड्री वर्किङ ग्रुप (बीडब्लूजी)को बैठक नबसेको हो। नेपालमा हुनुपर्ने बैठक बस्न नेपालले दुईपटक भारतलाई प्रस्ताव गरेको छ। परराष्ट्र मन्त्रालयकी प्रवक्ता सेवा लम्साल नेपालले बैठकको मिति तोकेर प्रस्ताव पठाए पनि भारतका तर्फबाट कुनै प्रतिक्रिया नआएको जानकारी दिइन्। सेप्टेम्बरमा बैठकको मिति तोकेर नेपालले प्रस्ताव पठाएको थियो। यसअघि हामीले प्रस्ताव पठाएको थियौं तर बैठक गर्न सकेनौं, प्रवक्ता नेपालले भनिन्। उनले पछिल्लोे प्रस्तावको प्रतिक्रिया छिट्टै आउने आशा व्यक्त गरिन्। भारतले वर्षौंदेखि अतिक्रमण गरेका लिम्पियाधुरा, लिपुलेक र कालापानीलाई नेपालले आफ्नो नक्सामा समेटेपछि भारतीय पक्ष रुष्ट हुँदै आएको छ। भारतले सामान्य संवादै बन्द गरेको थियो। भारतले २०७६ कात्तिक १६ मा नेपाली भूभाग लिम्पियाधुरा, लिपुलेक र कालापानी समेटेर नक्सा जारी गरेपछि नेपालले ती भूभाग आफ्नो भएको धारणा सार्वजनिक गरेको थियो। लिम्पियाधुरासहित भूभाग आफ्नो भएको नेपालको अडानपछि भारत असन्तुष्ट रहँदै आएको छ। नेपालले मिति तोकेर वार्ता प्रस्ताव गरे पनि भारतले त्यसलाई महत्व दिएको छैन। पूर्वप्रधानमन्त्री माधवकुमार नेपाललाई प्रमुख दूत बनाएर पठाउने नेपालको प्रस्तावलाई भारतले स्वीकारसमेत गरेन। उल्टै नेपालको भूभाग भएर मानसरोवर जाने बाटो उद्घाटन गर्यो। त्यसपछि नेपालले नयाँ नक्सा जारी गरेको हो। तब लामो समय संवादहीनताको अवस्था नै रह्यो। भारतको गणतन्त्र दिवसमा प्रधानमन्त्री केपी शर्मा ओली र भारतीय समकक्षी नरेन्द्र मोदीबीच संवाद भएपछि वार्ता ढोका खुलेको अनुमान गरिएको थियो। तर, त्यसपछि वार्ताको तयारी भइरहेको जनाइए पनि सीमासम्बन्धी कुनै वार्ता, बैठक हुन सकेको छैन। अनौपचारिक संवाद र भेटघाट जारी रहेको परराष्ट्र मन्त्रालय स्रोतले जनाएको छ। भारतले कोभिडको निहुँ बनाएर संवाद टार्दै आएको छ। उसले अन्य देशसँगका सीमा समस्याका विषयमा भने लगातार वार्ता गरिरहेको छ। चीनसँगको सीमा विवादमा सैनिकस्तरदेखि विदेश मन्त्रीस्तरमा पनि वार्ता भएर सम्झौता पनि गरिरहेको छ। तर, नेपालसँग उसले वार्ताको चासोसम्म देखाएको छैन। नियमित हुने प्राविधिकस्तरको बैठक, संवादमा पनि सहभागी हुन इच्छा देखाएको छैन। दुवै देशबीच सीमासम्बन्धी प्राविधिक कार्यलाई निरन्तरता दिन सन् २०१४ मा संयुक्त बीडब्लूजी गठन गरिएको थियो। बैठकमा नेपालको नेतृत्व नापी विभागका महानिर्देशकले गर्छन्। भारतबाट सर्भेयर जनरलका लेफ्टिनेन्ट जनरलले नेतृत्व गर्ने गरेका छन्। बीडब्लूजीमा विभागका उपमहानिर्देशक (स्थल रूप नापी महाशाखा), परराष्ट्र, गृह, भूमि व्यवस्था, सहकारी तथा गरिबी निवारण, कानुन, न्याय तथा संसदीय मामिला, रक्षा मन्त्रालय, सशस्त्र प्रहरी, राजदूतावासका प्रतिनिधि हुन्छन्। सन् २०१४ जुलाई २५ देखि २७ सम्म (२०७१ साउन ९११) बसेको नेपाल भारत परराष्ट्र मन्त्रीस्तरीय संयुक्त आयोगको तेस्रो बैठकले बीडब्ल्यूजीलाई यथाशीघ्र कार्य प्रारम्भ गर्न निर्देशन दिएको थियो। त्यसपछि सन् २०१४ सेप्टेम्बर १७१९ (२०७१ असोज १३) सम्म काठमाडौंमा बैठक भएको थियो। बीडब्ल्यूजीको पहिलो बैठकले आफ्नो कार्यक्षेत्र तयार गर्नुका साथै आवश्यक संयन्त्र निर्माण गरी नेपालभारत सीमासम्बन्धी कार्यलाई निरन्तरता दिँदै आएको छ।"
विद्यालयमा बेथिति : आर्थिक सुशासन नाजुक,"कालीकोट : शेरबहादुर शाही खाँडाचक्र नगरपालिका वडा नं ६ स्थित पञ्चमूल आधारभूत विद्यालयका अस्थायी शिक्षक हुन्। शिक्षक सेवा आयोगले लिएको परीक्षामा फेल भएका कारण घर जानुपर्ने भए पनि राजनीतिक पहुँचका आधारमा उनी प्रधानाध्यापकको रूपमा कार्यरत छन्। तिनै शाहीले विद्यालय व्यवस्थापन समितिका अध्यक्षको किर्ते हस्ताक्षर गरेर साढे १० लाख रुपैयाँ झिकेपछि आर्थिक अनियमिताको घटना सार्वजनिक भएको छ। प्रअले नै मेरो किर्ते हस्ताक्षर गरेर आर्थिक हिनामिना गरेपछि कोसँग विश्वास गर्नु ?, विद्यालय व्यवस्थापन समितिका अध्यक्ष जगतबहादुर बम भन्छन्, प्रमाण पुष्टि हुँदासमेत न हिनामिना भएको बजेट फिर्ता गर्न सकिएको छ, न त उनीमाथि कारबाही नै भएको छ। पञ्चमूलमा मात्र होइन, पछिल्लो समय जिल्लाका थुप्रै विद्यालयमा आर्थिक अनियमितता हुने क्रम बढेको छ। यसमा विशेषगरी विद्यालयका प्रधानाध्यापक, व्यवस्थापन समिति अध्यक्ष र जनप्रतिनिधिहरू संलग्न हुने गरेका छन्। भौतिक पूर्वाधार निर्माण, छात्रवृत्ति, दिवा खाजाजस्ता कार्यक्रमको रकम हिनामिना गर्ने, शिक्षक नियुक्तिमा घुस खाने, सरकारी अनुदान दुरुपयोग गर्नेजस्ता बेथितिले विद्यालयमा आर्थिक सुशासनको अवस्था नाजुक बन्दै गएको छ। कालीकोटका जिल्ला शिक्षा विकास तथा समन्वय एकाइ प्रमुख महेशदत्त देवकोटासमेत पछिल्लो समय आर्थिक अनियमितताका घटना बढेको बताउँछन्। अहिले अधिकार जति स्थानीय तहमा गएको छ, त्यसैले आर्थिक हिनामिना गर्नेलाई विद्यालय व्यवस्थापन समिति र स्थानीय तहले कडा कारबाही गर्नुपर्ने हो, उनी भन्छन्, अनियमितताका घटना हामीसम्म आइपुगे भने छानबिन गरेर अभियोग प्रमाणित भए विभागीय कारबाही गर्ने वा भ्रष्टाचारसम्बन्धी मुद्दा दायर गर्न सघाउँछौं। अख्तियार दुरुपयोग अनुसन्धान आयोगमा परेका उजुरीको संख्या केलाउँदासमेत यहाँका विद्यालयहरूको आर्थिक सुशासनको पक्ष स्पष्ट हुन्छ। आयोगको सुर्खेतस्थित कार्यालयमा आर्थिक वर्ष २०७५७६ मा कालीकोट जिल्लाबाट कुल ९१ उजुरी दर्ता भएकामा शिक्षासम्बन्धी उजुरीको संख्या ३४ छ। गत आर्थिक वर्षमा दर्ता भएका एक सय दुई उजुरीमध्ये शिक्षासम्बन्धी उजुरी ४३ छन्। चालु आर्थिक वर्षको भदौ मसान्तसम्म कुल ८८ वटा उजुरी परेकामा २६ वटा शिक्षा क्षेत्रका उजुरी रहेका कार्यालयका सूचना अधिकारी मेघनाथ सापकोटाले बताए। आर्थिक हिनामिनामा राजनीतिक सम्बन्धसमेत जोडिने गरेको छ। पञ्चमूलका प्रधानाध्यापक शाहीले १५ पटक किर्ते हस्ताक्षर गरेर १० लाख ५१ हजार रुपैयाँ निकालेका थिए। उक्त रकमध्ये दुई लाख रुपैयाँ कालीकोटका प्रतिनिधिसभा सदस्य दुर्गबहादुर रावतलाई दिने भन्दै लगेको विद्यालय व्यवस्थापन समितिका अध्यक्ष बमको भनाइ छ। उनका अनुसार सांसद रावतले गत आर्थिक वर्षमा स्थानीय पूर्वाधार साझेदारी कार्यक्रममार्फत विद्यालय घेरबारका लागि १० लाख बजेट उपलब्ध गराएका थिए। सांसदले साँच्चिकै रकम मागेका हुन् वा होइनन् त्यो फरक पक्ष भयो, जिल्ला बारका पूर्वअध्यक्ष रहेका अधिवक्ता हिक्मतबहादुर विष्ट भन्छन्, विद्यालयका जिम्मेवार व्यक्तिले आर्थिक अनियमिततामा सांसदको नाम मुछ्नु राम्रो होइन, यसलाई गहन रूपमा छानबिन गर्नुपर्छ। यस घटनाले विद्यालयमा हुने आर्थिक अनियमिततामा राजनीतिक सम्बन्धको जालो कसरी जेलिएको छ भन्ने संकेत गरेको उनले बताए। शिक्षक नियुक्तिजस्ता विषयमा समेत आर्थिक लेनदेन हुने गरेको छ। यसको एक उदाहरण हो, पचालझरना गाउँपालिका९ स्थित कर्णाली आधारभूत विद्यालय। उक्त विद्यालयमा २०७६ असारमा करार शिक्षकमा नियुक्त गर्दा प्रधानाध्यापक वीरेन्द्रबहादुर शाहीले समला बुढाबाट ४० हजार रुपैयाँ घुस खाए। मेरो नियुक्ति भएपछि गाउँमा भोज खुवाउनु परेको भन्दै पैसा माग्नुभयो, तर मलाई भोज खुवाएकोबारे थाहा भएन, शिक्षक बुढाले भनिन्, मैले त्यति बेला केही बोलिनँ। एक वर्षपछि फेरि स्थायी शिक्षकहरूको नियुक्ति हुँदा करारको जागिर बचाउन खर्च भयो भनेर आफ्नो तलबबाट ४० हजार फेरि काटे। त्यो कुरा सहन सकिनँ। उक्त विषय गाउँपालिका हुँदै जिल्ला शिक्षा विकास तथा समन्वय एकाइ कार्यालयसम्मै पुगेपछि प्रअ शाहीले रकम खातामा फिर्ता गरे। पैसा फिर्ता गराएको भनेर धम्की पनि दिए। आर्थिक अनियमिता विशेषतः बालबालिकाको दिवाखाजा, पाठ्यपुस्तक खरिद, भौतिक पूर्वाधारको बजेटमा हुने गरेको छ। जिल्लाका दुई सय ९४ विद्यालयमध्ये ९९ विद्यालयमा सरकारी दरबन्दीका शिक्षक छैनन्। यस्ता विद्यालयमा बालबालिकाको दिवाखाजा, पाठ्यपुस्तक वा भौतिक पूर्वाधारका नाममा आउने रकम निर्णय गरेरै शिक्षकलाई तलब लिने गरिएको छ। यसले गर्दा पनि आर्थिक दुरुपयोगलाई प्रोत्साहन गर्ने गरेको जिल्ला शिक्षा विकास तथा समन्वय एकाइ प्रमुख देवकोटा बताउँछन्। यस्ता विद्यालयमा जाने बजेट कागजी प्रक्रिया मिलाएर खुलेआम दुरुपयोग हुने गरेको छ, हामीले चाहेर पनि रोक्न सक्ने अवस्था छैन, उनले भने। हुँदैन कारबाही अनियमितामा संलग्नलाई कारबाही नहुँदा आर्थिक सुशासनको पाटो कमजोर हुँदै गएको छ। कारबाही गर्ने निकायकै मध्यस्थतामा माफी दिने, रकम फिर्ता गर्न लगाउने काम हुन्छन्। अझ उदेकलाग्दो पक्ष त जिम्मेवार निकाय नै थाहा नपाएझैं गरी मौन बसिदिन्छन्। पञ्चमूलका प्रअले किर्ते हस्ताक्षर गरेर रकम हिनामिना गरेको सप्रमाण पुष्टि हुँदासमेत उनीमाथि कारबाही भएन। बरु रकम फिर्ता गर्न लगाइयो। हामीले भ्रष्टाचारसम्बन्धी मुद्दा दायर गर्ने निर्णय गरेपछि उहाँले भदौ १० सम्म सबै रकम विद्यालयको खातामा जम्मा गर्ने तमसुक गर्नुभएको छ, विद्यालय व्यवस्थापन समितिका अध्यक्ष बमले भने, तर अहिलेसम्म रकम दाखिला भएको छैन। कर्णाली आधारभूत विद्यालयका प्रअ शाहीले घुस लगेको प्रकरणमा समेत सम्बन्धित स्थानीय तह र जिल्ला शिक्षा विकास तथा समन्वय एकाइ कार्यालय मौन बसेका छन्। बरु दुवै निकायले प्रअ शाहीलाई रकम फिर्ता गर्न आदेश दिए। खाँडाचक्र नगरपालिकाका नगर प्रमुख जसीप्रसाद पाण्डेले त आफ्नै नगरपालिकाको विद्यालयमा भएको अनियमितताबारे अनभिज्ञता व्यक्त गरे। यसबारे मलाई जानकारी छैन, के रहेछ बुझौंला, उनले भने। आर्थिक अनियमितता गर्नेमाथि कडा कारबाही नहुँदा उनीहरू उक्त कार्य नगरेको भन्दै समाजमा शिर ठाडो पारेर हिँड्ने गरेका छन्। यसले गर्दा अन्य व्यक्ति र उनीहरूलाई नै पुनः आर्थिक अनियमिततामा संलग्न हुन प्रेरित गर्ने गरेको छ। अन्नपूर्ण पोस्ट्सँगको सम्पर्कमा आएका पञ्चमूल र कर्णाली आधारभूत विद्यालयका प्रअहरूले अनियमितता र घुस प्रकरणमा आफ्नो संलग्नता अस्वीकार गरे। कोरोना कालमा पनि दुरुपयोगकोरोनाको विश्वव्यापी महामारीले आक्रान्त पारेको बेलामा समेत विद्यालयको आर्थिक सुशासनमा सुधार भएन। सरकारले लकडाउनका कारण विद्यालय बन्द भएपछि वैकल्पिक शिक्षाका लागि पठाएको बजेट कामै नगरी सकिएको छ। सरकारले सिकाइलाई निरन्तरता दिन वैकल्पिक शिक्षाका लागि प्रत्येक स्थानीय तहलाई ३ लाखका दरले बजेट दिएको छ। तर जिल्लाका कुनै पनि विद्यालय (स्थानीय तह) ले वैकल्पिक सिकाइ कार्यक्रम सुरु गरेनन्। बरु उक्त पाठ्यपुस्तक खरिद गरिएको भनेर खर्च गरिएको छ। पचालझरना गाउँपालिकाका शिक्षा शाखा प्रमुख नमराज शाहीले २ लाख ५० हजार रुपैयाँबाट बालशिक्षाका पाठ्यपुस्तक खरिद गरिएको बताए। शुभकालिका गाँउपालिकाले भने २ लाख रुपैयाँ रेडियो कक्षा सञ्चालनका लागि खर्च गरेर बाँकी रकम मास्क, सेनिटाइजरमा खर्च भएको गाउँपालिकाका शिक्षा शाखा प्रमुख नमराज आचार्यले बताए। महाबै गाउँपालिका, खाँडाचक्र नगरपालिका, सान्त्रीत्रिवेणी गाउँपालिकाले पनि वैकल्पिक शिक्षाको बजेट सेनिटाइजर, थर्मलगन, मास्क, साबुन खरिदमा खर्च गरेका छन्। पलाँता र नरहरिनाथ गाउँपालिकाले भने बजेट खर्च नगरी फिर्ता पठाएका छन्।"
नक्कली छोरा बनेर ठगी,"काठमाडौं : नक्कली कागजात बनाएर ५० करोड मूल्य पर्ने जग्गा ठगी गरेको आरोपमा ३३ वर्षीय केवलप्रताप जंगबहादुर राणा पक्राउ परेका छन्। ललितपुर महानगरपालिका१३ कुसुन्तीका राणाले नक्कली छोरा बनेर पर्साकी कमलादेवी राजभण्डारीका नाममा रहेको जग्गा हडपेको आरोप प्रहरीले लगाएको छ। प्रहरीको केन्द्रीय अनुसन्धान ब्युरोले वीरगन्ज महानगरपालिका५ मा रहेको चार कित्ता क्रमशः ३, ७१, १४३ र १८६ मा बनेको घरसमेतको जग्गा ठगी गरेको अनुसन्धानका क्रममा खुलेको जनाएको छ। राणाले मालपोतका कर्मचारीसँगको मिलेमतोमा जग्गा आफ्नो नाममा ल्याएर वीरगन्जकै गिरिधारी लाल अग्रवालबाट ५० लाख रुपैयाँ बैना लिएका थिए। ब्युरो प्रमुख डीआईजी सहकुलबहादुर थापाले राणाले अग्रवाललाई ठग्न आफूलाई मुकेशराज भण्डारी भनेर चिनाएको पाइएको बताए। राणाले जिल्ला प्रशासन कार्यालय ललितपुरबाट मुकेश राजभण्डारीकै नाममा ४७४३ नम्बरको नक्कली नागरिकता लिएको पाइएको डीआईजी थापाको भनाइ छ। राणाले आफू जग्गाधनी कमलादेवीको छोरा भन्दै ललितपुर जिल्ला प्रशासन कार्यालयबाट नक्कली नागरिकता बनाएको अनुसन्धानका क्रममा खुलेको छ। त्यति मात्र होइन, आफू मुकेश राजभण्डारी भएर राजेश राजभण्डारी, रुपेश राजभण्डारी र कमला राजभण्डारीका नामको नक्कली नागरिकतासमेत उनीसँग फेला परेको छ। राजेशले ब्युरोमा जग्गा किर्ते भएको जाहेरी दिएका थिए। राणाले कमला राजभण्डारी र कमलादेवी राजभण्डारी एकै भएको किर्ते कागजसमेत बनाएको प्रहरी अनुसन्धानबाट खुलेको छ। राणाले मुकेश राजभण्डारीका नाममा जग्गा नामसारी गर्न अस्ट्रेलियास्थित नेपाली राजदूतावासबाट राजेश र रुपेशले दिएको मञ्जुरीनामासमेत किर्ते गरेको पाइएको छ। डीआईजी थापाले मुकेशका नाममा जग्गा आएपछि राणाले कम्पनी रजिस्ट्रार कार्यालयमा गंगा ट्रेडर्स नामक कम्पनीसमेत दर्ता गरेको पाइएको बताए। उनका अनुसार त्यही कम्पनीका नाममा राणाले विभिन्न बैंक तथा वित्तीय संस्थाबाट कर्जा निकाल्दै आएको पाइएको छ। ठग्नका लागि राणाले धेरै कागजात किर्ते गरेको पाइयो, डीआईजी थापाले भने, ललितपुर महानगरपालिका वडा नम्बर ३ बाट जग्गाधनी कमलादेवी राजभण्डारी र उनका पति गोपाल राजभण्डारीको मृत्युदर्ताको प्रमाणपत्रसमेत किर्ते गरेका रहेछन्। अग्रवाल घरजग्गा हेर्न पुग्दा स्थानीयले जग्गाधनी अरू नै रहेको बताएपछि मात्रै ठगीको रहस्य खुलेको थियो। ब्युरोका अनुसार राणा यसअघि पनि विभिन्न अपराधमा मुछिएका अभियुक्त हुन्। उनी क्रेडिक कार्ड ठगी घटनामा २०७० कात्तिक ३ गते पक्राउ परेका थिए। जिल्ला प्रहरी कार्यालय ललितपुरले ठगी मुद्दा चलाएको थियो।"
निजी काममा एम्बुलेन्स,जुम्ला : जुम्लामा बिरामी बोक्ने एम्बुलेन्स दुरुपयोग भएको छ। बिरामी बोक्नुको साटो गाउँपालिकाका कर्मचारीले आफ्नो निजी कायममा प्रयोग एम्बुलेन्स गरेको पाइएको छ। तातोपानी गाउँपालिकाको ऐरानीमा हिमा गाउँपालिकाको नाअपच२२६ नम्बरको एम्बुलेन्स पुग्यो। तर उक्त एम्बुलेन्समा बिरामी भने थिएनन्। एम्बुलेन्सले हिमा गाउँपालिकाका प्रमुख प्रशासकीय अधिकृतसहित अन्य कर्मचारी बोकेर ल्याएको थियो। कर्मचारीले आफ्नो गाउँपालिकाबाट तातोपानी गाउँपालिकासम्म फुटबल खेल्न आउँदा प्रयोग गरेका हुन्। गाउँपालिकाले केहीदिन अघिमात्र उक्त एम्बुलेन्स खरिद गरेको थियो। तर हाल यो एम्बुलेन्स गाउँपालिकाको स्थानीयका सेवाभन्दा गाउँपालिकाकै कार्यकारीसहित अन्य कर्मचारी बोक्ने सवारीसाधनका रुपमा प्रयोग भइरहेको छ। शनिबार हिमा गाउँपालिका र तातोपानी गाउँपालिकाले संयुक्त कर्मचारी मैत्रीपूर्ण फुटबल आयोजन गरेको थिए। तातोपानी गाउँपालिकाको ऐरानी भन्ने स्थानमा आयोजना भएको फुटबल प्रतियोगितामा हिमा गाउँपालिकाका प्रमुख प्रशासकीय अधिकृत मीनबहादुर रावलसहित अन्य कर्मचारीले उक्त स्थानसम्म लिनुपर्ने भनेपछि उनीहरूलाई ऐरानीसम्म ल्याएको एम्बुलेन्सका चालकले बताए। गाउँपालिकाले एम्बुलेन्सको व्यवस्था नगर्दा हिमा गाउँपालिकाका स्थानीयबासी महँगो रकम तिरेर स्वास्थ्य विज्ञान प्रतिष्ठान जुम्ला बजार आउन बाध्य थिए। भर्खरै मात्र गाउँपालिकाले एम्बुलेन्सको व्यवस्था गरेपछि हिमाबासीले केही राहत महसुस गरेका बेला गाउँपालिकाकै प्रमुख कार्यकारीसहित अन्य कर्मचारीले शनिबार मात्र नभई अन्य दिनसमेत आफनो निजी काममा एम्बुलेन्स प्रयोग गर्न थालेपछि स्थानीयबासीले सास्ति भोग्नु परेको एक स्थानीयले आरोप लगाए। शनिबारसमेत कर्मचारीले एम्बुलेन्स प्रयोग गरेर फुटबल खेल्न गएको आफूलाई जानकारी नभएको हिमा गाउँपालिका अध्यक्ष रजबहादुर शाहीले बताए। उनले बिरामी बोक्ने एम्बुलेन्स कर्मचारीले निजी काममा प्रयोग गर्न नहुने बताए।
प्रहरीमाथि अनुशासनको अंकुश,"सुर्खेत : दैलेख घर भएका एक प्रहरी जवानले दोस्रो विवाह गरेपछि उनीविरुद्ध बहुविवाहको उजुरी पर्यो। कालीकोटमा कार्यरत उनले यसअघि आफ्नो विवाह नभएको प्रमाण जुटाए। यो मुद्दा कर्णाली प्रदेश प्रहरी कार्यालय सुर्खेतसम्म आइपुग्यो। ती जवानविरुद्ध पहिलो पत्नीले उजुरी दिएकी थिइन््। कानुन कार्यान्वयन गर्ने जिम्मेवारी पाएका प्रहरी कर्मचारीले नै बहुविवाह गरेको प्रमाणित भएपछि प्रदेश प्रहरी कार्यालयले उनलाई कारबाही गर्यो। हाल उनी सजाय भोगिरहेका छन्। देवानी संहिताअनुसार कुनै पनि पुरुषले पहिलो श्रीमती हुँदाहुँदै दोस्रो विवाह गर्नु अपराध मानिन्छ। समाजमा बहुविवाह र बालविवाह रोक्ने जिम्मेवारी पाएका प्रहरी जवानले नै बहुविवाह गरेपछि प्रहरी संगठनले उनीमाथि अनुशासनको अंकुश लगाएको हो। केही समयपहिला सुर्खेतको मेहलकुनामा मोटरसाइकल दुर्घटना भयो। मोटरसाइकलको ठक्करबाट केही यात्रु घाइते भए। तर, मोटरसाइकल चालकलाई प्रहरीले जानाजान त्यहाँबाट भगायो। पीडितलाई न्याय दिलाउनुको साटो सईकै मिलेमतोमा दोषीलाई उम्काउने प्रयास भयो। घटनाको वास्तविकता बुझेपछि कर्णाली प्रदेश प्रहरी कार्यालयले आफ्नै संगठनमा कार्यरत सईलाई जागिरबाट बर्खास्त गर्न सिफारिस गर्यो। प्रहरी संगठनको आचरण र कानुनविपरीतको काममा संलग्न भएपछि उनी जागरिबाट हात धुन बाध्य भए। अपराध नियन्त्रण गर्ने जिम्मेवारी पाएका प्रहरी पछिल्लो समय यसरी कानुनविपरीतका काममा संलग्न हुन थालेका पाइएको छ। कानुन पालना गराउने जिम्मेवारी बोकेका सुरक्षाकर्मी नै चेन अफ कमान्डभन्दा बाहिर जान थालेपछि कर्णाली प्रहरीले अनुशासनको अंकुश लगाउन थालेको हो। त्यही क्रममा प्रहरीले कानुनविपरीत काम गर्ने र संगठनको अनुशासनमा नरहने सहकर्मीमाथि नै धमाधम कारबाही गर्न थालेको छ। पछिल्लो साढे दुई वर्षमा कर्णालीमा कार्यरत नेपाल प्रहरीका जवानदेखि डीएसपीसम्म कारबाहीमा परेका छन्। संगठनको आचरणविपरीत काम गर्ने र कानुन नै हातमा लिने ३ सय ७६ प्रहरी कर्मचारीलाई कारबाही गरिएको प्रदेश प्रहरी कार्यालयले जनाएको छ। आर्थिक वर्ष २०७५०७६ मा १ सय ३७ जना, २०७६०७७ मा २ सय १ जना र चालू आर्थिक वर्षको तीन महिनामा ३८ जना प्रहरीमाथि अनुशासनको कारबाही गरिएको सो कार्यालयका प्रवक्ता एसएसपी राजेशनाथ बास्तोलाले जानकारी दिए। तीमध्ये केहीलाई जागरिबाटै हटाइएको छ। बास्तोलाका अनुसार विभागीय कारबाहीअन्तर्गत नसियत दिने, पद घटुवा, सेवा अवधिको कम गणना, पदोन्नति रोक्का, ग्रेड घटुवा, ग्रेड रोक्का, निलम्बनलगायतका कारबाही गरिएको हो। गलत कार्य गर्नेविरुद्ध निर्मम रूपमा प्रस्तुत हुने संगठनको नीतिअनुसार कारबाहीमा पर्ने प्रहरीको संख्या वृद्धि हुँदै गएको बास्तोलाको भनाइ छ। प्रहरीका कर्मचारीले पालना गर्नुपर्ने आचारसंहितासम्बन्धी कार्यादेशअनुसार प्रहरीको आचरण एवं व्यवहारमा सुधार गर्न नयाँ आचारसंहिता लागू गरिएको हो। असोजदेखि लागू गरिएको आचारसंहिताअनुसार अब प्रहरी कर्मचारीलाई विपरीत लिंगीसँग अनावश्यक हेलमेल र सामाजिक सञ्जालको प्रयोगमा कडाइ गरिएको छ। त्यस्तै सामाजिक सञ्जालबाट राष्ट्रिय अखण्डतामा खलल पार्ने, साम्प्रदायिक दंगा भड्काउने, आतंककारी गतिविधिलाई प्रश्रय दिने कार्यलाई प्रतिबन्ध लगाइको छ। साथै शान्तिसुरक्षामा खलल पार्ने तथा अपराध अनुसन्धानलाई प्रभावित पार्ने गतिविधि प्रकाशन तथा प्रसारण गर्न प्रतिबन्ध लगाइएको प्रदेश प्रहरी कार्यालयले जनाएको छ।"
"आउँदै, सरासर घर जाँदै","धनगढी : कैलालीको गौरीगंगाका डायमन्ड कलेलसहित ८४ जना सोमबार भारतको सिमलाबाट घर फर्किएका छन्। गौरीफन्टा नाकामा भेटिएका उनीहरूमध्ये आधाजसोले मास्क लगाएका थिएनन्। नाकामै अटो, विंगर (माइक्रो बस) बुक गरी उनीहरू सिधै घर हानिए। जब कि भारत कोरोना भाइरस संक्रमितका हिसाबले विश्वकै दोस्रो स्थानमा छ। त्यस्तो जोमिखयुक्त मुलुकबाट आए पनि न क्वारेन्टाइनमा राखिएको छ न त सम्बन्धित व्यक्तिले स्वास्थ्य सावधानी अपनाएको देखिन्छ। नेपालमा कोरोनाको सुरुआती चरणमा क्वारेन्टाइनको व्यवस्थापन गरिएको थियो। त्यति बेला पनि हुल हुल नेपाली भारतबाट फर्किएका थिए। दसैं सुरु हुन चार दिन मात्र बाँकी छ। को क्वारेन्टाइन बसोस्, कलेलले भने, यसअघि पनि २४ दिन क्वारेन्टाइन बसें। न पीसीआर भयो न त खान नै राम्रो पाएँ। दसैंका मुखमा को क्वारेन्टाइनमा बसोस्। कलेलको समूह चैतको लकडाउनका बेला भारतबाट नेपाल फर्केको थियो। सिमलाका साहुले साउनमा स्याउ टिप्न बोलाएपछि उतै गएको थियो। अटो, विंगर वा अरु सवारी साधनले उनीहरूलाई छाडिसकेपछि स्वास्थ्य सुरक्षाका कुनै उपाय अवलम्बन गरेनन्। पाइए बाटोमै नभए धनगढी बजारमै भए पनि ती सवारी साधन अरु यात्रु बोकिरहेका छन। बालबच्चा पाल्नै पयो। ६ महिनासम्म घरमै बसें। यही कमाइ खाने आधार हो। जोखिम भए पनि के गर्ने ? पेटका लागि जोखिमै मोलेर पनि सवारी चलाउनै पर्छ, अटो चालक टेकराज भट्टले भने। उनले लकडाउन खुलेपछि अटोलाई एकपटक पनि विषाणुरहित बनाउने काम नगरेको सुनाए। के ले पो मर्छ कोरोना ? थाहा छैन। अनि के छर्किने ? अटो चलाएदेखि डिसेन्ट्राइज गरेको छैन, उनले भने। उनले अब सरकारका नियम पालन गर्नेहरू आधा पनि नरहेको जिकिर गरे। यस्तै हो भन्ने लागिरहेको छ। भारतबाट आएकाहरूलाई हेर्नोस् न, कतिले मास्कनै लगाएका छैनन, उनले भने, कसरी अरु मानिस सुरक्षित हुन्छन् ? बाजुराको त्रिबेणी नगरपालिका ७ छताराका गोपे चदारा परिवारसहित भेटिए। उनी भारतको राजधानी दिल्लीमा चौकीदारी गर्दा रहेछन्। लकडाउन सुरु हुनुभन्दा दुई महिनाअघि भारत गएका उनी दसैंका लागि बालबच्चासहित घर फर्किएको उनले सुनाए। क्वारेन्टाइन बस्न कसैले केही भनेको छैन, उनले भने, अब सिधै घर जाने हो। भारतबाट फर्किरहेका नेपाली कोही पनि क्वारेन्टाइनमा बसेको देखिँदैन। सुदूरपश्चि प्रदेशको सामाजिक विकास मन्त्रालयले आइतबार जारी गरेको विज्ञप्तिअनुसार प्रदेशभरी १ हजार २ सय ६९ जना क्वारेन्टाइन बसेका छन। भारतबाट दैनिक १ हजार ५ सयदेखि २ हजार जना आइरहेका छन्। त्यत्तीकै संख्यामा भारत पनि गइरहेका छन्। गौरीफन्टा नाकामा प्रवेश गर्ने बिन्दुमा भदौबाट कञ्चनपुरका सुरक्षाकर्मी खटिएका छन। भारतबाट फर्किनेहरू १०१५ मीटरमै कैलालीमा प्रदेश गर्छन। त्यसपछि उनीहरूको, गन्तब्य यात्राको ब्यवस्थापन कैलाली प्रसासनले गराउदै आएको छ। तर लकडाउनका बेलाजस्तो सीमाबाट सिधै क्वारेन्टाइन लैजाने क्रम बन्द भएको छ। बस समितिहरूले, सीमामै बसहरू राखे पनि धेरै नागरिक अटो, विंगरजस्ता साना सवारी साधनमै गन्तब्य जान थालेपछि जोखीम बढेको छ। भारतबाट स्वदेश फर्केका नागरिकका लागि हामीले सीमा क्षेत्रमै बसको ब्यवस्था गरेका छौं, सुदूरपश्चिम यातायात प्रालीका अध्यक्ष पदम सापकोटाले भने, तर अहिले कोरोनाको डर मरिसकेकाले मानिसहरू सीमाबाट अटोमा आएर बसपार्क पनि आउने गरेका छन। जस कारण जोखिम उच्च भएको छ। लामो दुरीको यातायात खुलेपछि को भारतबाट आएको हो ? को कसको कन्टयाक्टमा छ ? कसैलाई केही पनि थाहा छैन। सबैले मनपरि हिसाबले यात्रा गरिरहेका छन्। बरिष्ठ फिजिसियन डा शुभेषराज कायस्थले दसैं तिहारका बेला सबैभन्दा बढी संक्रमण फैलिने खतरा रहेको बताए। भारतबाट आएकाहरूलाई क्वारेन्टाइन छैन। होम आईसोलेशनमा बसेकाहरू सबैले इमानदारीका साथ घरमा बसेका छैनन, डा कायस्थले भने, सम्पर्कमा आएका ब्यक्तिहरू आईसोलेट पनि भएका छैनन। यस्तोमा संक्रमणको दर उच्च हुने नै भयो। उनले दशैं र तिहारका बेला भारतबाट फर्किनेहरूका कारण कोरोनाको उच्च जोखिम रहेको बताए। भारतमा दैनिक ८० हजार कोभिडका केस डायग्नोसिस भइरहेको छ। त्यसमै दशैंका लागि फर्किने नेपालीको लर्को छ, उनले भने, नेपालमा उनीहरूका लागि क्वारेन्टाईनको भरपर्दो ब्यवस्था छैन। अनी दशैं तिहारका बेला एकअर्कोको सम्पर्कमा पनि बढी जाने गर्छन्। यसले अवस्था गम्भिर हुनसक्छ। सुदूरपश्चिममा आइतबारसम्म ९१ हजार ३ सय ६८ जनाको स्वाब जाँच गरिएकोमा ८ हजार ४६ जना संक्रमित पुष्टि भएका छन। प्रदेशभरी आईतबारसम्म ११ सय ६३ जना संक्रिय संक्रमित छन भने १९ जनाको ज्यान गएको छ।"
साना नाकाबाट सहज,"नेपालगन्ज भैरहवा : लुम्बिनी प्रदेशका बेलहिया र नेपालगन्ज नाकाबाट सयौं नागरिक दैनिक भित्रिइरहेका छन्। रुपन्देहीको बेलहिया नाकामा केही कडाइ गरिए पनि अन्य ठाउँबाट आवतजावत निर्बाध भइरहेको छ। जिल्लाका साना नाकाबाट जुनसुकै बेला भारत आउजाउ गर्न सकिन्छ। मर्चवार, लुम्बिनी, धकधई क्षेत्रका नाका खुला छन्। यस क्षेत्रका नाकाबाट आउजाउ गर्दा कुनै किसिमको रोकछेक छैन। रोजगारीका सिलसिलामा भारतमा रहेका नेपाली दसैं नजिकिएसँगै स्वदेश फर्किन थालेका छन्। भारतबाट फर्किएका नेपाली बेलहिया नाकामा सुरक्षाकर्मीलाई नाम र ठेगाना टिपाएर आआफ्ना गन्तव्यतर्फ गइरहेका छन्। सीमामा स्वास्थ्य परीक्षण हुँदैन। रुपन्देहीको इलाका प्रहरी कार्यालय बेलहियाका प्रहरी निरीक्षक ईश्वरी अधिकारीका अनुसार भारतबाट दैनिक औसतमा ५ सय नेपाली भित्रिरहेका छन्। नेपालबाट दैनिक औसतमा अढाई सय नेपाली र भारतीय भारत गइरहेका छन्। रुपन्देहीका प्रमुख जिल्ला अधिकारी पीताम्बर घिमिरेले सीमाबाट आवतजावतमा कडाइ गरिएको दाबी गरे। सीमापारि बजारमा पेन्सन, औषधिउपचारलगायत ६ वटा अत्यावश्यक कामका लागि आउजाउ भएको हुनसक्ने घिमिरेको भनाइ छ। भारतबाट आएका नेपालीको सीमामा शरीरको तापक्रम जाँच गरी सम्बन्धित जिल्लामा सम्पर्क गरेर पठाउने गरिएको उनले बताए। क्यान्सरपीडित पत्नी चन्द्रकला विकको उपचारका लागि भारतको चण्डीगढबाट सोमबार काठमाडौं आउँदै गर्दा सुर्खेतका विजय विकलाई सीमामा सास्ती हुन्छ कि भन्ने चिन्ता थियो। उनले अस्पतालका सबै कागजात बोकेका थिए। यात्रा गर्दा थाकेकी पत्नीलाई एक दिन नेपालगन्जमा आराम गर्न दिएर काठमाडौं लैजाने उनको तयारी थियो। सीमा नाकाबाट उनी सहजै नेपालगन्जको होल्डिङ सेन्टरमा पुगे। काठमाडौं जान दाङको बस चढे। एक रात दाङ बसेर काठमाडौं जान्छु, उनले भने। इलाका प्रहरी कार्यालय जमुनाहाका इन्चार्ज प्रहरी नायब निरीक्षक विष्णु गिरीका अनुसार असोजका २५ दिनमा ११ हजार दुई सय २३ जनामात्र नेपाल प्रवेश गरेका छन्। हुलका हुल मान्छे नेपाल प्रवेश गर्दा प्रहरीले उनीहरूको रेकर्ड राखेको थिएन। धेरैजसो औषधि किन्न भारत गएको भन्छन्। नियमित रूपमा भारतीय औषधि खाने धेरै नेपाली पनि छन्। जान दिनै पर्यो। फर्कंदा किनमेल गरेको पनि भेटिन्छ। यही चुनौती हो, इन्चार्ज गिरीले भने। झन्डै दुई घण्टा अवधिमा प्रहरीलाई अनुनय विनय गर्ने र चाकडी गर्ने धेरै भेटिएका थिए। धेरै जना एकसाथ नेपाल प्रवेश गर्न खोज्दा प्रहरीले लाठी देखाएर पनि भगाउँथ्यो। कोरोनाको उच्च जोखिममा रहेको भारतबाट आउने व्यक्तिलाई सीमामा कतै पनि स्वास्थ्य परीक्षण गरेको पाइएन। बाहिरी जिल्लाका व्यक्तिलाई होल्डिङ सेन्टरमा राखेर त्यहीँबाट गाडीको व्यवस्था गरिएको प्रहरीले जनाएको छ"
सीमामा लुकिछिपी आउजाउले झनै जोखिम,"जनकपुरधाम सिरहा : चाडपर्व नजिकिएसँगै कोही भारतबाट घर फर्किंदैछन् त कोही किनमेल गर्न भारत आउजाउ गर्न थालेका छन्। यस्तोमा मुख्य नाका उनीहरूको रोजाइमा पर्दैन। लुकिछिपी आउजाउ गर्छन्। खुला सीमाका कारण आवतजावत रोकिएको छैन। कोरोना महामारीका बेला पनि सतर्कता नअपनाई आवतजावत गरिरहेको सीमावर्ती गाउँका स्थानीय सुनाउँछन्। प्रहरीले जति निगरानी बढाए पनि वैकल्पिक बाटो अपनाएर आउजाउ चलिरहेको सिरहा नगरपालिका माडरका नरेश बरबरिया सुनाउँछन्। सिरहाको मुख्य नाका हो, माडर। यस नाकाबाट भित्रिनेलाई नेपाली सेनाको कन्ट्रोलमा रहेको होल्डिङ सेन्टरमा राखी सम्बन्धित स्थानीय तहमा पठाउने गरिएको सशस्त्र प्रहरी सिरहाका सूचना अधिकारी विनोद थापाले बताए। व्यापारीले पनि लुकिछिपी सामान वारिपारि गर्ने गरेको सुकचैनाका दीपेन्द्र यादवले सुनाए। सांस्कृतिक सम्बन्धले पनि आउजाउ नरोकिएको उनले बताए। धनुषामहोत्तरी मात्र होइन, भारतीय सीमावर्ती क्षेत्रसँग जोडिएका प्रदेश २ का अधिकांश जिल्लामा भारतबाट नेपाल र नेपालबाट भारत जानेको संख्या बढ्दो छ। दैनिक हजारौंको संख्यामा आवतजावत हुने गरेको पाइन्छ। नेपाल र भारतका अधिकारीबीचको छलफलपछि अत्यावश्यक अवस्थामा जाँचबिना सीमामा ओहोरदोहोर गर्न रोक लगाइने सहमति भए पनि जेकजाँचको कुनै व्यवस्था हुन नसकेको महोत्तरीका प्रमुख जिल्ला अधिकारी कृष्णबहादुर कटवालले जानकारी दिए। संक्रमितको संख्या ह्वातै बढ्नुमा सीमामा व्यापक ओहोर दोहार, भौतिक दूरी कायम हुन नसक्नु, संक्रमित पहिचान तथा व्यवस्थापनमा हेलचेक्य्राइँ कारक रहेको जनस्वास्थ्यका वरिष्ठ प्रशासक विजय झाको भनाइ छ।"
कर्णाली कलह किन ?,"सुर्खेत : कर्णालीमा प्रदेश सरकार गठन भएको फागुनमा तीन वर्ष पुग्दै छ। दुई तिहाइभन्दा बढी जनमत पाएको नेकपाले सरकारको नेतृत्व गरिरहेको छ। तर, सत्तारूढ सांसदहरू पूरै कार्यकाल एकढिक्का हुन नसक्दा कलह उत्कर्षमा पुगेको छ। परिणामतः आफ्नै पार्टीका सांसदहरूले मुख्यमन्त्री महेन्द्रबहादुर शाहीविरुद्ध अविश्वास प्रस्ताव दर्ता गराएका छन्। कर्णालीमा नेकपाभित्रको यो विवाद नयाँ भने होइन। प्रदेश सरकार गठन हुँदादेखि नै कर्णालीमा नेकपाभित्र विवाद र मतभेद थियो। चुनावी तालमेल गरेर पार्टी एकता गरेका तत्कालीन एमाले र माओवादीबीच प्रदेश सरकारको नेतृत्वमा भागबन्डा भएपछि विवादको बीउ रोपियो। कर्णालीमा पूर्वएमालेका २० र पूर्वमाओवादीका १३ सांसद छन्। जब कि प्रदेशमा सरकार गठन गर्न २१ सांसद भए पुग्छ। ४० सदस्यीय प्रदेश सभामा आधा अर्थात् २० जना सांसद भएका कारण तत्कालीन एमालेले सुरुदेखि नै प्रदेश सरकारको नेतृत्वमा दाबी गरेको थियो। संसदीय दलको नेतामा यामलाल कँडेल सर्वसम्मत चयन भए। केन्द्रमा नेताहरूबीच प्रदेश सरकारको नेतृत्वका लागि भागबन्डाको चर्चा चल्दै थियो। त्यही क्रममा तत्कालीन एमाले संसदीय दलको बैठकले निर्णय नै गयो, प्रदेश सरकारको नेतृत्व अरूलाई दिन सकिँदैन, जनमतका आधारमा एमाले नै प्रदेशमा पहिलो छ। अरूको नेतृत्व कुनै पनि हालतमा स्वीकार्न सकिँदैन, त्यसो गर्नु जनमतको अपमान हुन्छ। उक्त निर्णय पार्टी केन्द्रमा पनि पठाइयो। तर केन्द्रका नेताहरूबीच कर्णालीमा माओवादीलाई सरकारको नेतृत्व दिने सहमति भयो। केन्द्रले प्रदेशको आवाज नसुनेपछि अन्ततः यामलाल कँडेलले मुख्यमन्त्रीको दौड छाडे। २०७४ फागुन ३ गते तत्कालीन माओवादी संसदीय दलका नेता महेन्द्रबहादुर शाही मुख्यमन्त्री बने। केन्द्रले सुनुवाइ नगरेपछि पनि नेता कँडेलले आधाआधा कार्यकाल सरकारको नेतृत्व गर्ने प्रस्ताव मुख्यमन्त्री शाहीसँग राखेका थिए। तर कँडेलको उक्त प्रस्तावलाई मुख्यमन्त्री शाहीले पनि सुनेनन्। संसद्मा आधा सांसद हुँदा पनि सरकारको नेतृत्व गर्न नपाएपछि पूर्वएमाले भित्रभित्रै चिडिएको थियो। तर पछिल्लो समय बजेट कार्यान्वयन, राजनीतिक नियुक्ति, आयोगको गठन तथा नियुक्ति र योजना छनोटमा मुख्यमन्त्री शाहीले प्रदेशको पार्टी कमिटी तथा संसदीय दललाई नै बेवास्ता गर्न थालेपछि आफूहरू अविश्वासकै प्रस्ताव ल्याउन बाध्य भएको संसदीय दलका प्रमुख सचेतक गुलावजंग शाह बताउँछन्। सांसद धर्मराज रेग्मी भन्छन्, कर्णालीमा यो समस्या आजैको होइन, हामीले प्रदेश सरकारबारे बारम्बार संसदीय दल र पार्टीमा कुरा उठाएका हौं। तर, न मुख्यमन्त्रीले हाम्रा कुरा सुने, न त पार्टी केन्द्रले नै यहाँको आवाज सुन्यो। सरकार सञ्चालनमा वर्तमान नेतृत्व कमजोर बनेको र सरकारका कारण प्रदेशमा पार्टी नै अलोकप्रिय बन्न थालेपछि आफूहरू निकास निकाल्न अग्रसर भएको उनको भनाइ छ। बारम्बार जानकारी गराउँदा पनि पार्टी केन्द्रले चासो नदिएका कारण प्रदेशमै समस्या समाधान गर्न आफूहरू जुटेको उनको दाबी छ। कर्णालीमा मुख्यमन्त्री नपाएपछि पूर्वएमाले खेमा असन्तुष्ट भएको जानकारी पार्टीका शीर्ष नेताहरूलाई थियो। तर त्यसको सम्बोधन शीर्ष नेतृत्वले समयमै गर्नर्को साटो दबाएर राख्न खोज्दा कर्णालीमा नेकपाभित्रको विवाद र असन्तुष्टि छताछुल्ल भएको हो। कहाँ चुके मुख्यमन्त्री ? पार्टी एकता भएपछि पनि मुख्यमन्त्री शाहीप्रति नेकपाभित्र एउटा पक्षको असन्तुष्टि कायमै थियो। अघिल्लो वर्ष बैंकिङ कसुरमा मुछिएपछि तत्कालीन भौतिकमन्त्री खड्कबहादुर खत्रीलाई मुख्यमन्त्री शाहीले बर्खास्त गरिदिए। खत्री नेता यामलाल कँडेल निकट हुन्। मुख्यमन्त्रीले कँडेलसँग समन्वय नै नगरेर हतारमा मन्त्रीलाई बर्खास्त गरेपछि दलभित्र थप चिसो बढेको सांसदहरू बताउँछन्। साविक एमालेको भागमा परेको भौतिक मन्त्रालय एक वर्षदेखि मुख्यमन्त्री आफैंले राखेका छन्। उक्त मन्त्रालयमा मन्त्री नियुक्त गर्न पूर्वएमाले पक्षले बारम्बार मुख्यमन्त्रीलाई दबाब दियो। पार्टीको प्रदेश भेलामा सुर्खेत आएका नेकपा अध्यक्ष प्रचण्ड, वरिष्ठ नेता माधवकुमार नेपाल र महासचिव विष्णु पौडेलसमक्ष यो विषय पुग्यो। शीर्ष नेताहरूले मुख्यमन्त्री शाहीलाई भेटेरै तत्काल भौतिक मन्त्री नियुक्त गर्न निर्देशन दिए। तर मुख्यमन्त्री शाहीले हालसम्म नियुक्त नगरेर आफंैले सम्हालेका छन्। अधिकांश सांसदले त्यही मन्त्रालय ताकेका थिए। तर मुख्यमन्त्रीले बेवास्ता गरेपछि सांसदहरू उनीप्रति थप असन्तुष्ट बने। यही मुद्दामा पनि मुख्यमन्त्री शाही चुके। र पूर्वएमालेलाई एक ठाउँमा हुने वातावरण मुख्यमन्त्री आफैंले मिलाइदिए। त्यतिमात्र होइन, मुख्यमन्त्री शाहीमाथि पछिल्ला दुई वर्षको बजेट कार्यान्वयन र विनियोजनामा पनि आफ्नै सांसदहरूले चर्को असन्तुष्टि पोखे। केन्द्र सरकारले दिएको अनुदान नै खर्च गर्न नसकेको, प्रदेश पार्टी कमिटी र संसदीय दललाई अटेर गरेको, हालसम्म प्रदेश लोक सेवा आयोग, खेलकुद परिषद्लगायत आयोग गठन नगरेको, राजनीतिक नियुक्तिमा एकलौटी गरेको, योजना आयोगलाई निरीह बनाएको, बजेट रकमान्तर गरेर दुरुपयोग गरेको, विकास खर्च नै गर्न नसकेकोलगायत दर्जनौं आरोप मुख्यमन्त्रीमाथि आफ्नै सांसदहरूले लगाए। तर मुख्यमन्त्री शाहीले ती आरोपको खण्डन गर्न र आफ्नै दलका सांसदहरूलाई रिझाउने प्रयाससम्म गरेनन्। अन्ततः असन्तुष्टिहरू चुलिएपछि सांसदहरूले आफ्नै दलका नेताविरुद्ध अविश्वास प्रस्ताव दर्ता गरे। प्रदेश सभामा नेकपाका ३३ सांसद छन्। तिनमा पूर्वएमालेका २० र पूर्वमाओवादीका १३ जना छन्। तर अन्तरसंघर्ष चल्दै गर्दा मुख्यमन्त्री शाहीले आफ्नै सहकर्मीहरूलाई साथमा राख्न सकेनन्। पूर्वएमाले पक्षको असन्तुष्टि बढ्दै जाँदा मुख्यमन्त्री शाहीलाई आफ्ना सहकर्मी अर्थात् पूर्वमाओवादीकै सांसदले समेत साथ छाडे। यसको फाइदा पूर्वएमाले पक्षले उठायो। पूर्वमाओवादीका तीन सांसदले पनि अविश्वास प्रस्तावमा हस्ताक्षर गरेका छन्। यसले नेकपाको आन्तरिक समीकरण नै बदल्यो। पूर्वएमाले पक्षले मात्र अविश्वास प्रस्ताव ल्याएको भन्ने आरोप चिर्न पनि मुख्यमन्त्री शाही असफल बनेका छन्। साविक माओवादीकै सांसदलाई साथमा राख्न चुकेपछि मुख्यमन्त्री थप संकटमा परेका हुन्। दुई नेताबीच समन्वय अभाव कर्णालीमा नेकपाभित्रको विवादको मुख्य जड भनेको दुई नेताबीच समन्वयको अभाव हो। पार्टी एकता भए पनि नेकपामा अहिले पनि साविक एमाले र माओवादीकै ह्याङ कायमै छ। कर्णाली प्रदेश सभामा साविक एमालेको नेतृत्व कँडेल र साविक माओवादीको नेतृत्व मुख्यमन्त्री शाहीले गर्दै आएका छन्। तर यी दुई नेताबीच सरकार सञ्चालनमा समन्वय र सहकार्य नभएकै कारण अहिलेको अवस्था आएको हो। नेता कँडेल आफू मुख्यमन्त्री बन्न नसके पनि प्रदेश सरकार सञ्चालनमा आफ्नो सहभागिता चाहन्छन्। कँडेल निकट एक सांसदले भने, सरकारको नेतृत्वकर्ता त मुख्यमन्त्री हुनुहुन्छ, उहाँले नै समन्वय गर्नुपर्ने हो। पदमा नरहे पनि कँडेल हाम्रो नेता हो, उहाँको सहयोगबिना सरकार कसरी प्रभावकारी बन्न सक्छ ? उनले प्रदेश सरकार सञ्चालनमा मुख्यमन्त्रीले साविक माओवादीलाई मात्र च्यापेका कारण अहिलेको अवस्था आएको बताए। पहिलेबाटै दुई नेताबीच समन्वय र सहकार्य भएको भए विवाद नै नआउने भन्दै मुख्यमन्त्रीले कँडेललाई असहयोगीका रूपमा मात्र चित्रण गर्दा समस्या भएको उनको दाबी छ। मुख्यमन्त्री शाहीनिटक सांसद गोपाल शर्मा भने अहिले पनि समन्वय र सहकार्यबाटै समस्या समाधान गर्न सकिने बताउँछन्। उनले भने, नेकपा ठूलो पार्टी हो, सांसदको संख्या पनि धेरै छ। हरेकका आफ्नै आकांक्षा र चाहना छन्, यस्तो अवस्थामा सबैलाई सन्तुष्ट बनाउन सम्भव भएन। यद्यपि उनले नेकपाका सबै सांसद जिम्मेवार भएकाले सरकार सफल बनाउन लाग्नुपर्ने बताए। पार्टीको आन्तरिक समस्या भएकाले आफूहरू छलफल र सहकार्यकै पक्षमा रहेको उनको भनाइ छ। नेकपाको भविष्य भोलि पनि रहेकाले अवसरहरू अहिल्यै नसकिएको उनले बताए। प्रमुख सचेतकबाट शाहलाई हटाइयो संसदीय दलका नेतासमेत रहेका मुख्यमन्त्री महेन्द्रबहादुर शाहीले दलका प्रमुख सचेतक गुलावजंग शाहलाई पदबाट हटाएका छन्। मुख्यमन्त्री शाहीले कामकाज सन्तोषजनक नभएको भन्दै प्रमुख सचेतक शाहलाई जिम्मेवारीबाट हटाइएको बताएका छन्। यसअघि संसदीय दलको नेताको हैसियतमा आफूले विधानअनुसार प्रमुख सचेतकमा शाहलाई नियुक्त गरेको र अहिले काम सन्तोषजनक नभएकाले हटाइएको मुख्यमन्त्री कार्यालयले सार्वजनिक गरेको पत्रमा उल्लेख गरिएको छ। आइतबार बहुमत सांसदले अविश्वास प्रस्ताव दर्ता गरेपछि दलको विधानअनुसार प्रमुख सचेतक शाहले मंगलबार संसदीय दलको बैठक बोलाएका थिए। त्यही बैठकबाट अविश्वास प्रस्तावबारे छलफल गराउने तयारी गरेका शाहलाई मुख्यमन्त्री शाहीले पदमुक्त गरेका हुन्। साथै दलका सचेतक सीताकुमारी नेपालीलाई प्रमुख सचेतकमा नियुक्त गरिएको छ। शाह पूर्वएमालेबाट निर्वाचित हुन् भने नेपाली पूर्वमाओवादी। यससँगै कर्णालीमा नेकपा संसदीय दलभित्रको विवाद थप उत्कर्षमा पुगेको छ। दुवै पक्षले छुट्टाछुट्टै संसदीय दलको बैठक डाकेका छन्। मुख्यमन्त्रीविरुद्ध अविश्वास प्रस्ताव दर्ता गरेको समूहले मंगलबार (आज) दिउँसो १ बजे दलको बैठक डाकेको छ। प्रमुख सचेतक शाहले भने, मलाई हटाउने अधिकार मुख्यमन्त्रीले गुमाइसक्नुभएको छ, उहाँ निलम्बनमा परेसरह हो। हामी मंगलबार नै बैठक बसेर प्रस्तावको टुंगो लगाउँछौं, अब कसैले रोकेर रोकिने विषय होइन। स्रोतका अनुसार यो पक्षले मंगलबार नै मुख्यमन्त्रीलाई दलको नेताबाट हटाउने तयारी गरेको छ। यस्तै मुख्यमन्त्री पक्षले भने कात्तिक ७ गतेका लागि दलको बैठक बोलाएको छ। शाहलाई हटाएपछि प्रमुख सचेतकमा नियुक्त भएकी नेपालीले भनिन्, दलभित्र यस्ता समस्या आउँछन्, यसलाई समाधान गर्न सकिन्छ। विधानअनुसार दलको बैठक बसेर छलफल हुन्छ, मिलेरै अगाडि बढ्छौं।"
दाहालको दौडधुप,"काठमाडौं : कर्णालीका मुख्यमन्त्री महेन्द्रबहादुर शाहीविरुद्ध पार्टीकै सांसदले राखेको अविश्वास प्रस्ताव फिर्ता गराउन नेकपा अध्यक्ष पुष्पकमल दाहालले पहल गरेका छन्। पूर्वमाओवादीबाट मुख्यमन्त्री बनेका शाहीविरुद्ध पूर्वएमाले र माओवादीतर्फकै बहुमत सांसदले मुख्यमन्त्रीबाट फिर्ता गराउन आइतबार पार्टीमा अविश्वास प्रस्ताव दर्ता गरेका थिए। दाहालले अर्का अध्यक्ष एवं प्रधानमन्त्री केपी शर्मा ओली, वरिष्ठ नेता माधवकुमार नेपाल र पूर्वमाओवादी नेताहरूसँग सोमबार छुट्टाछुट्टै छलफल गरेका हुन्। दाहालले पार्टी एकता कायम गराउन पनि अविश्वास प्रस्ताव फिर्ता लिनुपर्ने आग्रह नेताहरूसँग गरे। वरिष्ठ नेता नेपालसँगको भेटमा दाहालले मुख्यमन्त्री शाहीविरुद्ध एकाएक अविश्वास प्रस्ताव दर्ता हुनुको कारणबारे जिज्ञासा राखेको स्रोतले बतायो। दाहाल निवास खुमलटारमा भएको उक्त छलफलमा नेपालले अविश्वास प्रस्ताव दर्ताबारे आफूसँग कसैले सल्लाह नगरेको उल्लेख गरेका थिए। मुख्यमन्त्रीको कार्यशैलीगत समस्याको विद्रोहका रुपमा अविश्वास प्रस्ताव दर्ता भएको उनको भनाइ थियो। छलफलमा युवराज ज्ञवाली, सुरेन्द्र पाण्डे र निरज आचार्य पनि सहभागी थिए। त्यस क्रममा दाहालले अविश्वास प्रस्ताव फिर्ता गराएर पार्टीको एकतालाई सुदृढ बनाउन नेता नेपालसँग आग्रह गरेका थिए। नेता नेपालले अविश्वास प्रस्ताव फिर्ता गराउन आफूले पहल गर्ने बताएका थिए। ४० सदस्यीय कर्णाली प्रदेशसभामा ३३ जना नेकपाका सांसद छन। नेकपाभित्र पनि पूर्वएमालेका २० र पूर्वमाओवादीका १३ सांसद छन्। पूर्वएमालेभित्र ओली समुहका १२ र नेपाल समूहका ८ सांसद छन। दाहालले सोमबारै प्रधानमन्त्री एवं अर्का अध्यक्ष ओलीसँग भेट गरी प्रस्ताव फिर्ता गराउन आग्रह गरेका थिए। त्यसअघि दाहालले आफ्नै निवासमा पूर्वमाओवादीका नारायणकाजी श्रेष्ठ, रामबहादुर थापा, वर्षमान पुन र जनार्दन शर्मासँग छलफल गरेका थिए। त्यस क्रममा पूर्वमाओवादी पक्षका नेताहरूले केन्द्रको धापविना अविश्वास प्रस्ताव दर्ता हुन नसक्ने भन्दै दाहाललाई पहलकदमी लिन सुझाव दिएका थिए। त्यसपछि दाहाल प्रधानमन्त्री ओलीलाई भेटन बालुवाटार पुगेका थिए। दाहालले त्यहाँ पार्टी एकता जोगाउन प्रस्ताव फिर्ता लिन निर्देशन जारी गर्न प्रधानमन्त्री ओलीसंग आग्रह गरेका थिए। मुख्यमन्त्री शाहीलाई कमीकमजोरी सुधार्न लगाउन सकिने भन्दै दाहालले तर तत्काललाई भने अविश्वास प्रस्ताव फिर्ता गराउन ओलीसँग आग्रह गरेको स्रोतले बतायो। प्रधानमन्त्री ओलीले प्रदेशमा सरकार र पार्टीबीचको असमझदारी र द्वन्द्वका कारण मुख्यमन्त्री शाहीविरुद्ध अविश्वासको प्रस्ताव दर्ता भएको भन्दै त्यसबारे आफुले बुझेर अघि बढने जवाफ दिएका थिए।"
खुला सीमाबाट आउजाउ,"विराटनगर : भारतसँगका मुख्य सीमा नाका बन्द छन्। तर, प्रदेश १ का झापा, मोरङ र सुनसरीका खुला स्थानबाट नेपाल भित्रिनेको लर्को अझै घटेको छैन। दसैंलगायत चाडपर्व नजिकिएसँगै भारतबाट आउने क्रम नरोकिँदा प्रदेश १ मा कोरोना भाइरस तीव्र गतिमा फैलिएको छ। कोरोना संक्रमण नपुगेको जिल्ला प्रदेशमा छैन। नेपाल प्रहरी र सशस्त्र प्रहरीले चैतदेखि जेठसम्म सिमानामा दैनिक गस्ती गर्थे। त्यो क्रम रोकिएपछि खुला सीमाबाट नेपाल आउन सहज देखिएको छ। भारतबाट नेपाल छिर्नेहरू सोझै घरसम्म पुग्ने गरेका छन्। सुरक्षाकर्मी मुख्य नाकामा मात्रै बस्ने गरेका छन्। विराटनगरको जोगबनी नाकाको प्रवेशद्वारनजिकै सशस्त्र र नेपाल प्रहरीले कडाइ गरेको देखिन्छ। तर, एक किलोमिटर नजिकै रहेको इस्लामपुरबाट दैनिक हजारौं संख्यामा खाद्यान्न सामग्री लिन नेपाली सहजै भारत प्रवेश गर्ने गरेका छन्। भारतबाट नेपाल छिर्नेको लर्को उस्तै देखिन्छ। विराटनगरको एकीकृत भन्सार जाँच चौकी (आईसीपी) उत्तर र विराटनगर भन्सार दक्षिणमा रहेको इस्लामपुर नाकामा सीमा वारपार गर्ने नागरिकको घुइँचो कुनै दिन नघटेको विराटनगर११ का प्रजन थापा बताउँछन्। मेरो आफन्तको घर त्यो सिमाना नजिकै छ। म त्यहाँ जाँदा पहिले अचम्म लाग्यो, उनी भन्छन्, अन्य क्षेत्रमा कडाइ भए पनि यो नाकाबाट हुलका हुल नागरिक नेपाल ओहोरदोहोर गर्छन्। यहाँ कुनै सावधानी र रोकछेक देख्दिनँ। इलाका प्रहरी कार्यालय रानीबाट १ किलोमिटर दक्षिणमा रहेको यस नाकाबाट नियमित ओहोरदोहोर हुँदा प्रदेश र संघीय सरकार मौन रहेको स्थानीय जनप्रतिनिधि गुनासो गर्छन्। सीमामा कडाइ गर्ने अधिकार प्रदेश र केन्द्र सरकारलाई छ। हामीले बारम्बार भन्दा पनि अझै यसरी खुला सिमानाको फाइदा उठाउनेलाई प्रदेश र केन्द्र सरकारले रोक्न सकेन, विराटनगर महानगरपालिकाका मेयर भीम पराजुली भन्छन्, हाम्रो आग्रह लत्याउँदा अहिले यो अवस्था उत्पन्न भएको छ। मोरङ सुनवर्षीका राकेश सुनार यसै नाकाबाट सोमबार नेपाल भित्रिए। यसरी आपू नेपाल भित्रिनु बाध्यता भएको उनको भनाइ छ। नेपाल प्रहरी र सशस्त्र प्रहरीले पछिल्लो समय खुला सीमाबाट आउजाउ रोक्न ध्यान नदिएको सीमा क्षेत्रका नागरिकको आरोप छ। स्थानीयले रानीका प्रहरी निरीक्षक दीपक थापालाई यो विषयमा जानकारी गराए पनि ध्यान नदिएको गुनासो छ। प्रहरी निरीक्षक थापा भने आफू सो समय बिरामी भएर बसेकाले जानकार नरहेको बताउँछन्। मोरङका प्रहरी उपरीक्षक सन्तोष खड्का आवश्यक काम देखाएर पनि सीमा वारपार गर्न छुट नदिइएको दाबी गर्छन्। प्रदेश १ सरकारका प्रवक्तासमेत रहेका आन्तरिक मामिला तथा कानुन मन्त्री हिक्मतकुमार कार्की केन्द्र सरकारसँगको समन्वयमा सीमा नाका कडा गरिएको र योभन्दा कडाइ गर्न अब नसकिने बताउँछन्।"
कर्णालीको नेकपा विवाद हेडक्वाटरले मिलाउने : मुख्य नेतालाई ओली र प्रचण्डको निम्तो,"सुर्खेत : सत्तारुढ दल नेपाल कम्युनिस्ट पार्टी (नेकपा) कर्णाली प्रदेशमा देखिएको विवाद अब केन्द्रले मिलाउने भएको छ । पार्टी अध्यक्ष एवम् प्रधानमन्त्री केपी ओली र अर्का अध्यक्ष पुष्पकमल दाहाल प्रचण्डले मुख्य नेतालाई काठमाडौंमा बोलाएका हुन् । कर्णाली प्रदेशसभा सदस्य गुलाबजंग शाहका अनुसार मुख्य नेतालाई दुई दिनभित्र काठमाडौं आइपुग्न पार्टी हेडक्वाटरबाट निर्देशन आएको हो । उनका अनुसार हेडक्वाटरले मुख्यमन्त्री शाही, नेता यामलाल कँडेल, आर्थिक मामिला तथा योजनामन्त्री प्रकाश ज्वाला र सांसद चन्द्रबहादुर शाहीलाई दुई दिनभित्र काठमाडौं पुग्न भनेको छ । उनले हाललाई प्रदेशमा हुने भनिएका सबै छलफल रोकेर काठमाडौं हिँडेको बताए । असोज २९ गतेसम्म केन्द्रीय कार्यालय पुग्नु पर्ने भएकाले हाललाई यताको सबै काम स्थगित गरेर छलफलमा सहभागी हुन काठमाडौं जाँदैछौँ, नेता शाहले भने । मुख्यमन्त्रीविरुद्ध नेकपाकै १८ सांसदले आइतबार अविश्वासको प्रस्ताव दर्ता गरेपछि कर्णालीमा नेकपाको विवाद छताछुल्ल भएको हो । मंगलबार वरिष्ठ नेता माधवकुमार नेपाल समूहका सांसद पछाडि हटेपछि मुख्यमन्त्रीलाई केही राहत मिलेको बताइएको थियो । यद्यपि पार्टी विवाद समाधान गर्न मंगलबार दिउँसो अध्यक्षद्वयले नेतालाई काठमाडौं बोलाएका हुन् । माधव नेपाल गुटका नेताको साथ पाएपछि मुख्यमन्त्री शाहीले मंगलबार नै नेपाल पक्षका सांसद कुर्मराज शाहीलाई संसदीय दलको सचेतकमा नियुक्त गरेका छन् । मुख्यमन्त्री शाहीले यसअघि प्रमुख सचेतक गुलाबजंग शाहलाई हटाएर सचेतक सीता नेपालीलाई प्रमुख सचेतकको जिम्मेवारी दिएका थिए । नेपाली प्रमुख सचेतक बनेपछि शाहीले मंगलबार कुर्मराजलाई उक्त जिम्मेवारी दिएका हुन् । अविश्वासको प्रस्तावमा छलफल गर्न मंगलबार दिउँसो १ बजे बैठक डाकिएको थियो । तर, हस्ताक्षर गरेका नेपाल पक्षका सांसद उपस्थित नभएपछि उक्त बैठक नै प्रभावित भएको थियो। ४० सदस्यीय प्रदेश सभामा सत्तारुढ नेकपाका ३३ जना सांसद छन् । जसमध्ये अध्यक्ष केपी ओली पक्षका १२, प्रचण्ड पक्षका १३ र नेता नेपाल पक्षका आठ जना सांसद छन् ।"
नेपालभारत नियमित बैठकै ठप्प,"काठमाडौं : नेपाल र भारतबीच यो वर्ष सीमासम्बन्धी नियमित बैठक हुन सकेको छैन। भारतको आनाकानीका कारण बाउन्ड्री वर्किङ ग्रुप (बीडब्लूजी)को बैठक नबसेको हो। नेपालमा हुनुपर्ने बैठक बस्न नेपालले दुईपटक भारतलाई प्रस्ताव गरेको छ। परराष्ट्र मन्त्रालयकी प्रवक्ता सेवा लम्साल नेपालले बैठकको मिति तोकेर प्रस्ताव पठाए पनि भारतका तर्फबाट कुनै प्रतिक्रिया नआएको जानकारी दिइन्। सेप्टेम्बरमा बैठकको मिति तोकेर नेपालले प्रस्ताव पठाएको थियो। यसअघि हामीले प्रस्ताव पठाएको थियौं तर बैठक गर्न सकेनौं, प्रवक्ता नेपालले भनिन्। उनले पछिल्लोे प्रस्तावको प्रतिक्रिया छिट्टै आउने आशा व्यक्त गरिन्। विगतमा अगस्ट अन्तिम र सेप्टेम्बर पहिलो साता बीडब्लूजीको बैठक हुने गरेको थियो। एक वर्ष नेपाल र अर्को पटक भारतमा बैठक सञ्चालन हुँदै आएको छ। गत वर्ष अगस्ट अन्तिम साता (२८३०) भारतको उत्तराखण्डको राजधानी देहरादुनमा बैठक बसेको थियो। भारतले वर्षौंदेखि अतिक्रमण गरेका लिम्पियाधुरा, लिपुलेक र कालापानीलाई नेपालले आफ्नो नक्सामा समेटेपछि भारतीय पक्ष रुष्ट हुँदै आएको छ। भारतले सामान्य संवादै बन्द गरेको थियो। भारतले २०७६ कात्तिक १६ मा नेपाली भूभाग लिम्पियाधुरा, लिपुलेक र कालापानी समेटेर नक्सा जारी गरेपछि नेपालले ती भूभाग आफ्नो भएको धारणा सार्वजनिक गरेको थियो। लिम्पियाधुरासहित भूभाग आफ्नो भएको नेपालको अडानपछि भारत असन्तुष्ट रहँदै आएको छ। नेपालले मिति तोकेर वार्ता प्रस्ताव गरे पनि भारतले त्यसलाई महत्व दिएको छैन। पूर्वप्रधानमन्त्री माधवकुमार नेपाललाई प्रमुख दूत बनाएर पठाउने नेपालको प्रस्तावलाई भारतले स्वीकारसमेत गरेन। उल्टै नेपालको भूभाग भएर मानसरोवर जाने बाटो उद्घाटन गर्यो। त्यसपछि नेपालले नयाँ नक्सा जारी गरेको हो। तब लामो समय संवादहीनताको अवस्था नै रह्यो। भारतको गणतन्त्र दिवसमा प्रधानमन्त्री केपी शर्मा ओली र भारतीय समकक्षी नरेन्द्र मोदीबीच संवाद भएपछि वार्ता ढोका खुलेको अनुमान गरिएको थियो। तर, त्यसपछि वार्ताको तयारी भइरहेको जनाइए पनि सीमासम्बन्धी कुनै वार्ता, बैठक हुन सकेको छैन। अनौपचारिक संवाद र भेटघाट जारी रहेको परराष्ट्र मन्त्रालय स्रोतले जनाएको छ। भारतले कोभिडको निहुँ बनाएर संवाद टार्दै आएको छ। उसले अन्य देशसँगका सीमा समस्याका विषयमा भने लगातार वार्ता गरिरहेको छ। चीनसँगको सीमा विवादमा सैनिकस्तरदेखि विदेश मन्त्रीस्तरमा पनि वार्ता भएर सम्झौता पनि गरिरहेको छ। तर, नेपालसँग उसले वार्ताको चासोसम्म देखाएको छैन। नियमित हुने प्राविधिकस्तरको बैठक, संवादमा पनि सहभागी हुन इच्छा देखाएको छैन। दुवै देशबीच सीमासम्बन्धी प्राविधिक कार्यलाई निरन्तरता दिन सन् २०१४ मा संयुक्त बीडब्लूजी गठन गरिएको थियो। बैठकमा नेपालको नेतृत्व नापी विभागका महानिर्देशकले गर्छन्। भारतबाट सर्भेयर जनरलका लेफ्टिनेन्ट जनरलले नेतृत्व गर्ने गरेका छन्। बीडब्लूजीमा विभागका उपमहानिर्देशक (स्थल रूप नापी महाशाखा), परराष्ट्र, गृह, भूमि व्यवस्था, सहकारी तथा गरिबी निवारण, कानुन, न्याय तथा संसदीय मामिला, रक्षा मन्त्रालय, सशस्त्र प्रहरी, राजदूतावासका प्रतिनिधि हुन्छन्। सन् २०१४ जुलाई २५ देखि २७ सम्म (२०७१ साउन ९११) बसेको नेपाल भारत परराष्ट्र मन्त्रीस्तरीय संयुक्त आयोगको तेस्रो बैठकले बीडब्ल्यूजीलाई यथाशीघ्र कार्य प्रारम्भ गर्न निर्देशन दिएको थियो। त्यसपछि सन् २०१४ सेप्टेम्बर १७१९ (२०७१ असोज १३) सम्म काठमाडौंमा बैठक भएको थियो। बीडब्ल्यूजीको पहिलो बैठकले आफ्नो कार्यक्षेत्र तयार गर्नुका साथै आवश्यक संयन्त्र निर्माण गरी नेपालभारत सीमासम्बन्धी कार्यलाई निरन्तरता दिँदै आएको छ।"
कर्णालीका मुख्यमन्त्री शाहीले कुर्मराज शाहीलाई दिए सचेतकको जिम्मेवारी,काठमाडौं : नेपाल कम्युनिस्ट पार्टी (नेकपा) कर्णाली प्रदेशको संसदीय दलका नेता तथा मुख्यमन्त्री महेन्द्रबहादुर शाहीले सचेतकको जिम्मेवारी सांसद कुर्मराज शाहीलाई दिएका छन् मुख्यमन्त्री शाहीले मंगलबार शीर्ष नेताको सहमतिपछि कुर्मराजलाई सचेतक नियुक्त गरेका हुन् । मुख्यमन्त्री शाहीले यसअघि प्रमुख सचेतक गुलाबजंग शाहलाई हटाएर सचेतक सीता नेपालीलाई प्रमुख सचेतकको जिम्मेवारी दिएका थिए । नेपाली प्रमुख सचेतक बनेपछि शाहीले मंगलबार कुर्मराजलाई उक्त जिम्मेवारी दिएका हुन् ।कर्णालीका मुख्यमन्त्री शाहीविरुद्ध आइतबार गुलाबजङ्ग शाहलगायत पार्टीकै १८ सांसदले अविश्वासको प्रस्ताव दर्ता गरेपछि त्यहाँको राजनीति तातेको छ । प्रदेशको समस्या समाधान केन्द्रबाट गर्नेगरी अध्यक्ष एवम् प्रधानमन्त्री केपी ओली र अर्का अध्यक्ष पुष्पकमल दाहाल प्रचण्ड सक्रिय भएका थिए । यसै बीचमा वरिष्ठ नेता माधवकुमार नेपालले विवाद समाधानका लागि पहल गरेका छन् । नेता नेपालको पहललाई गुटगत सहमतिको संज्ञा दिइएको छ ।
कर्णाली कलह किन ?,"सुर्खेत : कर्णालीमा प्रदेश सरकार गठन भएको फागुनमा तीन वर्ष पुग्दै छ। दुई तिहाइभन्दा बढी जनमत पाएको नेकपाले सरकारको नेतृत्व गरिरहेको छ। तर, सत्तारूढ सांसदहरू पूरै कार्यकाल एकढिक्का हुन नसक्दा कलह उत्कर्षमा पुगेको छ। परिणामतः आफ्नै पार्टीका सांसदहरूले मुख्यमन्त्री महेन्द्रबहादुर शाहीविरुद्ध अविश्वास प्रस्ताव दर्ता गराएका छन्। कर्णालीमा नेकपाभित्रको यो विवाद नयाँ भने होइन। प्रदेश सरकार गठन हुँदादेखि नै कर्णालीमा नेकपाभित्र विवाद र मतभेद थियो। चुनावी तालमेल गरेर पार्टी एकता गरेका तत्कालीन एमाले र माओवादीबीच प्रदेश सरकारको नेतृत्वमा भागबन्डा भएपछि विवादको बीउ रोपियो। कर्णालीमा पूर्वएमालेका २० र पूर्वमाओवादीका १३ सांसद छन्। जब कि प्रदेशमा सरकार गठन गर्न २१ सांसद भए पुग्छ। ४० सदस्यीय प्रदेश सभामा आधा अर्थात् २० जना सांसद भएका कारण तत्कालीन एमालेले सुरुदेखि नै प्रदेश सरकारको नेतृत्वमा दाबी गरेको थियो। संसदीय दलको नेतामा यामलाल कँडेल सर्वसम्मत चयन भए। केन्द्रमा नेताहरूबीच प्रदेश सरकारको नेतृत्वका लागि भागबन्डाको चर्चा चल्दै थियो। त्यही क्रममा तत्कालीन एमाले संसदीय दलको बैठकले निर्णय नै गयो, प्रदेश सरकारको नेतृत्व अरूलाई दिन सकिँदैन, जनमतका आधारमा एमाले नै प्रदेशमा पहिलो छ। अरूको नेतृत्व कुनै पनि हालतमा स्वीकार्न सकिँदैन, त्यसो गर्नु जनमतको अपमान हुन्छ। उक्त निर्णय पार्टी केन्द्रमा पनि पठाइयो। तर केन्द्रका नेताहरूबीच कर्णालीमा माओवादीलाई सरकारको नेतृत्व दिने सहमति भयो। केन्द्रले प्रदेशको आवाज नसुनेपछि अन्ततः यामलाल कँडेलले मुख्यमन्त्रीको दौड छाडे। २०७४ फागुन ३ गते तत्कालीन माओवादी संसदीय दलका नेता महेन्द्रबहादुर शाही मुख्यमन्त्री बने। केन्द्रले सुनुवाइ नगरेपछि पनि नेता कँडेलले आधाआधा कार्यकाल सरकारको नेतृत्व गर्ने प्रस्ताव मुख्यमन्त्री शाहीसँग राखेका थिए। तर कँडेलको उक्त प्रस्तावलाई मुख्यमन्त्री शाहीले पनि सुनेनन्। संसद्मा आधा सांसद हुँदा पनि सरकारको नेतृत्व गर्न नपाएपछि पूर्वएमाले भित्रभित्रै चिडिएको थियो। तर पछिल्लो समय बजेट कार्यान्वयन, राजनीतिक नियुक्ति, आयोगको गठन तथा नियुक्ति र योजना छनोटमा मुख्यमन्त्री शाहीले प्रदेशको पार्टी कमिटी तथा संसदीय दललाई नै बेवास्ता गर्न थालेपछि आफूहरू अविश्वासकै प्रस्ताव ल्याउन बाध्य भएको संसदीय दलका प्रमुख सचेतक गुलावजंग शाह बताउँछन्। सांसद धर्मराज रेग्मी भन्छन्, कर्णालीमा यो समस्या आजैको होइन, हामीले प्रदेश सरकारबारे बारम्बार संसदीय दल र पार्टीमा कुरा उठाएका हौं। तर, न मुख्यमन्त्रीले हाम्रा कुरा सुने, न त पार्टी केन्द्रले नै यहाँको आवाज सुन्यो। सरकार सञ्चालनमा वर्तमान नेतृत्व कमजोर बनेको र सरकारका कारण प्रदेशमा पार्टी नै अलोकप्रिय बन्न थालेपछि आफूहरू निकास निकाल्न अग्रसर भएको उनको भनाइ छ। बारम्बार जानकारी गराउँदा पनि पार्टी केन्द्रले चासो नदिएका कारण प्रदेशमै समस्या समाधान गर्न आफूहरू जुटेको उनको दाबी छ। कर्णालीमा मुख्यमन्त्री नपाएपछि पूर्वएमाले खेमा असन्तुष्ट भएको जानकारी पार्टीका शीर्ष नेताहरूलाई थियो। तर त्यसको सम्बोधन शीर्ष नेतृत्वले समयमै गर्नर्को साटो दबाएर राख्न खोज्दा कर्णालीमा नेकपाभित्रको विवाद र असन्तुष्टि छताछुल्ल भएको हो। कहाँ चुके मुख्यमन्त्री ? पार्टी एकता भएपछि पनि मुख्यमन्त्री शाहीप्रति नेकपाभित्र एउटा पक्षको असन्तुष्टि कायमै थियो। अघिल्लो वर्ष बैंकिङ कसुरमा मुछिएपछि तत्कालीन भौतिकमन्त्री खड्कबहादुर खत्रीलाई मुख्यमन्त्री शाहीले बर्खास्त गरिदिए। खत्री नेता यामलाल कँडेल निकट हुन्। मुख्यमन्त्रीले कँडेलसँग समन्वय नै नगरेर हतारमा मन्त्रीलाई बर्खास्त गरेपछि दलभित्र थप चिसो बढेको सांसदहरू बताउँछन्। साविक एमालेको भागमा परेको भौतिक मन्त्रालय एक वर्षदेखि मुख्यमन्त्री आफैंले राखेका छन्। उक्त मन्त्रालयमा मन्त्री नियुक्त गर्न पूर्वएमाले पक्षले बारम्बार मुख्यमन्त्रीलाई दबाब दियो। पार्टीको प्रदेश भेलामा सुर्खेत आएका नेकपा अध्यक्ष प्रचण्ड, वरिष्ठ नेता माधवकुमार नेपाल र महासचिव विष्णु पौडेलसमक्ष यो विषय पुग्यो। शीर्ष नेताहरूले मुख्यमन्त्री शाहीलाई भेटेरै तत्काल भौतिक मन्त्री नियुक्त गर्न निर्देशन दिए। तर मुख्यमन्त्री शाहीले हालसम्म नियुक्त नगरेर आफंैले सम्हालेका छन्। अधिकांश सांसदले त्यही मन्त्रालय ताकेका थिए। तर मुख्यमन्त्रीले बेवास्ता गरेपछि सांसदहरू उनीप्रति थप असन्तुष्ट बने। यही मुद्दामा पनि मुख्यमन्त्री शाही चुके। र पूर्वएमालेलाई एक ठाउँमा हुने वातावरण मुख्यमन्त्री आफैंले मिलाइदिए। त्यतिमात्र होइन, मुख्यमन्त्री शाहीमाथि पछिल्ला दुई वर्षको बजेट कार्यान्वयन र विनियोजनामा पनि आफ्नै सांसदहरूले चर्को असन्तुष्टि पोखे। केन्द्र सरकारले दिएको अनुदान नै खर्च गर्न नसकेको, प्रदेश पार्टी कमिटी र संसदीय दललाई अटेर गरेको, हालसम्म प्रदेश लोक सेवा आयोग, खेलकुद परिषद्लगायत आयोग गठन नगरेको, राजनीतिक नियुक्तिमा एकलौटी गरेको, योजना आयोगलाई निरीह बनाएको, बजेट रकमान्तर गरेर दुरुपयोग गरेको, विकास खर्च नै गर्न नसकेकोलगायत दर्जनौं आरोप मुख्यमन्त्रीमाथि आफ्नै सांसदहरूले लगाए। तर मुख्यमन्त्री शाहीले ती आरोपको खण्डन गर्न र आफ्नै दलका सांसदहरूलाई रिझाउने प्रयाससम्म गरेनन्। अन्ततः असन्तुष्टिहरू चुलिएपछि सांसदहरूले आफ्नै दलका नेताविरुद्ध अविश्वास प्रस्ताव दर्ता गरे। प्रदेश सभामा नेकपाका ३३ सांसद छन्। तिनमा पूर्वएमालेका २० र पूर्वमाओवादीका १३ जना छन्। तर अन्तरसंघर्ष चल्दै गर्दा मुख्यमन्त्री शाहीले आफ्नै सहकर्मीहरूलाई साथमा राख्न सकेनन्। पूर्वएमाले पक्षको असन्तुष्टि बढ्दै जाँदा मुख्यमन्त्री शाहीलाई आफ्ना सहकर्मी अर्थात् पूर्वमाओवादीकै सांसदले समेत साथ छाडे। यसको फाइदा पूर्वएमाले पक्षले उठायो। पूर्वमाओवादीका तीन सांसदले पनि अविश्वास प्रस्तावमा हस्ताक्षर गरेका छन्। यसले नेकपाको आन्तरिक समीकरण नै बदल्यो। पूर्वएमाले पक्षले मात्र अविश्वास प्रस्ताव ल्याएको भन्ने आरोप चिर्न पनि मुख्यमन्त्री शाही असफल बनेका छन्। साविक माओवादीकै सांसदलाई साथमा राख्न चुकेपछि मुख्यमन्त्री थप संकटमा परेका हुन्। दुई नेताबीच समन्वय अभाव कर्णालीमा नेकपाभित्रको विवादको मुख्य जड भनेको दुई नेताबीच समन्वयको अभाव हो। पार्टी एकता भए पनि नेकपामा अहिले पनि साविक एमाले र माओवादीकै ह्याङ कायमै छ। कर्णाली प्रदेश सभामा साविक एमालेको नेतृत्व कँडेल र साविक माओवादीको नेतृत्व मुख्यमन्त्री शाहीले गर्दै आएका छन्। तर यी दुई नेताबीच सरकार सञ्चालनमा समन्वय र सहकार्य नभएकै कारण अहिलेको अवस्था आएको हो। नेता कँडेल आफू मुख्यमन्त्री बन्न नसके पनि प्रदेश सरकार सञ्चालनमा आफ्नो सहभागिता चाहन्छन्। कँडेल निकट एक सांसदले भने, सरकारको नेतृत्वकर्ता त मुख्यमन्त्री हुनुहुन्छ, उहाँले नै समन्वय गर्नुपर्ने हो। पदमा नरहे पनि कँडेल हाम्रो नेता हो, उहाँको सहयोगबिना सरकार कसरी प्रभावकारी बन्न सक्छ ? उनले प्रदेश सरकार सञ्चालनमा मुख्यमन्त्रीले साविक माओवादीलाई मात्र च्यापेका कारण अहिलेको अवस्था आएको बताए। पहिलेबाटै दुई नेताबीच समन्वय र सहकार्य भएको भए विवाद नै नआउने भन्दै मुख्यमन्त्रीले कँडेललाई असहयोगीका रूपमा मात्र चित्रण गर्दा समस्या भएको उनको दाबी छ। मुख्यमन्त्री शाहीनिटक सांसद गोपाल शर्मा भने अहिले पनि समन्वय र सहकार्यबाटै समस्या समाधान गर्न सकिने बताउँछन्। उनले भने, नेकपा ठूलो पार्टी हो, सांसदको संख्या पनि धेरै छ। हरेकका आफ्नै आकांक्षा र चाहना छन्, यस्तो अवस्थामा सबैलाई सन्तुष्ट बनाउन सम्भव भएन। यद्यपि उनले नेकपाका सबै सांसद जिम्मेवार भएकाले सरकार सफल बनाउन लाग्नुपर्ने बताए। पार्टीको आन्तरिक समस्या भएकाले आफूहरू छलफल र सहकार्यकै पक्षमा रहेको उनको भनाइ छ। नेकपाको भविष्य भोलि पनि रहेकाले अवसरहरू अहिल्यै नसकिएको उनले बताए। प्रमुख सचेतकबाट शाहलाई हटाइयो संसदीय दलका नेतासमेत रहेका मुख्यमन्त्री महेन्द्रबहादुर शाहीले दलका प्रमुख सचेतक गुलावजंग शाहलाई पदबाट हटाएका छन्। मुख्यमन्त्री शाहीले कामकाज सन्तोषजनक नभएको भन्दै प्रमुख सचेतक शाहलाई जिम्मेवारीबाट हटाइएको बताएका छन्। यसअघि संसदीय दलको नेताको हैसियतमा आफूले विधानअनुसार प्रमुख सचेतकमा शाहलाई नियुक्त गरेको र अहिले काम सन्तोषजनक नभएकाले हटाइएको मुख्यमन्त्री कार्यालयले सार्वजनिक गरेको पत्रमा उल्लेख गरिएको छ। आइतबार बहुमत सांसदले अविश्वास प्रस्ताव दर्ता गरेपछि दलको विधानअनुसार प्रमुख सचेतक शाहले मंगलबार संसदीय दलको बैठक बोलाएका थिए। त्यही बैठकबाट अविश्वास प्रस्तावबारे छलफल गराउने तयारी गरेका शाहलाई मुख्यमन्त्री शाहीले पदमुक्त गरेका हुन्। साथै दलका सचेतक सीताकुमारी नेपालीलाई प्रमुख सचेतकमा नियुक्त गरिएको छ। शाह पूर्वएमालेबाट निर्वाचित हुन् भने नेपाली पूर्वमाओवादी। यससँगै कर्णालीमा नेकपा संसदीय दलभित्रको विवाद थप उत्कर्षमा पुगेको छ। दुवै पक्षले छुट्टाछुट्टै संसदीय दलको बैठक डाकेका छन्। मुख्यमन्त्रीविरुद्ध अविश्वास प्रस्ताव दर्ता गरेको समूहले मंगलबार (आज) दिउँसो १ बजे दलको बैठक डाकेको छ। प्रमुख सचेतक शाहले भने, मलाई हटाउने अधिकार मुख्यमन्त्रीले गुमाइसक्नुभएको छ, उहाँ निलम्बनमा परेसरह हो। हामी मंगलबार नै बैठक बसेर प्रस्तावको टुंगो लगाउँछौं, अब कसैले रोकेर रोकिने विषय होइन। स्रोतका अनुसार यो पक्षले मंगलबार नै मुख्यमन्त्रीलाई दलको नेताबाट हटाउने तयारी गरेको छ। यस्तै मुख्यमन्त्री पक्षले भने कात्तिक ७ गतेका लागि दलको बैठक बोलाएको छ। शाहलाई हटाएपछि प्रमुख सचेतकमा नियुक्त भएकी नेपालीले भनिन्, दलभित्र यस्ता समस्या आउँछन्, यसलाई समाधान गर्न सकिन्छ। विधानअनुसार दलको बैठक बसेर छलफल हुन्छ, मिलेरै अगाडि बढ्छौं।"
माधव समूहले साथ दिएपछि जोगियो कर्णालीका मुख्यमन्त्रीको पद,"सुर्खेत : कर्णालीमा तत्कालका लागि मुख्यमन्त्री महेन्द्रबहादुर शाहीलाई सत्ता संकटमा राहत मिलेको छ । मुख्यमन्त्रीविरुद्ध नेकपाकै १८ जना सांसदले आइतबार अविश्वासको प्रस्ताव दर्ता गरेका थिए । तर मंगलबार वरिष्ठ नेता माधवकुमार नेपाल समूहका सांसदहरु प्रस्तावबाट पछाडि हटेका छन् । योसँगै मुख्यमन्त्रीको पद तत्कालका लागि जोगिएको उनको सचिवालयले जनाएको छ । आफू सुरक्षित रहेको सन्देश दिन मुख्यमन्त्री शाहीले मंगलबार नै नेपाल पक्षका सांसद कुर्मराज शाहीलाई संसदीय दलको सचेतकमा नियुक्त गरेका छन् । स्रोतका अनुसार अध्यक्ष प्रचण्ड र वरिष्ठ नेता नेपालले कुनै पनि हालतमा मिल्न दबाब दिएपछि दुई पक्षबीच वीरेन्द्रनगरमा सोमबारबाटै छलफल चलेको थियो । अन्ततः मंगलबार नेपाल पक्षलाई तीन मन्त्री र सचेतक दिन मुख्यमन्त्री तयार भएपछि सहमति जुटेको बताइएको छ । अविश्वासको प्रस्तावमा छलफल गर्न मंगलबार दिउँसो १ बजे बैठक डाकिएको थियो । तर, हस्ताक्षर गरेका नेपाल पक्षका सांसदहरु उपस्थित नभएपछि उक्त बैठक नै प्रभावित भएको छ । पदीय भागबन्डा मिलेपछि नेपाल पक्षका सांसदहरु पछाडि हटेका हुन् । योसँगै मुख्यमन्त्रीलाई तत्कालका लागि राहत मिलेको छ । स्रोतका अनुसार मंगलबार नै नेपाल पक्षले मन्त्रीका लागि मगुका सांसद चन्द्रबहादुर शाही, दैलेखका अम्मरबहादुर थापा र जाजरकोटका करवीर शाहीको नाम मुख्यमन्त्रीलाई बुझाएको छ । मुख्यमन्त्रीको सचिवालयका अनुसार चाँडै मन्त्री नियुक्त गर्ने तयारी छ । अविश्वासको प्रस्तावमा नेपाल समूहका सात जनाले हस्ताक्षर गरेका थिए । केन्द्रको दबाब र प्रदेशमा भागबन्डा मिलेपछि आफूहरु पछाडि हटेको नेपाल पक्षका एक सांसदले बताए । यो सहमति कार्यान्वयन भएमा कर्णालीमा नेपाल समूहका चार जना मन्त्री हुनेछन् । अहिले नेपाल पक्षमा प्रकाश ज्वाला आर्थिक मामिलामन्त्री छन् । यता नेपाल पक्षका सांसदहरु बैठकमा उपस्थित नभएपछि अविश्वासको प्रस्ताव दर्ता गराएको पक्ष भने आन्तिरिक छलफलमै रहेको छ । ४० सदस्यीय प्रदेश सभामा सत्तारुढ नेकपाका ३३ जना सांसद छन् । जसमध्ये अध्यक्ष केपी ओली पक्षका १२, प्रचण्ड पक्षका १३ र नेता नेपाल पक्षका आठ जना सांसद छन् ।"
प्रदेश सरकार कमिसनमा फस्दा कोरोना नियन्त्रण भएन,"विराटनगर : कोरोना महामारीको समयमासमेत प्रदेश सरकार कमिसनको चक्करमा फसेको आरोप प्रतिपक्षी दलका संसदले लगाएका छन्। मंगलबार विराटनगरमा पत्रकार सम्मेलन गर्दै नेपाली कांग्रेस प्रदेश नम्बर १ संसदीय दलले यस्तो आरोप लगाएको हो। पत्रकार सम्मेलनमा बोल्दै संसदीय दलका नेता राजीव कोइरालाले प्रदेशका मन्त्री र मुख्यमन्त्रीबीचमा कसले कमिसन खाने भन्ने दुबिधाले कुनै काम पूर्ण रुपमा नभएको बताए। सरकार भ्रष्टाचारमा लिप्त भयो सबै मन्त्रीले कोरोनाको नाममा भागण्डा खोज्ने गरेकाले जनता मारमा परेका छन्, कोइरालाले भने, सरोकार वालालाई फोन गरे पनि फोन उठाउदैनन्। कोभिडको संक्रमण बढ्दै गएका बेला सरकारले जनअपेक्षा अनुसार काम गर्न नसकेको भन्दै मिलेर जनताको समस्या समाधान गर्न आग्रह गर्र्दा प्रदेश सरकारले वेवास्ता गरेको आरोप कांग्रेसको छ। कांग्रेसका प्रमुख सचेतक केदार कार्कीले अगुवा भनेको सरकारकै अवस्था असभ्य र अशिक्षित प्रकारको देखिएको बताए। उनले प्रदेश सरकारलाई साधन स्रोत र बजेटको नभई कार्यशैली, कार्यक्षमता र योग्यताको अभाव देखिएको बताए। प्रदेश १ का मुख्यमन्त्री शेरधन राईले एक हजार शैय्याको कोभिड अस्पताल बनाउने घोषणा गर्दै प्रचारप्रसार गरेता पनि सो हुन नसकेको र बिरामीले घरमै छटपटाएर ज्यान गुमाइरहदा समेत सरकार मौन रहनु दुःखद रहेको प्रमुख सचेतक कार्कीको भनाइ छ। कोरोनाका कारण प्रदेश पूर्ण रुपमा आक्रान्त बन्दा सरकारका बैठक, समारोह मास्कबहीन बन्नु र सामाजिक दूरीको धज्जी उडाइनु लज्जास्पद भएको कांग्रेसको टिप्पणी छ। कांग्रेसले भेन्टिलेटर सुविधासहितको एक हजार शैय्याको कोभिड अस्पताल १५ दिन भित्रै सञ्चालनमा ल्याउनका लागि पनि प्रदेश सरकार समक्ष माग गरेको छ। कांग्रेसले साउन ९ गते प्रदेशको बजेट अधिवेशन समाप्त गरिएको जानकारी दिँदै हिउँदे अधिवेशन तुरुन्त सञ्चालन गर्न पनि सरकार समक्ष आग्रह गरेको छ। यस विषम परिस्थितिमा प्रदेश सभामा सरकारले जनताका आवाज सुन्नुपर्छ त्यसैले तुरुन्त अधिवेशन बोलाउन हामी माग गछौं, नेता राजीव कोइरालाले भने। पत्रकार सम्मेलनमा कांग्रेस संसदीय दलले प्रेस विज्ञप्ति वितरण गर्दै धरानस्थित बीपी कोइराला स्वास्थ्य विज्ञान प्रतिष्ठानमा रहेको कोभिड अस्पतालका ८ भेन्टिलेटरमध्ये ५ वटा बिग्रिएको र कोशी कोभिड अस्पतालका ५ मध्ये २ वटा बिग्रेको सार्वजनिक समेत गरेको छ। नोबेल, न्यूरो र विराट जस्ता निजी क्षेत्रका अस्पतालका भेन्टिलेटर यहाँका बिरामीका लागि अपर्याप्त भएकाले यसको व्यवस्थापनमा ध्यान दिन उनीहरुले सरकारको ध्यानाकर्षण समेत गरेका छन्।"
दाहालको दौडधुप,"काठमाडौं : कर्णालीका मुख्यमन्त्री महेन्द्रबहादुर शाहीविरुद्ध पार्टीकै सांसदले राखेको अविश्वास प्रस्ताव फिर्ता गराउन नेकपा अध्यक्ष पुष्पकमल दाहालले पहल गरेका छन्। पूर्वमाओवादीबाट मुख्यमन्त्री बनेका शाहीविरुद्ध पूर्वएमाले र माओवादीतर्फकै बहुमत सांसदले मुख्यमन्त्रीबाट फिर्ता गराउन आइतबार पार्टीमा अविश्वास प्रस्ताव दर्ता गरेका थिए। दाहालले अर्का अध्यक्ष एवं प्रधानमन्त्री केपी शर्मा ओली, वरिष्ठ नेता माधवकुमार नेपाल र पूर्वमाओवादी नेताहरूसँग सोमबार छुट्टाछुट्टै छलफल गरेका हुन्। दाहालले पार्टी एकता कायम गराउन पनि अविश्वास प्रस्ताव फिर्ता लिनुपर्ने आग्रह नेताहरूसँग गरे। वरिष्ठ नेता नेपालसँगको भेटमा दाहालले मुख्यमन्त्री शाहीविरुद्ध एकाएक अविश्वास प्रस्ताव दर्ता हुनुको कारणबारे जिज्ञासा राखेको स्रोतले बतायो। दाहाल निवास खुमलटारमा भएको उक्त छलफलमा नेपालले अविश्वास प्रस्ताव दर्ताबारे आफूसँग कसैले सल्लाह नगरेको उल्लेख गरेका थिए। मुख्यमन्त्रीको कार्यशैलीगत समस्याको विद्रोहका रुपमा अविश्वास प्रस्ताव दर्ता भएको उनको भनाइ थियो। छलफलमा युवराज ज्ञवाली, सुरेन्द्र पाण्डे र निरज आचार्य पनि सहभागी थिए। त्यस क्रममा दाहालले अविश्वास प्रस्ताव फिर्ता गराएर पार्टीको एकतालाई सुदृढ बनाउन नेता नेपालसँग आग्रह गरेका थिए। नेता नेपालले अविश्वास प्रस्ताव फिर्ता गराउन आफूले पहल गर्ने बताएका थिए। ४० सदस्यीय कर्णाली प्रदेशसभामा ३३ जना नेकपाका सांसद छन। नेकपाभित्र पनि पूर्वएमालेका २० र पूर्वमाओवादीका १३ सांसद छन्। पूर्वएमालेभित्र ओली समुहका १२ र नेपाल समूहका ८ सांसद छन। दाहालले सोमबारै प्रधानमन्त्री एवं अर्का अध्यक्ष ओलीसँग भेट गरी प्रस्ताव फिर्ता गराउन आग्रह गरेका थिए। त्यसअघि दाहालले आफ्नै निवासमा पूर्वमाओवादीका नारायणकाजी श्रेष्ठ, रामबहादुर थापा, वर्षमान पुन र जनार्दन शर्मासँग छलफल गरेका थिए। त्यस क्रममा पूर्वमाओवादी पक्षका नेताहरूले केन्द्रको धापविना अविश्वास प्रस्ताव दर्ता हुन नसक्ने भन्दै दाहाललाई पहलकदमी लिन सुझाव दिएका थिए। त्यसपछि दाहाल प्रधानमन्त्री ओलीलाई भेटन बालुवाटार पुगेका थिए। दाहालले त्यहाँ पार्टी एकता जोगाउन प्रस्ताव फिर्ता लिन निर्देशन जारी गर्न प्रधानमन्त्री ओलीसंग आग्रह गरेका थिए। मुख्यमन्त्री शाहीलाई कमीकमजोरी सुधार्न लगाउन सकिने भन्दै दाहालले तर तत्काललाई भने अविश्वास प्रस्ताव फिर्ता गराउन ओलीसँग आग्रह गरेको स्रोतले बतायो। प्रधानमन्त्री ओलीले प्रदेशमा सरकार र पार्टीबीचको असमझदारी र द्वन्द्वका कारण मुख्यमन्त्री शाहीविरुद्ध अविश्वासको प्रस्ताव दर्ता भएको भन्दै त्यसबारे आफुले बुझेर अघि बढने जवाफ दिएका थिए।"
"युवा संसद स्कुल कार्यक्रम सुरु, राजनीतिमा युवाको सहभागितामा जोड","काठमाडौं : तीन वटा प्रदेशका तीन सय बढी युवाहरु सहभागी भर्चुअल युवा संसद स्कुलकार्यक्रम सोमबारदेखि सुरु भएको छ। नेपाल राष्ट्रिय युवा सञ्जाल (आयोन)ले आयोजना गरेको ६ दिनको कार्यक्रममा कर्णाली प्रदेश, सुदूरपश्चिम प्रदेश र प्रदेश २ का युवाहरु सहभागी छन्। युवाहरुलाई कानून निर्माण प्रक्रिया, संसदीय अभ्यास, युवाको सहभागितामा स्थानीय शासनमा जवाफदेहितालगायतका विषयमा विज्ञहरुबाट प्रशिक्षण दिने हेतुले युवा संसद स्कुल सञ्चालन गरिएको आयोनले जनाएको छ। कार्यक्रमको पहिलो दिन संसदीय लोकतन्त्रका आधारभूत मान्यताका बारेमा अन्तर्क्रिया गरिएको थियो। कार्यक्रमका वक्ताहरुले राजनीतिमा युवाको सहभागितामा जोड दिएका थिए। कर्णाली प्रदेश सभाकी उपसभामुख पुष्पा घर्तीले संसदीय अभ्यासका बारेमा युवाहरुलाई जानकारी दिनुपर्नेमा जोड दिँदै आयोनले गरेको कार्यक्रमको प्रशंसा गरिन्। यस्ता कार्यक्रमहरुले युवाहरुलाई कानुन निर्माण प्रक्रियाका बारेमा जानकारी दिनुका साथै उनीहरुको सहभागिताका लागि पनि फलदायी हुन्छ, उनले भनिन्, युवा अधिकार र युवाको क्षमता अभिवृद्धिका लागि आयोनले निरन्तर सरकारका विभिन्न निकायसँग समन्वय गर्दै कार्यक्रम गर्दै आएको छ। यो अत्यन्तै प्रसंशनीय छ। राष्ट्रिय सभाका पूर्व सदस्य एवं नेपाली कांग्रेसका केन्द्रीय सदस्य बद्री पाण्डेले सरकार र राजनीतिक दललाई लोकतान्त्रिक बन्न र नागरिकप्रति जिम्मेवार बनाउन युवाहरुको दवाव निरन्तर आवश्यक हुने बताए। आन्दोलनका बेला युवाको भूमिका अग्रणी हुन्छ। तर जब आन्दोलन सफल बन्छ र सत्ता प्राप्ति हुन्छ, त्यसपछि युवालाई विर्षने काम हुँदै आएको छ, उनले भने, राजनीतिमा प्रत्यक्ष सहभागिता नभएपछि सरकार र राजनीतिक दलहरुलाई जिम्मेवार बनाउन युवाहरुले निरन्तर खवरदारी गर्नु जरुरी छ। सत्तारुढ दल नेपाल कम्यूनिष्ट पार्टी (नेकपा)का तर्फबाट प्रतिनिधि सभा सदस्य रामकुामारी झाक्रीले युवाहरुलाई प्रत्यक्ष राजनीतिमा आउन अपील गरिन्। २९ वर्ष मुनिका युवाहरु राजनीतिमा आउनुहोस्। तपाईंहरु जुनसुकै दलमा आवद्ध भए पनि हुन्छ, तर राजनीतिमा आउनुहोस्, उनले भनिन्, 'बाहिर बसेर विरोध गर्नुभन्दा राजनीतिमै आएर सुधारका लागि पहल गर्नुपर्छ। इन्हुरेड नेपालका अध्यक्ष डा गोपालकृष्ण सिवाकोटीले राजनीतिमा सुधारका लागि राजनीतिप्रति युवाको चासो आवश्यक रहेको बताए। लोकतान्त्रिक पद्धति र प्रणालीलाई मजबुत बनाउने युवाको भूमिका अपरिहार्य रहेको उल्लेख गर्दै सिवाकोटीले नीति निर्माण तहमा युवाको हस्तक्षेपकारी भूमिका औंल्याए। आयोनका पूर्व अध्यक्ष प्रदीप परियारले युवाहरुमा प्रश्न गर्ने संस्कृतिको विकासमा जोड दिए। कार्यक्रमको सहयोगी संस्था यूएनडीपी अन्तर्गतको संसद सहायता कार्यक्रम (पिएसपी) नेपालका नेसनल प्रोग्राम म्यानेजर राजबहादुर श्रेष्ठले समाजका अन्य क्षेत्रमा युवाहरुको उपस्थिति उल्लेख्य भए पनि राजनीतिमा भने वितृष्णा बढी देखिएको उल्लेख गरे। आयोनका अध्यक्ष जगदीश ऐरले कार्यक्रमले युवाहरुलाई कानुन निर्माण, जनसहभागिता, जवाफदेहिता लगायतका विषयमा महत्वपूर्ण जानकारी दिने विश्वास व्यक्त गरे। आयोनले यसअघि देशभरका १ हजार युवालाई नमुना संसद कार्यक्रम अन्तर्गत प्रशिक्षण दिइसकेको छ। आयोनले सुरु गरेको नमुना संसद कार्यक्रम अहिले सरकारले सञ्चालन गर्न थालेको छ।"
स्थानीय सरकारका शिक्षा नीति : कार्यान्वयनमा चुनौती,"दाङ : दाङको तुलसीपुर उपमहानगरपालिकाको नगरसभाले मापदण्ड भन्दा कम विद्यार्थी भएका विद्यालय मर्ज गर्ने निर्णय गर्यो । २०७५ चैत २७ गतेको नगरसभाको निर्णय नं ४ बाट तुलसीपुर उपमहानगरपालिका शिक्षा ऐन, २०७५ समेत पारित भयो । नगर शिक्षा ऐनको दफा ६(१) क, ख, र ग अनुसार कम विद्यार्थी भएका विद्यालय मर्ज गर्ने, स्थगन गर्ने व्यवस्था अनुसार ३२ विद्यालय मर्जका लागि तत्कालिन जिल्ला शिक्षा कार्यालयमा पेश गरियो । कार्यालयले शिक्षा ऐन २०२८लाई टेकेर स्थानीय सरकारमा विद्यालय मर्जको अधिकार नभएको भन्दै निर्णय स्वीकार गरेन । नगरसभाको त्यो निर्णय दुई वर्षसम्म कार्यान्वयनमा आउन सकेको छैन । स्थानीय शिक्षा ऐन २०७५कै आधारमा तुलसीपुर उपमहानगरले नगर क्षेत्रमा सञ्चालनमा रहेका ८३ विद्यालयलाई मर्ज गरेर आवासीय सुविधासहितका ३० वटा मेघा (ठूला) विद्यालयमा सीमित गर्ने व्यवस्था ऐनमा गरिसकेको छ । ऐनको दफा ९ मा मेघा विद्यालय स्थापनाको व्यवस्था गरिएको छ । यसैअनुरुप उपमहानगरले विद्यालय मर्जको नीति लिएको थियो । र, विद्यालयहरु मर्ज गरी जानकारी गराउँदा पनि त्यो मर्जकै रुपमा कार्यान्वयन हुन सकेन । शिक्षा ऐन २०२८ लाई टेकेर तत्कालीन शिक्षा कार्यालयले मर्ज अनुमति दिएन । उपमहानगरले पुन २०७७ जेठ ३२ गते सार्वजनिक विद्यालय समायोजन तथा कार्यान्वयन कार्यविधि २०७७ पारीत गर्दै मर्जको नीति सुधार गरेर कक्षा स्थगनको अभियान सुरु गरेको छ । अहिले तुलसीपुरका १३ विद्यालयको कक्षा स्थगन गरिएको छ । ती विद्यालयमा शिशुकक्षामाथिका कुनै पनि कक्षा सञ्चालन नगर्ने, पढाइ नै बन्द गर्ने र त्यहाँको शिक्षक जनशक्तिलाई आवश्यक परेको नजिकैको विद्यालयमा ब्यवस्थापन गरिएको छ । तुलसीपुर उपमहानगरपालिकाका शिक्षा महाशाखा प्रमुख भास्करराज गौतमले कक्षा स्थगन गरेको विद्यालय शिशुकक्षाका लागि मात्रै सञ्चालनमा रहेको जानकारी दिए । एक सय जनाभन्दा कम विद्यार्थी भएका विद्यालयहरुमा कक्षा स्थगन गरिएको छ, उनले भने, शिशु कक्षाबाहेक माथिका कक्षाका विद्यार्थी र शिक्षक अर्का नजिकैको राम्रो विद्यालयमा गाभिसकियो । यस अन्तर्गत थप ३२ विद्यालयको कक्षा स्थगनको निर्णय नगरसभाले गरिसकेको छ । दाङकै शान्तिगर गाउँपालिकाले शिक्षासम्बन्धी कार्यविधि बनायो । जुन जिल्लामा नै स्थानीय तहले बनाएको शिक्षासम्बन्धी पहिलो नीति थियो । २०७४ चैत १४ गतेको गाउँसभाबाट पारीत गाउँपालिकाको शिक्षा नीतिले सम्बन्धित वडामा रहेका सबै विद्यालय व्यवस्थापन समिति विघटन गर्दै व्यवस्थापन समितिको अध्यक्ष, सम्बन्धित वडाको वडाअध्यक्ष नै हुने व्यवस्था गर्यो । शिक्षा सुधारका लागि यस किसिमको नीति ल्याएको गाउँपालिकाले जनाएको छ । विद्यालय व्यवस्थापन समितिमा वडाअध्यक्ष पदेन सदस्य हुने शिक्षा ऐन २०२८मा उल्लेख छ । तर, शान्तिनगरमा शिक्षासम्बन्धी कार्यविधि नै पास गरेर वडाअध्यक्षलाई विद्यालय व्यवस्थापन समितिको अध्यक्ष बनाउने निर्णयको विरुद्धमा तत्कालीन विद्यालय व्यवस्थापन समिति र केहि अभिभावकले उच्च अदालत तुलसीपुरमा रीट दायर गरे । गाउँपालिकाको नीति अदालतले खारेज गरिदियो र अभिभावकबाट अध्यक्ष चुनिने पुरानै व्यवस्था कायम भयो । स्थानीय सरकारले ल्याएको शिक्षा नीति कार्यान्वयनमा शान्तिनगरमा पनि चुनौति देखियो । शान्तिनगरले पहिलेका केही बुँदा संसोधन गरेर शिक्षा ऐन र कार्यविधि परिमार्जन गर्नुपर्यो । राप्ती गाउँपालिका दाङले विद्यालयमा दरबन्दीअनुसार शिक्षक नभएको भन्दै शिक्षा नीति बनाएर एक साथ ६७ जना शिक्षकहरुलाई करारमा नियुक्त गर्दै पठन पाठन प्रभावकारी बनाउने प्रयास गर्यो । स्थानीय सरकारले आन्तरिक स्रोतबाट उनीहरुलाई तहअनुसार तलवभत्ता र सुविधा भुक्तानी गर्दै आएको छ । अहिले त्यो नीतिमा संघीय सरकारको महालेखा परीक्षकको कार्यालयले २०२८ कै शिक्षा ऐन देखाएर गाउँपालिकाले शिक्षकका नाममा दिएको तलव र सेवा सुविधा बेरुजु निकालिदियो । राप्तीको यो नीति पनि विफल बनाउने रणनीति अपनाइयो । स्थानीय सरकारले शिक्षाको कर्मचारी राख्न पनि नपाउने शिक्षा ऐनमा व्यवस्था भएको र शिक्षक किताव खानामा अभिलेख नभएका शिक्षकलाई तलवभत्ता खुवाउन नपाइने भनेर महालेखाको लेखा परीक्षण टोलीले उल्लेख गरेको छ । दाङकै बंगलाचुली गाउँपालिकाले विद्यालयको शिक्षक अभावको समस्या टार्न स्वयंसेवक (करार शिक्षक) नियुक्ति गयो । गाउँपालिकाले यो व्यवस्था २०७४७५ को नीति तथा कार्यक्रममा नै समावेश गरेर गाउँसभाबाट पास गराएको थियो । त्यसैलाई साथ दिने गरी गाउँपालिकाको शिक्षा ऐन २०७५ पनि आयो । त्यही नीतिअनुसार गाउँपालिकाले तीनवटै तहका लागि करारमा नियुक्ति दिएर ७५ जना शिक्षक विद्यालयमा पठायो । ती शिक्षकहरुलाई गाउँपालिकाले बनाएको शिक्षा कार्यविधिअनुसार सेवा सुविधा दिन पनि थालियो । तर गाउँपालिकाको यो नीतिमा संघीय सरकारले प्रश्नचिन्ह उठायो । शिक्षक राख्न नपाउने भन्दै तलब सुविधा बेरुजु निकालिदियो । बंगलाचुलीमा मात्रै गाउँपालिकाले राखेका शिक्षकको नाममा आर्थिक वर्ष २०७५७६ मा ९७ लाख रुपैयाँ बेरुजु देखाइएको छ । यही प्रक्रियामा रहेर बबई गाउँपालिकाले पनि आफनै कार्यविधि निर्माण गरेर स्वयंसेवी शिक्षक राखेको र त्यसकै आधारमा सेवा सुविधा दिंदा समस्या व्यहोरिरहेको छ । स्थानीय सरकारले गरेका स्थानीय तहलाई संविधानत प्राप्त अधिकार प्रयोग गर्दै निर्माण गरेका शिक्षासम्बन्धी ऐन तथा कार्यविधिको आधारमा गरेका कतिपय नीतिगत निर्णयलाई महालेखा परीक्षकले गलत ठहराएको छ । लेखा परीक्षण टोलीले त्यस्ता शिक्षकको नियुक्ति प्रक्रियामा प्रश्न उठाउँदै सेवासुविधा बेरुजु निकालिने गरेको छ । नेपालको संविधान २०७२ को धारा २२६(१) को अनुसुचि ८ र स्थानीय सरकार सञ्चालन ऐन २०७४ को दफा ११(ज) र २१ले दिएको अधिकारअनुसार स्थानीय सरकारले संघ र प्रदेशको नीतिमा नबाझिने गरी स्थानीय शिक्षा नीति बनाएर कार्यान्वयन गर्न सक्छन् । अधिवक्ता विष्णुमणि धितालले स्थानीय सरकारले संघ र प्रदेशसँग नियमहरु नबाझिने गरी कार्यविधि बनाएर कार्यान्वयन गर्न सक्ने बताए । उनले पालिकाहरुले बनाएका कार्यविधिहरु स्थानीय तहकै राजपत्रमा प्रकाशन गरेर कार्यान्वयन गर्नुपर्ने तर्क गरे । प्रक्रिया पूरा गरेर निर्माण पूरा भएका कार्यविधि र नीतिमा संघीय निकायबाट प्रश्न उठाउनु गलत भएको उनको भनाइ छ । यद्यपि कतिपय पालिकाहरुले विधि पूरा गर्न नसक्दा कार्यान्वयनमा समस्या भएको उनको बुझाइ छ । तर त्यस्ता घटना तुलनात्मक रुपमा थोरै मात्र छन् । कागजमा मात्र स्वायत्त स्थानीय तह स्थानीय सरकार आफैँले आफ्नो आवश्यकताअनुकुल बनाएको शिक्षा नीतिमा संघीय निकायहरु तगारो बन्न थालेपछि काम गर्नसमेत समस्या भइरहेको स्थानीय सरकारको भनाइ छ । केन्द्रले अधिकार केन्द्रिकृत गर्न खोज्ने र पुरानै पद्धति लागू गर्ने सोच देखिन्छ, राप्ती गाउँपालिकाका अध्यक्ष नुमानन्द सुवेदीले भने, हामीलाई दिएको अधिकार पालिकाले पेलेर भए पनि प्रयोग गर्नुपर्ने अवस्था छ । तुलसीपुर उपमहानगरपालिकाका नगर प्रमुख घनश्याम पाण्डेले नीतिमा सबै अधिकार स्थानीय तहमा दिने तर कार्यान्वयन गर्ने पाटो माथि (संघमै) राख्न खोज्दा समस्या हुने गरेको बताए । शिक्षाविद् तथा नेपाल सरकारका पूर्व सहसचिव विष्णुकुमार देवकोटाले शिक्षाको स्वामित्व स्थानीय तहलाई दिएपछि, त्यहीअनुसारको अधिकार पनि स्थानीय तहमा दिनुपर्ने बताउँछन् । संघीय संरचना निर्माण भएर अधिकार बाँडफाँड भइसक्दा पनि राम्रा काममा यो वा त्यो बहानामा अंकुश लगाउन नहुने उनको तर्क छ । उनले अधिकारसँगै त्यो अधिकार प्रयोगका लागि आवश्यक कानुन निर्माण र कार्यान्वयनको पाटो पनि स्थानीय सरकारलाई दिनुपर्ने बताए । शिक्षा विकास तथा समन्वय इकाई दाङका प्रमुख देवमणि चौधरीले स्थानीय तहले ल्याएको शिक्षा नीतिको बुझाइका कारण कार्यान्वयनमा केही समस्या देखिएको तर्क गर्छन् । स्थानीय सरकारले कार्यविधि बनाएर संघीय कानुनसँग नबाझिने गरि काम गर्न सके हुन्छ, उनले भने । शिक्षा नीतिअनुसार नै स्थानीय तहले आफनै शिक्षा कार्यविधि बनाएर काम गर्न खोज्दा पनि केही कामहरुमा अवरोध भएको छ, राप्ती गाउँपालिकाका शिक्षा शाखा प्रमुख विश्वास विकले भने, सबै कुरा रोकिने अवस्था आउनुले स्थानीय तहको शिक्षा नीति अप्ठयारोमा परेको हो । पालिकाहरुले शिक्षक राख्दा, विद्यालय व्यवस्थापन समिति गठन गर्दा, शिक्षा नीति बनाएर गुणस्तर सुधारको काम गर्दा अवरोध भएको पनि उनले बताए । केही पनि गर्न नमिल्ने हो भने स्थानीय सरकारले कसरी शिक्षा सुधार गर्न सक्छ ?, उनले भने । बंगलाचुली गाउँपालिकाका प्रमुख प्रशासकीय अधिकृत नेवबहादुर वलीले स्थानीय तहले गरेका कामकारवाहीमा यो अधिकार केन्द्रको हो भनेर अवरोध हुने गरेको बताए । शिक्षक राख्ने अधिकार र दरबन्दी सिर्जना गरेर सेवा सुविधा संघीय सरकारले नै दिने हुँदा स्थानीय सरकारले शिक्षक राख्ने निर्णय गर्न नपाउने तर्क संघीय सरकारको निर्देशन नै स्थानीय तहहरुमा आएको थियो । कर्मचारी र शिक्षक भर्नाको विषयमा शिक्षा मन्त्रालय र स्थानीय विकास मन्त्रालयले पत्राचार गरेर नै स्थानीय तहमा निर्देशन आएको स्थानीय तहका प्रमुखहरुको भनाइ छ । बंगलाचुली गाउँपालिकाले तय गरेको शिक्षा नीतिका विषयमा समेत संघीय सरकारले प्रश्न उठाएको बताउँदै उनले भने, हामीले विद्यालय सुधारका लागि गरेको शिक्षक व्यवस्थापनलाई गलत भनिएको छ, तलब समेत बेरुजु निकालिएको छ । पालिकाले राखेका शिक्षकबारे प्रश्न स्थानीय सरकारले आफैं नीति बनाएर राखिएका शिक्षकहरुको नाममा बेरुजुको भोलुम उच्च देखिएको छ । आव २०७५७६ मा शिक्षकको बेरुजु भोलुम उच्च देखिएको हो । समानीकरणको अनुदानबाट शिक्षक राख्न नपाइने भएपछि आन्तरिक स्रोतबाट कार्यविधि बनाएर स्थानीय तहले करारमा शिक्षक नियुक्त गर्ने गरेको छ । राप्ती गाउँपालिकाले २०७५ पुस ३ गतेको शिक्षा समितिको र गाउँपालिकाको शिक्षा ऐन २०७५ को दफा ४१ को क, ख, ग र ४२ को १ अनुसार सामुदायिक विद्यालयमा करार शिक्षक नियुक्तिको व्यवस्था अनुसार करारमा शिक्षक नियुक्ति गरिएको जनाएको छ । लेखा परीक्षणमा भने शिक्षक नियुक्ति संघीय सरकारको अधिकार भएको दावीसहित पालिकाले शिक्षक नियुक्त गर्न नपाउने भन्दै शिक्षकको तलव बेरुजुमा राखिएको पाइन्छ । संघीय सरकारको जिम्मामा रहेको काम स्थानीय सरकारले गर्न नहुने भन्दै गाउँपालिकाले करारमा राखेका ६७ जना शिक्षकको तलव नीतिगत बेरुजु देखाइएको राप्ती गाउँपालिकाका अध्यक्ष नुमानन्द सुवेदी भन्छन् गाउँपालिकाले आन्तरिक स्रोतबाट तलब व्यवस्था गर्ने गरी कार्यविधि निर्माण गरेर शिक्षक अभाव भएका विद्यालयहरुमा शिक्षक नियुक्त गरेको हो । तर नीतिगत समस्या देखाएर बेरुजु देखाइदिए । हामीले पालिकाले पाएको अधिकार मात्रै प्रयोग गरेका हौं त्यो पनि कार्यविधि बनाएर । तर, त्यसमा अवरोध गर्ने काम भइरहेको छ । संविधान जारी भएको पाँच बर्ष बित्दा पनि संघीय शिक्षा ऐन बन्न सकेको छैन । त्यसैले संविधानत माध्यमिक शिक्षासम्मको अधिकार स्थानीय सरकारलाई भएको भने पनि अधिकार प्रयोग गर्न स्थानीय सरकारले अवलम्बन गरेका नीति कार्यान्वयनमा सबैजसो ठाउँमा नै चुनौती देखिएको छ भने संघको केन्द्रीकृत मानसिकताको कारण जिल्ला स्तरमा साविक जिल्ला शिक्षा कार्यालयकै हैसियतमा समन्वय इकाइ सक्रिय हुनथालेको छ । अहिले विद्यालयमा शिक्षकको अभाव भएपछि पालिकाहरुले करारमा शिक्षकहरु राख्ने नीति बनाएर राख्दैआएका छन् । त्यसैले स्थानीय सरकारले कार्यविधि बनाएर करारमा नियुक्त शिक्षककै तलबभत्ता बेरुजु निकालिएको छ । कक्षा ११ र १२ का शिक्षकहरुदेखि स्थानीय तहले करारमा भर्ना गरेर सेवा सुविधा दिइरहेका शिक्षकहरुको तलबभत्ता आर्थिक वर्ष २०७५७६को लेखापरीक्षकले बेरुजु निकालिदिएपछि स्थानीय शिक्षा नीति संकटमा देखिएको हो । देश संघीयमा संरचनामा गए पनि स्थानीय तहले पाएका अधिकारहरुमध्ये शिक्षाको अधिकार पनि एक हो । स्थानीय तहले माध्यमिक तहसम्मको शिक्षा सञ्चालन र व्यवस्थापन गर्ने अधिकार छ । तर शिक्षाको नीतिगत अधिकार पालिकामा र शिक्षक राख्ने कर्मचारी व्यवस्थापन गर्ने अधिकार माथि (संघीय सरकारमा) नै हुँदा यो समस्या आएको तुलसीपुर उपमहानगरपालिकाका नगरप्रमुख घनश्याम पाण्डे बताउँछन । शिक्षकको कासमुमा समस्या स्थानीय तहले शिक्षाका अधिकार प्रयोग गर्दै आइरहेका बेला तहको मातहतका कार्यरत शिक्षकहरुको कार्य सम्पादन मूल्याकनमा जटिलता देखिएको छ । तलब र सेवा सुविधा स्थानीय तहबाट उपलब्ध हुने भए पनि शिक्षकहरुको कार्यसम्पादन मूल्यांकन भने तहले गर्न नपाएको अवस्था छ । शिक्षा शाखा नै पालिकाका भए पनि कासमुको अधिकार इकाइलाई दिइएको बंगलाचुली गाउँपालिकाका प्रमुख प्रशासकीय अधिकृत नेवबहादुर वलीले बताए । सेवा सुविधा, बढुुवा सरुवा गाउँपालिकाले गर्ने तर शिक्षकको कासमु हामीले गर्न नपाउने अबस्था छ, उनले भने, शिक्षकको कासमु शिक्षा विकास तथा समन्वय इकाईले गर्ने गरेको छ । बबई गाउँपालिकाका शिक्षा शाखा प्रमुख मोहन दाहालले समानान्तर तहकोले सुपरीवेक्षण गर्न नपाउने ऐनमा व्यवस्था भएको बताए । उनले गाउँपालिकाका शाखा प्रमुखले प्रधानाध्यापकको कार्य सम्पादन मूल्यांकन तथा सुपरीवेक्षण गर्ने तर पुनरावलोकनको अधिकार इकाइको भएको बताए । त्यस्तो कासमु पुनरावलोकनको लागि इकाइमा पठाउने गरेको उनले बताए । छैन बढुवा सरुवाको अधिकार संविधानले नै उल्लेख गरेको कक्षा १२ सम्मको सम्पूर्ण शिक्षाको अधिकार स्थानीय सरकारले पूर्ण रुपमा गर्न नपाएको अर्को दृष्टान्त शिक्षक व्यवस्थापनमा देखिएको छ । गाउँपालिका मातहतका विद्यालयमा शिक्षा विकास इकाइले सिफारीस गरि पठाएका शिक्षकहरुको व्यवस्थापनमा समस्या आउने गरेको छ । शिक्षकहरुलाई कानूनले पालिकामातहत राखिदिए पनि ब्यवहारिक रुपमा त्यो कार्यान्वयन हुन भने अझै सकेको छैन । शिक्षकहरुको सरुवा, बढुवा लगायतको अधिकार पालिकाले प्रयोग गर्न नपाउनु यसकै उदाहरण हो । शिक्षकको सरुवा र बढुवाको अधिकार पालिकामा छैन, बंगलाचुली गाउँपालिकाका प्रमुख प्रशासकीय अधिकृत नेवबहादुर ओली भने, पालिकाभित्र कहाँ खटाउने भन्ने मात्रै अधिकार प्रयोगमा छ । इकाइको सहमतिले सरुवा गर्न सकिन्छ । संविधानले जिल्लामा शिक्षा विकास तथा समन्वय इकाइको संविधानले कल्पनासमेत गरेको छैन । तर शिक्षक व्यवस्थापनको अधिकार कार्यान्वयनमा जबर्जस्त इकाइको हालीमुहाली हुने गरेको छ । यद्यपि तुलसीपुर उपमहानगरपालिकाले पालिकाभित्र रहेका शिक्षकहरु परिचालन गर्ने र व्यवस्थापन गर्ने अधिकार प्रयोग गरेको छ । उपमहानगरका शिक्षा महाशाखा प्रमुख भाष्करराज गौतमले दुर्गम र शिक्षक अभाव भएका स्थानहरुमा विषयगत शिक्षकहरुको ब्यवस्थापन भएको बताए । पालिकाले त्यो अधिकार जबर्जस्त प्रयोगमा ल्याएको दावी गरे । बबई गाउँपालिकाका शिक्षा शाखा प्रमुख मोहन दाहालले पालिका स्तरबाट शिक्षा सुधारको प्रयास हुँदा सिकाइ उपलब्धिमा क्रमिक सुधार भइरहेको बताए । सिकाइ सुधारका लागि राम्रा अभ्यासहरु समेत केही पालिकाका भएको देखिन्छ । तुलसीपुर उपमहानगरपालिकाले विद्यार्थीको सिकाई मापन गर्न गत वर्ष टेष्ट समेत गरेको थियो । जुन नेपालमै पालिका स्तरमा पहिलो भनेर दावी गरिएको उपमहानगरका शिक्षा महाशाखा प्रमुख गौतमको भर्ना छ । समन्वय विनाको पूर्वाधार लगानी त्यसो त समन्वयको अभाव पनि स्थानीय तहमा शिक्षा विकासका लागि चुनौति बनेको छ । पूर्वाधार निर्माण, छात्रवृत्ति र विद्यार्थीलाई प्रोत्साहन कार्यक्रम आदिमा उनीहरुबीच समन्वय नहुँदा कतै खातका खात त कतै अभाव हुने गरेको छ । विद्यालयको पूर्वाधार विकासमा स्थानीय तह र प्रदेश सरकारको दुवैको चासो देखिएको छ । विकासको चासो देखिए पनि प्रदेश सरकारको स्पष्ट खाका नहुँदा सहयोग र नीति समेत खापिने गरेको देखिन्छ । अहिले पूर्वाधार निर्माण र शिक्षा सहयोगमा धेरै ठाउँमा अन्योल र दुविधा पनि छ । एउटै स्थानमा दोहोरो बजेट आउने अवस्थासमेत अहिले देखिन्छ । शिक्षामा सबै तहको चासो छ, माध्यमिक विद्यालय तुलसीपुर सेन्टरका प्रधानाध्यापक भागवत पौडेलले भने, तर समन्वय नहँदा धेरै विद्यालयहरुमा पूर्वाधार रकम दोहोरो भएको देखिन्छ । समन्वय गरेर फरक फरक शीर्षकमा काम गरेमा सबै सुधार हुने थियो उनले भने ।कतिपय स्थानमा त कुन योजना कसले गरेको हो भन्ने सम्म पनि पत्ता लाग्दैन ।"
विराटनगरमा थप एक संक्रमितको मृत्यु,विराटनगर : विराटनगरको नोबेल शिक्षण अस्पतालमा उपचाररत कोरोना भाइरस (कोभिड१९) संक्रमित एक महिलाको मंगलबार साँझ मृत्यु भएको छ । मोरङको सुन्दरहरैंचा नगरपालिका५ की ४९ वर्षीया महिलाको साँझ ७ बजे मृत्यु भएको अस्पतालका प्रबन्धक नारायण दाहालले जाानकारी दिए । मिर्गौला रोगी महिलालाई आइतबार बिहान अस्पताल भर्ना गरिएको थियो। श्वासप्रश्वासको पनि समस्या देखिएपछि पीसीआर गर्दा संक्रमण पुष्टि भएकी महिलालाई थप उपचारका लागि नोबेलकै कोभिड अस्पतालमा भर्ना ग्रिएको थियो ।
प्रदेश १ मा थपिए ४१९ संक्रमित,"विराटनगर : सुनसरीमा सबैभन्दा बढी तीन सय ४४ सहित प्रदेश १ मा मंगलबार कोरोना भाइरसका चार सय १९ जना नयाँ संक्रमित थपिएका छन्। प्रदेशमै पहिलो पटक एउटा जिल्लामा एकै दिन यति धेरैलाई कोरोना देखिएको हो। सुनसरीबाहेक मोरङमा मोरङमा ५६, झापामा सात, उदयपुरमा छ, संखुवासभामा तीन, भोजपुर, पाँचथर र प्रदेश १ बाहिरका एकएक जनाको रिपोर्ट पोजिटिभ आएको सामाजिक विकास मन्त्रालयले जनाएको छ। जम्मा एक हजार दुई सय ३६ जनाको पीसीआर परीक्षण हुँदा एक सय ५५ महिला र दुई सय ६४ पुरुषको रिपोर्ट पोजेटिभ आएको हो। मन्त्रालयका अनुसार सुनसरीको पनि धरानमा एकै पटक दुई सय ११ जनामा पुष्टि भएको छ। जसमा ८१ महिला र एक सय ३० पुरुष छन्। धरानमा एकै दिन संक्रमण पुष्टि भएको संख्या अहिलेसम्मकै उच्च हो। धरानबाहेक सुनसरीको एक सय १९ र इनरुवामा १४ जनाको रिपोर्ट पोजिटिभ आएको छ। मोरङको विराटनगरमा ३१, रतुवामाईमा १२, बूढीगंगामा सात, कटहरीमा दुई, सुन्दरहरैँचा, मिक्लाजुङ, धनपालथान र लेटाङमा एकएक, झापाको दमकमा पाँच, बिर्तामोड र गौरादहमा एकएक, उदयपुरको बेलकामा तीन, रौतामाईमा दुई र स्थानीय तह नखुलेका एक, संखुवासभाको खाँदबारीमा एक र स्थानीय तह नखुलेका दुई जनामा कोरोना देखिएको छ। भोजपुरको पडानन्द, पाँचथरको कुम्बायक र प्रदेश १ बाहिरका एक जनाको रिपोर्ट पोजिटिभ आएको छ। प्रदेश १ मा हालसम्म कोरोना संक्रमितको संख्या ११ हजार एक सय ७० पुगेको छ । एक लाख ३९ हजार नौ सय २८ जनाको पीसीआर परीक्षण हुँदा एक लाख २८ हजार सात सय ५८ जनाको रिपोर्ट नेगेटिभ आएको छ। प्रदेश १ मा मंगलबार १९ जना डिस्चार्ज भएका छन् । मेची अस्पतालबाट आठ, बीपी कोइराला स्वास्थ्य विज्ञान प्रतिष्ठान धरान र मोरङको विराट मेडिकल कलेजबाट चारचार, धाइजन आइसोलेसन केन्द्रबाट दुई र होमआइसोलेसनबाट एक जना डिस्चार्ज भएको मन्त्रालयले जनाएको छ। हालसम्म प्रदेशमा चार हजार आठ सय ७३ जना डिस्चार्ज भइसकेका छन्।"
कोरोना संक्रमित जनप्रतिनिधिको मृत्यु,"राजविराज : सप्तरीमा कोरोना संक्रमित एक जनप्रतिनिधिको मृत्यु भएको छ । तिरहुत गाउँपालिका३ का वडा सदस्य ४६ वर्षीय पुरुषको मृत्यु भएको स्वास्थ्य कार्यालय सप्तरीले जानकारी दिएको हो । क्यान्सरले ग्रसित वडा सदस्यको चितवनको भरतपुरस्थित क्यान्सर अस्पतालमा उपचारको क्रममा मृत्यु भएको र कोशी नदी किनारमा मंगलबार दाहसंस्कार गरिएको तिरहुत गाउँपालिका अध्यक्ष हेमन्त बहडखेरले जानकारी दिए । राजविराजस्थित गजेन्द्रनारायण सिंह अस्पतालमा मंगलबार गरिएको परीक्षणमा ३६ वर्षीय नेपाली सेना र अग्नीसाईर कृष्णसवरण गाउँपालिकाका ३९ वर्षीय कम्प्युटर अपरेटरसहित १० जनामा कोरोना संक्रमण देखिएको स्वास्थ्य कार्यालय सप्तरीका निमित्त प्रमुख दुनियालाल यादवले जानकारी दिए । राजविराज१ का ३० वर्षीय पुरुष, वडा नम्बर २ का ४०, ५४ र उमेर नखुलेको पुरुष, डाक्नेश्वरी नगरपालिका ९ का २७ वर्षीय पुरुष, उमेर नलेखि सप्तरी मात्र लेखिएका १ पुरुष र सिरहाको सितापुरका १२ र २७ वर्षीय पुरुषमा कोरोना संक्रमण देखिएको स्वास्थ्य कार्यालयले जनाएको छ। यो सँगै सप्तरीमा कोरोना संक्रमित हुनेको सङ्ख्या १ हजार ४ सय ५५ पुगेको छ । जसमा १ हजार १२९ जना निको भएका छन् । सप्तरीमा मृत्यु हुने २१ जना पुगेका छन् ।"
कोरोना परीक्षणको शुल्क नलिनू : सर्वोच्च (आदेशको पूर्णपाठ),काठमाडौं : सर्वोच्च अदालतले कोरोना परीक्षणको शुल्क नलिन सरकारको नाममा आदेश दिएको छ । उपचारसम्बन्धी सम्पूर्ण सेवा निःशुल्क उपलब्ध गराउन सर्वोच्चले सरकारको नाममा आदेश दिएको हो । सर्वोच्चका न्यायाधीश आनन्दमोहन भट्टराई र टंकबहादुर मोक्तानको इजलासले कोरोनाको परीक्षणलाई आधारभूत स्वास्थ्य सेवाको रुपमा व्याख्या गर्दै शुल्क नलिन आदेश दिएको हो। अधिवक्ता केशरजंग केसी र लोकेन्द्र ओलीले दायर गरेको रिटमाथि सुनुवाइ गर्दै सर्वोच्च अदालतले यस्तो आदेश दिएको हो । सर्वोच्चले निजी प्रयोगशालाले समेत कोरोना परीक्षणको शुल्क लिन नमिल्ने ठहर गरेको छ । सर्वोच्चले भिसा प्रयोगका लागिसमेत पीसीआर गर्दा शुल्क नदिनु भनेको छ । पीसीआर परीक्षण निः शुल्क गर्नु भन्ने सर्वोच्चको परमादेशको पूर्णपाठ
नापी भएको ३२ वर्षपछि जग्गाधनी प्रमाणपत्र,"अछाम : कालो कोट,खैरो दाउरा सुरुवाल,हातमा पन्जा र मुखमा मास्क लगाएका एक वृद्ध लौरीको सहारामा पीपलचौर मावीको प्राङ्गणमा यताउती हेर्दै हिँडिरहेका थिए। उनी घरी कुर्सीमा बस्थे । घरी लालपुर्जा वितरण भइरहेको ठाउँमा पुग्थे । सोमबार उनले जीवनमा नसोचेकै भयो । उमेरले ८५ वर्ष कटेका मेल्लेख गाउँपालिका३ ठाँटीका चक्रबहादुर शाह सोमबार जग्गाधनी पुर्जा लिन विद्यालय पुगे । जीवनको उत्तरार्धमा पुगेका उनले लालपुर्जा पाए । गाउँमा लालपुर्जा पाउने हल्ला चलेको थियो । उनलाई यो कुराका विश्वास नै लागेको थिएन । ३२ वर्षदेखि भोगचलन गर्दै आएको जग्गाको उनी सोमबार मालिक बनेका छन् । हातमा समातेको जग्गाधनी पुर्जा देखेर उनी दंग थिए । उनले भने, 'निकै खुशीको लागेको छ । लालपुर्जा देखेकै थिएनौं, लालपुर्जा देख्छौं भन्ने त आस पनि थिएन । मर्ने बेला लालपुर्जा देख्न पाइयो उनले फिस्स हाँस्दै भने सर्बस्व पाएजस्तै भयो,कानुनी रूपमा हामीसँग नागरिकता छ तर बसोबास गरेको घरजग्गाको लालपुर्जा थिएन, अब आफ्नो घरजग्गाको मालिक बनियो।' मन्दिरी देवी बुढा ७६ वर्षकी भइन् । राम्रोसँग हिँड्न र सुन्न नसक्ने उनी लौरीको सहाराले छोरासँगै लालपुर्जा लिन आइकी थिइन । चाउरी परेको अनुहार भरी लालपुर्जा पाउने चमक थियो । उनी हास्दै सबैलाई आज त लापुर्जा पाउने भन्दै थिइन । उनले भनिन्, हामीले त सपना पनि सोचेका थिएनौं, लालपुर्जा पाउँछौं भनेर । चुनावमा भोट हाल्ने बेला लालपुर्जा दिन्छौं भनेका थिए । त्यत्ति बेला विश्वास लागेन । अहिले हातमा लालपुर्जा देख्यौं । सबैलाई धन्यवाद' धौले नेपालीको श्रीमती बितेको ७ दिन भयो । श्रीमतीको किरियामा बसेका उनी लालपुर्जा लिन विद्यालय पुगेका थिए । श्रीमती बितेको पिडासँगै लालपुर्जा पाउने मन्द खुशी उनको अनुहारमा देखिन्थ्यो । लालपुर्जा पाउने कुराले पीडामा केही खुशी थपेको उनले सुनाए । उनले भने, 'उपचार गर्दागर्दै पनि श्रीमतीलाई बचाउन सकेन, दु:खमा थिए । वर्षौंदेखिको लालपूर्जा पाउने सपना पुरा भएकोमा खुशी लाग्यो।' लालपुर्जा नहुँदा गाउँपालिकाले निकै समस्या भोग्नु परेको गाउँपालिका अध्यक्ष लोकबहादुर बोहराले बताए । निकै ठूलो प्रयासपछि लालपुर्जा दिलाउन सफल भएको र चुनावमा गरेको एउटा महत्वपूर्ण बाचा पनि पुरा गरेको उनले बताए । उनले भने, 'ठाँटीमा सुविधा सम्पन्न स्वास्थ्यको भवनका लागि बजेट आएको थियो तर लालपुर्जा नहुँदा भवन निमार्ण नै गर्न सकेनौं यस्ता थुप्रै समस्या झेल्नु पर्यो।' वडा नम्बर ३ कुस्कोटमा पनि केही घरपरिवार लालपुर्जाबिहीन छन् त्यसका लागि पनि पहल भइरहेको बोहराले बताए । ३२ वर्षसम्म तीनपटक जग्गाको नापजाँच हुँदा पनि ठाँटीका स्थानीयले धनीपुर्जा पाउन सकेका थिएनन्। ४०७ घरधुरीले कानुनी रूपमा जग्गा कारोबार गर्न पाएका थिएनन् । तत्कालीन ठाँटी गाविसमा २०४५ र ४६ मा पूरै जग्गा नाप नक्सा कार्य सम्पन्न भएको थियो। श्रीमतीको किरियामा बसेका धौले नेपालीलाई लालपुर्जा हस्तान्तरण गर्दे गाउँपालिका अध्यक्ष लोकबहादुर बोहरा । तर, छिमेकी साबिको कुस्कोट गाविससँग सीमा विवाद हुँदा जग्गा दर्ता रोकिएको थियो। तत्कालीन दुई गाविस बीचको भेलाबाट ०५५ मा आधाआधा जग्गा लिने सहमति भएको थियो । ०५५ मा सबै जग्गाको नाप, नक्साको काम सम्पन्न भएको ठाँटीका शेरबहादुर शाहले बताए । मालपोत कार्यालयले जग्गा दर्ताका लागि सातदिने सूचना निकालेको थियो। मालपोत जाँदा कार्यालय प्रमुख नहुँदा दर्ता हुन नसकेको थिएन । देशमा सशस्त्र द्वन्द्व चल्यो। ०५८ मा सदरमुकाम ध्वस्त हुँदा भए भरका सबै प्रमाण नष्ट भए । उनले भने, 'लालपुर्जा नहुँदा समस्या भएको थियो अब सहज हुने भयो ।' माओवादीले आक्रमण गर्दा जिल्ला सदरमुकाममा रहेको नापी, मालपोत कार्यालय ध्वस्त भएको थियो। जग्गासम्बन्धी अभिलेख नष्ट हुँदा दर्ता प्रक्रिया अवरुद्ध बनेको थियो।"
दसैंमा एयरलाइन्सलाई यात्रु पाउनै मुस्किल,"काठमाडौं : दसैंको संघारमा मुलुकको आन्तरिक उडानमा उत्साहजनक हवाई टिकट बुकिङ छैन। अघिल्ला वर्षहरुमा दसैंका लागि टिकट पाउन निकै सास्ती बेहोर्नुपथ्र्यो तर यस पटकको दसैंका लागि हवाई उडानमा बुकिङ सामान्य छ। काठमाडौँबाट बाहिरका गन्तव्यमा एकतर्फी उडान सन्तोषजनक रहे पनि काठमाडौँ फर्कदा जहाजको आधाभन्दा कम अकुपेन्सी रहेको वायुसेवा कम्पनी बताउँछन्। सामान्य अवस्थामा दसैं आउने दुई साताअघिनै अधिकांश गन्तव्यको बुकिङ भइसकेको हुन्थ्यो। अधिकतम भाडादरमा पनि टिकट पाउन यात्रुले निकै सास्ती खेप्नुपथ्र्यो, अहिले जहाजको भाडादर अति सस्तो (गाडी भाडा बराबर) हुँदा पनि यात्रुको चाप छैन। नजिकिएको दसैं लक्षित हवाई टिकटको बुकिङ धमाधम हुनुपर्नेबेला यतिखेर बुकिङ राम्रो छैन। एयरलाइन्सलाई सस्तो टिकटमा पनि यात्रु पाउनै मुस्किल छ। हवाई सेवा प्रदायक कम्पनीले भाडादर सस्तो हुँदा पनि यस पटक बुकिङ उत्साहबर्द्धक नभएको बताउँछन्। आन्तरिक उडानका ठूला वायुसेवा कम्पनी बुद्धएयर, यती एयरलाइन्स, श्री एयरलाइन्स, सौर्य एयरलाइन्सलगायत कम्पनीको बुकिङ अहिले उत्साहजनक छैन। भएका बुकिङ पनि काठमाडौँबाट बाहिर जाने एकतर्फी मात्रै सामान्य छन्। बुद्धएयरका बजार निर्देशक रुपेश जोशीले नजिकिएको दसैंका लागि हवाई टिकट बुकिङ उत्साहजनक नरहेको बताए। उनका अनुसार काठमाडौँबाट एकतर्फी बुकिङ सामान्य छ। फर्कदा आधाभन्दा पनि कम यात्रु हुन्छन्। यसपटक दसैंको एकदुई दिन अघि पनि यात्रुले सहजै टिकट पाउने निर्देशक जोशीले बताए। बुद्धले अहिले दैनिक दुवैतर्फी गरी ६४ उडान गर्दै आएको छ। सामान्य अवस्थामा दसैंका बेला विशेष गरी फूलपातीदेखि विजयदशीसम्मको १५ दिन अघि नै टिकट बुकिङ भइसक्थ्यो। यो पटक सस्तो भाडादर कायम गर्दा पनि यात्रुको आकर्षण बढेको छैन। यती एयरलाइन्सका यती एयरलाइन्सका हवाई सुरक्षा प्रमुख तथा प्रवक्ता सुदर्शन बर्तौलाले सधैँको बुकिङ पहिलाको जस्तो उत्साहबर्द्धक नभएको बताउँछन्। कोभिड महामारीका कारण यात्रुमा एकखालको त्रास रहेकाले हवाई भाडादर सस्तो हुँदा पनि बुकिङ राम्रो छैन। प्रवक्ता बर्तौलाका अनुसार तुम्लिङटारबाहेकका गन्तव्यममा सधैँका लागि सहजै टिकट पाइनेछ। यो गन्तव्यमा बुद्ध र यतीका सानो ३० सिट क्षमताका जहाजले उडान भर्ने हुँदा हरेक वर्ष अत्यधिक चाप हुने गरेको छ। यतीले दैनिक दुईतर्फी ३८ उडान गर्दै आएको छ। श्री एयरलाइन्सका संस्थागत प्रबन्धक अनिल मानन्धर पनि कोभिड महामारीले अस्तव्यस्त पारेका कारण दसैंका लागि बुकिङ सन्तोषजनक नभएको बताउँछन्। अहिले दसैंका लागि टिकट सहज र सस्तो भएको र एकतर्फी कुपेन्सी राम्रै रहेको उनले बताए। श्रीले पोखरा, सिमरा, जनकपुर, राजविराजबाहेक अन्य सबै गन्तव्यमा उडान गरिरहेको छ। वायुसेवा सञ्चालक सङ्घका प्रवक्ता योगराज कँडेल शर्माले यसपटकको दसैंका लागि हवाई उडानमा उत्साहजनक नभएको बताए। उनका अनुसार अहिले उडिरहेकै जहाजमा पनि फूल अकुपेन्सी छैन। सधैँको तीनचार दिन दुईचार उडान थपिने प्रवक्ता शर्माले बताए। भद्रपुर, विराटनगर, सिमरा, भैरहवा, नेपालगञ्ज र धनगढी गन्तव्यमा दसैंका लागि केही उडान थपिनसक्ने उनको भनाई छ। विगतका दसैं, तिहार, छठलगायत चाडपर्वका बेला हवाई जहाजको टिकट पाउनै यात्रुलाई हम्मे पर्दथ्यो। कोभिड१९ महामारीका कारण छ महिनापछि मुलुकको आन्तरिक हवाई उडान यही असोज ५ देखि नियमित सञ्चालनमा छ। राजधानी काठमाडौँलगायत कतिपय जिल्लामा महामारी उच्च बिन्दुमा पुगेको छ। महामारीबाट जोखिन यस पटकको दसैंमा विगतकोजस्तो चहलपहल हुनेछैन। सोही कारण पनि हवाई क्षेत्रमा उत्साह छैन। सरकारले पनि दसैं जहाँ जस्तो अवस्थामा रहेको त्यही मनाउन भीडभाड नगर्न आग्रह गरिरहेको छ। आन्तरिकतर्फ १० हेलिकप्टरसहित १९ वायुसेवा प्रदायक कम्पनीले उडान भर्दै आएका छन्। रासस"
काठमाडौं उपत्यकामा थपिए २१२९ जना कोरोना संक्रमित,"काठमाडौं : पछिल्लो २४ घण्टामा कोरोना भाइरस (कोभिड१९) बाट काठमाडौं उपत्यकाका दुई हजार एक सय २९ जनामा संक्रमण देखिएको छ। यस्तै काठमाडौंमा १७४६ जना, भक्तपुरमा १६७ र ललितपुरमा २१६ जनामा संक्रमण देखिएको मन्त्रालय प्रवक्ता डा जागेश्वर गौतमले जानकारी दिए। पछिल्लो २४ घण्टामा नेपालमा ३५ सय ५६ जनामा कोरोना भाइरस (कोभिड१९) संक्रमण पुष्टि भएको छ। योसँगै नेपालमा संक्रमितको संख्या एक लाख १५ हजार ३५८ पुगेको छ। गौतमका अनुसार नेपालमा सक्रिय संक्रमितको संख्या ३५ हजार ९१५ पुगेको छ। अहिले संस्थागत आइसोलेशनमा १५ हजार ४८ जना रहेका छन् भने होम आइसोलेशनमा २० हजार आठ सय ६७ जना छन्। यस्तै क्वारेन्टाइनमा चार हजार ७९५ जना रहेका छन्। मंगलबार १५०३ जना डिस्चार्ज भएका छन्। योसँगै नेपालमा कोरोना जित्नेको संख्या ७८ हजार ७८० पुगेको छ। यो कुल संक्रमितको ७० दशमलव ३ प्रतिशत हो। मन्त्रालयका अनुसार पछिल्लो २४ घण्टामा १८ जनाको मृत्यु भएको छ। योसँगै नेपालमा कोरोनाले मृत्यु हुनेको संख्या ६६३पुगेको छ। मनाङबाहेक नेपालका सबै जिल्लामा कोरोना संक्रमण फैलिएको छ।"
मन्त्री त्रिपाठीको स्वास्थ्य सुधारोन्मुख,"काठमाडौं : सङ्घीय मामिला तथा सामान्य प्रशासनमन्त्री हृदयेश त्रिपाठीको स्वास्थ्यावस्था सुधारोन्मुख रहेको छ। धापासीस्थित ग्राण्डी अन्तर्राष्ट्रिय अस्पतालमा उपचाररत उनको स्वास्थ्य अवस्था सुधारोन्मुख रहेको उनका निजी सचिव नीरज पौडेलले जानकारी दिए । उनका अनुसार मन्त्री त्रिपाठीको सोमबार राति पित्तथैलीमा पत्थरी भएपछि शल्यक्रिया गरिएको थियो। मन्त्री त्रिपाठीलाई गत आइतबार अचानक अस्वस्थ भएपछि थापाथलीस्थित नर्भिक अस्पतालमा भर्ना गरिएको थियो । त्यसपछि उनलाई थप उपचारका लागि ग्राण्डी अस्पतालमा लगिएको निजी सचिव पौडेलले बताए। मन्त्रीको उपचारमा सोही अस्पतालका चिकित्सक डा प्रवीणविक्रम थापा, डा धीरेश महर्जन, डा रोशन घिमिरे र डा सन्तोष श्रेष्ठ खटिएका छन् । रासस"
जग्गा हर्ने बहानामा हत्या गरेको आरोपमा तीनजना पक्राउ,"काठमाडौं : जग्ग्गा हेर्ने बहानामा चाँगुनारायण८ सुडालका चन्द्रबहादुर योञ्जनलाई कुटपिट गरेर हत्या गरेको आरोपमा तीन पक्राउ परेका छन् । महानगरीय अपराध महाशाखाले मंगलबार उनीहरुलाई बौद्धबाट पक्राउ गरेको हो । गत बुधबार भक्तपुरको चाँगुनारायणमा जग्गा खोज्दै गएका तीन जनाको कुटपिटबाट स्थानीय व्यापारीसमेत रहेका योञ्जन घाइते भएका थिए । बिहीबार ग्रिनसिटी अस्पतालमा उपचारको क्रममा उनको मृत्यु भएको हो। महाशाखाका अनुसार पक्राउ पर्नेमा सिन्धुपाल्चोकका बाह्रविसेका शेर्पा भन्ने कामी लामा, चौताराका रमेश तामाङ र रामेछाप धोवी गाउँपालिकाका प्रेम तामाङ छन् । प्रहरीका अनुसार निर्घात कुटेर बेहोस बनाएपछि योञ्जनले हातमा लगाएको दुइतोला सुनको ब्रासलेट, एक तोलाको सुनको सिक्री र दुईवटा मोबाइल लिएर उनीहरु फरार भएका थिए । महाशाखाका प्रमुख वरिष्ठ उपरीक्षक (एसएसपी) दीपक थापाका अनुसार योञ्जनलाई रमेश तामाङले कुटपिट गरेका थिए भने प्रेम तामाङले योञ्जनलाई समात्न सहयोग गरेका थिए। कामी लामा र योञ्जनबीच लेनदेनको विवाद पहिल्यै थियो। योञ्जनले रकम दिन आनाकानी गरेपछि कामी लामाले कुटपिट गरेर रकम उठाउने योजना बनाएका थिए। महाशाखाका अनुसार यो समूहको काम नै जग्गा हेर्ने निहुँमा लुटपाट गर्ने रहेको अनुसन्धानबाट खुलेको छ। प्रहरीले यो समूहबाट घटनामा प्रयोग भएको मोटरसाइकल, मृतक (योञ्जन) ले प्रयोग गर्ने मोबाइल, सुन बिक्रीबाट बाँकी भएको ५४ हजार ६ सय रुपैंया र गालेको एक तोला सुन बरामद गरेको छ।"
मुस्ताङको थासाङमा प्रशासनको छड्के अनुमगन,"जोमसोम : जिल्ला प्रशासन कार्यालय मुस्ताङको पहलमा नजिकिँदै गरेको दसैं पर्वलाई लक्षित गरी जिल्लाको थासाङ गाउँपालिकामा छड्के बजार अनुगमन भएको छ । जिल्ला प्रशासन कार्यालयका सहायक प्रमुख जिल्ला अधिकारी जगदिश अर्यालयको नेतृत्वमा सुरक्षा निकाय ,घरेलु तथा साना उद्योग र कोष तथा लेखा नियन्त्रण कार्यालयको टोलीले थासाङ१ को टुकुचे ,वडा२ को कोवाङलार्जुङ र वडा३ को लेतेमा शनिबार गरेको छड्के बजार अनुगमन गर्दा म्याद गुज्रेका १ लाख ५० हजार बराबरको किनारा र कस्मेटिकलगायतका सामान भेटिएको जनाइएको छ । टोलीले गरेको बजार अनुमगनमा भेटिएको म्याद गुज्रेका सामानहरु प्रशासन ,प्रहरी र सरोकारवाला निकायको रोहबरमै स्पोर्टमै मुचुल्का उठाई नष्ट गरिएको सहायक प्रमुख जिल्ला अधिकारी अर्यालले जानकारी दिए ।उनका अनुसार थासाङको ३ वटा वडामा रहेका ८ वटा कस्मेटिक तथा किनारा पसलको बजार अनुगमन गर्ने क्रममा बढी मात्रामा कस्मेटिक सामान र केही खाद्य तथा पेय पदार्थ म्याद गुज्रेको अवस्थामा सामान भेटिएको हो । सहायक प्रजिअ अर्यालले बजार अनुगमनका क्रममा पसल दर्ता भए नभएको, नविकरण भए नभएको , खाद्य गुणस्तर तथा नियन्त्रण महाशाखाको मापदण्ड अनुसार सामानहरु लेबल लगाई छ,छैन र सामान अवधि कतिसम्म रहेको लगायतको अनुगमन गरिएको जानकारी दिए । म्याग्द गुज्रेका अखाद्य बस्तु तथा पेय पदार्थ अनुगमन गर्ने अधिकार संघीयतापछि स्थानीय तहले जिम्मा पाएको भएपनि जिल्लाका स्थानीय तहले नियमित बजार अनुगमनलाई प्रभावकारी बनाउन नसकेको उपभोत्ताको गुनासो रहेको छ ।पछिल्लो समय मुस्ताङमा बजार अनुगमन गर्दा विगतका वर्षको तुलनामा कम परिमाणमा म्याद गुज्रेका अखाद्य वस्तु भेटिने गरेको छ । मुस्ताङमा सडक संञ्जालले नजोडिँदा मुस्ताङीले घोडा खच्चडमा बोकाएर वर्षभरी पुग्ने सामान सञ्चय गर्ने चलन थियो । तर सडक जोडिएसँगै यहाँका व्यवसायीले आवश्यक मात्रामा दैनिक उपभोग्य वस्तु आयात गर्न थालेका छन् ।"
दुरबिनडाँडामा ठेकेदारको रजाइँ,"घार(म्याग्दी) : म्याग्दीको अन्नपूर्ण गाउँपालिका६ दुरबिनडाँडाको पहाडमा जथाभावी ढुङ्गा उत्खनन् भएको छ । वातावरणीय प्रभाव मूल्याङ्कनबिनै स्थानीय तहलाई राजस्व नतिरी एक्साभेटर प्रयोग गरेर मनपरी ढुङ्गा उत्खनन् भएको हो । पोखरेबगरघारखिवाङशिखचित्रे सडक आयोजनाको ठेकेदार कम्पनी मोतिदानजयमाता जेभीले पहाडबाट आफूखुसी मनपरी शैलीमा ढुङ्गा उत्खनन् गरेको स्थानीयबासीले बताएका छन् । पहाडमा जथाभावी डोजर चलाएर ढुङ्गा निकाल्दा वातावरणीय असरका साथै स्थानीय तहको आम्दानीमा असर परेको बिरौटा टोल सुधार समितिका अध्यक्ष ठाकुरप्रसाद बरुवालले बताए । सो ठाउँको ढुङ्गा स्थानीयका घर, सार्वजनिक भवन निर्माणमा पनि प्रयोग हुने गरेको छ । 'सडक निर्माणका लागि ढुङ्गा र गिट्टी निकाल्ने बाहनामा सहमति विपरित पहाड खनेर रित्ताउन खोजिएको छ, 'उनले भने, 'वातावरणीय असरको अध्ययन र राजस्व नतिरी उत्खनन् गरिरहेको ठेकेदारले क्रसर राख्न खोजेकोमा हाम्रो आपत्ति छ ।' २०७६ भदौमा वडा अध्यक्ष कृष्णप्रसाद बरुवालको अध्यक्षतामा बसेको सरोकारवालाहरुको बैठकले दुरबिनडाँडामा सडकले ओगट्ने ८ मिटर र चार मिटरभित्रबाट ढुङ्गा निकाल्न दिने सहमति भएको थियो । तर ठेकेदारले सहमति विपरित जंगल मासिने, पहिरो चल्ने गरि धेरै भित्रसम्म गएर पहाडबाट ढुङ्गा निकालेको स्थानीय बहुतबहादुर बरुवालले बताए । जथाभावी र अव्यवस्थित उत्खनन् रोक्नका लागि टोल सुधार समितिले वडा र गाउँपालिका कार्यालयमा निवेदन दिएका थिए । ठेकेदार र स्थानीयबासीहरुसँग छलफल गरेर गत वर्षकै निर्णय अनुसार सडकका लागि आवश्यक ढुङ्गा र गिट्टी निकाल्न दिने गरी सहमति कायम गरेको वडा अध्यक्ष कृष्णप्रसाद बरुवालले बताए । 'जति बढी निकाल्यो, निकाल्यो, त्यसलाई छोडिदियौं, सहमति विपरित अब निकाल्न पाउँदैन्,' उनले भने,'थप मेटिरियल बाटो मुनीको ढाडबाट पनि निकाल्न दिने गरी सहमति भएको छ ।' ठेकेदार कम्पनीका प्रतिनिधि गौतमप्रसाद भुषालले डिजाइन, इस्टिमेट अनुसार स्थानीयसँग सहमति गरेर ढुङ्गा निकालेको बताए । राष्ट्रिय पुननिर्माण प्राधिकरणले भूकम्प प्रभावित अन्तरगत पोखरेबगरदेखि घार, खिवाङ, शिखहुँदै चित्रे जोड्ने १८५ किलोमिटर सडक कालोपत्रे गर्न २०७५ मंसिर ९ गते २७ करोड ९१ लख ३५ हजार २२० रुपैयाँमा ठेक्का सम्झौता गरेको थियो । २०७७ जेठ २२ सम्म सम्पन्न गर्ने सम्झौता भएको आयोजनाको हालसम्म ३८ प्रतिशत मात्र भौतिक प्रगति गरेको छ । कोरोनाको जोखिम, लकडाउन र पहिरोको बाहनामा गत चैत देखि काम रोकेको ठेकेदारले पर्याप्त मजदुर र उपकरण परिचालन गर्न नसक्दा सडक अलपत्र भएको स्थानीयको भनाइ छ । हाल कच्चि, साँघुरो र ग्रेड नमिलेको अवस्थामा रहेको सडकलाई फराकिलो बनाएर ग्राभेल, ढलान, ग्यावियन पर्खाल, मेसीनरी पर्खाल, ह्युम पाइप, कल्भर्ट, सोलीङ र ३७५ किलोमिटर कालोपत्रे समेत गर्ने उद्देश्यले आयोजना सञ्चालन भएको हो । कोरोना भित्रने कारण देखाएर जनप्रतिनिधिहरुले बाहिरबाट मजदुर ल्याउन नदिएको, आयोजनाले पहिरोका कारण सिर्जित अतिरिक्त कामको मूल्याङ्कन र भुक्तानीमा ढिलाई गरेकाले काम प्रभावित भएको निर्माण कम्पनीका प्रतिनिधि भूषालको भनाइ छ । उनले दुरबिन डाँडाबाट कच्चा पदार्थ उत्खनन गरि अस्थाई क्रसर उद्योग चलाउन लागेको प्रतिक्रिया दिएका छन् । राष्ट्रिय पुननिर्माण प्राधिकरण जिल्ला आयोजना कार्यान्वयन इकाईका प्रमुख नारायण ढकालले ठेकेदारलाई काममा फर्काउन र निर्माण सामग्रीको बिषयमा देखिएको बिवाद समाधानका लागि सहजिकरण गरेको बताए । 'क्रोनिक अवस्थामा पुगेको आयोजनालाई निरन्तरता दिन ठेकेदारलाई काममा फर्किने बातावरण बनाएका छौं,' उनले भने, 'ठेक्काको म्याद थप प्रक्रियामा लगेका छौं।'"
चापाकोटका १४ जनामा कोरोना संक्रमण,"स्याङ्जा : चापाकोट नगरपालिकामा मंगलबार बिहान थप १४ जनामा कोरोना संक्रमण पुष्टि भएको छ। प्रादेशिक स्वास्थ्य कार्यालय पोखराले जारी पछिल्लो अद्यावधिक विवरण अनुसार चापाकोटका १४ जनामा कोरोना संक्रमण पुष्टि भएको हो। गत शनिबार गरिएको ३९ जनाको कन्ट्याक्ट ट्रेसिङ्का आधारमा चापाकोटका १४ जनामा कोरोना संक्रमण पुष्टि भएको नगरपालिकाका सूचना अधिकारी बिन्दु कोइरालाले जानकारी दिए। नगरपालिकाभित्रका १० पुरुष र ४ जना महिलामा कोरोना संक्रमण देखिएको हो। संक्रमण देखिनेमा ४२, ४८, ४६, ६०, ६७, २९, ४०, ६१, ३४, ५८ पुरुष र ६२, ३८, ३७, २२ जना महिलामा संक्रमण देखिएको डा बिनोदबिन्दु शर्माले जानकारी दिए। बिएम फाउण्डेशनले चापाकोटमै डेढ साताअघि निशुल्क आँखा शिविर संचालन गरेको थियो। फाउण्डेशनका अध्यक्ष डाक्टर बुद्धिमान श्रेष्ठ तथा आँखा चिकित्सकमा कोरोना पुष्टीभए पछि उनीहरुका सम्पर्कमा आएकाको परिक्षण गरिएको चापाकोट नगरपालिकाले जनाएको छ। भिटिएमको अभावमा पहिलो चरणमा ३९ जनको मात्रै स्वाव संकलन भएको बताइएको छ। शिविरमा एक सय ५० जनाले आँखा परिक्षण गरेका थिए।"
विराटनगरमा प्लाज्मा थेरापीबाट संक्रमितको उपचार सुरु,"विराटनगर : प्रदेश १ को राजधानी विराटनगरमा कोरोना भाइरस संक्रमितको उपचार प्लाज्मा थेरापी विधिबाट हुने भएको छ। विराटनरको कोशी अस्पताल कोभिड१९ उपचार केन्द्रमा मंगलबारबाट प्लाज्मा थेरापी सेवा सुरु गरिएको हो। कोरोना भाइरस (कोभिड१९) को कडा लक्षण देखिएका बिरामीका लागि यो विधिबाट उपचार गरिन्छ। संक्रमण भएर निको भइसकेकाबाट प्लाज्मा लिएर नयाँ एवं कडा लक्षण भएका बिरामीलाई दिएर उपचार गर्ने गरिएको छ। सेवा शुभारम्भ गर्दै अस्पतालका व्यवस्थापक ज्ञानबहादुर बस्नेतले प्लाज्मा दान गरे। यसअघि नै संक्रमण पुष्टि भएका बस्नेत उपचारपछि कोरोनामुक्त बनेका हुन्। यसअघि प्रदेश १ मा धरानको बीपी कोइराला स्वास्थ्य विज्ञान प्रतिष्ठानमा यो पद्धतिबाट संक्रमितको उपचार गर्न थालिएको थियो। विराटनगरमा भने पहिलो पटक सुरु भएको अस्पतालका प्रमुख एवं वरिष्ठ फिजिसियन डा दीपक सिग्देलले बताए। प्रदेश सरकारले कोभिड अस्पतालमा सेवा थप गर्दै लगेको छ। अस्पतालमा आईसीयू, भेन्टिलेटर र आइसोलेसन गरी ८० वटा बेड अहिले सञ्चालनमा रहेको व्यवस्थापक बस्नेतले बताए। कोभिड अस्पतालमा लक्षणसहितका संक्रमितको उपचार हुन थालेको छ। यसअघि सामान्य अवस्थाका लक्षणबिहीन संक्रमितको मात्रै उपचार हुँदै आएको थियो। अस्पतालमा उपचाररतमध्ये मंगलबारसम्म चार सय ६१ जनाको उपचार सफल भएको छ। उपचार सफल भएकाहरु कोरोनामुक्त हुँदै डिस्चार्ज भएर घर फर्किएका छन्। अस्पतालमा ६२ जना अहिले उपचाररत रहेको डा सिग्देलले बताए।"
चुमनुब्री गाउँपालिकामा बाहिरका मान्छे प्रवेश निषेध,"गोरखा : मनास्लु क्षेत्र भ्रमण गर्न आन्तरिक पर्यटकको ओहोरदोहोर बढेपछि चुमनुब्री गाउँपालिकाले आफ्ना गाउँपालिकाभन्दा बाहिरका मान्छेलाई प्रवेश निषेध गरेको छ। सोमबार सम्पन्न गाउँ कार्यपालिकाको बैठकले कोरोना महामारी दिनानुदिन फैलिरहेकाले गाउँभन्दा बाहिरका मान्छेलाई प्रवेश गर्न नदिने निर्णय गरेको उपप्रमुख कुमारी गुरुङले जानकारी दिइन्। केहीदिनयता मनास्लु क्षेत्र, चुम भ्याली भ्रमण गर्ने, लार्के पास गर्ने भन्दै हुलका हुल मान्छे आउन थाले, उनले भनिन्, अनि कपडा बेच्ने, भाँडा बेच्ने, विभिन्न सामान बेच्ने डुलुवा व्यापारी पनि आउन थाले। त्यसैले हामीले गाउँ कार्यपालिकाका बैठक बसी यस्ता खालका आवागमन बन्द गर्ने निर्णय गर्यौँ। यदि अति आवश्यक कामले कोही आउनु परेमा गाउँपालिकाको आधिकारिक अनुमति लिएर मात्र प्रवेश गर्न दिने निर्णय भएको उनले बताइन्। बैठकले दैनिक उपभोग्य सामान ढुवानी गर्ने खच्चड, खच्चडगोठालालाई भने निर्वाध आवतजावत गर्न दिने निर्णय गरेको उनले स्पष्ट पारिन्। बैठकले गाउँपालिका भित्रकै मान्छे भने सम्बन्धित वडालाई जानकारी दिएर आउन पाउने निर्णय गरेको छ। गाउँकै मान्छे हो भने सम्बन्धित वडा कार्यालयलाई जानकारी गराएर मात्र आउने र आएपछि सात दिन होम क्वारेण्टाइनमा बस्नु पर्ने निर्णय गरेका छौं, उपप्रमुख गुरुङले भनिन्। हिमालपारि पर्ने सो गाउँपालिकामा अहिलेसम्म कोही पनि कोरोना संक्रमित भएका छैनन्।"
२९ वर्षपछि जेल चलान भए जोगबहादुर,दमौली : फैसला भएको २९ वर्ष पछि एक व्यक्ति कर्तव्य ज्यान मुद्दामा सजाय भुक्तानका लागि कारागार चलान भएका छन्। २०४७ सालमा तत्कालिन घिरिङ गाविस वडा नं ५ मा दसैंको पूर्णिमा मेलामा भएको झडपका क्रममा एक वृद्धलाई कुटपिट गरेर हत्या गरेका स्थानीय जोगबहादुर श्रेष्ठलाई प्रहरीले पक्रेको छ। घटना हुँदा उनी ३८ वर्षका थिए । तर नौ वर्ष छ महिना कैद भुक्तानका लागि कारागार चलान भएका उनी अहिले ६७ वर्षका भए। दुई समूहबीचको झगडामा उनीमाथि बाबुलाल थापा मगरका बुबालाई कुटपिट गरी हत्या गरेको ठहर गर्दै तनहुँ जिल्ला अदालतले २०४८ साल फागुन १९ गते फैसला गर्दै सजाय सुनाएको थियो। तर त्यसयता लामो समय फरार उनी हाल भने घरमै थिए। उनलाई त्यहींबाट प्रहरी टोलीले पक्राउ गरेको प्रहरी नायब उपरीक्षक युवराज तिमल्सेनाले बताए। पछिल्लो समय पुराना फैसला कार्यान्वयनमा तातेको तनहुँ प्रहरीले उनलाई पक्रँदै २९ वर्ष पुरानो घटनामा दोषीलाई कारागार चलान गर्न बाध्य पारेको छ।
डडेल्धुराका १९ सहित थप २५ जनामा कोरोना संक्रमण,डडेल्धुरा : डडेल्धुरा अस्पतालमा गरिएको स्वाब परीक्षणमा थप २५ जनामा कोरोना पोजिटिभ देखिएको छ। मगंलबार गरिएको कोभिड १९ परीक्षणमा थप २५ जनामा कोरोना पुष्टि भएको हो । मंगलबार गरिएका ३६ नमूना परीक्षणमध्ये २५ नमुना पोजिटिभ र ११ नेगेटिभ आएका छन् । जसमा डडेल्धुराका १९ जना रहेका छन् भने बैतडीका ६ जना रहेका डडेल्धुरा अस्पतालका कोभिड १९ परीक्षण प्रयोगशाला इन्चार्ज ईश्वरी भुसालले जानकारी दिए । जसमध्ये जिल्लाको परशुराम नगरपालिका का १७ जना र नवदुर्गा गाउँपालिकाका २ जना गरी डडेल्धुरामा १९ जना कोरोना संक्रमित थपिएका हुन् । वैतडी पाटन नगरपालिकामा ६ जना संक्रमित रहेका अस्पतालले जनाएको छ ।
बलात्कारपछि आत्महत्या दुरुत्साहनका आरोपित पञ्च रिहा,"राजविराज : सामूहिक बलात्कारका दुई आरोपितलाई अदालतले मङ्गलबार बालसुधार गृह पठाएको छ भने पीडित बालिकालाई आत्महत्याका लागि बाध्य पार्ने पञ्चलाई धरौटीमा रिहा गरेको छ। जिल्ला न्यायाधीश चन्द्रमणि ज्ञवालीको आदेशमा १७ र १६ वर्षीय दुई आरोपितलाई पुर्पक्षका लागि बाल सुधार गृह वीरगञ्ज पठाउने आदेश भएको सप्तरी जिल्ला अदालतले जनाएको छ। आत्महत्या दुरुत्साहन मुद्दामा पञ्च डाक्नेश्वरी नगरपालिका७ ललितपुरका जयकान्त मण्डल, बासुदेव मण्डल र सत्यनारायण मण्डल पुर्पक्षका लागि धरौटी राखी रिहा भएका हुन्। आत्महत्या दुरुत्साहन मुद्दामा पक्राउ परेका तीनजना पञ्चहरुले जनही १ लाख १० हजार धरौटी राखेका छन्। पञ्चमाथि पीडित परिवारलाई बलात्कारको उजूरी गर्न रोक लगाएर आत्महत्या गर्न बाध्य पारेको आरोप छ। पीडित परिवारका अनुसार पञ्चले पीडितको अस्मिताको मूल्य ५५ हजार तोक्दै आरोपितविरुद्ध उजूरी गरे जातबाट निकाल्ने भन्दै धम्क्याएका थिए। पुरुषहरुको भेलामा बलात्कारका आरोपितकै अगाडि पीडितलाई अपमान गरी पञ्चले व्यङ्ग्य गरेपछि मानसिक तनावमा परेकी पीडितले राति आत्महत्या गरेको उनकी आमाले बताइन्। तीनजना पञ्च भदौ ३० गते र दुई बलात्कार आरोपित भदौ ३१ गते पक्राउ परेका थिए। गएको भदौ २९ गते बिहान धानखेतमा पानीको अवस्था हेर्न गएकी पीडितमाथि १७ र १६ वर्षीय बालकसहित डाक्नेश्वरी नगरपालिका७ ललितपुरका २७ वर्षीय धर्मदेव मण्डल र २५ वर्षीय बिसु भनिने विष्णु मण्डलले बलात्कार गरेको उजूरीमा उल्लेख छ। यस्तै सामूहिक बलात्कारका आरोपितविरुद्ध उजूरी गर्न गाउँका पञ्चले रोक लगाउँदै अपमानपूर्वक व्यवहार गरेपछि पीडितले आत्महत्या गरेको भन्दै इलाका प्रहरी कार्यालय, कल्याणपुरमा १० जना पञ्चविरुद्ध आत्महत्या दुरुत्साहनको उजुरी दर्ता छ। प्रहरीका अनुसार स्थानीय शत्रुघ्न मण्डलको घरमा बसेको पञ्चायतमा निज शत्रुघ्नसहित उनका दाजु जयकान्त, भाइ देबु, सत्यनारायण मण्डल, वासुदेव मण्डल, झमेली मण्डल, रामजी भनिने बेचन मण्डल, उचितलाल मण्डल, विन्देश्वर मण्डल र वंशराज मण्डलले धम्क्याउँदै उजूरी गर्न रोकेका थिए। जिल्ला अदालतले फरार रहेका पञ्च विन्देश्वर मण्डल र वंशराज मण्डललाई साउन १९ गते तथा शत्रुघ्न, उनका भाइ देबु मण्डल, झमेली मण्डल, उचितलाल मण्डल र रामजी भनिने बेचन मण्डललाई साउन २ गते पक्राउ पुर्जी जारी गरेको थियो। फरार रहेका आरोपितहरु विरुद्ध जिल्ला अदालतले मङ्गलबार वारेण्ट जारी गरेको छ।"
मनमोहन प्राविधिक विश्वविद्यालय र राष्ट्रिय आविष्कार केन्द्रबीच सम्झौता,"विराटनगर : मनमोहन प्राविधिक विश्वविद्यालय र राष्ट्रिय आविष्कार केन्द्रबीच सम्झौता भएको छ । प्रदेश १ सामाजिक विकास मन्त्रालयको सक्रियतामा सोमबार राति अनलाइनमार्फत विश्वविद्यालयका प्रमुख डासुवास श्री पोखरेल र परिषद्का अध्यक्ष डा महावीर पुनबीच सम्झौता भएको हो । विश्वविद्यालयलाई अनुसन्धान केन्द्रका रुपमा विकास गर्ने उद्देश्यसहित सम्झौता गरिएको विश्वविद्यालयका प्रमुख डा पोखरेलले जानकारी दिए । उनका अनुसार दुबै पक्षले कृषि, वन, शिक्षा, स्वास्थ्य, पर्यटन, विज्ञान, प्रविधि, वातावरण, उद्योग, सेवा र नविनतम क्षेत्रमा अनुसन्धान गर्नेछन् । मनमोहन विश्वविद्यालयले अनुसन्धान केन्द्र स्थापनाका लागि आवश्यक जनशक्ति, भौतिक पूर्वाधार र अन्य श्रोतको व्यवस्था गर्ने सम्झौतामा उल्लेख छ । सम्झौता अनुसार विश्वविद्यालयलाई अनुसन्धान केन्द्र स्थापनाका लागि आवश्यक पर्ने आर्थिक तथा प्राविधिक सहयोग, सल्लाह, सुझाव र अन्य सहयोग राष्ट्रिय आविष्कार केन्द्रले गर्नेछ । सम्झौता कार्यक्रममा सामाजिक विकासमन्त्री जीवन घिमिरेले सिर्जनात्मक कामको थालनी भएको बताए । उनले अनुसन्धानको जग बसाउने काम सुरु भएकाले मनमोहन विश्वविद्यालय चाँडै अनुसन्धानको केन्द्र बन्ने बताए । आविष्कार केन्द्रका अध्यक्ष डा पुनले अनुसन्धान केन्द्रलाई राष्ट्रिय आविष्कार केन्द्रको मोडलमा सञ्चालन गरिने बताए । उनले सिर्जनशील र प्रतिभाशाली व्यक्ति अनुसन्धान गरेर उद्यमी बन्न सक्ने उनले बताए । उनले अनुसन्धान कार्यमा कन्जुस्याँई गर्न नहुने बताए । सम्झौता कार्यक्रममा मनमोहन प्राविधिक विश्वविद्यायका प्रमुख डासुवास श्री पोखरेल, नेपाल सरकारका पूर्वसचिव रामेश्वर खनाल, सामाजिक विकास मन्त्रालयका सचिव गोविन्दबहादुर कार्की लगायतको भर्चुअल उपस्थिति थियो ।"
युथ पार्लियामेन्ट स्कुलमा तीन सय युवा,"काठमाडौं : युवाहरुलाई कानून निर्माण प्रक्रिया, संसदीय अभ्यास, सुशासनमा युवाको सहभागितालगायत विषयमा प्रशिक्षण दिने गरी युथ पार्लियामेन्ट स्कुल सञ्चालन गरिएको छ । तीन प्रदेशका तीन सय बढी युवाहरु सहभागि कार्यक्रम ६ दिन सञ्चालन हुने जनाइएको छ । नेपाल राष्ट्रिय युवा सञ्जाल (आयोन) ले आयोजना गरेको युथ पार्लियामेण्ट स्कुल कार्यक्रममा कर्णाली प्रदेश, सुदूरपश्चिम प्रदेश र प्रदेश २ का युवाहरु सहभागी छन् । सोमबारदेखि सुरु कार्यक्रममा विभिन्न राजनीतिक दलका नेताहरु, सांसद, कानुनका ज्ञाता, मानवअधिकारकर्मी, विषयविज्ञहरुले प्रशिक्षण दिने आयोनका अध्यक्ष जगदीश ऐरले जानकारी दिए । यूएनडीपी अन्तर्गतको संसद सहायता कार्यक्रम (पिएसपी) नेपालको सहयोगमा सञ्चालित कार्यक्रमले युवाहरुलाई कानुन निर्माण प्रक्रियाका बारेमा जानकारी दिनुका साथै संसदीय र राजनीतिका बारेमा जानकारी मिल्ने आयोन अध्यक्ष ऐरले बताए । प्रशिक्षणमा १८ देखि ३५ वर्षसम्म उमेर समूहका युवाहरुको सहभागिता रहेको छ । कार्यक्रममा उत्कृष्ट युवालाई प्रदेशमा नीतिगत वकालत गर्न निश्चित कोषमार्फत सहयोग गर्ने आयोनले जनाएको छ। आयोनले यसअघि देशभरका १ हजार युवालाई नमुना संसद कार्यक्रम अन्तर्गत प्रशिक्षण दिइसकेको छ । आयोनले सुरु गरेको नमुना संसद कार्यक्रम अहिले सरकारले सञ्चालन गर्न थालेको छ ।"
त्रिविद्वारा शिक्षकलाई आन्दोलनका कार्यक्रम फिर्ता लिन आग्रह,"काठमाडौं : त्रिभुवन विश्वविद्यालय (त्रिवि)ले आफ्ना शिक्षकलाई आन्दोलनका कार्यक्रम फिर्ता लिई वार्ताबाट सामाधान खोज्न आग्रह गरेको छ । त्रिविले सूचना जारी गर्दै आन्दोलनका सबै कार्यक्रम फिर्ता लिई वार्ताको माध्यमबाट समस्याको समाधान खोज्न आग्रह गरेको हो । 'आंशिक शिक्षकले राखेका विषयमा वार्ता र छलफलको माध्यमबाट निकास निकाल्न सकिने विषयमा विश्वविद्यालय विश्वस्त रहेको छ' सूचनामा भनिएको छ । त्रिविले लामो समयदेखि रहेको आंशिक शिक्षकको समस्यालाई दीर्घकालीन रुपमा व्यवस्थापन गर्नका लागि विश्वविद्यालयले जारी गरेको अतिरिक्त कक्षा व्यवस्थापन निर्देशिका, विसं २०७७ ल्याइएको र सोही निर्देशिकाअनुसार नै शिक्षकका माग पूरा हुने त्रिविले जारी गरेको सूचनामा उल्लेख छ । त्रिविका आंशिक शिक्षकले निर्देशिकाका सम्बन्धमा केही माग राखी आन्दोलनरत छन् । रासस"
मेयरमा संक्रमण पुष्टि भएपछि बर्दघाट नगरपालिका सिल,"परासी : मेयरलाई कोराना संक्रमण देखिएपछि पश्चिम नवलपरासीको बर्दघाट नगरपालिका सिल गरिएको छ। सामान्य लक्षण देखिएपछि नगर प्रमुख धीरज शर्मा बस्यालले कोरोना परीक्षण गराउँदा पोजिटिभ देखिएको थियो। नगर प्रमुखलाई संक्रमण देखिएपछि मंगलबारदेखि नगरपालिकाका सबै सेवा बन्द गरिएको सूचना अधिकारी पुष्कर काफ्लेले जानकारी दिए। नगरपालिकाका केही कर्मचारीमा पनि सामान्य लक्षण देखिएको छ। मेयर साहेबलाई संक्रमण देखिएपछि सबै कर्मचारीको परीक्षण गरिने र परीक्षण रिपोर्ट नआउने बेलासम्म कार्यालयका सबै सेवा बन्द गरिएको छ। वडा कार्यालयहरुको काम भने सुचारु छ, काफ्लेले भने। संक्रमित नगर प्रमुख बस्यालको अवस्था सामान्य छ। उनी होम आइसोलेसनमा छन्। त्यसैगरी पश्चिम नवलपरासीमा पहिलो पटक पत्रकारमा कोरोना संक्रमण देखिएको छ। बर्दघाट नगरपालिका४ का पत्रकार प्रमोद आर्याललाई संक्रमण भएको हो। अर्याल बुटवलबाट प्रकाशित एक दैनिक पत्रिकाका संवाददाता हुन्। सामान्य लक्षण देखिएका अर्याल होम आइसोलेसनमा छन्।"
स्थानीय सरकारका शिक्षा नीति : कार्यान्वयनमा चुनौती,"दाङ : दाङको तुलसीपुर उपमहानगरपालिकाको नगरसभाले मापदण्ड भन्दा कम विद्यार्थी भएका विद्यालय मर्ज गर्ने निर्णय गर्यो । २०७५ चैत २७ गतेको नगरसभाको निर्णय नं ४ बाट तुलसीपुर उपमहानगरपालिका शिक्षा ऐन, २०७५ समेत पारित भयो । नगर शिक्षा ऐनको दफा ६(१) क, ख, र ग अनुसार कम विद्यार्थी भएका विद्यालय मर्ज गर्ने, स्थगन गर्ने व्यवस्था अनुसार ३२ विद्यालय मर्जका लागि तत्कालिन जिल्ला शिक्षा कार्यालयमा पेश गरियो । कार्यालयले शिक्षा ऐन २०२८लाई टेकेर स्थानीय सरकारमा विद्यालय मर्जको अधिकार नभएको भन्दै निर्णय स्वीकार गरेन । नगरसभाको त्यो निर्णय दुई वर्षसम्म कार्यान्वयनमा आउन सकेको छैन । स्थानीय शिक्षा ऐन २०७५कै आधारमा तुलसीपुर उपमहानगरले नगर क्षेत्रमा सञ्चालनमा रहेका ८३ विद्यालयलाई मर्ज गरेर आवासीय सुविधासहितका ३० वटा मेघा (ठूला) विद्यालयमा सीमित गर्ने व्यवस्था ऐनमा गरिसकेको छ । ऐनको दफा ९ मा मेघा विद्यालय स्थापनाको व्यवस्था गरिएको छ । यसैअनुरुप उपमहानगरले विद्यालय मर्जको नीति लिएको थियो । र, विद्यालयहरु मर्ज गरी जानकारी गराउँदा पनि त्यो मर्जकै रुपमा कार्यान्वयन हुन सकेन । शिक्षा ऐन २०२८ लाई टेकेर तत्कालीन शिक्षा कार्यालयले मर्ज अनुमति दिएन । उपमहानगरले पुन २०७७ जेठ ३२ गते सार्वजनिक विद्यालय समायोजन तथा कार्यान्वयन कार्यविधि २०७७ पारीत गर्दै मर्जको नीति सुधार गरेर कक्षा स्थगनको अभियान सुरु गरेको छ । अहिले तुलसीपुरका १३ विद्यालयको कक्षा स्थगन गरिएको छ । ती विद्यालयमा शिशुकक्षामाथिका कुनै पनि कक्षा सञ्चालन नगर्ने, पढाइ नै बन्द गर्ने र त्यहाँको शिक्षक जनशक्तिलाई आवश्यक परेको नजिकैको विद्यालयमा ब्यवस्थापन गरिएको छ । तुलसीपुर उपमहानगरपालिकाका शिक्षा महाशाखा प्रमुख भास्करराज गौतमले कक्षा स्थगन गरेको विद्यालय शिशुकक्षाका लागि मात्रै सञ्चालनमा रहेको जानकारी दिए । एक सय जनाभन्दा कम विद्यार्थी भएका विद्यालयहरुमा कक्षा स्थगन गरिएको छ, उनले भने, शिशु कक्षाबाहेक माथिका कक्षाका विद्यार्थी र शिक्षक अर्का नजिकैको राम्रो विद्यालयमा गाभिसकियो । यस अन्तर्गत थप ३२ विद्यालयको कक्षा स्थगनको निर्णय नगरसभाले गरिसकेको छ । दाङकै शान्तिगर गाउँपालिकाले शिक्षासम्बन्धी कार्यविधि बनायो । जुन जिल्लामा नै स्थानीय तहले बनाएको शिक्षासम्बन्धी पहिलो नीति थियो । २०७४ चैत १४ गतेको गाउँसभाबाट पारीत गाउँपालिकाको शिक्षा नीतिले सम्बन्धित वडामा रहेका सबै विद्यालय व्यवस्थापन समिति विघटन गर्दै व्यवस्थापन समितिको अध्यक्ष, सम्बन्धित वडाको वडाअध्यक्ष नै हुने व्यवस्था गर्यो । शिक्षा सुधारका लागि यस किसिमको नीति ल्याएको गाउँपालिकाले जनाएको छ । विद्यालय व्यवस्थापन समितिमा वडाअध्यक्ष पदेन सदस्य हुने शिक्षा ऐन २०२८मा उल्लेख छ । तर, शान्तिनगरमा शिक्षासम्बन्धी कार्यविधि नै पास गरेर वडाअध्यक्षलाई विद्यालय व्यवस्थापन समितिको अध्यक्ष बनाउने निर्णयको विरुद्धमा तत्कालीन विद्यालय व्यवस्थापन समिति र केहि अभिभावकले उच्च अदालत तुलसीपुरमा रीट दायर गरे । गाउँपालिकाको नीति अदालतले खारेज गरिदियो र अभिभावकबाट अध्यक्ष चुनिने पुरानै व्यवस्था कायम भयो । स्थानीय सरकारले ल्याएको शिक्षा नीति कार्यान्वयनमा शान्तिनगरमा पनि चुनौति देखियो । शान्तिनगरले पहिलेका केही बुँदा संसोधन गरेर शिक्षा ऐन र कार्यविधि परिमार्जन गर्नुपर्यो । राप्ती गाउँपालिका दाङले विद्यालयमा दरबन्दीअनुसार शिक्षक नभएको भन्दै शिक्षा नीति बनाएर एक साथ ६७ जना शिक्षकहरुलाई करारमा नियुक्त गर्दै पठन पाठन प्रभावकारी बनाउने प्रयास गर्यो । स्थानीय सरकारले आन्तरिक स्रोतबाट उनीहरुलाई तहअनुसार तलवभत्ता र सुविधा भुक्तानी गर्दै आएको छ । अहिले त्यो नीतिमा संघीय सरकारको महालेखा परीक्षकको कार्यालयले २०२८ कै शिक्षा ऐन देखाएर गाउँपालिकाले शिक्षकका नाममा दिएको तलव र सेवा सुविधा बेरुजु निकालिदियो । राप्तीको यो नीति पनि विफल बनाउने रणनीति अपनाइयो । स्थानीय सरकारले शिक्षाको कर्मचारी राख्न पनि नपाउने शिक्षा ऐनमा व्यवस्था भएको र शिक्षक किताव खानामा अभिलेख नभएका शिक्षकलाई तलवभत्ता खुवाउन नपाइने भनेर महालेखाको लेखा परीक्षण टोलीले उल्लेख गरेको छ । दाङकै बंगलाचुली गाउँपालिकाले विद्यालयको शिक्षक अभावको समस्या टार्न स्वयंसेवक (करार शिक्षक) नियुक्ति गयो । गाउँपालिकाले यो व्यवस्था २०७४७५ को नीति तथा कार्यक्रममा नै समावेश गरेर गाउँसभाबाट पास गराएको थियो । त्यसैलाई साथ दिने गरी गाउँपालिकाको शिक्षा ऐन २०७५ पनि आयो । त्यही नीतिअनुसार गाउँपालिकाले तीनवटै तहका लागि करारमा नियुक्ति दिएर ७५ जना शिक्षक विद्यालयमा पठायो । ती शिक्षकहरुलाई गाउँपालिकाले बनाएको शिक्षा कार्यविधिअनुसार सेवा सुविधा दिन पनि थालियो । तर गाउँपालिकाको यो नीतिमा संघीय सरकारले प्रश्नचिन्ह उठायो । शिक्षक राख्न नपाउने भन्दै तलब सुविधा बेरुजु निकालिदियो । बंगलाचुलीमा मात्रै गाउँपालिकाले राखेका शिक्षकको नाममा आर्थिक वर्ष २०७५७६ मा ९७ लाख रुपैयाँ बेरुजु देखाइएको छ । यही प्रक्रियामा रहेर बबई गाउँपालिकाले पनि आफनै कार्यविधि निर्माण गरेर स्वयंसेवी शिक्षक राखेको र त्यसकै आधारमा सेवा सुविधा दिंदा समस्या व्यहोरिरहेको छ । स्थानीय सरकारले गरेका स्थानीय तहलाई संविधानत प्राप्त अधिकार प्रयोग गर्दै निर्माण गरेका शिक्षासम्बन्धी ऐन तथा कार्यविधिको आधारमा गरेका कतिपय नीतिगत निर्णयलाई महालेखा परीक्षकले गलत ठहराएको छ । लेखा परीक्षण टोलीले त्यस्ता शिक्षकको नियुक्ति प्रक्रियामा प्रश्न उठाउँदै सेवासुविधा बेरुजु निकालिने गरेको छ । नेपालको संविधान २०७२ को धारा २२६(१) को अनुसुचि ८ र स्थानीय सरकार सञ्चालन ऐन २०७४ को दफा ११(ज) र २१ले दिएको अधिकारअनुसार स्थानीय सरकारले संघ र प्रदेशको नीतिमा नबाझिने गरी स्थानीय शिक्षा नीति बनाएर कार्यान्वयन गर्न सक्छन् । अधिवक्ता विष्णुमणि धितालले स्थानीय सरकारले संघ र प्रदेशसँग नियमहरु नबाझिने गरी कार्यविधि बनाएर कार्यान्वयन गर्न सक्ने बताए । उनले पालिकाहरुले बनाएका कार्यविधिहरु स्थानीय तहकै राजपत्रमा प्रकाशन गरेर कार्यान्वयन गर्नुपर्ने तर्क गरे । प्रक्रिया पूरा गरेर निर्माण पूरा भएका कार्यविधि र नीतिमा संघीय निकायबाट प्रश्न उठाउनु गलत भएको उनको भनाइ छ । यद्यपि कतिपय पालिकाहरुले विधि पूरा गर्न नसक्दा कार्यान्वयनमा समस्या भएको उनको बुझाइ छ । तर त्यस्ता घटना तुलनात्मक रुपमा थोरै मात्र छन् । कागजमा मात्र स्वायत्त स्थानीय तह स्थानीय सरकार आफैँले आफ्नो आवश्यकताअनुकुल बनाएको शिक्षा नीतिमा संघीय निकायहरु तगारो बन्न थालेपछि काम गर्नसमेत समस्या भइरहेको स्थानीय सरकारको भनाइ छ । केन्द्रले अधिकार केन्द्रिकृत गर्न खोज्ने र पुरानै पद्धति लागू गर्ने सोच देखिन्छ, राप्ती गाउँपालिकाका अध्यक्ष नुमानन्द सुवेदीले भने, हामीलाई दिएको अधिकार पालिकाले पेलेर भए पनि प्रयोग गर्नुपर्ने अवस्था छ । तुलसीपुर उपमहानगरपालिकाका नगर प्रमुख घनश्याम पाण्डेले नीतिमा सबै अधिकार स्थानीय तहमा दिने तर कार्यान्वयन गर्ने पाटो माथि (संघमै) राख्न खोज्दा समस्या हुने गरेको बताए । शिक्षाविद् तथा नेपाल सरकारका पूर्व सहसचिव विष्णुकुमार देवकोटाले शिक्षाको स्वामित्व स्थानीय तहलाई दिएपछि, त्यहीअनुसारको अधिकार पनि स्थानीय तहमा दिनुपर्ने बताउँछन् । संघीय संरचना निर्माण भएर अधिकार बाँडफाँड भइसक्दा पनि राम्रा काममा यो वा त्यो बहानामा अंकुश लगाउन नहुने उनको तर्क छ । उनले अधिकारसँगै त्यो अधिकार प्रयोगका लागि आवश्यक कानुन निर्माण र कार्यान्वयनको पाटो पनि स्थानीय सरकारलाई दिनुपर्ने बताए । शिक्षा विकास तथा समन्वय इकाई दाङका प्रमुख देवमणि चौधरीले स्थानीय तहले ल्याएको शिक्षा नीतिको बुझाइका कारण कार्यान्वयनमा केही समस्या देखिएको तर्क गर्छन् । स्थानीय सरकारले कार्यविधि बनाएर संघीय कानुनसँग नबाझिने गरि काम गर्न सके हुन्छ, उनले भने । शिक्षा नीतिअनुसार नै स्थानीय तहले आफनै शिक्षा कार्यविधि बनाएर काम गर्न खोज्दा पनि केही कामहरुमा अवरोध भएको छ, राप्ती गाउँपालिकाका शिक्षा शाखा प्रमुख विश्वास विकले भने, सबै कुरा रोकिने अवस्था आउनुले स्थानीय तहको शिक्षा नीति अप्ठयारोमा परेको हो । पालिकाहरुले शिक्षक राख्दा, विद्यालय व्यवस्थापन समिति गठन गर्दा, शिक्षा नीति बनाएर गुणस्तर सुधारको काम गर्दा अवरोध भएको पनि उनले बताए । केही पनि गर्न नमिल्ने हो भने स्थानीय सरकारले कसरी शिक्षा सुधार गर्न सक्छ ?, उनले भने । बंगलाचुली गाउँपालिकाका प्रमुख प्रशासकीय अधिकृत नेवबहादुर वलीले स्थानीय तहले गरेका कामकारवाहीमा यो अधिकार केन्द्रको हो भनेर अवरोध हुने गरेको बताए । शिक्षक राख्ने अधिकार र दरबन्दी सिर्जना गरेर सेवा सुविधा संघीय सरकारले नै दिने हुँदा स्थानीय सरकारले शिक्षक राख्ने निर्णय गर्न नपाउने तर्क संघीय सरकारको निर्देशन नै स्थानीय तहहरुमा आएको थियो । कर्मचारी र शिक्षक भर्नाको विषयमा शिक्षा मन्त्रालय र स्थानीय विकास मन्त्रालयले पत्राचार गरेर नै स्थानीय तहमा निर्देशन आएको स्थानीय तहका प्रमुखहरुको भनाइ छ । बंगलाचुली गाउँपालिकाले तय गरेको शिक्षा नीतिका विषयमा समेत संघीय सरकारले प्रश्न उठाएको बताउँदै उनले भने, हामीले विद्यालय सुधारका लागि गरेको शिक्षक व्यवस्थापनलाई गलत भनिएको छ, तलब समेत बेरुजु निकालिएको छ । पालिकाले राखेका शिक्षकबारे प्रश्न स्थानीय सरकारले आफैं नीति बनाएर राखिएका शिक्षकहरुको नाममा बेरुजुको भोलुम उच्च देखिएको छ । आव २०७५७६ मा शिक्षकको बेरुजु भोलुम उच्च देखिएको हो । समानीकरणको अनुदानबाट शिक्षक राख्न नपाइने भएपछि आन्तरिक स्रोतबाट कार्यविधि बनाएर स्थानीय तहले करारमा शिक्षक नियुक्त गर्ने गरेको छ । राप्ती गाउँपालिकाले २०७५ पुस ३ गतेको शिक्षा समितिको र गाउँपालिकाको शिक्षा ऐन २०७५ को दफा ४१ को क, ख, ग र ४२ को १ अनुसार सामुदायिक विद्यालयमा करार शिक्षक नियुक्तिको व्यवस्था अनुसार करारमा शिक्षक नियुक्ति गरिएको जनाएको छ । लेखा परीक्षणमा भने शिक्षक नियुक्ति संघीय सरकारको अधिकार भएको दावीसहित पालिकाले शिक्षक नियुक्त गर्न नपाउने भन्दै शिक्षकको तलव बेरुजुमा राखिएको पाइन्छ । संघीय सरकारको जिम्मामा रहेको काम स्थानीय सरकारले गर्न नहुने भन्दै गाउँपालिकाले करारमा राखेका ६७ जना शिक्षकको तलव नीतिगत बेरुजु देखाइएको राप्ती गाउँपालिकाका अध्यक्ष नुमानन्द सुवेदी भन्छन् गाउँपालिकाले आन्तरिक स्रोतबाट तलब व्यवस्था गर्ने गरी कार्यविधि निर्माण गरेर शिक्षक अभाव भएका विद्यालयहरुमा शिक्षक नियुक्त गरेको हो । तर नीतिगत समस्या देखाएर बेरुजु देखाइदिए । हामीले पालिकाले पाएको अधिकार मात्रै प्रयोग गरेका हौं त्यो पनि कार्यविधि बनाएर । तर, त्यसमा अवरोध गर्ने काम भइरहेको छ । संविधान जारी भएको पाँच बर्ष बित्दा पनि संघीय शिक्षा ऐन बन्न सकेको छैन । त्यसैले संविधानत माध्यमिक शिक्षासम्मको अधिकार स्थानीय सरकारलाई भएको भने पनि अधिकार प्रयोग गर्न स्थानीय सरकारले अवलम्बन गरेका नीति कार्यान्वयनमा सबैजसो ठाउँमा नै चुनौती देखिएको छ भने संघको केन्द्रीकृत मानसिकताको कारण जिल्ला स्तरमा साविक जिल्ला शिक्षा कार्यालयकै हैसियतमा समन्वय इकाइ सक्रिय हुनथालेको छ । अहिले विद्यालयमा शिक्षकको अभाव भएपछि पालिकाहरुले करारमा शिक्षकहरु राख्ने नीति बनाएर राख्दैआएका छन् । त्यसैले स्थानीय सरकारले कार्यविधि बनाएर करारमा नियुक्त शिक्षककै तलबभत्ता बेरुजु निकालिएको छ । कक्षा ११ र १२ का शिक्षकहरुदेखि स्थानीय तहले करारमा भर्ना गरेर सेवा सुविधा दिइरहेका शिक्षकहरुको तलबभत्ता आर्थिक वर्ष २०७५७६को लेखापरीक्षकले बेरुजु निकालिदिएपछि स्थानीय शिक्षा नीति संकटमा देखिएको हो । देश संघीयमा संरचनामा गए पनि स्थानीय तहले पाएका अधिकारहरुमध्ये शिक्षाको अधिकार पनि एक हो । स्थानीय तहले माध्यमिक तहसम्मको शिक्षा सञ्चालन र व्यवस्थापन गर्ने अधिकार छ । तर शिक्षाको नीतिगत अधिकार पालिकामा र शिक्षक राख्ने कर्मचारी व्यवस्थापन गर्ने अधिकार माथि (संघीय सरकारमा) नै हुँदा यो समस्या आएको तुलसीपुर उपमहानगरपालिकाका नगरप्रमुख घनश्याम पाण्डे बताउँछन । शिक्षकको कासमुमा समस्या स्थानीय तहले शिक्षाका अधिकार प्रयोग गर्दै आइरहेका बेला तहको मातहतका कार्यरत शिक्षकहरुको कार्य सम्पादन मूल्याकनमा जटिलता देखिएको छ । तलब र सेवा सुविधा स्थानीय तहबाट उपलब्ध हुने भए पनि शिक्षकहरुको कार्यसम्पादन मूल्यांकन भने तहले गर्न नपाएको अवस्था छ । शिक्षा शाखा नै पालिकाका भए पनि कासमुको अधिकार इकाइलाई दिइएको बंगलाचुली गाउँपालिकाका प्रमुख प्रशासकीय अधिकृत नेवबहादुर वलीले बताए । सेवा सुविधा, बढुुवा सरुवा गाउँपालिकाले गर्ने तर शिक्षकको कासमु हामीले गर्न नपाउने अबस्था छ, उनले भने, शिक्षकको कासमु शिक्षा विकास तथा समन्वय इकाईले गर्ने गरेको छ । बबई गाउँपालिकाका शिक्षा शाखा प्रमुख मोहन दाहालले समानान्तर तहकोले सुपरीवेक्षण गर्न नपाउने ऐनमा व्यवस्था भएको बताए । उनले गाउँपालिकाका शाखा प्रमुखले प्रधानाध्यापकको कार्य सम्पादन मूल्यांकन तथा सुपरीवेक्षण गर्ने तर पुनरावलोकनको अधिकार इकाइको भएको बताए । त्यस्तो कासमु पुनरावलोकनको लागि इकाइमा पठाउने गरेको उनले बताए । छैन बढुवा सरुवाको अधिकार संविधानले नै उल्लेख गरेको कक्षा १२ सम्मको सम्पूर्ण शिक्षाको अधिकार स्थानीय सरकारले पूर्ण रुपमा गर्न नपाएको अर्को दृष्टान्त शिक्षक व्यवस्थापनमा देखिएको छ । गाउँपालिका मातहतका विद्यालयमा शिक्षा विकास इकाइले सिफारीस गरि पठाएका शिक्षकहरुको व्यवस्थापनमा समस्या आउने गरेको छ । शिक्षकहरुलाई कानूनले पालिकामातहत राखिदिए पनि ब्यवहारिक रुपमा त्यो कार्यान्वयन हुन भने अझै सकेको छैन । शिक्षकहरुको सरुवा, बढुवा लगायतको अधिकार पालिकाले प्रयोग गर्न नपाउनु यसकै उदाहरण हो । शिक्षकको सरुवा र बढुवाको अधिकार पालिकामा छैन, बंगलाचुली गाउँपालिकाका प्रमुख प्रशासकीय अधिकृत नेवबहादुर ओली भने, पालिकाभित्र कहाँ खटाउने भन्ने मात्रै अधिकार प्रयोगमा छ । इकाइको सहमतिले सरुवा गर्न सकिन्छ । संविधानले जिल्लामा शिक्षा विकास तथा समन्वय इकाइको संविधानले कल्पनासमेत गरेको छैन । तर शिक्षक व्यवस्थापनको अधिकार कार्यान्वयनमा जबर्जस्त इकाइको हालीमुहाली हुने गरेको छ । यद्यपि तुलसीपुर उपमहानगरपालिकाले पालिकाभित्र रहेका शिक्षकहरु परिचालन गर्ने र व्यवस्थापन गर्ने अधिकार प्रयोग गरेको छ । उपमहानगरका शिक्षा महाशाखा प्रमुख भाष्करराज गौतमले दुर्गम र शिक्षक अभाव भएका स्थानहरुमा विषयगत शिक्षकहरुको ब्यवस्थापन भएको बताए । पालिकाले त्यो अधिकार जबर्जस्त प्रयोगमा ल्याएको दावी गरे । बबई गाउँपालिकाका शिक्षा शाखा प्रमुख मोहन दाहालले पालिका स्तरबाट शिक्षा सुधारको प्रयास हुँदा सिकाइ उपलब्धिमा क्रमिक सुधार भइरहेको बताए । सिकाइ सुधारका लागि राम्रा अभ्यासहरु समेत केही पालिकाका भएको देखिन्छ । तुलसीपुर उपमहानगरपालिकाले विद्यार्थीको सिकाई मापन गर्न गत वर्ष टेष्ट समेत गरेको थियो । जुन नेपालमै पालिका स्तरमा पहिलो भनेर दावी गरिएको उपमहानगरका शिक्षा महाशाखा प्रमुख गौतमको भर्ना छ । समन्वय विनाको पूर्वाधार लगानी त्यसो त समन्वयको अभाव पनि स्थानीय तहमा शिक्षा विकासका लागि चुनौति बनेको छ । पूर्वाधार निर्माण, छात्रवृत्ति र विद्यार्थीलाई प्रोत्साहन कार्यक्रम आदिमा उनीहरुबीच समन्वय नहुँदा कतै खातका खात त कतै अभाव हुने गरेको छ । विद्यालयको पूर्वाधार विकासमा स्थानीय तह र प्रदेश सरकारको दुवैको चासो देखिएको छ । विकासको चासो देखिए पनि प्रदेश सरकारको स्पष्ट खाका नहुँदा सहयोग र नीति समेत खापिने गरेको देखिन्छ । अहिले पूर्वाधार निर्माण र शिक्षा सहयोगमा धेरै ठाउँमा अन्योल र दुविधा पनि छ । एउटै स्थानमा दोहोरो बजेट आउने अवस्थासमेत अहिले देखिन्छ । शिक्षामा सबै तहको चासो छ, माध्यमिक विद्यालय तुलसीपुर सेन्टरका प्रधानाध्यापक भागवत पौडेलले भने, तर समन्वय नहँदा धेरै विद्यालयहरुमा पूर्वाधार रकम दोहोरो भएको देखिन्छ । समन्वय गरेर फरक फरक शीर्षकमा काम गरेमा सबै सुधार हुने थियो उनले भने ।कतिपय स्थानमा त कुन योजना कसले गरेको हो भन्ने सम्म पनि पत्ता लाग्दैन ।"
मृगौलाको डाइलासिस गर्दागर्दै कोरोना संक्रमितको मृत्यु,विराटनगर : मृगौलाको डाइलासिस गर्दागर्दै मंगलबार बिहान विराटनगरका कोरोना भाइरस संक्रमित एक पुरुषको मृत्यु भएको छ । विराटनगर महानगरपालिका७ का ४५ वर्षीय संक्रमित पुरुषको ११:२० बजेतिर मृत्यु भएको हो । कोरोना पुष्टि भएपछि मोरङको बूढीगंगा गाउँपालिका२ मा रहेको विराट शिक्षण अस्पतालको आइसोलेसनमा छ दिनदेखि उनको उपचार भइरहेको थियो । अस्पतालका आइसोलेसन इन्चार्ज सुनिल देवले पुरुषलाई असोज २१ गते राति उपचारका लागि अस्पतालको आइसोलेसनमा भर्ना गरिएको जानकारी दिए । उनका बिरामीमा श्वासप्रश्वासको समस्या र रगतमा हेमोग्लोबिनको मात्रा कम थियो । पहिल्यैदेखि दुवै मृगौलामा समस्या रहेका संक्रमित पुरुषको नियमित डाइलासिस हुँदै आएको देवले बताए । उनका अनुसार समस्या बढेपछि आइसोलेसनमै मृगौलाको डाइलासिस गर्दागर्दै संक्रमितको मृत्यु भएको हो ।
बैंकिङ कसुर मुद्दामा फरार पक्राउ,"काठमाडौं : प्रहरीले बैंकिङ कसुर मुद्दामा फरार व्यक्तिलाई पक्राउ गरेको छ। प्रहरीको केन्द्रीय अनुसन्धान ब्यूरोले बैंकिङ कसुर मुद्दामा उच्च अदालत पाटनको २०७५ असारको फैसलाअनुसार १० दिन कैद र रु १७ लाख जरिवाना ठहर भएपछि फरार रहेका धादिङका ५१ वर्षीय पन्चम अकौलियालाई सोमबार चितवनबाट पक्राउ गरी आज सार्वजनिक गरेको हो। ब्यूरोका प्रवक्ता, प्रहरी उपरीक्षक बेलबहादुर पाण्डेले पक्राउ अकौलियाले मनोजप्रसाद साहसँग सापटी लिएको रकम तिर्नका लागि आफ्नो एनएमबी बैंकमा रहेको खातामा पर्याप्त रकम नभएको खाली चेक दिएर ठगी गरेको जानकारी दिए। उच्च अदालत पाटनले अकौलियालाई बैंकिङ कसुर तथा सजाय ऐन २०६४ को दफा ३ (ग) बमोजिमको कसुरमा दफा १५ (१) बमोजिम सजाय हुने गरी फैसला सुनाएको थियो। पक्राउ व्यक्तिलाई फैसला कार्यान्वयनका लागि चितवन जिल्ला अदालतमा पेश गरिएको ब्यूरोले जनाएको छ। रासस"
विद्यालयमा बेथिति : आर्थिक सुशासन नाजुक,"कालीकोट : शेरबहादुर शाही खाँडाचक्र नगरपालिका वडा नं ६ स्थित पञ्चमूल आधारभूत विद्यालयका अस्थायी शिक्षक हुन्। शिक्षक सेवा आयोगले लिएको परीक्षामा फेल भएका कारण घर जानुपर्ने भए पनि राजनीतिक पहुँचका आधारमा उनी प्रधानाध्यापकको रूपमा कार्यरत छन्। तिनै शाहीले विद्यालय व्यवस्थापन समितिका अध्यक्षको किर्ते हस्ताक्षर गरेर साढे १० लाख रुपैयाँ झिकेपछि आर्थिक अनियमिताको घटना सार्वजनिक भएको छ। प्रअले नै मेरो किर्ते हस्ताक्षर गरेर आर्थिक हिनामिना गरेपछि कोसँग विश्वास गर्नु ?, विद्यालय व्यवस्थापन समितिका अध्यक्ष जगतबहादुर बम भन्छन्, प्रमाण पुष्टि हुँदासमेत न हिनामिना भएको बजेट फिर्ता गर्न सकिएको छ, न त उनीमाथि कारबाही नै भएको छ। पञ्चमूलमा मात्र होइन, पछिल्लो समय जिल्लाका थुप्रै विद्यालयमा आर्थिक अनियमितता हुने क्रम बढेको छ। यसमा विशेषगरी विद्यालयका प्रधानाध्यापक, व्यवस्थापन समिति अध्यक्ष र जनप्रतिनिधिहरू संलग्न हुने गरेका छन्। भौतिक पूर्वाधार निर्माण, छात्रवृत्ति, दिवा खाजाजस्ता कार्यक्रमको रकम हिनामिना गर्ने, शिक्षक नियुक्तिमा घुस खाने, सरकारी अनुदान दुरुपयोग गर्नेजस्ता बेथितिले विद्यालयमा आर्थिक सुशासनको अवस्था नाजुक बन्दै गएको छ। कालीकोटका जिल्ला शिक्षा विकास तथा समन्वय एकाइ प्रमुख महेशदत्त देवकोटासमेत पछिल्लो समय आर्थिक अनियमितताका घटना बढेको बताउँछन्। अहिले अधिकार जति स्थानीय तहमा गएको छ, त्यसैले आर्थिक हिनामिना गर्नेलाई विद्यालय व्यवस्थापन समिति र स्थानीय तहले कडा कारबाही गर्नुपर्ने हो, उनी भन्छन्, अनियमितताका घटना हामीसम्म आइपुगे भने छानबिन गरेर अभियोग प्रमाणित भए विभागीय कारबाही गर्ने वा भ्रष्टाचारसम्बन्धी मुद्दा दायर गर्न सघाउँछौं। अख्तियार दुरुपयोग अनुसन्धान आयोगमा परेका उजुरीको संख्या केलाउँदासमेत यहाँका विद्यालयहरूको आर्थिक सुशासनको पक्ष स्पष्ट हुन्छ। आयोगको सुर्खेतस्थित कार्यालयमा आर्थिक वर्ष २०७५७६ मा कालीकोट जिल्लाबाट कुल ९१ उजुरी दर्ता भएकामा शिक्षासम्बन्धी उजुरीको संख्या ३४ छ। गत आर्थिक वर्षमा दर्ता भएका एक सय दुई उजुरीमध्ये शिक्षासम्बन्धी उजुरी ४३ छन्। चालु आर्थिक वर्षको भदौ मसान्तसम्म कुल ८८ वटा उजुरी परेकामा २६ वटा शिक्षा क्षेत्रका उजुरी रहेका कार्यालयका सूचना अधिकारी मेघनाथ सापकोटाले बताए। आर्थिक हिनामिनामा राजनीतिक सम्बन्धसमेत जोडिने गरेको छ। पञ्चमूलका प्रधानाध्यापक शाहीले १५ पटक किर्ते हस्ताक्षर गरेर १० लाख ५१ हजार रुपैयाँ निकालेका थिए। उक्त रकमध्ये दुई लाख रुपैयाँ कालीकोटका प्रतिनिधिसभा सदस्य दुर्गबहादुर रावतलाई दिने भन्दै लगेको विद्यालय व्यवस्थापन समितिका अध्यक्ष बमको भनाइ छ। उनका अनुसार सांसद रावतले गत आर्थिक वर्षमा स्थानीय पूर्वाधार साझेदारी कार्यक्रममार्फत विद्यालय घेरबारका लागि १० लाख बजेट उपलब्ध गराएका थिए। सांसदले साँच्चिकै रकम मागेका हुन् वा होइनन् त्यो फरक पक्ष भयो, जिल्ला बारका पूर्वअध्यक्ष रहेका अधिवक्ता हिक्मतबहादुर विष्ट भन्छन्, विद्यालयका जिम्मेवार व्यक्तिले आर्थिक अनियमिततामा सांसदको नाम मुछ्नु राम्रो होइन, यसलाई गहन रूपमा छानबिन गर्नुपर्छ। यस घटनाले विद्यालयमा हुने आर्थिक अनियमिततामा राजनीतिक सम्बन्धको जालो कसरी जेलिएको छ भन्ने संकेत गरेको उनले बताए। शिक्षक नियुक्तिजस्ता विषयमा समेत आर्थिक लेनदेन हुने गरेको छ। यसको एक उदाहरण हो, पचालझरना गाउँपालिका९ स्थित कर्णाली आधारभूत विद्यालय। उक्त विद्यालयमा २०७६ असारमा करार शिक्षकमा नियुक्त गर्दा प्रधानाध्यापक वीरेन्द्रबहादुर शाहीले समला बुढाबाट ४० हजार रुपैयाँ घुस खाए। मेरो नियुक्ति भएपछि गाउँमा भोज खुवाउनु परेको भन्दै पैसा माग्नुभयो, तर मलाई भोज खुवाएकोबारे थाहा भएन, शिक्षक बुढाले भनिन्, मैले त्यति बेला केही बोलिनँ। एक वर्षपछि फेरि स्थायी शिक्षकहरूको नियुक्ति हुँदा करारको जागिर बचाउन खर्च भयो भनेर आफ्नो तलबबाट ४० हजार फेरि काटे। त्यो कुरा सहन सकिनँ। उक्त विषय गाउँपालिका हुँदै जिल्ला शिक्षा विकास तथा समन्वय एकाइ कार्यालयसम्मै पुगेपछि प्रअ शाहीले रकम खातामा फिर्ता गरे। पैसा फिर्ता गराएको भनेर धम्की पनि दिए। आर्थिक अनियमिता विशेषतः बालबालिकाको दिवाखाजा, पाठ्यपुस्तक खरिद, भौतिक पूर्वाधारको बजेटमा हुने गरेको छ। जिल्लाका दुई सय ९४ विद्यालयमध्ये ९९ विद्यालयमा सरकारी दरबन्दीका शिक्षक छैनन्। यस्ता विद्यालयमा बालबालिकाको दिवाखाजा, पाठ्यपुस्तक वा भौतिक पूर्वाधारका नाममा आउने रकम निर्णय गरेरै शिक्षकलाई तलब लिने गरिएको छ। यसले गर्दा पनि आर्थिक दुरुपयोगलाई प्रोत्साहन गर्ने गरेको जिल्ला शिक्षा विकास तथा समन्वय एकाइ प्रमुख देवकोटा बताउँछन्। यस्ता विद्यालयमा जाने बजेट कागजी प्रक्रिया मिलाएर खुलेआम दुरुपयोग हुने गरेको छ, हामीले चाहेर पनि रोक्न सक्ने अवस्था छैन, उनले भने। हुँदैन कारबाही अनियमितामा संलग्नलाई कारबाही नहुँदा आर्थिक सुशासनको पाटो कमजोर हुँदै गएको छ। कारबाही गर्ने निकायकै मध्यस्थतामा माफी दिने, रकम फिर्ता गर्न लगाउने काम हुन्छन्। अझ उदेकलाग्दो पक्ष त जिम्मेवार निकाय नै थाहा नपाएझैं गरी मौन बसिदिन्छन्। पञ्चमूलका प्रअले किर्ते हस्ताक्षर गरेर रकम हिनामिना गरेको सप्रमाण पुष्टि हुँदासमेत उनीमाथि कारबाही भएन। बरु रकम फिर्ता गर्न लगाइयो। हामीले भ्रष्टाचारसम्बन्धी मुद्दा दायर गर्ने निर्णय गरेपछि उहाँले भदौ १० सम्म सबै रकम विद्यालयको खातामा जम्मा गर्ने तमसुक गर्नुभएको छ, विद्यालय व्यवस्थापन समितिका अध्यक्ष बमले भने, तर अहिलेसम्म रकम दाखिला भएको छैन। कर्णाली आधारभूत विद्यालयका प्रअ शाहीले घुस लगेको प्रकरणमा समेत सम्बन्धित स्थानीय तह र जिल्ला शिक्षा विकास तथा समन्वय एकाइ कार्यालय मौन बसेका छन्। बरु दुवै निकायले प्रअ शाहीलाई रकम फिर्ता गर्न आदेश दिए। खाँडाचक्र नगरपालिकाका नगर प्रमुख जसीप्रसाद पाण्डेले त आफ्नै नगरपालिकाको विद्यालयमा भएको अनियमितताबारे अनभिज्ञता व्यक्त गरे। यसबारे मलाई जानकारी छैन, के रहेछ बुझौंला, उनले भने। आर्थिक अनियमितता गर्नेमाथि कडा कारबाही नहुँदा उनीहरू उक्त कार्य नगरेको भन्दै समाजमा शिर ठाडो पारेर हिँड्ने गरेका छन्। यसले गर्दा अन्य व्यक्ति र उनीहरूलाई नै पुनः आर्थिक अनियमिततामा संलग्न हुन प्रेरित गर्ने गरेको छ। अन्नपूर्ण पोस्ट्सँगको सम्पर्कमा आएका पञ्चमूल र कर्णाली आधारभूत विद्यालयका प्रअहरूले अनियमितता र घुस प्रकरणमा आफ्नो संलग्नता अस्वीकार गरे। कोरोना कालमा पनि दुरुपयोग कोरोनाको विश्वव्यापी महामारीले आक्रान्त पारेको बेलामा समेत विद्यालयको आर्थिक सुशासनमा सुधार भएन। सरकारले लकडाउनका कारण विद्यालय बन्द भएपछि वैकल्पिक शिक्षाका लागि पठाएको बजेट कामै नगरी सकिएको छ। सरकारले सिकाइलाई निरन्तरता दिन वैकल्पिक शिक्षाका लागि प्रत्येक स्थानीय तहलाई ३ लाखका दरले बजेट दिएको छ। तर जिल्लाका कुनै पनि विद्यालय (स्थानीय तह) ले वैकल्पिक सिकाइ कार्यक्रम सुरु गरेनन्। बरु उक्त पाठ्यपुस्तक खरिद गरिएको भनेर खर्च गरिएको छ। पचालझरना गाउँपालिकाका शिक्षा शाखा प्रमुख नमराज शाहीले २ लाख ५० हजार रुपैयाँबाट बालशिक्षाका पाठ्यपुस्तक खरिद गरिएको बताए। शुभकालिका गाँउपालिकाले भने २ लाख रुपैयाँ रेडियो कक्षा सञ्चालनका लागि खर्च गरेर बाँकी रकम मास्क, सेनिटाइजरमा खर्च भएको गाउँपालिकाका शिक्षा शाखा प्रमुख नमराज आचार्यले बताए। महाबै गाउँपालिका, खाँडाचक्र नगरपालिका, सान्त्रीत्रिवेणी गाउँपालिकाले पनि वैकल्पिक शिक्षाको बजेट सेनिटाइजर, थर्मलगन, मास्क, साबुन खरिदमा खर्च गरेका छन्। पलाँता र नरहरिनाथ गाउँपालिकाले भने बजेट खर्च नगरी फिर्ता पठाएका छन्।"
प्रहरीमाथि अनुशासनको अंकुश,"सुर्खेत : दैलेख घर भएका एक प्रहरी जवानले दोस्रो विवाह गरेपछि उनीविरुद्ध बहुविवाहको उजुरी पर्यो। कालीकोटमा कार्यरत उनले यसअघि आफ्नो विवाह नभएको प्रमाण जुटाए। यो मुद्दा कर्णाली प्रदेश प्रहरी कार्यालय सुर्खेतसम्म आइपुग्यो। ती जवानविरुद्ध पहिलो पत्नीले उजुरी दिएकी थिइन््। कानुन कार्यान्वयन गर्ने जिम्मेवारी पाएका प्रहरी कर्मचारीले नै बहुविवाह गरेको प्रमाणित भएपछि प्रदेश प्रहरी कार्यालयले उनलाई कारबाही गर्यो। हाल उनी सजाय भोगिरहेका छन्। देवानी संहिताअनुसार कुनै पनि पुरुषले पहिलो श्रीमती हुँदाहुँदै दोस्रो विवाह गर्नु अपराध मानिन्छ। समाजमा बहुविवाह र बालविवाह रोक्ने जिम्मेवारी पाएका प्रहरी जवानले नै बहुविवाह गरेपछि प्रहरी संगठनले उनीमाथि अनुशासनको अंकुश लगाएको हो। केही समयपहिला सुर्खेतको मेहलकुनामा मोटरसाइकल दुर्घटना भयो। मोटरसाइकलको ठक्करबाट केही यात्रु घाइते भए। तर, मोटरसाइकल चालकलाई प्रहरीले जानाजान त्यहाँबाट भगायो। पीडितलाई न्याय दिलाउनुको साटो सईकै मिलेमतोमा दोषीलाई उम्काउने प्रयास भयो। घटनाको वास्तविकता बुझेपछि कर्णाली प्रदेश प्रहरी कार्यालयले आफ्नै संगठनमा कार्यरत सईलाई जागिरबाट बर्खास्त गर्न सिफारिस गर्यो। प्रहरी संगठनको आचरण र कानुनविपरीतको काममा संलग्न भएपछि उनी जागरिबाट हात धुन बाध्य भए। अपराध नियन्त्रण गर्ने जिम्मेवारी पाएका प्रहरी पछिल्लो समय यसरी कानुनविपरीतका काममा संलग्न हुन थालेका पाइएको छ। कानुन पालना गराउने जिम्मेवारी बोकेका सुरक्षाकर्मी नै चेन अफ कमान्डभन्दा बाहिर जान थालेपछि कर्णाली प्रहरीले अनुशासनको अंकुश लगाउन थालेको हो। त्यही क्रममा प्रहरीले कानुनविपरीत काम गर्ने र संगठनको अनुशासनमा नरहने सहकर्मीमाथि नै धमाधम कारबाही गर्न थालेको छ। पछिल्लो साढे दुई वर्षमा कर्णालीमा कार्यरत नेपाल प्रहरीका जवानदेखि डीएसपीसम्म कारबाहीमा परेका छन्। संगठनको आचरणविपरीत काम गर्ने र कानुन नै हातमा लिने ३ सय ७६ प्रहरी कर्मचारीलाई कारबाही गरिएको प्रदेश प्रहरी कार्यालयले जनाएको छ। आर्थिक वर्ष २०७५०७६ मा १ सय ३७ जना, २०७६०७७ मा २ सय १ जना र चालू आर्थिक वर्षको तीन महिनामा ३८ जना प्रहरीमाथि अनुशासनको कारबाही गरिएको सो कार्यालयका प्रवक्ता एसएसपी राजेशनाथ बास्तोलाले जानकारी दिए। तीमध्ये केहीलाई जागरिबाटै हटाइएको छ। बास्तोलाका अनुसार विभागीय कारबाहीअन्तर्गत नसियत दिने, पद घटुवा, सेवा अवधिको कम गणना, पदोन्नति रोक्का, ग्रेड घटुवा, ग्रेड रोक्का, निलम्बनलगायतका कारबाही गरिएको हो। गलत कार्य गर्नेविरुद्ध निर्मम रूपमा प्रस्तुत हुने संगठनको नीतिअनुसार कारबाहीमा पर्ने प्रहरीको संख्या वृद्धि हुँदै गएको बास्तोलाको भनाइ छ। प्रहरीका कर्मचारीले पालना गर्नुपर्ने आचारसंहितासम्बन्धी कार्यादेशअनुसार प्रहरीको आचरण एवं व्यवहारमा सुधार गर्न नयाँ आचारसंहिता लागू गरिएको हो। असोजदेखि लागू गरिएको आचारसंहिताअनुसार अब प्रहरी कर्मचारीलाई विपरीत लिंगीसँग अनावश्यक हेलमेल र सामाजिक सञ्जालको प्रयोगमा कडाइ गरिएको छ। त्यस्तै सामाजिक सञ्जालबाट राष्ट्रिय अखण्डतामा खलल पार्ने, साम्प्रदायिक दंगा भड्काउने, आतंककारी गतिविधिलाई प्रश्रय दिने कार्यलाई प्रतिबन्ध लगाइको छ। साथै शान्तिसुरक्षामा खलल पार्ने तथा अपराध अनुसन्धानलाई प्रभावित पार्ने गतिविधि प्रकाशन तथा प्रसारण गर्न प्रतिबन्ध लगाइएको प्रदेश प्रहरी कार्यालयले जनाएको छ।"
जाजरकोटमा चोरीका घटना बढे,"जाजरकोट : भेरी नगरपालिका २ दारनेटाका भीबहादुर खड्काको खसी सोमबार राती चोरी भयो । त्यस्तै सोही ठाँउका प्रेमबहादुर वलीको खसी पनि घरबाटै चोरी भयो । उनीहरुले चालै पाएनन् । उनीहरुको मात्र होइन सोही रात दारनेटा र रिसाङ्ग गाँउबाट १३ वटा खसी चोरी भए । खसी चोरी भएको भोलिपल्ट भेरी नगरपालिका२ बाहुनथानाका गणेशबहादुर खड्काको घरबाट ५५ हजार र २ तोला सुन चोरी भयो । सोही ठाउँका मिलन खड्का र हर्कबहादुर ताउलेको घरबाट पनि ३५३५ हजार चोरी भयो । सोही दिन रिसाङकी प्रेमकला शर्माको घरबाट आधा तोला सुन र ४ हजार चोरी भएको प्रहरीले जनाएको छ । तर हालसम्म चोर पत्ता लाग्न सकेका छैनन् । चाडपर्व नजिकिएसँगै सदरमुकाम खलंगा नजिकैका गाउँमा चोरीका घटना बढेका छन् । भेरी नगरपालिका२ बाहुनथानामा एकै रातमा झण्डै एक दर्जन चोरीका घटना भएका छन् । स्थानीयले तत्काल प्रहरीलाई खबर गरेपनि प्रहरीको अनुसन्धान प्रभावकारी हुन सकेको छैनन । जसका कारण प्रहरीले अहिलेसम्म चोरीमा संलग्नको पहिचान गर्न सकेको छैन । गएका एक सातामा भेरी नगरपालिका२ का १६ बढी घरबाट ३ लाख नगद, ३ तोला सुन र १३ वटा खसी चोरी भएको जिल्ला प्रहरी प्रमुख डीएसपी किशोरकुमार श्रेष्ठले बताए । चोरी बढ्दै गएपछि गाउँगाउँमा त्रास छाएको छ । चोरले खसी, सुन, नगद रुपैयाँका साथै खुद्रा पसलमा रहेका चाउचाउ, साबुन, चिनी, तेल तथा मेडिकलको औषधिसमेत चोरी गरेका छन् । एकपछि अर्को चोरीका घटना हुन थालेपछि कसरी जिउधन जोगाउने भन्ने चिन्ता छाएको स्थानीय टीकाराम खड्काले बताए । उनले भने, 'चोरलाई समात्न गाउँलेहरु आफै रातभर जाग्राम बसे पनि प्रयास सफल भएन ।' सदरमुकाम खलंगा नजिकैका रिसाङ, दारनेटा, बाहुनथाना, पोखरालगायत गाउँमा चोरी बढिरहेको स्थानीयको भनाइ छ । चोरीका घटना दिनप्रतिदिन बढ्दै गएपछि भरपर्दो सुरक्षा व्यवस्था हुन नसकेको स्थानीय विर्खबहादुर कार्कीले बताए । चोरीका घटना बढेपछि गाउँगाउँमा २४ सै घण्टा प्रहरी टोली परिचालन गरिएको डीएसपी श्रेष्ठले बताए । चोरी गर्नेहरुको खोजी भइरहेको उनले बताए ।"
विराटमा उपचाररत कोरोना संक्रमितको मृत्यु,विराटनगर : मोरङको बूढीगंगा गाउँपालिकास्थित विराट शिक्षण अस्पतालमा उपचाररत कोरोना भाइरस संक्रमित एक पुरुषको मंगलबार बिहान मृत्यु भएको छ । सुन्दरहरैँचा नगरपालिका३ का ४३ वर्षीय पुरुषको बिहान ८:१० बजेतिर मृत्यु भएको अस्पतालका आइसोलेसन इन्चार्ज सुनिल देवले जानकारी दिए । उनका अनुसार श्वासप्रश्वासमा समस्या भएकोभन्दै बेहोस अवस्थामा पुरुषलाई उपचारका लागि असोज २४ गते अस्पताल भर्ना गरिएको थियो । स्वाब संकलन गरेर पीसीआर परीक्षण गराउँदा त्यही दिन रिपोर्ट पोजिटिभ आएपछि थप उपचारका लागि कोभिड अस्पतालको आइसोलेसनमा सारिएको देवको भनाइ छ । उनका अनुसार बेहोस अवस्थाका पुरुषको होस नखुल्दै मृत्यु भएको हो । मृतकमा स्वास्थ्यसम्बन्धी पुरानो समस्या भएनभएको बारेमा अस्पतालले केही जानकारी गराएको छैन ।
निजी काममा एम्बुलेन्स,जुम्ला : जुम्लामा बिरामी बोक्ने एम्बुलेन्स दुरुपयोग भएको छ। बिरामी बोक्नुको साटो गाउँपालिकाका कर्मचारीले आफ्नो निजी कायममा प्रयोग एम्बुलेन्स गरेको पाइएको छ। तातोपानी गाउँपालिकाको ऐरानीमा हिमा गाउँपालिकाको नाअपच२२६ नम्बरको एम्बुलेन्स पुग्यो। तर उक्त एम्बुलेन्समा बिरामी भने थिएनन्। एम्बुलेन्सले हिमा गाउँपालिकाका प्रमुख प्रशासकीय अधिकृतसहित अन्य कर्मचारी बोकेर ल्याएको थियो। कर्मचारीले आफ्नो गाउँपालिकाबाट तातोपानी गाउँपालिकासम्म फुटबल खेल्न आउँदा प्रयोग गरेका हुन्। गाउँपालिकाले केहीदिन अघिमात्र उक्त एम्बुलेन्स खरिद गरेको थियो। तर हाल यो एम्बुलेन्स गाउँपालिकाको स्थानीयका सेवाभन्दा गाउँपालिकाकै कार्यकारीसहित अन्य कर्मचारी बोक्ने सवारीसाधनका रुपमा प्रयोग भइरहेको छ। शनिबार हिमा गाउँपालिका र तातोपानी गाउँपालिकाले संयुक्त कर्मचारी मैत्रीपूर्ण फुटबल आयोजन गरेको थिए। तातोपानी गाउँपालिकाको ऐरानी भन्ने स्थानमा आयोजना भएको फुटबल प्रतियोगितामा हिमा गाउँपालिकाका प्रमुख प्रशासकीय अधिकृत मीनबहादुर रावलसहित अन्य कर्मचारीले उक्त स्थानसम्म लिनुपर्ने भनेपछि उनीहरूलाई ऐरानीसम्म ल्याएको एम्बुलेन्सका चालकले बताए। गाउँपालिकाले एम्बुलेन्सको व्यवस्था नगर्दा हिमा गाउँपालिकाका स्थानीयबासी महँगो रकम तिरेर स्वास्थ्य विज्ञान प्रतिष्ठान जुम्ला बजार आउन बाध्य थिए। भर्खरै मात्र गाउँपालिकाले एम्बुलेन्सको व्यवस्था गरेपछि हिमाबासीले केही राहत महसुस गरेका बेला गाउँपालिकाकै प्रमुख कार्यकारीसहित अन्य कर्मचारीले शनिबार मात्र नभई अन्य दिनसमेत आफनो निजी काममा एम्बुलेन्स प्रयोग गर्न थालेपछि स्थानीयबासीले सास्ति भोग्नु परेको एक स्थानीयले आरोप लगाए। शनिबारसमेत कर्मचारीले एम्बुलेन्स प्रयोग गरेर फुटबल खेल्न गएको आफूलाई जानकारी नभएको हिमा गाउँपालिका अध्यक्ष रजबहादुर शाहीले बताए। उनले बिरामी बोक्ने एम्बुलेन्स कर्मचारीले निजी काममा प्रयोग गर्न नहुने बताए।
धरानको कोभिड अस्पतालको अनियमिततामाथि अख्तियारको छानविन,"धरान : बीपी कोइराला स्वास्थ्य विज्ञान प्रतिष्ठान धरानको कोभिड अस्पतालमा संक्रमित बिरामीको उपचार प्रभावकारी नभएको उजुरी परेपछि अख्तियारले छानविन थालेको छ । अख्तियार दुरुपयोग अनुसन्धान आयोगको कार्यालय इटहरीबाट आएको टोलीले सोमबार रातीसम्म कोभिड अस्पतालमा छानविन गरेको हो । कोभिड अस्पताल संचालनका लागि संघीय सरकार र प्रदेश सरकारले दिएको करोडौं रकममा प्रतिष्ठानका उपकुलपति डा ज्ञानेन्द्र गिरीलगायतका पदाधिकारीहरुले कमसल औषधि उपकरण खरिद गरी आर्थिक अनियमितता गरेको उजुरीका आधारमा अख्तियारको टोली कोभिड अस्पतालमा गएर स्थलगत निरीक्षण गरी छानविन प्रक्रिया अगाडि बढाएको छ । कोभिड अस्पतालमा खरिद गरिएका १० भेन्टिलेटरमध्ये ६ वटा बिग्रिएको र बिरामीले उपचार नपाएको विषय बाहिर आएपछि अख्तियारको टोलीले कोभिड अस्पतालको स्थलगत निरीक्षण समेत गरेको हो । कोभिड अस्पताल संचालन भएपछि बिरामीको उपचारलाई प्रभावकारी नबनाएको र उपचारमा संलग्न चिकित्सक नर्स र कर्मचारीलाई आवश्यक स्वास्थ्य सामग्री र खानपिनको व्यवस्था समेत नगरेको भन्दै प्रतिष्ठान व्यवस्थापनविरुद्ध चिकित्सकले विरोध जनाएका थिए । प्रतिष्ठानमै उपचाररत सुनसरीका एक जनप्रतिनिधिले कोभिड अस्पतालको सेवा सन्तोषजनक नभएको गुनासो समेत गरेका छन् । कोभिड अस्पताल संचालन गर्नु अगाडि आवश्यक भेन्टिलेटर र अन्य औषधि उपकरण खरिद गर्दा आर्थिक अनियमितता भएको र खरिद गरिएका भेन्टिलेटर दुई महिना नपुग्दै बिग्रिएर काम नलाग्ने भएपछि अख्तियारले स्थलगत निरीक्षण गरी छानविन अगाडि बढाइएको अख्तियार इटहरीका प्रमुख प्रकास पौडेलले बताए। उनले शंकास्पद खरिद प्रक्रियाका सबै विवरण माग गरिएको पनि बताएका छन् । कोभिड अस्पतलामा चहिने औषधि उपकरण खरिद गर्दा चोरबाटो अबलम्बन गरी विशेष अदालतमा विचाराधिन भ्रष्टाचार मुद्दा खेपिरहेका धरानका व्यवसायी चेतन अग्रवालसँग प्रतिष्ठानका उपकुलपति डा ज्ञानेन्द्र गिरीले मिलेमतो गरी कमसल उपकरण खरिद गरेको खुलासा भएपछि अख्तियारको टोलीले स्थलगत छानविन थालेको बताइएको छ । कोभिड अस्पतालमा आवश्यक औषधि उपकरण खरिद गर्दा प्रतिष्ठानका रजिष्ट्रार र निर्देशकको सिरफारिसका आधारमा मात्र उपकुलपतिले स्वीकृत गरी टेन्डर गरी खरिद गर्नुपर्ने प्रावधान छ । तर, गिरीले प्रक्रिया मिचेर आफूखुसी औषधि उपकरण खरिद गरेर कोभिड अस्पतालमा कार्यरत चिकित्सकलाई समेत विभिन्न प्रकारका दबाब दिएपछि चिकित्सक समेत असन्तुष्ट बनेका थिए । उपकुलपति गिरीकै अवैध क्रियाकलापका कारण कोभिड अस्पताल प्रमुख कृष्णा पोखरेलले राजीनामा दिएकी छिन् । प्रतिष्ठानको खरिद शाखा प्रमुख विष्णु चापागाईलाई औषधि उपकरण खरिदमा असहयोग गरेको भन्दै गिरीले उनलाई कोरोना संक्रमित भएर आइसोलेसनमा बसेकै बेला अन्य शाखामा सरुवा गरेका छन् । प्रतिष्ठानमा औषधि खरिद गर्ने अधिकार रजिष्ट्रार र अस्पताल निर्देशकलाई मात्र हुने भएपनि उपकुलपति डा गिरीले दुवैजनाको अधिकार खोसेर आफै कोभिड अस्पतालमा चाहिने औषधि उपकरण खरिद गरेका छन् । उपकुलपति गिरीले प्रतिष्ठानका रजिष्ट्रार मोहनचन्द्र रेग्मी र निर्देशक गौरीशंकर साहको समेत अधिकार खोसेका छन् । साहले प्रतिष्ठानको नियमावलीले दिएको अधिकार नै उपकुलपति गिरीले खोसेर अवैध काम गरेको बताएका छन् । उपकुलपति गिरी भने कोरोनाको महामारीमा समेत कार्यालय नबसी काठमाडौं बस्ने गरेका छन् । गिरी नियमित कार्यालयमा नबसेकै कारण प्रतिष्ठान संचालनमा समेत समस्या परेको छ । गिरी नियमित कार्यालयमा नबसेकै कारण चिकित्सक, नर्स र कर्मचारीको बढुवा प्रक्रिया समेत रोकिएको र वृद्धि भएको तलब समेत नपाएको प्रतिष्ठानको मेडिकल एण्ड डेन्टल फ्याकल्टी वेल्फेयर सोसाइटीका अध्यक्ष डा विष्णु पोखरेलले बताए। कार्यालयमा नियमित नबसेको र आर्थिक अनियमितताका विषयमा पटकपटक फोन सम्पर्क गर्दा गिरीले फोन उठाएनन् ।"
"आउँदै, सरासर घर जाँदै","धनगढी : कैलालीको गौरीगंगाका डायमन्ड कलेलसहित ८४ जना सोमबार भारतको सिमलाबाट घर फर्किएका छन्। गौरीफन्टा नाकामा भेटिएका उनीहरूमध्ये आधाजसोले मास्क लगाएका थिएनन्। नाकामै अटो, विंगर (माइक्रो बस) बुक गरी उनीहरू सिधै घर हानिए। जब कि भारत कोरोना भाइरस संक्रमितका हिसाबले विश्वकै दोस्रो स्थानमा छ। त्यस्तो जोमिखयुक्त मुलुकबाट आए पनि न क्वारेन्टाइनमा राखिएको छ न त सम्बन्धित व्यक्तिले स्वास्थ्य सावधानी अपनाएको देखिन्छ। नेपालमा कोरोनाको सुरुआती चरणमा क्वारेन्टाइनको व्यवस्थापन गरिएको थियो। त्यति बेला पनि हुल हुल नेपाली भारतबाट फर्किएका थिए। दसैं सुरु हुन चार दिन मात्र बाँकी छ। को क्वारेन्टाइन बसोस्, कलेलले भने, यसअघि पनि २४ दिन क्वारेन्टाइन बसें। न पीसीआर भयो न त खान नै राम्रो पाएँ। दसैंका मुखमा को क्वारेन्टाइनमा बसोस्। कलेलको समूह चैतको लकडाउनका बेला भारतबाट नेपाल फर्केको थियो। सिमलाका साहुले साउनमा स्याउ टिप्न बोलाएपछि उतै गएको थियो। अटो, विंगर वा अरु सवारी साधनले उनीहरूलाई छाडिसकेपछि स्वास्थ्य सुरक्षाका कुनै उपाय अवलम्बन गरेनन्। पाइए बाटोमै नभए धनगढी बजारमै भए पनि ती सवारी साधन अरु यात्रु बोकिरहेका छन। बालबच्चा पाल्नै पयो। ६ महिनासम्म घरमै बसें। यही कमाइ खाने आधार हो। जोखिम भए पनि के गर्ने ? पेटका लागि जोखिमै मोलेर पनि सवारी चलाउनै पर्छ, अटो चालक टेकराज भट्टले भने। उनले लकडाउन खुलेपछि अटोलाई एकपटक पनि विषाणुरहित बनाउने काम नगरेको सुनाए। के ले पो मर्छ कोरोना ? थाहा छैन। अनि के छर्किने ? अटो चलाएदेखि डिसेन्ट्राइज गरेको छैन, उनले भने। उनले अब सरकारका नियम पालन गर्नेहरू आधा पनि नरहेको जिकिर गरे। यस्तै हो भन्ने लागिरहेको छ। भारतबाट आएकाहरूलाई हेर्नोस् न, कतिले मास्कनै लगाएका छैनन, उनले भने, कसरी अरु मानिस सुरक्षित हुन्छन् ? बाजुराको त्रिबेणी नगरपालिका ७ छताराका गोपे चदारा परिवारसहित भेटिए। उनी भारतको राजधानी दिल्लीमा चौकीदारी गर्दा रहेछन्। लकडाउन सुरु हुनुभन्दा दुई महिनाअघि भारत गएका उनी दसैंका लागि बालबच्चासहित घर फर्किएको उनले सुनाए। क्वारेन्टाइन बस्न कसैले केही भनेको छैन, उनले भने, अब सिधै घर जाने हो। भारतबाट फर्किरहेका नेपाली कोही पनि क्वारेन्टाइनमा बसेको देखिँदैन। सुदूरपश्चि प्रदेशको सामाजिक विकास मन्त्रालयले आइतबार जारी गरेको विज्ञप्तिअनुसार प्रदेशभरी १ हजार २ सय ६९ जना क्वारेन्टाइन बसेका छन। भारतबाट दैनिक १ हजार ५ सयदेखि २ हजार जना आइरहेका छन्। त्यत्तीकै संख्यामा भारत पनि गइरहेका छन्। गौरीफन्टा नाकामा प्रवेश गर्ने बिन्दुमा भदौबाट कञ्चनपुरका सुरक्षाकर्मी खटिएका छन। भारतबाट फर्किनेहरू १०१५ मीटरमै कैलालीमा प्रदेश गर्छन। त्यसपछि उनीहरूको, गन्तब्य यात्राको ब्यवस्थापन कैलाली प्रसासनले गराउदै आएको छ। तर लकडाउनका बेलाजस्तो सीमाबाट सिधै क्वारेन्टाइन लैजाने क्रम बन्द भएको छ। बस समितिहरूले, सीमामै बसहरू राखे पनि धेरै नागरिक अटो, विंगरजस्ता साना सवारी साधनमै गन्तब्य जान थालेपछि जोखीम बढेको छ। भारतबाट स्वदेश फर्केका नागरिकका लागि हामीले सीमा क्षेत्रमै बसको ब्यवस्था गरेका छौं, सुदूरपश्चिम यातायात प्रालीका अध्यक्ष पदम सापकोटाले भने, तर अहिले कोरोनाको डर मरिसकेकाले मानिसहरू सीमाबाट अटोमा आएर बसपार्क पनि आउने गरेका छन। जस कारण जोखिम उच्च भएको छ। लामो दुरीको यातायात खुलेपछि को भारतबाट आएको हो ? को कसको कन्टयाक्टमा छ ? कसैलाई केही पनि थाहा छैन। सबैले मनपरि हिसाबले यात्रा गरिरहेका छन्। बरिष्ठ फिजिसियन डा शुभेषराज कायस्थले दसैं तिहारका बेला सबैभन्दा बढी संक्रमण फैलिने खतरा रहेको बताए। भारतबाट आएकाहरूलाई क्वारेन्टाइन छैन। होम आईसोलेशनमा बसेकाहरू सबैले इमानदारीका साथ घरमा बसेका छैनन, डा कायस्थले भने, सम्पर्कमा आएका ब्यक्तिहरू आईसोलेट पनि भएका छैनन। यस्तोमा संक्रमणको दर उच्च हुने नै भयो। उनले दशैं र तिहारका बेला भारतबाट फर्किनेहरूका कारण कोरोनाको उच्च जोखिम रहेको बताए। भारतमा दैनिक ८० हजार कोभिडका केस डायग्नोसिस भइरहेको छ। त्यसमै दशैंका लागि फर्किने नेपालीको लर्को छ, उनले भने, नेपालमा उनीहरूका लागि क्वारेन्टाईनको भरपर्दो ब्यवस्था छैन। अनी दशैं तिहारका बेला एकअर्कोको सम्पर्कमा पनि बढी जाने गर्छन्। यसले अवस्था गम्भिर हुनसक्छ। सुदूरपश्चिममा आइतबारसम्म ९१ हजार ३ सय ६८ जनाको स्वाब जाँच गरिएकोमा ८ हजार ४६ जना संक्रमित पुष्टि भएका छन। प्रदेशभरी आईतबारसम्म ११ सय ६३ जना संक्रिय संक्रमित छन भने १९ जनाको ज्यान गएको छ।"
जारको पानीको पुरानै मूल्य कायम,"काठमाडौं : आफूखुशी व्यवसायीले पानीको मूल्य बढाएपछि वाणिज्य, आपूर्ति तथा उपभोक्ता हित संरक्षण विभागले व्यवसायीसँग छलफल गरेको छ । सोमबार विभागमा पानी व्यवसायीसँग भएको छलफलपछि बढेको मूल्य फिर्ता गरी तत्काल मूल्यवृद्धि नगर्ने सहमति भएको जनाइएको छ । संसदीय समितिमा पानीको मूल्यवृद्धिको विषयमा परेको उजुरीमाथि थप निर्णय नभएसम्म मूल्यवृद्धि नगर्ने सहमित भएको विभागले जनाएको छ । विभागका सूचना अधिकारी रवीन्द्र आचार्यका अनुसार व्यवसायीले बढेको मूल्य तत्काल फिर्ता गरी सार्वजनिक सूचना जारी गर्ने सहमति भएको हो । नेपाल वोटल वाटर उद्योग सङ्घले एकतर्फीरुपमा असोज १८ गतेदेखि जारको पानीको मूल्यवृद्धि गर्न परिपत्र गरेको थियो । उनका अनुसार विभागले सङ्घले गरेको परिपत्र भेटेपछि सङ्घका पदाधिकारीसँग संसदीय समितिको निर्देशनपछि थप अध्ययन गर्ने गरी सहमति गरिएको हो । 'हामी निरन्तर बजार अनुगमनका नै हुन्छौं, तत्काल पानीको बोतल तथा जारमा गरिएको मूल्यवृद्धि फिर्ता नभए कारवाही गर्नेछौँ,' उनले भने, 'हामीले व्यवसायीलाई नै भनेका छौं, यदि मंगलबार पुरानै मूल्यमा प्रशोधित पानीको बिक्री वितरण नभए तत्काल पक्राउ गरेर कालोबजारी मुद्दा दर्ता गर्छौं ।' बजारमा उद्योगअनुसार पानीको मूल्य कायम भएको भन्दै मूल्यमा एकरुपता ल्याउन भन्दै भदौ १० गतेदेखि काठमाडौं उपत्यकासहित काभ्रेपलाञ्चोकमा पानीको नयाँ मूल्य निर्धारणको तयारी गरिएको थियो । बजारमा कायम भएकोभन्दा बढी मूल्य निर्धारण भएको भन्दै उपभोक्ता अधिकारकर्मी तथा व्यवसायीले संसद्को उद्योग तथा वाणिज्य र श्रम तथा उपभोक्ता समितिमा उजुरी गरेका थिए । समितिमा उजुरी परेपछि पानीको नयाँ मूल्य लागू गरिएको थिएन भने उजुरीमाथि थप कारवाहीसमेत भएको छैन । उपभोक्ता समितिका सभापति विमलप्रसाद श्रीवास्तव पानीको विषयमा समितिले अध्ययन गरीरहेको भन्दै नयाँ लागू भएको मूल्य तत्काल रोकी पुरानै मूल्य कायम गर्नुपर्ने बताए । चार्डपर्वमा बजारमा हुने कालोबजारी तथा अनुचित क्रियाकलापको अनुगमन गर्न पाँच सदस्यीय उपसमिति गठन गरिएको समेत उनले जानकारी दिए। विभागले बोतलको पानी र जारको पानीको छुट्टाछुट्टै मूल्य निर्धारण गरेको थियो । विभागले निर्धारण गरेको नयाँ मूल्यअनुसार ६० लिटर पानी भएको जारको अधिकतम खुद्रा मूल्य ५० र एक लिटर पानी भएको बोतलको मूल्य १६ कायम गरेको थियो । नयाँ निर्धारणअनुसार व्यवसायीले १८ गतेदेखि एक जार पानीको मूल्य रु ५० मा बिक्री गरेका थिए । १८ गतेअघिसम्म प्रतिजार २५ देखि ५० मा बिक्री गर्ने गरिएको थियो ।रासस"
खुला सीमाबाट आउजाउ,"विराटनगर : भारतसँगका मुख्य सीमा नाका बन्द छन्। तर, प्रदेश १ का झापा, मोरङ र सुनसरीका खुला स्थानबाट नेपाल भित्रिनेको लर्को अझै घटेको छैन। दसैंलगायत चाडपर्व नजिकिएसँगै भारतबाट आउने क्रम नरोकिँदा प्रदेश १ मा कोरोना भाइरस तीव्र गतिमा फैलिएको छ। कोरोना संक्रमण नपुगेको जिल्ला प्रदेशमा छैन। नेपाल प्रहरी र सशस्त्र प्रहरीले चैतदेखि जेठसम्म सिमानामा दैनिक गस्ती गर्थे। त्यो क्रम रोकिएपछि खुला सीमाबाट नेपाल आउन सहज देखिएको छ। भारतबाट नेपाल छिर्नेहरू सोझै घरसम्म पुग्ने गरेका छन्। सुरक्षाकर्मी मुख्य नाकामा मात्रै बस्ने गरेका छन्। विराटनगरको जोगबनी नाकाको प्रवेशद्वारनजिकै सशस्त्र र नेपाल प्रहरीले कडाइ गरेको देखिन्छ। तर, एक किलोमिटर नजिकै रहेको इस्लामपुरबाट दैनिक हजारौं संख्यामा खाद्यान्न सामग्री लिन नेपाली सहजै भारत प्रवेश गर्ने गरेका छन्। भारतबाट नेपाल छिर्नेको लर्को उस्तै देखिन्छ। विराटनगरको एकीकृत भन्सार जाँच चौकी (आईसीपी) उत्तर र विराटनगर भन्सार दक्षिणमा रहेको इस्लामपुर नाकामा सीमा वारपार गर्ने नागरिकको घुइँचो कुनै दिन नघटेको विराटनगर११ का प्रजन थापा बताउँछन्। मेरो आफन्तको घर त्यो सिमाना नजिकै छ। म त्यहाँ जाँदा पहिले अचम्म लाग्यो, उनी भन्छन्, अन्य क्षेत्रमा कडाइ भए पनि यो नाकाबाट हुलका हुल नागरिक नेपाल ओहोरदोहोर गर्छन्। यहाँ कुनै सावधानी र रोकछेक देख्दिनँ। इलाका प्रहरी कार्यालय रानीबाट १ किलोमिटर दक्षिणमा रहेको यस नाकाबाट नियमित ओहोरदोहोर हुँदा प्रदेश र संघीय सरकार मौन रहेको स्थानीय जनप्रतिनिधि गुनासो गर्छन्। सीमामा कडाइ गर्ने अधिकार प्रदेश र केन्द्र सरकारलाई छ। हामीले बारम्बार भन्दा पनि अझै यसरी खुला सिमानाको फाइदा उठाउनेलाई प्रदेश र केन्द्र सरकारले रोक्न सकेन, विराटनगर महानगरपालिकाका मेयर भीम पराजुली भन्छन्, हाम्रो आग्रह लत्याउँदा अहिले यो अवस्था उत्पन्न भएको छ। मोरङ सुनवर्षीका राकेश सुनार यसै नाकाबाट सोमबार नेपाल भित्रिए। यसरी आपू नेपाल भित्रिनु बाध्यता भएको उनको भनाइ छ। नेपाल प्रहरी र सशस्त्र प्रहरीले पछिल्लो समय खुला सीमाबाट आउजाउ रोक्न ध्यान नदिएको सीमा क्षेत्रका नागरिकको आरोप छ। स्थानीयले रानीका प्रहरी निरीक्षक दीपक थापालाई यो विषयमा जानकारी गराए पनि ध्यान नदिएको गुनासो छ। प्रहरी निरीक्षक थापा भने आफू सो समय बिरामी भएर बसेकाले जानकार नरहेको बताउँछन्। मोरङका प्रहरी उपरीक्षक सन्तोष खड्का आवश्यक काम देखाएर पनि सीमा वारपार गर्न छुट नदिइएको दाबी गर्छन्। प्रदेश १ सरकारका प्रवक्तासमेत रहेका आन्तरिक मामिला तथा कानुन मन्त्री हिक्मतकुमार कार्की केन्द्र सरकारसँगको समन्वयमा सीमा नाका कडा गरिएको र योभन्दा कडाइ गर्न अब नसकिने बताउँछन्।"
सीमामा लुकिछिपी आउजाउले झनै जोखिम,"जनकपुरधाम सिरहा : चाडपर्व नजिकिएसँगै कोही भारतबाट घर फर्किंदैछन् त कोही किनमेल गर्न भारत आउजाउ गर्न थालेका छन्। यस्तोमा मुख्य नाका उनीहरूको रोजाइमा पर्दैन। लुकिछिपी आउजाउ गर्छन्। खुला सीमाका कारण आवतजावत रोकिएको छैन। कोरोना महामारीका बेला पनि सतर्कता नअपनाई आवतजावत गरिरहेको सीमावर्ती गाउँका स्थानीय सुनाउँछन्। प्रहरीले जति निगरानी बढाए पनि वैकल्पिक बाटो अपनाएर आउजाउ चलिरहेको सिरहा नगरपालिका माडरका नरेश बरबरिया सुनाउँछन्। सिरहाको मुख्य नाका हो, माडर। यस नाकाबाट भित्रिनेलाई नेपाली सेनाको कन्ट्रोलमा रहेको होल्डिङ सेन्टरमा राखी सम्बन्धित स्थानीय तहमा पठाउने गरिएको सशस्त्र प्रहरी सिरहाका सूचना अधिकारी विनोद थापाले बताए। व्यापारीले पनि लुकिछिपी सामान वारिपारि गर्ने गरेको सुकचैनाका दीपेन्द्र यादवले सुनाए। सांस्कृतिक सम्बन्धले पनि आउजाउ नरोकिएको उनले बताए। धनुषामहोत्तरी मात्र होइन, भारतीय सीमावर्ती क्षेत्रसँग जोडिएका प्रदेश २ का अधिकांश जिल्लामा भारतबाट नेपाल र नेपालबाट भारत जानेको संख्या बढ्दो छ। दैनिक हजारौंको संख्यामा आवतजावत हुने गरेको पाइन्छ। नेपाल र भारतका अधिकारीबीचको छलफलपछि अत्यावश्यक अवस्थामा जाँचबिना सीमामा ओहोरदोहोर गर्न रोक लगाइने सहमति भए पनि जेकजाँचको कुनै व्यवस्था हुन नसकेको महोत्तरीका प्रमुख जिल्ला अधिकारी कृष्णबहादुर कटवालले जानकारी दिए। संक्रमितको संख्या ह्वातै बढ्नुमा सीमामा व्यापक ओहोर दोहार, भौतिक दूरी कायम हुन नसक्नु, संक्रमित पहिचान तथा व्यवस्थापनमा हेलचेक्य्राइँ कारक रहेको जनस्वास्थ्यका वरिष्ठ प्रशासक विजय झाको भनाइ छ।"
बल्झिँदै पहिरोपीडितको घाउ,"सिन्धुपाल्चोक : घुम्थाङको भीषण पहिरोमा परी बाबु गुमाएकी १७ वर्षीया अञ्जु प्रधानका आँखा दसैं नजिकिएसँगै फेरि रसाउन थालेको छ। पहिरोमा बाबुको मृत्यु भएपछि अपांग आमा र भाइबहिनी पालनपोषण गर्ने बोझ थपिँदा अञ्जुलाई नजिकिँदो दसैं कसरी मनाउने भन्ने चिन्ताले थप सताउन थालेको हो। पहिरोले बस्ती नै उजाड पारेपछि गाउँ नजिकैको तीनखुरे जलधरे चौरमा छिमेकीसहित टेन्टमा बस्दै आएकी अञ्जु कमाउने बाबुको निधनले साना भाइबहिनीको दसैं कसरी मनाउने भन्ने चिन्तामा परेकी छन्। पोहोरतिर दसैं आउँदा बाबाले सबै व्यवस्था गरिदिने भएकाले मलाई पनि खुब रमाइलो लाग्थ्यो, अञ्जु भन्छिन् यसपटक त आफैले सबै जोरजाम गर्नुपर्नेछ, कसरी टार्ने भन्ने चिन्ता लाग्न थालेको छ। भूकम्पपछि अघिल्लो हिउँदमा मात्र पुनर्निर्माण सकेर सरेको घरमा एउटा दसैं मनाउन नपाउँदै पहिरोले घरसँगै बाबुलाई पनि बगाएपछि फेरि कति वर्षको दसैं टेन्टमा बिताउनुपर्ने हो भन्ने चिन्ताले रातको निद्रा न दिनको भोक भएको उनी सुनाउँछिन्। भूकम्पले घर भत्काएपछि बल्ल नयाँ घर बनाएर सरेका थियौं, अञ्जुले भनिन्, पाँच वर्ष टहरोमा बसेर बल्ल बस्न थालेको घर पनि पहिरोले लग्यो अब फेरि कति समय टेन्टमा बिताउनुपर्ने हो ? तीनखुरे चौरमै टेन्टमा बस्दै आएका रघु श्रेष्ठ पनि आफ्नो अवस्था देखेर आफै भक्कानिन्छन्। पहिरोले घर पुरिँदा बाबु, आमा र बहिनी गुमाएर एक्लिएका श्रेष्ठ चाडबाडले परिवारको सदस्यको याद बढाएको बताउँछन्। परिवार र घर सबै हुँदा चाडबाड रमाइलो हुन्थ्यो, श्रेष्ठ भन्छन्, अब त एक्लो भएको छु, चाडबाड सम्झिँदा पनि रुन मन लाग्छ। स्थानीय तहको समन्वयमा दाताले दिएको राहतले खानपानको समस्या नभए पनि चाडबाडको रौनकले झन चिन्ता थपिएको उनको भनाइ छ। भएको घर पहिरोले लग्यो, अब घर बनाउने जग्गा पनि छैन, एक्लो मान्छेले कसरी घर बनाउनु ?, श्रेष्ठले गुनासो गरे, सरकारले घर बनाइदिन्छ भन्छन् त्यो पनि आस मात्रै हो। बस्ती नै सखापपार्ने गरी आएको पहिरोबाट जोगिएका जुगल गाउँपालिका२, लिदिका आसमान दोङ अब सुरक्षित र स्थायी घर कसरी बनाउने भन्ने चिन्तामा छन्। नजिकिँदै गएको दसैंमा परिवारको चित्त कसरी बुझाउने भन्ने चिन्ताले पनि उनलाई गाँजेको छ। सेलाङको बाँसखर्कमा टेन्ट हालेर अस्थायी सेल्टर लिएका आसमान बुद्ध धर्मी भएपनि दसैं मनाउने भएकाले खर्चको जोहो गर्न समस्या भएको बताउँछन्। चिसो बढ्दै गएपछि हिमाली डाँडामा टेन्टभित्र रात गुजार्न कठिन हुने भएकाले स्थायी बासस्थानको चिन्तामा पनि छन् उनी। पहिरोले सबै गुमाएर अर्काको ठाउँमा आश्रय लिएर बसेका आफूहरूका लागि दसैं मान्न सरकारले केही सहयोग गरिदिए हुन्थ्यो भन्ने आसमानको अपेक्षा छ। बाँसखर्कमै सेल्टर लिएर बसेका निमाछिरिङ दोङ पहिरोबाट बाँचेकोमा अझै ढुक्क हुन सकेका छैनन्। तत्काललाई पहिरोले नभेट्ने ठाउँमा अस्थायी बास पाए पनि बाँच्नुपर्ने लामो जीवन अब कहाँ बिताउने भन्ने चिन्ताले उनी ढुक्क हुन नसकेका हुन्। परिवारका आमा, श्रीमती र छोरी गुमाएका निमा आफू एक्लो भएपनि अबको बास कहाँ हुने हो भन्ने अन्योलले तत्काल बास पाएको टेन्टभित्र निर्धक्क निदाउन नसकेको बताउँछन्। पहिरोमा गुमाएका परिवारको सम्झनाले मुटु खाने त छँदै छ भएको जग्गा र घर गुमाएका हाम्रन लागि अबको स्थायी बासस्थान कहाँ बनाउने भन्ने चिन्ताले पनि निद्रा हराउने गरेको छ, निमाले भने, पहिरोबाट विस्थापित भएका हामीलाई राहत बाँड्न आएका नेताले दिएको आश्वासनले हामीले केही दिनमा सुरक्षित बासस्थान पाउँछौं भन्नेमा ढुक्क बनाउन सकेको छैन। असार यता जिल्लाका विभिन्न ठाउँमा गएको पहिरोले भूकम्पपछि पुनर्निर्माण भएका सात सय बढी घर बगाएको छ। पहिरो आसपासका तीन सयभन्दा बढी घर जोखिममा परेका छन्। पहिरो लागेर जोखिममा परेका क्षेत्रको बस्ती स्थानान्तरणका लागि आबश्यक पहल भइरहेको जिल्ला विपद व्यवस्थापन समितिका अध्यक्ष प्रमुख जिल्ला अधिकारी उमेशकुमार ढकालले बताए। पुनर्वासका लागि प्रक्रिया सुरु गरिसकिएको छ, ढकालले भने, असुरक्षित बस्ती स्थानान्तरणका लागि विपद जोखिम न्यूनीकरण तथा व्यवस्थापन प्राधिकरणले प्रक्रिया अघि बढाएको छ। ढकालका अनुसार जोखिम रहेका सबै बस्तीको विवरण मन्त्रालयमा पठाइसकिएकाले विशेषज्ञ टोलीले अध्ययन गरेर आवश्यकताअनुसार स्थानान्तरण गरिने उनले जानकारी दिए। पहिरोपीडितका लागि अत्यावश्यक सामग्री उपलव्ध गराएको उल्लेख गर्दै अब सुरक्षित बासस्थानको अभियानमा लाग्नुपर्ने बाह्रबिसे नगरपालिकाका प्रमुख निमफुञ्जो शेर्पा बताउँछन्। तत्काल दैनिक गुजाराका लागि पहिरोपीडितलाई कुनै समस्या नभएकाले स्थायी समाधानका लागि संघीय सरकारलाई आग्रह गरिएको उनले जानकारी दिए।"
नक्कली छोरा बनेर ठगी,"काठमाडौं : नक्कली कागजात बनाएर ५० करोड मूल्य पर्ने जग्गा ठगी गरेको आरोपमा ३३ वर्षीय केवलप्रताप जंगबहादुर राणा पक्राउ परेका छन्। ललितपुर महानगरपालिका१३ कुसुन्तीका राणाले नक्कली छोरा बनेर पर्साकी कमलादेवी राजभण्डारीका नाममा रहेको जग्गा हडपेको आरोप प्रहरीले लगाएको छ। प्रहरीको केन्द्रीय अनुसन्धान ब्युरोले वीरगन्ज महानगरपालिका५ मा रहेको चार कित्ता क्रमशः ३, ७१, १४३ र १८६ मा बनेको घरसमेतको जग्गा ठगी गरेको अनुसन्धानका क्रममा खुलेको जनाएको छ। राणाले मालपोतका कर्मचारीसँगको मिलेमतोमा जग्गा आफ्नो नाममा ल्याएर वीरगन्जकै गिरिधारी लाल अग्रवालबाट ५० लाख रुपैयाँ बैना लिएका थिए। ब्युरो प्रमुख डीआईजी सहकुलबहादुर थापाले राणाले अग्रवाललाई ठग्न आफूलाई मुकेशराज भण्डारी भनेर चिनाएको पाइएको बताए। राणाले जिल्ला प्रशासन कार्यालय ललितपुरबाट मुकेश राजभण्डारीकै नाममा ४७४३ नम्बरको नक्कली नागरिकता लिएको पाइएको डीआईजी थापाको भनाइ छ। राणाले आफू जग्गाधनी कमलादेवीको छोरा भन्दै ललितपुर जिल्ला प्रशासन कार्यालयबाट नक्कली नागरिकता बनाएको अनुसन्धानका क्रममा खुलेको छ। त्यति मात्र होइन, आफू मुकेश राजभण्डारी भएर राजेश राजभण्डारी, रुपेश राजभण्डारी र कमला राजभण्डारीका नामको नक्कली नागरिकतासमेत उनीसँग फेला परेको छ। राजेशले ब्युरोमा जग्गा किर्ते भएको जाहेरी दिएका थिए। राणाले कमला राजभण्डारी र कमलादेवी राजभण्डारी एकै भएको किर्ते कागजसमेत बनाएको प्रहरी अनुसन्धानबाट खुलेको छ। राणाले मुकेश राजभण्डारीका नाममा जग्गा नामसारी गर्न अस्ट्रेलियास्थित नेपाली राजदूतावासबाट राजेश र रुपेशले दिएको मञ्जुरीनामासमेत किर्ते गरेको पाइएको छ। डीआईजी थापाले मुकेशका नाममा जग्गा आएपछि राणाले कम्पनी रजिस्ट्रार कार्यालयमा गंगा ट्रेडर्स नामक कम्पनीसमेत दर्ता गरेको पाइएको बताए। उनका अनुसार त्यही कम्पनीका नाममा राणाले विभिन्न बैंक तथा वित्तीय संस्थाबाट कर्जा निकाल्दै आएको पाइएको छ। ठग्नका लागि राणाले धेरै कागजात किर्ते गरेको पाइयो, डीआईजी थापाले भने, ललितपुर महानगरपालिका वडा नम्बर ३ बाट जग्गाधनी कमलादेवी राजभण्डारी र उनका पति गोपाल राजभण्डारीको मृत्युदर्ताको प्रमाणपत्रसमेत किर्ते गरेका रहेछन्। अग्रवाल घरजग्गा हेर्न पुग्दा स्थानीयले जग्गाधनी अरू नै रहेको बताएपछि मात्रै ठगीको रहस्य खुलेको थियो। ब्युरोका अनुसार राणा यसअघि पनि विभिन्न अपराधमा मुछिएका अभियुक्त हुन्। उनी क्रेडिक कार्ड ठगी घटनामा २०७० कात्तिक ३ गते पक्राउ परेका थिए। जिल्ला प्रहरी कार्यालय ललितपुरले ठगी मुद्दा चलाएको थियो।"
