शीर्षक,विवरण
सुशासनमा खडेरी,"सरकारी कार्यालयमा काम लिएर जाने धेरैजसो सेवाग्राहीले भोग्नुपर्ने समस्या एकै प्रकृतिका हुन्छन्। पहिलो दिन कागजपत्र पुग्दैन। कागजपत्र पूरा भएको दिन सेवाग्राहीलाई वितरण हुने कोटा सकिन्छ। जेनतेन कोटा पाएर कर्मचारीका हातमा कागजपत्र पुगेर काम अघि बढेपछि अर्को समस्या आइदिन्छ। दस्तखत गर्ने हाकिमसाप बिदामा हुन्छन्। यी सबै प्रक्रिया पूरा भएर काम सकिनै लाग्दा हत्तपत्त अर्को समस्या पनि सँगै आइदिन्छ सिस्टम डाउन या सर्भर ह्याङ। बारम्बार निम्तिने यस्ता समस्याले सेवाग्राहीलाई फनफनी घुमाउँछ। ओल्लोपल्लो कोठा चहार्दैमा दिन बित्छ। अन्तिममा नतिजा आउँछ शून्य अर्थात् कर्मचारीबाट जवाफ सुनिन्छ आज काम सकिएन भोलि आउनू। जिल्ला प्रशासन कार्यालय गोरखामा पछिल्ला केही दिनसम्म देखिएको यस्तै परिपाटीले जिल्लाभरकै नागरिकलाई खप्नै नसक्ने कष्ट परेको थियो। प्रशासनले दैनिक आउने सेवाग्राहीलाई कोटा तोकेर सेवा दिने परम्परा बसाल्दा बिहान १२ बजेभित्र कार्यालय पुग्दा पनि कामै नहुने अवस्था थियो। विकट गाउँबाट हिँडेर नागरिकता बनाउन आउने व्यक्तिले काम सक्नै सदरमुकाममा हप्तौं बिताउनुपर्ने बाध्यता थियो। अन्नपूर्ण पोस्ट्मार्फत गरिएको निरन्तरको खबरदारीले यो अव्यावहारिक प्रणाली अन्त्य त भयो, तर गोरखा जिल्ला प्रशासन कार्यालयको मात्रै नभएर अन्य थुप्रै जिल्लाका आर्थिक, प्रशासनिक तथा दैनिक व्यवहारसँंग सम्बन्धित कार्यालयमार्फत हुने पुरानै शैलीको कामगराइले दिएको हैरानी भने जस्ताको तस्तै छ। केही सरकारी कार्यालयको कमजोरीले जनताका नजरमा समग्र सरकारी कार्यालयप्रतिको हेराइलाई नै गलत साबित गरिदिएको छ। कुनै कार्यालयले पृथक् ढंगबाट काम गरेर सेवाग्राहीलाई छिनभरमै सेवा दिन्छु भन्यो भने हतपत पत्याउनै नसकिने अवस्था छ। यस्तो उदाहरणीय कामको अभियान थालनी गर्ने राजनीतिक तथा प्रशासनिक नेतृत्वलाई फरक काम गरेकै आधारमा अन्यका नजरमा हाँसोको पात्रो बनाइन्छ। यस्तो विडम्बनापूर्ण अवस्था अन्त्य नभएसम्म मुलुकमा सुशासन, जवाफदेहिता र पारदर्शितालाई मुखरित गराउन सकिँदैन। वास्तवमा जनता सुशासनका मियो हुन्। जनता खुसी पार्न नसक्ने प्रशासन संयन्त्रमा सुशासनको कल्पना पनि गर्न सकिँदैन। प्रशासनको पुरानो प्रणालीले जनतामा राजनीतिक, प्रशासनिक र आर्थिक पहुँच स्थापना गर्न नसकेकै कारण मुलुकको राज्य सञ्चालनको संरचनामै परिवर्तन गरिएको छ। संघीय लोकतान्त्रिक गणतन्त्र कार्यान्वयनमा आइसकेको अवस्थामा पनि नागरिकता बनाउनैका लागि हप्तौं कुर्नुपर्ने र हजारौं रुपैयाँ खर्च गर्नुपर्ने अवस्था आउनु दु:खद हो। सानोतिनो काम गर्न पनि बिचौलियाको सहारा लिनुपर्ने परम्परा अन्त्य हुनुपर्छ। नीति र कार्यक्रममा आएको परिवर्तनलाई व्यवहारमा कार्यान्वयन नहुनुले संघीयता संस्थागत गर्ने अभियानलाई नै अप्ठ्यारो पारेको छ। सानालाई ऐन, ठूलालाई चैन भनाइ चरितार्थ हुँदै जाँदा कानुनी शासनको मर्मअनुरूप राज्यलाई अगाडि लैजान कठिन भएको छ। कर्मचारी वर्ग र राजनीतिक व्यक्तित्वमा कम हुँदै गएको नैतिकता र देशभक्तिको भाव बचाइराख्न नसक्नुका परिणाम हुन् यी। सरकारी कार्यालयको सेवा प्रवाहलाई प्रभावकारी बनाउन हरेक कार्यालयबाट हुने कामको नियमित सुपरिवेक्षण र नियमन हुनुपर्छ। सुशासन कायम गर्न राजनीतिक नेतृत्वले इच्छाशक्ति बढाउनुपर्छ। सुशासनलाई केवल नारा र भाषणमा मात्र सीमित गर्नुभएन। राजनीति भन्ने कुरा जनताको हितका लागि नभई व्यक्तिगत स्वार्थप्रेरित भएको देखिन्छ। विद्यमान ऐननियमहरूको प्रभावकारी कार्यान्वयन हुन नसकेको अवस्थाका साथै सुशासन कायम गर्ने सन्दर्भमा सरकार र मातहतका मन्त्रालयले जारी गर्ने निर्देशन परिपालनमा सरोकारवालाको ध्यान नजाँदा पनि समस्या उत्पन्न भएको छ। राज्यले अख्तियार गर्ने नीति र ती नीतिको व्यावहारिक प्रयोगमा तादात्म्य मिलिरहेको छैन। उत्तरदायित्व, पारदर्शिता र जवाफदेहिताका गफ हाँक्ने मात्रै होइन; ती विषयलाई सरोकारवाला व्यक्ति तथा निकायले आत्मत्वकरण गर्न सक्नुपर्छ।"
गुम्यो उड्डयन क्षेत्रको ३७० अर्ब डलर,"काठमाडौं : कोभिड१९ का कारण सन् २०२० को अन्त्यसम्म विश्वभरको उड्डयन क्षेत्रले ३ सय ७० अर्ब अमेरिकन डलरभन्दा बढीको क्षति व्यहोर्नु पर्यो। यस्तै उक्त अवधिमा विमानस्थलले १ सय १५ अर्ब डलर र हवाई कम्पनीहरूले १३ अर्ब डलरबराबरको क्षति व्यहोरेको अन्तर्राष्ट्रिय नागरिक उड्डयन संगठन (आइकाओ) ले जनाएको छ। सन् २०२० को हवाई क्षेत्रको विभिन्न पाटो अध्ययन गरी आईकाओले निष्कर्षसहित यस्तो प्रतिवेदन सार्वजनिक गरेको हो। प्रतिवेदनले सन् २०२० मा विश्वभरको हवाई यात्रुको संख्यामा पनि करिब ६० प्रतिशतभन्दा बढीले कमी आएको आंैल्याएको छ। प्रतिवेदनअनुसार जहाजको कुल क्षमताको ५० प्रतिशतको हाराहारीमा मात्रै उडान हुँदा अन्तर्राष्ट्रिय उडानमा यात्रुको संख्यामा ६० प्रतिशतले घटेको हो। प्रतिवेदनको तथ्यांकअनुसार सन् २०२० मा १८ अर्ब यात्रुले मात्रै जहाजबाट यात्रा गरेका थिए। तर अघिल्लो वर्ष सन् २०१९ को अवधिमा भने ४५ अर्बको संख्यामा यात्रुहरूले अन्तर्राष्ट्रिय क्षेत्रको यात्रा गरेका थिए। तथ्यांकअनुसार एसिया प्रशान्त भेगका उड्डयन क्षेत्रले पनि पछिल्लो वर्षमा १ सय २० अर्ब डलरबराबरको क्षति व्यहोर्न बाध्य भयो। यो क्षेत्रमा अन्तर्राष्ट्रियस्तरको पर्यटकीय गतिविधि अत्यधिक हुने भएकाले उड्डयन क्षेत्रले ठूलो परिमाणमा आम्दानी गुमाउनु परेको हो। उक्त क्षेत्रमा कुल उडान क्षमताको ४५ प्रतिशतको संख्यामा मात्रै यात्रुहरूले जहाजबाट यात्रा गरेका थिए। तर मे महिनादेखि एसिया प्रशान्त मुलुकहरूका उड्डयन क्षेत्रले तुलनात्मक रूपमा गति लिन थालेको आइकाओले जनाएको छ। युरोपेली मुलुकहरूमा केही चहलपहल सुरु भए पनि कोभिड१९ को दोस्रो चरणको संक्रमणका कारण उड्डयन क्षेत्रलाई पुनः असर पुर्याएको छ। पछिल्लो चार महिनाको अवधिमा ल्याटिन अमेरिका र क्यारेबियन मुलुकहरूको उड्डयन क्षेत्रमा केही सुधार भइरहँदा अफ्रिका र मध्यपूर्वी एसियाको उड्डयन क्षेत्र विस्तारै सुधारोन्मुख अवस्थामा गइरहेको आइकाओको प्रतिवेदनमा उल्लेख छ। सन् २०२० को जनवरीदेखि उड्डयन क्षेत्रमा कोभिड१९ को असर देख्न थालिएको थियो। मार्चदेखि भने विश्वभरको उड्डयन क्षेत्र ठप्प नै भयो। सन् २०२० को अप्रिलदेखि कोभिड१९ को संक्रमण रोकथाम गर्न अपनाइएका सुरक्षा मापदण्ड, उडानमा प्रतिबन्ध, सीमा र नाका बन्दजस्ता कारण ९२ प्रतिशतले हवाई यात्रुको संख्यामा कमी आएको प्रतिवेदनले जनाएको छ। यो समयमा विभिन्न मुलुकले स्वास्थ्यसम्बन्धी प्रोटोकललाई पालना गरी चार्टर र उद्धार उडानलाई भने निरन्तरता दिएका थिए।"
कलिला मनमा हिंसाको छाप,"जनकपुरधाम : चार वर्षीया सबिना खातुन पछिल्लो समय स्कुल जान थालेको दुई साता भयो। एलकेजीमा पढ्ने उनी पहिलाजस्तो रमाउँदिनन्। न घरमै खुसी देखिन्छिन्। उनी पहिला दिदी गुलाब साह खातुनको हात समातेर पढ्न जान्थिन्। दिदीसँगै टिफिन खाने र स्कुलमा खेल्ने गर्थिन्। तर, अहिले उनी एक्ली भएकी छन्। दिदी एक्कासि कहाँ हराइन् ? सबिनालाई बुझ्न गाह्रो छ। दिदीलाई कसैले मारेको हो भनेर उनले घरबाटै थाहासम्म पाएकी छन्। बर्दिबास१४ शुभम् बस्तीकी ६ वर्षीया गुलाब महोत्तरीको बर्दिबासस्थित एक स्कुलमा यूकेजीमा पढ्थिन्। उनी मंसिर ८ गते घरबाट चकलेट किन्न गएपछि फर्केर आइनन्। बेपत्ता भएको ३६ घण्टापछि मंसिर ९ गते मध्यरातमा उनको शव बोरामा राखेर फालेको अवस्थामा भेटिएको थियो। बलात्कारपछि गुलाबको हत्या भएको प्रहरी अनुसन्धानले देखाएको थियो। बालिका हत्या आरोपमा गौशाला५ का २५ वर्षीय अरुणकुमार साह पुर्पक्षका लागि थुनामा छन्। गुलाबमाथि भएको हिंसाको प्रभाव सबिनाको कलिलो मनमा परेको छ। हम्मर दिदीके टकला माइर देलकै। सबिनालाई दिदीबारे कसैले सोध्यो भने उनी आफ्नो तोतेबोलीमा यस्तो जवाफ फर्काउँछिन्। गुलाबको हत्यापछि घरमा निकै तनाव र दुःखको अवस्था थियो। त्यो सबैको असर सबिनामाथि परेको छ, बुवा सहिद आलमले भने । उनले भने, बेलाबेला रुन्छे। दिदी कहाँ गई भनेर प्रश्न गर्छे। हामीले के जवाफ दिनु उल्टै भक्कानिन्छौं। यस्ता जघन्य हिंसा र यातनाबाट कुनै एक जना मात्रै पीडित नभई थुप्रै कलिलो मनमा यसको छाप पर्ने गर्दछ। जनकपुरधाम उपमहानगरपालिका२१ कुर्थाका विनोद पञ्जियार र सुनिता पञ्जियारकी १० वर्षीया छोरी कञ्चन गाउँकै स्कुलमा कक्षा २ मा पढ्थिन्। साथीहरूसँग खेल्दै घरछेउकै चउरमा भैंसी चराउन गएका बेला बेपत्ता भइन्। बलात्कारपछि हत्या गरिएको अवस्थामा असार १२ गते उनको शव फेला पर्यो। कञ्चनको हत्या र बलात्कार आरोपमा ३२ वर्षीय दीपु सिंहलाई पक्राउ गरी पुर्पक्षका लागि जेलमा राखिएको छ। घटनापछि गाउँ नै शोकमग्न भयो। उस्तै शोक र दुःखमा कञ्चनका साथीहरू परेका छन्। १० वर्षीया शोभा साह कञ्चनका सबैभन्दा मिल्ने साथी थिइन्। उनीहरू दिनभरि सँगै हुन्थे। भैंंसी चराउन होस् कि विद्यालय जान वा पढ्न, सँगै जान्थे, कञ्चनकी आमा सुनिताले भनिन्, मेरी छोरीलाई पापीले मारेपछि अहिले टोलमै बच्चीहरू खेल्न छाडेका छन्। दिनभर कुदिराख्ने बच्चीहरू अहिले डराएका हुन्छन्। एकापसमा कञ्चनकै कुरा गर्छन्। शोभा त घटना भएदेखि नै विद्यालय गएकी छैनन्। प्रदेश २ मा पछिल्लो समय बढ्दै गएको हिंसा र जघन्य अपराधले बालबालिकाको सुरक्षा संवेदनशीलतालाई बढाएको छ। अर्कोतर्फ उनीहरूको शिक्षण सिकाइलाई पनि प्रभावित गरेको छ। बलात्कार र हत्याका घटनापछि कतिपय बालबालिका त विद्यालय जानै डराउने गरेका छन्। दूधे बालिकादेखि दृष्टिविहीनसम्म बलात्कृत मानवअधिकारको क्षेत्रमा काम गर्ने संघसंस्थाहरूबाट प्राप्त तथ्यांकअनुसार यस वर्ष प्रदेश २ मा बलात्कार, यौनदुव्र्यवहार, बालविवाह र बेचबिखनबाट २ सय २५ जना बालबालिका पीडित भएका छन्। जसमध्ये १ सय ३४ जना बलात्कृत भएका छन्। बलात्कृत हुनेमा साढे तीन र पाँच वर्षीयादेखि १४ वर्षीया सुस्त मनस्थितिकी बालिका र दृष्टिविहीनसम्म छन्। जघन्य अपराधका यस्ता घटनाले अभिभावक र परिवारका ज्येष्ठ सदस्यहरूलाई त आघात पुर्याएकै हुन्छ। ससाना बालबालिकालाई पनि मर्माहत बनाउँछ। यस्तोमा अभिभावकले बालबालिकाको सुरक्षाका लागि मनोबल अभिवृद्धि र प्रतिरोधात्मक क्षमता सिकाउनु अहिलेको आवश्यकता रहेको अधिवक्ता रेखा झाले बताइन्। अधिवक्ता झाले भनिन्, बालबालिकाहरू निकै जिज्ञासु स्वभावका हुन्छन्। झन् नकारात्मक कुराहरूले छिट्टै आकर्षित गर्छ। यस्तोमा बालबालिकाहरूलाई यस्ता सन्त्रासबाट जोगाउनु निकै आवश्यक छ। अधिकारकर्मी तथा पूर्वप्रहरी सुभद्रा आलेले बालबालिकाका लागि विद्यालयमा आत्मरक्षा तालिम सञ्चालन गर्नु आवश्यक रहेको बताइन्। हाम्रो समाजमा बालबालिकालाई प्राथमिकतामा राख्ने चलनै छैन। उनीहरूको पीडा खासै सुन्ने परिपाटी पनि छैन्, उनले भनिन्, जसले गर्दा यस्ता हिंसाका घटनाहरू भयो भने ठूलाबडाले आफ्ना कुरा साटासाट गरेर मन हलुको गर्छन्।"
सरकारी कर्मचारीको एक दिनमै ८ छाक खाना !,"दोलखा : सामान्यतया मान्छेले दिनमा कति पटक खान सक्ला ! बढीमा ३ पटक। दोलखाको एक सरकारी कार्यालयका कर्मचारी भने दिनमा ८ छाक खाँदा रहेछन् ! जिल्ला समन्वय समिति दोलखाका कर्मचारी लक्ष्मी कार्की २०७७ असार ६ गते योजना अनुगमनका लागि एक दिनलाई गाडी भाडामा लिई जिरी नगरपालिका गएकी थिइन्। त्यही दिन बेलुका फर्किएकी उनले खानाबापत ८ छाकको २ सय ७० रुपैयाँका दरले २ हजार १ सय ६० रुपैयाँ भुक्तानी लिएको पाइएको छ। कोष तथा लेखा नियन्त्रण कार्यालय (कोलेनिका) ले आन्तरिक लेखापरीक्षणमा यस्तो फेला पारेको हो। यसलाई नियमित भन्न सकिन्नँ, कोलेनिका दोलखाका प्रमुख शिवनाथ पौडेलले भने। कार्कीले त्यसअघि असार १ र २ गते जिरी नगरपालिकाकै योजनाको अनुगमन गरेकी थिइन्। उनले दुई दिनमा होटलका चार कोठा लिएकी थिइन्। र, १० छाक खाना खाएको देखाएकी थिइन्। त्यसबापत ९ हजार रुपैयाँ भुक्तानी लिएको पाइएको प्रमुख पौडेलले बताए। उनैले २०७७ असार ३ गते तामाकोसी गाउँपालिकामा दुई दिन अनुगमन गर्दा उसरी नै चार कोठा र १० छाकको बिल पेस गरिन्। त्यस्तै, समन्वय समितिका कर्मचारी रविन पाण्डेले २०७७ असार २ र ३ गते कालिञ्चोक गाउँपालिकाअन्तर्गतका योजनाको अनुगमन गरेका थिए। उनले दुई दिनमा होटलका चार कोठा भाडामा लिए। १० छाक खाना खाएको बिल बनाए। त्यसबापत ७ हजार ८ सय भुक्तानी लिएका छन्। आलेप प्रतिवेदनले त्यसलाई अनियमित भनेको छ। रविन जिल्ला समन्वय समितिका प्रमुख डबल पाण्डेका छोरा हुन्। उनी सांसद पशुपति चौलागाईंको क्षेत्रका पूर्वाधार विकास साझेदारी कार्यक्रमका प्रतिनिधि हुन्। उनैले २०७७ असार ४ र ५ गते बिगु गाउँपालिकाअन्तर्गतका योजना अनुगमन गरेका थिए। त्यसमा पनि उही घटना भयो। दुई दिनमा चार कोठा र १० छाक खाना। त्यसको ७ हजार ३ सय भुक्तानी। प्रतिवेदनले यसलाई पनि अनियमित भनेको छ।"
रुकुम झडप : यस्ता घटना पुनःहुन नदिन कांग्रेसको चेतावनी,"काठमाडौं : रुकुम पश्चिम, आठबीसकोटमा भएको झडपप्रति नेपाली कांग्रेसले ध्यानाकर्षण भएको बताएको छ । मंगलबारको घटनामा संलग्नलाई कारबाही गर्न माग गर्दै कांग्रेसले यस्तो घटना पुनः नदोहोर्याउन चेनावनीसमेत दिएको छ । नेपाली कांग्रेस यस घटनाको घोर निन्दा र भत्र्सना गर्दछ । घटनामा संलग्न आक्रमणकारीहरुलाई तत्काल कडा भन्दा कडा कारवाही गर्न तथा घाइतेहरुको उचित उपचारको प्रबन्ध गर्न सरकारसँग जोडदार माग गर्दछ, कांग्रेस मुख्यसचिव कृष्णप्रसाद पौडेलले सार्वजनिक गरेको विज्ञप्तिमा भनिएको छ, भविष्यमा यस्ता घटनाहरु पुनः नदोहोयाउन नेपाल कम्युनिस्ट पार्टीलाई नेपाली कांग्रेस चेतावनी दिन चाहन्छ र आफूलाई जिम्मेवार राजनीतिक दलको रुपमा प्रस्तुत हुन समेत आग्रह गर्दछ । आठबीसकोट नगरपालिका९ का वडाध्यक्ष तारकबहादुर शाहीसहित ५ जनालाई हिजो इलाका प्रहरी कार्यालयमा छलफल भइरहेको बेला नेकपा निकट वडा नम्बर ८ का वडाध्यक्ष मानबहादुर चदारा, वडा नम्बर ३ का वडाध्यक्ष केशरमान विकसहितको समूहले सुरक्षाकर्मीको अगाडि नै चक्कु प्रहार गरी गम्भीर घाइते बनाएको घटनाप्रति कांसले गम्भीर ध्यानाकर्षण भएको बताएको छ । कांग्रेसले घटनाका घाइते वडाध्यक्ष शाही, तेजबिक्रम आरसी र दीपक केसीको स्वास्थ्य लाभको कामना गरेको छ । कांग्रेसले घटनामा संलग्नमाथि कारबाहीको मागसमेत गरेको छ ।"
"सैनिक नियमावली संशोधन : १६ वर्षमा पेन्सन, २० वर्षमा रकम","काठमाडौं : नेपाली सेनाको तल्लो दर्जाका जनशक्तिको माग सम्बोधन गर्न पेन्सन (विवृत्तिभरण) सम्बन्धी हालको व्यवस्थामा केही परिमार्जनसहितको प्रस्ताव अघि बढाइएको छ। पछिल्ला वर्षमा पेन्सन नै नभई सेवा छोड्नेको संख्या ह्वात्तै बढदै गएपछि सैनिक मुख्यालयको पटकपटकको अनुरोधमा सरकारले सैनिक सेवा नियमावली, २०६९ तेस्रो संशोधन अघि बढाएको हो। रक्षा मन्त्रालयको उक्त प्रस्ताव अहिले मन्त्रिपरिषद्मा पुगेको छ। नियमावलीमा अधिकृतभन्दा तल्लो तहका लागि दर्जागत आधारमा स्वेच्छिक अवकासमा जान सक्ने व्यवस्था प्रस्ताव गरिएको छ। विसं २०६० वैशाख २८ गते र सोभन्दा पछि नेपाली सेनामा भर्ना भएका फलोअर्स र सिपाहीको पेन्सन अवधि १६ वर्ष बनाउन प्रस्ताव गरिएको छ। पिउठ, अमलदार र हुद्दा १७, जमदार १८ तथा सुवेदार र प्रमुख सुवेदारले १९ वर्षमा स्वेच्छिक अवकासमा जान सक्ने नियमावलीले व्यवस्था गरेको छ। सहायक सेनानी तहभन्दा माथिको तहको हकमा भने पेन्सन पाक्ने अवधि २० वर्ष नै कायम हुनेछ। बीस वर्ष सेवा नपुग्दै स्वेच्छिक अवकास लिने त्यस्ता सैनिकले निवृत्तिभरणको रकम भने सेवा प्रवेश अर्थात भर्ना भएको मितिले २० वर्ष अवधि पूरा भएको मितिबाट मात्रै पाउने छन्। सेवाअवधि भने दर्जाअनुरुप अवकास लिएको वर्षकै नै गणना हुनेछ। नियमावली संशोधन भई कार्यान्वयनमा आएपछि अधिकृतभन्दा तल्लो तहमा जागिरमा रहनेले केही हदसम्म राहत महसुस गर्ने छन्। समान पदका सैनिकको निवृत्तिभरण(पेन्सन) सम्बन्धी रही आएको दुई थरी व्यवस्था हटाई उत्प्रेरणा गर्न तथा सैनिक सेवाको कार्य प्रकृति र विशिष्ट विशेषतालाई सम्बोधन होस् भन्ने हेतुले उक्त नियमावली अघि बढाइएको मन्त्रालय स्रोतले जनाएको छ। विसं २०६० वैशाख २७ गतेसम्म सिपाहीदेखि हवल्दारसम्म १६ वर्षे सेवा गरेपछि पेन्सन हुने व्यवस्था थियो। लामो समयसम्म पेन्सनसम्बन्धी मुद्दा सम्बोधन नभएपछि अघिल्लो आर्थिक वर्षमा मात्रै एक हजार ६३२ सैनिकले बीचमै सेवा छाडेका थिए। माग सम्बोधन नहुँदा अवकासपछि जीवन धान्न र परिवार पाल्न कठिन हुने जनाउँदै ती सैनिकले वैदेशिक रोजगारीमा जाने सिलसिलामा बीचमै जागिर छाडेका हुन्। सेवा परित्याग गरी वैदेशिक रोजगारीमा जाने तल्लो तह सिपाहीदेखि हवल्दारसम्मको संख्या अधिक छ। सोह्र वर्षसम्म सेवा गरेको जनशक्ति पनि पेन्सन नभई जागिर छाडेको आँकडाले देखाएको छ। पेन्सनको अवधि २० वर्ष पुर्याएपछि उपदानमा जाने र भगौडाको संख्या उल्लेखनीय रूपमा बढेपछि सकल दर्जालाई टिकाइराख्न र जनशक्तिको व्यवस्थापन गर्न जङ्गी अड्डालाई मुस्किल परेको थियो। प्रस्तावित नियमावलीमा एकै पटक ठूलो संख्यामा सेवाबाट बाहिर जान नदिनका लागि विभागीय प्रमुखको स्वीकृतिमा मात्रै स्वेच्छिक अवकास लिन सक्ने व्यवस्था गरिएको छ। प्रधानसेनापति पूर्णचन्द्र थापाले राज्यले प्रदान गरेको सेवा सुविधालाई वैदेशिक रोजगारीसँग जोडिएका दुःख कष्ट र आम्दानीलाई तुलना गरेर मात्र उपदान र राजीनामासम्बन्धी निर्णय नगर्न सुझाव दिँदै आएका छन्। विदेशी कम्पनीले ३५ वर्ष उमेर पार नगरेका भूपू सैनिकलाई प्राथमिकता दिने भएकाले त्यस्ता कम्पनीले उपलब्ध गराउने आकर्षक सुविधाले पनि सैनिकको मन लोभ्याएको हो। वर्तमान प्रधानसेनापतिले शुरु गरेको नेतृत्व सवांद कार्यक्रममा खासगरी जवान तहबाट बलिदानीका आधारमा तलब कम भएको गुनासो नै बढी आउने गरेको छ। उमेरभित्रै दोस्रो वृत्ति विकास शुरु गर्न सहज हुने भएकाले सङ्गठनले प्राथमिकताका साथ अघि सारेको पेन्सनसम्बन्धी नीतिलाई सरकारले अनुमोदन गर्नु उपयुक्त हुने पूर्वउपरथी होम लावतीको सुझाव छ। निकै शारीरिक परिश्रम गर्नु पर्ने तल्लो दर्जाका सैनिक परिवारलाई स्वास्थ्य, शिक्षा, तालिम, आवास, बीमा र रोजगारका क्षेत्रमा सरकारले थप प्रोत्साहनका सेवा सुविधा उपलब्ध गराउन आवश्यक छ। पूर्वउपरथी जगदीशचन्द्र पोखरेल भन्छन्, 'तालिम प्राप्त, अनुभवी, क्षमतावाहन र अनुशासित जनशक्ति बाहिर जाँदा विप्रेषणको माध्यमबाट मुलुकलाई समेत ठूलो योगदान पुग्ने हुँदा उठिरहेको पेन्सनको कुरा राज्यले सुनिदिँदा राम्रो सन्देश प्रवाह हुन्छ।' सेनाका प्रवक्ता सन्तोषबल्लभ पौडेलले सङ्गठनभित्र प्राथमिकताका साथ निरन्तर उठ्दै आएको आवाजलाई सम्बोधन भई हौसल्ला मिलोस् भन्नका लागि र सरकारलाई पनि एकै पटक ठूलो आर्थिकभार नपरोस् भन्ने हेतुले पेन्सनसम्बन्धी नियमावली पुनरावलोकनका लागि मन्त्रालय समक्ष अनुरोध गरेको बताए।"
मुख्यमन्त्रीविरुद्धको अविश्वास प्रस्तावमा कांग्रेस के गर्छ ?,"विराटनगर : प्रदेश १ का मुख्यमन्त्री शेरधन राईविरुद्ध दर्ता भएको अविश्वास प्रस्तावका विषयमा नेपाली कांग्रेस तटस्थ बस्ने मनस्थितिमा पुगेको छ। बुधबार (आज) बाट सुरु हुने प्रदेशसभा बैठकमा मुख्यमन्त्री राईविरुद्ध दर्ता भएको अविश्वास प्रस्ताव प्रस्तुत हुने र त्यस विषयमा नेपाली कांग्रेस मौन बस्यो भने प्रस्तावनै असफल हुने देखिन्छ। कांग्रेसले बैठकको अघिल्लो दिन मंगलबारसम्म कुन पक्षलाई समर्थन गर्ने निर्णय नगरेको र अब कांग्रेस मौन बस्ने संभावना रहेको कांग्रेसका प्रमुख सचेतक केदार कार्की बताउँछन्। सदनमा नेकपा सत्ता पक्षनै हो, हामी प्रतिपक्ष नै हौँ, हामीले अविश्वास प्रस्ताव ल्याएको पनि होइन,प्रमुख सचेतक कार्कीले भने नेकपा नफुटेसम्म हाम्रो समर्थन पक्ष हेरेर नरहन पनि सक्छ। प्रदेशसभा सुरु हुनु पूर्व नेपाली कांग्रेस संसदीय दलको मंगलबार बसेको बैठक पनि यो विषयमा निर्णय नगरी टुङ्गिएको छ। सदनमा कसरी उपस्थित हुने भन्ने विषयमा छलफल भयो, हामीले अविश्वासको प्रस्ताव दर्ता गरेका होइनौँ, त्यसैले केही निर्णय गरेनौँ, प्रमुख सचेतक कार्कीले भने नेकपा फुटेपछि निर्णय गर्दा के बिग्रिएला र ? मुख्यमन्त्री विरुद्ध परेको अविश्वासको प्रस्तावको पक्ष वा विपक्षमा बहुमत पुर्याउन दर्ता गर्ने प्रचण्डनेपाल र ओली दुबै समूहलाई कांग्रेसको सहारा लिनै पर्छ। कांग्रेसको सहयोग बिना बहुमत नपुग्ने र कांग्रेस पनि तटस्थ बस्दा प्रस्ताव नै असफल हुने निश्चित देखिएको हो। नेकपा विभाजन कानुनी रुपमा भएपछि, कुन समूहलाई साथमा लिएर अघि बढ्ने निर्णयमा कांग्रेसले विकल्प राखेको छ, प्रमुख सचेतक कार्की भन्छन् अहिले दुई समूह के गर्छन् हामी हेरेर बस्नेछौँ। आफ्नो समूह बलियो भएको दुबै पक्षको दाबी नेपाल कम्यूनिस्ट पार्टी (नेकपा) प्रचण्डनेपाल समूहका ३७ सांसदले गत पुस १२ गते मुख्यमन्त्रीविरुद्ध अविश्वास प्रस्ताव दर्ता गराएकामा ५ जनाले हस्ताक्षर फिर्ताको घोषणा गरिसकेका छन्। अविश्वासको प्रस्ताव दर्ताको समय केही आफ्ना पक्षका सांसद हस्ताक्षर गर्न आइनपुगेकाले थोरै देखिएपनि आफ्नो पक्षमा बलियो बहुमत रहेको दाबी प्रचण्डनेपाल समूहको छ। केहीले हस्ताक्षर फिर्ता लिँदा पनि ओली पक्षभन्दा आफ्नो समूहमानै बहुमत पुग्ने यो समूहका नेता बताउँछन्। केहीले हस्ताक्षर फिर्ता लिएर ओली पक्षलाई समर्थन गर्न पुगेपनि हामी बहुमतमा नै छौँ, प्रचण्डनेपाल समूहका सांसद बलबहादुर साम्सोहाङ्ले भने। मंगलबार विराटनगर स्थित एक होटलमा बसेको नेकपा प्रचण्डनेपाल समूहको दलको बैठकमा सहभागी सांसदहरु। प्रचण्डनेपाल समूहबाट हस्ताक्षर फिर्ता लिएपनि तीन सांसदले भने ओली पक्षलाई समर्थन गर्ने भनेर खुलेका भने छैनन्। सांसदहरु जसमाया गजमेर, गोपालचन्द्र बुढाथोकी र श्रीप्रसाद मैनालीले सोमबार हस्ताक्षर फिर्ताको पत्र प्रदेशसभा सचिवालयमा दर्ता गराएका थिए। उनीहरुले समूह छाडेपनि समर्थन नखुलाउँदा तटस्थ बस्ने सम्भावना पनि उच्च छ। प्रदेशसभा सदस्य कला घले र बसन्तीदेवी यादवले यसअघि नै हस्ताक्षर फिर्ताको घोषणा गरिसकेका थिए र उनीहरुले मुख्यमन्त्रीलाई समर्थन गर्ने बताए। पाँच सांसदले हस्ताक्षर फिर्ता लिएपनि अहिले आफ्नो समूहमा ३६ सांसद रहेको प्रचण्ड ओली समूहको दाबी छ। मंगलबार बसेको यो समूहका संसदीय दलको बैठकमा ३२ जना सांसद उपस्थित थिए। ४ जना सांसद विराटनगर बाहिर रहेकाले बैठकमा आइनपुगेको सांसद इन्द्रबहादुर आङ्बोले बताए। यता मुख्यमन्त्रीको पक्ष अर्थात ओली समूहले आफ्नो पक्षमा ३० सांसद पुर्याएको छ। अझै केही सांसदले आफुलाई आवश्यक परेको समयमा समर्थन गर्ने दाबी गर्छन् मुख्यमन्त्री शेरधन राई। पहिले मेरो पक्षमा १९ सांसद भनेर पनि प्रचार भयो, मलाई समर्थन गर्नेको संख्या पनि बहुमतमा छ, उनले भने आवश्यक परेको समयमा मेरो पक्षमा बहुमत पुर्याएर देखाउनेछु। प्रदेश १ मा ९३ जना प्रदेश सभा सदस्य छन्। त्यसमध्ये नेपाल कम्युनिस्ट पार्टी (नेकपा)का ६७, कांग्रेसका २१ र अन्य दलका ५ सांसद छन्। नेकपाको समूह विभाजन हुँदा हालसम्म प्रचण्डनेपाल समूहमा ३६ र ओली समूहमा ३० सांसद खुलेका छन्। आआफ्नो समूहमा नेकपा भित्रैबाट तानातान भएपनि दुई कुनै समूहको सरकार निर्माणका लागि बहुमत पुग्दैन। अविश्वास प्रस्ताव पारित हुन वा बहुमत पुग्न ४७ मत आवश्यक पर्छ। संविधानको धारा १८८ (४) मा प्रदेशसभामा तत्काल कायम रहेका सम्पूर्ण सदस्यहरूमध्ये एक चौथाइ सदस्यले मुख्यमन्त्रीविरुद्ध लिखित रूपमा अविश्वासको प्रस्ताव पेस गर्न सक्ने व्यवस्था छ। र, अविश्वासको प्रस्ताव बहुमतबाट पारित भए मुख्यमन्त्री पदमुक्त हुन्छन्। अब यो विषयमा कांग्रेस तटस्थ बसे अविश्वस प्रस्ताव असफल हुने र नेकपा पार्टी विभाजन नभएसम्म प्रदेश १ को मुख्यमन्त्री शेरधन राई नै रहने छन्। सो समयमा पार्टी विभाजन भएपछि मात्रै मुख्यमन्त्रीले विश्वासको मत प्रदेशसभामा लिनुपर्ने प्रदेशसभा सचिव गोपाल पराजुली बताउँछन्। विश्वासको मत लिने समयसम्म कांग्रेस के गर्ने खुल्ने कांग्रेस संसदीय दलका नेता राजिव कोइराला बताउँछन्।"
संसद् विघटनले गणतन्त्र र संघीयताको भावनाविरुद्ध हमला भयो : प्रचण्ड,"काठमाडौं : नेपाल कम्युनिस्ट पार्टी (नेकपा) का अध्यक्ष पुष्पकमल दाहाल प्रचण्डले संसद् विघटनले गणतन्त्र, संघीयता र समावेशिताको भावनाविरुद्ध हमला भएको बताएका छन् । बुधबार पेरिसडाँडामा आयोजित आदिवासी जनजाति राष्ट्रिय भेलालाई सम्बोधन गर्दै अध्यक्ष प्रचण्डले पार्टीभित्र विवाद हुनु बहस हुनु सामान्य भएको भन्दै मार्क्स र एंगेल्सका बेला पनि पार्टीभित्र विवाद हुने गरेको उल्लेद गर्दै यस्तो बताएका हुन् । अध्यक्षले राम्रो र नराम्रो विचारको जहिल्यै बहस हुने गरेको र अहिले पार्टीभित्रको विवादको विषयले जनताको सार्वभौमसत्तामाथि नै आक्रमण गर्नेका विरुद्ध उत्रिनुपर्ने बेला आएको बताए। उनले तानाशाही प्रवृत्तिविरुद्ध धैर्यतापूर्वक र दृढतापूर्वक लड्न आह्वान गरे । उनलेवर्तमान संविधान आफैंमा पूर्ण नभए पनि अधिकतम रुपले आदिवासी जनजाति तथा पछाडि परेका वर्ग समुदायको अधिकारलाई अधिकांशरुपमा संस्थागत गरेकाले संविधानको संरक्षणमा जुट्न आग्रह गरे । संघीय लोकतान्त्रिक गणतन्त्रको घोषणा गर्दा सबै जाति वर्ग समुदायको भूमिका महत्वपूर्ण रहेकाले सबैले समानरुपमा अवसर प्राप्त गर्ने हक रहेको उनले चर्चा गरे । अहिले गणतन्त्र संकटमा परेको टिप्पणी गर्दै अध्यक्ष प्रचण्डले गणतन्त्रको रक्षाका लागि सबै एक हुनुको विकल्प नरहेको बताए । पहिले सबै शक्ति र सार्वभौम अधिकार राजकीय संस्थामा नीहित थियो, तर पहिलो पटक यो संविधानले सबैलाई समान अधिकार प्रदान गरेको छ, यसलाई सबै मिलेर जोगाउनुपर्छ, प्रचण्डले भने। संविधानले नै निरन्तर परिमार्जन गर्ने व्यवस्था गरेकाले छुटेका थप अधिकार सम्बोधन गर्दै जान सकिने उनको विश्वास थियो । आफ्नै पार्टीको नेताले संविधान मिच्ने, त्यसको मूलमर्ममाथि प्रहार गरे, यो दुर्भाग्यको कुरा हो, उनले भने, अब जनताको अदालतमा गएर संवैधानिक निकायलाई सहजीकरण गर्नुपर्ने अवस्थामा आएको छ । सबै जाति समुदाय र वर्गको पहिलो पटक संविधानले अधिकार संस्थागत गरेकाले संविधानको संरक्षण गर्दै थप अधिकारका लागि अघि बढ्नुपर्ने उनले बताए। संविधानले नै निरन्तर परिमार्जन गर्ने व्यवस्था गरेकाले छुटेका थप अधिकार सम्बोधन गर्दै जान सकिने अध्यक्ष प्रचण्डले विश्वास व्यक्त गरे । आफ्नै पार्टीको नेताले संविधान मिच्ने, त्यसको मूलमर्ममाथि क्रुर तरिकाले प्रहार गरे, यो दुर्भाग्यको कुरा हो, अध्यक्ष प्रचण्डले भने, अब जनताको अदालतमा गएर संवैधानिक निकायहरुलाई सहजीकरण गर्नुपर्ने अवस्थामा आएको छ । संविधानले नेपाली जनतामा सार्वभौमसत्ता निहीत भए पनि राजा महाराजको शैलीमा संसद् विघटन गरिएको उनले बताए ।"
सडकका कुराले अदालत प्रभावित हुँदैन : प्रधानन्यायाधीश,"काठमाडौं: प्रधानन्यायाधीश चोलेन्द्रशम्शेर राणाले सडकका कुराले न्यायालय प्रभावित नहुने बताएका छन्। संसद विघटनको मुद्दामा सर्वोच्च अदालतको संवैधानिक इजलासमा भइरहेको बहस सुनुवाइको क्रममा बुधबार प्रधानन्यायाधीश राणाले यस्तो बताएका हुन्। संसद पुनर्स्थापना हुनै सक्दैन भनी प्रधानमन्त्री केपी ओलीलगायतका सत्तरुढ दलका नेताहरूले सार्वजनिक रुपमा अभिव्यक्ति दिइरहेको प्रसंग अघि सार्दै रिट निवेदक पक्षका वकिलले यस्ता अभिव्यक्ति र गतिविधिमा रोक लगाउन इजलासको ध्यानकर्षण गरेपछि प्रधानन्यायाधीश राणाले यस्तो बताएका हु्न्। रिट निवेदकसमेत रहेका अधिवक्ता कञ्चनकृष्ण न्यौपानेले प्रधानमन्त्री केपी ओलीलगायतका सत्तरुढ दलका नेताहरूले सार्वजनिक रुपमा अभिव्यक्ति दिइरहेकोले त्यसलाई रोक लगाउन माग गरेका थिए। प्रधानन्यायाधीश राणाले संसद विघटनका विषयमा दलहरुले गरिरहेका गतिविधिबाट अदालत प्रभावित नहुने स्पस्ट पारे। उनले बाहिरको कुराले न्यायालय प्रभावित नहुने बताएका हुन्। अधिवक्ता न्यौपानेले प्रधानमन्त्री ओलीको भनाइले जनतामा भ्रम सिर्जना भएको र अदालतको क्षेत्राधिकार अतिक्रमण भएको बताउँदै कार्यपालिका प्रमुखले शक्तीपृथकीकरणको सिद्धान्त विपरीत बोल्न नहुने जिकिर गरेका थिए। न्यौपानेको जिकिरलाई रोक्दै प्रधानन्यायाधीश रणाले भने, 'बाहिरको कुराले तपाइँ प्रभावित हुनुहुन्छ? हुनुहुन्न भने हामी पनि हुन्नौं।' बुधबार वरिष्ठ अधिवक्ताहरु चन्द्रकान्त ज्ञवाली, कृष्णप्रसाद भण्डारीलगायत ६ जनाले संसद पुनर्स्थापना हुनुपर्ने पक्षमा बहस गरेका थिए। बिहीबार संसद विघटनसम्बन्धी मुद्दामा निरन्तर सुनुवाइ हुनेछ।"
संसद विघटन मुद्दा : अधिवक्ताले आधा घन्टा मात्र बहस गर्न पाउने,"काठमाडौं : सर्वोच्च अदालतको संवैधानिक इजलासले संसद विघटनका रिटमाथि बहस गर्न अधिवक्ताहरुलाई आधा घन्टाको समय निर्धारण गरेको छ। प्रधानन्यायाधीश चोलेन्द्र शमशेर राणाले बुधबारको संवैधानिक इजलासमा बहसका लागि आधा घन्टा तोकिएको जानकारी दिएका छन्। यसअघि एउटै अधिवक्ताले लामो समयसम्म बहस गर्न थालेपछि संसद विघटनको मुद्दाको सुनुवाइमा ढिलाइ हुने भन्दै संवैधानिक इजलासले समय छोट्याउन 'रुलिङ' गरेको थियो। रिट निवेदकका तर्फबाट वरिष्ठ अधिवक्ता डा चन्द्रकान्त ज्ञवालीले बहस सुरु गरेका छन्। उनले मंगलबारको बहसमा प्रतिनिधिसभा विघटन संवैधानिक वा राजनीतिक विषय हो भन्नेबारेमा प्रष्टसँग बुझ्न संविधानको दृष्टिकोणबाट हेर्नुपर्ने तर्क राखेका थिए। मंगलबारको बहस नसकिएपछि बुधबार पुन: अधिवक्ता ज्ञवालीले नै बहस सुरु गरेका हुन्। संसद विघटनविरुद्ध वरिष्ठ अधिवक्ता दिनेश त्रिपाठी तथा अधिवक्ता शालिकराम सापकोटा, ज्ञानेन्द्रराज आरण, समृत खरेल, कञ्चनकृष्ण न्यौपाने, सन्तोष भण्डारी, दीपक राई, अमिता गौतम, लोकेन्द्रबहादुर ओली, कमलबहादुर खत्री, मनिराम उपाध्याय, तुलसी सिंखडा र अच्युतप्रसाद खरेलले निवेदन दायर गरेका थिए। प्रधानन्यायाधीश चोलेन्द्रशमशेर जबरा, विश्वम्भरप्रसाद श्रेष्ठ अनिलकुमार सिन्हा सपनामल्ल प्रधान र तेलबहादुर केसी सम्मिलित संवैधानिक इजलासमा रिटमाथि सुनुवाइ भइरहेको छ। प्रधानमन्त्री केपी ओलीले संविधानविपरित प्रतिनिधिसभा विघटन गरेको भन्दै सर्वोच्च अदालतमा दर्जन बढी रिट परेका छन्। आइतबारदेखि अदालतको संवैधानिक इजलासमा रिटमाथि बहस सुरु भएको हो।"
प्रदेश १ को बैठक तीन मिनेट बसेर स्थगित,विराटनगर : प्रदेश १ सभाको हिउँदे अधिवेसनको पहिलो बैठक तीन मिनेट बसेर स्थगित भएको छ । बुधबार प्रदेश प्रमुखको कार्यालयबाट आएको पत्र पढेर बैठक सकिएको हो । सभामुख प्रदिपकुमार भण्डारीले प्रदेश प्रमुखको कार्यालयबाट आएको पत्र पढेर सुनाए लगत्तै अर्को सूचना जारी नभएसम्मका लागि बैठक स्थगित भएको जानकारी दिए । बैठकमा मुख्यमन्त्री शेरधन राई र अविश्वासको प्रस्तावमा हस्ताक्षर गरेर फिर्ता लिने पाँच सांसद भने उपस्थित थिएनन् ।
सम्पादकहरुसँग छलफल गर्दै प्रचण्डनेपाल समूह,"काठमाडौं : नेपाल कम्युनिस्ट पार्टी (नेकपा) प्रचण्डनेपाल पक्षले देशको पछिल्लो राजनीतिक अवस्थाबारे सम्पादकहरुसँग अन्तरक्रिया कार्यक्रम गरेको छ। अन्तरक्रिया कार्यक्रम दरबारमार्गस्थित होटल याक एण्ड यतीमा जारी रहेको प्रचण्डको निजी सचिवालयले जनाएको छ। छलफलमा अध्यक्षद्वय पुष्पकमल दाहाल 'प्रचण्ड', माधव कुमार नेपाल, नारायणकाजी श्रेष्ठ, घनश्याम भुसाल, योगेश भट्टराई, जनार्दन शर्मालगायतका नेताहरु सहभागी छन् । प्रतिनिधिसभा विघटनपछिको राजनीतिक अवस्था, संसद विघटनविरुद्ध पार्टीले चालेको कदम र सम्पादकहरुको भूमिकाबारे छलफल गर्न अन्तरक्रिया कार्यक्रम आयोजना गरेको हो। प्रधानमन्त्री केपी ओलीले संसद विघटन गरेपछि नेकपा दुई खेमा भएको छ। एक पक्षको नेतृत्व प्रचण्डले गरेका छन् भने अर्को पक्षको नेतृत्व प्रधानमन्त्री केपी ओलीले लिएका छन्। प्रधानमन्त्री ओलीले संविधानविपरित प्रतिनिधिसभा भंग भरेको भन्दै प्रचण्डनेपाल समूह आन्दोलित छ। संसद विघटनविरुद्ध सर्वोच्च अदालतमा दर्जन बढी रिट परेका छन्। अदालतको संवैधानिक इजलासमा आइतबारदेखि रिटमाथि बहस सुरु भएको छ।"
वैकल्पिक सरकारबारे चासो,"काठमाडौं : प्रधानन्यायाधीश चोलेन्द्रशमशेर राणाले प्रतिनिधिसभा विघटन अस्वीकार गर्दा संविधानको धारा ७६ को उपधारा १ बमोजिमको सरकार बन्न सक्ने नसक्ने विषयमा रिट निवेदकका कानुन व्यवसायीलाई प्रश्न सोधेका छन्। संविधानको उक्त धारामा राष्ट्रपतिले प्रतिनिधिसभामा बहुमत प्राप्त संसदीय दलको नेतालाई प्रधानमन्त्री नियुक्त गर्ने र निजको अध्यक्षतामा मन्त्रिपरिषद् गठन हुने व्यवस्था छ। संसद् पुनस्र्थापनाको मागसहित दायर भएका रिट निवेदनको पक्षमा बहस गर्ने कानुनव्यवसायीसँग प्रधानन्यायाधीश राणाले यस्तो जिज्ञासा राखेका हुन्। संविधानको धारा ७६ को उपधारा १ अनुसार सरकार बन्ने अवस्था रहेसम्म उपधारा २, ३ वा ५ अनुसार सरकार गठनको बाटो खुल्छ वा खुल्दैन ?, संवैधानिक इजलासबाट राणाको प्रश्न थियो। संसद्मा ठूलो दल नेकपामा विभाजन नभएको, संसदीय दलको नेताविरुद्ध अविश्वासको प्रस्तावसमेत नआएको, सत्तारूढ दलको १ सय ३८ जनाभन्दा बढी सांसद रहेको अवस्थामा संसद् विघटन भएको अवस्था दर्शाउँदै राणाले अर्को सरकार गठनको विकल्पबारे जिज्ञासा राखेका थिए। जवाफमा रिट निवेदकका कानुनव्यवसायीले संसद्बाटै अर्को प्रधानमन्त्री जन्मिन सक्ने विकल्प रहँदासम्म २०७२ सालको संविधानले संसद् विघटनको परिकल्पना नगरेको जिकिर गरेका छन्। वरिष्ठ अधिवक्ता डाचन्द्रकान्त ज्ञवालीले २०४७ सालको संविधानले संसद् विघटनका लागि प्रधानमन्त्रीलाई विशेषाधिकार दिँदा असफल भएको दृष्टान्त सुनाए। त्यही भएर २०७२ सालको संविधानमा सुधार गरिएको हो, ज्ञवालीले भने, यो संविधानको कुनै धाराले संसद्मा बहुमत प्राप्त प्रधानमन्त्रीलाई विघटनको अधिकार दिएको अवस्था छैन। अर्का अधिवक्ता डा रुद्र शर्माले पनि २०४७ सालको संविधानको धारा ५३ (४) मा संसद् विघटनका लागि प्रधानमन्त्रीको अधिकार स्पष्ट रहे पनि अहिलेको संविधानमा नभएको जिकिर गरे। शर्माले भने, तर अदालतले संसद् पुनःस्थापना नगर्दा सडकबाट पुनःस्थापना भएको दृष्टान्त छ। यही मनसायका साथ संविधान निर्माताले प्रधानमन्त्रीलाई संसद् विघटनको विशेषाधिकार दिन हुन्न भनेर अहिलेको व्यवस्था राखिएको हो।"
नेपालमा गणित सम्मेलन गर्ने तयारी,"काठमाडौं : अमेरिकामा नेपाली गणितज्ञहरुको छाता संगठन एसोसिएसन अफ नेप्लिज म्याथम्याटीसियनस् इन अमेरिका (एएनएमए) को अध्यक्षमा डाकेदार नेपाल निर्वाचित भएका छन्। एएनएमएको छैटौं साधारण सभाले डा नेपालको अध्यक्षतामा आगामी दुई वर्षे कार्यकालको निम्ति ११ सदस्सिय कार्यसमिति गठन चयन गरेको हो। कार्यसमितिमा डा राम काफ्ले (उपाध्यक्ष), सुवास आचार्य (उपाध्यक्ष), डा अशोक अर्याल (सचिव), डा ईश्वरी कुँवर (कोषाध्यक्ष) निर्वाचित भएका छन् भने अर्चना तिम्सिना, डा बसन्ती पौड्याल, डा बुद्धिराज पन्थ, डा जनक जोशी, डा मिलन बिमली र डाकिरण मैनाली सदस्यमा निर्वाचित भएका छन्। नव निर्वाचित अध्यक्ष डा नेपालले आगामी दुई वर्षको कार्यकालमा अमेरिकामा बसेका नेपाली गणितज्ञहरुको बीचमा सम्पर्क र सहकार्यलाई निरन्तरता दिँदै संस्थाले विगतमा गर्दै आएका गतिविधीहरुलाई अझै परिस्कृत गर्ने, र उहाँहरु बीचमा अझै धेरै सहकार्य गर्न सकिने वातावरण बनाउन लागि पर्ने बताए। गणित, तथ्यांकशास्त्र, र गणित शिक्षा जस्ता विषयहरुमा वहाँहरुसँग भएका अनुसन्धान र अध्यापनका ज्ञान र सीपहरु आदान प्रदान गरेर नेपालमा ती बिषयहरुको अध्ययन, अध्यापन र अनुसन्धानलाई अझै उपयोगी र गुणस्तरीय बनाउनमा सहयोगी भूमिका खेल्न आफ्नो टीम लागि पर्ने नवनियुक्त अध्यक्ष डा नेपालको बताए। यसका लागि नेपाल गणित समाज लगायत देशका विभिन्न विश्वविद्यालयका सम्बन्धित शैक्षिक विभागहरुसँग सम्पर्क, समन्वय र थप सहकार्य गर्ने पनि बताए। नेपाल र नेपालबाहिर रहेका नेपाली गणितज्ञहरुबीच गणित विषयको अध्ययन, अनुसन्धान र अध्यापनको लागि सहकार्य गर्दै नेपालमा गणित शिक्षाको स्त्तरोन्नतिको लागि काम गर्ने उद्देश्यका साथ सन् २०१० मा स्थापना भएको यस संस्थाले स्थापनाकाल देखि नै नेपालमा गणितका कार्यशाला, गोष्ठी र अन्तराष्ट्रिय सम्मेलन गर्दै आएको छ। सन् २०२२ को मे महिनामा संस्थाले नेपाल गणित समाजलगायत त्रिभुवन विश्वविद्यालय र काठमाडौँ विश्वविद्यालयका गणित र गणित शिक्षा विभागको सहकार्यमा दश दिने कार्यशाला सहित ती विषय सम्बन्धि चार दिने बृहत अन्तराष्ट्रिय सम्मेलनको आयोजना गर्न गइरहेको अध्यक्ष नेपालले जानकारी दिए। पोखरामा हुन गइरहेको उक्त सम्मेलनमा गणितका विभिन्न बिषयका छ जना विश्वविख्यात अनुसन्धानकर्ताहरुले प्रवचन दिने र अन्य विभिन्न मुलुकका ३०० को हाराहारीमा गणितका अध्येता, अध्यापक र अनुसन्धानकर्ताहरु जम्मा भएर आफ्ना अनुसन्धान प्रस्तुत गर्ने विश्वास संस्थाका निवर्तमान अध्यक्ष डा केशव पोख्रेलको छ। सम्मेलनका सह संयोजक डा गोकर्ण अर्यालले उक्त सम्मेलनले नेपालमा रहेका गणित सम्बन्धि विषयहरुमा प्राध्यापन र अनुसन्धान गर्ने व्यक्तिहरुलाई थप हौसला दिनुका साथै नेपालको पर्यटन प्रवर्द्धनमा पनि ठूलो सहयोग पुर्याउने बताए।"
कृषक ठगी गर्ने समूहको मुख्य योजनाकार पक्राउ,"संखुवासभा : उन्नत जातको गाई पालन तथा चिस्यान केन्द्र स्थापना गर्ने भन्दै कृषकबाट रकम असुली गर्ने मुख्य योजनाकार पक्राउ परेका छन् । कृषक ठगीमा संलग्न योजनाकार धनकुटा छथर गाउँपालिका६ का ३३ वर्षीय रमेश भन्ने नरेन्द्र थापालाई नेपालगंजबाट पक्राउ गरी संखुवासभा ल्याइएको प्रहरीले जनाएको छ। नक्कली कम्पनी स्थापना गरी थापाले कृषकबाट २० लाख भन्दा बढी रकम असुलेको इलाका प्रहरी कार्यालय चैनपुरका प्रमुख प्रहरी निरीक्षक योगराज खतिवडाले जानकारी दिए । फरार रहेका मुख्य योजनाकार थापालाई चैनपुर प्रहरीले वडा प्रहरी कार्यालय नेपालगंज बांकेको सहयोगमा नेपालगंजबाट पक्राउ गरेको हो । जिल्लाको चैनपुर गरपालिका३ र ४ का विभिन्न कृषकसँग गाईपालन, दूध चिस्यान केन्द्र स्थापना र कम्पनी शेयर सदस्यताबाट थापासहितको समूहले कृषकबाट रकम असुली गरी गरेका थिए । २०७४ चैत्र देखि विभन्न समयमा उनिहरुले कृषकमार्फत रकम उठाउँदै आएको प्रहरी निरीक्षक खतिवडाले जानकारी दिए । नाफामुखि भन्दै नक्कली कम्पनी पोखरी ग्रुप अफ कम्पनी प्रालिको नामबाट थापाको समूहले कृषकबाट रकम असुली गरेको थियो । उनीहरुले उन्नत जातको गाई पालन कृषकबाट अग्रिम पेस्कीबापत १० प्रतिशतका दरले ४ लाख १० हजार रुपैयाँ, दुग्ध चिस्यान तथा डेरी सञ्चालन गर्न भनि १४ लाख ४५ हजार रुपयाँ उठाएको चैनपुरका प्रहरी निरीक्षक खतिवडाले जानकारी दिए । त्यसैगरी कम्पनीको शेयर सदस्यता भन्दै विभन्न कृषकबाट १ लाख ५५ हजार रुपौयाँ लिएको खुलेको छ । ठगीमा संलग्न रहेका चैनपुर३ का ५६ वर्षीय चन्द्रबहादुर आलेमगर, चैनपुर४का ३६ वर्षीय मिलन भनिने सुरेन्द्र राईलाई प्रहरी माघ २ मा पक्राउ गरी सकेको छ । घटनामा संलग्नलाई पक्राउ गरी घटनाका सम्बन्धमा थप अनुसन्धान भइरहेको प्रहरी निरीक्षक खतिवडाले जानकारी दिए । खतिवडाले भने, 'निजहरुबाट अन्य व्यक्तिहरु पनि ठगीएको हुनसक्ने अनुमान गरिएको छ ।' उनीहरुबाट ठगिएको भन्दै आउने क्रम जारी गरेको बताए । ठगीमा संलग्नहरुले पोखरी ग्रुप अफ कम्पनी प्राली नामको नक्कली कम्पनी स्थापना गरी तीनैजना सञ्चालक भइ राष्ट्रिय बाणिज्य बैँक चैनपुरमा संयुक्त खाता समेत सञ्चालन गरेका थिए । कम्पनीमा कर्मचारी समेत नियुक्त गरी कृषकका घरघरमा गएर कृषक बाट विभन्न शिर्षकमा उनीहरुले रकम उठाएको प्रहरीले जनाएको छ । साउदी अरेबियाको अलडाना भिजन कम्पनीको ५० प्रतिशत अनुदान र कृषकको ५० प्रतिशत लागानिमा भारतको पञ्जाबमा उन्नतजातको गाई ल्याउने भन्दै कृषक बाट उनीहरुले रकम उठाएका थिए । गाई ल्याएपछि दुग्ध चिस्यान केन्द्र स्थापनाका लागि समेत उनीहरुले कृषकबाट रकम असुली गरका थिए । त्यसैगरी चैनपुरको पोखरी बजार नजीकै मिनिरल वाटरको फ्याक्ट्री खोल्न सेयर सदस्यसँग उनीहरुले रकम असुली गरेको प्रहरीले जनाएको छ ।"
दक्षिण कोरियाका नेपालीलाई कोरोनाको खोप निःशुल्क,"सउल : दक्षिण कोरिया सरकारले कोरोनाविरुद्धको खोप दक्षिण कोरियामा बसोबास गर्ने स्वदेशी तथा विदेशी सबैलाई निःशुल्करूपमा प्रदान गर्ने भएको छ। दक्षिण कोरिया रोग नियन्त्रण तथा रोकथाम विभागका प्रमुख जुङ्ग इयुन क्युङले सोमबार आयोजित पत्रकार सम्मेलनमा कोभिड१९ विरुद्वको खोप कोरियामा रहने सम्पूर्ण स्वदेशी तथा विदेशी नागरिकलाई निःशुल्क प्रदान गर्ने बताए। यसअघि आफ्ना स्वदेशी नागरिकलाई मात्र निःशुल्क प्रदान गर्ने बताए पनि नयाँ निर्णय गर्दै विदेशीलाई पनि उक्त खोप निःशुल्क दिने भएको हो। यससँगै यहाँ रहेका ५० हजारभन्दा बढी नेपालीले पनि उक्त खोप निःशुल्क प्राप्त गर्न सक्नेछन्। आगामी महिनादेखि सञ्चालन गर्ने भनिएको उक्त खोपको पहिलो प्राथमिकतामा अग्रमोर्चामा रहने स्वास्थ्यकर्मी, स्वयंसेवक पर्नेछन्। त्यसपछि प्राथमिकताअनुसार वृद्ध, बालबालिका, अशक्त, अपाङ्गता भएका व्यक्ति हुँदै सबैलाई वितरण गरिनेछ। यद्यपि अवैधानिक तवरले बस्ने तथा स्वास्थ बीमा नभएका विदेशी नागरिकलाई भने उक्त खोप निःशुल्क दिने वा नदिने भन्नेबारेमा भने कोरिया सरकार मौन छ। कोरियामा अवैधानिक तवरले बस्नेहरूको सङख्या पनि ठूलै हुनसक्ने अनुमान छ। दक्षिण कोरियामा पछिल्लो समय कोरोनाको नयाँ प्रजाति पनि पुष्टि हुनुका साथै सङ्क्रमण तीव्ररुपले फैलिएको छ। केही सातादेखि दैनिक एक हजारभन्दा बढी नयाँ सङ्क्रमित थपिने क्रम देखिएको थियो तर यो साता भने दैनिक सङ्क्रमितको सङ्ख्या ४०० भन्दा तल झरेको छ। सरकारले सङ्क्रमण थप फैलिन नदिन सामाजिक दूरी कायम राख्दै सार्वजनिकस्थलमा चार जनाभन्दा धेरै भेला हुन बन्देज गरेको छ।"
तराईमा हुस्सु र उच्च हिमाली भूभागमा हल्का हिमपातको सम्भावना,"काठमाडौं : नेपालको पूर्वी भूभागमा उत्तरी बंगलादेश र आसपासमा बनेको न्युन चापीय प्रणालीको सामान्य प्रभाव रहेको जल तथा मौसम विज्ञान विभागले जनाएको छ। विभागको मौसम पूर्वानुमान महाशाखाका अनुसार आज तराईका अधिकांश स्थानमा हुस्सु र उच्च हिमाली भूभागमा हल्का हिमपातको सम्भावना रहेको छ। हाल प्रदेश नं १ को पहाडी भूभागमा आंशिकदेखि सामान्य बदली रहेको छ साथै देशका पहाडी भूभागका केहि स्थानहरुमा र तराईका अधिकांश स्थानहरुमा हुस्सुकुईरो लागि रहेको महाशाखाले जनाएको छ। बुधबार प्रदेश नं १, बागमती र गण्डकी प्रदेशमा आंशिकदेखि सामान्य बदली रही देशका बाँकि भूभागहरुमा मौसम सामान्यतया सफा रहनेछ। प्रदेश नं १ का पहाडी भूभागका एक वा दूई स्थानहरुमा हल्का वर्षाको सम्भावना रहेको छ । प्रदेश नं १, बागमती र गण्डकी प्रदेशका उच्च हिमाली भूभागका एक वा दूई स्थानहरुमा हल्का हिमपातको सम्भावना रहेको छ । बिहीबार प्रदेश नं १, प्रदेश नं २, बागमती, लुम्बिनी र गण्डकी प्रदेशमा आंशिकदेखि सामान्य बदली रही देशका बाँकि भूभागहरुमा मौसम सामान्यतया सफा रहनेछ। शुक्रबार दिउँसो प्रदेश नं १, बागमती, लुम्बिनी, सुदुरपश्चिम र गण्डकी प्रदेशमा आंशिक बदली रही देशका बाँकि भूभागहरुमा मौसम सामान्यतया सफा रहनेछ। राती सुदुरपश्चिम, कर्णाली र गण्डकी प्रदेशमा आंशिकदेखि सामान्य बदली रही देशका बाँकि भूभागहरुमा मौसम सामान्यतया सफा रहनेछ। देशको उच्च हिमाली भूभागमा हल्का हिमपात र विभिन्न भूभागहरुमा आकाशमा बादललागे सँगै राम्रोसँग घाम नालाग्दा दिउँसोको तापक्रममा हल्का गिरावट आउने छ।"
खाने तेलको मूल्य बढाउने दुई उद्योगलाई कारवाही,"काठमाडौं :वाणिज्य, आपूर्ति तथा उपभोक्ता हित संरक्षण विभागले खाने तेलको मूल्य बढाउने दुई उद्योगलाई कारवाही गरेको छ । केही दिनयता बजारमा खाने तेलको मूल्यमा अस्वभाविक रुपमा वृद्धि भएको गुनासो आएपछि विभागले बजार अनुगमनलाई तीव्रता दिएको छ । विभिन्न जिल्लामा सञ्चालन भएको तेल उद्योगको अुनगमनका क्रममा मङ्गलबार बारामा सञ्चालित दुई उद्योगले मूल्य बढाएको भेटेपछि कारवाहीस्वरुप जरिवाना गरिएको जनाइएको छ । विभागका निर्देशक एवं सूचना अधिकारी शिवराज सेढाइँ बजार अनुगमका क्रममा उत्पादन लागतको अनुपातमा बढी मूल्य लिएको भेटिएपछि कारवाही गरिएको बताउनुहुन्छ । उनका अनुसार बारामा रहेको अन्नपूर्ण भेजिटेवल प्रालि र महालक्ष्मी सोल्भेन्ट एण्ड रिफाइनरी प्रालिलाई उपभोक्ता संरक्षण ऐन, २०७५ अनुसार कारवाहीस्वरुप रु तीनतीन लाख जरिवाना गरिएको हो । पछिल्लो समय बजारमा खाने तेलको मूल्य अस्वभाविक रुपमा वृद्धि भएको छ । तीन महिनाअघिको तुलनामा हाल तोरीको तेलको मूल्य प्रतिलिटर ४०, सनफ्लावर तेल प्रतिलिटर रु ४० र भटमासको तेल लिटरमा २० भन्दा बढीले मूल्य बढाइएको छ । अनुगमनका क्रममा अस्वभाविक रुपमा बढाइएको खाने तेलको मूल्यवृद्धि सच्याउन निर्देशन दिइएको छ भने निर्देशनका पालना नगरे कानूनअनुसार थप कारवाही हुने जनाइएको छ । मागअनुसार स्वदेशी उत्पादनले नपुग्ने र अन्तर्राष्ट्रिय बजारमा निर्भर हुनुपर्दा पछिल्लो समय खाने तेलको मूल्यमा वृद्धि भएको व्यवसायी बताउँछन्।रासस"
व्यवस्थापन समिति सदस्य छनोटमा आम निर्वाचनको झल्को !,"सिरहा : बिहानैदेखि थुरथुर काम्ने चिसोमा महिला र पुरुष लाइनबद्ध भएर उभिएका थिए। उम्मेदवार मत माग्दै थिए। केही व्यक्ति उनीहरुको नाम मिलाउँदै थिए। नामावली अनुसार नाम मिलेका विद्यालयमा छिर्दै गए। सुरक्षाकर्मीले भीड व्यवस्थित गर्दै थिए। दृष्यमा आम निर्वाचनको झल्को देखिन्थ्यो। तर, आम निर्वाचन होइन, सिरहाको कल्याणपुर नगरपालिका ११ स्थित रामदुलारी माध्यमिक विद्यालयको व्ययस्थापन समिति छनोटकै लागि मतदान हुँदै थियो। ७ वर्षदेखि विद्यालय समितिबिहीन थियो। सात वर्षसम्म पटकपटक समिति गठनका लागि अभिभावक भेला बोलाइयो तर, चरम राजनीतिका कारण समिति गठन हुन सकेन। स्थानीय राजनीतिक दलले आआफ्नो दाबी गर्थे। बैठक निष्कर्षबिहिन बन्न पुग्थ्यो। समिति नहुँदा विद्यालयको अवस्था खस्किदैँ गएको थियो। धेरै मेहनतपछि राजनीतिक दलकै दबाबमा व्यवस्थापन समिति बनाउन निर्वाचन गराउनुपरेको प्रधानाध्यापक लालदेव साहले सुनाए। चुनाव गराउन नगरपालिकाबाट पनि कर्मचारी खटिएका थिए। बुधबार ४ सदस्यका लागि भएको निर्वाचनमा निर्वाचन राजनीतिक दलका स्थानीय नेताले प्यानल बनाएर प्रतिस्पर्धामा उत्रेका छन्। गत पुस १२ गतेदेखि निर्वाचन प्रक्रिया सुरु गरिएको थियो। प्रावधान अनुसार निर्वाचित भएका सदस्य, मनोनित सदस्य, शिक्षक प्रतिनिधि, वडाअध्यक्षसहितले एकजनालाई पछि अध्यक्ष छनोट गर्नेछ। जनता समाजवादी पार्टी (जसपा), नेपाली कांग्रेस, नेपाल कम्युनिस्ट पार्टी (नेकपा)बाट नेताहरुले ४ सदस्यका लागि १३ जनाले उम्मेदवारी दिएका छन्। जसपाबाट शत्रुधन यादव, कांग्रेसबाट राजकिशोर साह, नेकपाबाट किशोरी मण्डल र नथुनी यादवले प्यानल बनाएर उम्मेदवार भएका छन्। स्थानीयका अनुसार नेकपामा यहाँ दुईवटा समुहमा विभाजन भएका छन्। एउटामा किशोरी र अर्को समुहलाई नथुनीले नेतृत्व गरिरहेका छन्। यसैगरी राजकिशोर साह जसपाकै थिए। उनलाई पार्टीले सदस्यमा समर्थन नगरेपछि कांगे्रसको समर्थनमा उम्मेदवार भएका छन्। मतदानस्थलमा पनि उम्मेदवारले मत खसाल्न आउने अभिभावकलाई आफूतिर प्रभावित गर्न खाजा खुवाएका थिए। ९९५ जना अभिभावकमध्येबाट ६९२ जनाले साँझसम्ममा मतदान गरेको प्रअ साहले जानकारी दिए। निर्वाचन गराउन विद्यालयको १ लाख रुपैयाँ भन्दा बढी खर्च भएको उनले बताए। निर्वाचित भएपछि विद्यालयमा सुधार ल्याउने उम्मेदवारले बताएका छन्। उम्मेदवारले गाउँगाउँमा पुगेर अभिभावकसँग मत माग्न पैसाको पनि चलखेल गरेको स्थानीय संजय महराको आरोप छ। हप्तौँ अगाडिदेखि निर्वाचन जस्तै चहलपहल अभिभावक समक्ष नेताहरुले गरिरेहका थिए, उनले भने,राजनीतिकै कारण विद्यालय चौपट भएको छ। तर पनि नेताहरु राजनीति अखडा बनाउन छोडेका छैनन्। समितिका अध्यक्ष भए विद्यालयमा आर्थिक चलखेल गर्न पाउने लोभले यस्तो अवस्था देखिएको उनले सुनाए। अभिभावक मात्रै भेलामा बस्दा सर्वसम्मतीबाटै निकास आउथ्यो तर, नेताहरुले दबाब बढाउन थालेपछि सहमति भएनन्,एक अभिभावकले भने,गरिब पढ्ने विद्यालयमा राजनीतिले कहिले नछोड्ने भयो। उनका अनुसार नेताहरुले आफ्नो छोराछोरी बाहिर राखेर यहाँ राजनीति गरिरहेका छ।"
केयुको उपकुलपतिमा प्राडा भोला थापा नियुक्त,"काठमाडौं : काठमाडौं विश्वविद्यालयको उपकुलपतिमा प्राडा भोला थापा नियुक्त भएका छन्। विश्वविद्यालयका कुलपति एवं प्रधानमन्त्री केपी शर्मा ओलीले बुधबार उहाँलाई उपकुलपति नियुक्त गरेका हुन्। शिक्षामन्त्री एवं विश्वविद्यालयका सहकुलपति कृष्णगोपाल श्रेष्ठको अध्यक्षतामा गठित तीन सदस्यीय सर्च कमिटीले गरेको सिफारिसको आधारमा उनलाई उपकुलपति नियुक्त गरेको हो। उपकुलपति छनोट गर्न गठित समितिले डा रामकण्ठ मकाजू, प्रा डा भोला थापा र प्रा डा बालचन्द्र लुइँटेलको नाम सिफारिस गरेको थियो। सर्च कमिटीमा मन्त्री श्रेष्ठ, पूर्वसभामुख दमननाथ ढुंगाना र पूर्वउपकुलपति सुरेशराज शर्मा रहेका छन्। काठमाडौं विश्वविद्यालय स्थापना भएदेखि सो विश्वविद्यालयमा प्रध्यापन पेशा गर्दै आएका प्राडा थापाले सो विश्वविद्यालयमा २७ वर्ष काम गरेका हुन्। नवनियुक्त थापा ९ वर्ष डीन र ५ वर्ष रजिष्ट्रार भएका थिए। पेशामा मेकानिकल इन्जिनियर उपकुलपति प्राडा थापाले नर्वेमा नेपालको हाइड्रोपावर डेभलपमेन्टमा विद्यावारिधी गरेका छन्। उपकुलपति नियुक्ति भएपछि थापा विश्वविद्यालयका सहकुलपति एवं शिक्षा, विज्ञान तथा प्रविधि मन्त्री श्रेष्ठलाई भेट गर्न मन्त्रालयले पुगेका थिए। सो क्रममा उनले विश्वविद्यालयको शैक्षिक उन्नयनमा आफू लागि पर्ने बताए। उनले हाल देखिएका समस्या समाधान गर्न आफू हर सम्भव लागि पर्ने बताउँदै आफू पूर्व उपकुलपति, प्राध्यापक संघ लगायतसँग सहकार्य गरी अघि बढ्ने उल्लेख गरे।"
कंक्रिटको कमलपोखरी,"काठमाडौं : जीवनको आधारभूत वस्तु माटो र पानीसँग हाम्रो आत्मीयता छ। यसलाई बचाऊ, पूर्व मिस नेपाल शृंखला खतिवडाले बोकेको कागजमा लेखिएको थियो। उनी मंगलबार काठमाडौँ महानगरपालिकाको गेटअगाडि भेटिइन्। कुनै पनि बहानामा सरकारले सम्पदा र पुरातात्त्विक सम्पत्ति मास्न नहुने खतिवडाको जोड छ। उनले महानगरपालिकाले कमलपोखरीमा सिमेन्टको कमलको फूल फुलाउन अग्रसर भएकोमा आलोचना गरिन्। कमलपोखरी संरक्षण गर्ने क्रममा त्यहाँको ऐतिहासिक स्वरूप भत्काएपछि काठमाडौँ महानगरपालिका विवादमा तानिएको छ। कमलपोखरी नेपालकै ऐतिहासिक महत्त्वको सम्पदा हो। कुनै बेला विभिन्न प्रजातिका कमल फुलेर ढकमक्क हुने पोखरी पछिल्लो समय अतिक्रमणको चपेटामा परेको थियो। यो पोखरीको संरक्षण गर्न भन्दै महानगरले गत वर्षको असारदेखि निर्माण कार्य सुरु गरेको छ। ९ करोड ४६ लाख ९९ हजार रुपैयाँको लागतमा महानगरले पोखरी निर्माण गर्ने योजना बनाएको छ। पोखरीको प्राचीन स्वरूप फेर्ने, ब्याडमिन्टन तथा बास्केटबल खेल्ने ठाउँ, मण्डप, व्यायाम गर्ने स्थान, पोखरीको बीचमा जाने कृत्रिम पुल बनाउने महागरको योजना छ। सिमेन्टको कमल फूल, पानीको फोहोरालगायतका संरचना बनाउन धमाधम काम चलिरहेको छ। सोमबार राति पोखरीभित्र डोजरले खनिरहेको र माटो ओसारिरहेको देखेपछि संरक्षणकर्मी, अभियन्ता र संस्कृतिकर्मीले विरोध गरे। राति नै पोखरी परिसर पुगेर उनीहरूले डोजरलाई अवरोध गरे। पोखरी जोगाउन सुरुदेखि नै जुटेका नरेन्द्र मानन्धर, मिलन राई, गणपतिलाल श्रेष्ठ, विनोद देउजा ठकुरी, चेतन बुढाथोकीलगायत सोमबार राति त्यहाँ पुगे। यो कार्यको विरोधमा मंगलबार काठमाडौँ महानगरपालिका परिसरमा अभियन्ताहरूले सांकेतिक विरोध प्रदर्शन गरेका हुन्। हातहातमा प्लेकार्ड बोकेका उनीहरूले महानगरमा ज्ञापनपत्र बुझाए। उनीहरू भन्दै थिए, डियर मेयर, सिमेन्ट र डन्डीको कमल चाहिँदैन, प्रकृतिको दोहन बन्द गर, दुर्लभ सिमसारको संरक्षण गर। रानीपोखरीबाट पाठ नसिकेकोमा हामी लज्जित छौं। सोमबार पुरातत्त्व विभागले काठमाडौँ महानगरपालिकालाई पोखरीको ऐतिहासिक र पर्यावरणीय असर पर्ने निर्माणकार्य तत्काल रोक्न पत्राचार गरेको थियो। जनहित संरक्षण मञ्चको तर्फबाट विभागमा निवेदन आएपछि विभागले महानगरको ध्यानाकर्षण गराएको हो। काठमाडौँ महानगरका पूर्वाधार विभाग प्रमुख रामबहादुर थापाले भने पुरातत्त्वको पत्र महानगरमा नआएको बताए। उनले भने, हामीलाई पत्र आएको छैन, खै कसले कता पठायो त्यो थाहा भएन। मिडियाका लागि पत्र काटिएको हो कि ? थापाले कमलपोखरीको पुरानो शैली नभत्काई पुरानै स्वरूपमा संरक्षण गर्न लागेको बताए। राति डोजर चलाइएको प्रसंगबारे जिज्ञासा राख्दा उनले भने, डोजर भन्नासाथ विध्वंस गर्ने साधन मात्रै हैन, समयमै काम सक्न मात्रै डोजर प्रयोग गरिएको हो। कमलपोखरीलाई संरक्षण गरेर कुनै अपराध नगरेको बताउँदै उनले कमलपोखरीमा भएका अनावश्यक संरचना हटाइ पुरानै स्वरुपमा निर्माण सम्पन्न गरिने जानकारी समेत दिए। अभियन्ता आलोक सिद्धि तुलाधरले महानगरले भूमाफिया लगाएर कमलपोखरीलाई क्रंकिटको पोखरी बनाउन लागेको आरोप लगाए। 'सम्पदाको विनास हेर्न सकिंदैन। काठमाडौं सहर ऐतिहासिक, धार्मिक र सांस्कृतिक महत्वको छ । जसरी पुर्खाले हाम्रा लागि यति सुन्दर सम्पदा निर्माण गरिदिए, सोहि अनुरुपमा जोगाउनु हाम्रो दायित्व हो', उनी भन्छन्, 'पोखरीको आकार पनि सानो बनाइएको छ। सिमेन्टका संरचना ठड्याइएको छ। रानीपोखरीमा त्यति धेरै विवाद भैसकेर पनि महानगर सुध्रिएन।' रातारात डोजर चलाएर त्यहाँको कालो माटो गायव बनाउनुले महानगरको नियत नै खराब देखिएको उनले बताए। तुलाधरका अनुसार पुरातत्त्वले भनेको नमान्ने, पत्र नै दर्ता नगर्ने र आलटाल गर्ने महानगरको पुरानो चरित्र हो। पत्र नै आएन भन्ने सरासर झुट हो। महानगरले पौडी पोखरी बनाउन लागेको रानीपोखरी संस्कृतिकर्मी र अभियन्ताले गर्दा नै पुरानो शैलीमा निर्माण सम्पन्न हुन सफल भएको बताउँदै उनले कमलपोखरीलाई पनि विनास हुनबाट जोगाउन लागिपर्ने बताए। अर्का अभियन्ता गणपति लाल श्रेष्ठ गत राती नै आफूहरु कमलपोखरी पुगेको बताउँदै भन्छन्, 'हामी जाँदा धमाधम डोजरले खनिरहेको थियो। पोखरी भित्रको कालो माटो बुढानिलकण्ठ लैजान लागिएको थियो। पुरातत्त्वले पत्र काट्दा काट्दै कुन आधारमा रातमा डोजर चलाइयो ?'"
बागलुङको अठार घरमा तोडफोड र चोरी,"बागलुङ : बागलुङ जिल्लाको गलकोटमा चोरीका घटनामा वृद्धि भएका छन्। गलकोट नगरपालिकामा पछिल्लो केही दिनयता १८ घरमा तोडफोट तथा चोरी भएको छ। गलकोट नगरपालिका१, २ र ५ का विभिन्न बस्तीका घरमा चोरी तथा तोडफोड भएको स्थानीयले बताएका छन्। शनिबार राति गलकोट नगरपालिकाका नगरप्रमुख भरत शर्मा गैरेको घरसहित खिनाराम गैरे, नारायण गैरे, चित्रवन गैरे, मोतिलाल गैरे र ताराप्रसाद गैरेको घर तोडफोड भएको थियो भने त्यसको अघिल्लो दिन थान तथा भुङ्गानीमा चोरी भएको थियो। नगरप्रमुख गैरेको घरबाट १० हजार नगद, सुनको जन्तर र औँठीसमेत चोरी भएको जिल्ला प्रहरी कार्यालयले जनाएको छ। ईलाका प्रहरी कार्यालय हरिचौरका प्रमुख प्रहरी निरीक्षक अर्जुन बम मल्लका अनुसार धेरैजासो खाली भएका घरमा तोडफोड र चोरी भएको हो। वडा५ का रमेश थापाको घरबाट आइतबार राति ४० हजार चोरी भएको छ। राति कति बेला चोरी भयो भन्ने एकिन नभएको थापा बताउँछन्। घरको दोस्रो तलामा बसे पनि भूइँतलामा चोरी भएकाले त्रासको अवस्था सिर्जना भएको उनले बताए। आइतबार राति नै वडा५ कै हरिचौरस्थित गलकोट बचत तथा ऋण सहकारी संस्था लिमिटेड सहित आठ घरमा चोरी र तोडफोड भएको सहकारी संस्थाका अध्यक्ष गणेश खत्रीले जानकारी दिए। सहकारीको चाबी फोरेर भित्र पस्न खोजेको तर सटरको लक खोल्न नसकेपछि त्यहाँबाट भागेको सिसी क्यामेरको फुटेजमा देखिएको अध्यक्ष खत्रीले बताए। आइतबार राति एकदेखि दुई बजेको बीचमा तोडफोड गर्न थालेको अध्यक्ष खत्रीले बताए। सहकारीको सिसी टिभी फुटेजमा मुखमा माक्स लगाएको, फलामको डण्डी बोकेको एक जना व्यक्तिले तोडफोड गर्न खोजेको उनको भनाइ छ। खत्रीले प्रहरी चौकीकै नजिक दैनिकजसो चोरीका घटना बढ्नु सुरक्षा कमजोरी भएको गुनासो गरे। पछिल्लो समय दैनिकरुपमा भइरहेका तोडफोड र चोरी घटनाले सुरक्षामा केही प्रश्न र संशय स्वभाविकरुपमा उठेको इलाका प्रहरी कार्यालय गलकोटका प्रमुख मल्ल बताउँछन्। घटनाबारे प्रहरीले अनुसन्धान र सम्भावित तोडफोड र चोरीका घटना रोक्न नियमित गस्ती र निगरानीसमेत बढाएको प्रहरी निरीक्षक मल्लले बताए। बसाइसराईले खाली भएका घरमा तोडफोड र चोरी बढी भएकाले चोरीको विवरण सङ्कलनमा समस्या भएको प्रहरीको भनाइ हरेको छ।"
कलिला मनमा हिंसाको छाप,"जनकपुरधाम : चार वर्षीया सबिना खातुन पछिल्लो समय स्कुल जान थालेको दुई साता भयो। एलकेजीमा पढ्ने उनी पहिलाजस्तो रमाउँदिनन्। न घरमै खुसी देखिन्छिन्। उनी पहिला दिदी गुलाब साह खातुनको हात समातेर पढ्न जान्थिन्। दिदीसँगै टिफिन खाने र स्कुलमा खेल्ने गर्थिन्। तर, अहिले उनी एक्ली भएकी छन्। दिदी एक्कासि कहाँ हराइन् ? सबिनालाई बुझ्न गाह्रो छ। दिदीलाई कसैले मारेको हो भनेर उनले घरबाटै थाहासम्म पाएकी छन्। बर्दिबास१४ शुभम् बस्तीकी ६ वर्षीया गुलाब महोत्तरीको बर्दिबासस्थित एक स्कुलमा यूकेजीमा पढ्थिन्। उनी मंसिर ८ गते घरबाट चकलेट किन्न गएपछि फर्केर आइनन्। बेपत्ता भएको ३६ घण्टापछि मंसिर ९ गते मध्यरातमा उनको शव बोरामा राखेर फालेको अवस्थामा भेटिएको थियो। बलात्कारपछि गुलाबको हत्या भएको प्रहरी अनुसन्धानले देखाएको थियो। बालिका हत्या आरोपमा गौशाला५ का २५ वर्षीय अरुणकुमार साह पुर्पक्षका लागि थुनामा छन्। गुलाबमाथि भएको हिंसाको प्रभाव सबिनाको कलिलो मनमा परेको छ। हम्मर दिदीके टकला माइर देलकै। सबिनालाई दिदीबारे कसैले सोध्यो भने उनी आफ्नो तोतेबोलीमा यस्तो जवाफ फर्काउँछिन्। गुलाबको हत्यापछि घरमा निकै तनाव र दुःखको अवस्था थियो। त्यो सबैको असर सबिनामाथि परेको छ, बुवा सहिद आलमले भने । उनले भने, बेलाबेला रुन्छे। दिदी कहाँ गई भनेर प्रश्न गर्छे। हामीले के जवाफ दिनु उल्टै भक्कानिन्छौं। यस्ता जघन्य हिंसा र यातनाबाट कुनै एक जना मात्रै पीडित नभई थुप्रै कलिलो मनमा यसको छाप पर्ने गर्दछ। जनकपुरधाम उपमहानगरपालिका२१ कुर्थाका विनोद पञ्जियार र सुनिता पञ्जियारकी १० वर्षीया छोरी कञ्चन गाउँकै स्कुलमा कक्षा २ मा पढ्थिन्। साथीहरूसँग खेल्दै घरछेउकै चउरमा भैंसी चराउन गएका बेला बेपत्ता भइन्। बलात्कारपछि हत्या गरिएको अवस्थामा असार १२ गते उनको शव फेला पर्यो। कञ्चनको हत्या र बलात्कार आरोपमा ३२ वर्षीय दीपु सिंहलाई पक्राउ गरी पुर्पक्षका लागि जेलमा राखिएको छ। घटनापछि गाउँ नै शोकमग्न भयो। उस्तै शोक र दुःखमा कञ्चनका साथीहरू परेका छन्। १० वर्षीया शोभा साह कञ्चनका सबैभन्दा मिल्ने साथी थिइन्। उनीहरू दिनभरि सँगै हुन्थे। भैंंसी चराउन होस् कि विद्यालय जान वा पढ्न, सँगै जान्थे, कञ्चनकी आमा सुनिताले भनिन्, मेरी छोरीलाई पापीले मारेपछि अहिले टोलमै बच्चीहरू खेल्न छाडेका छन्। दिनभर कुदिराख्ने बच्चीहरू अहिले डराएका हुन्छन्। एकापसमा कञ्चनकै कुरा गर्छन्। शोभा त घटना भएदेखि नै विद्यालय गएकी छैनन्। प्रदेश २ मा पछिल्लो समय बढ्दै गएको हिंसा र जघन्य अपराधले बालबालिकाको सुरक्षा संवेदनशीलतालाई बढाएको छ। अर्कोतर्फ उनीहरूको शिक्षण सिकाइलाई पनि प्रभावित गरेको छ। बलात्कार र हत्याका घटनापछि कतिपय बालबालिका त विद्यालय जानै डराउने गरेका छन्। दूधे बालिकादेखि दृष्टिविहीनसम्म बलात्कृत मानवअधिकारको क्षेत्रमा काम गर्ने संघसंस्थाहरूबाट प्राप्त तथ्यांकअनुसार यस वर्ष प्रदेश २ मा बलात्कार, यौनदुव्र्यवहार, बालविवाह र बेचबिखनबाट २ सय २५ जना बालबालिका पीडित भएका छन्। जसमध्ये १ सय ३४ जना बलात्कृत भएका छन्। बलात्कृत हुनेमा साढे तीन र पाँच वर्षीयादेखि १४ वर्षीया सुस्त मनस्थितिकी बालिका र दृष्टिविहीनसम्म छन्। जघन्य अपराधका यस्ता घटनाले अभिभावक र परिवारका ज्येष्ठ सदस्यहरूलाई त आघात पुर्याएकै हुन्छ। ससाना बालबालिकालाई पनि मर्माहत बनाउँछ। यस्तोमा अभिभावकले बालबालिकाको सुरक्षाका लागि मनोबल अभिवृद्धि र प्रतिरोधात्मक क्षमता सिकाउनु अहिलेको आवश्यकता रहेको अधिवक्ता रेखा झाले बताइन्। अधिवक्ता झाले भनिन्, बालबालिकाहरू निकै जिज्ञासु स्वभावका हुन्छन्। झन् नकारात्मक कुराहरूले छिट्टै आकर्षित गर्छ। यस्तोमा बालबालिकाहरूलाई यस्ता सन्त्रासबाट जोगाउनु निकै आवश्यक छ। अधिकारकर्मी तथा पूर्वप्रहरी सुभद्रा आलेले बालबालिकाका लागि विद्यालयमा आत्मरक्षा तालिम सञ्चालन गर्नु आवश्यक रहेको बताइन्। हाम्रो समाजमा बालबालिकालाई प्राथमिकतामा राख्ने चलनै छैन। उनीहरूको पीडा खासै सुन्ने परिपाटी पनि छैन्, उनले भनिन्, जसले गर्दा यस्ता हिंसाका घटनाहरू भयो भने ठूलाबडाले आफ्ना कुरा साटासाट गरेर मन हलुको गर्छन्।"
३५ पत्रकारलाई लेखनवृत्ति पत्रकारिता सम्मान,"काठमाडौं : कोरोना सङ्क्रमणको उच्च जोखिम मोलेर चेतनामूलक समाचार सामग्री प्रवाह गरिरहेका ३५ पत्रकारलाई कोरोना सङ्क्रमणविरुद्ध लेखनवृत्ति पत्रकारिता सम्मान प्रदान गरिने भएको छ । अष्ट्रेलियामा बसोवास गरिरहेका नेपालीको साझा संस्था एनआरएनएको सहयोग एवं पत्रकार महासङ्घसँगको सहकार्यमा सो सम्मान प्रदान गरिने महासङ्घले जनाएको छ । कोरोना सक्रमणविरुद्ध आफूले प्रकाशनप्रसारण गरेका चेतनामूलक समाचार सामग्री पठाउन सूचित गरेबमोजिम प्राप्त २८५ समाचार सामग्रीमध्येबाट छनोटमा परेका ३५ पत्रकार लेखनवृत्ति सम्मानका लागि छनोट भएका हुन् । छनोटमा परेका समाचार सामग्रीको विषयवस्तु, खोज, प्रस्तुति, समाचारको सन्देश, भाषा तथा लेखनशैली एवं भौगोलिक, विधागत, समावेशीतासमेतका आधारमा ३५ जनालाई लेखनवृत्ति पत्रकारिता सम्मानका लागि छनोट समितिबाट छनोट गरिएको हो । छनोट भएका सबै पत्रकारलाई नगद १० हजारसहित सम्मानपत्रबाट सम्मानित गरिने छ । लेखनवृत्ति पत्रकारिता सम्मान अन्नपूर्ण पोस्ट्का सुदूरपश्चिम प्रदेश प्रमुख शिवराज भट्ट र कर्णालीका प्रदेश प्रमुख ललित बुढालेसमेत पाएका छन् । लेखनवृत्ति पत्रकारिता सम्मान पाउने पत्रकार १ ईश्वरी बराल थाहा सञ्चार नेटवर्क, काठमाडौं २ प्रकाश पन्त बीबीसी नेपाली सेवा, सुर्खेत ३ पूर्णचन्द्र घिमिरे रेडियो नेपाल, काठमाडौं ४ बिनु तिम्सिना नेपाल टेलिभिजन, मोरङ ५ इन्द्रप्रसाद पौडेल कान्तिपुर टेलिभिजन, कास्की ६ नरेन्द्र मानन्धर इमेज च्यानल, काठमाडौ प्रतिष्ठान ७ सिजर्ना बराल, हिमालय टिभी, अष्ट्रेलिया ८ बिज्जु महर्जन कान्तिपुर दैनिक, फोटो पत्रकार ९ दमन राई नागरिक दैनिक, खोटाङ १० फातिमा बानु कान्तिपुर दैनिक, काठमाडौं ११ जीवन लामा नेपाल समाचारपत्र दैनिक, दोलखा १२ लक्ष्मी बस्नेत हिमाल खबर पत्रिका, काठमाडौं १३ खेमराज वली, अनलाइन खबर, अष्ट्रेलिया १४ ललित बुढा, अन्नपूर्ण पाेस्ट्, सुर्खेत १५ नरहरी सापकोटा नागरिक दैनिक, गोरखा १६ शंकर धामी दार्चुला सन्देश दैनिक १७ सरोज ढुंगेल गोरखापत्र दैनिक, काठमाडौं १८ शिवराज भट्ट, अन्नपूर्ण पोस्ट्, कैलाली १९ राधेश्याम खतिवडा चितवन पोष्ट, चितवन २० चन्दमणि भट्टराई काठमाडौं अनलाइन २१ डुन्डुराज आचार्य न्यूज कारोबार अनलाइन, २२ धु्रव लम्साल राजधानी दैनिक, काठमाडौं २३ नमिन ढकाल लोक सन्देश अनलाइन, इलाम २४ फणीन्द्र फुयाँल झिल्को अनलाइन, काठमाडौं २५ रामहरी कार्की दैनिकी न्यूज अनलाइन, ललितपुर २६ संगीन शर्मा काँचुली खबर अनलाइन, बाँके २७ शिवराज योगी अक्षरपाटि अनलाइन, काठमाडौं २८ सिर्जना तिम्सिना मिर्मिरे अनलाइन, काठमाडौं २९ सुरेश विडारी अनलाइन खबर डटकम, पर्सा ३० भगवती थापा रासस, भक्तपुर ३१ रामकृष्ण लामिछाने पर्वत ३२ महेश्वर गौतम राजधानी दैनिक, ३३ पोषनाथ अधिकारी धादिङ, ३४ शिव सिलवाल एनटिभी धादिङ, ३५ श्रीजनकुमार झा काठमाडौ"
मालपोतका नासु र बिचौलिया ४० हजार घुससहित पक्राउ,"काठमाडौं : भूमिसुधार तथा मालपोत कार्यालय लगनखेल, ललितपुरका नायब सुब्बा मन्दिप कुमार श्रेष्ठसहित दुई जना ४० हजार घुससहित पक्राउ परेका छन्। अख्तियार दुरुपयोग अनुसन्धान आयोगले नायब सुब्बा श्रेष्ठ र लेखापढी व्यवसायसमेतको काम गर्ने रमेशलाल श्रेष्ठ सेवाग्राहीसँग घुस लिदा लिदै पक्राउ परेका हुन्। जग्गा हालसाविकको क्रममा ट्रायल चेक गर्दा नक्सा अनुसार क्षेत्रफल बढी भएको भनी सो मिलाउनको लागि अतिरिक्त रकम माग गरिरहेको अवस्थामा उनीहरु पक्राउ परेको अख्तियारका सहप्रवक्ता गणेशबहादुर अधिकारीले जानकारी दिए। उनीहरु रकमसहित ललितपुर वडा नं १२, लगनखेलस्थित बसपार्क नजिकबाट गते नियन्त्रणमा लिई थप अनुसन्धान भइरहेको उनले बताए।"
रुपन्देहीमा हत्या : जम्बो किन दाैडियो सीमातर्फ ?,"भैरहवा : रुपन्देहीको मायादेवी गाउँपालिका ७ गरगट्टी (मर्चवार क्षेत्र) स्थित दानव नदीको किनारमा एक पुरुषको शव फेला परेको छ । सीमादेखि करिब ५ किलोमिटर टाढा जलाइएको अवस्थामा ३५ वर्षीय पुरुषको शव फेला परेको जिल्ला प्रहरी कार्यालय रुपन्देहीले जनाएको छ । शवको सनाखत हुन सकेको छैन । प्रहरीका अनुसार शव फेला परेको स्थलमा प्लास्टिकको पाइप र पेट्रोलको बोतल बरामद भएको छ । शव बरामद भएको घटनास्थल हेर्दा अज्ञात ठाउँमा हत्या गरेर सवारी साधनमा शव ल्याएर पहिचान लुकाउनका लागि त्यहाँ जलाएको जस्तो देखिन्छ रुपन्देहीका एसपी प्रविण पोखरेलले भने, तर, घटनाको वास्तविकता पोस्टमार्टमा रिपोर्ट र थप अनुसन्धान पछि मात्र खुल्नेछ । प्रहरीले शवको पोस्टमार्टमका लागि लुम्बिनी प्रादेशिक अस्पताल बुटवलमा पठाएको छ । प्रहरीका अनुसार हत्या गरिएको व्यक्तिको शरीरमा कुनै चोटपटक देखिएको छैन । शव फेला परेपछि प्रहरीले तालिम प्राप्त कुकुरबाट घटना पहिलाउन खोज्दा कुकुरले घटनास्थल सुँघेर साढे ३ किलोमिटर नेपालभारत सीमातर्फ पछाएको एसपी पोखरेलले बताए । जर्मन शेफर्ड प्रजातिको जम्बो नामक प्रहरीको तालिम प्राप्त कुकुरले सीमातर्फ पछ्याएपछि घटनाको कनक्सेन सीमातर्फ पनि रहेको प्रहरीको बुझाइ छ । सीमापारी हत्या गरी वारी ल्याएर शव जलाएको वा अपराधी सीमातर्फ फरार भएको लगायतका आशंका रुपन्देही प्रहरीको छ । प्रहरीले सीमातर्फ र शव बरामद भएको घटनास्थल दुवै क्षेत्रलाई प्राथमिकतामा राखेर घटनाको अनुसन्धान गरिरहेको छ । तालिम प्राप्त कुकुर जम्बो ले करिब एक महिना अघि कपिलवस्तुमा भएको एक हत्या घटनाका मुख्य अभियुक्तलाई समेत पहिचान गरेको थियो । जुन घटनाको गुत्थी कपिलवस्तु प्रहरीलाई जम्बो को सहायताले नौ घण्टामै सुल्झाउन सहज भएको थियो । हत्यारा पत्ता लगाउनका लागि जम्बो अब्बल कुकुर मानिन्छ । जम्बो को विज्ञता ट्रयाकर अर्थात् सुँघेर पत्ता लगाउनेमा हो । रुपन्देहीमा अनुसन्धानका लागि जम्बो लाई नेपालगंजको कोहलपुर इकाईबाट ल्याइएको थियो । शवको सनाखतका लागि स्थानीयलाई शव देखाइए पनि सनाखत हुन सकेको छैन । हत्या गरिएको व्यक्तिको साथबाट मोबाइल लगायत अन्य कुनै पनि कागजपत्र फेला नपर्दा प्रहरीलाई सनाखतमा बाधा पुगेको छ । बरामदको शवको साथबाट कुनै पनि किसिमको कागजपत्र वा मोबाइल फेला नपर्दा सनाखत गर्नमा समय लागिरहेको छ, जिल्ला प्रहरी कार्यालय रुपन्देहीका अनुसन्धान अधिकृत एवं प्रहरी निरीक्षक केशव केसीले भने, सनाखत भएमा अपराधीलाई छिट्टै पक्राउ गर्न सफल हुन्थ्यौ, जसका लागि अहिले हामीले शवको सनाखतका लागि तिव्र गतिमा काम गरिरहेका छौँ । बरामद शवको उमेर समूहको मिसिङ केस तर्फबाट पनि प्रहरीले अनुसन्धान सुरु गरेको छ । प्रहरीले डेथ बडी को सनाखतका लागि विभिन्न जिल्लामा परिपत्र गर्नुका साथै विभिन्न कोणबाट अनुसन्धान जारी राखेको जनाएको छ ।"
झापामा टिपरको ठक्करबाट युवतीको मृत्यु,झापा : मेचीनगर नगरपालिका १३ स्थित चन्द्रगढी चारआली सडकखण्डमा टिपरको ठक्करबाट बुधबार बिहान एक पैदल यात्रीको मृत्यु भएको छ। दक्षिणबाट उत्तरतर्फ आउँदै गरेको मे १ ख २५१५ टिपर नं को टिपरले पैदल यात्रीलाई ठक्कर दिँदा पैदल यात्री १८ वर्षीया अन्सु शिवाकोटीको मृत्यु भएको जिल्ला प्रहरी कार्यलय झापाका प्रवक्ता राकेश थापाले जानकारी दिए। शिवाकोटीको टाउकोमा गम्भीर चोट लागेको थियो। तत्काल बिर्तामोडस्थित बिएण्सी हस्पिटल लगिएपनि शिवाकोटीको उपचारकै क्रममा मृत्यु भएको थापाले बताए। । शिवाकोटीसँगै बाटोमा हिँड्दै गरेका १८ वर्षीय राहुल बस्नेतको हात र खुट्टामा चोट लागेको छ। ठक्कर दिने टिपर तथा टिपर चालक भद्रपुर नगरपालिका  ९ बस्ने सुमन ओझा रहेको र उनलाई ईलाका प्रहरी कार्यालय धुलाबारीमा राखिएको प्रवक्ता थापाले बताए।
सरकारी कर्मचारीको एक दिनमै ८ छाक खाना !,"दोलखा : सामान्यतया मान्छेले दिनमा कति पटक खान सक्ला ! बढीमा ३ पटक। दोलखाको एक सरकारी कार्यालयका कर्मचारी भने दिनमा ८ छाक खाँदा रहेछन् ! जिल्ला समन्वय समिति दोलखाका कर्मचारी लक्ष्मी कार्की २०७७ असार ६ गते योजना अनुगमनका लागि एक दिनलाई गाडी भाडामा लिई जिरी नगरपालिका गएकी थिइन्। त्यही दिन बेलुका फर्किएकी उनले खानाबापत ८ छाकको २ सय ७० रुपैयाँका दरले २ हजार १ सय ६० रुपैयाँ भुक्तानी लिएको पाइएको छ। कोष तथा लेखा नियन्त्रण कार्यालय (कोलेनिका) ले आन्तरिक लेखापरीक्षणमा यस्तो फेला पारेको हो। यसलाई नियमित भन्न सकिन्नँ, कोलेनिका दोलखाका प्रमुख शिवनाथ पौडेलले भने। कार्कीले त्यसअघि असार १ र २ गते जिरी नगरपालिकाकै योजनाको अनुगमन गरेकी थिइन्। उनले दुई दिनमा होटलका चार कोठा लिएकी थिइन्। र, १० छाक खाना खाएको देखाएकी थिइन्। त्यसबापत ९ हजार रुपैयाँ भुक्तानी लिएको पाइएको प्रमुख पौडेलले बताए। उनैले २०७७ असार ३ गते तामाकोसी गाउँपालिकामा दुई दिन अनुगमन गर्दा उसरी नै चार कोठा र १० छाकको बिल पेस गरिन्। त्यस्तै, समन्वय समितिका कर्मचारी रविन पाण्डेले २०७७ असार २ र ३ गते कालिञ्चोक गाउँपालिकाअन्तर्गतका योजनाको अनुगमन गरेका थिए। उनले दुई दिनमा होटलका चार कोठा भाडामा लिए। १० छाक खाना खाएको बिल बनाए। त्यसबापत ७ हजार ८ सय भुक्तानी लिएका छन्। आलेप प्रतिवेदनले त्यसलाई अनियमित भनेको छ। रविन जिल्ला समन्वय समितिका प्रमुख डबल पाण्डेका छोरा हुन्। उनी सांसद पशुपति चौलागाईंको क्षेत्रका पूर्वाधार विकास साझेदारी कार्यक्रमका प्रतिनिधि हुन्। उनैले २०७७ असार ४ र ५ गते बिगु गाउँपालिकाअन्तर्गतका योजना अनुगमन गरेका थिए। त्यसमा पनि उही घटना भयो। दुई दिनमा चार कोठा र १० छाक खाना। त्यसको ७ हजार ३ सय भुक्तानी। प्रतिवेदनले यसलाई पनि अनियमित भनेको छ। भातमै भ्रष्टाचार !"
रुकुम घटना : घाइतेलाई थप उपचारका लागि कोहलपुर पठाइयो,"जाजरकोट : रुकुम पश्चिमको आठवीसकोट नगरपालिका ९ राडी बजारमा मंगलबार भएको झडपमा घाइते भएका तीन जनालाई उपचारका लागि नेपालगन्ज पठाइएको छ । काँग्रेस नेता एवं ९ नम्बर वडाध्यक्ष तारकबहादुर शाही, नेपाल विद्यार्थी संघका नेता तेजविक्रम आरसी र कांग्रेस कार्यकर्ता दीपक केसीलाई उपचारका लागि पठाइएको हो । सोमबार बेलुका सुरु भएको झडप मंगलबार दिनभर चलेको थियो । आठबीसकोट नगरपालिकाको केन्द्र ९ नम्बर वडाको राडी बजारमा प्रहरी कार्यालयमै छलफलको क्रममा नेकपा र कांग्रेस कार्यकर्ताबीच झडप भएको हो । झडप नियन्त्रणमा लिन प्रहरीले २० राउन्ड हवाई फायर गरेको थियो भने केही सेल अश्रुग्यास पनि प्रहार गरेको थियो । बेलुकी ५ बजे राडी बजारमा निषेधाज्ञा जारी गरिएपछि भिड तितरबितर भएको थियो। इलाका प्रहरी कार्यालय आठबीसकोटका इन्चार्ज प्रहरी निरीक्षक लालबहादुर सुनारले निषेधाज्ञा जारी भएपछि राडी र त्यस आसपासको अवस्था सामान्य रहेको बताए। निषेधाज्ञा अझै कायमै छ । रुकुम: विवाद मिलाउन प्रहरी चौकीमा जुटेका वडाध्यक्षहरुबीच कुटपिट, प्रहरीद्वारा हवाइ फायर रुकुम झडप : यस्ता घटना पुनःहुन नदिन कांग्रेसको चेतावनी नेपाली कांग्रेसले रुकुम पश्चिमको आठबीसकोट नगरपालिका९ का वडाध्यक्ष तारकबहादुर शाहीलगायतमाथि भएको आक्रमणको निन्दा र भत्र्सना गरेको छ । कांग्रेसले बुधबार विज्ञप्ति जारी गर्दै आक्रमणमा संलग्नलाई तत्काल कडा भन्दा कडा कारबाही गर्न तथा घाइतेहरुको उचित उपचारको व्यवस्था मिलाउन सरकारसँग माग गरेका छन् । बुधबार इलाका प्रहरी कार्यालय आठबीसकोटमा छलफल चलिरहेकै समयमा नेकपा (दाहालनेपाल) समूहका कार्यकर्ताले आक्रमण गर्दा वडा नम्बर ९ का वडाध्यक्ष तारकबहादुर शाही, नेविसंघका जिल्ला उपाध्यक्ष तेजबिक्रम आरसी, कांग्रेस क्रियाशिल सदस्य दीपक केसीसहित पाँच जना घाइते भएको कांग्रेसले जनाएको छ । नेकपाबाट निर्वाचित वडा नम्बर ८ का वडाध्यक्ष मानबहादुर चदारा, वडा नम्बर ३ का वडाध्यक्ष केशरमान विकसहितको समूहले प्रहरीको अगाडि नै चक्कु प्रहार गरी घाइते बनाएको कांग्रेसले जारी गरेको विज्ञप्तिमा उल्लेख छ । विज्ञप्तिमा भनिएको छ, भविष्यमा यस्ता घटनाहरु पुनः नदोर्होयाउन नेकपालाई नेपाली कांग्रेस चेतावनी दिन चाहन्छ र आफूलाई जिम्मेवार राजनीतिक दलको रुपमा प्रस्तुत हुन समेत आग्रह गर्दछ । घाइते शाहीको अनुहारमा, आरसीको टाउकोमा र केसीको ढाडमा गम्भीर चोट लागेको छ । उनीहरुलाइ बुधबार बिहान थप उपचारका लागि कोहलपुर शिक्षण अस्पताल रेफर गरिएको र अन्य दुई जनाको भने आठबीसकोट नगर अस्पतालमा उपचार भइरहेको छ जिल्ला प्रहरी प्रमुख धुव्र कुमार श्रेष्ठले बताए । यस्तै घटनामा संलग्न ५ जनालाई प्रहरीले पक्राउ गरेको छ । आठबिसकोट नगरपालिका वडा नम्बर ३ का वडा अध्यक्ष केशरमान बिक, वडा नम्बर ८ का वडा अध्यक्ष मानबहादुर चनारासहित ५ जनालाई पक्राउ गरेको जिल्ला प्रहरी कार्यालय रुकुम पश्चिमले जनाएको छ । दुबै राजनीतिक दलका कार्यकर्ता बिच आठबिसकोटमा खानेपानी, बस काउन्टर लगायतका बिषय विवादका मुख्य विषय भएको स्थानियको भनाई छ ।"
