शीर्षक,विवरण
सकारात्मक कदम,"एसिड आक्रमण गर्नेलाई कडा कारबाहीको व्यवस्था गरेर वाहवाही कमाएको सरकारले बलात्कार घटनामा संलग्नलाई पनि चर्को दण्डको व्यवस्था गरेर अर्को जनपक्षीय काम गरेको छ। विगतमा जनआकांक्षाबमोजिम काम गर्न नसकेको आरोप खेप्नुपरे पनि सरकार यो व्यवस्थाबाट जनताको नजरमा गुणी देखिएको छ। परिवर्तित कानुनी व्यवस्थालाई कार्यान्वयन गर्न सकियो भने समाजमा व्याप्त हत्या, हिंसा र बलात्कारजस्ता अपराध कर्ममा लाग्नेहरू निरुत्साहित हुनेछन्। यस्ता काममा लाग्न उक्साउनेहरू तह लाग्नेछन् र पीडितले वास्तविक न्याय पाउनेछन्। सरकारले नेपाल ऐन संशोधन अध्यादेशमार्फत मुलुकी अपराध संहिता, मुलुकी अपराध कार्यविधि र ज्येष्ठ नागरिक ऐनमा रहेका बलात्कारसम्बन्धी व्यवस्थामा संशोधन गरेर नयाँ कानुनी प्रावधान गरेको छ। यो प्रावधानमा बलात्कारमा संलग्नलाई मात्रै कानुनी दायरामा ल्याइएको छैन। बलात्कारका घटनालाई मिलापत्र गराउने व्यक्ति, जनप्रतिनिधि तथा पञ्चायतसमेत कारबाहीको भागीदार हुनेछन्। अध्यादेश मन्त्रिपरिषद्बाट पारित भए पनि राष्ट्रपति कार्यालयबाट भने जारी हुन बाँकी नै छ। बलात्कारका घटनामा जोकोहीले मिलापत्र गराएको पाइएमा त्यस्ता व्यक्तिलाई ६ महिनादेखि ३ वर्षसम्म कैद र ३० हजार रुपैयाँसम्म जरिमाना ठेकिनेछ। लेनदेनमार्फत घटना मिलाउने व्यक्तिलाई पनि कारबाहीको दायरामा ल्याउने नयाँ व्यवस्था गरिएको छ, जुन प्रशंसनीय छ। मिलापत्र गराउने व्यक्ति जनप्रतिनिधि या सार्वजनिक पद धारण गरेको भए तीन वर्ष ६ महिना कैद गरिने अध्यादेशको व्यवस्था छ। यसअघि यस्तो व्यवस्था थिएन। कसुरदार ज्येष्ठ नागरिक भए कैद मिनाहा गर्ने कानुनी प्रावधानमा पनि संशोधन गरिएको छ। अबदेखि बलात्कारको कसुर लागेका ज्येष्ठ नागरिकलाई पनि कैद सजाय हुनेछ। एकै प्रकारको घटनामा संलग्न भए पनि उमेरका आधारमा फरकफरक कारबाही प्रबन्ध गरेर विगतमा निम्त्याइएका विभेद चिर्ने प्रयास गर्नु अर्को सकारात्मक कदम हो। सरकारका कामकारबाहीबाट दिक्क भएका जनता पछिल्ला दिनमा भएका राम्रा कामका कारण विगतका निराशा विस्तारै बिर्सन थालेका छन्। हालैमात्र सरकारले निजामती कर्मचारीलाई मनलाग्दी रूपमा निजी ट्युसन सेन्टरमा पढाउन बन्देज लगाएर सुशासन कायम गर्न खोजेको देखिन्छ। कार्यालयको कामलाई बेवास्ता गर्दै व्यक्तिगत स्वार्थबाट प्रेरित भएर ट्युसन पढाउन जाने, पढाउन जाँदा कार्यालयको सम्पत्ति प्रयोग गर्ने केही व्यक्तिको प्रवृत्तिका कारण समग्र निजामती प्रशासनलाई नै बद्नाम गराएको थियो। अबदेखि सहसचिवदेखि माथिल्लो पदका कर्मचारीले मन्त्रिपरिषद्बाट र त्यसभन्दा तल्लो तहकाले सम्बन्धित मन्त्रालयबाट स्वीकृति लिएर मात्रै कार्यालय समयको दायाँबायाँ पारेर पढाउन तथा तालिम दिन जान पाउने कानुनी व्यवस्था गरिएको छ। यो व्यवस्था कार्यान्वयनमा ल्याउन सकिएमा समग्र निजामती प्रशासनप्रति रहेको जनगुनासो सम्बोधन गर्न महŒवपूर्ण कदम हुनेछ। साथै यसभित्र रहेका कमजोरी सुधार्न पनि सहयोगी हुनेछ। हुन त अपराध कर्मबाट उम्कने पल्केकाहरू सानोतिनो कानुनी छिद्र समात्दै उम्केको उदाहरण प्रशस्तै भेटिन्छन्। यस्ता घटनामा उच्च राजनीतिक तथा प्रशासनिक तहका व्यक्तिको संलग्नता हुने खतरा पनि उत्तिकै छ। अहिले पनि नयाँ कानुनी व्यवस्था गर्दैमा त्यसको पूर्ण कार्यान्वयन हुन्छ भन्ने विश्वास गर्न सकिन्न। सरोकारवाला सबैको साझा पहलबाट मात्रै कानुन कार्यान्वयन गर्न सकिन्छ। यसको मुख्य शर्त भनेको राजनीतिक स्थायित्व हो। नयाँ नीतिगत व्यवस्था गर्ने सरकार र त्यसको कार्यान्वयन गर्ने कर्मचारी प्रशासन तथा यो क्षेत्रसँग प्रत्यक्षपरोक्ष रूपमा गाँसिएका सबैको साथ र सहयोगको जरुरत पर्छ। कानुनी व्यवस्थासँगै जनचेतना अभियान पनि सँगसँगै सञ्चालन गरिनुपर्छ।"
पेन्सन बुझ्न सकस,"बैतडी : जिल्लाको पाटन नगरपालिकाका ८२ वर्षीय बलदेव पन्त सोमबार बिहानै झुलाघाट नाका पुगे। पेन्सनधारीका लागि नाका खुलेपछि गएको चैतदेखि रोकिएको पेन्सन बुझ्न उनी झुलाघाट नाका पुगेका हुन्। उमेरका हिसाबले जीवनको उत्तराद्र्धमा पुगेका पन्त साँझ घर फर्कने योजनासहित झुलाघाट पुगेका थिए। तर साँझ ५ बजेसम्म लाइनमै बस्नु परेपछि उनलाई निकै समस्या भएको छ। पन्तजस्तै पाटनकै ८५ वर्षीय नारायण चन्द ठकुरी पनि पेन्सन बुझ्न भारतको झुलाघाट पुगेका छन्। तर उनले पनि सोमबार पेन्सन बुझ्न पाएनन्। धेरै पेन्सनधारी एकै दिन झुलाघाट पुगेपछि उनीहरूले पेन्सन बुझ्न नपाएका हुन्। नाकाबाट सबैलाई एकै पटक पठाउँदा समस्या भएको स्थानीय समाजसेवी सुरेश श्रेष्ठले बताए। एकै दिन सात सयभन्दा बढी भारतीय पेन्सनधारी नेपाली नागरिक झुलाघाट बजारमा पुगेका झुलाघाटका समाजसेवी शंकर खडायतले बताए। उनले भने, ५ दिनका लागि नाका खुलेको छ। धेरै मानिस एकै दिन आउँदा भीडभाड बढेको छ। पेन्सनधारी नागरिक ज्येष्ठ नागरिक भएकाले उनीहरूलाई बसोबासको समस्या भएको छ। पेन्सनधारीका समस्या समाधान गर्न सोमबारदेखि झुलाघाट नाका ५ दिनका लागि खुलेको छ। नेपाल सरकारको निर्णय, जिल्ला प्रशासन कार्यालय बैतडी र डीएम कार्यालय पिथौरागढको समन्वयमा नाका खुलेको हो। ५ दिनसम्म नाका खुला रहने भए पनि धेरैजसो पेन्सनधारी सोमबार नै झुलाघाट पुगिसकेका छन्। यसले गर्दा खान र बसोबासको समस्या भएको छ। पेन्सनधारीलाई बैंकले समेत पुराना झुत्रा नोट दिन थालेको झुलाघाट पुगेकाहरूले बताएका छन्। नेपालमा नचल्ने खालका पुराना नोटसमेत पेन्सनधारीलाई दिइएको स्थानीय सुरेश श्रेष्ठले बताए। बैतडीमा १२ सयभन्दा बढी भारतीय पेन्सनधारी नेपाली नागरिक छन्। उनीहरूले गएको चैतदेखि पेन्सन बुझ्न पाएका छैनन्।"
भारतबाट बिजुली ल्याइँदै,"काठमाडौं : आगामी हिउँद र सुक्खायामका लागि नेपाल विद्युत् प्राधिकरणले ४५० मेगावाट विद्युत् आयात गर्ने तयारी गरेको छ। वर्षायामभन्दा हिउँदमा बिजुलीको आन्तरिक उत्पादन घट्ने भएकाले माग पूरा गर्न भारतबाट ४५० मेगावाट बिजुली आयात गर्न लागिएको हो। बिजुलीको माग पूरा गर्न प्राधिकरणले मुजफ्फरपुरढल्केवर प्रसारण लाइनमार्फत यो वर्ष २५० मेगावाट बिजुली आयात गर्ने तयारी गरेको छ। उक्त प्रसारण लाइनमार्फत बिजुली आयातका लागि भारतसँग सहमतिसमेत भइसकेको प्राधिकरणका प्रवक्ता मदन तिमिल्सिनाले जानकारी दिए। तिमिल्सिनाका अनुसार मुजफ्फरपुरढल्केवर प्रसारण लाइनमार्फत बिजुली ल्याउन गत सातामात्रै उक्त प्रसारण लाइन चार्ज गरिएको थियो। चार्ज गरिएको उक्त प्रसारण लाइनको ४०० केभीमा भारतबाट बिजुली प्रवाहसमेत भइसकेको छ। २५० मेगावाटमध्ये केही २४ घण्टा लिनुपर्ने र केही आवश्यक पर्दा मात्र लिने गरी सहमति भएको हो, तिमिल्सिनाले भने। उनका अनुसार यो प्रसारण लाइनमार्फत बिजुली लिने सहमति डिसेम्बरदेखि आगामी सन् २०२१ को जुनसम्मलाई मान्य हुनेछ। अपुग हुने थप बिजुली अन्य अन्तरदेशीय प्रसारण लाइन कुशाहाकटैयाबाट करिब १०० मेगावाट, रक्सौलबाट ५० र टनकपुरबाट ५० देखि ७० मेगावाटसम्म आयात गर्ने तयारी पनि प्राधिकरणले गरिसकेको छ। हिउँद तथा सुक्खायाम (फागुनदेखि वैशाख ) मा जडित क्षमताभन्दा कम मात्रामा बिजुली उत्पादन हुने भएकाले माग पूर्तिका लागि भारतबाट बिजुली आयात हुन्छ। सरकारीभन्दा निजी प्रवद्र्धकका बिजुली बगेको खोला (रन अफ रिभर) मा निर्भर भएकाले जाडोयाममा पानीको बहाव कमीसँगै उत्पादनमा कमी आउने गर्छ। वर्षायाममा ७२१ मेगावाट विद्युत् राष्ट्रिय प्रसारणमा जोडिएको छ। तर, मंसिर ६ गतेको प्राधिकरणको तथ्यांकअनुसार निजी प्रवद्र्धकको बिजुली उत्पादन ४६० मेगावाटमा झरिसकेको छ। सुक्खा यामसम्म पुग्दा २५५ मेगावाटसम्म घट्ने प्रारम्भिक प्रक्षेपण प्राधिकरणको छ। प्राधिकरणको जडित क्षमता ५७५ मेगावाट छ। तर, यसमध्ये हाल ५३० मेगावाटमात्रै उत्पादन भइरहेको छ। सुक्खायाममा यसको उत्पादन क्षमता पनि घटेर ३७० मेगावाटसम्म पुग्ने प्रवक्ता तिमिल्सिनाले जानकारी दिए। बर्सेनि हिउँदयाममा विद्युत्को माग ८ देखि १० प्रतिशतले बढ्छ। प्राधिकरणअनुसार गत वर्ष हिउँदमा १३७५ मेगावाट बिजुली खपत भएको थियो। अहिलेको पिक लोड अर्थात साँझको समयमा मुलुकको बिजुली खपत करिब १२८० मेगावाट छ। आन्तरिक उत्पादनबाट अपुग भएको बिजुली अहिले पनि भारतबाट नै आयात भइरहेको छ। अहिले भारतबाट करिब २२० मेगावाटसम्म बिजुली आयात भइरहेको प्राधिकरणले जनाएको छ। पिक आवरमा अत्यधिक खपत हुने बिजुलीमध्ये केही भारतबाट आयातित बिजुली पनि हो, तिमिल्सिनाले भने। वर्षायाममा मागभन्दा उत्पादन बढी भएर विद्युत् खेर जाने अवस्था र सुक्खायाममा उत्पादन घटेर मागअनुसार उत्पादन नहुँदा भारतबाट महँगोमा विद्युत् खरिदको विकल्प हुँदैन।"
काम नभएकाहरू सलबलाए,"ताप्लेजुङ : प्रधानमन्त्री केपी शर्मा ओलीले पार्टीभित्र काम नभएकाहरू सलबलाएको बताएका छन्। घुन्सामा सोमबार आयोजित कार्यक्रममा नेकपा अध्यक्षसमेत रहेका प्रधानमन्त्री ओलीले आफ्नै पार्टीभित्रका केही मान्छेहरू आफू र सरकारविरुद्ध लागेको बताएका हुन्। यहाँ केही मान्छेहरू आफ्नै पार्टीको अध्यक्षविरुद्ध विभिन्न खालका प्रस्ताव ल्याउन थालेका छन्, ओलीले भने, उनीहरू सरकारको लोकप्रियताका कारण आत्तिएर भ्रमपूर्ण प्रचारमा लागेका छन्। नेकपाका अर्का अध्यक्ष पुष्पकमल दाहालले ओलीलाई विभिन्न आरोप लगाउँदै सचिवालय बैठकमा एक्लै प्रस्ताव पेस गरेका थिए। नेकपामा पछिल्लो पटक चर्किएको विवादले निकास पाएको छैन। यही बेला ओलीले सरकार ढल्ने, पार्टी फुट्नेजस्ता निराधार हल्लाका पछि नलाग्न आग्रह गरे। उनले फक्ताङलुङ गाउँपालिका६ मा घुन्सा फाउन्डेसनले निर्माण गरेको स्वास्थ्य भवन उद्घाटनपछि विकट गाउँलाई सुगम बनाउने सरकारको प्रमुख योजना रहेको बताए। यस्तो दुर्गम ठाउँमा स्वास्थ्य भवन निर्माण गरेकोमा फउन्डेनसनलाई धन्यवाद दिन्छु, उनले भने, अब सरकारले मुलुकका यस्ता दुर्गम बस्तीमा स्वास्थ्य पहुँच पुर्याउन काम गर्छ। कञ्चनजंघामा आउने पर्यटकका लागि लिनुपर्ने विशेष अनुमति)लाई खारेज गरिने र पर्यटकका लागि यो क्षेत्र खुला गरिने उनको भनाइ थियो। प्रधानमन्त्रीपत्नी राधिका शाक्यले घुन्सा आधारभूत विद्यालयका विद्यार्थीका लागि ५ लाख रुपैयाँको छात्रवृत्ति कोष स्थापना गरिदिने घोषणा गरिन्। उनले यहाँका ज्येष्ठ नागरिक तथा वृद्धवृद्धालाई न्यानो कपडासमेत वितरण गरिन्। कार्यक्रममा संस्कृति, पर्यटन तथा नागरिक उड्डयनमन्त्री योगेश भट्टराई, प्रदेश १ का मुख्यमन्त्री शेरधन राई, नेकपा संसदीय दलका उपनेता सुवास नेम्बाङलगायत आएका थिए।"
बालिका हत्या प्रकरण : प्रदर्शन नियन्त्रण गर्न प्रहरीको हवाइ फायर (अपडेट),बर्दिबास : महोत्तरीको बर्दिबास१४ शुभम् बस्तीबाट बेपत्ता भएकी ६ वर्षीया बालिकाको बलात्कार गरेर हत्या भएपछि आरोपीलाई कडा कारवाहीको माग गर्दै स्थानीय आन्दोलित भएका छन्। प्रदर्शनकारीले प्रदर्शन स्थलमा निरन्तर ढुंगामुढा गरेपछि प्रहरीले हवाइ फायर गरेको छ। भीड नियन्त्रणमा लिन हवाइ फायर गरेको भए पनि कति राउन्ड हवाइ फायर भएको एकिन नभइसकेको इलाका प्रहरी कार्यलय बर्दिबासका डीएसपी राजन चापागाइँले जानकारी दिए। प्रदर्शन स्थलमा भीडलाई नियन्त्रणमा लिन नेपाल प्रहरी र सशस्त्र प्रहरी परिचालन गरिएको छ। डीएसपी चापागाईंका अनुसार आइतबार साँझदेखि बस्तीबाटै हराएकी शहिद आलमकी छोरी गुलाब साह खातुनको शव राती बोरामा राखेर फालिएको अवस्थामा भेटिएको थियो। आरोपितको घरमा लगाएको आगो अनियन्त्रित बलात्कार आरोपितको घरमा प्रदर्शनकारीले आगजनी गरेका छन्। आगो नियन्त्रण गर्न आएको बर्दिबास नगरपालिकाको दमकललाई बीच बाटोमै उनीहरूले रोकेका छन्। घरमा लगाएको आगलागी भीषण हुँदै गएको डीएसपी चापागाइँले बताए। घरमा भएको सिलिन्डर पड्किएर आगो अनियन्त्रित्र भएको हो।
"बैतडीमा जीप दुर्घटना, ५ जनाको मृत्यु,५ घाइते","बैतडी : बैतडीमा मंगलबार जीप दुर्घटना हुँदा ५ जनाको मृत्यु भएको छ । बैतडीको झुलाघाटबाट गोठलापानी आउँदै गरेको ना १ ज २१९६ नम्बरको जीप दशरथचन्द नगरपालिका १० बुड्डा भन्ने स्थानमा दिउँसो डेढ बजेतिर दुर्घटनामा परेको हो । दुर्घटनामा परेर बैतडीको सुर्नया गाउँपालिका ४ का ७५ वर्षीया कलावती चन्द, पाटन नगरपालिका ५ का ७७ ७५ वर्षीय भगीरथ पाण्डेय, दशरथचन्द नगरपालिका ५ बस्कोटकी ७२ वर्षीया पार्वती चन्द र ७० वर्षीया पार्वतीदेवी चन्द र दशरथचन्द नगरपालिका २ का ५८ वर्षीय कृष्णलाल लावडको मृत्यु भएको जिल्ला प्रहरी कार्यालयका प्रवक्ता प्रहरी निरीक्षक जनकबहादुर धामीले जानकारी दिए। दुर्घटनामा परी ५ जना घाइते भएका छन् । घाइतेहरुलाई उपचारका लागि जिल्ला अस्पताल पुर्याइएको जिल्ला प्रहरी कार्यालयका प्रमुख प्रहरी नायव उपरीक्षक नारायणप्रसाद अधिकारीले जानकारी दिए । दुर्घटनामा परी घाइते भएका जीप चालक गोपाल कार्कीको टाउकोमा चोट लागेको छ । उनको अवस्था गम्भीर भएकाले धनगढी रेफर गरिएको प्रहरीले जनाएको छ । तीव्र गतिमा रहेका जीप अनियन्त्रित भएर दुर्घटनामा परेको हुनसक्ने प्रहरीले अनुमान गरेको छ । जीप सडकबाट करीब एक सय मिटर तल खसेको छ । दुर्घटनामा परेर मृत्यु भएका सबै नागरिक भारतबाट पेन्सन बुझेर आउँदै गरेका बुझिएको छ । गएको चैतदेखि पेन्सन बुझ्न नपाउँदा पेन्सनधारीहरुका लागि सोमबारदेखि शुक्रबार सम्मका लागि झुलाघाट नाका खोलिएको छ ।"
"दाहालको अडान, प्रस्ताव फिर्ता लिन्नँ","काठमाडौं : सत्तारुढ दल नेकपाका अध्यक्ष पुष्पकमल दाहालले सचिवालय बैठकमा आफूले पेस गरेको प्रस्ताव फिर्ता नलिने बताएका छन्। प्रधानमन्त्रीसमेत रहेका अर्का अध्यक्ष केपी शर्मा ओलीको प्रस्ताव पनि सचिवालयमा पेस भएपछि दुवैमा छलफल गरी थप निष्कर्ष निकाल्न मद्दत पुग्ने अध्यक्ष दाहालको भनाइ छ। म मेरो प्रस्ताव फिर्ता लिन्नँ। प्रधानमन्त्री (ओली)ले पनि आफ्नो प्रस्ताव ल्याउने भन्नुभएको छ। दुवैको प्रस्तावमाथि पार्टी कमिटीमा छलफल हुन्छ। एउटा निष्कर्ष निस्कन्छ। यसमा पार्टी विभाजन हुन्छ कि भनेर आत्तिनुपर्ने कुनै कारण छैन, दाहालले सोमबार आफ्नो पूर्वसमूहका स्थायी समिति सदस्य टोपबहादुर रायमाझी र हरिबोल गजुरेलसँग भने, पार्टी एकता मेरो तर्फबाट टुट्दैन। कुनै पनि सर्तमा पार्टी फुट्न दिन्नँ। यसमा म सकारात्मक छु। लचिलो पनि छु। तापनि हाम्रा समस्या छलफल गरेर हल गर्नुपर्छ। कमजोरी जजसका छन्, आत्मबोध गरेर त्यसलाई करेक्सन गरेर जानुपर्छ। दाहालले प्रधानमन्त्रीले ल्याउने प्रस्ताव हेर्नुपर्ने भन्दै आफ्नो प्रस्तावले पार्टी नफुट्ने जिकिर गरेका थिए। राजनीतिक प्रतिवेदन आउँदैमा कोही पनि आत्तिनु पर्दैन। मैले उठाएका कुरा जनताले थाहा पाएका छन्। पार्टीभित्र बहस चलेको छ। ओलीजीले पनि प्रतिवेदन ल्याउँछु भन्नुभएको छ। उहाँले कस्तो प्रतिवेदन ल्याउनुहुन्छ त्यो हेर्नुपर्छ, दाहालको भनाइ उद्धृत गर्दै नेता गजुरेलले भने, प्रतिवेदनहरूले छलफल र समस्या समाधान गर्न मद्दत गर्छ। मेरो प्रतिवेदनले पार्टी फुट्दैन। पार्टी एकताकै लागि मैले पहल गरिरहेको छु। दाहालले पार्टी एकता कायम राख्नेनराख्ने भन्ने विषयमा बल प्रधानमन्त्री ओलीको कोर्टमा रहेको पनि बताएका थिए। उनले प्रधानमन्त्रीले जबर्जस्ती बहुमत पुयाउने नाममा गणितको खेल खेल्न थालेको भन्दै त्यसलाई रोक्नुपर्ने पनि बताएका थिए। रायमाझी, गजुरेललगायत नेताले ओली, दाहालसहित सचिवालयका ९ जना नै सदस्यसँग अलगअलग भेट गरी एकताका लागि दबाब दिएका छन्। हामीले सचिवालय सदस्यका ९ जना सदस्यलाई नै भेट गरेका छौं। स्थायी समितिका पनि समकक्षी अधिकांश सदस्यलाई भेट गरेर पार्टीभित्रको समस्या समाधान गरी एकता बचाइराख्न आग्रह गरेका छौं, रायमाझीले भने, सबै साथीहरू सकारात्मक हुनुहुन्छ। तर, फेरि समस्या कहाँ हो यसको पहिचान गरेर जानुपर्छ भन्ने छ। पहल जारी छ। उनले प्रधानमन्त्रीले दाहालले प्रस्ताव ल्याएपछि आफूले पनि ल्याउनुपर्ने अवस्था आएको जानकारी दिएको बताए। म पनि मिलाएर जानेमा छु। तपाईंहरूका सुझाव ठीक छन्। प्रचण्ड (दाहाल)जीको डकुमेन्टमा म आफ्नो कुरा राख्छु भन्नुभएको छ। यसलाई सकारात्मक रूपमा लिनुपर्छ, उनले भने, पार्टीभित्र छलफल अन्तरविरोध भइरहन्छन्। तर, त्यसलाई पार्टीभित्रको विधि प्रक्रियाका आधारमा छलफल गरेर निकास निकाल्नुपर्छ।"
बर्दिबास बालिका हत्या प्रकरण : घाइते दुईजनालाई थप उपचारका लागि काठमाडौं लगियो,बर्दिबास : प्रहरीको गोली लागि घाइते भएका दुईजनालाई थप उपचारका लागि काठमाडौं लगिएको छ। महोत्तरीको बर्दिबास१४ शुभम् बस्तीबाट बेपत्ता भएकी ६ वर्षीया बालिकाको बलात्कार पछि हत्या भएको विरोध प्रदर्शनमा उत्रिएका प्रदर्शनकारीमाथि प्रहरीले गोली चलाउँदा घाइते भएका संजय न्यौपानेलाई हेलिकोप्टरबाट र श्याम कार्कीलाई एम्बुलेन्सबाट काठमाडौं लगिएको हो। उनीहरुको स्थानीय अस्पतालमा उपचारपछि थप उपचारका लागि काठमाडौं लगिएको हो। अर्का घाइते अफतब आलमको भने बर्दिबासकै हस्पिटलमा उपचार भइरहेको छ । घटनाको विरोधमा प्रदर्शनमा उत्रिएका स्थानीयले प्रहरीमाथि ढुंगामुढा गरेपछि प्रहरीले केही राउण्ड गोली चलाएको थियो । सहिद आलमकी ६ वर्षीया छोरी इन्तजार भनिने गुलाश साह खातुन मंसिर ७ गते बेलुकादेखि बेपत्ता भएकी थिइन्। फुपुको घरमा खेल्दै गर्दा उनी आइतबार साँझ ४ बजेदेखि बेपत्ता भएकी थिइन्। उनको शव सोमबार मध्य रातमा बर्दिबास १४ स्थित शुभम् बस्तीमा रहेको सामुदायिक परिवार कल्याण संघ महोत्तरीको कार्यालयभन्दा पश्चितर्फ रहेको विनोद साहको खाली जग्गामा भेटिएको थियो ।हत्या आरोपमा एक युवकलाई प्रहरीले नियन्त्रणमा लिएको छ।
किन आउँदै छन् चिनियाँ दूत ?,"काठमाडौं : भारतीय पक्षबाट नेपाल भ्रमण बढिरहेका बेला चिनियाँ राष्ट्रपति सी चिनफिङले विशेष दूत काठमाडौं पठाउँदै छन्। चिनियाँ रक्षामन्त्री वेई फेङहे राष्ट्रपति सी चिनफिङको सन्देश लिएर आइतबार विशेष जहाजबाट काठमाडौंमा उत्रिनेछन्। परराष्ट्र मन्त्रालय र चिनियाँ राजदूतावासले रक्षामन्त्री फेङ्हेको नेपाल भ्रमणको तयारी छुट्टाछुट्टै गरिरहेका छन्। भारतीय गुप्तचर संस्था रअका प्रमुख सामान्तकुमार गोयल र भारतीय सेनाध्यक्ष मनोजमुकुन्द नरवणेको भ्रमणलगत्तै चिनियाँ रक्षामन्त्री फेङहे नेपाल आउन लागेका हुन्। यस्तै, नेपालभारत सचिवस्तरीय वार्ताका लागि भारतीय विदेशसचिव पनि फेङ्हेको भ्रमणअघि नै काठमाडौं आउनेछन्। गत वर्ष चीन भ्रमणमा गएका बेला उपप्रधानमन्त्री ईश्वर पोख्रेलले तत्कालीन रक्षामन्त्रीको हैसियतमा चिनियाँ समकक्षी फेङ्हेलाई नेपाल भ्रमणको निम्तो दिएका थिए। झट्ट हेर्दा नियमितजस्तो देखिए पनि अन्तर्राष्ट्रिय उडान सुचारु नभएको र नेपालमा कोरोना भाइरस संक्रमण बढिरहेका बेला हुन लागेको चिनियाँ रक्षामन्त्रीको भ्रमण अर्थपूर्ण र राजनीतिक केन्द्रित हुने विश्लेषक बताउँछन्। सत्तारुढ दल नेकपा गम्भीर संकटमा परेका बेला फेङ्हेको नेपाल भ्रमण रक्षा मामिलाभन्दा पनि राजनीतिक विषयमा केन्द्रित हुने देखिएको छ। उनले राष्ट्रपति विद्यादेवी भण्डारी र प्रधानमन्त्री केपी शर्मा ओलीसँग भेटवार्ता गर्नेछन्। उनले नेकपाका केही शीर्ष नेतालाई सामूहिक भेट गर्ने कार्यक्रम रहेको स्रोतले बताएको छ। चिनियाँ राजदूत होउ यान्छीले नेकपाका दुई अध्यक्षमध्ये एक पुष्पकमल दाहालसँग सोमबार बिहान भेट गरेकी छन्। उक्त भेटमा नेकपाको विवाद र फेङ्हेको भ्रमणबारे छलफल भएको थियो। राजदूत यान्छीले चिनियाँ रक्षामन्त्रीको भ्रमणबारे औपचारिक जानकारी दाहाललाई गराएको स्रोतले बताएको छ। ती स्रोतका अनुसार राजदूत यान्छीले फेङ्हेले नेकपाका केही शीर्ष नेतालाई सामूहिक भेट्न सक्नेबारे पनि दाहाललाई जानकारी दिइन्। उनले गत मंगलबार राष्ट्रपति भण्डारी र प्रधानमन्त्री ओलीलाई छुट्टाछुट्टै भेट गरी यसबारे औपचारिक जानकारी गराएकी थिइन्। फेङ्हेले प्रधानसेनापति पूर्णचन्द्र थापासँग पनि भेट गर्नेे कार्यक्रम छ। नेकपाभित्र गहिरो संकट आउनु, अमेरिकी परियोजना एमसीसी पास गर्न खोज्नु र बीआरआईका परियोजनालाई प्राथमिकतामा नराखेको विषयमा चीन प्रधानमन्त्री ओलीसँग सशंकित देखिएको छ। नेकपाभित्र जतिबेला विवाद उत्कर्षमा पुग्छ त्यतिबेला चिनियाँ राजदूतले नेकपा नेताहरूसँग बाक्लो भेटवार्ता गर्दै आएकी छन्। उनले केही महिनाअघि प्रधानमन्त्री ओलीसँग भेट गरी पार्टी फुट्नुभन्दा एक पद छाड्दा उपयुक्त हुने बेइजिङको सन्देश सुनाएकी थिइन्। नेकपा फुट्ने अवस्थामा पुगे प्रधानमन्त्री ओलीले एक पद त्यागेर पार्टी जोगाउनुपर्ने पक्षमा चीन देखिएको छ। त्यसपछि प्रधानमन्त्री ओली चीनप्रति थप सशंकित भएका थिए भने राजदूतलाई पनि लामो समय भेट दिएका थिएनन्। प्रधानमन्त्री ओली र चिनियाँ अधिकारीबीच एकअर्कामा विश्वासको वातावरण देखिएको छैन। राजदूत यान्छीले सरकारसँगको चीनको पछिल्लो सम्बन्ध, अमेरिकी परियोजना एमसीसी र चीनले नेपाली भूमि अतिक्रमण गरेको भन्दै हुने प्रदर्शनबारे बेइजिङमा रिपोर्टिङ गरेको स्रोतले बताएको छ। फेङ्हेको भ्रमण पूर्णरूपमा राजनीतिक हुने त्यसमा पनि फुटबाट नेकपालाई जोगाउने, प्रधानमन्त्री ओलीसँग चिसिएको सम्बन्ध सुमधुर बनाउन केन्द्रित हुने स्रोतले बताएको छ। उपप्रधानमन्त्री पोखरेल र प्रधानसेनापति थापाले गत वर्ष फरकफरक समयमा चीन भ्रमण गरेका थिए। उपप्रधानमन्त्री पोखरेलको भ्रमणका बेला चीनले नेपाली सेनालाई दिने २५ विलियन चिनियाँ मुद्राबराबरको सैन्य सहयोगमा हस्ताक्षर भएको थियो। चिनियाँ रक्षामन्त्रीको भ्रमणका बेला विगतका भएका सम्झौताबमोजिमको सहयोग हस्तान्तरण हुने र केही महत्वपूर्ण रक्षा सम्झौता हुन सक्ने अपेक्षा गरिएको छ। नेपाली सेना र चिनियाँ जनमुक्ति सेनाबीच संयुक्त सैन्य अभ्यास हुँदै आएको छ। कोरोना भाइरस संक्रमणका कारण यो वर्ष भने संयुक्त सैन्य अभ्यास रोकिएको छ। चिनियाँ रक्षामन्त्री र भारतीय विदेशसचिव नेपाल आउने पूर्वसन्ध्यामा प्रधानमन्त्री ओलीले आइतबार चारवटै सुरक्षा प्रमुखसँग पछिल्लो सुरक्षा अवस्थाबारे छलफल गरेका थिए।"
काम नभएकाहरू सलबलाए,"ताप्लेजुङ : प्रधानमन्त्री केपी शर्मा ओलीले पार्टीभित्र काम नभएकाहरू सलबलाएको बताएका छन्। घुन्सामा सोमबार आयोजित कार्यक्रममा नेकपा अध्यक्षसमेत रहेका प्रधानमन्त्री ओलीले आफ्नै पार्टीभित्रका केही मान्छेहरू आफू र सरकारविरुद्ध लागेको बताएका हुन्। यहाँ केही मान्छेहरू आफ्नै पार्टीको अध्यक्षविरुद्ध विभिन्न खालका प्रस्ताव ल्याउन थालेका छन्, ओलीले भने, उनीहरू सरकारको लोकप्रियताका कारण आत्तिएर भ्रमपूर्ण प्रचारमा लागेका छन्। नेकपाका अर्का अध्यक्ष पुष्पकमल दाहालले ओलीलाई विभिन्न आरोप लगाउँदै सचिवालय बैठकमा एक्लै प्रस्ताव पेस गरेका थिए। नेकपामा पछिल्लो पटक चर्किएको विवादले निकास पाएको छैन। यही बेला ओलीले सरकार ढल्ने, पार्टी फुट्नेजस्ता निराधार हल्लाका पछि नलाग्न आग्रह गरे। उनले फक्ताङलुङ गाउँपालिका६ मा घुन्सा फाउन्डेसनले निर्माण गरेको स्वास्थ्य भवन उद्घाटनपछि विकट गाउँलाई सुगम बनाउने सरकारको प्रमुख योजना रहेको बताए। यस्तो दुर्गम ठाउँमा स्वास्थ्य भवन निर्माण गरेकोमा फउन्डेनसनलाई धन्यवाद दिन्छु, उनले भने, अब सरकारले मुलुकका यस्ता दुर्गम बस्तीमा स्वास्थ्य पहुँच पुर्याउन काम गर्छ। कञ्चनजंघामा आउने पर्यटकका लागि लिनुपर्ने विशेष अनुमति)लाई खारेज गरिने र पर्यटकका लागि यो क्षेत्र खुला गरिने उनको भनाइ थियो। प्रधानमन्त्रीपत्नी राधिका शाक्यले घुन्सा आधारभूत विद्यालयका विद्यार्थीका लागि ५ लाख रुपैयाँको छात्रवृत्ति कोष स्थापना गरिदिने घोषणा गरिन्। उनले यहाँका ज्येष्ठ नागरिक तथा वृद्धवृद्धालाई न्यानो कपडासमेत वितरण गरिन्। कार्यक्रममा संस्कृति, पर्यटन तथा नागरिक उड्डयनमन्त्री योगेश भट्टराई, प्रदेश १ का मुख्यमन्त्री शेरधन राई, नेकपा संसदीय दलका उपनेता सुवास नेम्बाङलगायत आएका थिए।"
नेकपा पत्र युद्ध : प्रचण्ड र नेपाल समूहले पठायो सबै पत्र तल्लो कमिटीमा,"काठमाडैं : सत्तारुढ नेपाल कम्युनिस्ट पार्टी (नेकपा) अध्यक्ष एवम् प्रधानमन्त्री केपी ओली र कार्यकारी अध्यक्ष पुष्पकमल दाहाल प्रचण्डबीच आदानप्रदान भएका पत्र पार्टी तल्लो कमिटीमा पठाएको छ । प्रचण्ड र वरिष्ठ नेता मावधकुमार नेपाल समूहले पत्र तल्लो कमिटीसम्म पठाएको हो । कात्तिक २२ गते नेकपा पाँच नेताले बुझाएको पत्र, त्यसको जफमा ओलीले लेखेको पत्र र प्रतिउत्तरमा प्रचण्डले पठाएको पत्रसँगै सचिवालय बैठकमा उनले पेश गरेको राजनीतिक प्रतिवेदनसहित सबै सामग्री समेटेर प्रचण्ड नेपाल समूहले तल्लो कमिटीमा पूरै दस्तावेज पठाएको हो । नेकपामा कार्यविभाजन : ओलीले सरकार र प्रचण्डले कार्यकारी अधिकारसहित पार्टी चलाउने नेकपामा पुरानै जुहारी नेकपा सचिवालय बैठकमा ओलीले छुट्टै प्रस्ताव ल्याउने : १८ गते स्थायी कमिटी सबै कमिटीको जानकारी लागि पत्र पठाइएको प्रचण्डको सचिवालयले जनाएको छ । खुमलटार स्रोतले अध्ययनका लागि तल्लो कमिटीका नेता तथा कार्यकर्ताले मागेपछि उपलब्ध गराएको बताएको हो । नेकपा विवाद चर्किदै गर्दा प्रचण्डले एकल प्रस्ताव गरेपछि मंसिर ३ गतेको सचिवालय बैठकमा केपी ओलीले अर्को प्रस्तावका लागि १० दिनको समय मागरेका थिए । ओलीले प्रचण्डको प्रस्तावलाई आरोप पत्रको मात्र संज्ञा दिएका छन् ।"
मुख्यमन्त्री गुरुङ र गाउँपालिका अध्यक्ष पुनले लगाए मित !,"बेनी : केन्द्रीय राजनीतिमा एउटै पार्टी भित्रका नेताबीच विवाद चर्किरहेका बेला नेकपाका नेता समेत रहेका गण्डकी प्रदेशका मुख्यमन्त्री पृथ्वीसुब्बा गुरुङ र कांग्रेसबाट निर्वाचित म्याग्दीको अन्नपूर्ण गाउँपालिकाका अध्यक्ष डम्बरहादुर पुनले मित लगाएका छन् । अन्नपूर्ण२ भुरुङ्ग तातोपानीमा सोमबार साँझ मुख्यमन्त्री गुरुङ र गाउँपालिका अध्यक्ष पुनले पारिवारका सदस्यको उपस्थितिमा मित लगाएका हुन् । परम्परागत विधि अनुसार एक अर्काले भादगाउँले टोपी र माला सासाटाटका साथै टाउको जोडेर मित लगाएका हुन । मित लगाएपछि केक काटेर खुसीयाली साटासाट गरेका छन् । उनीहरुबीच यसअघिनै मित लगाउने सझदारी भएको थियो । बुवाको किरीया बसेका गण्डकी प्रदेशसभा सदस्य चन्द्रमोहन गौचनलाई मुस्ताङमा भेटेर फर्कने क्रममा गुरुङ र अध्यक्ष पुनले मित लगाएका हुन् । निर्वाचन पहिले उहाँसँग चिनजान थिएन, जनप्रतिनिधि भएपछि कार्यक्रममा उहाँसँगसँगै हुने अवसर मिल्यो, धेरैले उहाँ र मलाई दुई भाइ जस्तै भनेर पनि चिनाउन थाले, अध्यक्ष पुनले भन्नुभयो उहाँ र म निकटका साथीहरुले मितको प्रस्ताव गर्नुभयो, हामीले स्वीकार गर्यौँ र मित लगायौँ । नेपाल कम्युनिस्ट पार्टीका स्थायी कमिटी सदस्य समेत रहेका गुरुङ नेकपाका प्रदेश इञ्चार्ज हुन् । भारतीय गोर्खा सैनिकको सेवा निवृत्त क्याप्टेन पुन नेपाली कांग्रेसको महाधिवेशन प्रतिनिधि हुन् । फरक राजनीतिक आस्था भएपनि भावनात्मक निकटताले उनीहरुलाई मितेरी साइनोसम्म पुयाएको हो । आफूको मितेरी साइनोले केन्द्रीय स्तरका नेतालाई फरक आस्था र विचार भए पनि राष्ट्रिय हितका मुद्दामा मिलेर अघि बढ्ने सन्देश दिन खोजेको अध्यक्ष पुनको भनाइ छ । पश्चिम नेपालको पहाडी बस्तीमा पुरुषले मित र महिलाले सैना लगाउने चलन छ । विशेष गरेर छिमेकी गाउँका युवा र युवतीबीच परम्परागत रुपमा मित र सैना लगाउने चलन थियो। पछिल्लो समय मौलिक संस्कृति र चलनको रुपमा रहेको मितेरी साइनो हराउँदै गएको थियो । आफू र अध्यक्ष पुनबीचको विकासप्रेमी सोच र भावनात्मक सम्बन्धकै कारण मित साइनो जोड्ने कुरा सम्भव भएको मुख्यमन्त्री गुरुङको भनाइ छ । गत वर्षको माघमा अन्नपूर्ण गाउँपालिकाले आयोजना गरेको प्रथम अन्नपूर्ण पर्यटन महोत्सवकै अवसरमा मुख्यमन्त्री गुरुङ र अध्यक्ष पुनबीच मितेरी साइनो लगाउने चर्चा थियो । मित लगाउने कार्यक्रममा म्याग्दी क्षेत्र (क)बाट निर्वाचित प्रदेश सांसद बिनोद केसी, मंगला र मालिका गाउँपालिकाका उपाध्यक्ष सिर्जना केसी र खरमाया बिटालु पनि सहभागी थिए ।"
"दाहालको अडान, प्रस्ताव फिर्ता लिन्नँ","काठमाडौं : सत्तारुढ दल नेकपाका अध्यक्ष पुष्पकमल दाहालले सचिवालय बैठकमा आफूले पेस गरेको प्रस्ताव फिर्ता नलिने बताएका छन्। प्रधानमन्त्रीसमेत रहेका अर्का अध्यक्ष केपी शर्मा ओलीको प्रस्ताव पनि सचिवालयमा पेस भएपछि दुवैमा छलफल गरी थप निष्कर्ष निकाल्न मद्दत पुग्ने अध्यक्ष दाहालको भनाइ छ। म मेरो प्रस्ताव फिर्ता लिन्नँ। प्रधानमन्त्री (ओली)ले पनि आफ्नो प्रस्ताव ल्याउने भन्नुभएको छ। दुवैको प्रस्तावमाथि पार्टी कमिटीमा छलफल हुन्छ। एउटा निष्कर्ष निस्कन्छ। यसमा पार्टी विभाजन हुन्छ कि भनेर आत्तिनुपर्ने कुनै कारण छैन, दाहालले सोमबार आफ्नो पूर्वसमूहका स्थायी समिति सदस्य टोपबहादुर रायमाझी र हरिबोल गजुरेलसँग भने, पार्टी एकता मेरो तर्फबाट टुट्दैन। कुनै पनि सर्तमा पार्टी फुट्न दिन्नँ। यसमा म सकारात्मक छु। लचिलो पनि छु। तापनि हाम्रा समस्या छलफल गरेर हल गर्नुपर्छ। कमजोरी जजसका छन्, आत्मबोध गरेर त्यसलाई करेक्सन गरेर जानुपर्छ। दाहालले प्रधानमन्त्रीले ल्याउने प्रस्ताव हेर्नुपर्ने भन्दै आफ्नो प्रस्तावले पार्टी नफुट्ने जिकिर गरेका थिए। राजनीतिक प्रतिवेदन आउँदैमा कोही पनि आत्तिनु पर्दैन। मैले उठाएका कुरा जनताले थाहा पाएका छन्। पार्टीभित्र बहस चलेको छ। ओलीजीले पनि प्रतिवेदन ल्याउँछु भन्नुभएको छ। उहाँले कस्तो प्रतिवेदन ल्याउनुहुन्छ त्यो हेर्नुपर्छ, दाहालको भनाइ उद्धृत गर्दै नेता गजुरेलले भने, प्रतिवेदनहरूले छलफल र समस्या समाधान गर्न मद्दत गर्छ। मेरो प्रतिवेदनले पार्टी फुट्दैन। पार्टी एकताकै लागि मैले पहल गरिरहेको छु। दाहालले पार्टी एकता कायम राख्नेनराख्ने भन्ने विषयमा बल प्रधानमन्त्री ओलीको कोर्टमा रहेको पनि बताएका थिए। उनले प्रधानमन्त्रीले जबर्जस्ती बहुमत पुयाउने नाममा गणितको खेल खेल्न थालेको भन्दै त्यसलाई रोक्नुपर्ने पनि बताएका थिए। रायमाझी, गजुरेललगायत नेताले ओली, दाहालसहित सचिवालयका ९ जना नै सदस्यसँग अलगअलग भेट गरी एकताका लागि दबाब दिएका छन्। हामीले सचिवालय सदस्यका ९ जना सदस्यलाई नै भेट गरेका छौं। स्थायी समितिका पनि समकक्षी अधिकांश सदस्यलाई भेट गरेर पार्टीभित्रको समस्या समाधान गरी एकता बचाइराख्न आग्रह गरेका छौं, रायमाझीले भने, सबै साथीहरू सकारात्मक हुनुहुन्छ। तर, फेरि समस्या कहाँ हो यसको पहिचान गरेर जानुपर्छ भन्ने छ। पहल जारी छ। उनले प्रधानमन्त्रीले दाहालले प्रस्ताव ल्याएपछि आफूले पनि ल्याउनुपर्ने अवस्था आएको जानकारी दिएको बताए। म पनि मिलाएर जानेमा छु। तपाईंहरूका सुझाव ठीक छन्। प्रचण्ड (दाहाल)जीको डकुमेन्टमा म आफ्नो कुरा राख्छु भन्नुभएको छ। यसलाई सकारात्मक रूपमा लिनुपर्छ, उनले भने, पार्टीभित्र छलफल अन्तरविरोध भइरहन्छन्। तर, त्यसलाई पार्टीभित्रको विधि प्रक्रियाका आधारमा छलफल गरेर निकास निकाल्नुपर्छ।"
किन आउँदै छन् चिनियाँ दूत ?,"काठमाडौं : भारतीय पक्षबाट नेपाल भ्रमण बढिरहेका बेला चिनियाँ राष्ट्रपति सी चिनफिङले विशेष दूत काठमाडौं पठाउँदै छन्। चिनियाँ रक्षामन्त्री वेई फेङहे राष्ट्रपति सी चिनफिङको सन्देश लिएर आइतबार विशेष जहाजबाट काठमाडौंमा उत्रिनेछन्। परराष्ट्र मन्त्रालय र चिनियाँ राजदूतावासले रक्षामन्त्री फेङ्हेको नेपाल भ्रमणको तयारी छुट्टाछुट्टै गरिरहेका छन्। भारतीय गुप्तचर संस्था रअका प्रमुख सामान्तकुमार गोयल र भारतीय सेनाध्यक्ष मनोजमुकुन्द नरवणेको भ्रमणलगत्तै चिनियाँ रक्षामन्त्री फेङहे नेपाल आउन लागेका हुन्। यस्तै, नेपालभारत सचिवस्तरीय वार्ताका लागि भारतीय विदेशसचिव पनि फेङ्हेको भ्रमणअघि नै काठमाडौं आउनेछन्। गत वर्ष चीन भ्रमणमा गएका बेला उपप्रधानमन्त्री ईश्वर पोख्रेलले तत्कालीन रक्षामन्त्रीको हैसियतमा चिनियाँ समकक्षी फेङ्हेलाई नेपाल भ्रमणको निम्तो दिएका थिए। झट्ट हेर्दा नियमितजस्तो देखिए पनि अन्तर्राष्ट्रिय उडान सुचारु नभएको र नेपालमा कोरोना भाइरस संक्रमण बढिरहेका बेला हुन लागेको चिनियाँ रक्षामन्त्रीको भ्रमण अर्थपूर्ण र राजनीतिक केन्द्रित हुने विश्लेषक बताउँछन्। सत्तारुढ दल नेकपा गम्भीर संकटमा परेका बेला फेङ्हेको नेपाल भ्रमण रक्षा मामिलाभन्दा पनि राजनीतिक विषयमा केन्द्रित हुने देखिएको छ। उनले राष्ट्रपति विद्यादेवी भण्डारी र प्रधानमन्त्री केपी शर्मा ओलीसँग भेटवार्ता गर्नेछन्। उनले नेकपाका केही शीर्ष नेतालाई सामूहिक भेट गर्ने कार्यक्रम रहेको स्रोतले बताएको छ। चिनियाँ राजदूत होउ यान्छीले नेकपाका दुई अध्यक्षमध्ये एक पुष्पकमल दाहालसँग सोमबार बिहान भेट गरेकी छन्। उक्त भेटमा नेकपाको विवाद र फेङ्हेको भ्रमणबारे छलफल भएको थियो। राजदूत यान्छीले चिनियाँ रक्षामन्त्रीको भ्रमणबारे औपचारिक जानकारी दाहाललाई गराएको स्रोतले बताएको छ। ती स्रोतका अनुसार राजदूत यान्छीले फेङ्हेले नेकपाका केही शीर्ष नेतालाई सामूहिक भेट्न सक्नेबारे पनि दाहाललाई जानकारी दिइन्। उनले गत मंगलबार राष्ट्रपति भण्डारी र प्रधानमन्त्री ओलीलाई छुट्टाछुट्टै भेट गरी यसबारे औपचारिक जानकारी गराएकी थिइन्। फेङ्हेले प्रधानसेनापति पूर्णचन्द्र थापासँग पनि भेट गर्नेे कार्यक्रम छ। नेकपाभित्र गहिरो संकट आउनु, अमेरिकी परियोजना एमसीसी पास गर्न खोज्नु र बीआरआईका परियोजनालाई प्राथमिकतामा नराखेको विषयमा चीन प्रधानमन्त्री ओलीसँग सशंकित देखिएको छ। नेकपाभित्र जतिबेला विवाद उत्कर्षमा पुग्छ त्यतिबेला चिनियाँ राजदूतले नेकपा नेताहरूसँग बाक्लो भेटवार्ता गर्दै आएकी छन्। उनले केही महिनाअघि प्रधानमन्त्री ओलीसँग भेट गरी पार्टी फुट्नुभन्दा एक पद छाड्दा उपयुक्त हुने बेइजिङको सन्देश सुनाएकी थिइन्। नेकपा फुट्ने अवस्थामा पुगे प्रधानमन्त्री ओलीले एक पद त्यागेर पार्टी जोगाउनुपर्ने पक्षमा चीन देखिएको छ। त्यसपछि प्रधानमन्त्री ओली चीनप्रति थप सशंकित भएका थिए भने राजदूतलाई पनि लामो समय भेट दिएका थिएनन्। प्रधानमन्त्री ओली र चिनियाँ अधिकारीबीच एकअर्कामा विश्वासको वातावरण देखिएको छैन। राजदूत यान्छीले सरकारसँगको चीनको पछिल्लो सम्बन्ध, अमेरिकी परियोजना एमसीसी र चीनले नेपाली भूमि अतिक्रमण गरेको भन्दै हुने प्रदर्शनबारे बेइजिङमा रिपोर्टिङ गरेको स्रोतले बताएको छ। फेङ्हेको भ्रमण पूर्णरूपमा राजनीतिक हुने त्यसमा पनि फुटबाट नेकपालाई जोगाउने, प्रधानमन्त्री ओलीसँग चिसिएको सम्बन्ध सुमधुर बनाउन केन्द्रित हुने स्रोतले बताएको छ। उपप्रधानमन्त्री पोखरेल र प्रधानसेनापति थापाले गत वर्ष फरकफरक समयमा चीन भ्रमण गरेका थिए। उपप्रधानमन्त्री पोखरेलको भ्रमणका बेला चीनले नेपाली सेनालाई दिने २५ विलियन चिनियाँ मुद्राबराबरको सैन्य सहयोगमा हस्ताक्षर भएको थियो। चिनियाँ रक्षामन्त्रीको भ्रमणका बेला विगतका भएका सम्झौताबमोजिमको सहयोग हस्तान्तरण हुने र केही महत्वपूर्ण रक्षा सम्झौता हुन सक्ने अपेक्षा गरिएको छ। नेपाली सेना र चिनियाँ जनमुक्ति सेनाबीच संयुक्त सैन्य अभ्यास हुँदै आएको छ। कोरोना भाइरस संक्रमणका कारण यो वर्ष भने संयुक्त सैन्य अभ्यास रोकिएको छ। चिनियाँ रक्षामन्त्री र भारतीय विदेशसचिव नेपाल आउने पूर्वसन्ध्यामा प्रधानमन्त्री ओलीले आइतबार चारवटै सुरक्षा प्रमुखसँग पछिल्लो सुरक्षा अवस्थाबारे छलफल गरेका थिए।"
नगरपालिकामा अख्तियारको छापा,राजविराज : सप्तरीको बोदे बर्साइन नगरपालिका सोमबार अख्तियार दुरुपयोग अनुसन्धान आयोगले छापा मारेको छ। एउटै समान फरकफरक मूल्यमा मात्र नभइ बजार मूल्यभन्दा हजारौँ गुणा बढीमा खरिद गरेको सार्वजनिक भएपछि अख्तियारले छापा मारेको हो। कोभिड१९ रोकथाम तथा नियन्त्रण खर्चमा अनियमितता भएको भन्दै चौतर्फी चर्को आलोचना हुन थालेपछि आयोगको इटहरी कार्यालयले छापा मारेको हो। अख्तियारले कोरोनासँग सम्बन्धित फाइल लगेको कर्मचारीले बताएका छन्। नगरपालिकाले कात्तिक २६ गते कोरोना रोकथाम तथा नियन्त्रणमा २ करोड २१ लाख ३४ हजार खर्च भएको विवरण सार्वजनिक गरेको थियो। हिसाबमा अनियमितता भएको प्रष्ट देखिएको भन्दै विरोध हुन थालेपछि नगरपालिकाले मंसिर ३ गते हतारहतार पत्रकार सम्मेलन गरेर १ करोड २७ लाख २९ हजार रुपैयाँ मात्र कोरोना शीर्षकमा खर्च भएको जनाएको छ। नगर प्रमुख आतेशकुमार सिंह यादवले कर्मचारीको लापरवाही र कमजोरीका कारण प्रिन्ट मिस्टेक भएर हिसाब गल्ती भएको स्पष्टीकरण दिएका छन्। उनले लोकसेवा आयोग भर्खरै उत्तीर्ण गरेर आएका अनुभवहीन कर्मचारीका कारण गल्ती हिसाब देखाइएको बताए। सार्वजनिक गरिएको खर्च विवरणमा लाइफब्वाय साबुनको प्रतिगोटा ३ हजार ८३१ रुपैयाँ ४२ पैसा देखाइएको थियो। नगरपालिकाका प्रमुख प्रशासकीय अधिकृत गजेन्द्रनाथ शर्माले समेत खर्च विवरणमा प्रिन्ट मिस्टेक भएको स्वीकार्दै टाइप गर्दा ९५ कार्टुन लेख्नुपर्नेमा ९५ वटा भएको भनेर ढाकछोप गर्ने प्रयास गरेका छन्। बोदे बर्साइन नगरपालिका कार्यालयले दिएको हिसाबमा ०७६ चैत २२ गते ९५ वटा साबुन ३ लाख ६३ हजार ९ सय ८५ रुपैयाँ लागतमा खरिद गरिएको देखाएको थियो। टाइप गर्दा ९५ कार्टुन लेख्नुपर्नेमा कर्मचारीको कमजोरीले ९५ वटा भएको नगर प्रमुख यादवको समेत दाबी छ।
नेकपाभित्र कल्पना बाहिरको जटिलता आएको छ : महासचिव पौडेल,"बुटवल : नेपाल कम्युनिस्ट पार्टी (नेकपा)का महासचिव विष्णुप्रसाद पौडेलले पार्टीभित्रको अन्तरविरोधको जड नै पत्ता लगाउन कठिन भएको बताएका छन्। भदौ २६ गतेको स्थायी कमिटी बैठकपछि नेतृत्वबीचको दूरी बढ्नुको कुनै कारण नदेखिएको उनले बताए। कल्पनाभन्दा बाहिरको जटिल समस्या पार्टीभित्र आएको छ। पार्टीलाई एकताबद्ध गरेर लान सकिन्छ कि सकिदैन भन्ने प्रश्न आएको छ, उनले भने, मैले यसपटक बुझ्न सकेको छैन। पार्टी भित्र के त्यस्तो सुनामी आयो ? यसको पृष्ठभूमिमा सैद्धान्तिक अन्तरविरोध हुन कि अरु हुन भन्ने बुझ्नै नसकिएको उनले बताए। एकजना अध्यक्षले सरकार सञ्चालन, पुर्नगठन र अर्का अध्यक्षले महाधिवेशनको तयारी गर्ने स्थायी कमिटिले म्याण्डेट दिएको उनले बताए। तर, स्थायी कमिटीका निर्णय कार्यान्वयन हुने अवस्थामा फेरि अन्तरविरोध आएको उनले बताए। अन्तर्विराेध हुनुपर्ने त्यस्तो कुनै दुर्घटना नै भएजस्तो लाग्दैन, तर अहिले मर्यादाबाहिर गएर आरोप प्रत्यारोप गर्ने काम भएको छ, उनले भने, मर्यादाबाहिरका काम रोक्नुपर्छ। मंगलबार बुटवलमा आयोजित पत्रकार भेटघाटमा बोल्दै पौडेलले कम्युनिस्ट पार्टीको आन्तरिक जीवन समस्याग्रस्त र अन्तरविरोध विगतकोभन्दा जोखिमपूर्ण रहेको बताए। यसपटक देखिएको यो तहको समस्या यसभन्दा अघि कहिल्यै देखिएको उनले सुनाए। यसअघिका विवाद समाधान गरेका थियौं। अहिले कम्युनिस्ट पार्टीको भविष्य कठिन मोडमा छ, उनले भने, म यहाँहरु समक्ष लुकाउन चाहान्न। पार्टी एकता जोगाउनका लागि आफूले अन्तिम समयसम्म कसरत गरिरहने उनले बताए। पार्टीको एकता मुलुकको भविष्यसँग जोडिएको भन्दै उनले स्थायित्वका लागि पनि पार्टीको एकता जोगाउन आवश्यक रहेको बताए। आम नेता कार्यकर्ता र जनताले पार्टी टुक्र्याउन नहुने पक्षमा रहेकाले पार्टीलाई एकताबद्ध बनाउनको विकल्प नभएको उनको भनाइ छ। त्यसैगरी अर्को एक प्रसंगमा अर्थमन्त्रीसमेत रहेका महासचिव पौडेलले प्रधानमन्त्री र प्रतिपक्ष दलका नेता शेरबहादुर देउवाको भेट स्वभाविक रहेको जिकिर गरे। प्रधानमन्त्री र कांग्रेसका सभापतिको भेटमा सत्ता साझेदारीको विषय प्रवेश नै भएको छैन, उनले भने,सुविधाजनक बहुमत भएको प्रधानमन्त्रीले सत्ता साझेदारका विषयमा कुरा गर्ने प्रसंग पनि आउदैन। सवैधानिक निकाय, कोरोना महामारीका विषयमा प्रधानमन्त्री र प्रतिपक्षी दलका नेताबीच कुराकानी भएको उनले बताए।"
दोलखा भीमसेनलाई पसिना आयो !,"दोलखा : सुप्रसिद्ध भीमेश्वर मन्दिरका देवता भीमसेनलाई १८ औं पटक पसिना आएको छ । भीमसेनलाई पसिना आउँदा देशमा अनिष्ट वा शुभ नहुने धार्मिक मान्यता रहँदै आएको छ । यस अघि २०७६ फागुन ८ गते १७ औं पटक भीमसेनलाई पसिना आएको थियो । गत वर्ष सवा घण्टासम्म पसिना आउँदा देशमा कोरोना भाइरसको महामारी भित्रिएको जनविश्वास रहँदै आएको छ । गत चैत ११ गतेदेखि लकडाउन गरेर ११५ दिनपछि केही महिनाअघि नियमित पूजाको लागि खोलिएको मन्दिर एकहप्ता पछि पुन बन्द गरिए यता हालसम्म पनि सर्वसाधारणको लागि मन्दिर बन्द रहँदै आएको थियो । मंगलबार दिउँसो २ बजेदेखि भीमेश्वरको शिलामा निरन्तर पसिना आइरहेको छ । भीमेश्वर मन्दिर तथा पूजा व्यवस्थापन समितिका अध्यक्ष भरत श्रेष्ठले १८ औं पटक पसिना आएको बताए । भीमेश्वरको शिलाको दायाँ बायाँ दुवै भागबाट पसिना आएको उनले बताए । दायाँ पट्टिबाट पसिना आउँदा राजापक्षलाई र बायाँपट्टिबाट पसिना आउँदा जनतालाई अनिष्ठ हुने धार्मिक मान्यता रहँदै आएको छ । भीमेश्वरको शिलामा पसिना आए पछि मन्दिर व्यवस्थापन तथा गुठियारहरुले स्थानीय रुपमा क्षमा पुजा अर्चना गरेका छन् । थप क्षमा पूजाको लागि शिलामा आएको पसिना पुछेको रुवा जिल्ला प्रशासन कार्यालयको रोहवरमा गृहमन्त्रालयमार्फत राष्ट्रपतिको कार्यालयमा पुर्याउने व्यवस्था गरिएको छ । राजाको पालामा पसिना आउँदा भने राजदरबाट क्षमा पूजाको लागि पञ्चवली पठाउने चलन रहेको थियो । जनविश्वास रहँदै आएको छ । यसअघि २०६२०६३ को जनआन्दोलनको एकमहिना अघि, तत्कालिन राजा विरेन्द्र बंशनाश हुनुभन्दा करिब डेढ महिनाअघि र १९९० सालको भुकम्प आउनुभन्दा अघि भीमेश्वरलाई पसिना आएको अध्यक्ष श्रेष्ठले जानकारी दिए । २०७४ असोज १० गते आएको पसिना पछि देशमा स्थानीय तह र संघीय नेपालमा सफलतापूर्वक निर्वाचन सम्पन्न भएको विश्वास गरिन्छ ।"
गोरखामा गोरु तस्करी बढ्यो,"गोरखा : सोमबार राति ११ बजे सिरानचोक गाउँपालिका ६ जरेबरबाट अवैध रुपमा तस्करी हुँदै गरेको एक ट्रक गोरु गोरखा नगरपालिका १२ का बासिन्दाले नियन्त्रणमा लिए र प्रहरीको जिम्मा लगाए । प्रहरीले सो ट्रक भेटरीनरी तथा पशुसेवा विज्ञ केन्द्रमा बुझायो । विज्ञ केन्द्रले गोरु ओसारपसारको कानुनी आधार खोज्यो । तस्करी गर्ने समूहले आधार पेश गर्न नसकेपछि जहाँबाट सङ्कलन गरेको हो, त्यहीँ लगेर छाड्न निर्देशन दियो । विज्ञ केन्द्रबाट नियन्त्रणमुक्त भएपछि मंगलबार बिहान गोरु बोकेको सो ट्रक गोरु संकलन भएको स्थान (जरेबर) तर्फ नगई राजमार्ग हुँदै चितवन हानियो । गोरुसहितको सो ट्रक आँबुखैरेनीबाट चितवनतर्फ गएको आँबुखैरेनीका स्थानीयबासीले बताएका छन् । गोरखाबाट गोरु बोकेर आएको ट्रक यहाँबाट बिहान साँढे १० बजे चितवनतर्फ गएको छ, आँबुखैरेनीका सोम गुरुङले भने, गोरखाबाट यसरी बारम्बार गोरु निकासी हुने गरेको हामीले देखिरहन्छौं । आज (मंगलबार) पनि गोरु आएको देखेपछि पछ्याउँदै ऐना पहरामा पुगेर रोक्यौँ । कुराकानी गर्दा गोरखामा आवश्यक कागजपत्र बुझाएर विधिवत रुपमा ल्याएको हो भनेर उनीहरुले दाबी गरेपछि छोदिदियौं । तर पशुसेवा विज्ञ केन्द्रले भने आवश्यक कागजात नभएकाले संकलन गरेको स्थानमा लगेर छाडिदिने सर्तमा पठाएको जनाएको छ । पशुचौपाया सप्लाई गर्न आधिकारिक रुपमा दर्ता भएको सप्लायर्सको प्रमाणपत्र चाहिन्छ । करचुक्ताको कागजात चाहिन्छ । हामीले मागेका कुनै पनि कागजपत्र उनीहरुले पेश गर्न नसकेपछि जुनठाउँबाट ल्याएको हो, त्यहीँ लगेर छाडिदिनू भनेर पठाएका हौँ विज्ञ केन्द्रका सूचना अधिकारी महेन्द्र पौडेलले भने, तर कता लगे भन्ने बारे हामीले थाहा पाउन सकेनौँ । प्रहरीले भने स्थानीयबासीको गुनासोपछि गोरु बोकेको ट्रक नियन्त्रणमा लिएर विज्ञ केन्द्रमा बुझाएको जनाएको छ । हामीले नियन्त्रणमा लिएर मुचुल्कासहित विज्ञ केन्द्रलाई बुझाएका हौँ । त्यसपछि के भयो भन्नेबारे विज्ञ केन्द्रलाई जानकारी होला, प्रहरी नायब उपरीक्षक वासुदेव खतिवडाले भने । मंगलबार एकैदिन १९ वटामध्य दुईवटा गोरु मरिसकेका छन्, तर सबै गोरु स्वस्थ रहेको भनेर जीवन भेटरीनरी क्लिनिकले निरोगीताको प्रमाणपत्र दिएको छ । मैले प्रत्यक्ष रुपमा ठाउँमै पुगेर परीक्षण गरी निरोगिताको प्रमाणपत्र दिएको हुँ । ढुवानीको असुविधाका कारण मरेको हुनसक्छ, पशुरोग चिकित्सक जीवन पोखरेलले भने। सबै निकायको अरुलाई जिम्मेवारी दिएर पन्छिने प्रवृत्ति बढेसँगै गोरखामा गोरु तस्करीको क्रम पनि बढिरहेको छ । गाउँगाउँबाट गोरु संकलन गरी भारत तथा बंगलादेश पुर्याउने क्रम बढिरहेको स्थानीयबासी बताउँछन् । पशुचौपाया सप्लाई गर्न वैध रुपमा दर्ता भएका प्रमाणपत्रधारी सप्लायर्स तथा असंगठित समूहले गोरु निकासी गरिरहेका सोम गुरुङको गुनासो छ । वैध, अवैध समूहले संकलन गरेको गोरुलाई पशु परीक्षण गर्न दर्ता भएका चिकित्सकले सजिलै निरोगीताको प्रमाणपत्र दिने गरेका छन् । दिउसै खुल्लमखुल्ला गाईगोरु निकासी भएपनि थुनछेक गर्ने कानुनी आधार छैन । गाईगोरु ओसारपसार रोक्न कुनै कानुन नभएको प्रमुख जिल्ला अधिकारी तीर्थराज भट्टराई बताउँछन् । सीमा जोडिएको जिल्लाभए भन्सारमा बुझाउने हो, नत्र देशभित्र पशुचौपाया ओसारपसार गर्न नरोक्नू भन्ने सर्वोच्चको आदेश छ, उनले भने, अन्तरदेशीय निकासी पैठारी पशु सेवा कार्यालयले हेर्छ । देशभित्र ओसार्नका लागि रोक्ने कुनै कानून छैन । गोरखाबाट दिनहूँजसो गाईगोरु ओसार्ने गरेको व्यवसायी स्वीकार गर्छन् । विभिन्न ग्रामीण क्षेत्रबाट बिनारोकतोक ट्रकमा राखी दर्जनौं गाईगोरु निकासी हुने गरेको प्रत्यक्षदर्शीको भनाइ छ । गलत प्रयोजनका लागि लगे पनि उनीहरुले कागजात भने दुरुस्त बनाउने गरेको भेटिन्छ । गोरखाका ११ वटै स्थानीय तहबाट गाई तथा गोरु सङ्कलन गरी मकवानपुरसम्मका लागि कागपत्र बनाएर लैजाने गरेको सो काममा खटिएका व्यवसायी बताउँछन् । हामीले गोरखाबाट गाईगोरु लैजान थालेको तीन वर्ष भयो, लक्ष्मी चौपाया सप्लायर्सका भीम लामा भन्छन्, अहिले गोरु खोज्नका लागि गाउँगाउँमा टन्नै मान्छेहरु छन् । गोरुका लागि पैसा तिरे पनि गाउँलेले गाई सित्तैमा भिडाइदिने गरेको उनले बताए । जोत्ने बहानामा लगे पनि गाईगोरु कहाँ पुर्याइन्छ भन्ने बारे व्यवसायीसँग प्रष्ट जवाफ छैन ।"
उपत्यकामा थपिए ९४७ जना कोरोना संक्रमित,काठमाडौं : पछिल्लो २४ घन्टामा काठमाडौं उपत्यकामा थप ९४७ जनामा कोरोना भाइरस (कोभिड१९) संक्रमण देखिएको छ। ४१० महिला र ५३७ पुरुष गरी ९४७ जनामा संक्रमण देखिएको स्वास्थ्य तथा जनसंख्या मन्त्रालयले जनाएको छ। यस्तै पछिल्लो २४ घण्टामा थप १७ सय ९० जनामा कोरोना संक्रमण पुष्टि भएको छ । स्वास्थ्य तथा जनसंख्या मन्त्रालयका अनुसार २४ घण्टामा २७ सय ९१ जना डिस्चार्ज हुँदा २४ जनाकै मृत्यु भएको छ । मन्त्रालयका अनुसार योसँगै नेपालमा कुल संक्रमितको संख्या २ लाख २४ हजार ७८ पुगेको छ भने २ लाख ४ हजार ८५८ जनाले कोरोना जितेका छन् । अहिले सक्रिय संक्रमितको संख्या भने १७ हजार ८५९ रहेको मन्त्रालयले जनाएको छ । कुल १६ लाख ८१ हजार २९९ जनाको पीसीआर भएको नेपालमा अहिले क्वारेन्टिनमा ६२७ जना रहेका छन् । यस्तै ३९३ जनाको आइसीयू र ५७ जनाको भेन्टिलेटरमा उपचार भइरहेको छ। मंगलबार थप २४ जनाको कोरोना संक्रमणबाट मृत्यु भएको छ। योसँगै नेपालमा कोरोनाबाट मृत्यु हुनेको संख्या १३ सय ६१ पुगेको छ।
सेनाले सार्वजनिक गर्यो फास्ट ट्रयाक को प्रगति विवरण (सूचीसहित),"काठमाडौं : राष्ट्रिय गौरवको आयोजना काठमाडौं तराई मधेश दु्रतमार्ग फास्ट ट्रयाक निर्माणको कामले तिब्रता पाएको नेपाली सेनाले जनाएको छ । विश्वव्यापी रुपमा फैलिएको कोरोना भाइरस (कोभिड१९) को संक्रमणका कारण निर्माणको काम प्रभावित भए पनि तोकिएको समयमै सक्ने गरी काम थालिएको सेनाले जनाएको हो । सेनाले संरचनागत कार्य प्रगति, सुरुङ्ग खण्ड निर्माण, ठेक्का वन्दोवस्तीको स्थिति, पुल निर्माण कार्य, बेलिबृज निर्माण कार्य, ल्याब सेटअप, जग्गा अधिग्रहण तथा मुआब्जा वितरण, रुख कटान तथा व्यवस्थापन, अन्तर्राष्ट्रिय परामर्शदाता छनौट लगायत कार्यको विवरण सेनाले सार्वजनिक गरेको हो ।"
गुडिरहेको सिटी सफारीबाट लडेर चालकको मृत्यु,विराटनगर : मोरङको कटहरी गाउँपालिका१ चौधरी चोकमा गुडिरहेको सिटी सफारीबाट लडेर मंगलबार दिउँसो चालकको मृत्यु भएको छ । विराटनगरबाट मिलनचोकतर्फ जाँदै गरेको को २ ह ५४९२ नम्बरको सफारीबाट अचानक लडेर चालक विराटनगर महानगरपालिका२ का ३५ वर्षीय सुनिल मण्डलको ज्यान गएको हो । मोरङ प्रहरी प्रमुख एसपी सन्तोष खड्काले लडेका बेला चालक आफैले सफारी चलाइरहेका थिए । उनका अनुसार दिउँसो २ बजेतिर घटना भएका बेला सफारी भने खाली थियो । एक्कासी शरीर भुइँमा ढले पनि उनको खुट्टा सफारीमै अड्किएको थियो । तर सफारी भने सडकमै रोकिएको थियो । घटनापछि स्थानीय बासिन्दाले प्रहरीलाई जानकारी दिएका थिए । अचानक भुइँमा ढलेको केही बेरमै चालक मण्डलको मृत्यु भएको स्थानीयले प्रहरीलाई बताउका छन् । उनको मृत्युको कारण खुल्न नसकेको र घटनाको अनुसन्धान सुरु गरिएको प्रहरीले जनाएको छ । प्रहरी घटनास्थलमा पुग्दा खुट्टा सफारीमै अड्किएको र शरीर भुइँमा ढलेको अवस्थामा चालकलाई मृत फेला पारिएको एसपी खड्काले बताए । प्रहरीले शव पोस्टमार्टमका लागि कोसी अस्पताल ल्याउन खोजे पनि आफन्तले दिएका छैनन् । हृदयघातका कारण मृत्यु भएको हुनसक्ने बताउँदै आफन्तले शवको पोस्टमार्टम गर्न आवश्यक नरहेको भनेर प्रहरीलाई अवरोध गरेका हुन् । उनीहरुले घटनास्थलबाट सिधै घरमा लगेर शवको दाहसंस्कार गर्ने अडान लिइरहेको प्रहरीले जनाएको छ । तर मृत्यु अस्वभाविक रहेका कारण घटनाको अनुसन्धान अघि बढाउनलाई शव पोस्टमार्टमका लागि लैजान आवश्यक रहेको एसपी खड्काले बताए । आफन्तले अवरोध गरेपछि शव अस्पताल लैजानलाई थप मद्धतका लागि प्रहरी टोली परिचालन गरिएको उनको भनाइ छ ।
फर्जी कागजपत्रको आधारमा कृषि विकास बैंकद्वारा कर्जा प्रवाह,"गोरखा : कृषि विकास बैंक, गोरखा शाखाले फर्जी कागजपत्रको आधारमा एक व्यवसायीलाई सहुलियत कर्जा प्रवाह गरेको छ । कुखुरा पालन व्यवसायको नक्कली फर्मको कागजपत्र पेश गरेका एक सदरमुकामको आरआर कृषि फर्मलाई प्रवाह गर्न मिल्ने अधिकतम कर्जा ६० लाख रुपैयाँ प्रवाह गरेको हो । गत असोजको ६ गते सो फर्मलाई ४ प्रतिशत व्याजदरमा ६० लाख रुपैयाँ कर्जा प्रवाह गरेको बैंककी व्यवसाय सहायक सरस्वती पाण्डेले जानकारी दिइन् । आरआर कृषि फर्मका सञ्चालक रामहरि केशीले गोरखा नगरपालिका ११ मा कुखुरा फर्म सञ्चालन गर्न सो कर्जा लिएको बताएका छन् । उनले कर्जाका लागि सोही ठाउँको नौ रोपनी जग्गा धितो राखेको जनाएका छन् । स्वीकृत कर्जामध्ये अहिलेसम्म ३० लाख रुपैयाँ मात्र भुक्तानी लिएको केशीले बताए । तर सहुलियत कर्जा लिनका लागि कागजात भने नक्कली पेश गरेका छन् । बैंकका अनुसार उनले गोरखा नगरपालिका १२, ठेँडेको बी टु कुखुरा, बाख्रा तथा तरकारी फर्मको कागजात पेश गरेका छन् । साथै गोरखा नगरपालिका १० स्थित एक दर्ता नभएको कुखुरा फर्मको पनि कागजात पेश गरेको बैंकका तत्कालीन शाखा प्रबन्धक सूर्यप्रसाद गैरेले जानकारी दिए । गोरखा नगरपालिका १० को सिर्दिखोलानेरको अछामीको कुखुरा फर्म र गोरखा नगरपालिका १२ अँबुवानेरको बी टु कुखुरा, बाख्रा तथा तरकारी फर्म भाडामा लिएको भनेर सम्झौता गरेको कागजपत्र पेश पेश भएको छ, उनले भने । यी दुवै फर्ममा केशीको आवद्धता नरहेको फर्मका सञ्चालकले दाबी गरेका छन् । यो मेरो फर्म हो । मैले छ वर्षअघि बनाएको हुँ । कतै दर्ता पनि गरेको छैन फर्मका सञ्चालक सुकबहादुर अच्छामी भन्छन्, तीन वर्षअघि परशुराम बस्नेतलाई वर्षको एक लाख १० हजार रुपैयाँ लिनेगरी भाडामा चलाउन दिएको थिएँ । अहिले त उहाँको म्याद पनि सकियो । अहिले फर्म रित्तो छ । कसैलाई दिएको पनि छैन । केशीलाई आफूले चिन्दै नचिनेको उनले बताए । बैंकका कर्मचारी दुईफेरसम्म आएको भन्दै उनले आउनुको कारण भने आफूलाई थाहा पत्तो नभएको बताए । पहिलोपल्ट साँझतिर आएर फोटो खिचेर लानु भएको थियो । फेरि एक महिनापछि पनि आएर फोटो खिचेर लानु भयो, उनका छोरा रामजी अच्छामीले भने, हामी गरिबको फर्म देखाएर साहुहरुले के के गरिरहेका छन् कुन्नि ? हामीलाई केही थाहा छैन । केशीले कागजपत्र पेश गरेको भनिएको अर्को बी टु फर्म कृषि विश्व अर्यालको नाममा दर्ता भएको फर्म हो । सो फर्म आफ्नो एकल लगानीमा चलिरहेको, कसैसँग साझेदारी पनि नगरिएको अर्याल बताउँछन् । यो मेरो बिगत पाँचवर्षदेखि एकल लगानीमा चलेको फर्म हो । १५ वर्ष दुबईमा बसेर कमाएको पैसाले चलाएको फर्ममा मैले कसैलाई सेयर पनि दिएको छैन । पार्टनरसीप पनि गरेको छैन, अर्याल भन्छन्, कुनै निकायबाट कर्जा पनि लिएको छैन । कसैले यसलाई देखाएर लोन लिएको छ भने उसलाई कारबाही हुनुपर्छ । कर्जा लिने आरआर कृषि फर्मका सञ्चालक केशीले भने यी दुवै फर्ममा आफू र आफ्ना साझेदार विकास पोखरेलको संलग्नता रहेको दाबी गरेका छन् । ती दुवै फर्म विकासजी र म मिलेर चलाएका हौँ । हामीसंग कागजपत्र छ, उनले भने, मैले विधिवत कागजपत्र पुयाएर कर्जा लिएको हुँ । बैंकले भने कर्जा स्वीकृत गर्ने तत्कालीन शाखा प्रवन्धक सूर्यप्रसाद गैरे, व्यवसाय सहायक जनक रेग्मी र सहायक कर्मचारी किशोरीलाल बछारको सरुवा भइसकेको जनाएको छ । त्यतिबेलाका फिल्डमा जाने, कर्जा सिफारिस गर्ने र स्वीकृत गर्ने सबै सर सरुवा भइसक्नु भयो, कृषि विकास बैंककी निमित्त प्रमुख सरस्वती पाण्डे भन्छिन् । अहिले यसका बारेमा प्रदेश कार्यालय र केन्द्रीय कार्यालयबाट अनुसन्धान भइरहेको छ । आन्तरिक छानबिनमा रहेको विषयमा मैले बोल्नु मिल्दैन । गोरखा नगरपालिका १२ ठेँडेमा सञ्चालित बी टु कुखुरा बाख्रा तथा कृषि फर्म । तस्बिर : शिव उप्रेती"
प्रकृतिलाई प्रतिभा पुरस्कार,"काठमाडौं : युवा तथा खेलकुद मन्त्रालयले नुवाकोटकी प्रकृति मैनालीलाई मन्त्रालयबाट प्रदान गरिने प्रतिभा पुरस्कार दिने निर्णय गरेको छ । उद्यमी समेत रहेकी मैनाली यसै वर्ष महिल बालवालिका तथा जेष्ठ नागरिक मन्त्रालय अन्र्तगतको समाज कल्याण परिषदले गठन गरेको सामाजिक उद्यमशिलता कोष सञ्चालन समितिको सदस्यमा पनि नियुक्त भएकी थिइन् । महिला सशक्तिकरण, महिला अधिकारका बारेमा काम गदै आएकी उनी शक्ति मिलन नेपाल प्रालिकी सञ्चालक हुन् । उनलाई मन्त्रालयले दिन लागेको पुरस्कारको एक लाख राशीको हो । मन्त्रालयले मैनालीसहित यो पुस्कारबाट देवीका वुढाथोकी (बागमती प्रदेश), टंकवहादुर नेपाली (कर्णाली प्रदेश), राउत एडसन्स बहुउदेश्यीय कृषि तथा पशुपालन प्रालि (प्रदेश १), आश्विनीकान्त झा (प्रदेश २), धिरेन्द्र चन्द (सुदुरपश्चिम प्रदेश), लुनिभा वाल सरोकार समुह (गण्डकी प्रदेश), रचना सुनार (वाग्मति प्रदेश), महेश प्रकाश हाडा (बागमती प्रदेश), सरिता श्रेष्ठ भट्टराई (बागमती प्रदेश) र मञ्जु खाँड (बागमती प्रदेश) लाई समेत पुस्कृत गर्ने निर्णय गरेको छ । उनीहरुले पनि जनही एक एक लाख रुपैयाँ पुरस्कार पाउनेछन् । यो पुरस्कार एक समारोहबीच राष्ट्रपति विद्यादेवी भण्डारीको हातबाट वितरण हुनेछ ।"
कर्मचारी तयारी कक्षा पढाउन कार्यविधि,"काठमाडौं : सङ्घीय मामिला तथा सामान्य प्रशासन मन्त्रालयले लोकसेवा आयोगको तयारी कक्षा पढाउने कर्मचारीका लागि मापदण्ड र कार्यविधि बनाउने भएको छ। तत्काललाई सम्बन्धित मन्त्रालयको सचिवले स्वीकृतका लागि सिफारिस गर्ने भए पनि दीर्घकालीनका लागि मापदण्ड र कार्यविधि बनाइने मन्त्रालयका प्रवक्ता वसन्त अधिकारीले जानकारी दिए। सरकारले राष्ट्रसेवक कर्मचारीलाई लोकसेवा आयोगबाट वा अन्य निकायबाट सञ्चालन हुने प्रतिस्पर्धात्मक परीक्षाको तयारी कक्षा चलाउने निजी इन्स्टिच्युटमा गएर वा अनलाइनबाट प्रशिक्षण दिन अनुमति बेगर पठाउन रोक लगाएको छ। सहसचिव वा सोभन्दा माथिका कर्मचारीलाई मन्त्रिपरिषद् र अन्य कर्मचारीले सामान्य मन्त्रालयको स्वीकृत लिनुपर्ने व्यवस्था गरिएको छ। उनले निजामती सेवा व्यवस्थित र मर्यादित बनाउन स्वीकृत बेगर पठाउन नपाउने व्यवस्था गरिएको बताए। कर्मचारीले मुलुकको चौतर्फी विकास, समृद्धि र नागरिकको हितमा काम गर्नुपर्नेमा टियुसन पढाउनतिर बढी ध्यान गयो, उनले भने, जसले गर्दा जुन उद्देश्यका साथ निजामती प्रशासन हुनुपर्ने हो। त्यो भएन। त्यसैले तयारी कक्षामा अङ्कुश लगाएर निरुत्साहित गर्न खोजिएको हो। मन्त्रालयले स्वीकृत बिना कुनै कर्मचारी प्रशिक्षण कार्यमा संलग्न भएनभएको सम्बन्धमा सरकारी निकायबाट कडाइका साथ अनुगमन गर्ने र प्रशिक्षण गरेको पाइएमा कारवाही गर्ने भनिएको छ। यसअघि पनि सम्बन्धित मन्त्रालयको अनुमति लिएर मात्र त्यस्ता तयारी कक्षा पढाउन व्यवस्था गरे पनि धेरै कर्मचारीले अनुमति नै नलिएको पाइएको उनले जानकारी दिए। यसअघि पनि हामीले अनिवार्य अनुमति लिनुपर्ने व्यवस्था गरेको थियौँ, उनले भने, तर धेरैले अनुमति नलिएको पाइएको छ। सम्बन्धित मन्त्रालयसँग तथ्याङ्क नै छैन। रासस"
"बैतडीमा जीप दुर्घटना, ५ जनाको मृत्यु,५ घाइते","बैतडी : बैतडीमा मंगलबार जीप दुर्घटना हुँदा ५ जनाको मृत्यु भएको छ । बैतडीको झुलाघाटबाट गोठलापानी आउँदै गरेको ना १ ज २१९६ नम्बरको जीप दशरथचन्द नगरपालिका १० बुड्डा भन्ने स्थानमा दिउँसो डेढ बजेतिर दुर्घटनामा परेको हो । दुर्घटनामा परेर बैतडीको सुर्नया गाउँपालिका ४ का ७५ वर्षीया कलावती चन्द, पाटन नगरपालिका ५ का ७७ ७५ वर्षीय भगीरथ पाण्डेय, दशरथचन्द नगरपालिका ५ बस्कोटकी ७२ वर्षीया पार्वती चन्द र ७० वर्षीया पार्वतीदेवी चन्द र दशरथचन्द नगरपालिका २ का ५८ वर्षीय कृष्णलाल लावडको मृत्यु भएको जिल्ला प्रहरी कार्यालयका प्रवक्ता प्रहरी निरीक्षक जनकबहादुर धामीले जानकारी दिए। दुर्घटनामा परी ५ जना घाइते भएका छन् । घाइतेहरुलाई उपचारका लागि जिल्ला अस्पताल पुर्याइएको जिल्ला प्रहरी कार्यालयका प्रमुख प्रहरी नायव उपरीक्षक नारायणप्रसाद अधिकारीले जानकारी दिए । दुर्घटनामा परी घाइते भएका जीप चालक गोपाल कार्कीको टाउकोमा चोट लागेको छ । उनको अवस्था गम्भीर भएकाले धनगढी रेफर गरिएको प्रहरीले जनाएको छ । तीव्र गतिमा रहेका जीप अनियन्त्रित भएर दुर्घटनामा परेको हुनसक्ने प्रहरीले अनुमान गरेको छ । जीप सडकबाट करीब एक सय मिटर तल खसेको छ । दुर्घटनामा परेर मृत्यु भएका सबै नागरिक भारतबाट पेन्सन बुझेर आउँदै गरेका बुझिएको छ । गएको चैतदेखि पेन्सन बुझ्न नपाउँदा पेन्सनधारीहरुका लागि सोमबारदेखि शुक्रबार सम्मका लागि झुलाघाट नाका खोलिएको छ ।"
कक्षा १२ को परीक्षा उत्साहजनक,"काठमाडौं : कोभिड१९ कारण वैशाखदेखि रोकिएर हुन्छ कि हुँदैन भन्ने अन्योललाई चिर्दै सुरु भएको कक्षा १२ को परीक्षा शान्तिपूर्ण र सहजरुपमा सञ्चालन भएको छ। राष्ट्रिय परीक्षा बोर्डले होम सेन्टर, घरपायक र फरक जिल्लाका परीक्षा केन्द्रबाट परीक्षा दिन पाउने गरी व्यवस्थापन गर्दै परीक्षामा सामेल हुने विद्यार्थीको अनिवार्यरुपमा ज्वरो नाप्ने, मास्क लगाउने, एउटा कोठामा दुई मिटरको दूरी हुने गरी २० जनासम्म मात्र राखेर भौतिक दूरी कायम गराई पूर्णरुपमा स्वास्थ्य मापदण्ड पालना गराएर देशभर सफल रुपमा सञ्चालन भएको पहिलो दिनको परीक्षाले उत्साह थपेको बोर्डका सदस्य सचिव दुर्गा अर्यालले जानकारी दिए। विद्यालयले हेल्थ सेन्टर राख्नुपर्ने नियम पालना गराए पनि कोभिड सङ्क्रमण देखिएका विद्यार्थीलाई छुट्टै परीक्षा दिने व्यवस्था गरेको छ। मंगलबारदेखि आगामी १६ गतेसम्म सञ्चालन हुने परीक्षा बिहान ८ बजेदेखि साढे ९ बजेसम्म डेढ घण्टा समयको छ। परीक्षामा देशभरका चार हजार १०५ विद्यालयमा चार लाख ३२ हजार ५०० विद्यार्थीले परीक्षा दिएका थिए। कोरोनाका कारण बोर्डले यस वर्ष ४० प्रतिशत अङ्क कक्षा ११, २० प्रतिशत अङ्क कक्षा १२ को आन्तरिक मूल्याङ्कनबाट र ४० प्रतिशत अङ्कका लागि मात्रै परीक्षा सञ्चालन गरेको हो। स्थानीय निकायको सहयोगमा परीक्षा व्यवस्थापन गरिएको परीक्षामा सहभागी परीक्षार्थीसँगै केन्द्राध्यक्ष र निरीक्षकले समेत अनिवार्यरुपमा ज्वरो परीक्षण गरी मास्क लगाउनुपर्ने व्यवस्था गरेको छ। बोर्डले हिमाली र उच्च पहाडी जिल्लामा प्रश्नपत्र पुर्याए पनि अन्य जिल्लामा भने विद्यार्थी परीक्षा हलमा प्रवेश गरेपछि मात्र अनलाइन प्रश्नपत्र पठाएको अर्यालले जानकारी दिए। प्रश्नपत्र हेर्न सबै केन्द्रलाई छुट्टै कोर्ड पठाएर कोड नम्बरअनुसार प्रश्नपत्र हेर्न पाइने व्यवस्था गरिएको थियो। अनिवार्य विषयका करिब पाँच सेट प्रश्नत्रप तयार पारेको र परीक्षा सञ्चालन कार्यविधि बनाएर बोर्डले परीक्षाअघि सबै प्रदेश र सम्पर्क कार्यालयले सबै केन्द्राध्यक्षलाई भर्चुअल माध्यमबाट कार्यविधिको विषयमा निर्देशन दिएको थियो। परीक्षा अनुगमन र निगरानीका लागि बोर्डमा कन्ट्रोल रुमको व्यवस्था गरिएको र बोर्डका अध्यक्ष प्रा डा चन्द्रमणि पौडेल, सदस्य सचिव अर्याल, परीक्षा नियन्त्रक कृष्णप्रसाद शर्मा र तीनै सुरक्षा निकायका अधिकारीले सो रुमबाट परीक्षाको अवस्थाबारे सोधपुछ गर्ने व्यवस्था गरिएको छ। परीक्षाको प्रदेश परीक्षा कार्यालय, स्थानीय निकायका शिक्षा शाखा र जिल्ला शिक्षा समन्वय समितिले परीक्षा अनुगमन गर्ने व्यवस्था गरेको छ। रासस"
बर्दिबास बालिका हत्या प्रकरण : घाइते दुईजनालाई थप उपचारका लागि काठमाडौं लगियो,"बर्दिबास : प्रहरीको गोली लागि घाइते भएका दुईजनालाई थप उपचारका लागि काठमाडौं लगिएको छ। महोत्तरीको बर्दिबास१४ शुभम् बस्तीबाट बेपत्ता भएकी ६ वर्षीया बालिकाको बलात्कार पछि हत्या भएको विरोध प्रदर्शनमा उत्रिएका प्रदर्शनकारीमाथि प्रहरीले गोली चलाउँदा घाइते भएका संजय न्यौपानेलाई हेलिकोप्टरबाट र श्याम कार्कीलाई एम्बुलेन्सबाट काठमाडौं लगिएको हो। उनीहरुको स्थानीय अस्पतालमा उपचारपछि थप उपचारका लागि काठमाडौं लगिएको हो। अर्का घाइते अफतब आलमको भने बर्दिबासकै हस्पिटलमा उपचार भइरहेको छ । घटनाको विरोधमा प्रदर्शनमा उत्रिएका स्थानीयले प्रहरीमाथि ढुंगामुढा गरेपछि प्रहरीले केही राउण्ड गोली चलाएको थियो । सहिद आलमकी ६ वर्षीया छोरी इन्तजार भनिने गुलाश साह खातुन मंसिर ७ गते बेलुकादेखि बेपत्ता भएकी थिइन्। फुपुको घरमा खेल्दै गर्दा उनी आइतबार साँझ ४ बजेदेखि बेपत्ता भएकी थिइन्। उनको शव सोमबार मध्य रातमा बर्दिबास १४ स्थित शुभम् बस्तीमा रहेको सामुदायिक परिवार कल्याण संघ महोत्तरीको कार्यालयभन्दा पश्चितर्फ रहेको विनोद साहको खाली जग्गामा भेटिएको थियो ।हत्या आरोपमा एक युवकलाई प्रहरीले नियन्त्रणमा लिएको छ। बालिका हत्या प्रकरण : प्रदर्शन नियन्त्रण गर्न प्रहरीको हवाइ फायर (अपडेट) बालिका हत्या प्रकरण : प्रदर्शन उत्रिए स्थानीय बालिका हत्या प्रकरण : प्रदर्शनमा उत्रिएकामाथि गोली प्रहार, ३ जना घाइते"
पोखराका किसानलाई धान थन्क्याउने चटारो (फोटो फिचर),"पोखरा : दसैं र तिहार पर्व सकिएपछि पोखराका किसानलाई धान थन्क्याउन चटारो छ । तिहारअघि नै धान काट्न सुरु गरेका किसानहरु अहिले धमाधम कुनियो लगाउने, दाइँ राख्नमा व्यस्त छन् । पोखराको सबैभन्दा ठूलो फाँट फेवा फाँटका किसानहरु अहिले पोखरेली जेठोबुढो धान काटेर कुनियो लगाउन व्यस्त छन् । यसै गरि पोखराको बिरवा फाँट, चाउँथे फाँटमा बाँकी रहेका खेतमा पनि उसै गरी दाई राख्न र कुनीयो लगाउँनमा किसान व्यस्त रहेका छन् । पोखराको लेखनाथ र हेमजाका किसानहरुले केहीले धान थन्क्याइ सकेर आलु लगाउन सुरु गरिसकेका छन् । पछिल्लो समयमा पोखरामा कोरोना संक्रमण बढे पनि किसानहरु आफ्नै खेती कर्ममा व्यस्त रहेका छन् । पोखरा महानगरपालिकामा कुल ११ हजार २ सय हेक्टर क्षेत्रफलमा ३९ हजार २ सय टन धान उत्पादन हुने पोखरा महानगरपालिकाका कृषि तथा पशु विकास महाशाखा प्रमुख मनहर कडरियाले जानकारी दिए । आवश्यक परिणाम प्रति व्यक्ति प्रति वर्ष २ सय १ केजीका हिसाबले पोखरा महानगरपालिकाको ५ लाख जनसंख्याकालागि १० लाख ५ सय टन धान उत्पादन आवश्यक रहन्छ । यसै गरि आवश्यक परिणाम प्रति ब्यक्ति प्रति वर्ष २ सय १ केजीका हिसाबले अस्थायी जनसंख्या सहित दैनिक खाने उपभोक्ता १५ लाख जनसंख्याकालागि प्रति वर्ष पोखरामा ३० लाख १५ हजार टनको आवश्यक्ता रहेको उनले बताए ।"
सर्वाेच्चले भन्यो : भानुको केन्द्र तत्काल फुस्रेटार नै,"दमौली : एक वर्षयता विवादमा रुमल्लिरहेको भानु नगरपालिकाको केन्द्र विवादमा सर्वोच्च अदालतले केन्द्र स्थानान्तरण नगर्न दिइएको आफ्नो अन्तरिम आदेश कायमै राखेको छ। सर्वोच्चले सोमबार गरेको वादी र प्रतिवादीको छलफलपछि मुद्दाका हकमा पूर्ण सुनुवाइ गर्ने आदेश जारी गरेको हो। यससँगै यस अघि गत असोज १६ गते केन्द्र नसार्नका लागि दिएको अन्तरिम आदेशले नै काम गर्ने देखिएको छ। अब मुद्दाको फैसला नहुँदासम्मका लागि साविकको केन्द्र नै आधिकारिक रुपमा कायम हुने रिटका वरिष्ठ अधिवक्ता यदुनाथ खनालले जानकारी दिए। कानुनी हिसाबले पूर्ण सुनुवाइमा जानु भनेको यस अघिकै अन्तरिम आदेशको निरन्तरता हो, उनले भने। भानु २ फुस्रेटारबाट भानु १ भन्सार क्षेत्रमा सार्ने निर्णयप्रति असन्तुष्ट भानु २ नम्बरका अध्यक्ष अर्जुनबहादुर केसीसहित ६ का वडाध्यक्ष टिकानिधि हड्खले तथा १३ रामबहादुर बानियाँ तथा संघर्ष समितिका संयोजक भक्तबहादुर कुँवरसहितका १६ जनाले निर्णय प्रक्रिया नै गलत भएको जिकिर गर्दै केन्द्र स्थानान्तरणका लागि नगर कार्यपालिकाले २०७६ माघ २३ गते गरेको निर्णय बदर गर्न माग गरेर रिट दायर गरेका थिए। छलफलमा रिट निवेदकका पक्षबाट वरिष्ठ अधिवक्ताहरु बारका पूर्वअध्यक्ष एवं अधिवक्ता प्रेमबहादुर खड्का, पूर्व प्रदेश प्रमुख एवं अधिवक्ता बाबुराम कुँवर तथा डिएलएका पूर्व अध्यक्ष यदुनाथ खनालसहित छ जनाले सहभागीता जनाएका थिए। प्रतिवादी भानु नगरपालिकाका पक्षबाट भने वरिष्ठ अधिवक्ता बारका पूर्वअध्यक्ष शम्भु थापा, हरिहर दाहालसहित ६ जनाले सहभागीता जनाएका थिए। शुनुवाइ नहुँदासम्म फुस्रेटार नै केन्द्र, सेवा केन्द्रका विषयमा सर्वोच्च मौन भानु नगरपालिकाको केन्द्र सार्ने पक्षधर जनप्रतिनिधिले फुस्रेटारको केन्द्र अपायक भएको तर्क गरेका थिए। यातायातका दृष्टिले अपायक परेको भन्दै बहुमतले केन्द्र सार्ने निर्णय गरे पनि केन्द्र सार्ने प्रक्रिया पुरा नभएको भन्दै असहमत जनप्रतिनिधिले रिट दायर गरे पछि सर्वोच्चले गत असोज १६ गते तत्कालका लागि निर्णय कार्यान्वयन नगराउन अन्तरिम आदेश जारी गरेको थियो। त्यसपछि नगरपालिकाले सेवा केन्द्र स्थापना गरेर भन्सारस्थित साना सहरी आयोजनाको भवनबाट मुख्य सेवाप्रवाह गर्दै आइरहेको छ। तर अब पूर्ण सुनुवाइको आदेश आएसँगै नगरपालिकाको केन्द्र विवाद लामै समयका लागि यथावत रहने देखिन्छ।"
"बिनाअनुमति कोभिड अस्पताल संचालनमा, चर्को मूल्यमा संक्रमितको उपचार गर्दै म्याक्स","विराटनगर : विराटनगरको म्याक्स अस्पतालले जिल्ला प्रशासन कार्यालय मोरङको निर्देशन उल्लंघन गर्दै कोरोना भाइरसबाट संक्रमित भएकाको उपचार गरिरहेको पाइएको छ । बिनाअनुमति कोभिड अस्पताल सञ्चालन गरेको र संक्रमितको उपचार गर्न लायक नरहेको भन्दै उपचारमा रोक लगाएर अस्पताल बन्द गर्न प्रशासनले दुई साताअघि नै निर्देशन दिए पनि अटेर गरिरहेको हो । संक्रमितको उपचार गर्ने नाममा कोरोना अस्पताल सञ्चालन गरेर चर्को शुल्क असुलेको पाइएपछि कोभिड अस्पताल बन्द गर्न कात्तिक २१ गते प्रशासनले निर्देशन दिएको थियो । विराटनगरको महेन्द्र चोकमा सञ्चालनमा रहेको अस्पतालले कात्तिक पहिलो साताबाट अन्य सेवा बन्द गरेर संक्रमितको उपचार सुरु गरेको थियो । हालसम्म म्याक्स अस्पतालमा उपचाररत ११ संक्रमितको ज्यान गइसकेको छ । उदयपुर घर भएकी कोरोना संक्रमित महिलाको आइतबारसाँझ ६:३० बजेतिर मृत्यु भएपछि अस्पतालले निर्देशन उल्लंघन गर्दै बद्मासीपूर्ण ढंगबाट संक्रमितको उपचार गरिरहेको खुलासा भएको हो । अत्याधिक रक्तश्राव भएको भन्दै उपचारका लागि शनिबार भर्ना गरिएकी उदयपुरको त्रियुगा नगरपालिका३ की ३२ वर्षीया महिलाको मृत्यु भएको छ । अस्पतालका प्रशासन प्रमुख हेमनारायण मेहताले भर्ना गरेर उपचार थालेपछि महिलाको कोरोना रिपोर्ट पोजिटिभ आएको जानकारी दिए । उनका अनुसार रक्तश्राव भएपछि र मुटुमा समस्या देखिएकोभन्दै ल्याइएकी महिलाको स्वास्थ्य अवस्था गम्भीर थियो । अरु अस्पताल पठाउनसक्ने सम्भावना नभएकाले भेन्टिलेटरमा राखेर उपचार थालिएको भए पनि बचाउन नसकिएको मेहताले बताए । भेन्टिलेटरमा राखिएकी संक्रमितको मृत्यु भयो,' उनले भने, सुरुमा नोबेल शिक्षण अस्पतालमा भर्ना गरिएकी महिलालाई थप उपचारका लागि म्याक्समा पठाइएको हो ।' मेहताले प्रशासनको निर्देशनपछि नयाँ संक्रमितलाई भर्ना गर्न छाडिएको बताउँदै अर्को अस्पतालबाट रेफर भएर आएकाको भने उपचार जारी राखिएको जनाए । मोरङका प्रमुख जिल्ला अधिकारी कोषहरि निरौलाले बिना अनुमति मापदण्ड पूरा नगरी सञ्चालन गरेको पाइएपछि बन्द गर्न निर्देशन दिएको भए पनि अस्पतालले अटेर गरिरहेको पाइएको बताए । अनुमति नलिइ र संक्रमितको उपचार गर्ने कुनै पनि मापदण्ड पूरा नगरिकन कोरोना अस्पताल सञ्चालन गरेको पाइयो,' उनले भने, उपचारका लागि आउने संक्रमितसँग दैनिक ८० हजारसम्म शुल्क उठाएको गुनासो आएपछि अनुगमन गरेर बन्द गर्न निर्देशन दिइएको हो ।' प्रजिअ निरौलाले बन्द गर्न निर्देशन दिएको अस्पतालमा उपचारका क्रममा कोरोना संक्रमितको मृत्यु भएको विषयमा छानबिन थालिएको बताए । संक्रमितलाई दिइने खाने कुरा र बस्ने बेडको व्यवस्था पनि राम्रो नभएको तथा न्यूनतम मापदण्ड पूरा नगरी गाईको गोठजस्तो अस्पताल सञ्चालन गरेको पाइएपछि लिखित स्पष्टिकरण सोधेर बन्द गरिएको थियो,' उनले भने, तर नयाँ संक्रमितलाई भर्ना गर्दै उपचार गरिरहेको खुलेका कारण कारबाही अघि बढाउन छानबिन थालिएको छ ।' उपचार बन्द गर्न निर्देशन दिएको अस्पतालमा संक्रमितको मृत्यु भएको बाहिरिएपछि प्रशासनले सोमबार दिउँसो पुनः अनुगमन गरेको छ । प्रजिअ निरौलाले अनुगमन टोलीले दिएको जानकारीका आधारमा अस्पतालमाथि कारबाही अघि बढाइने बताए । उनका अनुसार अस्पतालले संक्रमितको उपचार गर्ने नाममा जानाजान लापरबाही गरिरहेको र अकालमा मानिसको ज्यान गइरहेको पाइएको छ । महामारीमा लापरबाही किन गरेकोभन्दै प्रशासनले यसअघि नै स्पष्टिकरण सोधिसकेको पनि छ । त्यतिबेला स्पष्टिकरणको चित्तबुझ्दो जवाफ नदिएको अस्पतालले पुनः संक्रमितको भर्ना लिएर उपचार थालेको र बिरामीको मृत्यु नै भएको पाइएपछि अब भने संक्रामक रोग निवारण ऐन २०२० अनुसार कारबाही अघि बढाइने निरौलाले बताए । अस्पतालका प्रशासन प्रमुख मेहताले अस्पतालले कोरोना संक्रमितको उपचारका लागि दैनिक १० हजार, १५ हजार, २० र ३० हजार शुल्क तोकेको दाबी गरे । उनका अनुसार भेन्टिलेटरमा बस्ने बिरामीले मात्रै दैनिक ३० हजार शुल्क तिर्नुपर्छ । सामान्य शुल्कमा संक्रमितको उपचार गरिरहेका थियौं,' उनले भने, एक्कासि प्रशासनले बन्द गरिदिएपछि नयाँ संक्रमितलाई भर्ना लिइएको थिएन ।' मेहताले नयाँ संक्रमितलाई भर्ना नलिएको दाबी गरिरहँदा अहिले पनि अस्पतालमा तेह्रथुम घर भएका ६१ वर्षीय कोरोना संक्रमित पुरुषको उपचार भइरहेको छ । उनले ती पुरुषलाई प्रशासनले अस्पताल बन्द गर्नुअघिनै उपचारका लागि भर्ना गरिएको दाबी गरे । उनले कोरोना संक्रमितको उपचारका लागि अस्पतालले स्वीकृति लिन आवश्यक नरहेको दाबी गरे । सरकारले नै प्रत्येक अस्पताललाई ५० प्रतिशत बेड संक्रमितको उपचारमा छुट्याउन निर्देशन दिएको छ,' मेहताले भने, यस्तो अवस्थामा संक्रमितको उपचार गर्न अनुमति लिइरहनु पर्दैन ।' उनले संक्रमितको उपचार गर्न सरकारले तोकेको सबै मापदण्ड पूरा भएको अवस्थामा प्रशासनले बन्द गर्न किन निर्देशन दिएको हो भन्ने बारेमा खोजी थालिएको बताए । उनले स्थानीय सरकारले भने अस्पताल सञ्चालनका लागि अनुमति दिएको बताए । हामीसँग सबै पूर्वाधार तयारी छ । त्यही भएर संक्रमितको उपचार गर्न थालेका हौं, 'उनले भने, 'सरकारको नियम मान्ने हो भने संक्रमितको उपचार गर्न अनुमति लिइरहनु पर्दैन । अस्पताल सञ्चालनको अनुुमति भने यसअघि नै लिइसकिएको छ ।' तर प्रशासनको पत्रपछि अस्पतालले नयाँ बिरामी भर्ना गर्न छाडेको उनको दाबी छ । 'नयाँ बिरामी भर्ना लिएका छैनौं,' उनले भने, 'पहिलेदेखि नै उपचाररत बिरामीलाई भने उपचार गरेर घर पठाइयो भने केही बिरामीको उपचारका क्रममा ज्यान पनि गयो ।' सरकारले तोकेको शुल्कका भरमा संक्रमितको उपचार गर्न नसक्ने बताउँदै मेहताले कोभिड अस्पताल सञ्चालनका विषयमा सञ्चालक समितिको बैठकले निर्णय गर्ने बताए ।"
"देशैभरका रजिस्टार, स्रेस्तेदार र तहसिलदारको सम्मेलन","काठमाडौं : न्यायपालिकाको विभिन्न तहका अदालतमा कार्यरत रजिस्टार, स्रेस्तेदार र तहसिलदारहरुको प्रथम राष्ट्रिय सम्मेलन सोमबारबाट सुरु भएको छ। सुदृढ अदालत व्यवस्थापन र न्यायिक सुशासन : हाम्रो प्रतिबद्धतानारासहित सुरु भएको उक्त सम्मेलनको भर्चुअल माध्यमबाट प्रधानन्यायाधीश श्री चोलेन्द्र शम्शेर राणाले उद्घाटन गरे। सम्मेलनलाई सम्बोधन गर्ने क्रममा राणाले न्यायपालिकाले विगतमा थुप्रै सुधारका कार्य गर्दै न्यायमा अनुभूति गर्न सकिने किसिमका उपलब्धि हासिल भएको बताए। उनले विश्वव्यापी रुपमा फैलिएको कोभिड१९ को सक्रमणबा कारण कतिपय सुधारका कार्यहरु प्रभावित भएको पनि बताए। तहगत अदालतका न्यायिक एवम् व्यवस्थापकीय नेतृत्वको समन्वयात्मक र सुझबुझपूर्ण कार्यशैली, व्यवहार तथा काम कारवाहीबाट नै न्यायपालिकाको संस्थागत उद्देश्य हासिल हुने र न्यायपालिकाको जनआस्था अभिवृद्धिमा सहयोग पुग्न जाने विश्वास लिएको छु, उनले भने। नवीन विधिशास्त्रीय मान्यतासहित निर्माण भएका संहिताको कार्यान्वयनमा एकरुपता र प्रभावकारिता ल्याउन व्यवस्थापकीय जिम्मेवारीमा रहने जनशक्तिकै भूमिका महत्वपूर्ण रहने पनि राणाले बताए। कानून, न्याय तथा संसदीय मामिला मन्त्री डाशिवमाया तुम्बाहाङ्फेले फैसला कार्यान्वयनको विषय जनअपेक्षा अनुरुप नहुँदा जन गुनासो रहेको भन्दै सम्मेलनमा छलफलको आवस्यकता औंल्याइन्। सर्वोच्च अदालतका वरिष्ठत न्यायाधीश दिपककुमार कार्कीले संहितालगायत कानून कार्यान्वयनको क्रममा देखिएका कार्यविधिगत अस्पष्टतालाई हटाउन सम्मेलनबाट पहिचान हुने बताए। सम्मेलनमा लोकसेवा आयोगका अध्यक्ष उमेश प्रसाद मैनालीले लगनशिलता र लोकआचारलाई ध्यान दिई स्वतन्त्र, सक्षम र निष्पक्ष न्यायपालिकाका लागि कर्मचारीहरुबाटै सुरुवात हुनुपर्ने बताए। कर्मचारीतन्त्रप्रति नागरिकको धारणा सकारात्मक हुन नसकेको परिप्रक्ष्यमा न्यायपालिकाका कर्मचारीबाट जनतालाई सन्तुष्टी कायम गर्नेतर्फ लाग्न सुझाव दिए। महान्यायाधीशवक्ता अग्नीप्रसाद खरेलले सरकारबादी फौजदारी मुद्धामा अनुसन्धानका लागि अदालतबाट गरिने अभ्यासमा म्याद थपमा आधार र कारण उल्लेख नभएको भनी बारम्बार प्रश्न उठ्ने गरेको भनाई राखे। सर्वोच्चका मुख्य रजिष्ट्रार नृपध्वज निरौलाले कर्मचारीको काम कारबाहीमा शीघ्रता, एकरुपता, पारदर्शिता र प्रभावकारिता ल्याएर न्यायपालिकाप्रतिको जनआस्था बृद्धिमा योगदान हुनुपर्ने बताए। तीन दिनसम्म चल्ने सम्मेलनमा विभिन्न पाँच व्यवस्थापकीय समयसामयिक विषयहरुमा कार्यपत्र प्रस्तुत गरी छलफल गरिने छ।"
सिसडोलवासी आन्दोलित,"नुवाकोट : काठमाडौं उपत्यकाको फोहोर बिसर्जन गरिँदै आएको नुवाकोटको ओखरपौवास्थित सिसडोलका बासिन्दा पुनः आन्दोलित भएका छन्। उनीहरू १८ बुँदे माग राख्दै आन्दोलित भएका हुन्। उनीहरूले यही मंसिर २० सम्म माग पूरा नभए फोहोर फाल्न नदिने चेतावनी दिएका छन्। आधुनिक र वैज्ञानिक तरिकाबाट फोहोरमैला व्यवस्थापन गर्नुपर्ने, मानव स्वास्थ्यको पूर्ण ग्यारेन्टीसहित जीवन बिमा गरिनुपर्ने, विकास निर्माणका काम जनताले भनेअनुसार तत्काल सुरु गर्नु पर्नेलगायत उनीहरूका माग छन्। जग्गा अधिग्रहण राजनीतिक दलका सीमित व्यक्तिका आधारमा प्रभावित क्षेत्रभित्र हुनुको औचित्य पुष्टि गर्नुपर्ने, रोनास्टको आधारमा प्रभावित क्षेत्र घोषणा हुनुपर्ने स्थानीयको माग रहेको ककनी गाउँपालिका सिसडोलका वडाध्यक्ष चन्द्रबहादुर बलामीले जानकारी दिए। बागमती प्रदेश सभाका सदस्य बद्री मैनालीले बस्ती भएको ठाउँमा फोहोर फाल्ने निर्णय नै गलत भएको बताए। २०६२ सालदेखि काठमाडौं उपत्यकाको फोहोर सिसडोलमा व्यवस्थापन गरिँदै आएको छ।"
"बलात्कारीलाई कारवाहीको माग गर्दै राजमार्ग बन्द, आरोपितको घरमा आगजनी",बर्दिबास : महोत्तरीको बर्दिबास१४ शुभम् बस्तीबाट बेपत्ता भएकी ६ वर्षीया बालिका बलात्कार गरेर हत्या गरेको आरोपीलाई कडा कारवाहीको माग गर्दै स्थानीय आन्दोलित भएका छन्। इलाका प्रहरी कार्यालय बर्दिबासका डीएसपी राजन चापागाईंका अनुसार आइतबार साँझदेखि बस्तीबाटै हराएकी शहिद आलमकी छोरी गुलाब साह खातुनको शव राती बोरामा राखेर फालिएको अवस्थामा भेटिएको थियो। आक्रोशित स्थानीयले पूर्वपश्चिम राजगमार्गमा टायर बालेर बन्द गरेका छन्। बलात्कारपछि हत्या गरिएको आशंका भएकोले निस्पक्ष छानविन गर्न बालिकाका बुवाले माग गरेका छन्। स्थानीयले आरोपीको घरमा पनि तोडफोड गरेका छन्। आरोपितको घरमा आगजनी बलात्कार आरोपितको घरमा प्रदर्शनकारीले आगजनी गरेका छन्। आगो नियन्त्रण गर्न आएको बर्दिबास नगरपालिकाको दमकललाई बीच बाटोमै उनीहरूले रोकेका छन्। भीडलाई नियन्त्रणमा लिन प्रहरीले अश्रुग्यास प्रहार गरेको छ । आइतबारदेखि हराएकी ६ वर्षीया बालिकाको शव मध्यरातमा बोरामा भेटियो : बलात्कारपछि हत्या भएको अनुमान
कोरोना संक्रमणबाट सशस्त्रका इन्सपेक्टरको मृत्यु,"विराटनगर : कोरोना संक्रमणका कारण एकजना सशस्त्र प्रहरी निरीक्षक (इन्सपेक्टर) को सोमबार राती मोरङमा मृत्यु भएको छ । मोरङको बूढीगंगा गाउँपालिकास्थित विराट शिक्षण अस्पतालमा सशस्त्रका इन्सपेक्टर ३३ वर्षीय नवीन बुढाथोकीको मृत्यु भएको हो । अस्पतालका आइसोलेसन प्रमुख सुनिल देवका अनुसार भेन्टिलेटरमा उपचाररत इन्सपेक्टर बुढाथोकीको राति ११:२२ बजेतिर ज्यान गएको हो । कोरोना संक्रमित बुढाथोकीको पछिल्लो समय फोक्सोले काम गर्न छाडेको उनले बताए । तेह्रथुमको म्याङ्लुङ् घर भएका उनी मोरङको बूढीगंगास्थित टंकीसिनवारीमा रहेको सशस्त्र प्रहरी बल नेपाल नम्बर ३ गण हेड क्वाटर कंकालिनीमा गत भदौदेखि कार्यरत थिए । ब्याडमिन्टन खेल्दाखेल्दै एक्कासी श्वासप्रश्वासमा समस्या भएपछि गत कात्तिक २६ गते उनलाई उपचारका लागि विराट शिक्षण अस्पताल भर्ना गरिएको थियो । उपचारका क्रममा पीसीआर परीक्षण गराउँदा भोलिपल्ट अर्थात् २७ गते कोरोना रिपोर्ट पोजिटिभ आएको आइसोलेसन प्रमुख देवले जानकारी दिए । उनका अनुसार उपचारका क्रममा सुरुमा केही सुधार देखिए पनि अन्ततः संक्रमित इन्सपेक्टरलाई बचाउन सकिएन । उपचार गराइरहँदा स्वास्थ्यमा समस्या थपिँदै गएपछि सुरुमा आइसीयूमा राखिएको देवले बताए । झन् अवस्था चिन्ताजनक बनेपछि भेन्टिलेटरमा राखेर उपचार जारी राखिए पनि बचाउन नसकिएको उनको भनाइ छ । उपचारका क्रममा बुढाथोकीको दुई पटक प्लाज्मा थेरापी गरिएको उनले बताए । १० पटकसम्म रेम्डिसिभिर नामक औषधि पनि चलाइएको देवले बताए । 'सुरुमा अस्पताल आउँदै अवस्था गम्भीर बनिसकेको थियो । दुई पटक प्लाज्मा थेरापी विधिबाट उपचार गर्दै १० पटकसम्म रेम्डिसिभिर औषधि पनि दिइयो,' उनले भने, 'आइसीयू हुँदै भेन्टिलेटरमा राखेर बचाउन धेरै प्रयास गरिए पनि सम्भव भएन । पछिल्लो समय फोक्सोले पूरै काम गर्न छाडिसकेको थियो ।' कोरोना संक्रमणसँगै सुरुमा अस्पताल भर्ना हुँदादेखि नै फोक्सोमा समस्या देखिएको देवले बताए । उनका अनुसार टाइफाइटको पुरानै समस्या रहेका इन्सपेक्टर बुढाथोकीले त्यसको औषधि पनि नियमित सेवन गरिरहेका थिए । शवको विराटनगरस्थित परोपकार घाटमा धार्मिक संस्कार अनुसार अन्त्येष्टि गरिने सशस्त्र प्रहरीले जनाएको छ । उनी अविवाहित रहेको परिवारले जनाएको छ । सशस्त्र प्रहरी वल प्रदेश १ का प्रमुख डीआईजी वंशीराज दाहालले इन्सपेक्टर बुढाथोकीको निधनले सिंगो संगठनलाई क्षति पुगेको बताए । संगठनको मर्म र भावना अनुसार काम गर्ने कर्तव्यनिष्ट एवं इमान्दार प्रहरी अधिकृतलाई आज हामीले गुमायौं,'उनले भने, 'बुढाथोकीको निधनले सिंगो संगठनलाई क्षति पुगेको छ ।'"
"बालिका हत्या प्रकरण : प्रदर्शनमा उत्रिएकामाथि गोली प्रहार, ३ जना घाइते","बर्दिबास : महोत्तरीको बर्दिबास१४ शुभम् बस्तीबाट बेपत्ता भएकी ६ वर्षीया बालिकाको बलात्कारपछि हत्या भएको विरोधमा उत्रिएकामाथि प्रहरीले गोली चलाएको छ। गोली लागेर तीनजना प्रदर्शनकारी घाइते भएका छन्। गोली लागेर बर्दिबास नगरपालिका १ घर भएका बुद्धिराज भनिने संजय न्यौपाने,श्याम कार्की र एकजना अर्का प्रदर्शनकारी पनि घाइते भएका छन्। संजयको तीघ्रमा गम्भीर चोट लागेको भने कार्कीको टाउको फुटेको जनाइएको छ। संजयलाई उपचारका स्थानीय पिनाकल अस्पतालमा लगिए पनि त्यहाँ उपचार संभव नभएपछि बाहिर लैजाने तयारी भइरहेको जनाइएको छ। अहिले बर्दिबास चोकमा मृतक बालिकको शव राखेर प्रदर्शन भइरहेको छ। प्रदर्शनकारीले आगो नियन्त्रण गर्न आएका दुईवटा दमकलमाथि तोडफोड समेत गरेका छन् बिहानैदेखि बन्द भएको राजमार्ग भने प्रहरीले बल प्रयोग गरेर खुलाएको छ। प्रदर्शनकारीले प्रहरी बिटमा ढुंगामुढा प्रहार गर्नुका साथै आगजनी गरेका छन्। यसअघि भीड नियन्त्रण गर्न प्रहरीले हवाइ फायर गरेको थियो। बर्दिबासबाट ६ वर्षीया बालिका बेपत्ता आइतबारदेखि हराएकी ६ वर्षीया बालिकाको शव मध्यरातमा बोरामा भेटियो : बलात्कारपछि हत्या भएको अनुमान बालिका हत्या प्रकरण : प्रदर्शन नियन्त्रण गर्न प्रहरीको हवाइ फायर (अपडेट)"
आठ दिनदेखि उठेन शव,"राजविराज : सप्तरीको राजविराजस्थित गजेन्द्रनारायण सिंह अस्पतालमा आठ दिनदेखि शव नउठ्दा दुर्गन्ध फैलिएको छ। पुरानो र साँघुरो शवगृहमा कुनै आधुनिक उपकरण नभएकाले दुर्गन्ध फैलिएको र अस्पतालका बिरामी एवं कर्मचारीलाई सास्ती भएको कर्मचारी बताउँछन्। सप्तरीको रुपनी गाउँपालिका२ पौवामा मङ्सिर १ गते बिहान मृत फेला परेका अन्दाजी ४५५० वर्षीय पुरुषको शव पोस्टमार्टम गरी अस्पतालमा राखिएको सप्तरी प्रहरीले जनाएको छ। राजविराजरुपनी सडक खण्डअन्तर्गत सडकको पूर्वपट्टि किनारमा मृत फेला परेका व्यक्तिको हालसम्म पहिचान हुन सकेको छैन। मृतकको सनाखत नभएकाले केही दिन हुलिया पहिचानका लागि अस्पतालमा शव राखेर खोजी गरिए पनि परिवारका सदस्य वा चिनजानका मानिस कोही पत्ता नलागेको एसपी राजेन्द्रप्रसाद धमलाले बताए। शवगृह नजिकै आकस्मिक कक्ष, एक्सरे र प्रयोगशाला रहेकाले नाक छोपेर आउजाउ गर्नुुपर्ने बाध्यता छ। शव सडेर कीरा परेको प्रहरी बिटका हवल्दार रामशंकर यादवले बताए। रुपनी गाउँपालिकामा वेवारिसे शव फेला परेकाले शव व्यवस्थापनको जिम्मेवारी रुपनी गाउँपालिकाको हो। शव व्यवस्थापन गर्न अस्पतालले गाउँपालिकालाई आग्रह गरेको अस्पतालका निमित्त मेडिकल सुपरिटेन्डेट डारणजितकुमार झाले बताए।"
चारवर्षदेखि मुस्ताङ र डोल्पा जोड्ने पुल अलपत्र,"जोमसोम : हिमालपारीको जिल्ला मुस्ताङ र डोल्पा जोड्ने पाक्लिङएक्लेभट्टी मोटरेबल पुल निर्माणको काम विगत साढे ४ वर्षदेखि अलपत्र छ। संघीयताअघि २०७३ साल भदौमा साविक जिल्ला विकास समितले ईलाईट संकरमाली जेभी काठमाडौंसँग पुल निर्माणको ठेक्का सम्झौता गरेको थियो । त्यसो त २०७२ सालमा सो पुलको योजना परेपनि महाभूकम्पका कारण पुलको ठेक्का सम्झौता १० महिनापछि धकेलिएको थियो । सम्झौता अवधि १५ महिना रहेको मुस्ताङ र डोल्पा जोड्ने १ सय २० मिटर लामो पक्की पुलको लागत ११ करोड ७५ लाख ७६ हजार रुपैयाँ रहेको छ ।संघीय आयोजनाको रुपमा रहेको पाक्लिङ एक्लेभट्टी पुल संघीयता कार्यान्वयनसँगै साविक जिल्ला विकास समितिबाट गण्डकी प्रदेश अन्तर्गत पूर्वाधार विकास कार्यालयलाई हस्तान्तरण भएको पूर्वाधार विकास कार्यालय मुस्ताङका कार्यालय प्रमुख बिष्णु पौडेलले जानकारी दिए । कार्यालय प्रमुख पौडेलले पुलको साढे ४ वर्षमा जम्मा ३२ प्रतिशत मात्र प्रगति भएको उल्लेख गरे । पुल निर्माणका लागि कार्यालयलाई बजेट अख्तियारी आईसकेको भएपनि निर्माण कम्पनीको चरम ढिलासुस्तीका कारण पुलको काम अघि बढ्न नसकेको कार्यालय प्रमुख पौडेलको भनाइ छ । कालिगण्डकी नदीमा निर्माणधिन पुलको चौडाइ ७ दशमलव २ मिटर रहेको छ । पुलको २ वटा पायर (पिल्लर ) र २ वटा एबुमेन्ट ( साईड पिल्लर ) मध्ये २ वटा एबुमेन्ट र एक पायरको काम अन्तिम चरणमा पुर्याएपनि बीचको एक पायरको सुपर स्टक्चर लगायतको अन्य कामहरु निर्माण कम्पनीले त्यसै अलपत्र छाडेको छ । पूर्वाधार विकास कार्यालयका अनुसार निर्माण कम्पनीलाई पटकपटक काम गर्न पत्रचार र फोन सम्पर्क गरी ताकेता गरेपनि निर्माण कम्पनी फिल्डमा काम गर्न उपस्थित नभएको जनाइएको छ । यसअघि पटकपटक म्याद थप भएको मुस्ताङडोल्पा जोड्ने पुलको अन्तिम म्याद यही माघमा सकिदै छ । पूर्वाधार कार्यालयले यदी तोकिएको अन्तिम समय सम्ममा पनि काम गर्ने अवस्था नरहेमा यसअघिका सम्झौता शर्त बमोजिम कम्पनीलाई कारवाही प्रक्रिया अघि बढाईने जनाएको छ । २०७३ साल देखि निर्माण आरम्भ भएको मुस्ताङ र डोल्पा जोड्ने कालिगण्डकी नदीमा निर्माणधिन एक्लेभट्टीपाक्लिङ पुलको काम निर्माण कम्पनीको अनेकन ढिलासुस्ती र बहानबाजी गरी साढे ४ वर्ष सम्म त्यसै अल्झाएर राखेको स्थानीय रिङझिङ गुरुङले जानकारी दिए । उनका अनुसार साविक जिविस ,स्थानीय प्रशासन र पूर्वाधार विकास कार्यालयको निरिहपनले पुलको कामले गति लिन नसकेको बताए । छिमेकी जिल्ला डोल्पासंगै मुस्ताङको कालिगण्डकी पश्चिमतर्फ रहेका दुर्गम बस्ती साङ्ता,फल्याक ,धार्काजुङ र पाक्लिङ लगायतका गाउहरुलाई प्रत्यक्ष फाईदा पुर्याउने उक्त पुल लामो समय देखि अलपत्र परेकाले यतिबेला स्थानीयको पुल बन्ने भरोसा टुट्न थालेको गुरुङको भनाइ छ । । छिमेकी २ जिल्ला जोड्ने महत्वपूर्ण पुल भएको र त्यसका लागि विगतमा पटकपटक डेलिगेशन आउदा समेत पुल निमार्णका लागि निर्माण कम्पनी र सरोकारवाला निकाय यसप्रति गम्भिर नभएको गुरुङको दुखेसो छ । डोल्पा जोड्ने उक्त पुल छिटो भन्दा छिटो सम्पन्न गर्नका लागि निर्माण कम्पनीलाई काममा लगाउनु पर्ने वा त्यसो नभएमा कम्पनीसंगको ठेक्का सम्झौतानै रद्द गर्नुपर्ने स्थानीयको माग रहेको उनले स्पष्ट पारे । यसअघि निर्माण कम्पनीले पुलको काम लामो समय देखि अलपत्र राखेपछि म्याग्दी पूर्वाधार विकास कार्यालयले बैंक मार्फत मोबिलाईजेसन वापत कम्पनीले लिएको १ करोड ७१ लाख रुपैया गत वर्ष फिर्ता लिएको थियो । यता ,निर्माण कम्पनीले भने एक्लेभट्टीपाक्लिङ पुलको डीपीआर सर्भे नै त्रुटी भएको आरोप लगाएको छ ।"
देशभरका क्रसर उद्योग अनुगमन गर्दै गृह मन्त्रालय,"बुटवल : स्थानीय तहमार्फत भइरहेको नदीजन्य पदार्थको व्यवस्थापनमा त्रुटि देखिएपछि गृह मन्त्रालयले उत्खनन्मा रोक लगाएको छ । कुनै पनि नदीबाट उत्खनन् गर्न नपाइने उर्दी जारी गरेर अनुगमन थालेको हो । नदीजन्य पदार्थको अत्याधिक दोहनले वातावरणमा गम्भीर असर देखिएपछि प्रशासनले कडाई गरेको छ । गृह मन्त्रालयले जिल्ला प्रशासनलाई परिपत्र गरेर अर्को निर्णय नहुँदासम्म नदीजन्य पदार्थको उत्खनन्मा रोक लगाएको छ । उत्खनन् रोक लगाउदै जिल्लामा सञ्चालित क्रसर उद्योगको अनुगमन र घाटगद्दी गरिएको नदीजन्य पदार्थको परिणाम एकिन गर्न निर्देशन दिएको छ । लुम्बिनी प्रदेशमा नदीजन्य पदार्थ उत्खनन हुने जिल्लाहरुमा प्रशासनले अनुगमन थालेका छन् । रुपन्देहीका प्रमुख जिल्ला अधिकारी पिताम्बर घिमिरेले नदीजन्य पदार्थ उत्खनन रोक्न कडाईका साथ निर्देशन जारी भएको बताए । मेरै नेतृत्वमा प्रहरी प्रमुखसहितको टोलीले अनुगमन थालेका छौं, 'उनले भने, प्रारम्भिक अनुगमन सन्तोषजनक रहेको छ । प्रशासनले मापदण्ड विपरित चलेका क्रसर उद्योग बन्द गर्ने र हाल मौज्जाद रहेको नदीजन्य पदार्थको एकिन विवरण संकलन गर्नेछन् । प्रशासनले अनुगमन नगर्दासम्म घाटगद्दी गरिएको कच्चा पदार्थ विक्री गर्न पाइने छैन् । प्रजिअ घिमिरले एक महिनाभित्र अनुगमनको काम सकिने बताए । रुपन्देहीमा ५८ वटा क्रसर उद्योगहरु सञ्चालनमा रहेका छन् । ती उद्योगको अनुगमन गरेर दर्ता भए नभएको र मापदण्ड पालना गरे नगरेको एकीन गरिनेछ । स्थानीय तहले आफूखुसी मापदण्ड तय गरेकाले अनुगमनमा कठिनाई हुने देखिएको छ । लुम्बिनी प्रदेशका कतिपय स्थानीय तहले नदी किनारमै क्रसर उद्योग खोल्न सकिने मापदण्ड बनाएका छन् । स्थानीय सरकार सञ्चालन ऐनले नदीजन्य पदार्थको व्यवस्थापन स्थानीय तहलाई सुम्पेपछि प्रदेशले बनाएको मापदण्ड पालना भएको छैन् । अहिले स्थानीय तहले विकासे गौरवका योजना, आफ्नै पालिकाका योजनाका नाममा वातवरणीय मुल्यांकन समेत नगरी नदीजन्य पदार्थको उत्खनन् गर्ने गरेका छन् । त्यसरी गरिएको उत्खनन् गौरवका योजनामा नलगी क्रसर उद्योगमा पुराउने गरिएको छ । रुपन्देहीमा भैरहवा विमानस्थल, बेलवास बेथरी सडक, बुद्ध परिपथका नाममा तिनाउ र दानव नदी उत्खनन् हुने गरेको छ । दाङ प्रशासनले भने १० वटा क्रसर उद्योग बन्द गर्न निर्देशन दिएको छ । प्रशासनले अनुगमनपछि मापदण्ड विपरित चलेका १० उद्योगलाई १५ दिनभित्र बन्द गर्न निर्देशन दिएको हो । प्रमुख जिल्ला अधिकारी जयनारायण आचार्यले १२ वटा क्रसर उद्योग दर्ता भएका मध्ये १० वटा सञ्चालनमा रहेको बताए । त्यस्तै ३२ वटा बालुवा प्रशोधन उद्योगका नाममा दर्ता भएको र ६ वटा बन्द भएको पाईएको छ । तीमध्ये १० वटाले बालुवा प्रशोधनको स्विकृति लिएर क्रसर उद्योग नै चलाएको भेटिएको हो । त्यसरी क्रसर चलाउने स्वर्गद्धारी स्किृनप्लान्ट, जनविश्वास बालुवा बासिङ उद्योग, गणेश बालुवा वासिङ उद्योग, के एण्ड एस बालुवा प्रसोधन वासिङ उद्योग, मंगलम बालुवा प्रशोधन उद्योग, बागरबाबा बालुवा प्रशोधन उद्योग, पाण्डबेश्वर बालुवा वासिङ उद्योग, जयबागेश्वरी बालुवा प्रशोधन उद्योग, दाङ एग्रीगेट बालुवा वासिङ उद्योग र पूर्णागिरी एग्रीगेट बालुवा वासिङ उद्योगलाई बन्द गर्न निर्देशन दिएको हो । बाँके प्रशासनले अर्का सूचना जारी नगर्दासम्म नदीजन्य पदार्थ उत्खनन्, विक्री वितरण समेत नगर्न निर्देशन जारी गरेको छ। गृह मन्त्रालयको निर्देशन बमोजिम अनुगमन नसकिदासम्म विक्री वितरणमा समेत रोक लगाएको हो। गृह मन्त्रालयले उत्खनन् रोकिरहँदा स्थानीय तहलेले नयाँ ठेक्का लगाइरहेका छन् । अहिलेको कानून अनुसार पालिकाले आफै वातावरणीय प्रभाव मुल्यांकन र उत्खनन् गर्न सक्छन् । यसो गर्दा मनपरी दोहन भएको छ । चुरेकै फेदिमा नदी दोहन हुँदा प्राकृतिक प्रकोपको जोखिम बढेको छ ।"
एक वृद्धासहित दुई कोरोना संक्रमितको मृत्यु,"विराटनगर : कोरोना भाइरस संक्रमित एक वृद्धा महिलासहित दुईजनाको उपचारका क्रममा मंगलबार बिहान मृत्यु भएको छ । मोरङको पथरीशनिश्चरेका पुरुषको विराटनगरस्थित नोबेल शिक्षण अस्पताल र सुनसरीको धरानकी वृद्धा महिलाको मोरङको बूढीगंगा गाउँपालिकास्थित विराट शिक्षण अस्पतालमा ज्यान गएको हो । धरान उपमहानगरपालिका८ की ८५ वर्षीया वृद्धा महिलाको बिहान ५ बजेतिर विराटमा मृत्यु भएको छ । अस्पतालका आइसोलेसन प्रमुख सुनिल देवका अनुसार पीसीआर परीक्षण गराउँदा कोरोना पुष्टि भएपछि कात्तिक २९ गते वृद्धालाई उपचारका लागि भर्ना गरिएको थियो । भेन्टिलेटरमा उपचाररत उनको बिहान ५ बजेतिर मृत्यु भएको देवले बताए । उनका अनुसार मृतकमा ज्वरो आउने, श्वास फेर्न गाह्रो हुने लगायतका समस्या थिए । त्यस्तै कोरोना संक्रमित पथरीशनिश्चरे नगरपालिका३ का ४५ वर्षीय पुरुषको बिहान ८ :३० बजेतिर नोबेलमा मृत्यु भएको छ । अस्पतालका प्रबन्धक नारायण दाहालका अनुसार उनलाई उपचारका लागि मंगलबार बिहान मात्रै अस्पताल ल्याइएको थियो । पीसीआर परीक्षण गराउँदा मंसिर ५ गते कोरोना पुष्टि भएपछि होम आइसोलेसनमै रहेका पुरुषलाई एक्कासि श्वासप्रश्वासमा समस्या भएपछि थप उपचारका लागि नोबेल ल्याइएको दाहालले बताए । तत्काल उपचार थालिए पनि बचाउन नसकिएको उनको भनाइ छ ।"
कर्णालीलाई साक्षर घोषणा गर्नै मुश्किल,"सुर्खेतः प्रदेश सरकारले कर्णालीलाई पूर्णसाक्षर प्रदेश घोषणा गर्ने तयारी गरिरहेको छ । तर आवश्यक तयारी र साक्षरता अभियान प्रभावकारी नहुँदा तोकिएकै अवधिमा कर्णालीलाई साक्षर घोषणा गर्न भने सम्भव देखिदैन । प्रदेशमा अहिले पनिसाधारण लेखपढ गर्न नजान्ने र अक्षर नै चिन्न नसक्ने नागरिकको संख्या धेरै छ । प्रदेश सरकारले आउँदो फागुनभित्र कर्णालीलाई पूर्णसाक्षर प्रदेश घोषणा गर्ने योजना बनाएको छ । सोही अनुसार सम्बन्धित निकायले तयारी पनि गरिरहेका छन् । तर पछिल्लो समय साक्षरता अभियान रोकिएका छन् । अर्कोतर्फ कोरोना महामारीका कारण पनि अभियान प्रभावकारी हुन सकेको छैन । यसकारण पनि तोकिएको मितिमा प्रदेशलाई साक्षर घोषणा गर्न मुश्किल देखिएको हो । आर्थिक वर्ष २०७६०७६ मा प्रदेश सरकारले तीन वर्षभित्र कर्णालीलाई साक्षर प्रदेश घोषणा गर्नेगरी नीति तथा कार्यक्रम ल्याएको थियो । सोहीअनुसार नै विद्यालय नजाने तथा छाड्ने प्रवृत्तिलाई निरुत्साहित गर्न, विद्यार्थीको सिकाइ उपलब्धि अभिवृद्धि गर्न र बालबालिकालाई विद्यालय ल्याऔँ, टिकाऔं र सिकाऔँ जस्ता अभियान पनि संचालन भए । तर ती कार्यक्रम प्रभावकारी भएनन् । आर्थिक वर्ष २०७६०७७ मा प्रदेश सरकारले पुनः दुई वर्षभित्र प्रदेशलाई साक्षर घोषणा गर्ने बाचा गर्यो । तर त्यो बाचा पनि पूरा भएन । बरु २०७६ पुसमा सम्पन्न कर्णाली प्रदेश समन्वय परिषद्को दोस्रो बैठकले एक वर्षभित्र कर्णालीलाई साक्षर घोषणा गर्ने अर्को निर्णय गयो ।परिषद्को निर्णयअनुसार आउँदो फागुनमा कर्णाली साक्षर प्रदेश घोषणा हुनुपर्ने छ । तर फागुनसम्म साक्षर प्रदेश घोषणा गर्नभने सहज छैन । किनकी कर्णालीमा अझैं साढेचार लाखभन्दाबढी नागरिक निरक्षर छन् । कर्णाली प्रदेश योजना आयोगको तथ्याङ्कअनुसार कर्णालीमा अझैचारलाख ७७ हजार आठसय ४१ जना नागरिक निरक्षर छन् । कर्णाली योजना आयोगका सदस्य योगेन्द्र शाहीले कर्णालीमा हाल७३ प्रतिशत नागरिक मात्र साक्षर रहेको बताए । कर्णालीका दश जिल्लामध्ये जाजरकोट, दैलेख, सुर्खेत, सल्यान र रुकुमपश्चिमसाक्षर घोषणा भइसकेका छन् । तर कालिकोट, मुगु, जुम्ला, हुम्ला र डोल्पाभने साक्षरघोषणा हुन बाँकी छन् ।आर्थिक अभाव, भौगोलिक विकटता, रुढीवादी मान्यता र धार्मिक अन्धविश्वासका कारण साक्षर कर्णाली अभियान थप चुनौतीपूर्ण बनेको हो । अर्कोतर्फ यसअघि नै साक्षर घोषणा भएका प्रदेशका पाँच जिल्लामा पनि हाल दुईलाख भन्दा बढी नागरिक निरक्षर रहेको पाइएको छ । कर्णाली योजना आयोगको तथ्याङ्कअनुसार यसअघि साक्षर घोषणा भइसकेका जाजरकोटमा अहिले पनि ४३ हजार ६ सय ३७, दैलेखमा ६४ हजार ६ सय ७६, सुर्खेतमा ५४ हजार चारसय दश, सल्यानमा ५३ हजार पाँचसयर रुकुमपश्चिममा २७ हजार २३ जना नागरिक निरक्षर छन् । त्यस्तै साक्षर घोषणा हुन बाँकी रहेका हुम्लामा १७ हजार आठसय १७, मुगुमा १९ हजार ६ सय ५७, डोल्पामा ११ हजार तीनसय ७२, कालिकोटमा २६ हजार पाँच सय ४३र जुम्लामा ३१ हजार आठसय १३ जना नागरिक निरक्षर छन् ।साक्षरता अभियान सञ्चालन भएपनि १५ देखि ६० वर्ष उमेरका नागरिक कालापहाड र विदेश जानुपर्ने बाध्यताका कारण उनीहरुलाई साक्षर गराउन समस्या छ ।साक्षर घोषणा गर्नकै लागि सरकारी तथा गैरसरकारी संघसंस्थाले अनौपचारिक शिक्षा कार्यक्रमहरु सञ्चालन गर्दै आएका थिए । तर कोरोना भाइरसका कारणा कर्णाली प्रदेशमा साक्षरता अभियान हाल रोकिएको छ । कोरोनाका कारण साक्षरता अभियान रोकिएको छ शिक्षा विकास निर्देशनालय कर्णाली प्रदेशका निर्देशक दिपा हमालले भनिन्,तोकिएकै समय आउँदा फागुनभित्र साक्षर घोषणा गर्न मुश्किल छ । कर्णालीमा मुख्यगरी जंगलमा फिरन्ते जीवन विताउँदै आएका राउटे समुदाय, हिमाली जिल्लाका भोटे र लामा समुदाय र माथिल्लो डोल्पाका नागरिकलाई साक्षर बनाउन मुश्किल छ । अर्कोतर्फ आर्थिक अभावका कारण पनि स्थानीयले बालबालिकालाई नियमित विद्यालय नपठाउने र साक्षरता कक्षामा पनि सहभागि नहुँदा थप जटिलता देखिएको हो ।"
बालिका हत्या प्रकरण : प्रदर्शन नियन्त्रण गर्न प्रहरीको हवाइ फायर (अपडेट),बर्दिबास : महोत्तरीको बर्दिबास१४ शुभम् बस्तीबाट बेपत्ता भएकी ६ वर्षीया बालिकाको बलात्कार गरेर हत्या भएपछि आरोपीलाई कडा कारवाहीको माग गर्दै स्थानीय आन्दोलित भएका छन्। प्रदर्शनकारीले प्रदर्शन स्थलमा निरन्तर ढुंगामुढा गरेपछि प्रहरीले हवाइ फायर गरेको छ। भीड नियन्त्रणमा लिन हवाइ फायर गरेको भए पनि कति राउन्ड हवाइ फायर भएको एकिन नभइसकेको इलाका प्रहरी कार्यलय बर्दिबासका डीएसपी राजन चापागाइँले जानकारी दिए। प्रदर्शन स्थलमा भीडलाई नियन्त्रणमा लिन नेपाल प्रहरी र सशस्त्र प्रहरी परिचालन गरिएको छ। डीएसपी चापागाईंका अनुसार आइतबार साँझदेखि बस्तीबाटै हराएकी शहिद आलमकी छोरी गुलाब साह खातुनको शव राती बोरामा राखेर फालिएको अवस्थामा भेटिएको थियो। आरोपितको घरमा लगाएको आगो अनियन्त्रित बलात्कार आरोपितको घरमा प्रदर्शनकारीले आगजनी गरेका छन्। आगो नियन्त्रण गर्न आएको बर्दिबास नगरपालिकाको दमकललाई बीच बाटोमै उनीहरूले रोकेका छन्। घरमा लगाएको आगलागी भीषण हुँदै गएको डीएसपी चापागाइँले बताए। घरमा भएको सिलिन्डर पड्किएर आगो अनियन्त्रित्र भएको हो।
कोरोना संक्रमित पूर्व गाविस अध्यक्षको मृत्यु,"विराटनगर : कोरोना संक्रमित तत्कालिन पथरी गाविस मोरङका पूर्व अध्यक्ष तिलक बान्तावा राईको मृत्यु भएको छ। ६६ वर्षीय राईको मंगलबार बिहान मृत्यु भएको हो। कोरोना संक्रमण पुष्टि भएपछि दुई सातादेखि उपचाररत राईको मोरङको बूढीगंगास्थित विराट शिक्षण अस्पतालमा मृत्यु भएको हो। अस्पतालका आइसोलेसन प्रमुख सुनिल देवका अनुसार बिहान करिब ४ ः ३० बजे राईको मृत्यु भएको हो। पीसीआर परीक्षण गराउँदा पथरी शनिश्चरे नगरपालिका१ निवासी राईको कात्तिक २१ गते पोजेटिभ रिपोर्ट आएको थियो। त्यसपछि उनलाई उपचारका लागि वीपी कोइराला स्वास्थ्य विज्ञान प्रतिष्ठान धरान लगिएको थियो। स्वास्थ्यमा केही सुधार भएपछि अस्पतालबाट घर आएर आराम गरिरहेको अवस्थामा पुनः श्वासप्रश्वासमा समस्या देखिएपछि विराट शिक्षण अस्पताल भर्ना गरिएको थियो। उनको भेन्टिलेटरमा पाँच दिनदेखि उपचार भइरहेको थियो। २०४९ सालको स्थानीय निर्वाचनमा पथरी गाविस अध्यक्षमा निर्वाचित भएका राई पछिल्लो समय सामाजिक गतिविधिमा सक्रिय थिए। सामाजिक काममा लोकप्रियता हासिल गरिरहेका उनी हालको पथरीशनिश्चरे नगरपालिकाको पहिलो सहकारी संस्था मनकामना सहकारीका संस्थापक अध्यक्ष हुन्। पञ्चायत माविको व्यवस्थापन समितिका पूर्व अध्यक्षसमेत रहेका उनले दर्जनौ संघ संस्थाको नेतृत्व गरिरहेका थिए। राईका एक श्रीमती, चार छोरी र दुुई छोरा छन्। यसैबीच पथरी गाविसका पूर्व अध्यक्ष राईको निधनप्रति दुःख व्यक्त गदै पथरीशनिश्चरे नगरपालिकाले मंगलबार नगरभर शोक विदा दिएको छ। राईको निधनप्रति गहिरो दुःख व्यक्त गर्दै नगरपालिका भरी विदा दिने निर्णय भएको हो। नगर प्रमुख दिलिपकुमार राईले नगरले एउटा असल सामाजिक अभिभावक गुमाएको भन्दै गहिरो दुःख व्यक्त गर्दै राईप्रति श्रद्धाञ्जली व्यक्त गरे। (फोटो क्याप्सन ः कोरोनाका कारण मृत्यु भएका मोरङको तत्कालिन पथरी गाविसका पूर्व अध्यक्ष तिलक बान्तावा राई। )"
बन्दुकसहित पक्राउ,"विराटनगर : मोरङको मिक्लाजुङबाट प्रहरीले एउटा १२ बोरको टोटा बन्दुकसहित एकजनालाई पक्राउ गरेको छ । मोरङ प्रहरीका प्रवक्ता डीएसपी मानबहादुर राईको नेतृत्वमा रहेको प्रहरी टोलीले मिक्लाजुङ गाउँपालिका१ का ५८ वर्षीय अरुण भनिने अमृतबहादुर श्रेष्ठलाई पक्राउ गरेको हो । गस्ती तथा सूचना संकलन गर्न र बन्दुक नियन्त्रणमा लिन दुई दिनदेखि टोली परिचालित थियो । घरमा हतियार लुकाइछिपाइ राखेको सूचनाका आधारमा छापा हान्दा सोमबार दिउँसो बन्दुक फेला परेको मोरङ प्रहरी प्रमुख एसपी सन्तोष खड्काले जानकारी दिए । उनका अनुसार घरमा लुकाएर राखेको अवस्थामा बन्दुक भेटिएपछि श्रेष्ठलाई पनि पक्राउ गरिएको हो । श्रेष्ठको घरबाट बन्दुकसहित तीनवटा खाली खोका, पाँच सय ग्राम बारुद र दुईवटा मोबाइल बरामद भएको खड्काले बताए । बन्दुकसहित पक्राउ परेका श्रेष्ठविरुद्ध मंगलबार हातहतियार खरखजना मुद्दा चलाउन म्याद थप गरेर अनुसन्धान अघि बढाइएको प्रहरीले जनाएको छ । थप अनुसन्धानपछि मात्रै उनको पृष्ठभूमि र कुनै संघ संगठनमा आवद्धता रहेनरहेको भन्न सकिने एसपी खड्काको भनाइ छ ।"
एकैदिन सुनको मूल्य १८ सयले घट्यो,काठमाडौं : स्थानीय बजारमा सुनको मूल्यमा प्रतितोला एक हजार ८०० ले घटेको छ । नेपाल सुनचाँदी व्यवसायी महासङ्घका अनुसार मंगलबार छापावाला सुन प्रतितोला ९२ हजार ५०० मा कारोबार भएको छ । सोमबार प्रतितोला ९४ हजार ३०० मा कारोबार भएको छापावाला सुन मंगलबार एक हजार ८०० ले ओरालो लागेको हो । यस्तै तेजाबी सुन प्रतितोला ९२ हजारमा कारोबार भएको छ । सोमबार तेजाबी सुन प्रतितोला ९३ हजार ८०० मा कारोबार भएको थियो । यस्तै चाँदीको मूल्यसमेत ओरालो लागेको छ । सोमबार चाँदी प्रतितोला एक हजार २१० मा कारोबार भएकामा आज प्रतितोला ३० ले ओरालो लागेर एक हजार १८० रुपैयाँमा कारोबार भएको छ ।
गाँजासहित पक्राउ,स्याङजा : स्याङजा प्रहरीले साढे चार किलो गाँजासहित चित्रबहादुर शाहीलाई पक्राउ गरेको छ। विशेष सूचनाका आधारमा प्रहरीले ६० वर्षीय शाहीले लुकाई राखेको ४ किलो ५ सय ग्राम सुकेको गाँजा भेटिएको प्रहरी नायब उपरीक्षक राजेन्द्र अधिकारीले बताए। पुतलीबजार नगरपालिका ८ बस्ने शाहीलाई लागुऔषधसम्बन्धी मुद्धा दर्ता गराई अदालतबाट सोमबार ७ दिनको म्पाद थप भएको प्रहरीले जनाएको छ ।
"दुर्घटनामा दुई जनाको मृत्यु, पाँच घाइते","विराटनगर : मोरङको बेलबारी, पथरीशनिश्चरे र उर्लाबारीमा सोमबार साँझ भएका अलगअलग दुर्घटनामा परेर दुई जनाको मृत्यु भएको छ। पाँच जना घाइते भएका छन्। घाइतेमध्ये तीन जनाको अवस्था गम्भीर छ। पूर्वपश्चिम राजमार्ग अन्तर्गत बेलबारी नगरपालिका४ मा दुईवटा मोटरसाइकल साँझ ५:३० बजेतिर एकआपसमा ठक्कर खाँदा एक जनाको ज्यान गएको छ। पूर्वबाट पश्चिमतर्फ आउँदै गरेको प्रदेश १ ०२०४२ प ४२१६ नम्बर र विपरीत दिशाबाट आउँदै गरेको को ३९ प ३८०१ नम्बरको मोटरसाइकल ठोक्किएर दुर्घटना भएको हो। दुर्घटनामा परेर को ३९ प ३८०१ नम्बरको मोटरसाइकलका चालक बेलबारी७ का ३७ वर्षीय नवीन पौडेलको मृत्यु भएको छ। दुर्घटनामा गम्भीर घाइते भएका उनको उपचारका क्रममा साँझ ७:१० बजेतिर विराटनगरको न्युरो अस्पतालमा मृत्यु भएको इलाका प्रहरी कार्यालय बेलबारीका प्रहरी निरीक्षक ऋषिराज ढकालले जानकारी दिए। सोही मोटरसाइकलको पछाडि सवार २६ वर्षीय मनोज विष्ट घाइते भएका छन्। हात र खुट्टामा चोट लागेका उनको बेलबारी सामुदायिक अस्पतालमा उपचार भइरहेको छ। दुर्घटनामा परेर अर्को मोटरसाइकलका चालक सुनसरीको धरान उपमहानगरपालिका१७ का २० वर्षीय प्रमोद राई र पछाडि सवार २१ वर्षीय विपिन श्रेष्ठ गम्भीर घाइते भएका छन्। हात, खुट्टा र शरीरका विभिन्न भागमा चोट लागेका दुवै जनाको बीपी कोइराला स्वास्थ्य विज्ञान प्रतिष्ठान धरानमा उपचार भइरहेको ढकालले बताए। त्यस्तै पूर्वपश्चिम राजमार्ग अन्तर्गत पथरीशनिश्चरे नगरपालिका२ जय चोकमा यात्रुबहाक बसको ठक्करबाट मोटरसाइकल चालकको मृत्यु भएको छ। पश्चिमबाट पूर्वतर्फ जाँदै गरेको मे ८ प ६३७७ नम्बरको मोटरसाइकललाई विपरीत दिशाबाट आउँदै गरेको को १ ख ६८३१ नम्बरको बसले साँझ ६:४० बजेतिर ठक्कर दिँदा दुर्घटना भएको हो। इलाका प्रहरी कार्यालय पथरीका डीएसपी दिलिप गिरीका अनुसार दुर्घटनामा परेर मोटरसाइकल चालक झापाको मेचीनगर नगरपालिका९ का ३२ वर्षीय मुकेशप्रसाद पौडेलको मृत्यु भएको छ। गम्भीर घाइते पौडेलको उपचारका लागि पथरी अस्पताल पुर्याएको केही बेरमै ज्यान गएको गिरीले बताए। बस र चालक मोरङको लेटाङ नगरपालिका ३ का ३९ वर्षीय सञ्जय साहलाई नियन्त्रणमा लिएर घटनाको अनुसन्धान सुरु गरिएको जानकारी उनले दिए। यसैबीच मोरङको उर्लाबारी नगरपालिका८ स्थित भित्री सडक खण्डमा दक्षिणबाट उत्तरतर्फ आउँदै गरेको नम्बर नखुलेको अटो टेम्पोले दक्षिणतर्फ जाँदै गरेको को १२ प १२५१ नम्बरको मोटरसाइकललाई ठक्कर दिँदा अर्को दुर्घटना भएको छ। सोमबार राति ८:१० बजेतिर भएको दुर्घटनामा परेर मोटरसाइकल चालक मोरङको रतुवामाई नगरपालिका५ का ३५ वर्षीय भोजकुमार खड्का र पछाडि सवार ३४ वर्षीय प्रकाश माझी घाइते भएका छन्। घाइतेमध्ये खड्काको अवस्था गम्भीर छ। दुवै घाइतेको गोदावरी अस्पताल उर्लाबारीमा उपचार भइरहेको छ। दुर्घटनापछि फरार भएको अटोको खोजी भइरहेको प्रहरीले जनाएको छ।"
चिताबाट उठाएर अस्पताल पुर्याइयो शव,"विराटनगर : टाउकाको शल्यक्रिया गरिएपछि मृत्यु भएका मोरङको केराबारीका एक युवाको पेट चिरेको पाइएपछि शव उठाएर पोस्टमार्टमका लागि लगिएको छ । केराबारी गाउँपालिका९ का ३० वर्षीय विक्की ऋषिदेवको शुक्रबार विराटनगरको नोबेल शिक्षण अस्पतालमा टाउकाको शल्यक्रिया गरिएको थियो । उनको उपचारका क्रममा शनिबार मृत्यु भयो । परिवारका सदस्य र आफन्तले बुझेर लग्दै दाहसंस्कार गर्न ठिक्क पारेर चितामा चढाउँदै गर्दै पेट चिरेको पाइएपछि शव उठाएर सोमबार राति पोस्टमार्टमका लागि बीपी कोइराला स्वास्थ्य विज्ञान प्रतिष्ठान लगिएको हो । घाटमा पुर्याएर शवलाई चितामा चढाउँदै अन्त्येष्टि गर्न ठिक्क पार्दा पेट चिरेर पाँच टाँका लगाइएको देखेपछि आफन्त, परिवारका सदस्य र स्थानीय बासिन्दाले दाहसंस्कार गर्न मानेनन् । स्थानीय राम कार्कीका अनुसार राति करिब ८ बजे चितामा राखेर शवमा आगो लगाउनलाई शरीरका कपडा खोल्ने क्रममा पेटमा ब्यान्डेज गरेको देखिएको थियो । ब्यान्डेज खोलेर हेर्दा नाइटो नजिकै पेट चिरेर पाँच टाँका लगाएको देखिएपछि स्थानीय र आफन्तले चिताबाट उठाएर पोष्टमार्टमका लागि राति १२ बजे शव धरान पुर्याएको उनले बताए। घटना शंकास्पद रहेकोभन्दै आफन्तले पोस्टमार्टम गर्नुपर्ने बताएपछि जलाउन ठिक्क पारिएको शव अस्पताल पुर्याइयो, कार्कीले भने, टाउकाको शल्यक्रिया गरिएको अवस्थामा पेट कसरी चिरियो भन्ने हामी नै आश्चर्यमा पर्यौं । टाउकोको शल्यक्रिया गरिएका व्यक्तिको पेट पनि चिरिएको घटना आफूले पहिलो पटक देखेको उनले बताए । इलाका प्रहरी कार्यालय बेलबारीका प्रहरी निरीक्षक ऋषिराज ढकालले परिवारका सदस्य र आफन्तले शंका व्यक्त गरेपछि पोस्टमार्टमका लागि शव धरान लैजान प्रहरीले सहजीकरण गरिदिएको बताए । पेटमा चोट रहेको भन्दै जलाउन तयारी अवस्थामा राखिएको शव पोस्टमार्टम हुनुपर्ने माग आफन्तले गरे, उनले भने, त्यसका लागि प्रहरीले समन्वय गरिदिएको छ। अति विपन्न परिवारका विक्कीलाई स्थानीयले चन्दा उठाएर उपचारका लागि नोबेल शिक्षण अस्पताल भर्ना गरेका थिए । शुक्रबार टाउकाको शल्यक्रिया गरिए पनि सफल नहुँदा उनको शनिबार मृत्यु भयो । तर अस्पतालले उपचार खर्च तिर्न बाँकी रहेको भन्दै दुई दिनसम्म परिवारलाई नदिइकन शव रोकेर राख्यो । स्थानीयले पुनः चन्दा उठाएर सोमबार साँझ मृतकको शव बुझेर दाहसंस्कारका लागि लिएर गएका थिए । शल्यक्रिया सफल नभए पनि सबै पैसा तिर्न नसक्ने भएकाले शव परिवारको जिम्मा लगाउन हामीले बारम्बार आग्रह गर्दा अस्पतालले मानेन, विक्कीका आफन्त सुमन ऋषिदेवले भने, अस्पतालले शव रोकेर परिवारलाई नबुझाइकन राखेपछि चन्दा उठाएर अन्त्येष्टिका लागि ल्याइएको थियो । तर पेट पनि चिरेको अवस्थामा शव देखेपछि पोस्टमार्टमका लागि लग्नु परेको उनले बताए । पेट चिरेर शरीरका अरु अंग निकालेको हुनसक्ने आशंका परिवार र स्थानीयको रहेको सुमनको भनाइ छ । विक्कीको टाउकाको शल्यक्रिया गर्दा एक लाख ८२ हजार दुई सय रुपैयाँ खर्च भएको थियो । उक्त रमकमध्ये ५८ हजार रुपैयाँ सरकारको विपन्न नागरिक सहायता कोषबाट जुट्यो । ३८ हजार रुपैयाँ चन्दा उठाएर अग्रिम बुझाएका कारण ५५ हजार रुपैयाँ पुगेन । तर अस्पतालले नदिएपछि पुनः सोमबार चन्दा उठाएर बुझाएपछि आफन्तले शव लैजान पाएका हुन् । चिकित्सकले भने टाउकाको शल्यक्रिया गर्दा पेट चिर्नु सामान्य भएको बताएका छन् । टाउकामा पानी जमेर शल्यक्रियाका लागि बिरामी ल्याइएको हो, नोबेलका वरिष्ठ सर्जन डा प्रकाश काफ्लेले भने, टाउकाको पानी बाहिर निकाल्न शल्यक्रिया अघि पाइप जडान गरेर पेटसम्म लैजानुपर्ने हुन्छ । उनका अनुसार टाउकोबाट पाइप निकालेर नाइटो नजिकै पेटभित्र राखिन्छ । यो प्रकृयालाई चिकित्सकीय भाषामा भेन्टिक्लो प्लेटेनियमसन्ट भनिने काफ्लेले बताए । शल्यक्रिया गरेर टाउकाको पानी बाहिर निकाल्न पेटमा पाइप राख्नुपर्ने भएकाले प्वाल पारिन्छ, उनले भने, 'टाउकोमा कानको छेउबाट पाइप निकालिन्छ र पेटमा नाइटो छेउमा राखिन्छ ।' टाउकोमा जमेको पानी बाइपास गर्नका लागि पाइपको प्रयोग हुने गरेकाले यो एउटा शल्यक्रियाका क्रममा अपनाइने एउटा विधि भएको डा काफ्लेको भनाइ छ ।"
बिबिसीको प्रभावशाली महिलाको सूचीमा नेपालबाट सपना मगर,"बीबीसीले सन् २०२० को '१०० प्रभावशाली महिला'को सूचि सार्वजनिक गरेको छ । उक्त सूचिमा नेपालकी १९ वर्षीया सपना रोका मगर परेकी छिन्। बीबीसीले प्रत्येक वर्ष 'बीबीसी १०० विमिन' कार्यक्रमअन्तर्गत महिलाकेन्द्रित समाचारलाई विशेष महत्वका साथ प्रकाशित गर्छ। यही अवसरमा विश्वभरि विशेष योगदान दिने १०० महिलाको नाम प्रकाशित गर्ने गरेको छ। म्याग्दीमा जन्मेकी सपना बेवारिसे शव व्यवस्थापनमा संलग्न छिन्। बिबिसीको उक्त सूचीमा फिनल्याण्डकी प्रधानमन्त्री साना मरिन, मलेसियाकी चर्चित अभिनेत्री मिसेल योह, अक्सफोर्ड विश्वविद्यालयले बनाइरहेको कोरोना भाइरसविरूद्धको भ्याक्सिनको नेतृत्व गरेकी सारा गिल्बर्ट पनि छन्।"
कक्षा १२ को परीक्षा आजबाट (तस्बिर),काठमाडौं : राष्ट्रिय परीक्षा बोर्डले लिने कक्षा १२ को परीक्षा आजबाट सुरु भएको छ। मंगलबारबाट देशभरै एकैसाथ परीक्षा सञ्चालन भएको हो। परीक्षा मङ्सिर ९ देखि १६ गतेसम्म सञ्चालन हुने भएको छ। यो पटक परीक्षार्थीका लागि ४० अंकको लिखित परीक्षा हुनेछ। ४० अंक कक्षा ११ को पढाइलाई आधार मानेर प्रदान गरिनेछ। २० अंक भने स्कुल आफैँले मूल्यांकन गरेर प्रदान गर्नेछ। परीक्षामा ४ लाख ३२ हजार ५ सय सहभागी हुँदैछन्। बोर्डले जिल्ला बाहिर रहेका परीक्षार्थीको विवरण सङ्कलन गरी परीक्षामा सामेल गराउन तयारी गरेको छ। बोर्डले सार्वजनिक गरेको परीक्षा कार्यतालिकामा कोभिड १९ सङ्क्रमित भएका परीक्षार्थीलाई परीक्षामा सामेल नहुन अनुरोध गर्दै त्यस्ता परीक्षार्थीका लागि नेपाल सरकारको मान्यताप्राप्त प्रयोगशालाको रिपोर्टका आधारमा पछि छुट्टै व्यवस्था गर्नेछ। कोरोना महामारीको जोखिमका कारण गत वैशाख ८ गतेदेखि हुने भनिएको सो परीक्षा स्थगन भएको थियो।
एम्बुलेन्सविहीन बन्यो जाजरकोट,जाजरकोट : बिग्रिएको दुई वर्षसम्म पनि मर्मत नगरिएपछि जाजरकोट एम्बुलेन्सविहीन भएको छ। एम्बुलेन्स दुई वर्षदेखि नेपालगन्जको कल्लु ग्यारेजमा थन्किएको छ। दुईवटा टायर फेर्न र मोबिल इन्जिन परिवर्तन गर्न दुई वर्षपहिले एम्बुन्सलाई ग्यारेज लगिएको थियो। तर बजेट अभावमा हालसम्म मर्मत हुन नसकेको चालक राकेशकुमार शाहले जानकारी दिए। एम्बुलेन्स नहुँदा बिरामीलाई अस्पतालसम्म लैजान समस्या भएको छ। एम्बुलेन्स सञ्चालनमा नरहे पनि चालकले भने नियमित तलबभत्ता खाइरहेका छन्। यस्तै जिल्लामा रहेको रेडक्रसको एम्बुलेन्स पनि बिग्रिएपछि जाजरकोटमा एउटा पनि एम्बुलेन्स छैनन्।
पेन्सन बुझ्न सकस,"बैतडी : जिल्लाको पाटन नगरपालिकाका ८२ वर्षीय बलदेव पन्त सोमबार बिहानै झुलाघाट नाका पुगे। पेन्सनधारीका लागि नाका खुलेपछि गएको चैतदेखि रोकिएको पेन्सन बुझ्न उनी झुलाघाट नाका पुगेका हुन्। उमेरका हिसाबले जीवनको उत्तराद्र्धमा पुगेका पन्त साँझ घर फर्कने योजनासहित झुलाघाट पुगेका थिए। तर साँझ ५ बजेसम्म लाइनमै बस्नु परेपछि उनलाई निकै समस्या भएको छ। पन्तजस्तै पाटनकै ८५ वर्षीय नारायण चन्द ठकुरी पनि पेन्सन बुझ्न भारतको झुलाघाट पुगेका छन्। तर उनले पनि सोमबार पेन्सन बुझ्न पाएनन्। धेरै पेन्सनधारी एकै दिन झुलाघाट पुगेपछि उनीहरूले पेन्सन बुझ्न नपाएका हुन्। नाकाबाट सबैलाई एकै पटक पठाउँदा समस्या भएको स्थानीय समाजसेवी सुरेश श्रेष्ठले बताए। एकै दिन सात सयभन्दा बढी भारतीय पेन्सनधारी नेपाली नागरिक झुलाघाट बजारमा पुगेका झुलाघाटका समाजसेवी शंकर खडायतले बताए। उनले भने, ५ दिनका लागि नाका खुलेको छ। धेरै मानिस एकै दिन आउँदा भीडभाड बढेको छ। पेन्सनधारी नागरिक ज्येष्ठ नागरिक भएकाले उनीहरूलाई बसोबासको समस्या भएको छ। पेन्सनधारीका समस्या समाधान गर्न सोमबारदेखि झुलाघाट नाका ५ दिनका लागि खुलेको छ। नेपाल सरकारको निर्णय, जिल्ला प्रशासन कार्यालय बैतडी र डीएम कार्यालय पिथौरागढको समन्वयमा नाका खुलेको हो। ५ दिनसम्म नाका खुला रहने भए पनि धेरैजसो पेन्सनधारी सोमबार नै झुलाघाट पुगिसकेका छन्। यसले गर्दा खान र बसोबासको समस्या भएको छ। पेन्सनधारीलाई बैंकले समेत पुराना झुत्रा नोट दिन थालेको झुलाघाट पुगेकाहरूले बताएका छन्। नेपालमा नचल्ने खालका पुराना नोटसमेत पेन्सनधारीलाई दिइएको स्थानीय सुरेश श्रेष्ठले बताए। बैतडीमा १२ सयभन्दा बढी भारतीय पेन्सनधारी नेपाली नागरिक छन्। उनीहरूले गएको चैतदेखि पेन्सन बुझ्न पाएका छैनन्।"
नगरपालिकामा अख्तियारको छापा,राजविराज : सप्तरीको बोदे बर्साइन नगरपालिका सोमबार अख्तियार दुरुपयोग अनुसन्धान आयोगले छापा मारेको छ। एउटै समान फरकफरक मूल्यमा मात्र नभइ बजार मूल्यभन्दा हजारौँ गुणा बढीमा खरिद गरेको सार्वजनिक भएपछि अख्तियारले छापा मारेको हो। कोभिड१९ रोकथाम तथा नियन्त्रण खर्चमा अनियमितता भएको भन्दै चौतर्फी चर्को आलोचना हुन थालेपछि आयोगको इटहरी कार्यालयले छापा मारेको हो। अख्तियारले कोरोनासँग सम्बन्धित फाइल लगेको कर्मचारीले बताएका छन्। नगरपालिकाले कात्तिक २६ गते कोरोना रोकथाम तथा नियन्त्रणमा २ करोड २१ लाख ३४ हजार खर्च भएको विवरण सार्वजनिक गरेको थियो। हिसाबमा अनियमितता भएको प्रष्ट देखिएको भन्दै विरोध हुन थालेपछि नगरपालिकाले मंसिर ३ गते हतारहतार पत्रकार सम्मेलन गरेर १ करोड २७ लाख २९ हजार रुपैयाँ मात्र कोरोना शीर्षकमा खर्च भएको जनाएको छ। नगर प्रमुख आतेशकुमार सिंह यादवले कर्मचारीको लापरवाही र कमजोरीका कारण प्रिन्ट मिस्टेक भएर हिसाब गल्ती भएको स्पष्टीकरण दिएका छन्। उनले लोकसेवा आयोग भर्खरै उत्तीर्ण गरेर आएका अनुभवहीन कर्मचारीका कारण गल्ती हिसाब देखाइएको बताए। सार्वजनिक गरिएको खर्च विवरणमा लाइफब्वाय साबुनको प्रतिगोटा ३ हजार ८३१ रुपैयाँ ४२ पैसा देखाइएको थियो। नगरपालिकाका प्रमुख प्रशासकीय अधिकृत गजेन्द्रनाथ शर्माले समेत खर्च विवरणमा प्रिन्ट मिस्टेक भएको स्वीकार्दै टाइप गर्दा ९५ कार्टुन लेख्नुपर्नेमा ९५ वटा भएको भनेर ढाकछोप गर्ने प्रयास गरेका छन्। बोदे बर्साइन नगरपालिका कार्यालयले दिएको हिसाबमा ०७६ चैत २२ गते ९५ वटा साबुन ३ लाख ६३ हजार ९ सय ८५ रुपैयाँ लागतमा खरिद गरिएको देखाएको थियो। टाइप गर्दा ९५ कार्टुन लेख्नुपर्नेमा कर्मचारीको कमजोरीले ९५ वटा भएको नगर प्रमुख यादवको समेत दाबी छ।
