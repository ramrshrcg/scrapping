शीर्षक,विवरण
व्यवस्थापन चुनौती,"सरकारले अरू १५ दिनसम्म लकडाउन थपेको छ। कोभिड१९ को विश्वव्यापी महामारी निर्मूल होइन नियन्त्रण गर्न सर्वोत्कृष्ट उपाय लकडाउन नै हो, यसको विकल्प छैन। लकडाउन बढेसँगै कोरोना संक्रमण पनि बढ्दोछ। संक्रमित संख्या तीन सय नाघिसकेको छ भने दुईजनाको मृत्यु भइसकेको छ। अबका दिन अझ भयावह हुने अहिलेको अवस्थाले देखाइसकेको छ। यता सरकारले भने लकडाउन गर्नेबाहेक अरू काम खासै गरेको देखिँदैन। लकडाउन गरेर सरकार आफ्नो दायित्व पूरा भएको सम्झन्छ। यस्तै महासंकट र आपत्का बेला हो सरकारले आफ्नो खुबी देखाउने व्यवस्थापकीय कौशल, जनताप्रतिको लगाव र समर्पण, नागरिकप्रतिको कर्तव्य आदि। यो महामारीको पहिलो माग थियो पर्याप्त परीक्षण। संक्रमण कत्तिको विस्तीर्ण भएको छ भन्ने परीक्षण नगरी थाहा हुँदैन। यता परीक्षण नगर्ने, अनि कोरोना संक्रमण नियन्त्रित छ, मान्छे मरेका छैनन् भनेर सरकारले जस लिने कमजोर हर्कत पनि भए। महामारी सुरु भएदेखि नै आवश्यक स्वास्थ्य उपकरण खरिद गरेर पूर्वतयारी गर्नुपर्थ्यो। क्वारेन्टाइनमा रहेका हजारौं व्यक्तिलाई निश्चित समयसम्म राखी परीक्षण गर्नुपर्ने हुन्छ। त्यहाँ न्यूनतम मानवीय सुविधा उपलब्ध हुनुपर्छ। सरकारले सामान्य दायित्व पनि पूरा नगर्दा बाँकेको नरैनापुरमा एक युवकको क्यारेन्टाइनमै मृत्यु भयो। क्वारेन्टाइनमा बस्नेहरूको नियमित निगरानी राख्नुपर्ने राज्यको दायित्वभित्र पर्छ। ती युवा बिरामी भएको थाहा हुँदा पनि अस्पताल लगिएन। न्यूनतम आधारभूत सुविधा अभावमा अधिकांश क्वारेन्टाइन बस्नयोग्य छैनन् भन्ने यही घटनाले पुष्टि गर्छ। संक्रमितको संख्या यसरी नै बढ्दै जाने हो भने परिस्थिति के होला ? उनीहरूको परीक्षण नगरी हप्तौंसम्म राख्दा भाग्न थालिसकेका छन्। जनतालाई सेवा प्रवाह गर्न भनेर संघीयता लागू गरियो। संकटको बेला पनि प्रदेश सरकारले केही गर्न सक्दैनन् भने संघीयताको औचित्य पुष्टि गर्ने आधार रहँदैन। प्रदेश सरकार, प्रदेशका जनप्रतिनिधि अयोग्य सावित भइरहेका छन्। उनीहरू अझै पनि केन्द्रसँग भर पर्नुपर्ने अवस्थामा छन्। जनताले तिरेको करबाट तलब, भत्ता र सुविधा उपभोग गर्ने कथित जनप्रतिनिधि जनतालाई अप्ठेरो पर्दा र मर्नेबाँच्नेको स्थिति उत्पन्न हुँदा वास्ता गर्दैनन् भने यस्तो व्यवस्था कसका लागि ? केवल यिनलाई जनताको करमा शोषण गराउन मात्रै भन्ने प्रश्न स्वाभाविक उठ्छ। कोरोना समुदायमा फैलिइसकेको छ। अहिलेसम्म भएका पीसीआर परीक्षणलाई व्यापक बनाइएको छैन। सेनालाई स्वास्थ्य उपकरण खरिदको जिम्मा दिएको दुई महिना हुन लागिसक्दा पनि आइपुगेको छैन। छिटो स्वास्थ्य सामग्री ल्याउने उद्देश्यले सेनालाई जिम्मा दिएको पनि औचित्य स्थापित हुन सकेन। बरु गैरसैनिक आपूर्तिकर्तालाई साँच्चिकै प्रतिस्पर्धा गराएको भए आइसक्ने थियो। क्वारेन्टाइनमा राखिएकाको परीक्षण भएको छैन भने समुदायसमुदाय पुगेर परीक्षण गर्ने कहिले ? यसले संक्रमण फैलने निश्चित छ। लकडाउनले उद्योग, व्यवसायदेखि नागरिकका सामान्य जीवन चौपट छ। बिहानदिउँसो कमाएर बेलुका छाक टार्नुपर्ने वर्गलाई सरकार के हो थाहै छैन। विदेशी सीमानाका र सहरमा लाखौं नेपाली अलपत्र छन्। तिनलाई ल्याउने प्रक्रियासमेत सुरु भएको छैन। भारतबाट आएकालाई क्वारेन्टाइनको व्यवस्था भएको छैन भने बाहिरबाट आएका लाखौंलाख नेपालीलाई कसरी क्वारेन्टाइन्मा राख्ने भन्ने ठूलो चुनौती छ। लकडाउन मात्र गर्दै आएको सरकार आफ्ना नागरिकप्रति गम्भीर छ भने अहिले क्वारेन्टाइन र अस्थायी अस्पताल निर्माणलाई व्यापकता दिइनुपर्छ। किनभने संक्रमण व्यापक हुने निश्चित छ। तिनलाई क्वारेन्टाइनमा राख्ने र उपचार गर्न विद्यमान स्वास्थ्य संरचनाले पुग्दैन। परीक्षण गर्न थप किटको चाँडो बन्दोबस्ती हुनुपर्छ। लकडाउनले खानै नपाएका नागरिकलाई उचित व्यवस्था गर्न सरकार चुक्नु हुँदैन। यसका लागि आउने बजेटमा फजुल खर्च, कनिका छरेजस्तै बजेट छर्ने, सांसद कोषलाई निरन्तरता दिनेजस्ता जनताका नजरमा अप्रिय कार्यक्रम खारेज गरी कोरोना संकटसँग लड्न र भोकमरी अन्त्य गर्न सरकार गम्भीर हुनैपर्छ।"
एमसीसी जस्केलाबाट ल्याउने?',"काठमाडौं : सरकार र अमेरिकी मिलेनियम च्यालेन्ज कर्पोरेसन (एमसीसी)बीच भएको मिलेनियम च्यालेन्ज कम्प्याक्ट सम्झौतासम्बन्धी विवाद सत्तारुढ दल नेकपामा बल्झिएको छ। सरकारले एमसीसी परियोजनामा सम्झौता भएको कार्यक्रमलाई नीति तथा कार्यक्रममा उल्लेख गरेपछि असन्तुष्ट पक्षले विरोध जनाएको छ। नीति तथा कार्यक्रमको बुँदा नम्बर २११ मा लप्सीफेदीरातमाटेहेटौंडा र लप्सीफेदीरातमाटेदमौलीबुटवल ४ सय केभी प्रसारण लाइन निर्माण कार्य अघि बढाइनेछ भनी उल्लेख छ। नेकपा वरिष्ठ नेता झलनाथ खनाल र स्थायी समिति सदस्य भीम रावलले सदनबाट एमसीसी अनुमोदन गराउन जस्केलाबाट ल्याउन खोजेको शंका गरेका छन्। उनीहरूले आइतबार यस विषयमा प्रधानमन्त्री एवं पार्टी अध्यक्ष केपी ओलीले स्पष्ट पार्नुपर्ने भन्दै ६ पृष्ठको पत्र नै बुझाएका छन्। एमसीसी सदनबाट यथास्थितिमा अनुमोदन गर्ने कि नगर्ने भनेर नेकपामा चर्काे विवाद छ। सत्तारुढ दलभित्रको किचलोकै कारण गत वर्ष नै संसद्मा पुगेको सम्झौता अनुमोदन हुन नसकी थन्किएको छ। एमसीसीका विषयमा पार्टीको मार्गनिर्देशनका आधारमा मात्र सरकार अगाडि बढ्नुपर्ने खनाल र रावलको भनाइ छ। उनीहरूले केन्द्रीय कमिटीको निर्देशनविपरीत सदनबाट अनुमोदन गराउन खोजिएको त होइन भन्ने आशंका गरेका छन्। नेपाल सरकारले आफ्नै बजेट व्यवस्था गरी सञ्चालन गर्न खोजिएको हो वा जस्केलाबाट एमसीसीसँगको सम्झौतामा उल्लिखित आयोजनालाई अघि बढाउन खोजिएको हो भन्ने सम्बन्धमा प्रधानमन्त्रीको स्थानबाट नै स्पष्ट गर्नु आवश्यक छ, पत्रमा लेखिएको छ। खनाल र रावल तिनै नेता हुन्, जसलाई नेकपाले पार्टीभित्र एमसीसीबारे विवाद भएपछि अध्ययन गर्न संयोजक र सदस्य रहने गरी कार्यदल गठन गरेको थियो। गत माघ १५ देखि १९ गतेसम्म चलेको केन्द्रीय कमिटी बैठकले खनालको नेतृत्वमा रावल र परराष्ट्रमन्त्री प्रदीप ज्ञवाली सम्मिलित अध्ययन कार्यदल गठन गरेको थियो। कार्यदलले एमसीसीसँगको मूल सम्झौताका आधारमा अन्य विभिन्न सम्झौता पनि भएको र ती सम्झौताले नेपालको संविधान र कानुन, स्वतन्त्रता, स्वाधीनता, अखण्डता र स्वाभिमान तथा स्वतन्त्र परराष्ट्र नीति र राष्ट्रिय हितमा आँच पुर्याउने भन्दै जस्ताको तस्तै अनुमोदन गराउन नसक्ने प्रतिवेदन ९ फागुनमा पार्टीलाई बुझाएको थियो। एमसीसी इन्डोप्यासिफिक स्ट्राटेजीकै अंग भएको ठहर कार्यदलले गरेको थियो। सर्वसम्मत प्रतिवेदन भनिए पनि परराष्ट्रमन्त्री ज्ञवालीले भने फरक मत राखेका थिए। त्यसपछि यो विषयमा नेकपाभित्र संस्थागत छलफल भएको छैन। प्रधानमन्त्री ओलीले संसद्को यही अधिवेशनबाट एमसीसीसँगको सम्झौता अनुमोदन गराउने योजना बनाएका छन्। त्यहीअनुरूप नीति तथा कार्यक्रममा एमसीसीसँगकै सम्झौताका योजनाले प्रवेश पाएपछि नेकपा नेताले असन्तुष्टि व्यक्त गरेका हुन्। खनाल र रावलले ओलीलाई पार्टीमा कार्यदलको प्रतिवेदनमा उल्लिखित तथ्य र सुझावका आधारमा आवश्यक निर्णय गर्नु नै पार्टी पद्धतिसम्मत हुने कुरा स्वयंसिद्ध रहेको भन्दै अध्ययन कार्यदलको निष्कर्षसहितका ३१ बुँदे सुझाव पत्रमार्फत स्मरण गराएका छन्। उनीहरूले पत्रको बोधार्थ कार्यकारी अध्यक्ष पुष्पकमल दाहाल, सचिवालयका अन्य सदस्य र स्थायी समिति सदस्यलाई दिएका छन्। उनीहरूले पत्रमा भनेका छन्, केन्द्रीय कमिटीको निर्णयअनुसार प्रतिवेदनबारे पार्टी कमिटीको बैठकमा यथोचित छलफलको हामी प्रतीक्षामा छौं। केन्द्रीय कमिटीको निर्णय, पार्टी पंक्ति तथा देशभक्त जनसमुदायको भावनाअनुरुप पार्टीमा पेस गरिएको कार्यदलको प्रतिवेदनमा उल्लिखित तथ्य र सुझावहरूको आधारमा आवश्यक निर्णय गर्नु नै पार्टी पद्धतिसम्मत हुने कुरा स्वयंसिद्ध छ। कांग्रेस सभापति शेरबहादुर देउवाले प्रधानमन्त्रीले वैशाख ३१ मा बोलाएको सर्वदलीय बैठकदेखि नीति तथा कार्यक्रममा टिप्पणी गर्ने क्रममा एमसीसी अनुमोदन गर्न सरकारलाई आग्रह गरेका थिए। एमसीसीले यो परियोजना असार १६ देखि लागू गर्ने तयारी गरेको छ। त्यसअघि नै संसद्बाट अनुमोदन गराउन उसले आग्रह गदै आएको छ। त्यसका लागि ओलीले सांसदहरूलाई छुट्टाछुट्टै बोलाएर तीन दिनयता छलफल गरिरहेका छन्। प्रधानमन्त्रीले छलफल गरेको थाहा पाएर खनाल र रावलले पार्टीभित्र छलफल र निर्णयबिना संसद्मा अनुमोदनका लागि प्रक्रिया अगाडि नबढाउन प्रधानमन्त्रीलाई दबाबस्वरूप पत्र बुझाएका हुन्। एमसीसीबारे अध्यक्ष दाहाल, वरिष्ठ नेता माधवकुमार नेपाल, खनाललगायत नेता परिमार्जनबिना अगाडि बढाउन नहुने निष्कर्षमा छन्। प्रधानमन्त्री ओली भने अनुमोदनको पक्षमा छन्। रावलले सोमबार संसद्मा नीति तथा कार्यक्रममाथिको छलफलमा भाग लिँदै एमसीसी पछाडिको ढोकाबाट सरकारले ल्याउन खोजेजस्तो लागेको भन्दै आशंका गरे। एमसीसीसँग सम्बन्धित जुन कुरा यहाँ परेको छ त्यो भयो भने नेपाली जनताले उठाउँदै आएको आवाजविपरीत हुनेछ। राष्ट्रहितविपरीत हुनेछ। स्वाधीनता र स्वतन्त्र देशको हैसियत पैसामा साट्न सकिँदैन, उनले भने, नेपाली कांग्रेसका एक नेताले भन्नुभयो यो छिटो पास गर्नुपर्छ। उहाँले महाकाली सन्धिमा पनि त्यस्तै भन्नुभएको थियो। महाकाली सन्धि १०१० वर्षमा पुनरावलोकन हुनेछ भन्ने कुरा भएको थियो। त्यसको न पुनरावलोकन भयो न कार्यान्वयन भयो।"
अब लिम्पियाधुरा सहितको नक्सा,"काठमाडौं : सरकारले लिम्पियाधुरासहित भारतले अतिक्रमण गरेको भूभाग समेटेर नयाँ राजनीतिक तथा प्रशासनिक नक्सा जारी गर्ने निर्णय गरेको छ । परराष्ट्र मन्त्रालयको सहमतिसहित भूमि व्यवस्था, सहकारी तथा गरिबी निवारणमन्त्री पद्माकुमारी अर्यालले लिम्पियाधुरा सहितको नयाँ नक्साको प्रस्ताव सोमबारको मन्त्रिपरिषद्ले पारित गरेको हो । मन्त्रिपरिषद्को बैठकले सुगौली सन्धिअनुसारको नेपालको अन्तर्राष्ट्रिय सीमा कायम गर्दै नयाँ नक्सा जारी गर्ने भएको सरकारका प्रवक्ता डा युवराज खतिवडाले मन्त्रिपरिषद्को बैठकपछि भने । भूमि व्यवस्था मन्त्रालयद्वारा प्रस्तावित नेपालको अध्यावधिक नक्सा मन्त्रिपरिषद्ले स्वीकृत गरेको छ, खतिवडाले भने, यो राजनीतिक नक्साले नेपालको उत्तर, पूर्व, दक्षिण, पश्चिमका अन्तर्राष्ट्रिय सीमासहित राजनीतिक, प्रशासनिक प्रबन्ध पनि समेटिएको छ । उनले यो नक्सा सबै किसिमका प्रशासनिक प्रबन्धमा प्रयोग गर्ने गरी लागू गर्ने गरी अगाडि बढाइने पनि बताए । निशान छाप, सांसदको लोगो, संविधानको पुस्तकदेखि सरकारी कार्यालय नयाँ नक्सामा विशेष त पश्चिमोत्तरी सीमा लिम्पियाधुरा, लिपुलेक, कालापानी समेटिएको रहनेछ । संघीयताअनुसार स्थानीय तह, प्रदेश पनि समेटिएको छ, अन्तर्राष्ट्रिय सीमा यथावत् छन्, उनले भने, निशान छाप, विद्यालय, पाठ्यसामग्रीलगायत सबै स्थानमा यही नक्सा प्रयोगमा ल्याइनेछ । लिम्पियाधुरा, लिपुलेक र कालापानीको गरी भारतद्वारा अतिक्रमित ३ सय ७२ वर्गकिमि क्षेत्रफल समेटेर नयाँ नक्सा तय गरिएको छ । सूर्यनाथ उपाध्यायको उच्चस्तरीय समितिले लिपुलेक र कालापानीमा ६० र लिम्पियाधुरामा ३ सय ३५ वर्ग किमि नेपाली भूभाग अतिक्रम गरेको प्रतिवेदन सरकारलाई दिएको छ । तर, त्यो प्रतिवेदन अहिलेसम्म सार्वजनिक गरिएको छैन । उक्त प्रतिवेदनलाई सरकारले आधार मानेको छ कि छैन भन्ने विषय पनि खुलाइएको छैन । सन् १८१६ को सुगौली सन्धि लिम्पियाधुराबाट आउने नदी काली नदीलाई सीमा नदी मान्दै यो नक्सा तयार पारिएको छ । नेपाल आफैंले पहिलो पटक लिम्पियाधुरा सहितको नक्सा बनाएको हो । नापी विभागका महानिर्देशक प्रकाश जोशीको नेतृत्वमा रहेको राष्ट्रिय नाप नक्सा उपसमितिले उक्त नक्सा तयार पारेको हो । त्यो नक्सालाई भूमि व्यवस्था सचिवको नेतृत्वमा रहेको राष्ट्रिय नाप नक्सा समितिले अनुमोदन गरी मन्त्री अर्यालले मन्त्रिपरिषद्मा पेस गरेकी हुन् । सरकारले नीति तथा कार्यक्रममा लिम्पियाधुरासहितको नक्सा जारी गर्ने घोषणा गरेको थियो । घोषणा गरेको चार दिनमा सरकारले यो नयाँ नक्सा मन्त्रिपरिषद्मा निर्णय गरिएको हो । मन्त्रिपरिषद्को स्वीकृति भएकाले अब लिम्पियाधुरासहित भूमि समेटिएको नक्सा प्रशासनसँग हुनेछ । यो नक्सा बनेसँगै भारतले अतिक्रमण गरेका गुन्जी, नाबी, कुटीलगायत स्थान नेपालको नक्सामा समेटिनेछन् । नयाँ नक्सामा ७ प्रदेश र ७५३ स्थानीय तह र ७७ जिल्लासमेत समेटिएको छ । नापी विभागका महानिर्देशक प्रकाश जोशी लिम्पियाधुरासहित नक्सा बनाउने काम विभागका लागि ऐतिहासिक कदम भएको बताए । उनले राज्य निर्देशनअनुसार यो ऐतिहासिक प्राविधिक काम सम्पन्न भएको बताए । नेपालभारतबीच अन्य सीमा विवाद सल्टिसकेको छ । यसको स्ट्रिप म्यापसमेत तयार भएर हस्ताक्षरको चरणमा छ । भारतले कालापानी क्षेत्र र सुस्तालाई छाडेर हस्ताक्षरको पहल गरे पनि नेपालले सबै कार्य सम्पन्न गरेर मात्र हस्ताक्षर गर्ने बताएको छ । यद्यपि, सीमा स्तम्भ सुधार गर्ने हराएको स्थानमा राख्ने आदि कार्य अन्य क्षेत्रमा जारी छ । भारतले अतिक्रमण गरेका लिपुलेक र कालापानी अहिलेको नेपालको नक्सामा छ । यस ०३२ सालमा नेपालले अन्तर्राष्ट्रिय सीमासहित नक्सा जारी गरेको थियो । त्यसबेला नापी टोलीलाई कालापानीमै रोकिने कि लिम्पियाधुरासम्म पुग्ने भन्ने अन्योल थियो । त्यतिखेरको नक्सामा चीनतर्फ २ किमि क्षेत्र यताउता भएपछि पुनः ०३६ सालमा अर्को अन्तर्राष्ट्रिय सीमासहितको नक्सा प्रकाशन गरिएको तत्कालीन महानिर्देशक पुण्यप्रसाद ओलीले बताए । तत्कालीन नापी विभागका महानिर्देशक ओली त्यतिबेला हातैले लेखेर नक्सा बनाएको बताए । त्यसपछि विकास क्षेत्र, अञ्चल जिल्ला समेटेर नक्सा प्रकाशन भएका छन् । ०४६ सालको प्रजातन्त्र पुनःस्थापनामा ०४९ सालमा प्रशासनिक नक्सा जारी गरिएको थियो । ०७५ फागुनमा सरकारले कालापानी र लिपुलेक समेटेर प्रशासनिक नक्सा जारी गरेको थियो । ऐतिहासिक दस्ताबेज, प्रमाणका आधारमा सन् १८१६, १९, २६, २७, ३०, ३४, ३५, ३७, ४१, ४६, ५०, ५६ र ६७ को एउटा नक्सा गरी १३ वटा नक्सा लिम्पियाधुरासम्म देखिएका छन् । महाकाली नदीको मुहान प्रस्टसँग काली भनी उल्लेख गरिएको छ । सुगौली सन्धिको ५० वर्षपछि भारतले नक्सामार्फत अतिक्रमण गरेको थियो । सन् १८५६ देखि ६५, ७१, ७९, १९०३, २१, २४, ३१, ३४, ६० सम्मको सन् १८५६ देखि ९५ वर्ष लगाएर दर्जन नक्सामार्फत काली नदीको नाम परिवर्तन गरी कुटियाङदी र लिपुलेकबाट आउने नदीलाई काली लेख्न थालेको देखिन्छ । नेपाली भूमि कालापानीमा ६० वर्षदेखि भारतीय सेना बस्दै आएको छ । सन् १९६२ मा भारतचीन युद्ध भएपछि सामरिक स्वार्थ देखेर भारतले कालापानीमा इन्डो तिब्बत बोर्डर पुलिस फोर्स (आईटीबीपीएफ) राख्दै आएको छ । कालापानीमा फौज राखेपछि विस्तारै भारतले आफ्नो ब्यारेकभन्दा पूर्व एउटा सानो काली नामको मन्दिर र कुण्ड बनाएर त्यहीँबाट बग्ने कुलोलाई नक्कली काली नदी भन्दै नक्सासमेत जारी गरेको छ । भारतले कात्तिक १६ गते लिम्पियाधुरा, लिपुलेक र कालापानीसहितको नेपाली भूमि भारतमा पारेर नक्सा जारी गरेपछि यसको विरोध हुँदै आएको थियो भने सरकारलाई संसदीय समिति लिम्पियाधुरासहितको नक्सा जारी गर्न निर्देशन दिएका थिए । गत वैशाख १६ भारतले नेपाली भूमि लिपुलेक हुँदै मानसरोवर जाने सडक उद्घाटन गरेको थियो । भारतलाई त्यो भूमि नेपालको भएको भन्दै भारतलाई कूटनीतिक नोट पनि दिइसकेको छ । जनस्तरमा यसको व्यापक विरोध भइरहेको छ । यसअघि ०७२ जेठ १ मा भारतचीनले लिपुलेकलाई द्विपक्षीय व्यापार नाका बनाउने सहमति गरेका थिए । त्यसबेला नेपालले आफूलाई नसोधी आफ्नो भूमिलाई व्यापारिक नाका बनाउने भन्दै दुवै सरकारलाई विरोध पत्र पठाएको थियो । त्यही विरोध पत्रपछि नेपालभारत द्विपक्षीय वार्ता गर्ने भने पनि यसको टुंगो लागेको छैन । अहिले त्यही सम्झौता कार्यान्वयन गर्दै भारतले सडक बनाएपछि सरकारले पुनः विरोध पत्र भारतलाई दिए पनि भारतीय पक्षले आफ्नो भूभागमा सडक बनाएको भन्दै आएको छ । सीमा बचाउ अभियानका संयोजक भैरव रिसालले सरकारले लिम्पियाधुरासहितको नक्सा गर्ने निर्णय स्वागतयोग्य भएको बताए । यो स्वागतयोग्य काम हो, अरू कुरा नक्सा हेरेपछि भनौंला, उनले भने । अन्नपूर्ण पोस्ट्ले लगातार नेपाल नक्सा लिम्पियाधुरा गायब र निशान छापमा नेपालको कालापानी र लिपुलेकको विषयसमेत बारम्बार उठाइरहेको थियो । निशान छाप सच्याउने र सिंहदरबारबाट कालापानी र लिपुलेकसमेत नभएका नक्सा हटाउने काम भइरहेको छ । सुगौली सन्धिको धारा ५ मा के छ ? नेपालका राजा स्वयंका लागि निजका उत्तराधिकारीहरू वा वारिसहरूका लागि काली नदीको पश्चिममा पर्ने देशहरूसितका सम्बन्ध र सम्पूर्ण दाबी परित्याग गरिबक्सन्छ र ती देश वा तीनका बासिन्दासित कहिल्यै कुनै चासो राखिबक्सने छैन ।"
सेनाले खरिद गरेको १८ टन स्वास्थ्य सामाग्री आइपुग्यो,"काठमाडौं : नेपाली सेनाले कोरोना भाइरसको रोकथाम र नियन्त्रणका लागि चीनबाट खरिद गरेको मध्ये १८ टन स्वास्थ्य सामग्री मंगलबार काठमाडौ ल्याएको छ। स्वास्थ्य सामग्री ल्याउन नेपाली सेनाले नेपाल वायुसेवा निगमको जहाज सोमबार साँझ चीनको ग्वान्झाउ पठाएको थियो। नेपाली सेनाले खरिद गरेको स्वास्थ्य सामाग्री लिएर नेपाल वायुसेवा निगमको जहाज मंगलबार विहान त्रिभुवन अन्र्तराष्ट्रिय विमानस्थलमा ओर्लिएको हो। ग्वान्झाउस्थित भन्सार कार्यालयले हवाइ माध्यमबाट पहिलो लटमा ल्याउन लागिएको १८ दशमलव ८ टन स्वास्थ्य सामाग्रीलाई क्लियरेन्स दिएपछि सेनाले सोमबार साँझ जहाज ग्वान्झाउ पठाएको थियो। सैनिक प्रवक्ता विज्ञानदेव पाण्डेले हवाइ माध्यमबाट पहिलो लटको स्वास्थ्य सामाग्री मंगलबार विहान आाएको वताए। सैनिक प्रवक्ता पाण्डेले अन्नपुर्णसँग भने, 'अन्य स्वास्थ्य सामाग्रीसमेत क्रमश ल्याउछौ। पहिलो फ्लाइटमा मंगलबार कोरोना भाइरसको रोकथाम र नियन्त्रणका गर्न पीसीआर परीक्षणका लागि चाहिने टेस्टीङ किट, मास्क, पञ्जा, पर्सनल प्रोटेक्टिभ इक्युपमेन्ट (पीपीइ) लगायतका अत्यावश्यक सामाग्रीहरु ल्याइएको नेपाली सेनाले जनाएको छ। नेपाली सेनाले स्वास्थ्य सामाग्री खरिद गर्न वैशाख ७ गते चिनिया कम्पनी चाइना साइनो फर्म इन्टरनेशनल कर्पोरेशनलाई १ करोड ८४ लाख ४१ हजार ७ सय ६ दशमलव ३५ अमेरिकी डलर (२ अर्व २० करोड रुपयाँ वढी) अग्रिम भुक्तानी गरेको थियो। हवाइ माध्यमबाट दोस्रो लटमा ल्याइने स्वास्थ्य सामाग्रीको भन्सार क्लियरेन्सको काम भइरहेको छ। दोस्रो लटको सामान अर्को साता आइपुग्ने सैनिक स्रोतले जनाएको छ। स्थलमार्गबाट झण्डै ३० टन स्वास्थ्य सामग्री भने तातोपानी नाका हुँदै शनिबार काठमाडौ आएको छ। सवै सामग्री हवाइ माध्यमबाट मात्र ल्याउँदा महंगो पर्ने भएकाले स्थलमार्गबाट समेत स्वास्थ्य सामाग्री ल्याउने निर्णय गरेको थियो। सेनाले कोरोना रोकथामका लागि अत्यावश्यक पर्ने स्वास्थ्य सामाग्री मात्र हवाइ माध्यमबाट ल्याउने स्पसष्ट पारेको छ। नेपालको फ्ल्यास फ्रिट लजिस्टकले चीनको ग्वान्झाउबाट ती स्वास्थ्य सामग्रीहरु नेपाल निगमको जहाजबाट काठमाडौ ल्याएको हो। चीनको दास्याङ कम्पनी र नेपालको फ्ल्यास फ्रिटले स्वास्थ्य सामग्री ल्याउने जिम्मेवारी पाएको हो। नेपाली सेनाले कोरोना भाइरस रोकाथाम र नियन्त्रणका लागी ३ सय ४२ टन स्वास्थ्य सामाग्री चिनिया कम्पनीबाट खरिद गरेको छ। चिनियाँ भन्सार कार्यालयले क्लियरेन्समा कडाइ गरे पछि नेपाली सेनाले खरिद गरेको स्वास्थ्य सामाग्री नेपाल ल्याउन ढिलाई भएको हो। गत अप्रिल १० बाट चीन सरकारले स्वास्थ्य सामाग्री निर्यात प्रक्रियामा कडा नीति अबलम्बन गरेपछि नेपाली सेनाले खरिद गरेको स्वास्थ्य सामाग्री ल्याउन ढिलाइ भएको हो। गत अप्रिल १० पछि चिनियाँ भन्सार कार्यालयले सवै स्वास्थ्य सामाग्रीको लेबलिङ गर्ने र त्यस पछि मात्र निर्यातका लागी प्रमाणपत्र दिने नीति अख्तियार गरेको थियो। चैत्र १६ गतेको मन्त्रिपरिषदको वैठकले स्वास्थ्य सामाग्री खरिद गर्ने जिम्मा नेपाली सेनालाई दिने निर्णय गरेको थियो। कोरोना भाइरसको रोकथाम र नियन्त्रणका लागि स्वास्थ्य सामाग्री ल्याउँदा ओम्नी समुहले चरम भ्रष्टाचार गरेको भन्दै उ सँगको सम्झौता तोडेर सरकारले स्वास्थ्य सामाग्री खरिदको जिम्मा नेपाली सेनालाइ दिएको थियो। सरकारको निर्णयसँगै जंगी अड्डाले सरकारसरकार (जी टु जी) प्रक्रियाबाट औषधि तथा स्वास्थ्य सामाग्री खरिद गर्न चीन, भारत, दक्षिण कोरिया,इजरायल र सिंगापुर सरकारलाइ लिखित पत्राचार गरेको थियो। नेपाली सेनाले कोरोना भाइरसको रोकथाम र नियन्त्रणका लागी चीन र भारतबाट स्वास्थ्य सामाग्री र औषधी खरिद प्रक्रिया अघि बढाएको थियो। पाँच लाख आरडीटी किट ल्याइदैकोरोना भाइरसको पहिचान गर्न किटहरु अभाव भइरहेका बेला निजी कम्पनी बिआइडिएच(विद) प्रालिले ५ लाख थान आरीडीटी किट ल्याउने तयारी गरेको छ। स्वास्थ्य विभाग र निजी अस्पतालको आग्रहमा थप पाँच लाख किट ल्याउन लागिएका हो। सरकारले निजी अस्पतालहरुलाई समेत कोरोना भाइरसको परिक्षण गर्ने अधिकार दिए पछि परिक्षणको दायरा समेत वढने भएको छ। विदले गत साता मात्र स्वास्थ्य सेवा विभागलाइ १ लाख आरडीटी किट ल्याएको थियो। विदका कार्यकारी निर्देशक प्रशान्त जवराले वजार मुल्य भन्दा सस्तोमा स्वास्थ्य सामाग्रीहरु ल्याएको बताए। स्वास्थ्य सेवा विभागले दिएको समयसिमा भन्दा पहिलै नै आफूले स्वास्थ्य सामाग्री विभागलाई दिएको राणाको भनाइ थियो। स्वास्थ्य सेवा विभागले ती सामाग्री खरिद र ढुवानीका लागी विदलाइ जिम्मा दिएको थियो। कोरोना भाइरसको रोकथाम र नियन्त्रणका लागि स्वास्थ्य सामाग्री खरिद गर्ने जिम्मेवारी नेपाली सेनालाई दिए पनि सरकारले निजी क्षेत्रलाई समेत स्वास्थ्य सामाग्री खरिद गर्न सक्ने बाटो खुला गरेको हो।"
कोरोनाले हिंसाको रुप फेरियो,"झापा : स्थानीय तहमा न्यायिक समिति बनेपछि पारिवारिक झैझगडाका मुद्दा लिएर आउनेको भीड हुने गर्थ्यो। तर, लकडाउन सुरु भएसँगै मुद्दाको चाप शून्यमा झरेको छ। हिंसालगायत घटना नभएरै शून्यमा झरे या समय, परिस्थितिका कारण सबै चुप लाग्ने स्थितिमा पुगे भन्ने अन्योल छ। कचनकवल गाउँपालिका उपप्रमुख निम्सरी राजवंशी भन्छिन्, उजुरी परेका छैनन्। तर, समाजमा हिंसा नै भएको छैन भन्नचाहिँ सकिँदैन। कहाँ जानु ? कसरी निस्किनु उनीहरूमा अन्योल छ। पुरुष त घरबाट कुनै न कुनै बहानामा बाहिर हिँडेका छन्। महिला हत्तपत्त निस्किने वातावरण मिल्दैन। उनीहरूको घरभित्र के भइराखेको छ ? भन्ने कुरा खोजी गर्दै हिँड्ने अवस्था पनि छैन। सहर मात्र नभई कोरोनाकै कारण गाउँ समाज पनि पछिल्लो समय बाहिरबाट हेर्दा सुनसान छ। स्थानीय तह पनि लकडाउनको सुरुवाती दिनमा सुनसान अवस्थामा थिए। संघीय सरकारको निर्णयअनुसार जिल्लाका स्थानीय तहमा पनि भीडभाड गर्न नपाइने भनिएअनुसार स्वास्थ्य र दमकलबाहेक अन्य स्थानमा जनता सेवा पाउनबाट वञ्चित छन्। स्थानीय तहका सेवा क्षेत्र बीचका केही दिन सामान्य तवरमा खोलिए पनि फेरि बन्द भएका छन्। मान्छेलाई घरभित्रको सामान्य झैझगडामा पनि छिमेकीले थपिदिएको घ्यूरुपी व्यवहारले पनि हिंसा बढेको हो कि भन्ने अनुमान मेचीनगर नगरपालिकाकी उपप्रमुख मीना उप्रेतीको छ। वैदेशिक रोजगारमा गएपछि परिवारमा देखापरेका समस्याका विषयसँगै घरेलु हिंसाका उजुरी नै दैनिक ५ वटासम्म हेरिन्थ्यो। साँध सीमा मिचिएका घटनाभन्दा घरेलु हिंसाका घटनाले बढी स्थान पाउने गरेको नगरमा अहिले भने सन्नाटा छाएको छ। उप्रेती भन्छिन्, यसरी खाली कहाँ हुन्थ्यो र कोही महिला चोट बोकेर आइपुग्थे। कोही यति दिनसम्म खान पाएनौँ भन्थे। अर्कोतिर मान्छेलाई अहिले मृत्युसँग पनि डर लागेको हुन सक्छ भन्ने उप्रेतीको दाबी छ। उनी भन्छिन्, हामी जुन समाजमा बसिराखेका छौँ। सानो घरायसी ठाकठुकलाई पनि मलजल दिएर ठूलो बनाइदिने काम समाजबाट पनि हुनेरहेछ। त्यो अड्कल कसरी काटियो भने अहिले पछिल्लो समय नगरमा नभई वडाको मेलमिलाप समिति संयोजकसमक्ष पनि पीडितहरू पुग्न सकेका छैनन्। पारिवारिक कुरा मिलेसम्म परिवारमै मिलाउनुपर्ने बाध्यता पनि छ। भद्रपुर नगरकी उपप्रमुख चन्द्रमाया श्रेष्ठ भन्छिन्, हिंसा झन् बढेजस्तो लाग्छ। पहिलाको अवस्थामा मान्छे स्वतन्त्र तवरले आफ्नो पहुँचअनुरूप सम्बन्धित निकायमा पुग्ने गर्थे भने अहिले त्यो पनि सम्भव छैन। घटना त भएकै छन्। उजुरी गर्नै समस्या छ। आफूमाथि हिंसा भएकामा न्याय नपाउँदा मान्छे डिप्रेसनमा पनि जान सक्ने सम्भावना बढ्छ। भद्रपुरको हकमा भने पीडितले नै फोन गरेर सहयोग गर्न आग्रह गरेपछि आफैँ पीडितको घरसम्म पुगेर मेलमिलाप गराउँदै आएको श्रेष्ठले बताइन्। उपप्रमुख श्रेष्ठ भन्छिन्, सरकारको निर्णयअनुसार पक्ष र विपक्षबाट १, १ जना राखेर सामाजिक दूरी कायम गरेर छलफलमा बस्ने व्यवस्था मिलाउँदै छौँ। २ सयभन्दा बढी उजुरी बाँकी छन्। मेलमिलापको माध्यमबाट सुल्झाउने प्रयास गरिएको छ। स्थानीय निकायमा जसोतसो आइपुगेका गुनासाका उजुरी पनि जनप्रतिनिधिसँगै पुलिसको सहारामा पीडितका घरमै पुगेर सल्टाउने गरेका छौँ। गौरादह नगरपालिकाकी उपप्रमुख गीता भेटवाल भन्छिन्, हिंसाको स्वरूप बदलिएको छ। पहिला चोट लिएर आइपुग्ने महिला अहिले गुम्सिएर डिप्रेसनको सिकार हुने अवस्थामा पुगेका छन्। लकडाउन सुरु भएपछि पनि फोनमा आएका १, २ वटा घटनामा १ जना पुलिसको सहायतामा पीडित व्यक्तिकै घरमा २३ जना गएर सम्झाइ बुझाइ गर्ने र मेलमिलाप गराउने काम गरियो। झापा जिल्ला समन्वय उपप्रमुख मीना पराजुली भन्छिन्, हिंसा बढ्ने क्रममा छ। अभाव सुरु भएको छ। घरमा खाने चामल हुँदैन। निम्नस्तरका परिवारमा घरेलु हिंसा पछिल्लो समय चरम सीमामा पुगेको भान हुन्छ। पीडितलाई माध्यम के छ अहिले ? कहाँ जाने आफ्नो दुःख भन्ने पनि हुन्छ। अर्कोतिर पुलिसदेखि स्थानीय तहसम्म सबै कोरोनातिर लागेपछि सामाजिक अवस्थातिर ध्यान भने पक्कै कम भएको छ। उनी भन्छिन्, कतिपय ठाउँमा अनुगमनमा हिँड्दा पनि अनौपचारिक रूपमा हिंसासम्बन्धी घरेलु झैझगडा मिलाइदिनुपर्ने हुन्छ। संविधानको धारा २१७ बमोजिम स्थानीय तहमा एक न्यायिक समिति रहने व्यवस्था छ। जसअनुसार सबै तहमा उपाध्यक्ष र उपमेयरको संयोजकत्वमा ३ सदस्यीय न्यायिक समिति गठन भएका छन्। उक्त समितिलाई अंशबन्डा, लेनदेन, माना चामल भराउने, घरेलु हिंसा, कुटपिट, गालीगलौजजस्ता सामान्य विवाद मिलाउने अधिकार छ। प्रहरीतिर के छ ? झगडा भयो भनेर श्रीमान्श्रीमतीको उजुरीको चाङ दैनिक लाग्ने गर्थे। अहिले ठाडो उजुरी पनि पर्न छाडेको अवस्था छ। इलाका प्रहरी कार्यालय दमकका प्रमुख प्रहरी नायब उपरीक्षक विजयराज पण्डित बताउँछन्। उनी भन्छन्, विपत्तिमा समझदारीको वातावरण पनि बनेको हुन सक्छ। पहिला श्रीमान् काम गर्न जाने उतै रक्सी खाएर आउने गर्नाले पनि कुटपिटका कुरा आउँथे। सबै परिवार जतिबेलै सँगै हुँदा त्यस्ता खालका घटना पनि हुन पाएनन्। दैनिक ५ वटासम्म घरेलु हिंसाका घटना लिएर आउँथे। अहिले त्यो ठप्प छ। जिल्लाको महिला बालबालिका तथा ज्येष्ठ नागरिक सेवा केन्द्रमा लकडाउन सुरु भएपछि शनिबार ५४ औँ दिनसम्म १० वटा उजुरी परेको जिल्ला प्रहरी कार्यालय झापाका सूचना अधिकारी सागरराज पन्तले जानकारी दिए। हिंसालगायत घटना भएको खण्डमा जसरी पनि प्रहरीसमक्ष पीडितहरू पुग्छन्। घटना भएको छ तर अति निम्न घटना भएका छन्। सामाजिक हिंसाले फरक रुप लिएको उनी पनि स्विकार्छन्। पन्त भन्छन्, सहेरै बसौँ न भन्दा भन्दै पीडित नै डिप्रेसनमा जाने सम्भावना हुन सक्छ।"
५ दशकअघि कालापानीमा राज्यको उपस्थिति,"काठमाडौं : २० को दशकदेखि नै दार्चुलाको उत्तरी व्यास क्षेत्र (कालापानी नजिक) मा राज्यको उपस्थिति रहेको पाइएको छ। सीमासम्बन्धी अनुसन्धानकर्ता एवं पूर्वसचिव डा द्वारिकानाथ ढुंगेलले ५५५६ वर्ष अघिदेखि दार्चुलाको व्यास क्षेत्रमा सुरक्षा उपस्थिति रहँदै आएको बताए। उनले २०२९ माघ ११ मा चौकी इन्चार्ज प्रहरी नायब निरीक्षक (सइ) ले तत्कालीन प्रमुख जिल्ला अधिकारीलाई जाहेर गरेको तथ्यसमेत जिल्ला प्रशासन कार्यालयमा आफूले पाएको बताए। छाङ्रु र तिंकरबाट संकटकालका बेला सीमा प्रशासन कार्यालय, सीमा प्रहरी कार्यालय, प्रहरी चौकी, छोटी भन्सार विस्थापित भएका थिए। ढुंगेल ०३६ कात्तिकदेखि ०३८ चैत दोस्रो सातासम्म दार्चुलाका प्रमुख जिल्ला अधिकारी थिए। हालै सरकारले व्यास क्षेत्रकै छाङ्रुमा सशस्त्र प्रहरीको बोर्डर अब्जरभेसन पोस्ट (बीओपी) स्थापना गरेको छ। उनले पुनः सुरक्षा निकायको उपस्थिति राम्रो भएको जानकारी दिँदै अझै सुरक्षा फौज बढाउनुपर्ने बताए। उनले ०३७ साउन र ०३८ साउनमा कालापानी क्षेत्र निरीक्षण भ्रमण पनि गरेका थिए। भ्रमणपछि गृह मन्त्रालयमा पठाएको प्रतिवेदनमा तिंकर भन्ज्याङ र छाङ्रुमा त्यतिखेरै सीमा प्रशासन र सुरक्षा उपस्थिति रहेको उल्लेख गरेका छन्। प्रतिवेदनअनुसार छाङ्रुमा सीमा प्रशासन शाखा, सीतापुल चौकी र छोटी भन्सार कार्यालय तथा तिंकर छोटी भन्सार कार्यालय, तिंकर प्रहरी चौकी रहेको उल्लेख छ। उनको प्रतिवेदनअनुसार सीमा जिल्ला प्रशासन योजना, ०३२ अन्तर्गत ०३४ सा कात्तिकमा व्यास क्षेत्रको छाङ्रु सीमा प्रशासनसहित अन्य कार्यालय पनि स्थापना गरिएको थियो। कार्यालयको कार्यक्षेत्रमा सीमाक्षेत्रमा शान्ति सुरक्षा कायम गर्ने, सीमा निरीक्षण, सीमामा हुने अवैध घुसपैठ तथा अपराध नियन्त्रण गर्नेलगायत समावेश थिए। भौतिक तथा अन्य सुविधाका दृष्टिबाट तिंकर र छाङ्रु कायम भएका कार्यालय राम्रो स्थितिमा नभएका उनले बताए। भौतिक पूर्वाधार र मौसमी प्रतिकूलताले सीमा प्रशासन कार्यालयलगायत सबै कार्यालय र त्यहाँका बासिन्दा ६ महिना सदरमुकाम झर्थे। तिब्बती धार्मिक गुरु दलाई लामा भारतमा शरण लिन पुगेपछि उत्तरी सीमामा नेपाल सरकारको उपस्थिति बनाउन सोच आएको तत्कालीन दार्चुलाका प्रमुख जिल्ला अधिकारी एवं पूर्वसचिव ढुंगेल बताउँछन्। त्यसबेला नेपाल सुरक्षा फौज नभएर भारतीय फौज उत्तरी सीमा कालापानीसहित १८ ठाउँमा राखिएको थियो। ०२७ सालमा कालापानीबाहेक अन्य १७ स्थानबाट भारतीय सेना हटाइएको थियो। कालापानीमा अहिले पनि इन्डो तिब्बत बोर्डर पुलिस फोर्स (आइटीबीपीएफ) छ। भारतले नेपाली भूमि कालापानी, लिपुलेक र लिम्पियाधुरा गरी अतिक्रमण गरेका छन्। तत्कालीन प्रमुख जिल्ला अधिकारी वेदप्रकाश लेखकले ०५८ सालसम्म आफू रहँदासम्म पनि छाङ्रु र तिंकरमा सीमा प्रशासन र प्रहरी कार्यालय यथावत् रहेको बताए। उनका अनुसार आफू व्यास क्षेत्र जाँदा सीमा प्रशासन कार्यालय छाङ्रुमा तत्कालीन शाखा अधिकृत वेदमाधव भट्टराई प्रमुख दिए। लेखक २०५६ देखि २०५८ को अन्त्यसम्म कार्यरत थिए। छाङ्रुका प्रहरी सहायक निरीक्षकले कालापानी जान समन्वय गरिदिएको उनले बताए। उनले त्यहाँ सशस्त्र प्रहरी नभई, सेना राख्नुपर्ने बताए। आफू प्रजिअ हुँदा कालापानी क्षेत्रमा नेपालले पनि सेना राख्नुपर्ने प्रस्ताव नै आफूले गृह मन्त्रालयमा पठाएको बताए।"
५ दशकअघि कालापानीमा राज्यको उपस्थिति,"काठमाडौं : २० को दशकदेखि नै दार्चुलाको उत्तरी व्यास क्षेत्र (कालापानी नजिक) मा राज्यको उपस्थिति रहेको पाइएको छ। सीमासम्बन्धी अनुसन्धानकर्ता एवं पूर्वसचिव डा द्वारिकानाथ ढुंगेलले ५५५६ वर्ष अघिदेखि दार्चुलाको व्यास क्षेत्रमा सुरक्षा उपस्थिति रहँदै आएको बताए। उनले २०२९ माघ ११ मा चौकी इन्चार्ज प्रहरी नायब निरीक्षक (सइ) ले तत्कालीन प्रमुख जिल्ला अधिकारीलाई जाहेर गरेको तथ्यसमेत जिल्ला प्रशासन कार्यालयमा आफूले पाएको बताए। छाङ्रु र तिंकरबाट संकटकालका बेला सीमा प्रशासन कार्यालय, सीमा प्रहरी कार्यालय, प्रहरी चौकी, छोटी भन्सार विस्थापित भएका थिए। ढुंगेल ०३६ कात्तिकदेखि ०३८ चैत दोस्रो सातासम्म दार्चुलाका प्रमुख जिल्ला अधिकारी थिए। हालै सरकारले व्यास क्षेत्रकै छाङ्रुमा सशस्त्र प्रहरीको बोर्डर अब्जरभेसन पोस्ट (बीओपी) स्थापना गरेको छ। उनले पुनः सुरक्षा निकायको उपस्थिति राम्रो भएको जानकारी दिँदै अझै सुरक्षा फौज बढाउनुपर्ने बताए। उनले ०३७ साउन र ०३८ साउनमा कालापानी क्षेत्र निरीक्षण भ्रमण पनि गरेका थिए। भ्रमणपछि गृह मन्त्रालयमा पठाएको प्रतिवेदनमा तिंकर भन्ज्याङ र छाङ्रुमा त्यतिखेरै सीमा प्रशासन र सुरक्षा उपस्थिति रहेको उल्लेख गरेका छन्। प्रतिवेदनअनुसार छाङ्रुमा सीमा प्रशासन शाखा, सीतापुल चौकी र छोटी भन्सार कार्यालय तथा तिंकर छोटी भन्सार कार्यालय, तिंकर प्रहरी चौकी रहेको उल्लेख छ। उनको प्रतिवेदनअनुसार सीमा जिल्ला प्रशासन योजना, ०३२ अन्तर्गत ०३४ सा कात्तिकमा व्यास क्षेत्रको छाङ्रु सीमा प्रशासनसहित अन्य कार्यालय पनि स्थापना गरिएको थियो। कार्यालयको कार्यक्षेत्रमा सीमाक्षेत्रमा शान्ति सुरक्षा कायम गर्ने, सीमा निरीक्षण, सीमामा हुने अवैध घुसपैठ तथा अपराध नियन्त्रण गर्नेलगायत समावेश थिए। भौतिक तथा अन्य सुविधाका दृष्टिबाट तिंकर र छाङ्रु कायम भएका कार्यालय राम्रो स्थितिमा नभएका उनले बताए। भौतिक पूर्वाधार र मौसमी प्रतिकूलताले सीमा प्रशासन कार्यालयलगायत सबै कार्यालय र त्यहाँका बासिन्दा ६ महिना सदरमुकाम झर्थे। तिब्बती धार्मिक गुरु दलाई लामा भारतमा शरण लिन पुगेपछि उत्तरी सीमामा नेपाल सरकारको उपस्थिति बनाउन सोच आएको तत्कालीन दार्चुलाका प्रमुख जिल्ला अधिकारी एवं पूर्वसचिव ढुंगेल बताउँछन्। त्यसबेला नेपाल सुरक्षा फौज नभएर भारतीय फौज उत्तरी सीमा कालापानीसहित १८ ठाउँमा राखिएको थियो। ०२७ सालमा कालापानीबाहेक अन्य १७ स्थानबाट भारतीय सेना हटाइएको थियो। कालापानीमा अहिले पनि इन्डो तिब्बत बोर्डर पुलिस फोर्स (आइटीबीपीएफ) छ। भारतले नेपाली भूमि कालापानी, लिपुलेक र लिम्पियाधुरा गरी अतिक्रमण गरेका छन्। तत्कालीन प्रमुख जिल्ला अधिकारी वेदप्रकाश लेखकले ०५८ सालसम्म आफू रहँदासम्म पनि छाङ्रु र तिंकरमा सीमा प्रशासन र प्रहरी कार्यालय यथावत् रहेको बताए। उनका अनुसार आफू व्यास क्षेत्र जाँदा सीमा प्रशासन कार्यालय छाङ्रुमा तत्कालीन शाखा अधिकृत वेदमाधव भट्टराई प्रमुख दिए। लेखक २०५६ देखि २०५८ को अन्त्यसम्म कार्यरत थिए। छाङ्रुका प्रहरी सहायक निरीक्षकले कालापानी जान समन्वय गरिदिएको उनले बताए। उनले त्यहाँ सशस्त्र प्रहरी नभई, सेना राख्नुपर्ने बताए। आफू प्रजिअ हुँदा कालापानी क्षेत्रमा नेपालले पनि सेना राख्नुपर्ने प्रस्ताव नै आफूले गृह मन्त्रालयमा पठाएको बताए।"
सेनाको स्वास्थ्य सामग्री आज आइपुग्दै,"काठमाडौं : नेपाली सेनाले कोरोना भाइरसको रोकथाम र नियन्त्रणका लागि चीनबाट खरिद गरेमध्ये १७ टन स्वास्थ्य सामग्री मंगलबार काठमाडौं आइपुग्दै छ। सेनाले नेपाल वायु सेवा निगमको जहाज सोमबार साँझ चीनको ग्वान्झाउ पठाएको छ। ग्वान्झाउस्थित भन्सार कार्यालयले हवाई माध्यमबाट पहिलो लटमा ल्याउन लागिएको १७ टन स्वास्थ्य सामग्रीलाई क्लियरेन्स दिइसकेको छ। हवाई माध्यमबाट दोस्रो लटमा ल्याइने स्वास्थ्य सामग्रीको भन्सार क्लियरेन्सको काम जारी छ। दोस्रो लटमा ल्याइने स्वास्थ्य सामग्रीको क्लियरेन्ससमेत छिट्टै दिने चिनियाँ अधिकारीहरूले सेनालाई खबर दिएको छ। पहिलो लटको स्वास्थ्य सामग्री लिन नेपाल वायु सेवा निगमको वाइडबडी जहाज सोमबार साँझ ग्वान्झाउ गएको छ। स्थलमार्गबाट झन्डै ३० टन स्वास्थ्य सामग्री तातोपानी नाका हुँदै शनिबार काठमाडौं आएको छ। सैनिक प्रवक्ता विज्ञानदेव पाण्डेले हवाई माध्यमबाट आउने पहिलो लटको स्वास्थ्य सामग्री मंगलबार आइपुग्ने बताए। पाण्डेले अन्नपूर्णसँग भने, स्थलमार्गबाट केही स्वास्थ्य सामग्री आइसकेको छ। दोस्रो लटको स्वास्थ्य सामग्रीसमेत चाँडै आउँछ। पहिलो लटमा हवाई माध्यमबाट मंगलबार कोरोना भाइरस रोकथाम र नियन्त्रणका लागि परीक्षण किट, मास्क, पीपीईलगायत अत्यावश्यक सामग्री आउनेछ। कोरोना भाइरस रोकथाम र नियन्त्रणका लागि ३ सय ४२ टन स्वास्थ्य सामग्री चिनियाँ कम्पनीबाट खरिद गरेको सेनाले पहिलो लटमा १७ टन स्वास्थ्य सामग्री मंगलबार ल्याउन लागेको हो। सेनाले स्वास्थ्य सामग्री खरिद गर्न वैशाख ७ गते चिनियाँ कम्पनी चाइना साइनो फर्म इन्टरनेसनल कर्पोरेसनलाई १ करोड ८४ लाख ४१ हजार ७ सय ६ दशमलव ३५ अमेरिकी डलर (२ अर्ब २० करोड रुपैयाँ) अग्रिम भुक्तानी गरेको थियो। चिनियाँ भन्सार कार्यालयले क्लियरेन्समा कडाइ गरेपछि सेनाले खरिद गरेको स्वास्थ्य सामग्री नेपाल ल्याउन ढिलाइ भएको हो।"
"'लिम्पियाधुरा, लिपुलेक, कालापानी विवादित भूमि होइन, फिर्ता ल्याएरै छाड्छौं'","काठमाडौं : प्रधानमनत्री केपी शर्मा ओलीले भारतले अतिक्रमण गरेको नेपाली भूमि कालापानी, लिपुलेक, लिम्पियाधुरा कुनै विवादित भूमि नभएको बताएका छन्। आर्थिक वर्ष २०७७०७८ को नीति तथा कार्यक्रमको छलफलका क्रममा संदसमा उठेका प्रश्नहरुको जवाफ दिने क्रममा ओलीले ती भूभाग विवादित नभई भारतले अतिक्रमण गरेको नेपाली जमिन भएको स्पष्ट पारेका हुन्। लिम्पियाधुरा, लिपुलेक, कालापानी हाम्रो भूभाग हो यसलाई फिर्ता लिएरै छाडिने छ। विवादस्पद भनेपनि त्यो विवादास्पद होइन हाम्रो भूमि बेक्कारको अकुपाइ गरेर विवादास्पद बनाएको छ ओलीले भनेयसमा कोही रिसाउँछ की भनेर डराइँदैन, हामीले अर्घ्येल्याइँ गरेको भए भो ? लिपुलेक र कालापानीको विषय ओझेल पर्न नदिने र यसको निष्कर्ष निकाले रै छाड्ने दाबी ओलीले गरे। कुटनीतिक वार्ताको माध्यमबाट भूमि फिर्ता ल्याउन ठोस पहल गर्ने अठोट उनले गरे।"
"विद्यालयमा क्वारेन्टाइन राख्न खोज्दा विवाद, गाउँपालिका अध्यक्ष लखेटिए","कालिकोट : जिल्लाको शुभकालिका गाउँपालिका अध्यक्ष खडानन्द चौलागाईं गाँउबाट लखेटिएका छन्। गाउँपालिकाको वडा नं ४ मा विदेशबाट आएकालाई राख्नका क्वारेन्टाइनको व्यवस्थापन गर्न गएका बेला विवाद भएपछि स्थानीयले गाउँपालिका अध्यक्ष चौलागाईँलाई लखेटेका हुन्। गाउँपालिका वडा नं ४ मा रहेको महादेव माध्यमिक विद्यालयमा क्वारेन्टाइन राख्ने विषयमा स्थानीय र गाउँपालिका अध्यक्षबीच विवाद भयो। विवादपछि स्गानीयले हातपातसहित गाउँबाट लखेटेका छन्। अन्य सेवा सुविधा केही नदिने बाहिरबाट आएकालाई विद्यालयमा क्वारेन्टाइन बनाएर राख्ने भन्दै स्थानीयले विरोध जनाएका थिए। गाउँपालिका अध्यक्षले सहमति गर्नुपर्नेमा उल्टै आफ्ना आसेपासे ल्याएर जनतामाथि हातपात गर्न खोजेपछि आफूहरुले प्रतिकार गरेको स्थानीय रविन्द्र शाहीले बताए। स्थानीयको विरोधका बाबजुद स्थानीयसँग सल्लाह नै नगरी गाउँपालिका अध्यक्षले क्वारेन्टाइन बनाउन खोजेकाले आफूहरुले गाउँबाट नै लखेटेको स्थानीय लोकेन्द्र बहादुर शाहीले जिकिर गरे। उनले भने, गाउँको बीचमा क्वारेन्टाइन बनाउँदा गरोग भित्रिने त्रास हुन्छ टाढाको राख्नुपर्छ भन्ने हाम्रो माग थियो। तर गाँउपालिकाले जबरजस्ती क्वारेन्टाइन बनाउन खोजेपछि विवाद भएको हो। गाउँपालिका अध्यक्ष चौलागाईंसँग सम्पर्क गर्न खोज्दा सम्पर्क भएन्। गाउँपालिका प्रवक्ता केशनबहादुर शाहीले गाउँपालिका अध्यक्ष चौलागाईंमाथि भएको हातपातको घटना निन्दनीय भएको बताए। उनले विज्ञप्ति निकालेर शुभकालिका गाउँपालिका वडा नं ४ मा रहेको महादेव माध्यमिक विद्यालयमा पीसीआर जाँचका लागि स्वाब संकलन गरिरहेका बेला गाउँपालिका अध्यक्षमाथि गालीगलैज र हातपात भएको दाबी गरेका छन्। संलग्नमाथि कानुन बमोजिम कारबाहीको माग गरेका छन्। सो विद्यालयमा क्यारेन्टाइन राख्न पाईदैन भन्दै स्थानीयले वडा कार्यालय र विद्यालयमा ताला समेत लगाएका थिए। गाउँपालिकाको केन्द्र राख्न माग गर्दा नराख्ने रोग भित्र्याउनका लागि क्वारेन्टाइन राख्न चाँही ४ नम्बर वडामा आउने भन्दै स्थानीयसहित वडाका जनप्रतिनिधिसमेत विरोधमा उत्रेका थिए।"
"लिम्पियाधुरा, कालापानी र लिपुलेक हाम्रो भूमि हो, फिर्ता लिएरै छोड्छौं : प्रधानमन्त्री","काठमाडौं : प्रधानमन्त्री केपी ओलीले भारतले अतिक्रमण गरेको लिम्पियाधुरा, कालापानी र लिपुलेक नेपालको भूमि भएकाले त्यसलाई फिर्ता गरेरै छाड्ने दृढता व्यक्त गरेका छन्। ओलीले संसदको बैठकमा मंगलबार जवाफ दिने क्रममा यस्तो दृढता व्यक्त गरेका हुन्। उनले भने, 'अतिक्रमित लिम्पियाधुरा, कालापानी र लिपुलेक हाम्रो भूमि हो, फिर्ता लिएरै छोड्छौं ।' उनले अतिक्रमित भएका ती क्षेत्र समावेश गरेर सरकारले नयाँ नक्शा जारी गरेको जानकारी दिदैँ अब अतिक्रमित भूमि फिर्ता लिन तत्काल राजनीतिक र कुटनीतिक तहमा प्रभावकारी पहल गर्ने बताए। ओलीले मन्त्रिपरिषद्ले स्वीकृत गरेअनुरूपको नेपालको नक्शा छिटै नै प्रकाशित गर्ने बताए। नयाँ नक्शाअनुसार नेपालको निशान छाप परिवर्तन गर्न संविधान संशोधनसमेत गर्नुपर्ने उनको भनाइ छ। उनले राष्ट्रवाद प्रदर्शन गर्न मात्र नक्सा सार्वजनिक नगरेको स्पस्ट पारे। उनले भने, 'यो तथाकथित राष्ट्रवाद देखाउन गरिएको होइन।' सन् १९६२ मा कालापानीमा भारतीय सैनिक बसेपछि त्यसभन्दा पश्चिमको नेपाली भूमिमा पुग्ने रोकिएको बताए।२०१८ सालसम्म जनगणना गर्ने, तिरो उठाउने काम भएको थियो, उनले भने, त्यसपछि त्यहाँ जान नदिने, रोक्ने काम भयो। खासगरी सन् १९६२ मा भारतीय सेना कालापानीमा बसेपछि त्यसपछि पश्चिमको भूभागमा जाना हामी ब्लक भयौं। हामीलाई ब्लक गरियो। ओलीले त्यसबेलाका शासकले सहेका कारण यो विषय निरन्तर ओझेलमा पर्दै आएको बताउँदै अब लिम्पियाधुरा, लिपुलेक र कालापानीमा भएको भारतीय अतिक्रमण ओझेलमा पर्न नदिने बताए। 'हाम्रो भूभाग फिर्ता लिएर छाड्छौं, उनले भने, 'त्यही अठोटका साथ कुटनीतिक माध्यमबाट ठोस पहल गरेर हाम्रो भूमि फिर्ता ल्याइने छ। त्यो हाम्रो भूमि हो। त्यसलाई जबरजस्ती विवादास्पद बनाइएको छ। त्यो विवादास्पद भूमि होइन।'"
नीति तथा कार्यक्रम बहुमतले पारित,"काठमाडौं : आर्थिक वर्ष २०७७०७८ को नीति तथा कार्यक्रम संघीय संसद्को प्रतिनिधिसभाबाट बहुमतले पारित भएको छ। जेठ २ गते राष्ट्रपति विद्यादेवी भण्डारीले संघीय संसदको संयुक्त बैठकमा प्रस्तुत गरेको नीति तथा कार्यक्रममाथि उठेका प्रश्नको जवाफ प्रधानमन्त्रीले दिए लगत्तै बहुमतले पारित भएको हो। सेनाको स्वास्थ्य सामग्री आज आइपुग्दै विद्यालयमा क्वारेन्टाइन राख्न खोज्दा विवाद, गाउँपालिका अध्यक्ष लखेटिए ५ दशकअघि कालापानीमा राज्यको उपस्थिति हाम्रो हातमा नक्सा, उनको हातमा जमिन नहोस् प्रजातन्त्र सेनानी ढुंगेलको निधन जीवन सुरक्षासहितको परिपूर्ण लोकतन्त्र आवश्यक : प्रधानमन्त्री लिम्पियाधुरा, कालापानी र लिपुलेक हाम्रो भूमि हो, फिर्ता लिएरै छोड्छौं : प्रधानमन्त्री चीनबाट आएको नरम थियो, भारतबाट कडा भाइरस आयो : प्रधानमन्त्री कतारले डेढ सय मानिस लानु र हामीले चार लाख ल्याउनु एउटै कुरा होइन प्रमुख प्रतिपक्षी कांग्रेस र साना दलले विरोध गरे पनि बहुमत सदस्यले पक्षमा आवाज उठाएपछि नीति तथा कार्यक्रम बहुमतले पारित भएको घोषणा सभामुख अग्निप्रसाद सापकोटाले गरे । नीति तथा कार्यक्रममाथि सांसद डा मीनेन्द्रप्रसाद रिजाल, दुर्गा पौडेल, प्रेम सुवाल, लक्ष्मणलाल कर्ण र सरिता गिरीले संशोधन प्रस्ताव राखेका थिए । सभामुख फिर्ता लिन चाहेमा फिर्ता लिन समय दिँदा उनीहरुले प्रस्ताव फिर्ता नलिएपछि संशोधन प्रस्ताव बहुमतले अस्वीकृत भएको थियो । नीति तथा कार्यक्रम पारित भएसँगै प्रतिनिधि सभाको अर्को बैठक २०७७ साल जेठ १३ गते दिउँसो १ बजे बस्नेगरी स्थगित भएको छ।"
"कालापानीबारे चीन भन्छ : नेपाल र भारतको विवाद हो, संवादबाटै मिलाउनू","काठमाडौँ : चीनले कालापानी क्षेत्रको सीमा विवाद नेपाल र भारतको दुईपक्षीय भएको जनाएको छ । साथै यो विवाद दुई देशले आपसी संवादबाट मात्रै विवाद मिलाउनुपर्ने चीनको भनाइ छ । भारतले लिपुलेक हुँदै तिब्बतसम्म पुग्ने सडक निर्माण गरेपछि नेपाल र भारतबीच उत्पन्न विवादका बीच चीनले यस्तो प्रतिक्रिया दिएको हो । अघिल्लो साता भारतीय रक्षामन्त्री राजनाथ सिंहले भिडिओ सन्देश मार्फत भारतको धार्चुलाबाट नेपाली भूमि लिपुलेक हुँदै तिब्बतको मानसरोवर जाने सडक उद्घाटन गरेका थिए । नेपालले त्यसको विरोध गर्दै कालापानी, लिपुलेक र लिम्पियाधुरालाई समेट्दै नक्सा नै पास गरेको छ । तर नेपालको प्रतिनिधिसभामै पनि यस विषयमा चीन पनि जिम्मेवार हुने आवाज उठेको थियो । २०१५ मा चीन र भारतबीच व्यापारिक मार्ग जोड्ने सम्झौता अनुरुप भारतले सडक निर्माण बनाएको थियो । हाल नेपालले उक्त भूभागलाई नक्सामा समेटेपछि चिनियाँ उच्च अधिकारीले यस विवादमा चीन संलग्न नभएको संकेत दिएका हुन् । चिनियाँ विदेश मन्त्रालयका प्रवक्ता झाओ लिजेनले उक्त विवाद नेपाल र भारतको भएको र उनीहरुकै आपसी संवादबाट समाधान खोजिनुपर्ने बताएका हुन् ।"
सीमा विवादको जवाफ सेनापतिलाई दिन लगाउनु गलत हुन्छ,"काठमाडौं : प्रधानमन्त्री केपी शर्मा ओलीले सीमा विवादबारे कुनै पनि देशले आफ्नो सेनापतिलाई बोल्न लगाउनु उपयुक्त नहुने बताएका छन्। राष्ट्रियसभाको मंगलबारको बैठकमा आगामी आर्थिक वर्षको नीति तथा कार्यक्रममाथिको छलफलमा जवाफपछि थप स्पष्टीकरणका क्रममा भारतका सेनापतिले नेपालको लिपुलेकबारे दिएको अभिव्यक्तिबारे सोधिएको प्रश्नमा प्रधानमन्त्री ओलीले आफूहरु काम र उद्देश्यमा स्पष्ट भएकाले सेनापतिलाई जवाफ दिइरहन लगाउन आवश्यक नभएको स्पष्ट पारेका हुन् । प्रधानमन्त्री ओलीले दुई देशका मामिलामा भारतीय प्रधानमन्त्री नरेन्द्र मोदीसँग समयसमयमा कूटनीतिक संयन्त्रका माध्यमबाट पुनः कुरा गर्ने समझदारी भएकामा हाल केही विलम्ब भएको र सम्बन्धित अन्य तहले कुरा गरेपछि अन्तिममा प्रधानमन्त्रीको तहमा संवाद हुने स्पष्ट पारे। नेपाल विश्व इतिहासमै गुलाम नभएको मध्येको एक राष्ट्र हो। हामी बरु ज्यानको बाजी थापेर लड्न तयार हुन्छौँ तर झुक्दैनौँ, उनले भने, हाम्रो अतिक्रमित भूमि हामी फिर्ता लिएरै छाड्छौँ। त्यसमा हामी सफलता प्राप्त गर्नेछौँँ। सरकारको कार्यकालको आगामी तीन वर्षभित्र ती नेपाली भूमि फिर्ता ल्याइनेछ। स्वास्थ्य सामग्री खरीद विवादमा सोधिएका प्रश्नमा प्रधानमन्त्री ओलीले भ्रष्टाचारमा शून्य सहनशीलता आफ्नो कटिबद्धता रहेको दोहोयाउँदै आफ्नो निजी सम्पिित्त ट्रष्टलाई हस्तान्तरणको घोषणा गरिसकेकाले आफूलाई कुनै लोभ नभएको स्पष्ट पारे। सरकारमा बस्ने सबैले भ्रष्टाचार नै गर्छन् भन्ने पुरानो सोच गलत भएको हो भन्दै उनले आमरुपमा जनप्रतिनिधि, प्रशासक र नेपाली सेना भ्रष्ट छन् भन्ने मान्यता गलत भएको जिकिर गरे। उनले राष्ट्रको एक तागत मानिने नेपाली सेनालाई बदनाम गर्न केही व्यापारी र सञ्चार क्षेत्रले स्वार्थवश प्रचार गराएको पनि उनले बताए। उनले क्वारेन्टिन व्यवस्थित गर्न प्रतिबद्धता व्यक्त गर्दै विश्व व्यवस्था तयार नै नभएका स्थितिमा आएको कोरोना महामारीलाई सामना गर्न नेपाललाई पनि सहज नभएको बताए। नेपालको पहिलो सङ्क्रमितको परीक्षण विदेशमा गएर गर्नुपरेकामा हालसम्म मुलुकमै एक लाख २०८३ को परीक्षण भइसकेको उल्लेख गरे। प्रधानमन्त्री ओलीको जवाफमा सभाका सदस्य अनिता देवकोटा, जीतेन्द्रनारायण देव, तारादेवी भट्ट, प्रकाश पन्थ, रमेशजङ्ग रायमाझी, मुगेन्द्रकुमारसिंह यादव, प्रमिलाकुमारी र कोमल वलीले थप प्रश्न गरी स्पष्ट पार्न आग्रह गरे।"
कतारले डेढ सय मानिस लानु र हामीले चार लाख ल्याउनु एउटै कुरा होइन,"काठमाडौं : प्रधानमन्त्री केपी ओलीले कोरोना भाइरस (कोभिड१९)को संकटकै बीच विदेशीएका सबै नेपाली ल्याउन नसकिने प्रष्ट पारेका छन्। मंगलबार नीति तथा कार्यक्रममाथि उठेका प्रश्नको जवाफ दिने क्रममा प्रधानमन्त्री ओलीले समस्यामा परेका नेपाली ल्याउने तयारीमा सरकार रहेपनि सबै ल्याउन नसकिने प्रष्ट पारेका हुन्। ओलीले कोभिड१९ को संक्रमण बढ्दै जाँदा आफूले यूएई, कतार, कुवेत, इजरायलका सरकार र राष्ट्रप्रमुखसँग कुराकानी गरिसकेको र उनीहरुले नेपाली नागरिकलाई आफ्नै नागरिक सरह व्यवहार गर्ने बताएको प्रष्ट पारेका छन्। विभिन्न देशमा ४६ लाख नेपाली छन्। त्यत्तिधेरै नेपाली ल्याउन हामीसँग कति जहाज छन् ?, प्रधानमन्त्री ओलीले प्रश्न गर्दै भने, अमेरिका र अष्ट्रेलियाले डेढ सय लगेजस्तो हामीले ल्याउन सक्दैनौँ। कतारले डेढसय मानिस लानु र हामीले पौने चार लाख मानिस ल्याउनु एउटै कुरा होइन। ओलीले विदेशमा रहेका नेपाली ल्याउने कुरामा सरकार गम्भीर रहेको तर त्यो सजिलो नभएको बताए। ओलीले कोरोना फैलाएर देश नै सोत्तर बनाउने पक्षमा आफू नरहेको समेत प्रष्ट पारे। ह्वारह्वारी ल्याउने, कोरोना मात्र फैलाउने र देश नै सोत्तर बनाउने पक्षमा छैनौं। ५ दशकअघि कालापानीमा राज्यको उपस्थिति हाम्रो हातमा नक्सा, उनको हातमा जमिन नहोस् प्रजातन्त्र सेनानी ढुंगेलको निधन जीवन सुरक्षासहितको परिपूर्ण लोकतन्त्र आवश्यक : प्रधानमन्त्री लिम्पियाधुरा, कालापानी र लिपुलेक हाम्रो भूमि हो, फिर्ता लिएरै छोड्छौं : प्रधानमन्त्री चीनबाट आएको नरम थियो, भारतबाट कडा भाइरस आयो : प्रधानमन्त्री ओलीले सबै एकसाथ ल्याउँदा व्यवस्थापन गर्न नसकिने बताए। विदेश गएका नेपाली ल्याएर सरकारले व्यवस्थापन गर्न सक्दैन। अप्ठेरोमा परेका नागरिक ल्याउने तयारी हुँदैछ। ल्याउनुपर्ने स्थिति छ भने हामी तयारीमा छौँ। तर, सबै एकसाथ ल्याउन सकिदैन। ओलीले कोरोनाको समस्या सामान्य भएपछि सबै नागरिक आफै फर्किने बताए।"
बाबुरामले नग्न दासता प्रदर्शन गरेको सूर्य थापाको टिप्पणी,"काठमाडौं : प्रधानमन्त्रीका प्रेस सल्लाहकार सूर्य थापाले पूर्वप्रधानमन्त्री डा बाबुराम भट्टराईले प्रधानमन्त्रीविरुद्ध अभिव्यक्ति दिएर नग्न दासता प्रदर्शन गरेको टिप्पणी गरेका छन्। थापाले बाबुरामले प्रधानमन्त्री सच्चिनु, सुध्रिनुपर्ने भनेर टिप्पणी गरेको भन्दै त्यसको जवाफमा यस्तो बोलेर उनले नग्न दासता प्रदर्शन गरेको जवाफ दिएका हुन्। सामाजिक सञ्जालमा सक्रिय प्रधानमन्त्रीका प्रेस सल्लाहकार थापाले फेसबुकमा बाबुरामको नाममा लेखेका छन्, हिजो ४० सूत्रीय माग पेश गर्दा नक्कली राष्ट्रवादी भइ टोपलेका फण्डिङ पिएचडीले यति नग्न दासता प्रदर्शन र दलाली त नगरे हुन्थ्यो नि ! थापाको फेसबुक स्टाटस जस्ताको तस्तै :"
प्रजातन्त्र सेनानी ढुंगेलको निधन,"काठमाडौं : प्रजातन्त्र सेनानी एवं नेपाली कांग्रेस रामेछापका पूर्व महासमिति सदस्य रुद्रप्रसाद ढुंगेलको सोमबार काठमाडौंमा निधन भएको छ। मुटु सम्बन्धि रोगबाट पीडित ८२ वर्षीय ढुंगेलको कुलेश्वरस्थित आफ्नै निवासमा निधन भएको हो। रामेछापको पकरबासमा जन्मिएका ढुंगेलले नेपालको प्रजातान्त्रिक आन्दोलनहरुमा सक्रिय भूमिका निर्वाह गरेका थिए। विसं २०१७ सालमा प्रजातन्त्र अपदस्त गरिएपछि विसं २०१८ सालको संघर्षका क्रममा तत्कालीन पञ्चायती व्यवस्थाको विरोध गर्दै प्रजातन्त्र वहालीका लागि रामेछापको बडाहाकिम कार्यालयमा भएको बम प्रहारको घटनामा स्वर्गीय ढुंगेल संलग्न थिए। उनले पटक पटक गरी करीब ८ वर्ष जेल र ७ वर्ष भारत प्रवासमा जीवन बिताएका थिए। उनी नेपाली कांग्रेसको भ्रातृ संस्था नेपाल प्रजातन्त्र सेनानी संघको पूर्व केन्द्रीय सदस्य समेत थिए। उनको निधनबाट पार्टीले एक अग्रज व्यक्तित्वलाई गुमाएको छ र अपूरणीय क्षति पुगेको नेपाली कांग्रेसले जनाएको छ। उनको निधनप्रति नेपाली कांग्रेसका सभापति शेरबहादुर देउवाले गहिरो दुःख व्यक्त गरेका छन्। 'प्रजातन्त्र सेनानी एवं रामेछापका नेता रुद्रप्रसाद ढुंगेलको निधनको खबरले मलाई अत्यन्त दुःखित बनाएको छ।' देउवाको भनाई उदृद गर्दै मुख्य सचिव कृष्णप्रसाद पौडेलले शोक विज्ञप्तिमा भनेका छन् ,' स्वर्गीय ढुंगेलले नेपाली कांग्रेसको संगठन र नेपालको लोकतान्त्रिक आन्दोलनहरुमा निर्वाह गर्नु भएको सक्रिय भूमिकाको स्मरण गर्दै उहाँप्रति भावपूर्ण श्रद्धाञ्जली अर्पण गर्दछु।' उनको निधनबाट नेपाली कांग्रेसले एक पुराना अग्रज व्यक्तित्वलाई गुमाएको देउवाले बताएका छन्। ढुंगेलको निधनप्रति नेपाली कांग्रेस रामेछापले पनि विज्ञप्ति जारी गरी एउटा प्रजातान्त्रिक धरोहर गुमाएको उल्लेख गरेको छ। उनी रामेछाप जिल्लाको पूर्व जिल्ला उपसभापति पनि थिए। ढुंगेलको सोमबार नै पशुपति आर्यघाटमा अन्त्येष्टि गरिएको छ। अन्तेष्टिमा नेपाली कांग्रेसका नेता तथा पूर्व संचारमन्त्री मोहनबहादुर बस्नेत, नेकपाका केन्द्रीय सदस्य देवशंकर पौडेल, बाग्मती प्रदेशका अर्थमन्त्री कैलाश ढुंगेल लगाएत रामेछापका नेता,कार्यकर्ताको उपस्थिति थियो।"
"चीनबाट आएको नरम थियो, भारतबाट कडा भाइरस आयो : प्रधानमन्त्री","काठमाडौं : प्रधानमन्त्री केपी शर्मा ओलीले चीनभन्दा भारतबाट आएका व्यक्तिमा कडाखालको संक्रमण देखिएको बताएका छन्।आर्थिक वर्ष २०७७०७८ को नीति तथा कार्यक्रमको छलफलका क्रममा संदसमा उठेका प्रश्नहरुको जवाफ दिने क्रममा ओलीले अन्य मुलुकभन्दा भारतबाट आउनेहरुमा कडाखालको संक्रमण देखिएको बताएका हुन्। वुहान, इटाली र दुवइबाट आएकामा नरमखालको भाइरस देखिएको बताउँदै प्रधानमन्त्री ओलीले भारतबाट आएकामा कडाखालको भाइरस देखिएको बताए। उनले भने,' पछिल्लो समय भारतबाट आएकामा कडाखालको भाइरस देखिएको छ।उनीहरु नेपाल आएर कतै लुकिदिने, कतै पत्ता लगाउन गाह्रो हुने र कोही समुदायमा बसिदिने भएकाले अवस्था गम्भीर आएको हो।' प्रधानमन्त्रीका अनुसार अहिलेसम्म नेपालमा कोरोना संक्रमितको संख्या ३७७ पुगेको छ। ३६ जना निको भएका छन् भने दुईजनाको मृत्यु भएको छ।"
जीवन सुरक्षासहितको परिपूर्ण लोकतन्त्र आवश्यक : प्रधानमन्त्री,"काठमाडौं : प्रधानमन्त्री केपी शर्मा ओलीले जीवनको सुरक्षासहितको परिपूर्ण लोकतन्त्रको पक्षमा आफू रहेको बताएका छन्। सकारको नीति तथा कार्यक्रममाथिको छलफलमा उठेका प्रश्नहरुको जवाफ दिने क्रममा संसद्मा मंगलबार ओलीले यस्तो धारणा राखेका हुन्।उनले भने, 'देख्न मात्र पाइने तर, जनताले जीवनमा परिवर्तन महशुस गर्न नपाउने, उपभोग गर्न नपाउने लोकतन्त्र चल्तेचलाते लोकतन्त्र मात्रै हो। नेपालमा जीवनको सुरक्षासहितको परिपूर्ण लोकतन्त्र अभ्यास आवश्यक छ।' उनले राजनीतिक अधिकार मात्र भएको लोकतन्त्र नभएर जनताको जीवनमा सकारात्मक परिवर्तन पार्ने परिपूर्ण लोकतन्त्र चाहेको बताएका छन्। जनताको जीवनमा सकारात्मक परिवर्तन ल्याउने लोकतन्त्र खोजेको बताउँदै उनले 'प्रशस्त राजनीतिक अधिकार भइरहने तर जीवन जिउनका लागि सकडमा बालबालिकाले कुकुरसँग लडिरहनुपर्ने, अभिभावकविहीन भएर बस्नुपर्ने अवस्था पूर्ण लोकतन्त्र नहुने' बताए। ""बुढाबुढीहरू सडकमा अलपत्र परेका छन्, बेसहारा भएका छन्,' उनले भने, 'हाम्रा ज्येष्ठ नागरिकको अवस्था त्यो छ, तर हामी वाक स्वतन्त्रता मात्र भनिरहन्छौं। मान्छे बाँच्नका लागि तड्पिएर सडकमा हिँडेको छ र हामी 'लोकतन्त्र' मात्र भन्छौं भने त्यसको के अर्थ रहन्छ ?' भारतबाट भित्रिएको भाइरस झन् कडा प्रधानमन्त्री ओलीले कोरोना संक्रमण रोकथामलाई सरकारले उच्च प्राथमिकतामा राखेर काम गरिरहेको बताए।भारतबाट आएकाहरुका कडा खालको कोरोना भाइरस (कोभिड१९) संक्रमण देखिएको बताएका छन् । उनले वुहान, इटली, दुवईबाट आएको भाइरस कडा खालको नभएको बताए । उनले भने, तर भारतबाट आएको भाइरस कडा खालको देखिएको छ।"
"हाम्रो हातमा नक्सा, उनको हातमा जमिन नहोस्","काठमाडौं : भारतले अत्रिक्रमण गरेको नेपाली भूभाग कालापानी, लिपुलेक, लिम्पियाधुरासम्मलाई समेटेर नयाँ नक्सा जारी गर्ने सरकारको निर्यणको सबैले प्रशंसा गरिरहेका छन् । प्रमुख प्रतिपक्षी दल नेपाली कांग्रेसका प्रवक्ता विश्वप्रकाश शर्माले पनि यो सकारात्म र स्वागयोग्य निर्णय भएको भन्दै सह्राना गरेका छन् । मंगलबार बिहान ट्विटरमा प्रतिक्रिाया दिँदै शर्माले सरकारको वास्तविक परीक्षा प्रारम्भ भएको धारणा व्यक्त गरेका छन् । नक्सा पारित हुनु सकारात्मक र स्वागतयोग्य, भारतीय सेना कालापानीबाट फिर्ता हुनुपर्छ,नेपालको पुरै भुभागमा नेपालको पुर्ण हक कायम हुनुपर्छ शर्माले लेखेका छन्, अब सरकारको वास्तविक परीक्षा प्रारम्भ भएको छ। हाम्रो हातमा नक्सा उनको हातमा जमिन हुनुहुन्न दुवै छिमेकीसँग मुलुकसँग गहन कुटनैतिक पहल सुरु गर्न उनले सरकारलाई आग्रह गरेका छन्।"
एमसीसी जस्केलाबाट ल्याउने?',"काठमाडौं : सरकार र अमेरिकी मिलेनियम च्यालेन्ज कर्पोरेसन (एमसीसी)बीच भएको मिलेनियम च्यालेन्ज कम्प्याक्ट सम्झौतासम्बन्धी विवाद सत्तारुढ दल नेकपामा बल्झिएको छ। सरकारले एमसीसी परियोजनामा सम्झौता भएको कार्यक्रमलाई नीति तथा कार्यक्रममा उल्लेख गरेपछि असन्तुष्ट पक्षले विरोध जनाएको छ। नीति तथा कार्यक्रमको बुँदा नम्बर २११ मा लप्सीफेदीरातमाटेहेटौंडा र लप्सीफेदीरातमाटेदमौलीबुटवल ४ सय केभी प्रसारण लाइन निर्माण कार्य अघि बढाइनेछ भनी उल्लेख छ। नेकपा वरिष्ठ नेता झलनाथ खनाल र स्थायी समिति सदस्य भीम रावलले सदनबाट एमसीसी अनुमोदन गराउन जस्केलाबाट ल्याउन खोजेको शंका गरेका छन्। उनीहरूले आइतबार यस विषयमा प्रधानमन्त्री एवं पार्टी अध्यक्ष केपी ओलीले स्पष्ट पार्नुपर्ने भन्दै ६ पृष्ठको पत्र नै बुझाएका छन्। एमसीसी सदनबाट यथास्थितिमा अनुमोदन गर्ने कि नगर्ने भनेर नेकपामा चर्काे विवाद छ। सत्तारुढ दलभित्रको किचलोकै कारण गत वर्ष नै संसद्मा पुगेको सम्झौता अनुमोदन हुन नसकी थन्किएको छ। एमसीसीका विषयमा पार्टीको मार्गनिर्देशनका आधारमा मात्र सरकार अगाडि बढ्नुपर्ने खनाल र रावलको भनाइ छ। उनीहरूले केन्द्रीय कमिटीको निर्देशनविपरीत सदनबाट अनुमोदन गराउन खोजिएको त होइन भन्ने आशंका गरेका छन्। नेपाल सरकारले आफ्नै बजेट व्यवस्था गरी सञ्चालन गर्न खोजिएको हो वा जस्केलाबाट एमसीसीसँगको सम्झौतामा उल्लिखित आयोजनालाई अघि बढाउन खोजिएको हो भन्ने सम्बन्धमा प्रधानमन्त्रीको स्थानबाट नै स्पष्ट गर्नु आवश्यक छ, पत्रमा लेखिएको छ। खनाल र रावल तिनै नेता हुन्, जसलाई नेकपाले पार्टीभित्र एमसीसीबारे विवाद भएपछि अध्ययन गर्न संयोजक र सदस्य रहने गरी कार्यदल गठन गरेको थियो। गत माघ १५ देखि १९ गतेसम्म चलेको केन्द्रीय कमिटी बैठकले खनालको नेतृत्वमा रावल र परराष्ट्रमन्त्री प्रदीप ज्ञवाली सम्मिलित अध्ययन कार्यदल गठन गरेको थियो। कार्यदलले एमसीसीसँगको मूल सम्झौताका आधारमा अन्य विभिन्न सम्झौता पनि भएको र ती सम्झौताले नेपालको संविधान र कानुन, स्वतन्त्रता, स्वाधीनता, अखण्डता र स्वाभिमान तथा स्वतन्त्र परराष्ट्र नीति र राष्ट्रिय हितमा आँच पुर्याउने भन्दै जस्ताको तस्तै अनुमोदन गराउन नसक्ने प्रतिवेदन ९ फागुनमा पार्टीलाई बुझाएको थियो। एमसीसी इन्डोप्यासिफिक स्ट्राटेजीकै अंग भएको ठहर कार्यदलले गरेको थियो। सर्वसम्मत प्रतिवेदन भनिए पनि परराष्ट्रमन्त्री ज्ञवालीले भने फरक मत राखेका थिए। त्यसपछि यो विषयमा नेकपाभित्र संस्थागत छलफल भएको छैन। प्रधानमन्त्री ओलीले संसद्को यही अधिवेशनबाट एमसीसीसँगको सम्झौता अनुमोदन गराउने योजना बनाएका छन्। त्यहीअनुरूप नीति तथा कार्यक्रममा एमसीसीसँगकै सम्झौताका योजनाले प्रवेश पाएपछि नेकपा नेताले असन्तुष्टि व्यक्त गरेका हुन्। खनाल र रावलले ओलीलाई पार्टीमा कार्यदलको प्रतिवेदनमा उल्लिखित तथ्य र सुझावका आधारमा आवश्यक निर्णय गर्नु नै पार्टी पद्धतिसम्मत हुने कुरा स्वयंसिद्ध रहेको भन्दै अध्ययन कार्यदलको निष्कर्षसहितका ३१ बुँदे सुझाव पत्रमार्फत स्मरण गराएका छन्। उनीहरूले पत्रको बोधार्थ कार्यकारी अध्यक्ष पुष्पकमल दाहाल, सचिवालयका अन्य सदस्य र स्थायी समिति सदस्यलाई दिएका छन्। उनीहरूले पत्रमा भनेका छन्, केन्द्रीय कमिटीको निर्णयअनुसार प्रतिवेदनबारे पार्टी कमिटीको बैठकमा यथोचित छलफलको हामी प्रतीक्षामा छौं। केन्द्रीय कमिटीको निर्णय, पार्टी पंक्ति तथा देशभक्त जनसमुदायको भावनाअनुरुप पार्टीमा पेस गरिएको कार्यदलको प्रतिवेदनमा उल्लिखित तथ्य र सुझावहरूको आधारमा आवश्यक निर्णय गर्नु नै पार्टी पद्धतिसम्मत हुने कुरा स्वयंसिद्ध छ। कांग्रेस सभापति शेरबहादुर देउवाले प्रधानमन्त्रीले वैशाख ३१ मा बोलाएको सर्वदलीय बैठकदेखि नीति तथा कार्यक्रममा टिप्पणी गर्ने क्रममा एमसीसी अनुमोदन गर्न सरकारलाई आग्रह गरेका थिए। एमसीसीले यो परियोजना असार १६ देखि लागू गर्ने तयारी गरेको छ। त्यसअघि नै संसद्बाट अनुमोदन गराउन उसले आग्रह गदै आएको छ। त्यसका लागि ओलीले सांसदहरूलाई छुट्टाछुट्टै बोलाएर तीन दिनयता छलफल गरिरहेका छन्। प्रधानमन्त्रीले छलफल गरेको थाहा पाएर खनाल र रावलले पार्टीभित्र छलफल र निर्णयबिना संसद्मा अनुमोदनका लागि प्रक्रिया अगाडि नबढाउन प्रधानमन्त्रीलाई दबाबस्वरूप पत्र बुझाएका हुन्। एमसीसीबारे अध्यक्ष दाहाल, वरिष्ठ नेता माधवकुमार नेपाल, खनाललगायत नेता परिमार्जनबिना अगाडि बढाउन नहुने निष्कर्षमा छन्। प्रधानमन्त्री ओली भने अनुमोदनको पक्षमा छन्। रावलले सोमबार संसद्मा नीति तथा कार्यक्रममाथिको छलफलमा भाग लिँदै एमसीसी पछाडिको ढोकाबाट सरकारले ल्याउन खोजेजस्तो लागेको भन्दै आशंका गरे। एमसीसीसँग सम्बन्धित जुन कुरा यहाँ परेको छ त्यो भयो भने नेपाली जनताले उठाउँदै आएको आवाजविपरीत हुनेछ। राष्ट्रहितविपरीत हुनेछ। स्वाधीनता र स्वतन्त्र देशको हैसियत पैसामा साट्न सकिँदैन, उनले भने, नेपाली कांग्रेसका एक नेताले भन्नुभयो यो छिटो पास गर्नुपर्छ। उहाँले महाकाली सन्धिमा पनि त्यस्तै भन्नुभएको थियो। महाकाली सन्धि १०१० वर्षमा पुनरावलोकन हुनेछ भन्ने कुरा भएको थियो। त्यसको न पुनरावलोकन भयो न कार्यान्वयन भयो।"
अब लिम्पियाधुरा सहितको नक्सा,"काठमाडौं : सरकारले लिम्पियाधुरासहित भारतले अतिक्रमण गरेको भूभाग समेटेर नयाँ राजनीतिक तथा प्रशासनिक नक्सा जारी गर्ने निर्णय गरेको छ । परराष्ट्र मन्त्रालयको सहमतिसहित भूमि व्यवस्था, सहकारी तथा गरिबी निवारणमन्त्री पद्माकुमारी अर्यालले लिम्पियाधुरा सहितको नयाँ नक्साको प्रस्ताव सोमबारको मन्त्रिपरिषद्ले पारित गरेको हो । मन्त्रिपरिषद्को बैठकले सुगौली सन्धिअनुसारको नेपालको अन्तर्राष्ट्रिय सीमा कायम गर्दै नयाँ नक्सा जारी गर्ने भएको सरकारका प्रवक्ता डा युवराज खतिवडाले मन्त्रिपरिषद्को बैठकपछि भने । भूमि व्यवस्था मन्त्रालयद्वारा प्रस्तावित नेपालको अध्यावधिक नक्सा मन्त्रिपरिषद्ले स्वीकृत गरेको छ, खतिवडाले भने, यो राजनीतिक नक्साले नेपालको उत्तर, पूर्व, दक्षिण, पश्चिमका अन्तर्राष्ट्रिय सीमासहित राजनीतिक, प्रशासनिक प्रबन्ध पनि समेटिएको छ । उनले यो नक्सा सबै किसिमका प्रशासनिक प्रबन्धमा प्रयोग गर्ने गरी लागू गर्ने गरी अगाडि बढाइने पनि बताए । निशान छाप, सांसदको लोगो, संविधानको पुस्तकदेखि सरकारी कार्यालय नयाँ नक्सामा विशेष त पश्चिमोत्तरी सीमा लिम्पियाधुरा, लिपुलेक, कालापानी समेटिएको रहनेछ । संघीयताअनुसार स्थानीय तह, प्रदेश पनि समेटिएको छ, अन्तर्राष्ट्रिय सीमा यथावत् छन्, उनले भने, निशान छाप, विद्यालय, पाठ्यसामग्रीलगायत सबै स्थानमा यही नक्सा प्रयोगमा ल्याइनेछ । लिम्पियाधुरा, लिपुलेक र कालापानीको गरी भारतद्वारा अतिक्रमित ३ सय ७२ वर्गकिमि क्षेत्रफल समेटेर नयाँ नक्सा तय गरिएको छ । सूर्यनाथ उपाध्यायको उच्चस्तरीय समितिले लिपुलेक र कालापानीमा ६० र लिम्पियाधुरामा ३ सय ३५ वर्ग किमि नेपाली भूभाग अतिक्रम गरेको प्रतिवेदन सरकारलाई दिएको छ । तर, त्यो प्रतिवेदन अहिलेसम्म सार्वजनिक गरिएको छैन । उक्त प्रतिवेदनलाई सरकारले आधार मानेको छ कि छैन भन्ने विषय पनि खुलाइएको छैन । सन् १८१६ को सुगौली सन्धि लिम्पियाधुराबाट आउने नदी काली नदीलाई सीमा नदी मान्दै यो नक्सा तयार पारिएको छ । नेपाल आफैंले पहिलो पटक लिम्पियाधुरा सहितको नक्सा बनाएको हो । नापी विभागका महानिर्देशक प्रकाश जोशीको नेतृत्वमा रहेको राष्ट्रिय नाप नक्सा उपसमितिले उक्त नक्सा तयार पारेको हो । त्यो नक्सालाई भूमि व्यवस्था सचिवको नेतृत्वमा रहेको राष्ट्रिय नाप नक्सा समितिले अनुमोदन गरी मन्त्री अर्यालले मन्त्रिपरिषद्मा पेस गरेकी हुन् । सरकारले नीति तथा कार्यक्रममा लिम्पियाधुरासहितको नक्सा जारी गर्ने घोषणा गरेको थियो । घोषणा गरेको चार दिनमा सरकारले यो नयाँ नक्सा मन्त्रिपरिषद्मा निर्णय गरिएको हो । मन्त्रिपरिषद्को स्वीकृति भएकाले अब लिम्पियाधुरासहित भूमि समेटिएको नक्सा प्रशासनसँग हुनेछ । यो नक्सा बनेसँगै भारतले अतिक्रमण गरेका गुन्जी, नाबी, कुटीलगायत स्थान नेपालको नक्सामा समेटिनेछन् । नयाँ नक्सामा ७ प्रदेश र ७५३ स्थानीय तह र ७७ जिल्लासमेत समेटिएको छ । नापी विभागका महानिर्देशक प्रकाश जोशी लिम्पियाधुरासहित नक्सा बनाउने काम विभागका लागि ऐतिहासिक कदम भएको बताए । उनले राज्य निर्देशनअनुसार यो ऐतिहासिक प्राविधिक काम सम्पन्न भएको बताए । नेपालभारतबीच अन्य सीमा विवाद सल्टिसकेको छ । यसको स्ट्रिप म्यापसमेत तयार भएर हस्ताक्षरको चरणमा छ । भारतले कालापानी क्षेत्र र सुस्तालाई छाडेर हस्ताक्षरको पहल गरे पनि नेपालले सबै कार्य सम्पन्न गरेर मात्र हस्ताक्षर गर्ने बताएको छ । यद्यपि, सीमा स्तम्भ सुधार गर्ने हराएको स्थानमा राख्ने आदि कार्य अन्य क्षेत्रमा जारी छ । भारतले अतिक्रमण गरेका लिपुलेक र कालापानी अहिलेको नेपालको नक्सामा छ । यस ०३२ सालमा नेपालले अन्तर्राष्ट्रिय सीमासहित नक्सा जारी गरेको थियो । त्यसबेला नापी टोलीलाई कालापानीमै रोकिने कि लिम्पियाधुरासम्म पुग्ने भन्ने अन्योल थियो । त्यतिखेरको नक्सामा चीनतर्फ २ किमि क्षेत्र यताउता भएपछि पुनः ०३६ सालमा अर्को अन्तर्राष्ट्रिय सीमासहितको नक्सा प्रकाशन गरिएको तत्कालीन महानिर्देशक पुण्यप्रसाद ओलीले बताए । तत्कालीन नापी विभागका महानिर्देशक ओली त्यतिबेला हातैले लेखेर नक्सा बनाएको बताए । त्यसपछि विकास क्षेत्र, अञ्चल जिल्ला समेटेर नक्सा प्रकाशन भएका छन् । ०४६ सालको प्रजातन्त्र पुनःस्थापनामा ०४९ सालमा प्रशासनिक नक्सा जारी गरिएको थियो । ०७५ फागुनमा सरकारले कालापानी र लिपुलेक समेटेर प्रशासनिक नक्सा जारी गरेको थियो । ऐतिहासिक दस्ताबेज, प्रमाणका आधारमा सन् १८१६, १९, २६, २७, ३०, ३४, ३५, ३७, ४१, ४६, ५०, ५६ र ६७ को एउटा नक्सा गरी १३ वटा नक्सा लिम्पियाधुरासम्म देखिएका छन् । महाकाली नदीको मुहान प्रस्टसँग काली भनी उल्लेख गरिएको छ । सुगौली सन्धिको ५० वर्षपछि भारतले नक्सामार्फत अतिक्रमण गरेको थियो । सन् १८५६ देखि ६५, ७१, ७९, १९०३, २१, २४, ३१, ३४, ६० सम्मको सन् १८५६ देखि ९५ वर्ष लगाएर दर्जन नक्सामार्फत काली नदीको नाम परिवर्तन गरी कुटियाङदी र लिपुलेकबाट आउने नदीलाई काली लेख्न थालेको देखिन्छ । नेपाली भूमि कालापानीमा ६० वर्षदेखि भारतीय सेना बस्दै आएको छ । सन् १९६२ मा भारतचीन युद्ध भएपछि सामरिक स्वार्थ देखेर भारतले कालापानीमा इन्डो तिब्बत बोर्डर पुलिस फोर्स (आईटीबीपीएफ) राख्दै आएको छ । कालापानीमा फौज राखेपछि विस्तारै भारतले आफ्नो ब्यारेकभन्दा पूर्व एउटा सानो काली नामको मन्दिर र कुण्ड बनाएर त्यहीँबाट बग्ने कुलोलाई नक्कली काली नदी भन्दै नक्सासमेत जारी गरेको छ । भारतले कात्तिक १६ गते लिम्पियाधुरा, लिपुलेक र कालापानीसहितको नेपाली भूमि भारतमा पारेर नक्सा जारी गरेपछि यसको विरोध हुँदै आएको थियो भने सरकारलाई संसदीय समिति लिम्पियाधुरासहितको नक्सा जारी गर्न निर्देशन दिएका थिए । गत वैशाख १६ भारतले नेपाली भूमि लिपुलेक हुँदै मानसरोवर जाने सडक उद्घाटन गरेको थियो । भारतलाई त्यो भूमि नेपालको भएको भन्दै भारतलाई कूटनीतिक नोट पनि दिइसकेको छ । जनस्तरमा यसको व्यापक विरोध भइरहेको छ । यसअघि ०७२ जेठ १ मा भारतचीनले लिपुलेकलाई द्विपक्षीय व्यापार नाका बनाउने सहमति गरेका थिए । त्यसबेला नेपालले आफूलाई नसोधी आफ्नो भूमिलाई व्यापारिक नाका बनाउने भन्दै दुवै सरकारलाई विरोध पत्र पठाएको थियो । त्यही विरोध पत्रपछि नेपालभारत द्विपक्षीय वार्ता गर्ने भने पनि यसको टुंगो लागेको छैन । अहिले त्यही सम्झौता कार्यान्वयन गर्दै भारतले सडक बनाएपछि सरकारले पुनः विरोध पत्र भारतलाई दिए पनि भारतीय पक्षले आफ्नो भूभागमा सडक बनाएको भन्दै आएको छ । सीमा बचाउ अभियानका संयोजक भैरव रिसालले सरकारले लिम्पियाधुरासहितको नक्सा गर्ने निर्णय स्वागतयोग्य भएको बताए । यो स्वागतयोग्य काम हो, अरू कुरा नक्सा हेरेपछि भनौंला, उनले भने । अन्नपूर्ण पोस्ट्ले लगातार नेपाल नक्सा लिम्पियाधुरा गायब र निशान छापमा नेपालको कालापानी र लिपुलेकको विषयसमेत बारम्बार उठाइरहेको थियो । निशान छाप सच्याउने र सिंहदरबारबाट कालापानी र लिपुलेकसमेत नभएका नक्सा हटाउने काम भइरहेको छ । सुगौली सन्धिको धारा ५ मा के छ ? नेपालका राजा स्वयंका लागि निजका उत्तराधिकारीहरू वा वारिसहरूका लागि काली नदीको पश्चिममा पर्ने देशहरूसितका सम्बन्ध र सम्पूर्ण दाबी परित्याग गरिबक्सन्छ र ती देश वा तीनका बासिन्दासित कहिल्यै कुनै चासो राखिबक्सने छैन ।"
अलपत्र नेपाली ल्याउने निर्णय,"काठमाडौं : लकडाउन भएको दुई महिनापछि सरकारले विदेशी भूमिमा अलपत्र नेपालीलाई फर्काउने निर्णय गरेको छ। सोमबार बसेको मन्त्रिपरिषद् बैठकले सातै प्रदेशको वडा तहसम्म तत्काल सुरक्षित क्वारेन्टाइन बनाउने निर्णयसमेत गरेको छ। मन्त्री ज्ञवालीले उपचार गर्न गएका, गर्भवती, नेपालमा आफन्तको निधन भएकालाई पहिलो प्राथमिकता तोकिएको बताए। दोस्रोमा टिकट लिएर काम छोडेर बसेका तर उडान रद्द भएर आउन नपाएका छन्। त्यस्तै काम गुमाए पनि कम्पनीले हेरिरहेका र चौथोमा नेपाल आउन चाहनेलाई प्राथमिकता तोकिएको छ। अहिले सरकारले खाडी राष्ट्र र मलेसियाबाहेक बंगलादेशका विद्यार्थी, साइप्रसमा समस्या परेका विद्यार्थी तथा बिनाभिसा रहेकाहरूलाई फर्काउने तयारी छ। कुवेत र यूएईले तत्काल फर्काउने भनेर राखेका नेपालीलाई पनि ल्याउने तयारी सरकारको छ। तत्काल अत्यावश्यक नेपाली ल्याउँदा सरकारले बढीमा २५ हजार नेपाली मात्र ल्याउँदा पनि धेरै समस्या समाधान हुने रिपोर्ट टोलीले दिएको छ। सहसचिवत्रय तापस अधिकारी, डोरनाथ अर्याल र हरिशचन्द्र घिमिरेले तयार गरेको उक्त प्रतिवेदन करिब दुई सातापछि मन्त्रिपरिषद्मा आइतबार पेस भएको थियो। उनीहरूले तत्काल करिब १५ हजार नेपाली ल्याउनुपर्ने र थप १० हजारको आकलन दिएका छन्। त्यसबाहेक अन्य अन्तर्राष्ट्रिय उडान खुलेपछि स्वाभाविक रूपमा फर्कन सक्ने आकलन उनीहरूको छ। नेपाल ल्याउने सबैलाई विदेशमै परीक्षण गरेर त्यहाँको रिपोर्ट लिएर मात्र ल्याइनेछ। नेपाल आएपछि उनीहरू १४ दिन अनिवार्य क्वारेन्टाइनमा बसेर परीक्षणपछि मात्र घर जान पाउनेछन्। आइतबार क्वारेन्टाइन बनाउने निर्णय लिएको सरकारले सोमबार पनि यसमा छलफल गरेको एक मन्त्रीले बताए। सरकारले कोभिड १९ को उत्पत्ति भएको सहर वुहानबाट एक सय ६१ नेपाली विद्यार्थी उद्धार गरेको थियो। सरकारले परराष्ट्रमन्त्री ज्ञवालीले जो जहाँ छन् त्यहीँ सुरक्षित बस्ने भन्दै आएका थिए। व्यापक दबाब पछि परराष्ट्र मन्त्रालयले सहसचिवहरूको टोली नै बनाएर उद्धार गर्ने र स्वदेशमा व्यवस्थापन गर्ने प्रक्रियाको खाका तयार गरेको हो। परराष्ट्रमन्त्री ज्ञवालीले एक साताभित्र यो प्रक्रिया सुरु हुने बताएका छन्। परराष्ट्र र श्रम मन्त्रालयले नेपालसम्म ल्याउने व्यवस्था गर्नेछ भने त्यसपछि संघीय, स्वास्थ्य र गृह मन्त्रालयले अन्य काम गर्ने बताइएको छ। संसदीय समितिहरूले पनि लगातार रूपमा सरकारलाई अलपत्र नेपाली फिर्ता गर्न दबाब दिँदै आएको थियो समितिमा परराष्ट्रमन्त्री ज्ञवालीले दुई लाख २५ हजार तत्काल र केही समयमा साढे पाँच लाख फिर्ता गर्नुपर्ने बताए। खाडी र मलेसियामा रहेका दूतावासले वास्तविकता त्यो नभएको धारणा दिएपछि केही हजार नेपाली तत्काल फिर्ता हुनेमा परेका हुन्। अफगानिस्तानमा राष्ट्रसंघीय नियोगमा कार्यरत १८ नेपालीले दुई महिनाअघि नै सरकारलाई चार्टर उडानमा आउन पाऊँ भन्दै निवेदन दिएका थिए। अहिले कुवेतले साढे ३ हजार र यूएईले ६ हजार नेपाली फर्काउन सक्ने अवस्था छ। त्यस्तै, साउदी मलेसिया, बहराइन ओमान सबै मिलाएर थप ६७ हजार नेपाली फर्कने सूचीमा छन्। उनीहरूलाई नेपाल ल्याउन पर्याप्त क्वारेन्टाइन र स्वास्थ्य परीक्षण गर्न सक्ने अवस्था नरहेकाले उतै व्यवस्था गरेको पनि सरकारले जनाएको छ। परराष्ट्रमन्त्री प्रदीप ज्ञवालीले विदेशी भूमिकाबाट नेपाल फर्कन चाहेका नेपालीलाई तत्काल ल्याउनुपर्नेलाई पहिलो प्राथमिकतामा राखिएको बताए। त्यो छुट्याउने जिम्मा परराष्ट्र मन्त्रालयलाई दिइएको छ।"
फिल्डमा खटिएका पत्रकारको कोरोना परीक्षण (फोटो फिचर),"काठमाडौं : नेपाल पत्रकार महासंघले फिल्डमा खटेका पत्रकारको कोरोना भाइरस (कोभिड१९) परीक्षणका लागि नमुना संकलन गराएको छ । समाचार संकलन र प्रवाहका लागि निरन्तर खटिरहेका पत्रकारको कोरोना परीक्षण गरिएको हो । कोरोना संक्रमण फैलिदै गएपछि महासंघले पत्रकारको पीसीआर नमुना संकलन गरेको हो । हरेक दिन संक्रमित क्षेत्र, क्वारेन्टाइन र अस्पतालमा पुगेर खटेका पत्रकारको पीसीआर नमुना संकलन गरिएको छ । पीसीआर नमुना संकलनका तस्बिर अन्नपूर्णका लागि सुनिता डंगोलले आफ्नो लेन्समा कैद गरेकी छन् ।"
बाबुको हत्या आरोपमा छोरी पक्राउ,"इलाम : इलाममा बाबुको हत्या गरेको आरोपमा छोरी पक्राउ परेकी छन्। देउमाई नगरपालिका६ शान्तिडाँडाका ५१ वर्षीया फुलबहादुर राईको हत्या गरेको आरोपमा प्रहरीले उनकी २५ वर्षीया छोरी सुष्मा राईलाई पक्राउ गरेको हो। घरयासी कारणले गए राति बाबुको टाउकोमा बन्चरो प्रहार गर्दा मृत्यु भएपछि फरार रहेकी छोरीलाई प्रहरीले मंगलबार पक्राउ गरेको हो। उनलाई अनुसन्धानका लागि नियन्त्रणमा लिएको जिल्ला प्रहरी कार्यालय, इलामका सूचना अधिकृत प्रहरी नायव उपरीक्षक हेमन्त भण्डारी क्षेत्रीले जानकारी दिए। जंगलमा लुकेर बसेको अवस्थमा प्रहरीले उनलाई बन्चरोसहित नियन्त्रणमा लिएको हो। सन्दकपुर गाउँपालिका ३ स्थायी घर भएका उनीहरु देउमाई नगरपालिका ६ शान्तिडाँडामा बसोबास गर्दै आएका थिए। सुष्मा तीन महिनादेखि माइतमै बस्दै आएको प्रहरीको प्रारम्भिक अनुसन्धानमा खुलेको छ। हत्याको विषयमा अनुसन्धान सुरु भएको प्रहरीको भनाइ छ।"
२४ घण्टापछि संक्रमितलाई आइसोलेसनमा,"नेपालगन्ज : बाँकेको नरैनापुर गाउँपालिकाका ५९ जनामा कोरोना संक्रमण पुष्टि भएको ४८ घण्टाभन्दा बढी समयपछि मंगलबार आइसोलेसनमा राखिएको छ।बाँकेको एक मात्र खजुरास्थित सुशील कोइराला प्रखर क्यान्सर अस्पतालको आइसोेलेसनमा कोरोना संक्रमितले भरिएपछि थप संक्रमितलाई कहाँ राख्ने समस्या भएको थियो। सोमबार साँझ नरैनापुर २ को लक्ष्मणपुर प्राथमिक स्वास्थ्य केन्द्रलाई आइसोलेसन अस्पतालको रुपमा सन्चालन गर्ने निर्णय भएको थियो। नरैनापुर गाउँपालिकाको नेतृत्व, स्थानीय वासिन्दा, नागरिक समाजलगायतले विद्युत र पूर्वाधार बिनाको स्वास्थ्य केन्द्रमा आइसोलेसन स्थापना गर्न नहुने भन्दै विरोध भएपछि संक्रमितहरु रातभरी क्वारेन्टाइनमै बसेका थिए। अस्पतालमा प्रयोग गर्न नेपालगन्जबाट लगिएका केही थान बेडहरु पनि फिर्ता ल्याइएको थियो। सोमबार अपरान्ह सवा चार बजे ४७ जना र राति सवा १० बजे १२ जना गरी एकैदिन ५९ जना व्यक्तिलाई कोरोना संक्रमण भएको पुष्टि भएको थियो। इलाका प्रहरी कार्यालय भगवानपुरका इन्चार्ज इन्सपेक्टर मानबहादुर विसीले बिहान मात्र संक्रमितलाई अलग राखेको बताएका थिए। नरैनापुरमा आइसोलेसन अस्पताल नबन्ने भएपछि बाँकेका प्रमुख जिल्ला अधिकारी कुमारबहादुर खड्का संंयोजक रहेको जिल्ला कोभिड १९ संकट व्यवस्थापन केन्द्रको बैैठकले मंगलबा दिउँसो मात्र नेपालगन्ज उपमहानगरपालिकाले आइसोलेसन अस्पतालका रुपमा स्थापना गरेको नेपालगन्जको खजुरा रोडस्थित लायन्स डेन्टल अस्पतालमा र कोहलपुर नगरपालिकाको पिपरीस्थित कृषि विकास बैंक तालिम केन्द्रको भवनलाई आइसोलेसन कक्षको रुपमा प्रयोग गर्ने निर्णय गरेको थियो। लायन्स डेन्टल अस्पतालमा २५ र कोहलपुरमा ३४ जनालाई राख्ने निर्णय नै भएको थियो। नरैनापुरका कोरोना संक्रमितलाई ल्याउन लागेको खबर पाएपछि कोहलपुरमा विरोध सुरु भएको थियो। कोहलपुर नगर प्रमुख लुटबहादुर रावतले अन्नपूर्ण पोस्ट्सँग भने, कृषि विकास बैंक तालिम केन्द्रलाई हामीले क्वारेन्टाइन बनाएर २७ जनालाई राखेका थियौं। सिडियो साबले एक्कासी फोन गरेर क्वारेन्टाइनमा रहेकालाई महेन्द्र बहुमुखी क्याम्पसमा ल्याएर राखौं। त्यसलाई आइसोलेसन अस्पताल बनाउने निर्णय गरेका छौं भनेर खबर गर्नुभयो, नगर प्रमुख रावतले भने, नरैनापुरका संक्रमितलाई राख्दा कोरोना सर्छ भनेर स्थानीय डराएका छन्। उनीहरुले विरोध गरेका छन्। हामीले सम्झाइरहेका छौं। क्वारेन्टाइनमा रहेका व्यक्तिलाई कोहलपुरकै बागेश्वरी बहुमुखी क्याम्पसमा राख्ने तयारी भइसकेको छ। आइसोलेसन स्थल तयार भएर दिउँसो नेपाली सेनाको एम्बुलेन्स र आइएनएफको एम्बुलेन्स संक्रमित लिन नरैनापुर पठाइयो। नरैनापुर २ लक्ष्मणपुरका स्थानीयले संक्रमितलाई जान नदिने भनेर विरोध गरे। इप्रका भगवानपुरका अनुसार झन्डै डेढ सयको संख्यामा स्थानीय भेला भएर एम्बुलेन्समा संंक्रमितलाई जान नदिने अडानमा बसे। बाँकेका प्रमुख जिल्ला अधिकारी कुमारबहादुर खड्का स्थानीयले घरमै राख्न पाउनु पर्ने अनौठो माग गरेर केही समय अवरोध गरेको बताउँछन्। वडा नं १ र २ मा १६ जना संक्रमित रहेका छन्। उनीहरुले नेपालगन्ज पठाउन मानेका थिएनन्। राति ७ः४५ सम्म यो समाचार तयार पार्दासम्म २८ जनालाई मात्र नेपालगन्जको लायन्स डेन्टल अस्पतालको आइसोलेसनमा राखिएको जिल्ला स्वास्थ्य कार्यालय बाँकेका कोरोना फोकल पर्सन नरेशबाबु श्रेष्ठले जानकारी दिए। उनले अरु संक्रमितलाई लिन एम्बुलेन्स पठाउने तयारी भइरहेको बताएका थिए। बाँके जिल्लामा नरैनापुरका ६८ र नेपालगन्जका २५ गरी ९३ जनामा कोरोना संक्रमण देखिएकोमा नरैनापुर ५ नयाँ वस्तीका २५ वर्षका युवाको कोरोना संक्रमणबाट आइतबार मृत्यु भएको थियो। नरैनापुरका ८ जना संक्रमितहरुलाई भने दाङको बेलझुन्डीस्थित आइसोलेसन अस्पतालमा राखिएको छ। नेपालगन्जका २५ जनालाई खजुराको क्यान्सर अस्पतालको आइसोलेसनमा राखिएको छ। जिल्ला कोभिड १९ संक्रट व्यवस्थापन केन्द्रले डेन्टल अस्पताल र पिपरीमा आइसोलेसन सन्चालन गरे पनि लक्षण देखिएका कोरोना संक्रमितहरुलाई पनि क्यान्सर अस्पतालमै उपचार गर्ने निर्णय गरेको छ। बैठकले यो अस्पताल पूरैलाई कोरोना संक्रमितको उपचारमा प्रयोग गर्ने गरी व्यवस्थापन गर्न केन्द्रीय कोभिड १९ संकट व्यवस्थापन केन्द्रलाई सिफारिस गर्ने निर्णय पनि गरेको छ।"
उदयपुरमा एक थान मात्र भिटिएम,"उदयपुर : कोरोना भाइरसको केन्द्र बनेको उदयपुरमा पिसिआर परीक्षण कार्य ज्यादै सुस्त गतिमा भइरहेको छ । स्वाबको नमुना संकलन गर्ने जनशक्ति पर्याप्त भए पनि परीक्षणका लागि चाहिने भिटिएम अभाव हुँदा स्वाब संकलन कार्य स्थगन भएको हो । बैशाख महिनासम्म देशकै अग्रभागमा रहेको उदयपुरको त्रियुगा नगरपालिका ३ भुल्के र आसपासका क्षेत्र भिटिएम अभावकै कारण परीक्षण कार्य सुस्त गतिमा रहेको जिल्ला स्वास्थ्य कार्यालयका प्रमुख मोहनप्रसाद सुबेदीले बताए । उनका अनुसार स्वास्थ्य कार्यालयमा हाल एक थान मात्र भिटिएम रहेको छ । उनले भने, जेठ ३ गतेदेखि भिटिएम सकिएको माथिल्लो निकायलाई जानकारी गराइएको छ, आउने आश्वसन पाएका छौँ तर आइसकेको छैन ।' संक्रमित पत्रकारको कन्ट्याक ट्रयासिङका आधारमा जेठ ३ गते ३८ जनाको नमुना संकलन गर्दा एक थान बाँकी रहेको उनले बताए । प्रदेस सरकारले पठाएको ५ थान भिटिएम उतैबाट आउँदा ड्यामेज (काम नलाग्ने) भएको प्रमुख सुवेदीले बताए । हालसम्म भुल्के क्षेत्रमा ३२ र त्रिनपा ११ गाईघाटमा १ गरी ३३ जनामा संक्रमण पुष्टि भइसकेको छ । परीक्षणले तीव्रता नपाउँदा जोखिम बढेको भन्दै स्थानीय चिन्तित छन् । एउटा बस्ती र समुदायबाट अर्को बस्ती र समुदायमा कोरोना संक्रमण फैलदासमेत स्वाब परीक्षणको दायरलाई फराकिलो बनाउन नसक्नु सरकारको कमजोरी रहेको नेपाली काँग्रेसका नेता तथा त्रियुगा नगरपालिकाका छायाँ सरकार प्रमुख बसन्त बस्नेतले बताए । उनले भने, यो महामारीको संकटमा जनताले विकास चाहेका छैनन्, आफ्नो स्वास्थ्य ठिक होस् भन्ने छ, त्यसैले विकास निर्माणभन्दा जनताको स्वास्थ्यमा केन्द्रित रहेर काम गर्नु अहिलेको आवश्यकता हो । प्रदेश १ कै इपिसेन्टर बन्दासमेत सरकारको ध्यान पुग्न सकेको छैन्', नेता बस्नेतले भने, महामारीको अवश्थालाई मध्यनजर गरी जिल्ला अस्पताललाई कोरोना उपचार केन्द्र बनाउने र पिसिआर परीक्षणका लागि मेसिन पठाउने निर्णय तत्काल कार्यान्वन होस ।' संक्रमित व्यक्तिलाई मास्क सिलाएर वितरण गर्ने, गाउँघर घुमेर चुरा बेच्नेदेखि छाता र कुकर मर्मत गर्नेसम्मका छन् । भुल्के र यस आसपासका बस्तीमा मात्र होइन, संक्रमितसँग सम्पर्कमा आएका सबैको परीक्षण गर्न स्थानीयले माग गरेका छन् । कार्यालयले हालसम्म ५ सय ५२ जना महिला र ९ सय ८९ पुरुष गरी एक हजार ५ सय ४१ जनाको पिसीआर परीक्षण गरिसकेको छ । त्यसमध्ये ३३ जनामा कोरोना संक्रमण पुष्टि भएको छ । परीक्षणका लागि भिटिएम लगायत स्वास्थ्य सामग्री अभाव हुँदा ढिलाइ भएको त्रियुगा नगरपालिका प्रमुख बलदेव चौधरीले बताए । उनले भने, परीक्षणका लागि भिटिएम , थप स्वास्थ्य सामग्री, स्वास्थ्यकर्मी र राहतका लागि प्रदेश र संघीय सरकारलाई पटकपटक अनुरोध गरिएको छ । तर, अहिलेसम्म पर्याप्त सामग्री नभएकोले समस्या जटिल भएको छ ।"
पाँचथरका पत्रकारको कोरोना परीक्षण,"फिदिम : फ्रन्टलाइनमा काम गर्ने पाँचथरका पत्रकारसहित स्वास्थ्यकर्मी र सुरक्षाकर्मीको आरडीटी परीक्षण र स्वाब संकलन गरिएको छ । कोरोना भाइरसको संक्रमण तीब्ररुपमा फैलिइरहेको बेला सञ्चारकर्मी, सुरक्षाकर्मी र स्वास्थ्यकर्मीको स्वास्थ्य परीक्षणलाई प्राथमिकता दिइएको हो । जिल्लाका क्रियाशिल ८ जना पत्रकारको स्वाब संकलन र ९ जना पत्रकारको आरडीटी परीक्षण गरिएको हो । आरडीटी परीक्षण गराएका सबै पत्रकारको रिपोर्ट नेगेटिभ आएको छ । स्वाब संकलन गरिएका ८ जनाको रिपोर्ट आउन केही दिन लाग्ने स्वास्थ कार्यालयले जनाएको छ । परीक्षण गरिएको स्वाब बिराटनगर पठाइएको स्वास्थ्य कार्यालय पाँचथरका नारायण जोशीले बताए । मंगलबार पाँचथरमा पत्रकार, सुरक्षाकर्मी र स्वास्थ्यकर्मी गरी जम्मा एक सय १६ जनाको स्वाब संकलन गरिएको हो । त्यस्तै गरी एक सय ३५ जनाको आरडीटी परीक्षण गरिएको हो । परीक्षण गराएको सबैको आरडीटी रिपोर्ट नेगेटिभ आएको छ । स्वास्थ्य कार्यालय पाँचथरको प्राविधिक सहयोग र नेपाल पत्रकार महासंघ पाँचथरको समन्वयमा पत्रकारहरुको आरडीटी परीक्षण र स्वाब संकलन गरिएको हो । अन्य जिल्लामा पत्रकारलाई पनि कोरोना संक्रमण देखिएकाले पाँचथरका पत्रकारहरुको स्वास्थ्यलाई ख्याल गरेर परीक्षणलाई प्राथमिकतामा राखिएको महासंघका अध्यक्ष लवदेव ढुंगानाले बताए । स्वाब परीक्षणका नतिजा आउन केही दिन लाग्ने भएको छ । आरडीटी परीक्षण गराएका ९ जना पत्रकारसहित एक सय ३५ जनाको रीपोर्ट नेगेटिभ भएको छ।"
रामेछापका एक जनामा देखियो कोरोना संक्रमण,"काठमाडौं : रामेछाप जिल्लाको एक जनामा कोराना भाइरसको संक्रमण देखिएको छ। स्वास्थ्य तथा जनसंख्या मन्त्रालयका प्रवक्ता डा विकास देवकोटाले मंगलबार नयाँ संक्रमित २७ जनामध्ये रामेछापका एक जनामा कोरोना भाइरस पोजिटिभ भएको उल्लेख गरेका हुन्। यसैबीच रामेछापका प्रमुख जिल्ला अधिकारी रुद्रादेवी शर्माले मन्त्रालयको प्रेस व्रिफिङमा रामेछापको व्यक्तिलाई संक्रमण देखिएको जानकारी दिए लगतै संक्रमितको पहिचान गर्ने क्रममा नै रहेको बताइन्। 'संक्रमित व्यक्तिको स्वाब राष्ट्रिय जनस्वास्थ्य प्रयोगशाला टेकु काठमाडौंमा परीक्षण गरिएको रहेछ।' उनले भनिन्, 'रामेछापको व्यक्ति भएकाले उहाँ कहिले जानुभयो, कहाँको हुनु हो भेरिफाई गरेर जानकारी दिने बताइएको छ।' जिल्ला स्वास्थ्य कार्यालय रामेछापका प्रमुख जितेन्द्र कुमार कर्णले रामेछाप ठेगाना भनिएका पुरुष हाल टेकुमा उपचाररत रहेको बताए। उनको अवस्था सामान्य रहेको र विस्तृत विवरण (ट्राभल हिस्ट्री) आउन समय लाग्ने जानकारी दिए। मन्त्रालयले विवरण सार्वजनिक गर्दा संक्रमित व्यक्तिको स्थायी र अस्थायी दुबै ठेगाना नबताउँदा व्यक्ति पहिचानमा समस्या देखिदै आएको छ। यो सँगै रामेछाप स्थायी ठेगाना हुने २ जना संक्रमित भएका छन्। यस अगाडि रामेछाप स्थायी घर भएका २७ वर्षीय सशस्त्र प्रहरीमा कोरोना भाइरसको संक्रमण देखिएको थियो। सशस्त्र प्रहरीको नीलबाराही गणमा कार्यरत रहेका उनी कार्यालय समयमा मात्रै गणमा जाने र अरु बेला चाँगुनारायण नगरपालिका १ दुवाकोटमा बनाएको घरमा बस्ने गर्दै आएका थिए। सरस्वती खेल वरपर, पसलमा किनमेल गर्न भने जाने गरेका थिए तर उपत्यका बाहिर कहीँकतै गएको उनको यात्रा विवरण (ट्राभल हिस्ट्री) नरहेको बताइएको छ। सशस्त्र प्रहरीका जवान संक्रमित भएको चाँगुनारायण नपा १ सरस्वतीखेलमा सोमबार चाँगुनारायण नपाको पहलमा स्थानीय एकसय १९ जनाको कोरोना परीक्षण गरिएको थियो। द्रूत परीक्षण विधि (आरडीटी) गरिएकोमा सबैको रिपोर्ट नेगेटिभ आएको चाँगुनारायण नपा १ का वडा अध्यक्ष राजेश खड्काले जानकारी दिए। प्रवक्ता देवकोटाका अनुसार संक्रमितको संख्या ४०२ पुगेको छ। जसमध्ये ३४० पुरुष हुन भने ६२ महिला छन्। झापामा ९ र उपत्यकामा पाँचसहित २७ जनामा कोरोना पोजिटिभ"
नेपालमा बनेको पुल नेपालीले प्रयोग गर्न पाएनन्,"वीरगन्ज : पर्साको ठोरी स्थित ठुटे खोलामा निर्माण गरिएको पुल, भारतीयको अवरोधका कारण नेपालीले नै प्रयोग गर्न पाएका छैनन् । हुलाकी राजमार्गमा पर्ने ठोरी गापाको वडा नम्बर २ र ३ लाई जोड्ने ठुटे खोलामा ६ करोड ९७ लाख २१ हजार रुपैयाँको लागतमा एक सय दुई मिटर लम्बाइको पुल निर्माण गरिएको छ ।तर पुल निर्माण भएको २ वर्ष बितिसक्दा पनि भारतीयको अवरोधका कारण नेपालीले प्रयोग गर्न नपाएका हुन् । नविनिर्मित पुलको पूर्वतर्फको एप्रोच सडक ( पुलसँग हुलाकी सडक जोड्ने बाटो) भारतीय पक्षको अवरोधका कारण बन्न नसक्दा ठुटे खोलाको नवनिर्मित पुल बनेको २ वर्षसम्ममा पनि प्रयोगमा आउन नसकेको हो । सीमावर्ती भारतीय गाँउ धमौरा र सुभद्राका स्थानीयाले ठुटे खोलाको कुलो पुरेर एप्रोच सडक बनाउन नदिने भन्दै विवाद खडा गरेका कारण ठेकेदार कम्पनीले एप्रोच सडकको काम गर्न पाएको छैन । भारतीय गाँउ धमौरा र सुभद्रका स्थानीयले नेपाली भूमीमा बग्ने ठूटे खोलाको मुहान प्रयोग गरी वर्षौदेखि दुईवटा कुलो सिँचाइको लागि प्रयोग गर्दै आइरहेका छन् । कुलो पुरेर एप्रोच सडक बनाउँदा सिँचाइ गर्न नपाउने भन्दै भारतीले कुलो पुर्न नदिएका हुन् । तर ठोरीका स्थानीयले भने पुलको एप्रोच सडक निर्माणका लागि वर्षौदेखि आफूहरुले प्रयोग गर्दै आइरहेको कुलो पनि पुर्न दिन सहमती दिइसकेका छन् । नवनिर्मित पुलको आडमै दुई वटा कुलो सञ्चालन गर्न दिँदा पूल जोखिममा पर्ने भन्दै कुलो पुरेर नै एप्रोच सडक बनाउनुपर्ने ठोरीका स्थानीयको अडान छ । भारतीय पक्षले भने साविक स्थानबाटै ह्यूमपाइप राखेर कुलोको पानी आफ्नो भूमीमा लैजान पाउनुपर्ने अडान राख्दै आएका छन् । ठोरीका स्थानीय रामशरण लाछिानेले भारतीयले भने अनुसार ह्यूमपाइप राखेर कुलो प्रयोग गर्न दिँदा पुलको संरचना नै जोखिममा पर्ने बताए । उनले भने,पुल बनेको २ वर्ष भइसक्यो तर एप्रोच सडक बन्न नसक्दा बस, ट्रक, टयाक्टर र कार पुलबाट अहिलेसम्म गुड्नै पाएका छैनन् ।' पुलसँग सडक नजोडिएपछि जोखिम मोलेर सवारी साधनहरु पुल मुनिको खोलैखोला चलाउन चालकहरु बाध्य रहेको उनले बताए । एक त पुलको निर्माण सुरु गर्ने बेला नै एसएसबीले सीमाको विवाद झिकेर सात वर्षसम्म पुलको काम नै सुरु गर्न दिएन', लामिछानेले भने, 'विवादपछि पहिलेको स्थानबाट ५ सय मिटर नेपालतर्फ सारेर पुल बन्यो तर फेरि भारतीय पक्षले अर्को बखेडा झिकेका कारण २ वर्ष पहिले बनिसकेको पुल प्रयोग गर्नबाट नेपाली बन्चित छन् ।' पुल बनिसक्दा पनि प्रयोगमा नआउदा वर्षामा ठूटे खोलामा बाढी आएका बेला ठोरी र सदरमुकाम वीरगन्जको सडक सम्पर्क नै विच्छेद हुने गरेको स्थानीय रमेश शर्माले बताए । ठोरी गाँउपालिकाका प्रवक्ता एंव वडा नम्बर २ का वडा अध्यक्ष रामप्रकाश कुवँरले पनि भारतीयको विवादका कारण नवनिर्मित पुल बनेको २ वर्ष बित्दा पनि सन्चालनमा आउन नसकेको बताए । समस्या सामधानका लागि भारतीय सीमावर्ती गाँउका जनप्रतिनिधिसँग छलफल गर्दा उनीहरु आफ्नो अडानबाट पछि नहटेको उनले बताए । ठोरी गाँउपालिकाका अध्यक्ष पदमलाल श्रेष्ठले भने दुइ देशको सीमाको विषय भएकाले स्थानीय तहले केही गर्न नसकेको बताए । 'यस विष्यामा हामीले सिडिओ , मन्त्रालय सबै निकायमा पटकपटक ध्यानाकर्षण गराइ सकेका छौं', श्रेष्ठले भने, समस्या देखिए यता पर्सामा ३४ जना सिडिओ फेरिइसकेका छन् तर समस्या जहाँको त्यहीँ छ ।' भारतीयकै अवरोधले पुल निर्माण कार्य ७ वर्ष रोकिएको थियो । भारतीयको अवरोधका कारण , ठुटे खोलामा पुलको निर्माण कार्य नै सात वर्षसम्म रोकिएको थियो । नेपाल भारत सीमामा अवस्थित ठुटे खोलामा पुल निर्माणका लागि सर्वे गरिएको नेपाली भूमी भारतीय सीमा सुरक्षा बल (एसएसबी) ले भारतीय भूमी भन्दै अवरोध गरेपछि सात वर्षसम्म त पुलको निर्माण कार्य नै सुरु हुन सकेको थिएन । पुल निर्माणका लागि सडक विभागले २०६७ साल जेठ ४ गते नै अमर एण्ड मृत सन्जिवनी निर्माण सेवा कम्पनीसँग ठेक्का सम्झौता गरे पनि भारतीय एसएसबीले सीमाको विवाद झिकेका कारण सात वर्षसम्म पुलको निर्माण कार्य नै रोकिएको थियो । २०७४ साल बैशाखमा नेपाल र भारतका सीमा अधिकारी बीच भएको वार्तामा सीमा विवादका बारेमा सहमती भएपछि मात्र पहिले सर्वे गरिएकै स्थानमा पुल निर्माण गरिएको थियो । उक्त पुल निर्माण कार्य २०७५ जेठमा सकिएको थियो ।"
कोरोना संक्रमित र मृतकको ठेगाना खुलाउन सूचना आयोगको निर्देशन,"काठमाडौं : राष्ट्रिय सूचना आयोगले स्वास्थ्य तथा जनसंख्या मन्त्रालयलाई कोरोना भाइरस (कोभिड१९) संक्रमित तथा मृतकको स्थायी र अस्थायी ठेगाना स्पष्ट खुलाउन निर्देशन दिएको छ। मंगलबार विज्ञप्ति सार्वजनिक गर्दै आयोगकी सदस्य एवम् प्रवक्ता कमला ओली थापाले यस्तो निर्देशन दिएकी हुन्। मन्त्रालयबाट प्रवाह गरिने सूचनामा संक्रमित वा मृतक व्यक्तिको बारेमा उल्लेख गरिने गरिएको ठेगानाले नागरिकमा भ्रम सिर्जना गरेको विषय विभिन्न माध्यमबाट सार्वजनिक भएका छन्, आयोगको विज्ञप्तिमा भनिएको छ, तसर्थ कोरोनाबाट संक्रमित वा मृत्यु भएकाबारे सूचना सार्वजनिक गर्दा त्यसता संक्रमित वा मृत्यु भएको व्यक्तिको स्थायी ठेगाना र अहिले बसोबास गरिहरेको स्थान वा संक्रमण हुँदाको स्थान फरकफरक हुन सक्दछ र एउटा मात्र स्थानका बारेमा उल्लेख गर्दा सर्वसाधारणमा भ्रम तथा अन्यौलता भएको पाइएको छ। त्यसैले यसरी प्रवाह भइइरहेको सूचना थप स्पष्ट गराई सर्वसाधारणमा सिजर्ना भएको अन्यौल हटाउन आवश्यक देखिन्छ।"
कपिलवस्तु अस्पतालकी कोरोना संक्रमित स्वास्थ्यकर्मीको दोस्रो र तेस्रो रिपोर्ट 'नेगेटिभ',कपिलवस्तु : केही दिनअघि कोरोना संक्रमण देखिएकी कपिलवस्तु अस्पतालमा कार्यरत महिला स्वास्थ्यकर्मीको स्वाब परीक्षणको रिर्पोट नेगेटिभ आएको छ।उनको दोस्रो र तेस्रो स्वाब रिपोर्ट नेगेटिभ आएको कपिलवस्तु अस्पतालले जनाएको छ। गत वैशाख ३० गते उनीसहित २९ जनामा कोरोना संक्रमण देखिएको थियो। उनी कपिलवस्तु अस्पतालमा कार्यरत स्टाफ नर्स हुन्। स्वास्थ्य कार्यालयले गत जेठ १ गते दोस्रो र ४ गते तेस्रो स्वाब नमूना संकलन गरी पठाएको थियो। दुवै परीक्षणको रिर्पोट नेगेटिभ आएको कपिलवस्तु अस्पतालका मेडिकल सुपरिटेण्डेन्ट डा किशोर वन्जाडेले बताए। उनलाई आइसोलेसन वार्डमा निगरानीमा राखी विश्व स्वास्थ्य संगठनको निर्देशनअनुसार थप केही दिन निगरानीमा राखिने अस्पतालका मेडिकल सुपरिटेण्डेन्ट डा वन्जाडेले बताए । महिला स्वास्थ्यकर्मीसँगै कार्यरत कपिलवस्तु अस्पतालका सबै चिकित्सक र स्वास्थ्य कर्मचारी तथा उनको घर परिवार सबैको रिर्पोट नेगेटिभ आएको छ । कपिलवस्तु अस्पतालका सबै कर्मचारी र चिकित्सकको कोरोना रिर्पोट नेगेटिभ आएपछि सेवा बन्द गरिएको कपिलवस्तु अस्पताल बुधबारबाट नियमितरुपमा संचालनमा आउने मेडिकल सुपरिटेण्डेन्ट डा बन्जाडेले बताए।
छुट्टाछुट्टै दुर्घटनामा दुई बालबालिकाको मृत्यु,"नुवाकोट : नुवाकोटका दुई छुट्टाछुट्टै स्थानमा दुई बालबालिकाको ज्यान गएको छ । तादी खोलामा डुबेर एक बालक र कुमरीमा लडेर एक बालिकाको मृत्यु भएको जिल्ला प्रहरी कार्यालय नुवाकोटले जनाएको छ । बिदुर नगरपालिका ५ पिपलटारमा मजदुरी काम गर्ने गोरखा बेनिघाट गाउँपालिका ५ तोरीस्वारा घर भएका राम बहादुर मगरको १० वर्षीय छोरा पदम मगरको खोलामा डुबेर मृत्यु भएको नुवाकोट प्रहरी प्रमुख तथा प्रहरी उपरीक्षक अविनारायण काफ्लेले जानकारी दिए। बाबुसँगै माछा मार्न गएका उनलाई तादी खोलाले बगाएको थियो। स्थानीयवासी, जिल्ला प्रहरी कार्यालय र प्रहरी चौकी तादीपुलबाट खटिएको प्रहरीको सहयोगमा खोजी गर्ने क्रममा घटनास्थलबाट ५ किमी तल शव फेला पारेको एसपी काफ्ले बताए। शव आफन्तको जिम्मा लगाइएको छ । यता, नुवाकोटको पूर्वी भेगमा रहेको बेलकोटगढी नगरपालिका २ स्थित सिरिसे टोलमा २ वर्षीया एक बालिकाको लडेर मृत्यु भएको छ । घरमै लडेर घाइते भएकी ति बालिकाको उपचारका क्रममा मृत्यु भएको हो।"
सेनाले खरिद गरेको १८ टन स्वास्थ्य सामाग्री आइपुग्यो,"काठमाडौं : नेपाली सेनाले कोरोना भाइरसको रोकथाम र नियन्त्रणका लागि चीनबाट खरिद गरेको मध्ये १८ टन स्वास्थ्य सामग्री मंगलबार काठमाडौ ल्याएको छ। स्वास्थ्य सामग्री ल्याउन नेपाली सेनाले नेपाल वायुसेवा निगमको जहाज सोमबार साँझ चीनको ग्वान्झाउ पठाएको थियो। नेपाली सेनाले खरिद गरेको स्वास्थ्य सामाग्री लिएर नेपाल वायुसेवा निगमको जहाज मंगलबार विहान त्रिभुवन अन्र्तराष्ट्रिय विमानस्थलमा ओर्लिएको हो। ग्वान्झाउस्थित भन्सार कार्यालयले हवाइ माध्यमबाट पहिलो लटमा ल्याउन लागिएको १८ दशमलव ८ टन स्वास्थ्य सामाग्रीलाई क्लियरेन्स दिएपछि सेनाले सोमबार साँझ जहाज ग्वान्झाउ पठाएको थियो। सैनिक प्रवक्ता विज्ञानदेव पाण्डेले हवाइ माध्यमबाट पहिलो लटको स्वास्थ्य सामाग्री मंगलबार विहान आाएको वताए। सैनिक प्रवक्ता पाण्डेले अन्नपुर्णसँग भने, 'अन्य स्वास्थ्य सामाग्रीसमेत क्रमश ल्याउछौ। पहिलो फ्लाइटमा मंगलबार कोरोना भाइरसको रोकथाम र नियन्त्रणका गर्न पीसीआर परीक्षणका लागि चाहिने टेस्टीङ किट, मास्क, पञ्जा, पर्सनल प्रोटेक्टिभ इक्युपमेन्ट (पीपीइ) लगायतका अत्यावश्यक सामाग्रीहरु ल्याइएको नेपाली सेनाले जनाएको छ। नेपाली सेनाले स्वास्थ्य सामाग्री खरिद गर्न वैशाख ७ गते चिनिया कम्पनी चाइना साइनो फर्म इन्टरनेशनल कर्पोरेशनलाई १ करोड ८४ लाख ४१ हजार ७ सय ६ दशमलव ३५ अमेरिकी डलर (२ अर्व २० करोड रुपयाँ वढी) अग्रिम भुक्तानी गरेको थियो। हवाइ माध्यमबाट दोस्रो लटमा ल्याइने स्वास्थ्य सामाग्रीको भन्सार क्लियरेन्सको काम भइरहेको छ। दोस्रो लटको सामान अर्को साता आइपुग्ने सैनिक स्रोतले जनाएको छ। स्थलमार्गबाट झण्डै ३० टन स्वास्थ्य सामग्री भने तातोपानी नाका हुँदै शनिबार काठमाडौ आएको छ। सवै सामग्री हवाइ माध्यमबाट मात्र ल्याउँदा महंगो पर्ने भएकाले स्थलमार्गबाट समेत स्वास्थ्य सामाग्री ल्याउने निर्णय गरेको थियो। सेनाले कोरोना रोकथामका लागि अत्यावश्यक पर्ने स्वास्थ्य सामाग्री मात्र हवाइ माध्यमबाट ल्याउने स्पसष्ट पारेको छ। नेपालको फ्ल्यास फ्रिट लजिस्टकले चीनको ग्वान्झाउबाट ती स्वास्थ्य सामग्रीहरु नेपाल निगमको जहाजबाट काठमाडौ ल्याएको हो। चीनको दास्याङ कम्पनी र नेपालको फ्ल्यास फ्रिटले स्वास्थ्य सामग्री ल्याउने जिम्मेवारी पाएको हो। नेपाली सेनाले कोरोना भाइरस रोकाथाम र नियन्त्रणका लागी ३ सय ४२ टन स्वास्थ्य सामाग्री चिनिया कम्पनीबाट खरिद गरेको छ। चिनियाँ भन्सार कार्यालयले क्लियरेन्समा कडाइ गरे पछि नेपाली सेनाले खरिद गरेको स्वास्थ्य सामाग्री नेपाल ल्याउन ढिलाई भएको हो। गत अप्रिल १० बाट चीन सरकारले स्वास्थ्य सामाग्री निर्यात प्रक्रियामा कडा नीति अबलम्बन गरेपछि नेपाली सेनाले खरिद गरेको स्वास्थ्य सामाग्री ल्याउन ढिलाइ भएको हो। गत अप्रिल १० पछि चिनियाँ भन्सार कार्यालयले सवै स्वास्थ्य सामाग्रीको लेबलिङ गर्ने र त्यस पछि मात्र निर्यातका लागी प्रमाणपत्र दिने नीति अख्तियार गरेको थियो। चैत्र १६ गतेको मन्त्रिपरिषदको वैठकले स्वास्थ्य सामाग्री खरिद गर्ने जिम्मा नेपाली सेनालाई दिने निर्णय गरेको थियो। कोरोना भाइरसको रोकथाम र नियन्त्रणका लागि स्वास्थ्य सामाग्री ल्याउँदा ओम्नी समुहले चरम भ्रष्टाचार गरेको भन्दै उ सँगको सम्झौता तोडेर सरकारले स्वास्थ्य सामाग्री खरिदको जिम्मा नेपाली सेनालाइ दिएको थियो। सरकारको निर्णयसँगै जंगी अड्डाले सरकारसरकार (जी टु जी) प्रक्रियाबाट औषधि तथा स्वास्थ्य सामाग्री खरिद गर्न चीन, भारत, दक्षिण कोरिया,इजरायल र सिंगापुर सरकारलाइ लिखित पत्राचार गरेको थियो। नेपाली सेनाले कोरोना भाइरसको रोकथाम र नियन्त्रणका लागी चीन र भारतबाट स्वास्थ्य सामाग्री र औषधी खरिद प्रक्रिया अघि बढाएको थियो। पाँच लाख आरडीटी किट ल्याइदै कोरोना भाइरसको पहिचान गर्न किटहरु अभाव भइरहेका बेला निजी कम्पनी बिआइडिएच(विद) प्रालिले ५ लाख थान आरीडीटी किट ल्याउने तयारी गरेको छ। स्वास्थ्य विभाग र निजी अस्पतालको आग्रहमा थप पाँच लाख किट ल्याउन लागिएका हो। सरकारले निजी अस्पतालहरुलाई समेत कोरोना भाइरसको परिक्षण गर्ने अधिकार दिए पछि परिक्षणको दायरा समेत वढने भएको छ। विदले गत साता मात्र स्वास्थ्य सेवा विभागलाइ १ लाख आरडीटी किट ल्याएको थियो। विदका कार्यकारी निर्देशक प्रशान्त जवराले वजार मुल्य भन्दा सस्तोमा स्वास्थ्य सामाग्रीहरु ल्याएको बताए। स्वास्थ्य सेवा विभागले दिएको समयसिमा भन्दा पहिलै नै आफूले स्वास्थ्य सामाग्री विभागलाई दिएको राणाको भनाइ थियो। स्वास्थ्य सेवा विभागले ती सामाग्री खरिद र ढुवानीका लागी विदलाइ जिम्मा दिएको थियो। कोरोना भाइरसको रोकथाम र नियन्त्रणका लागि स्वास्थ्य सामाग्री खरिद गर्ने जिम्मेवारी नेपाली सेनालाई दिए पनि सरकारले निजी क्षेत्रलाई समेत स्वास्थ्य सामाग्री खरिद गर्न सक्ने बाटो खुला गरेको हो।"
सीमामा सशस्त्र प्रहरी र जनता सँगसँगै,"विश्वभर महामारीका रूपमा देखिएको कोरोनाको संक्रमणलाई थप फैलिन नदिन यसका संक्रमित बढिरहेको भारतबाट आवतजावत रोक्न सीमामा सशस्त्र प्रहरी र जनतासँगसँगै खटिएका छन् । संक्रमण फैलिन नदिन सशस्त्र प्रहरी र जनता सँगसँगै खटिएका कारण सीमानाकाबाट लुकेर आउने तथा चोरी तस्करी नियन्त्रण भएको भजनी नगरपालिका५ का वडाध्यक्ष केशव बुढाले बताए । उनले विश्वभर महामारीका रूपमा फैलिएको कोरोना संक्रमण थप फैलिन नदिन सीमा सिल गर्ने काम भएकामा खुशी व्यक्त गरे । सीमामा सशस्त्र प्रहरी र जनताको संयुक्त पहरेदारीले कोरोना रोकथाम तथा सीमाबाट हुने चोरी सिकारी नियन्त्रणका लागि महत्वपूर्ण भूमिका खेल्ने उनको भनाइ थियो । अध्यक्ष बुढाले अहिले अस्थायी संरचनामा बसेर सीमाको रक्षा गरिरहेको सशस्त्र प्रहरीको बिओपीमा पक्की भौतिक संरचना निर्माणका लागि नगरपालिकाबाट बजेट विनियोजन गरेर संरचना निर्माण भइरहेको बताए । खुला सिमानाका कारण भित्रिने अवैध सामान तथा कोरोना नियन्त्रणका लागि आवतजावतमा नियन्त्रण भएको नेपाल कम्युनिस्ट पार्टी (नेकपा) सुदूरपश्चिम प्रदेश कमिटी सदस्य रतन रेग्मीले बताए। प्रहरी चौकीको सञ्चालनका लागि स्थानीय तह तथा स्थानीय बासिन्दाको सहयोग निरन्तर रहेको रेग्मीले बताएका छन् । हावाहुरी र असिनापानीले सशस्त्र प्रहरीलाई समस्यामा पारेको बताउँदै रेग्मीले सीमानाकाबाट हुने चोरी सिकारी नियन्त्रणका लागि स्थायीरूपमा सशस्त्र प्रहरी चौकी स्थापनाका लागि पहल गरिरहेका छन् । प्रहरी चौकीको स्थापनासँगै भारतीय क्षेत्रबाट आएर गर्ने लुटपाट तथा चोरी तस्करी नियन्त्रणमा आएको हुँदा स्थायीरूपमा सशस्त्र प्रहरीको चौकी यहीँ रहनुपर्ने आवश्यकता रहेको छ । सशस्त्र प्रहरी बलका सुदूरपश्चिम प्रदेशका सहायक प्रमुख वरिष्ठ प्रहरी उपरीक्षक भेषबहादुर शाहले सीमारक्षा तथा आवतजावत रोक्ने सरकारको निर्देशन पालनामा सशस्त्र प्रहरी जनतासँग मिलेर अहोरात्र खटिरहेको बताए । हावाहुरी, चट्याङ र पानीले गर्दा सीमामा खटिएका प्रहरीलाई समस्या भए पनि राज्यलाई परिआएको बेलामा आफूहरूले जसरी पनि राज्यको नीतिअनुरूप काम गर्ने शाहले जानकारी दिए । 'हावाहुरीले चौकी उडाउने लगायतका समस्या अस्थायी चौकीमा देखिएको छ', उनले भने, 'यस्तो समस्या भए पनि सशस्त्र प्रहरीका सिपाहीहरू चौबिसै घण्टा खटिएका छन् ।' सीमामा खटिएका सशस्त्र प्रहरीको सहयोगमा स्थानीय तह तथा स्थानीय जनताले गरेको समन्वय प्रंशसनीय भएको शाहले बताए । उनले कैलालीमा स्थायी र अस्थायी गरी २३ बिओपी र १२३ सशस्त्र प्रहरी चौकीबाट सीमामा निगरानी राखिरहेको बताएका छन् । शाहले सीमा क्षेत्रमा करिब एक किलोमिटरको फरकमा अस्थायी चौकीहरु निर्माण गरेर निगरानी राखिएको छ।"
यार्सा पाटनमा प्रहरी परिचालन,"डोल्पा : डोल्पाका यार्सा पाटनहरुमा प्रहरी परिचालन गरिएको छ । बहुमुल्य जडिबुटी यार्सागुम्बा संकलनमा रोक लगाएपछि चोरी हुनबाट रोक्न जिल्लाका सबै यार्सा पाटनहरुमा प्रहरी परिचालन गरिएको हो । कोरोना भाइरसका कारण पहिलोपटक बन्द गरिएका डोल्पाका यार्सा पाटनरुमा शसस्त्र प्रहरी बल र नेपाल प्रहरी परिचालन गरिएको हो । बाहिर जिल्लाबाट र जिल्लाभित्रका मानिसहरुले लुकीछिपी चोरी गर्ने भएकोले रोक्नका लागि पाटनमै नेपाली सेना, शसस्त्र प्रहरी र नेपाल प्रहरीको क्याम्प राखिएको प्रमुख जिल्ला अधिकारी सुरेस सुनारले जानकारी दिए । जिल्लामा रहेका डिभिजन वनकार्यालय अन्तरगतका सामुदायिक बनहरुमा शसस्त्र प्रहरी बल र नेपाल प्रहरी परिचालन गरिएको छ भने शेफोक्सुण्डो राष्ट्रिय निकुञ्ज अन्तरगतका मध्यवर्ति क्षेत्रका बनहरुमा नेपाली सेना र निकुञ्जका कर्मचारीहरु परिचालन गरिएको छ । सामुदायिक बनमा जगदुल्ला गाँउपालिकामा १०, ठुलीभेरी नगरपालिकाको माझफालमा २० जना, छार्कामा २० जना र काइके गाँउपालिकाको ठाँगेमा १० जना गरी ६० जना शसस्त्र प्रहरी यार्सा पाटनमा पठाएको शसस्त्र प्रहरी बल ४६ नम्बर गुल्मका प्रमुख प्रहरी नायव उपरीक्षक चेतसिँह थापाले जानकारी दिए । 'हामीले स्थानीय सरकार र सामुदायिक बनका प्रतिनिधिहरुसँगको सहकार्यमा यार्सा पाटनको सुरक्षा गर्नेछौँ चोरीका कुनै पनि क्रियाकलापहरु हुने छैनन् किनकी स्थानीयले साथ दिएका छन्', उनले भने । त्यसै गरी नेपाल प्रहरीले पनि आफ्नो टोली यार्सा पाटनहरुमा परिचालन गरिसकेको जिल्ला प्रहरी कार्यालय डोल्पाका प्रमुख प्रहरी नायव उपरीक्षक नारायण रञ्जितकारले जानकारी दिए । डिएसपी रञ्जितकारले जिल्लाको माझफालमा १४, जगदुल्लामा ११ जना, ठागेमा १० जना, नावरपानिमा १० जना, छार्काको तालपाटनमा १० जना गरी ५० जना प्रहरी सम्बन्धित क्षेत्रमा पुगिसकेको बताए । अन्य चौकीमा पनि प्रहरी पुगेकोले यार्सा पाटनको सुरक्षामा कुनै कमि नभएको दावी गरे । अघिल्ला वर्षहरुमा जेष्ठको १० गतेपछि जिल्लाका सबै यार्सा पाटनहरु खुला गर्ने गरिएको भए पनि यस वर्ष भने कोरोना भाइरसको कारण जिल्लाका सबै पाटन बन्द गरिएकोले प्रहरी नेपाली सेना र स्थानीयको पहलमा यार्सा पाटनहरु चोरी गर्नबाट जोगाइरहेको प्रमुख जिल्ला अधिकारी सुरेस सुनारले जानकारी दिए । शेफोक्सुण्डो राष्ट्रिय निकुञ्ज अन्तरगतका सबै पाटनहरुमा एक साता पहिलेदेखि नै नेपाली सेनाको टोलीले सुरक्षा दिइरहेको र थप सुरक्षा ब्यवस्था बढाइ रहेको शेफोक्सुण्डो राष्ट्रिय निकुञ्जका प्रमुख संरक्षण अधिकृत सरोजमणि पौडेलले जानकारी दिए । डोल्पामा शेफोक्सुण्डो राष्ट्रिय निकुञ्ज अन्तरगतका मध्यवर्ति क्षेत्रका वन र डिभिजन वनकार्यालय अन्तरगतका सामुदायिक वनगरी दुई किसिमका बनमा यार्सागुम्बा पाइने गर्दछ ।"
अर्घाखाँचीका सीमा नाका 'सिल',"सन्धिखर्क : छिमेकी जिल्लामा कोरोना भाइरसका बिरामी बढे्दै गएपछि अर्घाखाँची उच्च सर्तकता अपनाउँदै जिल्लाका सीमा नाका सिल गरिएको छ । जिल्ला सुरक्षा समिति बैठकले अर्घाखाँचीसँग जोडिएका सबै नाकाहरु अर्को निर्णय नभएसम्मका लागि सिल गर्ने निर्णय गरेको प्रमुख जिल्ला अधिकारी विजयराज पौडेलले बताए । यस्तै बैठकले अर्को व्यवस्था नभएसम्म वित्तीय संस्था नभएसम्म बन्द गर्ने प्रमुख जिल्ला अधिकारी विजयराज पौडेलले जानकारी दिए । बैठकले तरकारी,दूध, किराना,मासु पसल बिहान ७ देखि १० देखि खोल्ने, दूध पसल बिहान ६ देखि ९ बजे र बेलुका ५ बजे देखि ७ बजे सम्म मात्र खोल्ने, जिल्लाको लकडाउनलाई थप कडाई गर्ने पनि निर्णय गरेको छ ।"
संसदमा जवाफ दिदै प्रधानमन्त्री (लाइभ),काठमाडौं : प्रधानमन्त्री केपी शर्मा ओली संसदमा सम्बोधन गरिरहेका छन्। प्रधानमन्त्री ओलीले सरकारले ल्याएको नीति तथा कार्यक्रममाथिको छलफलका क्रममा उठेका प्रश्नको जवाफ संसदको संयुक्त बैठकमा दिइरहेका छन्।
स्याङ्जा जिल्ला अस्पतालको आइसोलेसनमा रहेका ६ सहित अन्य एकको रिपोर्ट नेगेटिभ,"स्याङ्जा : जिल्ला अस्पताल स्याङजाको आइसोलेसन कक्षमा राखिएका ६ जनाको कोरोना रिपोर्ट नेगेटिभ आएको छ । शनिबार साँझदेखि अस्पतालको आइसोलेसनम कक्षमा बसेका २ वर्षीय बालकसहित उनका अभिभावकसहितको पीसीआर रिपोर्ट नेगेटिभ आएको अस्पताल प्रमुख डा शुशिल मरासीनीले जानकारी दिए । काठमाडौंस्थित टिचिङ अस्पतालमा संक्रमितसँग प्रत्यक्ष सम्पर्कमा रहेको भन्दै उनीहरुलाई शनिबारदेखि आइसोलेसनमा राखिएको थियो । बच्चाको उपचारका लागि टिचिङ अस्पतालमा पुगेका उनीहरु ६ दिनअघि स्याङजा घर फर्केका हुन्। बच्चा, अभिभावक सहित एम्बुलेन्स चालक समेत आइसोलेसनमा थिए । यसैगरी अस्पतालमा उपचारत एक महिलाको पनि पीसीआर रिपोर्ट नेगेटिभ आएको छ । उनलाई सामान्य रुघा, खोकी देखिएपछि स्वाब परीक्षणका लागि पठाइएको थियो । काठमाडौंबाट फर्केका ३ महिला र ३ पुरुषसहित यहाँ उपचारत महिलाको स्वाब नमुना संकलन गरी परीक्षणका लागि पोखरा स्वास्थ्य विज्ञान प्रतिष्ठान पठाइएको थियो । आइतबार साँझ उनीहरुको रिपोर्ट नेगेटिभ देखिएसँगै अस्पतालले होम क्वारेन्टाइनमा बस्न सुझाव दिइ अस्पतालबाट डिस्चार्ज गरेको छ। चिकित्सकको निगरानीमा उपचाररत दुई वर्षीय बालकसहित ३०३५ वर्ष उमेर समूहका उनीहरु लगायत सबैका स्वास्थ्य अवस्था सामान्य रहेको डा मारासीनीले बताए । उनीहरु पुतलीबजार नगरपालिका ४ निवासी हुन् ।"
विरामीलाई उपचारका लागि हेलिकोप्टरबाट काठमाडौं लगियो,स्याङ्जा : चापाकोट नगर प्रमुख ६७ वर्षीय शिवकुमार गिरीलाई थप उपचारका लागि काठमाडौं लगिएको छ। मंगलबार बिहान आफनै निवासको बाथरुममा ढलेपछि तत्काल उनलाई चापाकोट अस्पताल लगिएको थियो। अस्पतालमा केही उपचारपछि थप उपचारका लागि काठमाडौंस्थित ग्राण्डि हस्पिटल लगिएको नगर सल्लाहकार विश्वास पुरीले जानकारी दिए। उच्च रक्तचापका विरामी समेत रहेका गिरीको हालको अवस्था सुधारोन्मुख रहेको पुरीले बताए।
भोजपुरमा ६७ जनाको पीसीआर परीक्षण,"भोजपुर : धेरैजसो प्रत्यक्ष जनसम्पर्कमा रहेर काम गर्ने कर्मचारी, पत्रकार, व्यापारी, सुरक्षाकर्मी, सवारीचालकको नमूना स्वाब संकलन गरिएको छ । सम्भावित जोखिमलाई ध्यानमा राखेर ६७ जनाको पीसीआर परीक्षणका लागि नमूना स्वाब संकलन गरिएको हो । परीक्षणका लागि सबै स्वाब नमूना धरानस्थित वीपी कोइराला स्वास्थ्य विज्ञान प्रतिष्ठान पठाइएको छ । पठाइएका पीसीआर परीक्षणको रिपोर्ट बिहीबारसम्म आइसक्ने स्वास्थ्य कार्यालय भोजपुर प्रमुख फणिन्द्र थापाले बताए । जिल्ला कमाण्ड पोष्टको समन्वयमा स्वास्थ्य कार्यालय भोजपुर र जिल्ला अस्पतालले नमूना परीक्षण गरेको थियो । कोरोना जोखिम बढिरहेका बेला अग्रपंक्तिमा रहेर फिल्डमा काम गर्ने ६ जना पत्रकारको पनि स्वाब परीक्षण गरिएको पत्रकार महासंघ भोजपुरका कार्यावाहक अध्यक्ष एक्सन राईले जानकारी दिए । उनले भने, विषम परिस्थितिमा जनतालाई समाचार सम्प्रेषण गर्ने सञ्चारकर्मीको पनि स्वाब संकलन गर्ने व्यवस्था मिलाएका हौँ, बाँकी अन्य साथीहरुको अर्को चरणमा परीक्षण गर्नेछौँ।' गत वैशाख ११ गते हतुवागढी गाउँपालिकाको होम्ताङस्थित एक २६ वर्षीय युवकमा कोरोना देखिएपछि सम्भावित जोखिमलाई ध्यानमा राखेर प्रत्यक्ष सम्पर्कमा रहने व्यक्तिको नमूना स्वाब संकलन गरिएको प्रमुख जिल्ला अधिकारी बसन्तराज पुरीले बताए । 'प्रत्यक्ष रुपमा नदेखिए पनि जनसम्पर्क रही निरन्तर काममा खटिरहँदा संक्रमण देखिएको छ कि भन्ने अभिप्रायले नमूना संकलन गरेका हौं,' प्रजिअ पुरीले भने ।"
बुवासँगै आइसोलेसन वार्डमा राखिएका युवामा कोरोना,"धरान : इटहरी बसेर धरानमा पढ्ने एक युवामा कोरोना संक्रमण भेटिएको छ। केही दिनअघि ज्वरो आएर वीपी कोइराला स्वास्थ्य विज्ञान प्रतिष्ठान धरानको आइसोलेसन वार्डमा राखिएका युवामा कोरोना पाइएको हो। इटहरी २ का १८ बर्षीय ती युवा बुवासँगै आइसोलेसन वार्डमा राखिएका थिए। ज्वरो आएपछि इटहरीस्थित एक मेडिकल पुगेका उनलाई डाक्टरले धरान पठाएका थिए। धरानमा पुग्ने बित्तिकै उनलाई बुवासहित नै आइसोलेसन वार्डमा पठाइएको थियो। यस्तै, सुनसरीकै पश्चिम कुसाहमा कार्यरत एक जना सशस्त्र प्रहरी जवानको पनि रिपोर्ट पोजेटिभ आएको स्रोतले जनाएको छ। यसअघि सुनसरीको गढी गाउँपालिकाको क्वारेन्टाइनम बसेका युवामा कोरोना देखिएको थियो।"
सिल गरिएको छाँया पोलिक्लिनिकका १० स्वास्थ्यकर्मीको स्वाब भैरहवा पठाइयो,"सन्धिखर्क : सिल गरिएको अर्घाखाँचीको छाँया पोलिक्लिनिकका १० जना सुरक्षाकर्मीको स्वाब जाँचका लागि पठाइएको छ । कोरोना संक्रमण पुष्टि भएका गुल्मीका व्यक्तिले सन्धिखर्क १ मा रहेको छाया पोलिक्लिनिकमा आएर उपचार गराएको भन्ने खुलेपछि उक्त पोलिक्लिनीक सिल गरी उपचार तथा ल्याब र फार्मेसीमा संलग्न १० जनाको स्वाब परीक्षणका लागि प्रदेश जन स्वास्थ्य कार्यालय भैरहवा पठाइएको प्रमुख जिल्ला अधिकारी विजयराज पौडेलले बताए । गुल्मीको मदाने गाउँपालिका पुर्कोट घर भएका उनी वैशाख ३१ गते ज्वरो र रुघाखोकीको लक्षण देखिएपछि उपचारको लागि सन्धिखर्कको छाँया पोलिक्लिनीकमा चेकअप गराएका थिए। त्यहाँ उपचार सम्भव नभएपछि बुटबलको क्रिमसन अस्पतालमा गएर भर्ना भएको सहायक प्रमुख जिल्ला अधिकारी बिक्रम थापाले बताए । भर्ना भएको दिनदेखिनै आइसीयुमा उनको उपचार भइरहको छ । ४१ वर्षीय उनी सरकारी विद्यालयका शिक्षक रहेको र पछिल्लो समय कहीँ गएको नभए पनि लक्षण हेर्दा कोरोनासँग मिल्दो पाइएपछि अस्पतालबाटै स्वाब संकलन गरिएको थियो । छायाँ पोलिक्लिनकमा सिल गरेर पोलिक्लिनीकमा रहेका डाक्टर, स्वास्थ्य कर्मीको स्वाब परीक्षणको रिपोर्टका आधारमा त्यस क्लिनीकमा उपचारका लागि आएका सबै बिरामी र उनीहरुसँग सम्पर्कमा आएका सबैलाई समेत खोजेर कोरोना जाँच गरिने अर्घाखाँची अस्पतालका प्रमुख डाक्टर कपिल गौतमले बताए ।"
वडासचिव र सफाइ मजदुरको आरडीटी पोजेटिभ,"भक्तपुर : भक्तपुरका नगरपालिकाका दुई कर्मचारीको द्रूत विधिको परीक्षण (आरडीटी) मा कोरोना भाइरसको संक्रमण पोजेटिभ आएको छ। वडासचिव र सफाइ मजदुरको आरडीटी रिपोर्ट पोजेटिभ देखिएको हो। आरडीटी पोजेटिभ देखिएपछि भक्तपुर नपा ९का वडासचिव र सफाइ मजदुरको घर तथा बस्ती सिल गरिएको प्रमुख जिल्ला अधिकारी हुमकला पाण्डेले जानकारी दिइन्। उनीहरुको घरपरिवार र सम्पर्कमा आएका व्यक्तिलाईसमेत सचेत गराइएको उनले बताइन्। आरडीटी परीक्षण विश्वसनीय नभएकाले त्यसबारे हल्ला नगरिएको पाण्डे बताउँछिन्। उनले भनिन्, आरडीटी परीक्षण त्यति विश्वसनीय छैन। फेरि पीसीआर रिपोर्ट पनि आएको छैन। त्यसैले हल्ला नगरिएको हो। दुवैको पीसीआर परीक्षणका लागि टेकु पठाएर अहिले टेकुकै आइसोलेसनमा राखिएको छ। दुई कर्मचारीको आरडीटी रिपोर्ट पोजेटिभ आएपछि भक्तपुर नपाले आफ्ना जनप्रतिनिधि तथा कर्मचारीको कोरोना परीक्षण स्थगित गरेको छ। सो नगरपालिकाले शनिबार र आइतबार करिब ५० जना जनप्रतिनिधि तथा कर्मचारीको आरडीटी परीक्षण गरेको थियो। काठमाडौं महानगरपालिकाले पनि यही विधिबाट आफ्ना कर्मचारीको स्वास्थ्य परीक्षण गरेको थियो। उक्त परीक्षणमा धेरै सफाइ मजदुरको आरडीटी पोजेटिभ देखिएको थियो। त्यसमाथि भक्तपुर निवासी महानगरका सफाइ मजदुरको आरडीटी पोजेटिभ देखिएपछि भक्तपुरका सफाइ मजदुरको पनि आरडीटी परीक्षण गर्न माग गरिएको थियो। दुई जनाको रिपोर्ट पोजेटिभ आएपछि सोमबार परीक्षण रोकिएको महानगरीय प्रहरी परिसर भक्तपुरका प्रमुख प्रहरी उपरीक्षक सविन प्रधानले जानकारी दिए। आरडीटी परीक्षण गरिएका अधिकांशको पीसीआर रिपोर्ट नेगेटिभ आउने गरेकाले भक्तपुर नपाले उक्त परीक्षण स्थगित गरिएको छ, उनले भने। भक्तपुर नपाको जनस्वास्थ्य केन्द्रमै कोरोना परीक्षण गर्दा आरडीटी पोजेटिभ आएका भक्तपुर नपा १ सल्लाघारीका मिनिट्रक चालकको पीसीआर रिपोर्र्ट नेगेटिभ आएको छ। विभिन्न पसलका गोदामबाट सामान ढुवानी गर्ने रामेछाप स्थायी घर भएका ती चालकको रिपोर्ट आउन ढिलाइ हुँदा सल्लाघारीका स्थानीयमा त्रास फैलिएको थियो। रिपोर्ट नेगेटिभ आएपछि उनलाई घर पठाइएको प्रहरी उपरीक्षक प्रधानले जानकारी दिए।"
कोरोना संक्रमित भेटिएपछि धादिङको जुगेखोला क्षेत्र 'सिल',"थाक्रे (धादिङ) : सोमबार भेटिएका कोरोना भाइरसका संक्रमितमध्ये धादिङको थाक्रे गाउँपालिका ८ जुँगेखोला क्षेत्रका एक पुरुष पनि रहेका छन् । योसँगै धादिङमा कोरोना भाइरसबाट संक्रमित हुनेहरुको संख्या ३ पुगेको छ । एकजना नेत्रावती गाउँपालिका ३ सेमजोङका निको भएर घर फर्किसकेका छन् भने २ जनाको उपचार भइरहेको छ । काठमाडौंको बागबजारमा व्यवसाय गरेर बस्ने उनी गत चैत्र ११ गते थाक्रेस्थित गाउँ आएर २८ गते काठमाडौं नै फर्किएका थिए । गाउँको स्थानीय व्यक्तिमा कोरोनाको संक्रमण देखिएपछि अहिले थाक्रे ८ को जुँगेखोला क्षेत्र जिल्ला सुरक्षा समितिले सिल गरेको छ । मंगलबार बिहान थाक्रे गाउँपालिका प्रमुख रामकुमार आचार्यसहित प्रमुख जिल्ला अधिकारी आसमान तामाङको अध्यक्षतामा बसेको जिल्ला सुरक्षा समितिको बैठकले पूर्वका धार्केखोला पुल, पश्चिममा आडकिला मोड, उत्तरमा महेश खोला र दक्षिणमा उडुवादेवी आधारभूत विद्यालय बीचको क्षेत्र सिल गर्ने निर्णय गरेको हो । प्रमुख जिल्ला अधिकारी अस्मान तामाङले भने, 'संक्रामक रोग ऐन र स्थानीय प्रशासन ऐन अनुसार निषेधाज्ञा जारी गर्दै उल्लेखित चारकिल्ला क्षेत्र भित्र प्रहरी परिचालन गरेर पूर्णरुपमा आवतजावत बन्द गराइएको छ । उक्त क्षेत्रमा नेपाल प्रहरी र सशस्त्र प्रहरीले नियमित गस्ती गरी सुरक्षा व्यवस्था मिलाइरहेको छ भने स्थानीयलाई घर बाहिर ननिस्किन माइकिङ समेत गर्न थालिएको छ । आवश्यक परेको खण्डमा नेपाली सेनालाई समेत सवारी गस्ती गर्न निर्देशन दिइएको छ । संक्रमित व्यक्ति लामो समयसम्म गाउँमा बसेर काठमाडौं गएकाले उनको सम्पर्कमा रहेका व्यक्तिलाई खोजतलास गर्नको लागि वडाअध्यक्ष, स्वास्थ्यकर्मी र सुरक्षाकर्मीहरुको टिम बनाइएको थाक्रे गाउँपालिकाका अध्यक्ष रामकुमार आचार्यले जानकारी दिए । उनले भने, 'संक्रमित व्यक्तिसँग जोडिएका सबै स्थानीयलाई गाउँपालिकाको क्वारेन्टाइनमा ल्याएर राखिने र सबैको पीसीआर रिपोर्ट परीक्षण गरिनेछ।' ६ जनाको आरडीटी पोजिटिभ धादिङमा गरिएको र्यापिड डाइग्नोस्टिक टेस्ट (आरडीटी) मा ६ जनाको रिपोर्ट पोजिटिभ देखिएको छ । सोमबार जिल्ला सदरमुकाम धादिङबेसी, गल्छी, गजुरी, ज्वालामुखीमा गरी दुई सय ३० जनाको आरडीटी परीक्षण गरिएको थियो । जसमा धादिङबेसीमा एक सय १४ जना, गजुरीमा ७५ जना, गल्छीमा ३५ जना ज्वालामुखीमा ६ जनाको परीक्षण गरिएको स्वास्थ्य कार्यालय धादिङका महामारी फोकल पर्सन दिपक अछामीले जानकारी दिए । गजुरीमा गरिएको परीक्षणमा तीनजना सुरक्षाकर्मीमा आरडीटी रिपोर्ट पोजेटिभ आएको गजुरी गाउँपालिकाका स्वास्थ्य संयोजक डारामहरी रेग्मीले जानकारी दिए । त्यस्तै धादिङबेसीमा पनि तीनजनाको रिपोर्ट पोजिटिभ आएको छ । उनीहरु सबै सुरक्षाकर्मी रहेको बताइएको छ । गजुरीमा सुरक्षाकर्मी ४३ जना, क्वारेन्टाइनका काम गर्ने, एम्बुलेन्स चालक एकएकजना, जनप्रतिनिधि ५ जना, फ्रन्टलाइनमा काम गर्ने स्वास्थ्यकर्मीको आरडीटी परीक्षण गरिएको रेग्मीले जानकारी दिए। आरडीटीमा पोजिटिभ देखिएपछि उनीहरु सबैको स्वाब पीसीआर परीक्षणका लागि टेकु पठाइएको स्वास्थ्य कार्यालय धादिङले जानकारी दिएको छ।"
घारखोला जलविद्युत आयोजनामा प्रभावितको अवरोध,"बेनी : म्याग्दीको अन्नपूर्ण गाउँपालिकामा सञ्चालित घारखोला जलविद्युत आयोजनामा प्रभावितले अवरोध गरेका छन् । म्याग्दी हाईड्रोपावर लिमिटेड प्रर्वद्धक रहेको १४ मेगावाट क्षमताको आयोजना प्रभावित अन्नपूर्ण गाउँपालिका६ घारका बासिन्दाले ९ बुदे माग राख्दै मंगलबारदेखि निर्माण कार्य रोकेका हुन् । आयोजना निर्माण स्थलमा जाने मुल सडकमा पर्खाल लगाएर अवरोध गरिएको प्रभावित राधेश्याम खड्काले जानकारी दिए ।केही दिनअघि आयोजना, वडा कार्यालय र प्रशासनमा बुझाएको ध्यानाकर्षणपत्रको सुनुवाइ भएन, उनले भने, काम रोकेर आन्दोलनमा उत्रिएका छौँ । स्थानीयको अवरोधका कारण बाँध, सुरुङ र विद्युतगृह निर्माण कार्य प्रभावित भएको आयोजनाले जनाएको छ । आयोजनाको पहुँचमार्गलाई सुरक्षित र व्यवस्थित बनाउने तथा सडक छेउछाउका बस्ति संरक्षणका लागि यसअघि गरेको प्रतिवद्धता कार्यान्वयन गर्नुपर्ने, बिस्फोट गराउँदा घरहरु चर्किएकाले मूल्याङ्कन गरी क्षतिपुर्ति दिनुपर्ने माग गरेका छन् । रोजगारीमा प्रभावितलाई प्राथमिकता दिनुपर्ने, सामाजिक सहयोग कार्यक्रमको बजेट पारदर्शी रुपमा परिचालन गर्नुपर्ने लगायतका माग राखेका छन् । २०७४ चैत महिनादेखि पूर्वाधार निर्माण सुरु गरेको आयोजनाले अन्नपूर्ण गाउँपालिकाको ५ र ६ नम्बर वडाको सिमा क्षेत्रमा पर्ने कुरीलाबगरमा बाँध, पोखरेबगरमा विद्युतगृह र तीन किलोमिटर सुरुङ निर्माण गरिरहेको छ । कोरोना (भाइरस)को त्रास र बन्दाबन्दीका समयमा घर नगएका मजदुरहरु परिचालन गरेर सामाजिक दुरि कायम गरी सुरक्षा सतर्कता अपनाएर आयोजना निर्माणको काम भैरहेको थियो । आयोजनाका सामाजिक क्षेत्र हेर्न सम्पर्क व्यक्ति प्रकाशचन्द्र पौडेलले प्रभावितसँग भएको सहमति अनुसारको काम भैरहेको अवस्थामा बन्दाबन्दी भएपछि रोकिएको बताए । काम गर्न खोज्दा खोज्दै पनि बन्दाबन्दीको परिस्थितिले नसकिएको हो, उनले भने, यस्तो परिस्थितिमा भने अनुसार काम गर्न गाह्रो भएको स्थानीयले बुझुनुपर्ने हो । प्रभावित क्षेत्रका बासिन्दा र आयोजनाका पदाधीकारीहरुबीच छलफल गराउन खोजे पनि बन्दाबन्दीका कारण नसकेको घारका वडा अध्यक्ष कृष्णप्रसाद बरुवालले बताए । बिवाद समाधान गर्न सहजीकरणको प्रयास गरे पनि आयोजनाका प्रर्वद्धक काठमाडौंमा भएकाले सकिएको छैन, उनले भने ।"
गण्डकीका मुख्यमन्त्रीसहित १ सय ४६ को स्वाब संकलन,"पोखरा : आउँदो ११ गते प्रदेश सभाको अधिवेशन बस्ने तयारीस्वरुप गण्डकी प्रदेशका मुख्यमन्त्री पृथ्वीसुब्बा गुरुङ, अरु ६ जना मन्त्रीसहित १४६ जनाको कोरोना भाइरस परीक्षणका लागि स्वाब संकलन भएको छ । मुख्यमन्त्री तथा मन्त्रिपरिषद कार्यालयको प्रांगणमा मंगलबार स्वास्थ्यकर्मीले उनीहरुको स्वाब संकलन गरेका हुन् । अधिवेशनमा भाग लिने मन्त्रीहरु र उनीहरुसँग हुने, स्वकीय तथा निजी सचिव, गाडी चालक, सुरक्षाकर्मी र कर्मचारीहरुको स्वाब संकलन गरिएको मुख्यमन्त्रीका प्रेस संयोजक विक्रम न्यौपानेले जानकारी दिए । प्रदेश सभामा प्रदेश सभा सदस्यको स्वाब संकलन हुने भएको छ । गण्डकी प्रदेश सरकारले आगामी आर्थिक वर्षका बजेट ल्याउने बर्खे अधिवेशन आह्वानका लागि प्रदेश प्रमुख अमिक शेरचनलाई सिफारिस गरिसकेको छ। नीति तथा कार्यक्रम ल्याउन सरकारले प्रमुख प्रतिपक्ष दल नेपाल कांग्रेस संसदीय दलसँग परामर्श गरिसकेको छ ।"
पुष्टि भएको १६ घण्टा बितिसक्दा पनि कोरोना संक्रमित नै अनविज्ञ,"दैलेख : स्वास्थ्य तथा जनसंख्या मन्त्रालयले सोमबार राती सवा १० बजे दैलेखको आठबीस नगरपालिका१ सात्तलाका ३५ वर्षीय युवकलाई कोरोना संक्रमित भएको पुष्टि गर्यो । कोरोना संक्रमण भएको पुष्टि भएको १६ घण्टा बितिसक्दा समेत कोरोना संक्रमित युवक आफूलाई कोरोना संक्रमण भएको बारे अनविज्ञ छन् । उनी सात्तलाको लक्ष्मी माविमा बनाइएको क्वारेन्टाइमा अन्य व्यक्तिसँगै बसिरहेका छन् । उक्त क्वारेन्टाइनमा संक्रमित युवकसहित ३९ जना रहेको वडाध्यक्ष पर्वसिंह विश्वकर्माले बताए । 'सोमबार राती पुष्टि हुने वित्तिकै उपचारका लागि सम्बन्धित अस्पतालमा लैजानुपर्ने हो, तर १६ घण्टा बितिसक्दा समेत उनी क्वारेन्टाइनमै छन् ।' कोरोना संक्रमण पुष्टि भएका युवक आफूलाई कोरोना संक्रमण भएकोबारे अनविज्ञ रहेको वडाध्यक्ष विश्वकर्माले बताए । सरोकारवाला निकायहरुले वेवास्ता गरेको आठबीस नगरपालिका१ का बीरबहादुर नेपालीले बताए । 'सात्तला स्वास्थ्य चौकीको स्वास्थ्यकर्मीले सामान्य ज्वरो चेकजाँच गर्ने बाहेक अरु केही काम भएको छैन,' उनले भने । यता सहायक प्रमुख जिल्ला अधिकारी इन्द्रबहादुर क्षेत्रीले संक्रमित युवकलाई दैलेख सदरमुकाममा ल्याउन लागिएको बताए । एउटा एम्बुलेन्स र स्वास्थ्यकर्मीको टोली त्यसतर्फ पठाएएको उनले बताए । स्वास्थ्य सेवा कार्यालय दैलेखका डा जीवन ज्ञावली, कोभिड१९ फोकल पर्सन थीरप्रसाद रेग्मीसहितको टोली आठबीस नगरपालिका१ सात्तलातर्फ गएको छ । दैलेख सदरमुकामस्थित सरस्वती मावी तर्ताङ्गमा निर्माण गरिएको आइसोलेसनमा राखे उपचार गरिने स्वास्थ्य सेवा कार्यालय दैलेखका प्रमुख डा निरञ्जन पन्तले बताए । सोमबार भेरी अस्पताल नेपालगंजस्थित प्रयोगशालामा गरिएको कोरोना भाइरसको पीसीआर परीक्षणमा ती युवकलाई कोरोना संक्रमणको पुष्टि भएको थियो । कर्णाली प्रदेशको राजधानी वीरेन्द्रनगरस्थित प्रादेशिक जनस्वास्थ्य प्रयोगशालामा गरिएको परीक्षणमा कोरोना पोजेटिभ देखिएपनि पुन: परीक्षणका लागि नेपालगन्जस्थित प्रयोगशालामा नमुना पठाइएको थियो । उनी कर्णालीका पहिलो कोरोना संक्रमित हुन्।"
स्थानीय तहको पहलमा सीमा सुरक्षा पोस्ट,"गुलरिया : सीमा सुरक्षार्थ खटिएका सशस्त्र प्रहरीका लागि स्थानीय तह आफैंले सुरक्षा पोस्ट निर्माण गर्ने भएका छन्। जिल्ला समन्वय समितिको पहल तथा समन्वयमा ८ वटै स्थानीय तहको लगानीमा भौतिक पूर्वाधारसहितको पक्की पोस्ट निर्माण हुने छन्। सबै स्थानीय तह प्रमुख संलग्न बैठकले सुरक्षित पोस्ट निर्माण गर्ने निर्णय गरेको जिल्ला समन्वय समिति प्रमुख शंकरप्रसाद थारुले बताए। त्रिपालका भरमा सीमा सुरक्षाका लागि खटिएका सुरक्षाकर्मी बस्ने कोठा, पिउने पानी, स्नानगृह, शौचालयसहितको पक्की भवन निर्माणका लागि सीमावर्ती क्षेत्रमा अवलोकनसमेत भइसकेको छ। थारुले भने, अस्थायी पोस्टमार्फत सुरक्षा दिइरहेका सुरक्षाकर्मीलाई यतिखेर कोरोनासँगै विपन्न भौतिक पूर्वाधारसँग लड्नु पर्ने अवस्था छ। उनीहरुलाई सुरक्षित बस्ने ठाउँ, पिउने पानी, सरसफाई लगायत शौचालयको पहुँच छैन। बाँसगढीबढैयाताल, बारबर्दियागुलरिया, ठाकुरबाबामधुवन, गेरुवाराजापुरसहित ८ वटै स्थानीयतहले पक्की सुरक्षा पोस्ट निर्माणमा सहयोग गर्ने प्रतिवद्धता जनाएका छन्। संरचना निर्माण गर्न संघिय सरकारको दायित्व भएपनि ढिलो हुने भएकाले स्थानीय निकाय सुरक्षित पोस्ट निर्माणमा अघि बढेका उनले प्रष्ट्याए। लकडाउनलाई मध्यनजर गर्दै जिल्लाको ८३ किमि सीमा क्षेत्रमा १ सय ५ वटा सशस्त्र प्रहरीको अस्थायी चेक पोईन्ट स्थापना गरिएको सशस्त्र प्रहरी बल नेपाल ३१ नम्वर हेडक्वाटरले जनाएको छ। जिल्ला समन्वय समिति प्रमुख, बारबर्दिया नगरप्रमुख लगायतको टोलीले अस्थायी पोस्ट स्थापना गरिएका क्षेत्रको स्थलगत अवलोकन गरेको छ। सीमामा तैनाथ सुरक्षाकर्मीहरुको भौतिक पूर्वाधारको अवस्था निकै कमजोर पाइएको बारबर्दिया नगरप्रमुख दुर्गाबहादुर थारुले बताए।"
लकडाउनमा गाउँ फर्किएका युवाले सुरु गरे स्याल लुक्ने झाडी फाँडेर खेती,"बेनी : कोरोना (भाइरस)को त्रास र रोकथामका लागि गरिएको लकडाउनका कारण गाउँमा फर्किएका युवाहरुले बाझिएको जग्गामा झाडी फाडेर सामुहिक खेती सुरु गरेका छन्। म्याग्दीको मालिका गाउपालिका६ दुखुलेकमा दरवाङको आत्मनिर्भर व्यवसायिक कृषि सहकारी संस्थाले युवाहरुलाई परिचालन गरेर दलहन र गेडागुडी खेती गरेको हो। ६० रोपनीमा सिमी लगाइसकेका छन्। थप १६० रोपनीमा भटमास र गहत खेती गर्नका लागि युवाहरु खनजोतमा जुटेका छन्। वैदेशिक रोजगारी र बसाइसराईका कारण जनशक्ति अभाव हुँदा खेतीयोग्य बारी बाझिएको थियो। लकडाउनमा युवाहरुलाई परिचालन गरेर खेती गरिएको स्थानीय सर्गप्रसाद रोकाले बताए। १६ जना जग्गाधनीले दश वर्षका लागि खेती गर्न भाडा नलिने गरि जग्गा दिएका छन्, उनले भने मान्छे भन्दा अग्लो, स्याल लुक्ने झाडी फाडेर खनजोत गरि गहत, सिमि र भटमास लगाएका छौ। बाझो जमिनमा बनमारा, ऐसेलु र पातिले भरिएको थियो। झाडी फाड्न सहकारीले एक लाख २२ हजार रुपैया ज्याला दिएर १४८ जना बराबरको काम लगाएको थियो। छ हल गोरुलाई हली सहित दैनिक रु एक हजार २०० दिएर छ दिन लगाएर बाँझो जोतिएको छ। झाडी फाड्ने र खनजोतको काममा बेनी, पोखरा, काठमाडौबाट आएका युवाहरु संलग्न छन्। बन्दाबन्दीपछि बेनीमा कलेज पढ्दै आएका भुवन रोकाले छ दिनसम्म बाझो जोत्ने काम गरेको बताए। बच्चा हुदादेखिनै बाझो बनेको बारीलाई खनजोत गरेर हराभरा बनाउन लागिएकोमा दिपेश शेरपुजाले खुसी व्यक्त गरे। दुखुमा ९८ घर छन्। आधा जसो बसाइसराई गरेर बेनी, दरवाङ, पोखरा र काठमाडौ गएका छन्। उनिहरुले खेती गर्न छाडेपछि बाँझिएको जमिन सहकारीलाई उपलब्ध गराएका हुन्। उत्पादन बढाउने, आयात घटाउने, गाउँमा रोजागारि र आयआर्जनको अवसर सिर्जना गराउने उद्देश्यले सामुहिक खेती सुरु गरेको वडा सदस्य समेत रहेका स्थानीयबासी पथबहादुर रोकाले बताए। कुनै समय बेनी, बागलुङ र पोखराको बजारमा दुखुको सिमि, गहत र भटमास चर्चीत थियो। पहिले स्थानीय भारी बोकेर बेच्नलाई बजारमा पुग्थे। अहिले गाउमै सडक पुगेको छ। बजारको समस्या छैन्। उत्पादन गरेको कृषि उपज सहकारी संस्थाले खरिद गरेर बजारीकरणको व्यवस्था मिलाउने सहकारीका लेखापाल श्याम रोकाले बताए। कृषि उपज बजारीकरण गर्न दरवाङमा कोशेली घर स्थापना गरेको उनले बताए। मालिका गाउपालिकाले ७ वटै वडामा सम्भावनाको आधारमा 'एक गाउँ, एक उत्पादन' कार्यक्रम सञ्चालन गरेको छ। हावापानी र भूगोल अनुसार फलफुल, तरकारी, दलहन, पशुपालन र जडिवुटी खेतीका लागि पकेट क्षेत्र बनाएको वडा अध्यक्ष सन्तोष सुवेदीले बताए। दुखुमा दलहन र टिम्मुर खेतीका लागि गाउपालिकाले चालू आर्थिक वर्षमा ६ लाख रुपैयाँ बिनियोजन गरेको उनले जानकारी दिए। दिच्याममा किवी खेती सुरु गरिएको छ, उनले भने, ढाँडखर्कमा गोलभेडा, तोलाबाङमा आलु र तरकारीको पकेट क्षेत्र बनाइएको छ। बाँझो जमिनमा खेती गर्नेलाई अनुदान यसैगरी म्याग्दीको धवलागिरी गाउँपालिकाले बाँझो जमिनमा खेती गर्नेलाई अनुदान दिने भएको छ। खेती हुन छाडेर बाँझिएका जमिनलाई उपयोग गर्नेलाई प्रोत्साहन गर्न आगामी आर्थिक वर्ष २०७७७८ देखि अनुदान दिने निर्णय भएको कार्यपालिकाका प्रवत्ता झकबहादुर छन्त्यालले जानकारी दिए। जमिन बाँझो राख्ने समस्या घटाउने, खेतीतर्फ आकर्षित गरेर उत्पादन बढाउने, आयात घटाउने, रोजगारि र आयआर्जन बढाउन यस्तो नीति लिने निर्णय गरेको उनले बताए। विश्वब्यापी महामारी बनेको कोरोना भाइसरका कारण खाद्य संकटको अवस्था आउन नदिन पालिकाका ७ वटै वडामा खाद्य बैंक स्थापना गरेर समस्यामा पर्ने विपन्न, मजदुरलाई उपलब्ध गराउन थालिएको छ। राहत वितरणमा स्थानीय कोदो, मकै, गहुँ, धान, जौ, उवा लगायतका खाद्यान्नलाई प्राथमिकता दिइने अध्यक्ष थमसरा पुनले बताइन। यसैगरी खाद्यान्नको प्रयोग गरेर मदिरा उत्पादनमा समेत रोक लगाइएको छ। कोदो, गहुँ, मकै, चामलबाट घरेलु मदिरा बनाउने चलन छ। खाद्य संकट, सामाजिक विचलन र आर्थिक संकट ल्याउने भएकाले मदिरा उत्पादनबाट जिविकोपार्जन गर्दै आएकाहरुलाई आयआर्जनको बैकल्पिक सिप सिकाउने गाउपालिकाले जनाएको छ।"
निषेधाज्ञा हटेपछि वीरगन्जमा फेरि चहल पहल बढ्यो (फोटोफिचर),"वीरगन्ज : बाँकेपछि सबै भन्दा बढि कोरोना संक्रमित (९१ जना) भेटिएको पर्सा जिल्ला उच्च जोखिममा रहेको भए पनि जिल्लामा लागाइएको निषेधाज्ञा हटाइएको छ। एकै दिन ५७ जना संक्रमित भेटिएपछि पर्सामा वैशाख ३० गते बेलुकी ८ बजे देखि निषेधाज्ञा लगाइएको थियो। तर निषेधाज्ञाले जनजीवन निक्कै कष्टकर बनेको गुनासो आएपछि सर्वपक्षीय बैठकको सुझावमा जिल्ला सुरक्षा समितिले सोमबार राति १२ बजे पछि निषेधाज्ञा हटाएको हो। निषेधाज्ञा हटाइएपनि लकडाउनलाइ थप व्यवस्थित र कडा पार्ने निर्णय भएको छ। तर निषेधाज्ञा हटाइएसंगै मङगलवार बिहानदेखि वीरगन्जको बजारमा फेरि मानिसहरुको चहल पहल बढेको छ। स्थानीय प्रशासनले खाद्यान्न, किराना, दु , पानीलगायतका अत्यावश्यक वस्तुका पसल बिहान साढे ८ बजे सम्म मात्र खोल्न दिने निर्णय गरेको छ। यसअघि निषेधाज्ञामा ७ दिन सम्म पसल , बजार सबै पूर्ण रुपमा बन्द थिए। निषेधाज्ञासँगै नेपाली सेनासमेत परिचालन गरिएका कारण ७ दिनसम्म नगरवासी सरसामान किन्न बजारमा निस्किन पाएका थिएनन्। तर सोमबार मध्यराति देखि निषेधाज्ञा हटाइए पछि मङगलवार बिहानैदेखि बजारमा चहल पहल भएको हो। पसल र बजारमा मानिसको भिडभाड बढेपछि प्रहरीले केहि स्थानका पसलहरु बिहान साढे ८ बजे भन्दा पहिले नै बन्द गराइ दिएको छ। सामाजिक दुरी कायम राखेर पसलमा सरसामान किन्न दिने निर्णय भएको भए पनि अटेर गरेर भिडभाड गरिएकाले बजारमा सुरक्षाकर्मीहरुले फेरि कडाइ गर्न बाध्य भएको पर्साका सहायक प्रमुख जिल्ला अधिकारी ललीत बस्नेतले बताए। जिल्ला सुरक्षा समितिको बैठकले लकडाउनमा समाजिक दुरी कायम गरेर कृषि कर्म गर्न दिने, ढुवानीको सहज वातावरण बनाउने, अतिआवश्यक उद्योगहरु सञ्चालन गर्ने, मलखाद, बिउ विजनको उचित प्रबन्ध गर्ने, खेती गर्ने किसानलाई उचित प्रोत्साहित गर्ने निर्णय पनि गरेको छ। पर्सामा भारतबाट तरकारी र फलफुल आयातमा पूर्ण रुपमा प्रतिबन्ध लगाउने निर्णय समेत गरिएको बस्नेते जानकारी दिए। पर्सा जिल्लामा कोरोना संक्रमितको संख्या ९१ छ। चैत २९ गते ३ जनामा संक्रमण देखिएसगै संक्रमितहरू भेटिन थालेको पर्सा जिल्लामा जेठ ४ गते सम्म ३६ दिनमै बढेर संक्रमितको संख्या ९१ पुगेको हो।"
श्रीमतीकै योजनामा हत्या गरिएका दुलालको फेसबुक स्टाटसले सबैलाई झस्कायो,"विराटनगर : हत्या गरिएका विराटनगरका औषधि व्यवसायी ३३ वर्षीय देवीप्रसाद दुलालले वैशाख २३ गते मंगलबार आफ्नो फेसबुक पेजमा एउटा स्टाटस पोस्ट गरेका थिए। उनको हत्या भएपछि उक्त स्टाटसले सबैलाई झस्काएको छ। स्टाटसमा लेखिएको थियो, कोरोनासित लड्ने हो डराउने हैन, श्रीमतीसित डराउने हो लड्ने हैन किनभने अहिलेसम्म दुईवटैको औषधि आएको छैन। यस्तो स्टाटस लेखेको ११ दिन वित्न नपाउँदै आफ्नै श्रीमतीको हातबाट उनको हत्या भयो। उनलाई नजिकबाट चिन्नेहरु मृत्यु स्टाटससँग मेल खान पुगेको तर्क गर्छन्। श्रीमतीसित डराउने हो भनेर स्टाटसमा उल्लेख गरेको ११ दिन वित्न नपाउँदै श्रीमतीकै योजनामा दुलालको हत्या भएको घटनालाई अस्वभाविक रुपमा लिइएको उनका निकटस्थ राजु विष्टको भनाइ छ। उनले भने, आखिर मृत्यु पनि श्रीमतीकै हातबाट भयो। स्टाटससँग नै मेल खाने हिसाबको अस्वभाविक र अपत्यारिलो घटना हुनपुग्यो। हत्यापछि अनुसन्धानका क्रममा फेला पारिएको स्टाटसले सबैलाई अचम्मित बनाएको प्रहरीका एक अनुसन्धान अधिकृतको भनाइ छ। श्रीमतीसँग जोडेर दुलालले पोस्ट गरेको स्टाटसले धेरै ठूलो अर्थ राख्छ, ती अनुसन्धान अधिकृतले भने, आखिर निदाएका बेला थाहै नपाइकन श्रीमतीकै योजनामा हत्या भएपछि घटनाले स्टाटसको मर्मलाई पनि पुष्टि गर्यो। विश्वभर महामारीको रुप लिएको कोरोनाभन्दा पनि श्रीमती खतरा हुन्छन् भन्ने उनको तर्कले उनका लागि मेल खाएको अनुसन्धान अधिकृतको भनाइ छ। स्टाटसको भावले श्रीमतीले धेरै तनाव दिने गरेको हुनसक्ने प्रहरीको बुझाइ छ। धेरै तनाव दिने गरेकाले विगतदेखि नै उनी श्रीमतीबाट धेरै प्रताडित थिए भन्ने कुरा स्टाटसले प्रष्ट पार्छ। श्रीमतीसँग त्रसित र आतंकित थिए भन्ने खुल्छ, प्रहरीका एक अधिकारीले भने। शनिबार राति दुलालको हत्या भएको थियो ।उनको हत्यामा श्रीमती ३३ वर्षीया मीना श्रेष्ठ दुलाल, उनका प्रेमी सिरहाको लाहान नगरपालिका१० घर भएका २१ वर्षीय ब्रह्मदेव साह र इटहरी१२ का २० वर्षीय सोनु साहको संलग्नता खुलेको छ। घटनाको वास्तविकता पत्ता लगाउँदै घटना भएको दुईदिन वित्न नपाउँदप्रहरीले तीनै जनालाई पक्राउ गरेर सोमबार भिडियो कन्फ्रेन्समार्फत सार्वजनिक गरेको छ। प्रहरीले किरिया समेत बस्न नदिइ श्रीमानको हत्यामा संलग्न मीनालाई पक्राउ गरेर सेतै कपडामा सार्वजनिक गर्यो। विराटनगरमा औषधि व्यवसायीको हत्या आशंका, श्रीमतीसहित तीनजना नियन्त्रणमा प्रेमीसँग मिलेर श्रीमतीले नै औषधि व्यवसायी दुलालको हत्या गरेको खुलासा मोरङ प्रहरी प्रमुख एसपी विश्व अधिकारीले अनुसन्धानका क्रममा फिङ्गर प्रिन्टहरु नआओस भनेर हातमा पञ्जा लगाउँदै सुतेको समयमा तीनै जनाले प्लाष्टिकको डोरीले घाँटी कसेर हत्या गरेको खुलेको जानकारी दिए। उनका अनुसार घाँटी कस्ने क्रममा डोरी छिने पनि हत्यामा संलग्नहरुले भने नछाडेको पाइएको छ। हत्यामा संलग्न ब्रह्मदेवलाई आइतबार साँझ विराटनगरको बरगाछीबाट प्रहरीले पक्राउ गरेको थियो। सोनुलाई सोमबार साँझ सुनसरीको खनारबाट पक्राउ गरिएको एसपी अधिकारीले बताए। घटनास्थलबाट बरामद भएका मोबाइल लगायतका अन्य सामानलाई प्रहरीले परीक्षणका लागि फरेन्सिक ल्याबमा पठाउने तयारी गरेको छ। परीक्षण रिपोर्ट आएपछि घटनाका बारेमा थप कुरा सार्वजनिक हुने एसपी अधिकारीले बताए। हत्यामा संलग्न तीनै जनाविरुद्ध कर्तव्य ज्यान मुद्धा चलाउन अनुसन्धान सुरु गरिएको प्रहरीले जनाएको छ ।"
लकडाउनमा चिया विस्तार गर्दै घलेगाउँ,"बेंसीसहर : सन्दिप घले कक्षा १२ मा पढ्छन्। पोखराको कालिका माविमा पढ्दै आएका सन्दिपको लकडाउनका कारण पढाई र परिक्षा रोकियो। पोखराबाट घलेगाउँ आइपुगेका उनी आजभोली चियाबारी विस्तारमा जुटिरहेका छन्। घलेगाउँकी ढिलमाया गुरुङ होमस्टे सञ्चालिका हुन्। सँधैजसो पर्यटकको स्वागत सत्कारमा व्यस्त हुने उनको दिनचार्य पनि चिया बगानको गोडमेल र विस्तारमा वित्ने गरेको छ। घलेगाउँमै रहेका र लकडाउनमा सहरबाट गाउँ आएका सबै मिलेर चिया खेती विस्तार अभियान चलाइएको छ। घलेगाउँ सञ्चालक समितिका अध्यक्ष गंगाबहादुर घलेले स्थानीयहरु पाँच समूह बनाएर चियाखेती गोडमेल र विस्तारमा लागेका छन्। भौतिक दुरी कायम गर्दै चिया खेती विस्तारमा लागिएको छ घलेले भने, लकडाउनको सदुपयोग गाउँ विकासमा गरिएको छ। क्व्होलासोंथर गाउँपालिका३ घलेगाउँमा अहिले युवायुवती, वृद्धवृद्धा सबै चिया बगानको सरसफाइ र गोडमेलमा जुटेका छन्। गाउँमा १ सय २० घरधुरी छन्। ५ टोल छन्। प्रत्येक घरबाट ११ जना खटिएर चियाखेती विस्तार र गोडमेल भैरहेको पर्यटन व्यवस्थापन समिति ग्रामीण पर्यटन घलेगाउँका सचिव उमल विकले बताए। घलेगाउँमा करिब ३ सय रोपनी क्षेत्रफलमा चिया खेती गरिएको छ। यसवर्ष १६ रोपनी जग्गामा खेती विस्तार गर्न लागिएको छ। नयाँ ८ हजार बिरुवा रोप्ने तयारी चिया नर्सरी सञ्चालक मुक्तसिंह गुरुङले बताए। अन्नपूर्ण संरक्षण क्षेत्र आयोजना (एक्याप) इलाका संरक्षण कार्यालय भुजुङको सहयोगमा स्थानीयले २०५४ देखि सामूहिक चिया खेती गरेका थिए। पर्यटन व्यवस्थापन समिति, ग्रामीण पर्यटन घलेगाउँका अध्यक्ष प्रेम घलेका आनुसार स्थानीयले तक्दा७८, तक्दा ३८३ र गुम्ती जातका चिया लगाएका छन्। घलेगाउँ पुग्ने आन्तरिक तथा बाह्य पर्यटकको रोजाइ चियाबगान समेत बन्ने गरेको छ।"
कोरोना संक्रमितको मृत्यु भए शव व्यवस्थापन कसरी गर्ने ? सेना र प्रहरीको नमूना अभ्यास,"बेंसीसहर : लमजुङ जिल्ला सामुदायिक अस्पतालको आइसुलेसन कक्षबाहिर केही व्यक्ति रुँदै थिए। भित्र एकजना कोरोना संक्रमितको मृत्यु भएको थियो। एकैछिनमा स्वास्थ्य सुरक्षा कवज लगाएका प्रहरीले अस्पताल घेरा हाले। पीपीई लगाएका नेपाली सेनाको टिम आयो र स्प्रे गर्नथाल्यो। अस्पतालको चारैतिर र आइसुलेन कक्षमा स्प्रे गर्दै सेनाले शव प्लाष्टिकमा बेर्यो। प्रहरीले मुचुल्का उठायो। शव उठाएर शवबहानमा राखियो र बाहिर लगियो। तर, यो घटना काल्पनिक मात्रै थियो कोरोना भाइरस (कोभिड १९) संक्रमणबाट कुनै विरामीको मृत्यु भएमा शव व्यवस्थापन कसरी गर्ने भन्ने विषयमा सुरक्षा निकायले गरेको नमूना अभ्यास हो यो। नेपाली सेनाको श्रीजंग गण, जिल्ला प्रशासन कार्यालय, प्रहरी कार्यालयलगायत सुरक्षा टिम, अस्पतालको सहयोगमा बेंसीसहर स्थित लमजुङ जिल्ला सामुदायिक अस्पतालमा उक्त अभ्यास गरिएको थियो। शव ब्यवस्थापनमा प्रहरी र श्री जंग गणका डेड बडी म्यानेजमेन्ट टिम खटिने भएको छ। अभ्यासमा अस्पतालको आइसोलेशन वार्डमा कोरोना लागेका व्यक्तिको मृत्यु भएपछि स्वास्थ्य र सुरक्षामा खटिने दुवै पक्षले व्यक्तिगत सुरक्षालाई उच्च सतकर्ता अपनाई मृत शरीरको व्यवस्थापन गरिएको कुरा देखाइएको थियो। कोभिडबाट मृत्यु भएका शव व्यवस्थापन कसरी गर्ने भन्ने अन्तराष्ट्रिय मापदण्ड अनुसार अस्पतालमा अभ्यास गराइएको कोरोना भाइरस रोकथाम तथा नियन्त्रणका लागि गठित कमाण्ड पोष्टका संयोजक एवं प्रमुख जिल्ला अधिकारी लक्ष्मणबहादुर खड्काले बताए। यो अभ्यासले कोरोनाबाट कुनै दुखत घटना भैहाले काम गर्न सहज हुने उनले बताए। जोखिम न्युनिकरणका लागि नेपाल सरकारबाट प्राप्त शव व्यवस्थापन सम्बन्धी कार्यविधि र मापदण्डलाई आधार मानी अभ्यास गरिएको श्रीजंग गणका प्रमुख सेनानी जयराम थापाले बताए। लमजुङ जिल्ला सामुदायिक अस्पतालका प्रमुख हेमन्त श्रेष्ठले अस्पतालमा गरिएको शव व्यवस्थापन सम्बन्धी अभ्यासले जिल्लाका सुरक्षा निकाय र स्वास्थ्यकर्मीलाई अबको दिनमा सहज बनाउने बताए। स्वास्थ्य तथा जनसंख्या मन्त्रालयले कोरोना भाइरसबाट मृत्यु भएमा कसरी शव व्यवस्थापन गर्ने भनेर एकमहिना अघि कार्यविधि बनाएको थियो।"
कोरोनाले हिंसाको रुप फेरियो,"झापा : स्थानीय तहमा न्यायिक समिति बनेपछि पारिवारिक झैझगडाका मुद्दा लिएर आउनेको भीड हुने गर्थ्यो। तर, लकडाउन सुरु भएसँगै मुद्दाको चाप शून्यमा झरेको छ। हिंसालगायत घटना नभएरै शून्यमा झरे या समय, परिस्थितिका कारण सबै चुप लाग्ने स्थितिमा पुगे भन्ने अन्योल छ। कचनकवल गाउँपालिका उपप्रमुख निम्सरी राजवंशी भन्छिन्, उजुरी परेका छैनन्। तर, समाजमा हिंसा नै भएको छैन भन्नचाहिँ सकिँदैन। कहाँ जानु ? कसरी निस्किनु उनीहरूमा अन्योल छ। पुरुष त घरबाट कुनै न कुनै बहानामा बाहिर हिँडेका छन्। महिला हत्तपत्त निस्किने वातावरण मिल्दैन। उनीहरूको घरभित्र के भइराखेको छ ? भन्ने कुरा खोजी गर्दै हिँड्ने अवस्था पनि छैन। सहर मात्र नभई कोरोनाकै कारण गाउँ समाज पनि पछिल्लो समय बाहिरबाट हेर्दा सुनसान छ। स्थानीय तह पनि लकडाउनको सुरुवाती दिनमा सुनसान अवस्थामा थिए। संघीय सरकारको निर्णयअनुसार जिल्लाका स्थानीय तहमा पनि भीडभाड गर्न नपाइने भनिएअनुसार स्वास्थ्य र दमकलबाहेक अन्य स्थानमा जनता सेवा पाउनबाट वञ्चित छन्। स्थानीय तहका सेवा क्षेत्र बीचका केही दिन सामान्य तवरमा खोलिए पनि फेरि बन्द भएका छन्। मान्छेलाई घरभित्रको सामान्य झैझगडामा पनि छिमेकीले थपिदिएको घ्यूरुपी व्यवहारले पनि हिंसा बढेको हो कि भन्ने अनुमान मेचीनगर नगरपालिकाकी उपप्रमुख मीना उप्रेतीको छ। वैदेशिक रोजगारमा गएपछि परिवारमा देखापरेका समस्याका विषयसँगै घरेलु हिंसाका उजुरी नै दैनिक ५ वटासम्म हेरिन्थ्यो। साँध सीमा मिचिएका घटनाभन्दा घरेलु हिंसाका घटनाले बढी स्थान पाउने गरेको नगरमा अहिले भने सन्नाटा छाएको छ। उप्रेती भन्छिन्, यसरी खाली कहाँ हुन्थ्यो र कोही महिला चोट बोकेर आइपुग्थे। कोही यति दिनसम्म खान पाएनौँ भन्थे। अर्कोतिर मान्छेलाई अहिले मृत्युसँग पनि डर लागेको हुन सक्छ भन्ने उप्रेतीको दाबी छ। उनी भन्छिन्, हामी जुन समाजमा बसिराखेका छौँ। सानो घरायसी ठाकठुकलाई पनि मलजल दिएर ठूलो बनाइदिने काम समाजबाट पनि हुनेरहेछ। त्यो अड्कल कसरी काटियो भने अहिले पछिल्लो समय नगरमा नभई वडाको मेलमिलाप समिति संयोजकसमक्ष पनि पीडितहरू पुग्न सकेका छैनन्। पारिवारिक कुरा मिलेसम्म परिवारमै मिलाउनुपर्ने बाध्यता पनि छ। भद्रपुर नगरकी उपप्रमुख चन्द्रमाया श्रेष्ठ भन्छिन्, हिंसा झन् बढेजस्तो लाग्छ। पहिलाको अवस्थामा मान्छे स्वतन्त्र तवरले आफ्नो पहुँचअनुरूप सम्बन्धित निकायमा पुग्ने गर्थे भने अहिले त्यो पनि सम्भव छैन। घटना त भएकै छन्। उजुरी गर्नै समस्या छ। आफूमाथि हिंसा भएकामा न्याय नपाउँदा मान्छे डिप्रेसनमा पनि जान सक्ने सम्भावना बढ्छ। भद्रपुरको हकमा भने पीडितले नै फोन गरेर सहयोग गर्न आग्रह गरेपछि आफैँ पीडितको घरसम्म पुगेर मेलमिलाप गराउँदै आएको श्रेष्ठले बताइन्। उपप्रमुख श्रेष्ठ भन्छिन्, सरकारको निर्णयअनुसार पक्ष र विपक्षबाट १, १ जना राखेर सामाजिक दूरी कायम गरेर छलफलमा बस्ने व्यवस्था मिलाउँदै छौँ। २ सयभन्दा बढी उजुरी बाँकी छन्। मेलमिलापको माध्यमबाट सुल्झाउने प्रयास गरिएको छ। स्थानीय निकायमा जसोतसो आइपुगेका गुनासाका उजुरी पनि जनप्रतिनिधिसँगै पुलिसको सहारामा पीडितका घरमै पुगेर सल्टाउने गरेका छौँ। गौरादह नगरपालिकाकी उपप्रमुख गीता भेटवाल भन्छिन्, हिंसाको स्वरूप बदलिएको छ। पहिला चोट लिएर आइपुग्ने महिला अहिले गुम्सिएर डिप्रेसनको सिकार हुने अवस्थामा पुगेका छन्। लकडाउन सुरु भएपछि पनि फोनमा आएका १, २ वटा घटनामा १ जना पुलिसको सहायतामा पीडित व्यक्तिकै घरमा २३ जना गएर सम्झाइ बुझाइ गर्ने र मेलमिलाप गराउने काम गरियो। झापा जिल्ला समन्वय उपप्रमुख मीना पराजुली भन्छिन्, हिंसा बढ्ने क्रममा छ। अभाव सुरु भएको छ। घरमा खाने चामल हुँदैन। निम्नस्तरका परिवारमा घरेलु हिंसा पछिल्लो समय चरम सीमामा पुगेको भान हुन्छ। पीडितलाई माध्यम के छ अहिले ? कहाँ जाने आफ्नो दुःख भन्ने पनि हुन्छ। अर्कोतिर पुलिसदेखि स्थानीय तहसम्म सबै कोरोनातिर लागेपछि सामाजिक अवस्थातिर ध्यान भने पक्कै कम भएको छ। उनी भन्छिन्, कतिपय ठाउँमा अनुगमनमा हिँड्दा पनि अनौपचारिक रूपमा हिंसासम्बन्धी घरेलु झैझगडा मिलाइदिनुपर्ने हुन्छ। संविधानको धारा २१७ बमोजिम स्थानीय तहमा एक न्यायिक समिति रहने व्यवस्था छ। जसअनुसार सबै तहमा उपाध्यक्ष र उपमेयरको संयोजकत्वमा ३ सदस्यीय न्यायिक समिति गठन भएका छन्। उक्त समितिलाई अंशबन्डा, लेनदेन, माना चामल भराउने, घरेलु हिंसा, कुटपिट, गालीगलौजजस्ता सामान्य विवाद मिलाउने अधिकार छ। प्रहरीतिर के छ ? झगडा भयो भनेर श्रीमान्श्रीमतीको उजुरीको चाङ दैनिक लाग्ने गर्थे। अहिले ठाडो उजुरी पनि पर्न छाडेको अवस्था छ। इलाका प्रहरी कार्यालय दमकका प्रमुख प्रहरी नायब उपरीक्षक विजयराज पण्डित बताउँछन्। उनी भन्छन्, विपत्तिमा समझदारीको वातावरण पनि बनेको हुन सक्छ। पहिला श्रीमान् काम गर्न जाने उतै रक्सी खाएर आउने गर्नाले पनि कुटपिटका कुरा आउँथे। सबै परिवार जतिबेलै सँगै हुँदा त्यस्ता खालका घटना पनि हुन पाएनन्। दैनिक ५ वटासम्म घरेलु हिंसाका घटना लिएर आउँथे। अहिले त्यो ठप्प छ। जिल्लाको महिला बालबालिका तथा ज्येष्ठ नागरिक सेवा केन्द्रमा लकडाउन सुरु भएपछि शनिबार ५४ औँ दिनसम्म १० वटा उजुरी परेको जिल्ला प्रहरी कार्यालय झापाका सूचना अधिकारी सागरराज पन्तले जानकारी दिए। हिंसालगायत घटना भएको खण्डमा जसरी पनि प्रहरीसमक्ष पीडितहरू पुग्छन्। घटना भएको छ तर अति निम्न घटना भएका छन्। सामाजिक हिंसाले फरक रुप लिएको उनी पनि स्विकार्छन्। पन्त भन्छन्, सहेरै बसौँ न भन्दा भन्दै पीडित नै डिप्रेसनमा जाने सम्भावना हुन सक्छ।"
पूर्व महान्यायाधिवक्ताले दिए १५ लाख,"काठमाडौं : कानुन व्यवसायीको पेशा संकटमा परेपछि नेपाल बार एसोसिएसनले विपत् कोष खडा गरेको छ। कोषले विपन्न र नवोदित कानुन व्यवसायीलाई ऋण दिने छ। कोषमा पूर्वमहान्यायाधिवक्ता सुशीलकुमार पन्तले १५ लाख रुपैयाँ सहयोग गरेका छन्। व्यवसायीलाई पेशामा टिकाइराख्न कोष प्रभावकारी हुने बारले जनाएको छ। पन्तले आफ्ना अग्रज कानुनव्यवसायी पिता सुधानाथ पन्तको स्मृतिमा उक्त राशी प्रदान गरेका हुन्। पुरानो पुस्ताका कानुनव्यवसायी सुधानाथले पाँच दशक भन्दा बढी समय वकालत गर्दै न्याय र कानुनका क्षेत्रमा योगदान पुरयाएका थिए। अधिवक्ता मेघराज पोखरेलले पनि कोषलाई एक लाख रुपैयाँ सहयोग गरिसकेका बार महासचिव पौडलले जानकारी दिए। बार पदाधिकारी तथा सदस्यले तीन लाख ९० हजार रुपैयाँ कोषमा जम्मा गरेका छन्। दुई दिनको बीचमा ३० लाख रुपैयाँ सहयोग जुटिसकेको जनाइएको छ। सहयोग रकमका लागि वरिष्ठ अधिवक्ता हरिहर दाहाल र शम्भु थापाले पनि वचन दिएका पौडेलले बताए। उनका अनुसार सहयोग जुटाउन पुतलीसडकस्थित राष्ट्रिय वाणिज्य बैंकमा खाता नम्बर ११३००००६९४०१ खोलिएको छ। तत्कालिन अभावजन्य समाधान टार्न तथा भविष्यमा आइपर्ने कोरोना संक्रमण, बिरामी, दुर्घटना, मृत्यु, विपद् जस्ता कठिनाइमा राहात पुग्ने बारको विश्वास छ। बारले विपद् कोषको व्यवस्थालाई लकडाउन खुलेपछि साधारण सभाबाट पारित गराउने छ।"
झ्यालबाट लडेर मृत्यु,विराटनगर : मोरङको सुन्दरहरैंचा नगरपालिका३ मा घरको झ्यालबाट लडेर एक महिलाको मृत्यु भएको छ। ४५ वर्षीया तेजमन्थी राईको आफ्नै घरको झ्यालबाट लडेर सोमबार साँझ मृत्यु भएको मोरङ प्रहरीका प्रवक्ता डीएसपी मानबहादुर राईले बताए। लडेर घाइते भएकी राईलाई उपचारका लागि धरानस्थित बीपी कोइराला स्वास्थ्य विज्ञान प्रतिष्ठान लगिएको थियो। त्यहाँ उपचार सम्भव नभएपछि विराटनगर ल्याइएकोमा विराट नर्सिङ होममा उपचारका क्रममा मृत्यु भएको प्रहरीले जनाएको छ। प्रहरीले घटनाका बारेमा अनुसन्धान सुरु गरिएको जनाएको छ ।
८ सय बढी भारतीय मजदुरहरु सिमानामै अलपत्र,"मलंगवा : सर्लाहीका विभिन्न इट्टाभट्टामा कामगर्ने करिब ८ सय भारतीय मजदुर नेपाल भारत सीमा क्षेत्रमा अलपत्र परेका छन् । भारतीय सुरक्षाकर्मीले भारत प्रवेश गर्न नदिएपछि उनीहरु सीमा क्षेत्रमा बिहानदेखि अलपत्र परेका हुन् । काम गर्ने उद्योगहरुमा काम बन्द भएपछि उनीहरु घर जानका लागि बिहानै मलंगवास्थित नेपाल भारत सीमा नजिकै आइपुगेका हुन् । बिहान हवाहुरीसँगै आएको पानीमा भिजेका उनीहरु सीमा क्षेत्र नजिकै बसेका छन् । उद्योगमा काम पनि बन्द भएको र काम गरे वापत पाएको पैसा पनि सकिएकाले आफुहरु घर जान बाध्य भएको उनीहरु बताउँछन् । सीमा क्षेत्रमा आएकामध्ये भारतका बिहार, पश्चिम बंगाल र उत्तर प्रदेशका रहेका छन् । कोरोनाको संक्रमणका कारण सरकारले लकडाउन घोषणा गरेपछि दुई महिनादेखि उद्योगहरु बन्द भएको भारतको उत्तरप्रदेशका मजदुर असलम खानले जानकारी दिएका छन् । उद्योग बन्द भएपछि कामधन्दा पनि बन्द छ । कमाएको पैसा पनि २ महिनामा खाएर सकियो । अब के खाने ? कसरी बस्ने भन्ने चिन्ताले सताउन थालेपछि बाध्य छौँ, खानले भने । ठूलो संख्यामा महिला र बालबालिका पनि छन् । उत्तरप्रदेश सीतापुर जिल्लाकी लक्ष्मी देवीले ३ वर्षको छोरा लिएर काम गर्नका लागि हरिवन नगरपालिकाका इट्टा भट्टामा काम गर्न आएको बताएकी छन् । तर, काम बन्द भएपछि आफुहरुको दैनिकी कष्टकर बनेको उनको गुनासो छ । कमाएको पैसा पनि सकियो । काम नगरेपछि मालिकले पैसा दिने कुरा हुँदैन । एउटै उद्योगमा ३४ सय मजदुर छन् । सबैलाई सधैं मालिकले नै कसरी खुवाउन सक्छ ? कमाएको पैसा र मालिकले पनि खुवाउन छोडेपछि ३ वर्षीय छोरा र श्रीमान सहित घर जान मलंगवा स्थित सीमा नजिकै पुगेकी लक्ष्मीले भनिन् । मलंगवास्थित सीमा क्षेत्रबाट भारतीय सुरक्षाकर्मीले जान नदिएपछि उनीहरुलाई पर्साको वीरगंज हुँदै भारत पठाउने तयारी भइरहेको जिल्ला समन्वय समिति सर्लाहीका सभापति तथा इट्टा उद्योग व्यवसायी संघ सर्लाहीका अध्यक्ष मेथुर चौधरीले जानकारी दिए । वीरगन्जस्थित भारतीय महावाणिज्य दूतावास मार्फत उनीहरुलाई भारत पठाउने तयारी भएको बताइएको छ । हरेक दिन २ सयका दरले उनीहरुलाई भारत पठाउने गरिएको पनि बताइएको छ । सर्लाहीमा ९० वटा इट्टा भट्टा छन् । जसमा करिब ८ सयदेखि १० हजारसम्म भारतीय मजदुर छन् ।"
संक्रमितको स्याहारमा रोबर्ट नर्स,"बुटवल : सेतो पहिरन, रेडक्रस कोरिएको सेतै टोपी। हातमा औषधि, स्यानिटाइजर, पानी र फलफूलसहितको थाली। झट्ट देख्दा लाग्छ यी नर्स हुन्, जो बिरामीको स्याहारमा जुटेकी छन्। बुटवलका जुम्ल्याहा लव कुश पन्थी दाजुभाइले तयार पारेको यो नर्स मानव नभई रोबर्ट हो। जसले नर्सले जस्तै बिरामीलाई औषधि, खानेकुरा पुर्याउन सक्छ। यसलाई कन्ट्रोल रूपमा बसेर कजाउन सकिन्छ। कोरोना संक्रमितको संख्या थपिएसँगै अस्पताल बिरामीले भरिन थालेका छन्। उनीहरूको सेवामा खटिने जनशक्ति व्यवस्थापन गर्न चुनौती छ। त्यसमाथि सुरक्षित उपकरण पर्याप्त छैनन्। यस्तै, अभावलाई पूर्ति गर्ने र कम जनशक्तिबाटै संक्रमितको सेवा गर्ने हेतुले बुटवलमा रोबर्ट नर्स तयार गरिएको हो। बुटवलका रोबर्ट ब्वाई भनेर चिनिने जुम्ल्याहा पन्थीले बनाएको यो यन्त्रलाई गोगो कोरोना रोबर्ट नाम दिइएको छ। एक महिनाको प्रयासमा यो रोबर्ट तयार भएको हो। यसलाई उपयोग गर्न प्रदेशको सामाजिक विकास मन्त्रालयलाई दिइएको छ। मन्त्रालयले कोरोना विशेष अस्पतालमा रोबर्ट प्रयोग गर्ने जनाएको छ। रोबर्टले बिरामीका लागि औषधि, खानेकुरा पुर्याउन सक्छ। यसले बिरामीसँग कुराकानी गर्ने, मनोरञ्जन गराउनेसमेत गर्न सक्छ। लुकु (लवकुश) भर्जन७ सफ्टवेयर प्रयोग गरिएको यो रोबर्टलाई बहुउपयोगी मानिएको छ। आविष्कारक लव पन्थीका अनुसार रोवर्ट ६ फिट अग्लो छ। हाइटेक माइक्रोफोन, १२ मेगा पिक्सलको क्यामेरा, अल्ट्रासाउन्ड स्पिकर जडान गरिएको छ। रोबर्टले मानिसको आवाज सुन्ने र जवाफसमेत फर्काउन सक्छ। कोरोना संक्रमितको उपचारमा प्रयोग हुने भएकाले यसमा फलाम र काठको कम प्रयोग गरिएको छ। तामा, कडा प्लास्टिक र कार्डबोर्डबाट रोबर्ट तयार भएको पन्थीले बताए। यसमा उच्च गतिको प्रोसेसर जडान गरिएको छ। जसले रोबर्ट परिचालन र नियन्त्रणको काम गर्ने उनीहरू बताउँछन्। रोबर्ट चलाउन मोबाइल एपसमेत बनाइएको छ। त्यसो हँुदा रिमोर्ट छोइराख्नु नपर्ने र कोरोना सर्ने जोखिम कम हुने पन्थी दाजुभाइ बताउँछन्। इन्टरनेट नभएको स्थानमासमेत रोबर्ट चलाउन सकिन्छ। रोबर्ट र एपको माध्यमबाट राउटरको सहयोगमा एक किमि दूरीबाटै यसको नियन्त्रण गर्न सकिने उनीहरूको भनाइ छ। मोबाइलबाट रोबर्ट कहाँ छ, के गरिरहेको छ हेर्न सकिन्छ। ७० हजार खर्चमा बनेको यो रोबर्टलाई आवश्यकताअनुसार परिमार्जन गर्न सकिने कुश पन्थीले बताए। बुटवलको तिलोत्तमा कलेजमा कक्षा ११ मा अध्ययनरत यी दाजुभाइले स्यानिटाइजर छर्कने अटोमेटिक मेसिनसमेत बनाएका छन्। यसको उपयोग तिलोत्तमा नगरपालिकाले बुटवलभैरहवा सडकमा गरेको छ। लवकुशले यसअघि कक्षा ९ मा पढ्दा पहिलो पटक रोबर्ट तयार गरेका थिए।"
सुनसरीका संक्रमितसँगै फर्किएका थिए धरान र विराटनगरका युवा,इटहरी : सुनसरीमा पहिलो पटक कोरोना संक्रमण फेला परेकोछ। गढी गाउँपालिकाको क्वारेन्टाइनमा बसेका २८ वर्षीय पुरुषमा कोरोना संक्रमण पुष्टि भएको हो। भारतबाट जोगबनीसम्म आइपुगेका उनलाई गाउँपालिकाले एम्बुलेन्समा ल्याएर क्वारेन्टाइनमा राखेको थियो। त्यसैले अन्यत्र संक्रमण फैलिने सम्भावना कम रहेको जनाइएको छ। भारतको जोगबनी हुँदै बैशाख ३० गते फर्किएका उनीसँग धरान र विराटनगरका युवासमेत जोगबनीसम्म आएकोले उनीहरुमा पनि कोरोना हुनसक्ने जानकारी ती युवाले दिएका छन्। उनको स्वास्थ्य अवस्था सामान्य रहेको छ। नेपालमा हालसम्म ३७५ जना कोरोना संक्रमित भएका छन्। त्यस्तै ३६ जना निको भएर घर फर्किएका छन्। हालसम्मा दुई जनाको ज्यान गएको छ।
अतिक्रमित वन क्षेत्र फिर्ता,दाङ : अतिक्रमण भएको वन क्षेत्र फिर्ता गरेर वन कार्यालयले संरक्षण गरेको छ। तुलसीपुर उपमहानगरपालिका १ को जनता सामुदायिक वन समूहमा लामो समयदेखि अतिक्रमण भएको करिब चार हेक्टर क्षेत्र हटाइएको डिभिजन वन कार्यालय दाङका सूचना अधिकारी खिमबहादुर केसीले जानकारी दिए। सो कार्यालय र सव डिभिजन वन कार्यालय तुलसीपुरबाट सोमबार खटिएको टोलीले अतिक्रमित क्षेत्रमा तारबार गरेको हो। जनता सामुदायिक वनका केही उपभोक्ताले खेतीपाती गर्ने उद्धेश्यले वन अतिक्रमण गरेको पाइएको केसीले जानकारी दिए। दाङमा वन अतिक्रमण निकै बढेको पाइएकाले क्रमिक रुपमा अतिक्रमित क्षेत्र खाली गराइने डिभिजनल वन कार्यालयका वन अधिकृत दीपक ज्ञवालीले बताए।
ट्याक्टरले ठक्कर दिँदा बालकको मृत्यु,विराटनगर : मोरङको ग्रामथान गाउँपालिका४ मोतिपुरमा इँटा लिन गएको ट्याक्टरले ठक्कर दिँदा सोमबार साँझ एक बालकको मृत्यु भएको छ । उत्तरबाट दक्षिणतर्फ जाँदै गरेको ना ४ त ६३७४ नम्बरको ट्याक्टरको ठक्करबाट भारत सुपौल घर भएका डेढ वर्षीय बालक निखिल झाको मृत्यु भएको मोरङ प्रहरीका प्रवक्ता डीएसपी मानबहादुर राईले बताए । उनकाअनुसार ट्याक्टरको ठक्करबाट घाइते भएका बालकको उपचारका क्रममा नोबेल शिक्षण अस्पताल विराटनगरमा मृत्यु भएको हो । बालकका बाबु पंकज झा मोतिपुरकै टीबीटी इँटा भट्टामा काम गर्ने मजदुर हुन्। सोही भट्टामा इँटा लिन जाँदै गरेको ट्याक्टरले ठक्कर दिँदा दुर्घटना भएको प्रहरीले जनाएको छ । ट्याक्टर चालक ग्रामथान४ का २६ वर्षीय सञ्जय माझीलाई नियन्त्रणमा लिएर घटनाको अनुसन्धान सुरु डीएसपी राईले बताए ।
परीक्षणको पालो कुर्दै साढे १४ हजार,"बुटवल : पाँच नम्बर प्रदेशका तराईका ६ वटै जिल्लामा कोरोना संक्रमण छ। भारतबाट पछिल्लो १५ दिनमा भित्रिएकामध्ये १४ हजार ४ सय ७७ जना क्वारेन्टाइनमा छन्। भारतबाट आउनेमै कोरोना संक्रमण देखिएपछि सबैको परीक्षण गरिनेछ। तर यी कहिलेसम्म क्वारेन्टाइनमा बसिराख्ने पत्तो छैन। प्रदेशमा तीनवटा प्रयोगशाला छन्। यहाको स्वाब काठमाडौं लगेर समेत परीक्षण गरिएको छ। त्यति गरिँदासमेत दैनिक १ सयदेखि २ सय ५० सम्मको परीक्षण हुन्छ। आइतबार जम्मा १ सय ३१ जनाको मात्रै परीक्षण भयो। अहिलेसम्म गरिएको ४ हजार ५ सय जनाको परीक्षणमा १ सय १० जनामा कोरोना भेटिएको छ। एक जनाले क्वारेन्टाइनमै ज्यान गुमाएका छन्। क्वारेन्टाइनमा बसेको १४ दिन अवधि पूरा हुँदा समेत कोरोना परीक्षण नभएपछि भाग्नेहरू बढ्दै गएका छन्। भारतबाट आएकामध्ये सबैभन्दा धेरै कपिलवस्तुमा छन्। एकै पालिकामा १५ सय जनासम्म क्वारेन्टाइनमा बसेका छन्। तराईको चर्को गर्मी र पंखा समेत नभएका विद्यालयका कक्षाकोठामा बसेकाहरू भागेका हुन्। बाँकेको नरैनापुरमा एक जनाको मृत्यु भएपछि क्वारेन्टाइनमा बस्नेहरू झन् त्रासमा छन्। एकबाट अर्काेमा रोग संक्रमण हुने जोखिम त छँदैछ, रोग नै पत्ता नलागि मरिन्छ कि भन्ने चिन्ता थपिएको छ। छिटो चेकजाच गर्यो भने बाचिन्थ्यो नि, कपिलवस्तुको यशोधरा गाउँपालिकाको क्वारेन्टाइनमा बसेका एक भन्छन्, न बस्न सजिलो छ, न त चेकजाँच नै भएको छ। कपिलवस्तुको यशोधरा गाउँपालिकाकै क्वारेन्टाइनमा बसेका ४५ जना त्यही डरले भागेका छन्। वडा नं २ को खोरिया गाउँस्थित सरस्वती प्रावि क्वारेन्टाइनका २३ जना र राष्ट्रिय निमावि सिहोखोरका २२ जना भागेका हुन्। वडाअध्यक्ष साबुद्दिन मुसलमानका अनुसार उनीहरूलाई फेरि क्वारेन्टाइनमा राख्ने तयारी छ। गाउँपालिकाका अध्यक्ष गिर्जेश पाण्डेले समयमा कोरोना परीक्षण हुन नसक्दा समस्या निम्तिएको बताउँछन्। १२ सय जनालाई क्वारेन्टाइनमा राखेका छौं, एक सय जनाको समेत परीक्षण भएको छैन, उनले भने। कपिलवस्तुमा स्वाब संकलन गर्न आवश्यक सामग्री उपलब्ध छैन। प्रमुख जिल्ला अधिकारी दीर्घनारायण पौडेलले १० हजार किट माग गरे पनि निकै कम पठाइएको बताउँछन्। प्रदेश र संघीय सरकारले किट समेत उपलब्ध गराउन नसक्दा स्थानीय सरकार त्राहीत्राही भएका छन्। किट नभएपछि परीक्षण समय लम्बिँदै गएको छ, प्रजिअ पौडेलले भने। प्रदेश ५ का नवलपरासी, रुपन्देही, कपिलवस्तु, बाके र बर्दियामा भारतबाट आएकाको संख्या धेरै छ। परीक्षण नहुँदा क्वारेन्टाइनमै कतिञ्जेल बस्ने भन्ने अन्योल भएको छ। रुपन्देहीको क्वारेन्टाइनमा बसेकाहरू भारतको नौतनवामा समेत १४ दिनभन्दा धेरै दिन बसेर आएका हुन्। उनीहरू समेत परीक्षणको पालो कुरेर बसेका छन्। मुख्यमन्त्री शंकर पोखरेलले एक दुई दिनमा किट उपलब्ध हुने पालिका प्रमुखहरूलाई आश्वासन दिएका छन्। भारतबाट आउने क्रम नरोकिएको र परीक्षण सयको हाराहारीमै हुँदा अहिले क्वारेन्टाइनमा रहेकोको परीक्षण गर्न महिनौं लाग्ने देखिएको छ। अस्पताल अभाव, बल्ल बनाइँदै कोरोनाका संक्रमित थपिएपछि मात्रै प्रदेश सरकारले आइसोलेन बेड थप्दै छ। बुटवलको कोरोना विशेष अस्पताल भरिसकेको छ। अब त्यहा २ सय ५० बेड थप्ने योजना छ। बाँकेमा सेनाको अस्पताललाई आइसोलेसन बनाईंदैछ। भैरहवाको भीम अस्पतालमा सय बेड थप्ने तयारी छ। तर यी कहिले सुरु हुन्छन् भन्ने अन्योल छ। सामाजिक विकास मन्त्रालयका स्वास्थ्य महाशाखा प्रमुख डा उमाशंकर चौधरी पूर्वाधार थप्ने काम सुरु भएको बताउँछन्। सरकारले तराईका ६ वटै जिल्लामा आइसोलेसन र क्वारेन्टाइन थप्ने तयारी थालेको छ।"
