शीर्षक,विवरण
आरडीटी खारेज गरी पीसीआर बढाऊ,"सरकारले क्वारेन्टाइन, आइसोलेसन र अरू उपचार छोट्याउन धमाधम आरडीटी गर्दै बिरामीलाई छाडिरहेको छ। आरडीटीमा नेगेटिभ देखाउनेबित्तिकै उपचार प्रक्रिया र थप परीक्षण नै नगर्ने परिपाटीले समुदायमा कोभिड१९ बढ्दो छ। आरडीटीमा पोजिटिभ नदेखिएका बिरामी संक्रमित नभएको कुनै ग्यारेन्टी छैन भनेर विश्व स्वास्थ्य संगठनलगायत स्वास्थ्य क्षेत्रका विज्ञहरूले सरकारलाई पटक, पटक सचेत गराउँदै आएका पनि हुन्। आरडीटीले जतिबेला पनि धोका दिन सक्छ, यसले समुदायमा संक्रमण जोखिम उच्च तुल्याउँछ भन्दाभन्दै स्वास्थ्य मन्त्रालय कानमा तेल हालेर बस्यो। अहिले समुदायमा कोरोना विस्तार हुनुमा अन्य कारण त छँदैछ, आरडीटी पनि प्रमुख बन्न पुग्यो। दिनहुँजसो आरडीटीले समुदायमा संक्रमण फैलाएको समाचार सार्वजनिक भइरहँदा पनि स्वास्थ्यमन्त्री, सचिव र समग्रमा सरकार केही नभएको जस्तो गरी बस्दै आयो। पछिल्लोपटक भारतबाट फर्केका नेपालीलाई १० दिन क्वारेन्टाइनमा राखी आरडीटी परीक्षण गराएर नेगेटिभ रिपोर्ट हातमा भिडाउँदै घर फर्काइएका दैलखका आठ सय २२ जनामध्ये एक सय आठजनामा कोरोना पोजिटिभ पाइयो। अब यसको जिम्मा कसले लिने ? कोरोनासँग लड्न राज्यका सबै संयन्त्र असफल भएको यसले सावित गरेको छ। कोरोना नियन्त्रणको पहिलो कार्य परीक्षण हो। सरकारले परीक्षणको दर र दायरा बढाएको छैन। लडकडाउन भएकै ७५ दिन बितिसक्दा पनि एक लाख व्यक्तिमा पीसीआर परीक्षण नगर्नु भनेकै सरकारको उदासीनता हो। परीक्षण नगरिएका होइनन्, तर ती सबै झारा टार्नमा सीमित देखिएको छ। कोरोना उपचारमा कुनै भ्याक्सिन नभएकाले यो कहिलेसम्म जारी हुन्छ अभै भन्न सकिन्न। विश्व स्वास्थ्य संगठनले त यसलाई दैनिक जीवन पद्धतिमा ढाल्नसमेत भनिसकेको छ। यो रोगको नियन्त्रण भनेकै थप संक्रमण हुन नदिनु हो। संक्रमण भएनभएको थाहा पाउन परीक्षण गर्नुपर्ने हुन्छ। सरकारले आरडीटी परीक्षण गर्दै पठाउँदाको परिणाम अहिले नै कोरोना संक्रमितको संख्याले पुष्टि गरिसकेको छ। एक संक्रमित व्यक्तिले औसतमा दुई दशमलब ६ जनालाई संक्रमण गर्ने दर भएकाले भारतबाट भित्रिएका लाखौं नेपालीले पूर्वदेखि पश्चिमसम्मका सबै जिल्लालाई संक्रमित नगराउनेमा शंका नगरे हुने अवस्था आइसकेको छ। विश्वले नै आरडीटीलाई भरपर्दाे होइन भनिरहेका बेला नेपालले चाहिँ यही पद्धतिलाई किन जोड दिनु परेको होला ? आरडीटीले नेपालमा पनि पटकपटक धोका दिइसकेको छ। क्वारेन्टाइन अवधि पूरा भएपछि पीसीआर गर्नुपर्नेमा आरडीटी गरिन्छ। रिपोर्ट नेगेटिभ आएपछि पठाइन्छ। ढुक्क भएर घर बस्दा घर र समुदायमा संक्रमण त फैलिसकेको हुन्छ। यसै भयो गत साता कर्णाली प्रदेशमा। सुर्खेतको पञ्चपुरी नगरपालिका१ हाँसेगाउँका २० वर्षीय युवाको कोरोनाबाट मृत्यु भयो। भारतबाट आएका उनी १४ दिनसम्म नगरपालिकाको क्वारेन्टाइनमा बसेका थिए। उनको आरडीटी गरिएको थियो। त्यसको रिपोर्ट नेगेटिभ आएको र क्वारेन्टाइन अवधि पनि पूरा भएको भन्दै उनलाई बुधबार घर पठाइयो। खुसी हुँदै घर फर्केका ती युवाको बिहीबार राति २ बजे घरमै मृत्यु भयो। यो उनको स्वाभाविक मृत्यु नभई राज्यसंयन्त्रको लापरबाहीको परिणाम हो। ती युवाले सबै प्रक्रिया पूरा गरेका थिए। कोरोना पुष्टि भएको भए उनको उपचार हुन्थ्यो। तर पुष्टि नै नगरी कोरोना छैन भनेर घर पठाउँदा ती युवाले अनाहकमा ज्यान गुमाउनुपर्यो। यो त प्रतिनिधिमूलक घटना मात्र हो। पीसीआर परीक्षणलाई व्यापक बनाउनुको विकल्प नभएको चौतर्फी आवाज उठेकै हो तर राज्यले सुनेन। राज्यका स्थापित विधि, मान्यता, पद्धति र प्रक्रिया छलेर कमिसन लालचमा यस्ता टेस्ट किट खरिद गर्न खोज्दा परीक्षणको दायरा व्यापक हुन सकेन। यस्तो बेलामा पनि कमिसनको लोभ गर्नेमाथि यथार्थ प्रमाण हुँदाहुँदै पनि कारबाही भएन। आफ्ना नागरिकप्रति राज्यको केही दायित्व (देखाउनकै लागि भए पनि ) अनुभूत हुन्छ भने यो आरडीटी तत्काल खारेज गरी देशव्यापी रूपमा पीसीआर परीक्षण दायरा बढाउनुको विकल्प छैन।"
आज पारित हुँदै विनियोजन विधेयक,"काठमाडौं : सरकारले जेठ १५ गते संसदमा प्रस्तुत गरेको बजेट (विनियोजन विधेयक) लाई सोमबार संसद्बाट पारित गर्ने तयारी भएको छ। सांसदहरूले उठाएका प्रश्नको प्रधानमन्त्री केपी ओलीसहित अन्य सबै मन्त्रीले सोमबार जवाफ दिने र त्यसपछि निर्णयार्थ पेस गरिने कार्यसूची संसद् सचिवालयले सार्वजनिक गरेको छ। बजेटसँग आश्रित आर्थिक विधेयक, राष्ट्र ऋण उठाउने र ऋण तथा जमानत संशोधन विधेयक भने केही दिनपछि मात्र निर्णय प्रक्रियामा लगिने संसद् सचिवालयले जनाएको छ। कोरोना भाइरसका कारण बजेट पारित गरेर छिटो अधिवेशन अन्त्य गर्ने तयारीमा सरकार छ। संसद्को बहुमतबाट विनियोजन पारित हुने भएकाले सरकारसँग पर्याप्त संख्या छ। विनियोजित बजेटमाथि कांग्रेस नेता प्रकाशमान सिंह, मीनेन्द्र रिजाल, नारायण खड्का, गगन थापालगायत सांसदले खर्च कटौतीको प्रस्ताव गरेका छन्। कांग्रेस, नेमकिपा, राष्ट्रिय जनमोर्चा, जनता समाजवादी पार्टीका २६ जना सांसदले खर्च कटौतीको प्रस्ताव दर्ता गरेको सचिवालयले जनाएको छ। कोरोना महाव्याधी रोकथाम र नियन्त्रणका लागि पर्याप्त ध्यान नदिएको, कृषिलाई महत्व नदिएको, शिक्षामा राज्यको लगानी बढाउन नखोजिएको भन्दै सत्तासीन दलकै सांसदहरूले बजेटमा आपत्ति जनाएका छन्। प्रधानमन्त्री एवं नेकपा अध्यक्ष केपी ओलीले बजेट र सरकारको नीति तथा कार्यक्रमको समर्थन गर्न पार्टीका सांसदहरूलाई लिखित पत्रमार्फत नै ह्विप जारी गरिसकेका छन्। गृहमन्त्री नबोल्दा समस्या सत्तासीन नेकपाका सांसद विरोध खतिवडाले राष्ट्रिय नीति र कार्यक्रमका विषयमा गृहमन्त्री रामबहादुर थापा नबोल्दा समस्या भएको बताए। गांजाखेतीलाई वैधता दिन कानुन कहिले संशोधन हुन्छ भनेर जति सोधे पनि गृहमन्त्री चुप बसेको खतिवडाको भनाइ थियो। कैयौं मन्त्री बोलेर समस्या, गृहमन्त्रीज्यू नबोलेर समस्या, खतिवडाले व्यंग्य गर्दै भने, हाम्रो गृहमन्त्री बोल्नुभयो भने पानी पर्छ। असफल सरकार किन बोक्ने कांग्रेसका मुख्य सचेतक बालकृष्ण खाँणले कोरोना, बाढीपहिरो र प्रशासन व्यवस्थापनमा सरकार असफल भएको बताए। सत्तासीन पार्टी गम्भीर बनोस्, खाँणले भने, सरकार असफल होला, प्रधानमन्त्री असफल हुनुहोला तर मुलुक असफल हुनु हुँदैन। सत्तासीन पार्टीे गम्भीर बनोस्। किन रोकिएन आरडीटी ? सत्तासीन नेकपाका सांसद दीपकप्रकाश भट्टले आरडीटी टेस्ट असफल भइसके पनि यसलाई निरन्तरता दिएको भन्दै आपत्ति जनाए। क्वारेन्टाइनमा व्यवस्थापन नहुँदा कोरोना संक्रमणको केन्द्र बनिरहेको भन्दै भट्टले आरडीटी टेस्ट रोकेर तत्काल पीसीआर परीक्षणमा जोड दिनुपर्ने बताए। कोरोना विपद् व्यवस्थापनको फोकल गृह मन्त्रालय बनाइनुपर्नेमा हुनुपथ्र्यो। हेल्थ इमन्र्जेन्सी लागू गर्नुपथ्र्यो। भारतीय प्रधानमन्त्रीले बौद्धिक समूहको प्रतिवेदन बुझ्न आलटाल गरिरहेकाले नेपालका प्रधानमन्त्रीले प्रतिवेदन बुझ्नुपथ्र्यो। चकलेटको भन्सार घटाउने, मलको किन बढाएको ? सत्तासीन नेकपाका नेता भीम रावलले संविधानको लक्ष्य र पार्टीको नीतिविपरीत बजेट आएको बताए। संविधानले लिएको समाजवादउन्मुख नीति, राज्यका लोककल्याणकारी सिद्धान्त र नेकपाका चुनावी घोषणापत्र तथा नीतिविपरीत बजेट ल्याइएकोे रावलले बताए। एमसीसीका योजना बजेटमा राखेकामा उनको आपत्ति छ। बजेटमा चकलेटको भन्सार घटाएर कृषि मलको भन्सार बढाउने कार्यक्रम ल्याएको भन्दै रावलले सरकारको आलोचना गरे। शिक्षा क्षेत्रमा राज्यको लगानी बढाएर निजी क्षेत्रको लगानी घटाउने नीतिविपरीत सामुदायिक विद्यालयको शैक्षिक गुणस्तर बढाउन निजी क्षेत्रले जिम्मेवारी लिनुपर्ने कुरा बजेटमा परेको भन्दै रावलले आपत्ति जनाए। कर्णालीको मार्सी रोल्पामा कसरी कांग्रेस सांसद रंंगमति शाहीले मार्सी धान कर्णालीमा फल्ने गरे पनि बजेटमा रोल्पा भनेर लेखिएको भन्दै आपत्ति जनाइन्। मार्सी चामल कर्णालीको ब्रान्ड बनिसकेको भन्दै सांसद शाहीले भनिन्, मार्सी चामल रोल्पामा पनि फल्छ होला तर कर्णालीको जति मोल त्यसले पाउँदैन। भगौडा सैनिकका नाममा आतंक नेकपाका प्रमुख सचेतक देव गुरुङले भारतसँगको खुला सिमानाका कारण अनेक खाले समस्या देखा परिरहेको भन्दै खुला सीमा सिलबन्दी गर्नुपर्ने बताए। मुलुकलाई स्वाधीन बनाउन अर्थतन्त्रलाई आत्मनिर्भर बनाउन जोड दिनुपर्ने गुरुङको भनाइ छ। भगौडा सैनिकका नाममा शान्तिप्रक्रिया विपरित कार्य भइरहेको भन्दै गुरुङले सबै मुद्दा सत्य निरुपण आयोगमा ल्याएर टुंग्याउनुपर्ने बताए। विद्युतीय गाडीमा कर प्रतिगमनकारी कांग्रेस सांसद देवेन्द्रराज कँडेलले विद्युतीय गाडी आयातमा कर लगाउने सरकारको निर्णय प्रतिगमनकारी भएको बताए। सत्तासीन नेकपाको घोषणापत्रमै विद्युतीय गाडीमा जोड दिने उल्लेख गरेको भन्दै कँडेलले मतदाता र जनताप्रति सरकारले बेइमानी गरेको आरोप लगाए। भारतीय चेलीबारे छानबिन हुने सभामुख अग्नि सापकोटाले संसद्मा प्रयोग भएको भारतीय चेली शब्दबारे छानबिन गर्ने बताए। राजपाकी सांसद चन्दा चौधरीले नेकपाकी सासद गंगा चौधरीले प्रयोग गरेको उक्त शब्द संसद्को रेकर्डबाट हटाउन माग गरिन्। सांसद चौधरीलाई बीचमा रोक्दै सभामुख सापकोटाले त्यसबारे आफूले रुलिङ गरिसकेको र कार्यव्यवस्था परामर्श समितिमा छलफल गर्ने बताए। सभामुख सापकोटाले सांसद मर्यादित हुनुपर्ने संसद् नियमावलीको नियम स्मरण गराउँदै भने, माननीयज्यूहरूले बोल्ने क्रममा आरोपप्रत्यारोप भइरहेको छ। सबैको बुद्धिविवेक लगाएर असाध्यै जोखिमपूर्ण समयमा संसद् चलाइरहेका छौँ। व्यक्तिगत टीकाटिप्पणीमा नजाऔं। सबै विवरण अध्ययन गर्दै कार्यव्यवस्थामा छलफल गर्नेछौँ।"
जसपा दल दर्ता तर नेतृत्वमै टिपेक्स,"काठमाडौं : जनता समाजवादी पार्टी (जसपा) आइतबार निर्वाचन आयोगमा दर्तासँगै पूर्वप्रधानमन्त्री डा बाबुराम भट्टराईको वरीयता तल झरेको छ। पार्टीमा तीन अध्यक्ष रहने सहमतिसँगै आइतबार निर्वाचन आयोगमा दल दर्ता भएर कानुनी मान्यता पाए पनि पार्टीभित्रको वरीयता विवाद भने टुंगिएको छैन। आयोगमा बुझाएको दस्ताबेजअनुसार जसपाको पहिलो वरीयतामा तत्कालीन राष्ट्रिय जनता पार्टी (राजपा) अध्यक्ष मण्डल सदस्य महन्थ ठाकुर रहने भएका छन् भने दोस्रो वरीयतामा तत्कालीन समाजवादी पार्टीका अध्यक्ष उपेन्द्र यादव छन्। पार्टीभित्र यादव र ठाकुर दुवै कार्यकारी अध्यक्ष रहने सहमति भएको छ। आइतबार वरीयता विवाद मिलेपछि निर्वाचन आयोगमा नयाँ पार्टी दर्ता भएको हो। निर्वाचन आयोगमा दर्ता गर्नुअघि डा भट्टराईलाई दोस्रो वरीयताको अध्यक्ष बनाइएको थियो। निर्वाचन आयोगमा पुग्दापुग्दै उनी एकैपटक चौथो नम्बरमा झरेका हुन्। उनको नाम टिपेक्सले मेटेर बाबुरामलाई अशोक राईभन्दा तल अर्थात् चौथो क्रमको वरिष्ठ नेता भनिएको छ। उनलाई संघीय परिषद्को अध्यक्ष भनिएको थियो। तत्कालीन समाजवादी पार्टीका संघीय परिषद् अध्यक्ष भट्टराई भने चौथो वरीयतामा रहे पनि यो मिल्दै जाने प्रक्रियाअन्तर्गत रहेको जानकारी नेताहरूले दिएका छन्। उनलाई संघीय अध्यक्ष बनाउने सहमति भने पार्टीभित्र कायमै छ। यसअघि उनलाई पहिलो वरीयतामा राखिएको थियो। तर, दल दर्ताअघि भएको वरीयता विवादका कारण भट्टराईलाई चौथो वरीयतामा झारिएको एक सदस्यले जानकारी दिए। शनिबार र आइतबार चलेकोे छलफलपछि पार्टी दर्ता गर्न निर्वाचन आयोग पठाइएको हो। कार्यसमिति र केन्द्रीय नेतृत्वको वरीयतामा सहमति गरेर कागज तयार गर्दा ठाकुर, भट्टराई र उपेन्द्र यादवलाई अध्यक्ष बनाइएको थियो। निर्वाचन आयोगमा दर्ता गर्दा डा भट्टराईलाई अशोक राईपछिको वरिष्ठ नेता बनाइएको जसपाका नेताहरूले बताए। अर्को वरिष्ठ नेतामा राजेन्द्र महतोको नाम छ। उनलाई संसदीय दलको नेता पनि बनाउने सहमति भएको छ। जसपाले आयोगमा बुझाएको निवेदनअनुसार पार्टीमा एकजना संघीय अध्यक्ष र दुई जना कार्यकारी अध्यक्ष रहने सहमति भए पनि डकुमेन्टमा त्यस्तो देखिँदैन। पार्टीमा तीन अध्यक्षमध्ये पहिलो वरीयतामा महन्थ ठाकुर, दोस्रोमा भट्टराई र तेस्रोमा उपेन्द्र यादव रहेका थिए। चौथोमा राई रहेकामा दर्ता गर्ने क्रममा भने चौथो पूर्वप्रधानमन्त्रीसमेत रहिरसकेका डा भट्टराई परेका हुन्। एकतापछिको पहिलो काम सकिएको जसपाका नेता महेन्द्र राय यादवले जानकारी दिए। निर्वाचन आयोगमा दल दर्ता गरिहाल्नुपर्ने थियो त्यसैले अहिले यही सहमति भएको हो, अरू कुरा मिल्नेक्रम जारी छ, उनले भने, हामीले लगातार छलफल गरिरहेका छौँ, अब केही समयमै पार्टी एकीकरण टुंगिन्छ। राजपा र समाजवादी पार्टीले वैशाख १० गते मध्यरातमा एकता घोषणा गरेका थिए। घोषणाको भोलिपल्ट दुवै दलका नेता निर्वाचन आयोग पुगेर जनता समाजवादी पार्टी गठन गरेको जानकारी दिइसकेका थिए। जसपामा जम्मा ५३ जनाको कार्यसमिति हुने भएको छ। जसमा तत्कालीन राष्ट्रिय जनता पार्टी (राजपा) बाट २७ र समाजवादी पार्टीबाट २६ जना सदस्य छन्।"
एमसीसीमा मध्यमार्गी बाटो खोज्दै नेकपा,"काठमाडौं : सत्तारुढ दल नेकपाले मिलेनियम च्यालेन्सज कर्पाेरेसन (एमसीसी) कम्प्याक्ट सम्झौता बारे टुंगोमा पुग्न पार्टी सचिवालय बैठक बोलाएको छ। पार्टीभित्रै अमेरिकी सहयोग एमसीसी कम्प्याक्ट सम्झौता संसद्बाट अनुमोदन विषयमा विवाद भएपछि यसैको छलफलका लागि बैठक बोलाएको हो। सचिवालय बैठकले एमसीसीमा मध्यमार्गी बाटो निकाल्न सक्ने आकलन नेकपा नेताहरूको छ। मंगलबारका लागि बैठक बोलाइएको छ। एजेण्डा बताइएको छैन। सम्भवतः एमसीसी एजेण्डामा छलफल हुन्छ, बरिष्ठ नेता झलनाथ खनालले भने। महासचिव विष्णु पौडेलले पनि मंगलबार साँझ ४ बजे बैठक बोलाइएको बताए। आइतबार बिहान नेकपाका अध्यक्षद्वय प्रधानमन्त्री केपी ओली र पुष्पकमल दाहालबीच बालुवाटारमा भएको वार्तापछि सचिवालय बैठकको मिति तय भएको हो। सोमबार बजेटमा मन्त्रीहरूले संसद्मा जवाफ दिनुपर्ने कार्यसूची रहेको र ब्यवस्तता हुने भएपछि मंगलबारका लागि साँझ बैठक बोलाउने गरी दुई अध्यक्षले समझदार गरेपछि नेताहरूलाई बैठकको खबर आइतबार नै गरिएको हो। एमसीसी कम्याप्ट सम्झौता गत वर्ष (२०६६ असार ३० मा) संसद्मा दर्ता भए पनि पारित हुन सकेको छैन। नेकपाले एमसीसीबारे अध्ययन गर्न केन्द्रीय समितिको निर्णयका आधारमा बरिष्ठ नेता खनालको संयोजकत्वमा स्थायी समिति सदस्यद्वय भीम रावल र प्रदीप ज्ञवाली सदस्य रहेको कार्यदल गठन गरेको थियो। कार्यदलले परिमार्जन नभएसम्म जस्ताको तस्तै कम्पाक्ट सम्झौता अनुमोदन गर्न नहुने सुझावसहितको प्रतिवेदन अध्यक्षद्वयलाई गत फागुन ९ मै बुझाइसकेको छ। प्रतिवेदनमा कार्यदल सदस्य परराष्ट्रमन्त्री ज्ञवालीले भने फरक मत राखेका छन्। कार्यदल प्रतिवेदनमा नेकपाभित्र औपचारिक छलफल भएको छैन। प्रधानमन्त्री ओली सम्झौता सदनबाट पारित गर्नुपर्ने पक्षमा लागे पनि अर्का अध्यक्ष दाहाल र बरिष्ठ नेता माधव नेपाल कार्यदल प्रतिवेदनपछि बोलेका छैनन। पूर्वप्रधानमन्त्री खनाललगायत अन्य केही नेताले जस्ताको तस्तै एमसीसी पारित गर्न नहुने पक्षमा छन्। कार्यदलको रिर्पोटको केही न केही अंश सम्बोधन गर्ने र सम्झौता पनि अनुमोदन गराएर जाने गरी मध्यमार्गी बाटोको खोजीमा नेताहरू लागेको एक सदस्यले सुनाए। कांग्रेस बैठक आज नेपाली कांग्रेस केन्द्रीय कार्यसमितिको बैठक सोमबार बस्दैछ। कोरोना भाइरस महामारीबारे छलफल गर्न केन्द्रीय समिति बैठक बोलाइएको कांग्रेसका मुख्यसचिव कृष्णप्रसाद पौडेलले जानकारी दिए। बैठक सोमाबार दिउँसो केन्द्रीय कार्यालय सानेपामा बस्ने छ। गत शनिबार नक्सासम्बन्धी संविधान संशोधनबारे निर्णय गर्न केन्द्रीय समिति बैठक बसेको थियो। कांग्रेसले कसरी कोभिड१९ का विषयमा भूमिका निर्वाह गर्ने र सरकारलाई कुन तवरले खवरदारी गर्ने रणनीति तय गर्ने बताइएको छ।"
नागढुंगा सुरुङमार्ग : सेनाको सर्तले निर्माण रोकियो,"काठमाडौं : विस्फोटक पदार्थ खरिद गर्न नेपाली सेनाले अड्को थाप्दा नागढुंगा सुरुङमार्ग निर्माण कार्य प्रभावित भएको छ। सुनाचुरी इमल्सन प्लान्टबाट उत्पादित इमल्सन विस्फोटक पदार्थ प्रयोग गरी सुरुङमार्ग निर्माण गर्नुपर्ने सर्त सेनाले राखेको छ। निर्माण कम्पनी जापानको हाजमा आन्दो कर्पोरेसनले भने उक्त सर्त स्वीकार गरेको छैन। सडक विभागअन्तर्गत विकास सहायता कार्यान्वयन महाशाखा प्रमुख अर्जुनजंग थापाले निर्माण कम्पनीले नेपाली सेनाबाट उत्पादित विस्फोटक पदार्थ प्रयोग गर्ने इच्छा नदेखाउँदा सुरुङमार्ग निर्माणमा ढिलाइ भइरहेको बताए। सेनाको विस्फोटक पदार्थको गुणस्तर परीक्षण भइसकेको छैन। आयोजनाको ठेक्का लगाउँदा नेपालमा विस्फोटक पदार्थ उत्पादन हुँदैनथ्यो, प्रमुख थापाले भने, अहिले सेनाले आफ्नै उत्पादन प्रयोग गर्न जोड दिइरहेको छ। उनका अनुसार निर्माण कम्पनी भने गुणस्तर परीक्षण प्रमाणपत्र पेस गरिए प्रयोग गर्न सकिने अडानमा छ। सेनाले भने प्रमाणपत्र पेस गर्न ध्यान दिएको छैन। सेनाले इमल्सन विस्फोटक पदार्थ आयात गर्न सहमति प्रदान नगरी आफ्नै उत्पादन बिक्री गर्न खोजिरहेको छ। कुनै पनि आयोजनाका लागि विस्फोटक आयात गर्न सेनाको स्वीकृति अनिवार्य छ। उनले निर्माणमा ढिलाइ हुँदा आयोजनाको लागत बढ्ने र निर्माण कम्पनीले क्षतिपूर्ति दाबी गर्न सक्ने सम्भावना हुने बताए। सेनाले सुनाचुरी प्लान्टबाट इमल्सन विस्फोटक उत्पादन गर्दै आएको छ। विस्फोटक पदार्थ खरिदका क्रममा विवाद निम्तिने सम्भावनालाई ध्यान दिई फागुन २८ गते सेनाबाट उत्पादित विस्फोटकको क्षमता गुणस्तर र स्वास्थ्यसम्बन्धी प्रभाव जाँच गर्ने सहमति भएको थियो। त्यस क्रममा भौतिक पूर्वाधार तथा यातायातमन्त्री, सेनाका महारथी, मन्त्रालयका सचिवलगायत उपस्थित थिए। मन्त्रालयका सचिवको नेतृत्वमा सडक विभाग प्रमुख र निर्माण कम्पनीको आयोजना निर्देशकबीच फागुन २९ गते सेनाबाट उत्पादित विस्फोटक परीक्षण गर्न भए पनि सुरुङमार्गमा प्रयोग गर्ने तय भएको थियो। मन्त्रालयले वैशाख १६ गते सेनालाई मन्त्रालय र निर्माण कम्पनीबीच भएको सहमतिपत्र पठाएको थियो। उक्त पत्रमा सुरुङमार्ग १ सय ५० मिटरभन्दा बढी भइसकेपछि कडा तहमा नेपाली उत्पादनको परीक्षण हुने उल्लेख छ। त्यसको प्रभावकारिता र धूवाँको स्वास्थ्यसम्बन्धी अध्ययन गरिनेछ। १ सय ५० मिटरभन्दा कमको सुरुङमा धूवाँको अध्ययन हुन नसक्ने उक्त पत्रमा उल्लेख छ। नेपाली उत्पादन परीक्षण कार्य अघि बढाउनुअघिको कार्य सम्पन्न गर्न ७ सय मेट्रिक टन इमल्सन र आवश्यक सामग्री सेनाको सहमतिमा उपलब्ध गराउने पनि सो पत्रमा लेखिएको छ। अन्नपूर्ण पोस्ट्लाई प्राप्त दस्तावेजअनुसार सुरुङमार्गको सुरुआती चरणदेखि नै सुनाचुरी प्लान्टबाट उत्पादित इमल्सन प्रयोग गर्नुपर्छ भन्ने सेनाको सर्त छ। यसका लागि सेनाले इमल्सनको ल्याब टेस्ट, तुलनात्मक परीक्षण सम्पन्न गरेको र विस्फोटक पदार्थको मूल्य पनि घटाएको दाबी गरेको छ। सुरुआती १ सय ५० मिटरसम्म सुनाचुरीबाट उत्पादित इमल्सन उपयुक्त हुने सेनाको अडान छ। त्यसपश्चात् इमल्सन विस्फोटकको परामिटर माग गरी आवश्यकताअनुसार सुनाचरी प्लान्टबाट निरन्तर उपलब्ध गराउने सेनाको प्रत्याभूति छ। सुनाचुरीबाट उत्पादित र विदेशबाट खरिद हुने विस्फोटकको कडा तह, त्यसको प्रभावकारिता र धूवाँको स्वास्थ्यसम्बन्धी प्रभाव तथा ब्लास्टिङ परीक्षण सुरुङमार्गको १ सय ५० देखि २ सय मिटरभित्र सेनाका विशेषज्ञ र आयोजनाका प्रतिनिधिको सम्बन्धमा गरिने सेनाले मन्त्रालयलाई बुझाएको दस्तावेजमा उल्लेख छ। उक्त परीक्षणको प्रभावकारिताका आधारमा सेनाको इमल्सन प्रयोग गर्ने वा सुरुङमार्गको मागअनुसार विदेशबाट थप आयात गर्न सहमति दिने जनाइएको छ। विदेशबाट खरिद गर्न स्वीकृति प्रदान गर्दा अन्य आयोजनाले पनि उक्त नजिर देखाउँदै भविष्यमा विभिन्न बहानामा विदेशबाट खरिद गर्न दबाब दिने सेनाको तर्क छ। उक्त सुरुङमार्ग जापानी सहयोग नियोग (जाइका)को आर्थिक सहायतामा निर्माण गर्न खोजिएको हो। नेपाल सरकारसँग भएको सहमतिअनुसार जाइकाले १६ अर्ब ६३ करोड ६० लाख जापानी येन (१६ अर्ब ४६ करोड ९६ लाख रुपैयाँ) सहुलियत ऋण उपलब्ध गराएको छ। सुरुङमार्ग निर्माण सम्झौता गत असोजमा भएको थियो। ठेकेदार कम्पनीले ४२ महिनाभित्र निर्माण सम्पन्न गर्नुपर्ने हुन्छ। आयोजनाले तोकेको सर्तअनुसार यो सुरुङमार्ग प्रवेशका लागि त्रिभुवन राजपथबाट काठमाडौंतर्फ थानकोटको बस्नेत छापसम्म २३० किलोमिटर र धादिङतर्फ धुनीबेसीको सिस्ने खोलाबाट ५ सय ६५ मिटर पक्की सडक बनाउनुपर्नेछ। दहचोकबाटसिस्ने खोलासम्म सुरुङको लम्बाइ २६८८ किलोमिटर, चौडाइ ९५ मिटर तथा उचाइ १८ मिटर हुनेछ। यो सडकले नागढुंगाबाट घुमेर जानुपर्ने बाटोको समय कम्तीमा ३० मिनेट बचत गर्नेछ। सडकको लम्बाइ आठ किलोमिटर कम हुनेछ। सुरुङमार्ग निर्माणपछि थानकोटबाट १० मिनेटमा नौबिसे पुग्न सकिनेछ।"
जनप्रतिनिधिको डोजर धन्दा : नक्कली श्रमिक देखाएर रकम भुक्तानी,"भुवनबहादुर सिंह, खोज पत्रकारिता केन्द्र : बझाङको तल्कोट गाउँपालिकाले आर्थिक वर्ष ०७४७५मा छडाखेतमालिकादाँतोला सडक खन्ने निर्णय गर्यो। यो कामका लागि जोगगिरी बिष्टको अध्यक्षतामा १३ सदस्यीय उपभोक्ता समिति बन्यो। ६४ लाख रुपैयाँ खर्च गरी सडक खन्ने काम पनि सकियो। यति ठूलो रकम खर्च गरी उपभोक्ता समितिले कसरी यो सडक खनेछ भनी बुझ्न सूचनाको हक प्रयोग गरी सबै कागजात माग्यौं। गाउँपालिकाले सडक निर्माणसँग सम्बन्धित कागजात डिजाइन, इस्टिमेट, उपभोक्ता समितिका निर्णय, कार्यसम्पन्न प्रतिवेदन, डोर हाजिरी फारम लगायतका विवरण उपलब्ध गरायो। कागजात अध्ययन गर्दा सडक उपभोक्ता र गाउँलाई नै आश्चर्यमा पार्ने विवरण भेटिए। सो सडक खन्न ३ सय ६२ जना कामदारले ३२ दिन काम गरेका रहेछन्। तल्कोट गाउँपालिका६ र ७ का ती कामदारले दिनको ५ सय ५० रुपैयाँका दरले प्रतिव्यक्ति १७ हजार ६ सय बुझेर हस्ताक्षर गरेको पनि भेटियो। ३ सय ५० जनाले ३२ दिन काम गरेको र बराबर रकम (१७ हजार ६सय रुपैयाँ) बुझेको कागजात अव्यावहारिक र अस्वाभाविक थियो। यसमा शंका लागेपछि हामी यथार्थ बुझ्न सम्बन्धित व्यक्तिलाई भेट्न गाउँमा गयौं। सडक निर्माणमा संलग्न भनिएका गाउँपालिकाको वडा नं ६ र ७ का लुगाडा, कोटलगाउँ, रजाडा, धामीगाउँ, वेतकाला, दाँतोला लगायतका गाउँमा पुग्दा यथार्थ अर्कै भेटियो। सडक खन्ने काममा संलग्न भएको सूचीमा स्थानीय श्यामबहादुर बिष्टको पनि नाम थियो। उनले ३२ दिन काम गरी १७ हजार ६ सय बुझेको डोर हाजिरी (कसले कति दिन काम गर्यो भनी राखिएको हस्ताक्षर सहितको विवरण) मा उल्लेख छ। हामीले त्यो कागजात देखाउँदा उनी छक्क परे। आश्चर्य मान्दै बिष्टले भने, म सडक खन्न गएको छैन, रकम पनि बुझेको छैन। यो सबै नक्कली हो। सडक खन्ने काम गरेर रकम बुझेको सूचीमा स्थानीय कैले चनाराको नाम र हस्ताक्षर पनि छ। डोर हाजिरीमा उनका बाबुको नाम उल्लेख गर्नुपर्ने ठाउँमा देव्या चनारा लेखिएको छ। जबकि चार वर्षदेखि कैले गाउँमै छैनन्। न त देव्या चनारा उनका पिता नै हुन्। वडा सदस्यसमेत रहेकी छिमेकी धर्मा चनाराले भनिन्, खासमा देव्या चनारा कैलेका भाइ हुन्। डोर हाजिरी पल्टाउँदै जाँदा वडा सदस्य धर्मा चनारा स्वयंले पनि ३२ दिन काम गरेर १७ हजार ६सय रुपैयाँ बुझेको देखियो। बाबुको नाम धौल्या चनारा उल्लेख गरिएको विवरण देखाएपछि धर्मा आक्रोशित भइन्। मेरो बुवाको नाम गहिन्द्या कामी हो। धौल्या त मेरो छोरो हो। न मैले यो सडकमा काम गरेकी छु, न पैसा नै बुझेकी छु। छोरालाई बाबु बनाएर कुन पापीले यस्तो गरेछ ? उनले भनिन्। आफू वडा सदस्यको हैसियतले सडक निर्माणको क्रममा केही दिन अनुगमन गर्न मात्रै गएको तर कुनै रकम नबुझेको उनले बताइन्। गाउँमै नभएका व्यक्तिको नाममा हस्ताक्षर खोज्दै जाँदा गाउँमा हुँदै नभएका व्यक्तिको नामसमेत राखेर हस्ताक्षर गरेको पनि भेटियो। डोर हाजिरीमा लालबहादुर धामीका छोरा भनेर हरिबहादुर धामीको हस्ताक्षर छ। तर, यो नाम गरेको मान्छे गाउँमै नभएको स्थानीय रमेश बिष्टले बताए। सडक खन्ने काममा संलग्न किशोर धामी, प्रताप धामी लगायत २७ जनाको नाम र हस्ताक्षर डोर हाजिरीमा छ तर, ती नाम गरेका व्यक्ति यो गाउँमा कोही पनि छैन। कसरी भयो यस्तो भन्ने जिज्ञासामा स्थानीय रमेश बिष्टले रहस्य खोले, कुनै पनि मान्छेले एक दिन पनि सडक खन्ने काम गरेका छैनन्। बाटो खन्ने काम डोजरले गरेको हो। समितिका मान्छेले पैसा खान हुँदै नभएका मानिसको नाम लेखेर किर्ते सही गरेका हुन्। उनका अनुसार डोजरले केही घण्टामा गरेको कामलाई मानिसले महिनौं दिन गरेको देखाएर हिसाब मिलाएपछि ठूलो रकम कमिसन खान मिलाउन गरिएको यो नक्कली काम गरिएको हो। सुदूर पश्चिमको पहाडी क्षेत्रमा यो प्रवृत्ति सामान्य जस्तै छ। सडक निर्माण उपभोक्ता समितिका अध्यक्ष जोगगिरी बिष्टले पनि डोर हाजिरी फारममा भएका विवरण सबै नक्कली भएको स्वीकारे। लगातार दुई आर्थिक वर्ष सोही सडकको उपभोक्ता समितिका अध्यक्ष रहेका बिष्टले सडक निर्माणमा दुई वर्षमा १ करोड १४ लाख खर्च भएको बताए। उनले भने, काम सबै डोजरले गरेको हो, डकुमेन्ट मिलाउनलाई श्रीमान् श्रीमतीकोसमेत नाम राखेर गाउँपालिकामा पेश गरेका हौं। त्यो रकमले कति सडक खनियो भन्ने बिष्टले बताउन सकेनन्। उनले भने, दुई वर्षमा कति लम्बाइको सडक काटियो भन्ने मैले हिसाब गरेको छैन। यो त नापेरै मात्रै भन्न सकिन्छ। यसपछि हामीले गाउँपालिकाले नै खनेको मालडाँडा मष्टादेखि किदन्नसम्मको सडकका कागजात हेर्यौं। त्यहाँ पनि मानिसले काम गरेको डोर हाजिरी भेटियो। हामीले त्यसमा हस्ताक्षर गरेर पैसा बुझेका भनिएका व्यक्ति खोज्यौं। यो सडकमा पनि ३२ दिन काम गरेको भनेर दिनको ५ सय ५० रुपैयाँ को दरले २ सय २४ जनालाई प्रतिव्यक्ति १७ हजार ६ सयका दरले भुक्तानी गरेको विवरण गाउँपालिकामा पेश गरेको भेटियो। यहाँ पनि डोर हाजिरीमा उल्लिखित विवरण सबै नक्कली थिए। बझाङमा मान्छेलाई ज्याला दिएको देखाएर डोजरलाई रकम भुक्तानी गर्दा यतिसम्म नक्कली काम भएको छ कि एकवर्षे बालकले एक महिना काम गरेर १७ हजार रुपैयाँ भुक्तानी लिएको कागजात सरकारी अभिलेखमा छ। हस्ताक्षर गरेर रकम बुझेको भनिएका धेरैजसो व्यक्ति गाउँमै भेटिएनन्। जति भेटिए उनीहरू आफ्नो नाममा नक्कली हस्ताक्षर गरेर रकम झिकिएको थाहा पाएर छक्क परे, कोही रिसले मुर्मुरिए। यहाँ पनि छडाखेत, मालिका, दाँतोला सडक निर्माणमाझैं सबै कागजात नक्कली बनाइएका थिए। यतिसम्म कि उपभोक्ता समितिकै सदस्यको नाममा पनि नक्कली हस्ताक्षर गरेर रकम बुझेको कागज भेटियो। उपभोक्ता समिति सदस्य रहेकी ५६ वर्षीया चन्दा धामीलाई हस्ताक्षर गर्न आउँदैन तर, डोर हाजिरी फारममा उनले पनि ३२ दिन काम गरेर १७ हजार ६ सय बुझेर हस्ताक्षर गरेको देखाइएको छ। विवरण देखाउँदा आफूले त्यो रकम बुझ्दै नबुझेको भनी चन्दाले कसम खाइन्। समितिमा बसेको भएर अनुगमन भत्ता ६ हजार लिएको बताउँदै उनले भनिन्, ६ हजारभन्दा बढी मैले लिएको भए, यो किउँडाला मस्टोले मेरो नष्ट गरोस्। म कहिल्यै बाटो नपाऊँ। यो सडक खन्ने काम गरी रकम बुझेको देखाइएका धेरैजसो व्यक्ति लामो समयदेखि गाउँमै थिएनन्। स्थानीय जोगी धामी भारतको बैङ्गलोर बस्न थालेको १५ वर्ष भयो तर, डोर हाजिरीमा उनको पनि नाम छ। तल्कोट गाउँपालिकाको धामीगाउँका चेतन धामी तीन वर्षदेखि भारतमा एमबीए पढिरहेका छन्। लालबहादुर धामी र रमेश धामी पनि १० वर्षदेखि भारतमा छन्, घर आएका छैनन्। गाउँको विकासबारे बेखबर आफ्ना नाममा पनि रकम बुझेर हस्ताक्षर गरेको कागज देखेपछि आफन्तबहादुर धामी झोक्किए। उनले भने, खाने भए आफ्नै शाखासन्तानको नाम राखेर खाए भैहाल्यो नि ! हाम्रा घरमै नभएका मान्छेको नाम पनि बेचेर खाने ? डोर हाजिरीमा धामीगाउँका लोकेन्द्र धामीका एक वर्षका छोरा उमेशको नाम पनि छ। मालडाँडा किदन्न सडकमा ३२ दिन काम गरेर १७ हजार ६ सय रुपैयाँ बुझ्नेको सूचीमा उनको पनि हस्ताक्षर सहितको नाम छ। यो थाहा पाएपछि स्थानीयहरू चकित भएका थिए। यो सडक निर्माणका लागि तल्कोट गाउँपालिकाले पछिल्ला तीन आर्थिक वर्षमा १ करोड १५ लाख खर्च गरेको छ। लगातार तीन आर्थिक वर्ष सडक निर्माण उपभोक्ता समितिका अध्यक्ष भएका देवराज धामीलाई यसबारेमा प्रश्न गर्दा शुरूमा उनले हाकाहाकी ढाँटे। त्यस्तो हुनै सक्दैन, तपाईहरूलाई कसले सुनायो यो कुरा भनेर उनले उल्टै हामीलाई प्रश्न गरे। हामीसँग उपभोक्ता समितिले गाउँपालिकामा पेश गरेका सबै कागजात र विवरणको प्रमाणित प्रतिलिपि रहेको र सम्बन्धित व्यक्तिलाई भेटेर यो मामिला पुष्टि गरिसकेको बताएपछि भने उनी हच्किए। उनको बोली फेरियो। धामीले भने, सुरूको वर्षमा डोजरबाट काम गरेको भए पनि डोर हाजिरी भर्नुपर्छ भनेकोले त्यसो गरेका हौं। आजभोलि त्यस्तो छैन। डोजरकै बिल राखेका छौं। हामीले गरेको अध्ययनबाट तल्कोट गाउँपालिकाले निर्माण गरेका सबैजसो सडकमा श्रमिकले काम गरेको देखाएर भुक्तानी लिने तर डोजरले बाटो खन्ने काम गरेको भेटियो। यो गाउँपालिकाले तीन आर्थिक वर्षमा करिब ७ करोड खर्च गरेर १० वटा सडक खन्ने काम गरेको र ती सडकको लम्बाई ५५ देखि ६० किमि रहेको गाउँपालिका अध्यक्ष लालबहादुर बिष्टले बताए। उनले डोजरबाट काम गराएर श्रमिकको नाममा किर्ते भुक्तानी दिएकोबारे उनले पनि सुरूमा अस्वीकार गरे। सुरूमा सडकको ग्याबिन भर्ने र पर्खाल लगाउने काममा प्रयोग भएका मानिसको नाममा डोर हाजिरी भरिएको र बाँकी डोजरकै बिल राखेको उनले दाबी गरे। तर, कुरा गर्दै जाँदा उनले पनि बोली बदले। गाउँपालिकाबाट प्राप्त विवरणको स्थलगत पुनःपुष्टि (भेरिफाई) गर्दा सबै कीर्ते भेटिएको जानकारी गराएपछि उनले भने, कानुनी कुरा नमिलेर कतै त्यसो गरिएको छ भने यो कुरा भुक्तानी दिने इन्जिनियर र प्रमुख प्रशासकीय अधिकृतलाई सोध्नुस्। भित्र कसैले केही गरेको छ भने मलाई थाहा छैन। सुनुवाई पनि किर्ते यसपछि हामीले जिल्लाको सबैभन्दा दक्षिणको बुङ्गल नगरपालिकाले कसरी सडक खन्ने काम गरिरहेको छ भनेर अध्ययन गर्यौं। त्यहाँ त डोर हाजिरीको मात्रै होइन, सार्वजनिक सुनुवाईकै नक्कली विवरण बनाएर भुक्तानी लिएको भेटियो। बुङ्गल नगरपालिकाले आर्थिक वर्ष ०७४७५ मा गरेको विजगडाकफलसेरी सडक मर्मतको योजनास्थल र यसका उपभोक्ता समक्ष पुग्दा तल्कोटको भन्दा खराब हालत भेटियो। उपभोक्ता समितिले नगरपालिकामा पेश गरेको डोर हाजिरी फारम मात्रै नभई सार्वजनिक सुनुवाईमा उपस्थित भएका भनेर गाउँका मानिसको नाम लेख्दै नक्कली हस्ताक्षर गरेको भेटियो। उपभोक्ता समितिले नगरपालिकामा पेश गरेको सार्वजनिक सुनुवाईको विवरणमा बुङ्गल नगरपालिका ८ झापाका जयबहादुर सिंहको हस्ताक्षर छ। तर उनी सार्वजनिक सुनुवाईमा उपस्थित हुनु परै जाओस्, गाउँमा आएको त्यो योजनाको बारेमा सामान्य जानकारसमेत छैनन्। सार्वजनिक सुनुवाईमा उपस्थित भएर गरेको हस्ताक्षरसहितको निर्णयको प्रतिलिपि देखाउँदा उनी मात्रै हैन त्यहाँका स्थानीय छक्क परे। हामीलाई योजना आएको पनि थाहा छैन, न यहाँ कुनै सार्वजनिक सुनुवाई नै भएको छ। मेरो मात्रै हैन, सबैको हस्ताक्षर किर्ते हो, जयबहादुरले भने। सोही सुनुवाईमा हस्ताक्षर भएका अर्का स्थानीय नवराज कुँवरले अचम्म मान्दै भने, मलाई यहाँ योजना आएको र उपभोक्ता समिति बनेको थाहा छैन। सार्वनजिक सुनुवाई कसरी थाहा हुनु। यो हस्ताक्षर मेरो होइन। उनका भनाइमा न त नगरपालिकाले गाउँमा कुनै योजनाका लागि सार्वजनिक सुनुवाई गरेको छ, न उपभोक्ता समिति नै गठन गरेको छ। कुँवरले भने, सबै नक्कली काम हो। तीन वर्षको अवधिमा १४ करोड रुपैयाँ बढी खर्च गरेर १४ वटा सडक निर्माण गरेको बताउने बुङ्गल नगरपालिकाका मेयर धनबहादुर बिष्टले डोर हाजिरी र अन्य विवरण किर्ते गरेको विषयमा अनभिज्ञता प्रकट गरे। बिष्टले भने, त्यो विषयमा मलाई थाहा भएन। प्राविधिकहरूले के गरे ? वडा कार्यालयले कसरी सिफारिश गर्यो ? उनीहरूलाई नै थाहा होला। आफूले राम्रो काम गर्नुहोस् भन्ने गरेको र सडक निर्माण सम्बन्धी कागजातहरू आफूले नहेर्ने बताउँदै मेयर बिष्टले भने, नगरपालिकाको डोजरले प्रतिघण्टा चार हजारमा काम गर्ने निर्णय गरेका छौं। तर हाम्रो डोजर काम नपाएर खाली भएको अवस्थामा पनि प्रतिघण्टा ६७ हजारमा प्राइभेट डोजर लगाउने काम गरेका छन्, गल्ती गर्नेहरू जान्छन्। कमिसनका लागि किर्ते हामीले अध्ययन गरेका तल्कोट, सुर्मा, मष्टा, खप्तडछान्ना, वित्थडचिर र दुर्गाथली गाउँपालिका तथा बुङ्गल नगरपालिकाका सबैजसो सडकमा यो विकृति भेटियो। एकजना डोजर सञ्चालकले भने, लगभग सबैजसो डोर हाजिरी उपभोक्ता समितिको सहयोगमा मैले नै तयार गरिदिएको हुँ। फर्जी डोर हाजिरी बनाएर डोजर सञ्चालकलाई रकम भुक्तानी दिनुको भित्री रहस्यबारे उनले भने, बजेट यति छ, हामीलाई यति प्रतिशत कमिसन दिने गरी काम गर्नुहोस् भनेर जनप्रतिनिधिले भन्छन्। हामीले पनि करोडौं रुपैयाँ लगानी गरेर डोजर किनेका हुन्छौं। लगानी उठाउनलाई उनीहरूका शर्त मान्नुपर्ने बाध्यता छ। ५० लाखको योजनामा १५ लाखसम्म उपभोक्ता समिति र गाउँपालिकाका पदाधिकारीलाई दिएको उनले बताए। ती डोजर सञ्चालकले भने, हामी त आफूले काम गरेको रकम मात्रै लिन्छौं, बढीको कागज मिलाएर उनीहरूलाई नै दिने हो। बझाङका पाँच भन्दा बढी स्थानीय तहका सडक निर्माणमा संलग्न यी डोजर सञ्चालकले जनप्रतिनिधिलाई फर्जी कागज बनाउन लगाएर लाभ लिने गरेको दाबी गरेपछि हामीले यससम्बन्धी थप प्रमाण खोज्यौं। उपभोक्ता समितिका पदाधिकारीसँग कुराकानी गर्यौं। महालेखा परीक्षकको प्रतिवेदन, स्थानीय तहका नीति तथा कार्यक्रम लगायतका प्रतिवेदनको अध्ययन गर्यौं। यी कागजात हेर्दा उपभोक्ता समितिका मुख्य पदाधिकारी तथा जनप्रतिनिधि डोजर प्रयोग गरेर श्रमिकले काम गरेको नक्कली कागजात बनाएर लाभ लिन संगठित रूपमै लागेको भेटियो। सडक खन्न वडाध्यक्षकै डोजर प्रयोग आर्थिक वर्ष ०७५७६ मा खप्तडछान्ना गाउँपालिकाले गडराय गोर्खाली झरना पर्यटकीय सडक निर्माणका लागि उपभोक्ता समिति गठन गर्यो। उपभोक्ता समितिका अध्यक्ष थिए हर्क चौहान। ३० लाख रुपैयाँ बजेटको यो सडक निर्माणमा सोही गाउँपालिका ६ का वडाध्यक्ष तिलक खड्काको डोजर प्रयोग गरियो। अनौठो के भयो भने निर्माण सामग्री र सेवा खरीद गर्ने अधिकार भएको उपभोक्ता समितिले डोजर मालिकसँग दर रेटबारे कुनै छलफल पनि गरेन। अनि निर्माण सेवा लिदा कम्तीमा तीनवटा सेवा प्रदायकबाट गोप्य रूपमा दरभाउ पत्र लिनुपर्ने खरिद नियमावलीले तोकेको प्रक्रिया पनि पुरा गरेन। गाउँपालिकाले तिलक खड्काको डोजर प्रयोग गर्ने निर्णय गरेको छ। घण्टाको ६ हजार ५ सय रुपैयाँ हो, त्यही अनुसार गर्नुहोला भनेर अध्यक्ष (गाउँपालिका अध्यक्ष वर्कबहादुर रोकाया)ले भन्नुभयो, उपभोक्ता समिति अध्यक्ष हर्क चौहानले भने हामीले त्यसै अनुसार काम गरेका हौं। बाटो काट्यो कि काटेन भनेर हेर्ने काम हामीले गरेका हौं, डोजरको रेट तोक्ने काम गाउँपालिकाले गरेको हो। चौहानका भनाइमा, डोजरले काम गरेको भए पनि कागज मिलाउन डोर हाजिरी फारम भर भनेर गाउँपालिकाले भनेको थियो। यसैले ३० लाख रुपैयाँ मध्ये २५ लाखको काम मान्छेले गरेको भनेर करिब व्यक्तिको किर्ते हस्ताक्षर गरेर डोर हाजिरी गाउँपालिकामा पेश गरियो। चौहानले भने, कतै कतै मात्र कडा चट्टान डोजरले काटेको भनेर देखाउनलाई ५ लाख बराबरको डोजरको र डिजलको बिल पेश गरेका हौं। हामीले प्रति घण्टा ५ हजारसम्ममा काम गरिदिन्छौं भन्ने डोजर सञ्चालक पनि भेटेका थियौं, सोही उपभोक्ता समितिका सचिव मंगलबहादुर खड्का भन्छन्, गाउँपालिकाले वडाध्यक्षकै डोजर प्रयोग गर्ने निर्णय नै गरिसकेको भनेपछि महँगो भए पनि त्यही डोजर प्रयोग गर्न बाध्य भयौं। खप्तडछान्ना गाउँपालिकाले निर्माण गरेका प्रायः सबै सडकमा वडाध्यक्ष खड्काकै डोजर प्रयोग भएको छ। काम डोजरले गरे पनि सबैजसो सडक योजनाको रकम भुक्तानी गर्दा भने श्रमिकले काम गरेको फर्जी डोर हाजिरी पेश गरिएको छ। खड्काले आफ्ना दाजु दर्शन खड्काको नाममा डोजरको कारोबार गर्दै आएका छन्। यो गाउँपालिकाले तीन आर्थिक वर्ष (०७४७५ देखि ०७६७७ सम्म) मा करिब ४ करोड लगानी गरेर सात वटा सडक निर्माण गरेको गाउँपालिका अध्यक्ष बर्कबहादुर रोकायाले बताए। यद्यपि उनले एउटै डोजर प्रयोग गर्नुपर्छ भनेर गाउँपालिकाले कुनै निर्णय नगरेको उनको भनाइ छ। रोकायाले भने, गाउँपालिकाले त्यस्तो निर्णय गरेको छैन। टाढाबाट डोजर ल्याउनु भन्दा गाउँमै भएको डोजर प्रयोग गरौं भनेर खड्काको डोजर प्रयोग गरेको हो, गाउँपालिकाले त्यस्तो निर्णय किन गर्नु ? डोजरबाट काम गराएर श्रमिकको नाममा भुक्तानी दिएको बारेमा आफूलाई थाहा नभएको बताउँदै उनले भने, इन्जिनियरहरूले कसरी मिलाए, मलाई खासै थाहा छैन। सडक निर्माणमा भएको बेथिति खोज्दै जाँदा सुर्मा गाउँपालिकामा निर्माण भएका सडकमा पनि व्यापक अनियमितता भएको भेटियो। यो गाउँपालिकाले आर्थिक वर्ष ०७४७५ मा निर्माण गरेको धनिधारा नाउला विछाडा सडकमा काम भएनभएको यकिन नगरी ५० लाख रुपैयाँ भुक्तानी गरेको पाइयो। १ करोड ७ लाखको लागतमा निर्माण गरिएको यो सडकको भुक्तानी दिनुपूर्व तयार गर्नुपर्ने बिलमा प्राविधिक तथा पदाधिकारी र उपभोक्ता समितिका पदाधिकारीको हस्ताक्षर छैन। महालेखा परीक्षकको कार्यालयलेसमेत यसमा आपत्ति जनाएको छ। महालेखाले तयार गरेको लेखा परीक्षण प्रतिवेदनमा भनिएको छ, प्र्रमाणित बिल बेगर भुक्तानी दिएको ५० लाखको कार्यका सम्बन्धमा छानबिन गरी पेश भएको कागजात अनुसार कार्य नभएको पाइएमा सम्बन्धितबाट असुल गर्नुपर्ने देखिएको छ। हाते भरपाईका भरमा भुक्तानी सुर्मा सरोवर निर्माण सेवा र प्रभु कन्स्ट्रक्सनलाई डोजरले माटो काट्ने काम गरे बापत ८८ लाख ७९ हजार रुपैयाँ गाउँपालिकाले भुक्तानी दिएको देखिन्छ। तर, यो रकम कम्पनीको कुनै आधिकारिक बिल नलिई हाते भरपाईका भरमा भुक्तानी दिइएको छ। अनौठो के छ भने डोजरलाई भुक्तानी गरिएको ८८ लाख ७९ हजारमध्ये ४० लाख ७४ हजार ३ सय ३७ रुपैयाँ डोजरको भाडा र बाँकी ४८ लाख ८ हजार २ सय ७१ रुपैयाँ डोजरमा तेल हालेको भनेर कागजमा उल्लेख छ। यसमा प्रष्ट अनियमितता छ, बझाङका विभिन्न स्थानीय तहमा काम गरेका इन्जिनियर दीपक बोहराले भने, यन्त्रको भाडा भन्दा बढी इन्धन खपत भयो भन्नुले नै यहाँ अनियमितता छ भन्ने पुष्टि हुन्छ। किनकि प्राविधिक हिसाबले यो असम्भव छ। बोहराका भनाइमा, डोजरलाई भुक्तानी गरेको भाडाको आधारमा हिसाब गर्ने हो भने यहाँ १० लाख रुपैयाँ भन्दा बढीको तेल खर्च हुनै सक्दैन। महालेखा परीक्षकको प्रतिवेदन ०७४७५ मा पनि यस बारेमा शंका व्यक्त गरिएको छ। प्रतिवेदनमा भनिएको छएस्काभेटरको भाडा खर्च बराबरकै तेल खर्च लागेको सम्बन्धमा नम्र्स अनुसार मिल्ने नमिल्ने यकिन गरी नमिल्ने र बढी भुक्तानी भएको देखिए सम्बन्धितबाट असुल गर्नुपर्ने देखिन्छ। महालेखा परीक्षकको प्रतिवेदनले सुर्मा गाउँपालिकाले निर्माण गरेका अन्य सडकहरूमा पनि अनियमितता भएको देखाएको छ। गाउँपालिकाले निर्माण गरेको जाक पाँगरजडी सडकमा पनि लागत अनुमानमा समावेश भएको १७ लाख ११ हजार ४ सय २२ रुपैयाँ बराबरको ग्याबिन को कामै नगरी डोजरले माटो खन्ने काम मात्र भएको तर, रकम भने ३३ लाख ७१ हजार ७७ रुपैयाँ भुक्तानी गरेको प्रतिवेदनमा उल्लेख छ। सुर्मा, तल्कोट र बुङ्गलमा मात्रै होइन, बझाङका सबैजसो स्थानीय तहले निर्माण गरेका सडकमा व्यापक अनियमितता भएको जानकार बताउँछन्। इन्जिनियर बोहराले भने,जति काम भएको छ भनेर कागज बनाएर भुक्तानी दिएको छ, फिल्डमा हेर्दा त्यसको ६० प्रतिशत पनि काम भएको छैन। उनका अनुसार बझाङका सबै स्थानीय तहमा गएर यसको भेरिफाई गर्ने हो भने ठूलो मात्रामा अनियमितता भएको भेट्न सकिन्छ। सार्वजनिक खरीद नियमावली अनुसार, उपभोक्ता समिति मार्फत गरिने कुनै पनि काममा भारी यन्त्र उपकरण प्रयोग गर्न मिल्दैन। नियमावलीको दफा ९७ को उपदफा ९ मा लेखिएको छ उपभोक्ता समिति वा लाभग्राही समुदायबाट सञ्चालित हुने निर्माण कार्यमा लोडर, एस्काभेटर, रोलर, डोजर, विटुमिन डिष्ट्रिव्युटर, विटुमिन व्याइलर, हेभी मेसिन प्रयोग गर्न पाइने छैन। यो मामिलाबारेका एक जानकार व्यवसायी भन्छन्, यस्तो नक्कली कामबाट जनप्रतिनिधि र डोजर सञ्चालक दुवैलाई फाइदा हुन्छ। एकातिर ठूलो नाफा, अर्कोतिर उपभोक्ता समितिले काम गरेको देखिने हुनाले व्यवसायीले कारोबार र आयमा कर समेत तिर्नुपर्दैन भने जनप्रतिनिधिले विकास गरेको देखाएर कमिसन खान पाउँछन्। (आसिसबहादुर सिंहको सहयोगमा)"
संक्रमित व्यवस्थापन गर्न समस्या,"दैलेख : दैलेखमा कोरोना संक्रमितलाई व्यवस्थापन गर्न कठिन भएको छ। जिल्लामा आइतबार साँझसम्म संक्रमितको संख्या ३ सय ५७ पुगेको छ। एकाएक संक्रमितको संख्या बढ्न थालेपछि उनीहरूको उपचार र आइसोलेसन व्यवस्थापनमा समस्या भएको हो। पछिल्लो तीन सातामा संक्रमितको संख्या ह्वात्तै बढेको छ। संक्रमितमध्ये नारायण नगरपालिकामा मात्रै एक सय ९४ जना छन्। महाबु गाउँपालिकामा एक सय आठ जना छन्। महाबु गाउँपालिकामा पाँचमहिने शिशुमा पनि संक्रमण देखिएको छ। गाउँपालिकाको वडा नम्बर १ र २ मा मात्रैै ७५ जना संक्रमित छन्। यस्तै, दुल्लुका ३९, आठबीसका एक, चामुण्डाविन्द्रासैनी नगरका १, गुराँसका दुई, डुंगेश्वरका तीन, भैरवीका २ र नौमूले गाउँपालिकाका सात जना छन्। संक्रमित सबै भारतबाट फर्किएका हुन्। यो संख्या हालसम्म कर्णालीमा कोरोना पुष्टि भएकामध्ये ६० प्रतिशत हो। प्रदेशको संक्रमितको संख्या ६ सय ४१ छ। भारतमा रहेकाहरूलाई उद्धार गरेर ल्याई व्यवस्थित गर्न नसक्दा भयावह स्थिति सिर्जना भएको स्थानीय धर्मराज उपाध्यायको भनाइ छ। क्वारेन्टाइनमा कोचाकोच गरेर राख्दा र पीसीआर रिपोर्ट ढिला आउँदा संक्रमणले भयावह रुप लिन सक्ने उपाध्यायले बताए। विशेष गरी स्थानीय तहले क्वारेन्टाइन अभावमा कोचेर राखेका थिए। जिल्ला प्रशासन कार्यालयले भारतबाट फर्किने दैलेखबासी ४२ हजार पुग्ने अमुमान गरेको छ। हालसम्म झण्डै ११ हजार आठ सय आईसकेका छन्। संक्रमित बढ्दै गएपछि अहिले थेग्नै मुस्किल भएको छ। संक्रमितको संख्या बढेसँगै उनीहरूको व्यवस्थापनमा कठिन भएको हो। विशेषगरी आइसोलेसनको अभाव छ। स्वास्थ्य सेवा कार्यालयका अनुसार ४० बेड क्षमताको आइसोलेसन छ। संक्रमितमध्ये ३४ जना दैलेख अस्पतालको आइसोलेसनमा छन्। अन्य संक्रमित स्थानीय तहमा छन्। संक्रमितलाई राख्न स्थानीय तहले बनाएको क्वारेन्टाइनलाई आइसोलेसनको रुपमा प्रयोग गरिएको दैलेख अस्पतालका प्रमुख डा निरञ्जन पन्तले जानकारी दिए। संक्रमितलाई चिकित्सकको मोबाइल टोलीले स्वास्थ्य अवस्थाबारे बुझिरहनुभएको छ, डा पन्तले भने, स्वास्थ्य अवस्था सामान्य छ, कुनै पनि लक्षण देखिएको छैन, आयुर्वेदिक औषधि चलाइरहेका छाँै। स्वास्थ्य सामग्री अभाव नभए पनि पीसीआर रिपोर्ट ढिला आउँदा समस्या भएको डा पन्तले बताए। जिल्लाभर ९ हजार ३ सय ३२ जना क्वारेन्टाइनमा रहेको प्रमुख जिल्ला अधिकारी युवराज कट्टेलले बताए। भौतिक संरचना अभाव छ, सबैभन्दा धेरै समस्या पीसीआर रिपोर्ट ढिला आउनु हो, उनले भने। कर्णाली प्रदेशको सबैभन्दा बढी कोरोना संक्रमित देखिएको दैलेखमा प्रदेश र संघीय सरकारले बेवास्ता गरेको स्थानीय नागरिकको भनाइ छ। नारायण नगरपालिकाका मेयर रत्नबहादुर खड्काले कहालीलाग्दो अवस्थामा गुज्रिनुपरेको बताए। कोरोना संक्रमितको व्यवस्थापनमा हम्मेहम्मे परेको छ, मेयर खड्काले भने, आइसोलेसन र उपचारमा खटिने स्वास्थ्यकर्मीको अभाव छ, संक्रमितको संख्या बढ्न थालेपछि क्याम्पस र स्कुलको क्वारेन्टाइनलाई आइसोलेसनका रूपमा प्रयोग गरेका छौँ।"
सामाजिक क्षेत्रको बजेट राष्ट्रिय गौरवको आयोजना बन्न सक्छः महिलामन्त्री गुरुङ,"काठमाडौं : महिला, बालबालिका तथा ज्येष्ठ नागरिकमन्त्री पार्वत गुरुङले कोभिड१९ का कारण सामाजिक क्षेत्रमा बजेट सीमित भए पनि त्यसक्षेत्रमा राष्ट्रिय गौरवको आयोजना हुन सक्ने विश्वास गरेका छन्। प्रतिनिधिसभाको सोमबारको बैठकमा विनियोजन विधेयक, २०७७ अन्तर्गत आफ्नो मन्त्रालयका विभिन्न शीर्षकमाथि उठेका प्रश्नको जवाफ दिँदै मन्त्री गुरुङले महिला, बालबालिका, ज्येष्ठ नागरिक र अपाङ्गताका क्षेत्रमा बजेट सीमित छ तर उद्देश्य फाराकिलो रहेको बताए। महिला मन्त्रालयका लागि एक अर्ब १४ करोड बजेट विनियोजन गरिएको छ । मन्त्री गुरुङले भने,'समृद्धिको सूचक भनेको भौतिक पूर्वाधार र अन्य विकास मात्रै होइन, सामाजिक क्षेत्रको विकास पनि हुन सक्छ, समृद्धिको सूचक बन्न सक्ने गरी हामी काम गर्नेछौँ ।' जातीय भेदभाव छुवाछूत, छाउपडी, बोक्सी, वालविवाहलगायत सबै प्रकार विभेद अन्त्य नभएसम्म समृद्ध नेपाल निर्माण हुन नसक्ने भनाइ थियो । महिलालाई आर्थिक रुपमा बलियो बनाउने उद्देश्यले बजेटले महिला उद्यम कार्यक्रमलाई जोड दिएको बताउँदै उनले महिला हिंसा अन्त्य गर्ने उद्देश्यले भएका ऐनकानुनलाई परिमार्जन गरिने योजना सुनाए। सडकमुक्त बालबालिका बनाउँदै तिनको विकासका लागि राष्ट्रिय रणनीति बनाउने उद्देश्य रहेको उनको भनाइ छ। ज्ञान, सीप र अनुभवका धनी ज्येष्ठ नागरिकलाई अविभावकका रुपमा सम्मान गर्दै वृद्धाश्रममा राख्नुपर्छ भन्ने सोचलाई रुपान्तरण गर्ने उद्देश्यले पशुपति वृद्धाश्रमलाई गोठाटारमा सारी अस्पताललसहित वृद्धग्रामका रुपमा व्यवस्थित ढंगले सञ्चालन गर्ने तयारी भइरहेको मन्त्री गुरुङले जानकारी दिए। 'अपाङ्गता मैत्री भौतिक संरचना निर्माण गर्दै उनीहरुको परिचयपत्रको आधारमा भत्ता दिने गरी ऐन संशोधनको तयारी भइरहेको छ । यौनिक अल्पसंख्यक समुदायका लागि कानुनी प्रावधानको व्यवस्था गर्दै बजेटको व्यवस्था गरिएको छ, 'उनले भने। सांसद दुर्गा पौडेल र उमा रेग्मीले निर्मला पन्त हत्याको छानबिन कहाँ पुग्यो भनेर सोध्नुभएको प्रश्नको जवाफ दिँदै मन्त्री गुरुङले त्यस्ता घटना नहोऊन भन्नाका लागि कस्तो ऐन बनाउनुपर्छ भन्नेबारे हामी सचेत हुनुपर्ने बताए।"
राणाको प्रश्न : १० अर्बको क्वारेन्टाइन किन अस्तव्यस्त ?,"काठमाडौं : राष्ट्रिय प्रजातन्त्र पार्टी (राप्रपा) का अध्यक्ष पशुपति शमशेर राणाले कोरोना भाइरस कोभिड१९ का लागि खर्च गरिएको १० अर्ब हराएको ओम्नी घोटलामा कारवाही नभएको भन्दै प्रधानमन्त्री केपी ओलीको ध्यानाकर्षण गरेका छन्। सरकारले कोभिड१९ विरुद्ध १० अर्ब खर्च गरेको हो भने क्वारेन्टाइन किन अस्तव्यस्त? नगरपालिका, गाउँपालिकालाई खर्च धान्न किन धौधौ? विदेशबाट फर्कनेहरू बिना परीक्षण किन घर पुगिरहेका छन्? खान नपाएर जनता किन बेहाल छन्? अध्यक्ष राणाले सोमबार ट्वीट गरेहेलो सरकार, त्यसैले १० अर्ब हराएको सूचना जारी गरौं, पाइपाइ खोजौं।' कोरोना प्रकोप र भ्रष्टाचारविरुद्धको सरकारको नीति र प्राथमिकता सही भएन भन्ने राणाको टिप्पणी छ। सरकार पूर्ण अल्मलिएको भन्दै यसमा रहस्य के हो भनेर उनले प्रधानमन्त्रीलाई प्रश्न गरेका छन्।सरकारको नीतिले संक्रमण बढेन, मन्त्री, प्रधानमन्त्री, राष्ट्रपतिले यही रट लगाए। समय छँदा यस्तै आत्मप्रशंसामा रमाए। हाल संक्रमण ठाडो उकालो गतिमा छ। जनता बन्दाबन्दी तोड्दै छन्। चुनौतिको पहाड छ उनले भने।कम्तिमा ओम्नी घोटालामा कारवाही गरे हुने। तर राज के हो प्रधानमन्त्रीज्यू, सरकार पूर्ण अल्मलिएको छ।'"
आज पारित हुँदै विनियोजन विधेयक,"काठमाडौं : सरकारले जेठ १५ गते संसदमा प्रस्तुत गरेको बजेट (विनियोजन विधेयक) लाई सोमबार संसद्बाट पारित गर्ने तयारी भएको छ। सांसदहरूले उठाएका प्रश्नको प्रधानमन्त्री केपी ओलीसहित अन्य सबै मन्त्रीले सोमबार जवाफ दिने र त्यसपछि निर्णयार्थ पेस गरिने कार्यसूची संसद् सचिवालयले सार्वजनिक गरेको छ। बजेटसँग आश्रित आर्थिक विधेयक, राष्ट्र ऋण उठाउने र ऋण तथा जमानत संशोधन विधेयक भने केही दिनपछि मात्र निर्णय प्रक्रियामा लगिने संसद् सचिवालयले जनाएको छ। कोरोना भाइरसका कारण बजेट पारित गरेर छिटो अधिवेशन अन्त्य गर्ने तयारीमा सरकार छ। संसद्को बहुमतबाट विनियोजन पारित हुने भएकाले सरकारसँग पर्याप्त संख्या छ। विनियोजित बजेटमाथि कांग्रेस नेता प्रकाशमान सिंह, मीनेन्द्र रिजाल, नारायण खड्का, गगन थापालगायत सांसदले खर्च कटौतीको प्रस्ताव गरेका छन्। कांग्रेस, नेमकिपा, राष्ट्रिय जनमोर्चा, जनता समाजवादी पार्टीका २६ जना सांसदले खर्च कटौतीको प्रस्ताव दर्ता गरेको सचिवालयले जनाएको छ। कोरोना महाव्याधी रोकथाम र नियन्त्रणका लागि पर्याप्त ध्यान नदिएको, कृषिलाई महत्व नदिएको, शिक्षामा राज्यको लगानी बढाउन नखोजिएको भन्दै सत्तासीन दलकै सांसदहरूले बजेटमा आपत्ति जनाएका छन्। प्रधानमन्त्री एवं नेकपा अध्यक्ष केपी ओलीले बजेट र सरकारको नीति तथा कार्यक्रमको समर्थन गर्न पार्टीका सांसदहरूलाई लिखित पत्रमार्फत नै ह्विप जारी गरिसकेका छन्। गृहमन्त्री नबोल्दा समस्या सत्तासीन नेकपाका सांसद विरोध खतिवडाले राष्ट्रिय नीति र कार्यक्रमका विषयमा गृहमन्त्री रामबहादुर थापा नबोल्दा समस्या भएको बताए। गांजाखेतीलाई वैधता दिन कानुन कहिले संशोधन हुन्छ भनेर जति सोधे पनि गृहमन्त्री चुप बसेको खतिवडाको भनाइ थियो। कैयौं मन्त्री बोलेर समस्या, गृहमन्त्रीज्यू नबोलेर समस्या, खतिवडाले व्यंग्य गर्दै भने, हाम्रो गृहमन्त्री बोल्नुभयो भने पानी पर्छ। असफल सरकार किन बोक्ने कांग्रेसका मुख्य सचेतक बालकृष्ण खाँणले कोरोना, बाढीपहिरो र प्रशासन व्यवस्थापनमा सरकार असफल भएको बताए। सत्तासीन पार्टी गम्भीर बनोस्, खाँणले भने, सरकार असफल होला, प्रधानमन्त्री असफल हुनुहोला तर मुलुक असफल हुनु हुँदैन। सत्तासीन पार्टीे गम्भीर बनोस्। किन रोकिएन आरडीटी ? सत्तासीन नेकपाका सांसद दीपकप्रकाश भट्टले आरडीटी टेस्ट असफल भइसके पनि यसलाई निरन्तरता दिएको भन्दै आपत्ति जनाए। क्वारेन्टाइनमा व्यवस्थापन नहुँदा कोरोना संक्रमणको केन्द्र बनिरहेको भन्दै भट्टले आरडीटी टेस्ट रोकेर तत्काल पीसीआर परीक्षणमा जोड दिनुपर्ने बताए। कोरोना विपद् व्यवस्थापनको फोकल गृह मन्त्रालय बनाइनुपर्नेमा हुनुपथ्र्यो। हेल्थ इमन्र्जेन्सी लागू गर्नुपथ्र्यो। भारतीय प्रधानमन्त्रीले बौद्धिक समूहको प्रतिवेदन बुझ्न आलटाल गरिरहेकाले नेपालका प्रधानमन्त्रीले प्रतिवेदन बुझ्नुपथ्र्यो। चकलेटको भन्सार घटाउने, मलको किन बढाएको ? सत्तासीन नेकपाका नेता भीम रावलले संविधानको लक्ष्य र पार्टीको नीतिविपरीत बजेट आएको बताए। संविधानले लिएको समाजवादउन्मुख नीति, राज्यका लोककल्याणकारी सिद्धान्त र नेकपाका चुनावी घोषणापत्र तथा नीतिविपरीत बजेट ल्याइएकोे रावलले बताए। एमसीसीका योजना बजेटमा राखेकामा उनको आपत्ति छ। बजेटमा चकलेटको भन्सार घटाएर कृषि मलको भन्सार बढाउने कार्यक्रम ल्याएको भन्दै रावलले सरकारको आलोचना गरे। शिक्षा क्षेत्रमा राज्यको लगानी बढाएर निजी क्षेत्रको लगानी घटाउने नीतिविपरीत सामुदायिक विद्यालयको शैक्षिक गुणस्तर बढाउन निजी क्षेत्रले जिम्मेवारी लिनुपर्ने कुरा बजेटमा परेको भन्दै रावलले आपत्ति जनाए। कर्णालीको मार्सी रोल्पामा कसरी कांग्रेस सांसद रंंगमति शाहीले मार्सी धान कर्णालीमा फल्ने गरे पनि बजेटमा रोल्पा भनेर लेखिएको भन्दै आपत्ति जनाइन्। मार्सी चामल कर्णालीको ब्रान्ड बनिसकेको भन्दै सांसद शाहीले भनिन्, मार्सी चामल रोल्पामा पनि फल्छ होला तर कर्णालीको जति मोल त्यसले पाउँदैन। भगौडा सैनिकका नाममा आतंक नेकपाका प्रमुख सचेतक देव गुरुङले भारतसँगको खुला सिमानाका कारण अनेक खाले समस्या देखा परिरहेको भन्दै खुला सीमा सिलबन्दी गर्नुपर्ने बताए। मुलुकलाई स्वाधीन बनाउन अर्थतन्त्रलाई आत्मनिर्भर बनाउन जोड दिनुपर्ने गुरुङको भनाइ छ। भगौडा सैनिकका नाममा शान्तिप्रक्रिया विपरित कार्य भइरहेको भन्दै गुरुङले सबै मुद्दा सत्य निरुपण आयोगमा ल्याएर टुंग्याउनुपर्ने बताए। विद्युतीय गाडीमा कर प्रतिगमनकारी कांग्रेस सांसद देवेन्द्रराज कँडेलले विद्युतीय गाडी आयातमा कर लगाउने सरकारको निर्णय प्रतिगमनकारी भएको बताए। सत्तासीन नेकपाको घोषणापत्रमै विद्युतीय गाडीमा जोड दिने उल्लेख गरेको भन्दै कँडेलले मतदाता र जनताप्रति सरकारले बेइमानी गरेको आरोप लगाए। भारतीय चेलीबारे छानबिन हुने सभामुख अग्नि सापकोटाले संसद्मा प्रयोग भएको भारतीय चेली शब्दबारे छानबिन गर्ने बताए। राजपाकी सांसद चन्दा चौधरीले नेकपाकी सासद गंगा चौधरीले प्रयोग गरेको उक्त शब्द संसद्को रेकर्डबाट हटाउन माग गरिन्। सांसद चौधरीलाई बीचमा रोक्दै सभामुख सापकोटाले त्यसबारे आफूले रुलिङ गरिसकेको र कार्यव्यवस्था परामर्श समितिमा छलफल गर्ने बताए। सभामुख सापकोटाले सांसद मर्यादित हुनुपर्ने संसद् नियमावलीको नियम स्मरण गराउँदै भने, माननीयज्यूहरूले बोल्ने क्रममा आरोपप्रत्यारोप भइरहेको छ। सबैको बुद्धिविवेक लगाएर असाध्यै जोखिमपूर्ण समयमा संसद् चलाइरहेका छौँ। व्यक्तिगत टीकाटिप्पणीमा नजाऔं। सबै विवरण अध्ययन गर्दै कार्यव्यवस्थामा छलफल गर्नेछौँ।"
बाबुरामको राजनीतिक उचाई निर्वाचन आयोगमा पेश भएको कागजले गर्दैन : कमल थापा,"काठमाडौं : राष्ट्रिय प्रजातन्त्र पार्टीका अध्यक्ष कमल थापाले डा बाबुराम भट्टराईको वरियताराजनीतिक उचाई निर्वाचन आयोगमा पेश भएको कागजले नगर्ने बताएका छन् । वरियताको विषयमा बाबुराम भट्टराईलाई केहीले खिसी गरेको पढें। सोमबार बिहान ट्वीटमार्फत उनले लेखेका छन्, बाबुरामजीसँग धेरै विषयमा मेरो मतभेद छ। तर,उहाँको वरियताराजनीतिक उचाई निर्वाचन आयोगमा पेश भएको कागजले गर्दैन। निर्वाचन आयोगमा जनता समाजवादी पार्टी दर्ता गर्नुअघि बाबुराम भट्टराईलाई दोस्रो वरियताको अध्यक्ष बनाइएको भए पनि निर्वाचन आयोगमा पुग्दा भने उनको नाम टिपेक्सले मेटेर बाबुरामलाई अशोक राई भन्दा तल चौथो क्रमको वरिष्ठ नेताको रुपमा नाम राखिएको छ। चौथो वरियतामा राखेपछि सामाजिक संजालमा भट्टराई र जसपाको टिका टिप्पणी सुरु हुन थालेको छ। पार्टी दर्ता गर्दा पार्टीको केन्द्रीय अध्यक्षमा महन्थ ठाकुर र उपेन्द्र यादव छन्। कार्यसमिति र केन्द्रीय नेतृत्वको वरियतामा सहमति गरेर कागज तयार गर्दा महन्थ ठाकुर, बाबुराम भट्टराई र उपेन्द्र यादवलाई अध्यक्ष बनाइएको थियो। अध्यक्ष थापाले लामो राजनीतिक यात्रासंघर्षले समाजमा उहाँको स्थान कायम भइसकेको धारणा राखे। थापाले एकतागर्दा नाम तल राख्न मानेर बरु भट्टराईको उचाई अझै बढेको टिप्पणी गरेका छन्। आइतबार निर्वाचन आयोगमा दल दर्ता भएर कानुनी मान्यता पाए पनि जनता समाजवादी पार्टीभित्रको वरीयता विवाद भने टुंगिएको छैन। राजपा र समाजवादी पार्टीले वैशाख १० गते मध्यरातमा एकता घोषणा गरेका थिए। घोषणाको भोलिपल्ट दुवै दलका नेता निर्वाचन आयोग पुगेर जनता समाजवादी पार्टी गठन गरेको जानकारी दिएका थिए। जनता समाजवादी ५३ जनाको कार्यसमिति हुने भएकाले तत्कालीन राष्ट्रिय जनता पार्टी (राजपा) बाट २७ र समाजवादी पार्टीबाट २६ जना सदस्य रहेका छन्।"
जसपा दल दर्ता तर नेतृत्वमै टिपेक्स,"काठमाडौं : जनता समाजवादी पार्टी (जसपा) आइतबार निर्वाचन आयोगमा दर्तासँगै पूर्वप्रधानमन्त्री डा बाबुराम भट्टराईको वरीयता तल झरेको छ। पार्टीमा तीन अध्यक्ष रहने सहमतिसँगै आइतबार निर्वाचन आयोगमा दल दर्ता भएर कानुनी मान्यता पाए पनि पार्टीभित्रको वरीयता विवाद भने टुंगिएको छैन। आयोगमा बुझाएको दस्ताबेजअनुसार जसपाको पहिलो वरीयतामा तत्कालीन राष्ट्रिय जनता पार्टी (राजपा) अध्यक्ष मण्डल सदस्य महन्थ ठाकुर रहने भएका छन् भने दोस्रो वरीयतामा तत्कालीन समाजवादी पार्टीका अध्यक्ष उपेन्द्र यादव छन्। पार्टीभित्र यादव र ठाकुर दुवै कार्यकारी अध्यक्ष रहने सहमति भएको छ। आइतबार वरीयता विवाद मिलेपछि निर्वाचन आयोगमा नयाँ पार्टी दर्ता भएको हो। निर्वाचन आयोगमा दर्ता गर्नुअघि डा भट्टराईलाई दोस्रो वरीयताको अध्यक्ष बनाइएको थियो। निर्वाचन आयोगमा पुग्दापुग्दै उनी एकैपटक चौथो नम्बरमा झरेका हुन्। उनको नाम टिपेक्सले मेटेर बाबुरामलाई अशोक राईभन्दा तल अर्थात् चौथो क्रमको वरिष्ठ नेता भनिएको छ। उनलाई संघीय परिषद्को अध्यक्ष भनिएको थियो। तत्कालीन समाजवादी पार्टीका संघीय परिषद् अध्यक्ष भट्टराई भने चौथो वरीयतामा रहे पनि यो मिल्दै जाने प्रक्रियाअन्तर्गत रहेको जानकारी नेताहरूले दिएका छन्। उनलाई संघीय अध्यक्ष बनाउने सहमति भने पार्टीभित्र कायमै छ। यसअघि उनलाई पहिलो वरीयतामा राखिएको थियो। तर, दल दर्ताअघि भएको वरीयता विवादका कारण भट्टराईलाई चौथो वरीयतामा झारिएको एक सदस्यले जानकारी दिए। शनिबार र आइतबार चलेकोे छलफलपछि पार्टी दर्ता गर्न निर्वाचन आयोग पठाइएको हो। कार्यसमिति र केन्द्रीय नेतृत्वको वरीयतामा सहमति गरेर कागज तयार गर्दा ठाकुर, भट्टराई र उपेन्द्र यादवलाई अध्यक्ष बनाइएको थियो। निर्वाचन आयोगमा दर्ता गर्दा डा भट्टराईलाई अशोक राईपछिको वरिष्ठ नेता बनाइएको जसपाका नेताहरूले बताए। अर्को वरिष्ठ नेतामा राजेन्द्र महतोको नाम छ। उनलाई संसदीय दलको नेता पनि बनाउने सहमति भएको छ। जसपाले आयोगमा बुझाएको निवेदनअनुसार पार्टीमा एकजना संघीय अध्यक्ष र दुई जना कार्यकारी अध्यक्ष रहने सहमति भए पनि डकुमेन्टमा त्यस्तो देखिँदैन। पार्टीमा तीन अध्यक्षमध्ये पहिलो वरीयतामा महन्थ ठाकुर, दोस्रोमा भट्टराई र तेस्रोमा उपेन्द्र यादव रहेका थिए। चौथोमा राई रहेकामा दर्ता गर्ने क्रममा भने चौथो पूर्वप्रधानमन्त्रीसमेत रहिरसकेका डा भट्टराई परेका हुन्। एकतापछिको पहिलो काम सकिएको जसपाका नेता महेन्द्र राय यादवले जानकारी दिए। निर्वाचन आयोगमा दल दर्ता गरिहाल्नुपर्ने थियो त्यसैले अहिले यही सहमति भएको हो, अरू कुरा मिल्नेक्रम जारी छ, उनले भने, हामीले लगातार छलफल गरिरहेका छौँ, अब केही समयमै पार्टी एकीकरण टुंगिन्छ। राजपा र समाजवादी पार्टीले वैशाख १० गते मध्यरातमा एकता घोषणा गरेका थिए। घोषणाको भोलिपल्ट दुवै दलका नेता निर्वाचन आयोग पुगेर जनता समाजवादी पार्टी गठन गरेको जानकारी दिइसकेका थिए। जसपामा जम्मा ५३ जनाको कार्यसमिति हुने भएको छ। जसमा तत्कालीन राष्ट्रिय जनता पार्टी (राजपा) बाट २७ र समाजवादी पार्टीबाट २६ जना सदस्य छन्।"
एमसीसीमा मध्यमार्गी बाटो खोज्दै नेकपा,"काठमाडौं : सत्तारुढ दल नेकपाले मिलेनियम च्यालेन्सज कर्पाेरेसन (एमसीसी) कम्प्याक्ट सम्झौता बारे टुंगोमा पुग्न पार्टी सचिवालय बैठक बोलाएको छ। पार्टीभित्रै अमेरिकी सहयोग एमसीसी कम्प्याक्ट सम्झौता संसद्बाट अनुमोदन विषयमा विवाद भएपछि यसैको छलफलका लागि बैठक बोलाएको हो। सचिवालय बैठकले एमसीसीमा मध्यमार्गी बाटो निकाल्न सक्ने आकलन नेकपा नेताहरूको छ। मंगलबारका लागि बैठक बोलाइएको छ। एजेण्डा बताइएको छैन। सम्भवतः एमसीसी एजेण्डामा छलफल हुन्छ, बरिष्ठ नेता झलनाथ खनालले भने। महासचिव विष्णु पौडेलले पनि मंगलबार साँझ ४ बजे बैठक बोलाइएको बताए। आइतबार बिहान नेकपाका अध्यक्षद्वय प्रधानमन्त्री केपी ओली र पुष्पकमल दाहालबीच बालुवाटारमा भएको वार्तापछि सचिवालय बैठकको मिति तय भएको हो। सोमबार बजेटमा मन्त्रीहरूले संसद्मा जवाफ दिनुपर्ने कार्यसूची रहेको र ब्यवस्तता हुने भएपछि मंगलबारका लागि साँझ बैठक बोलाउने गरी दुई अध्यक्षले समझदार गरेपछि नेताहरूलाई बैठकको खबर आइतबार नै गरिएको हो। एमसीसी कम्याप्ट सम्झौता गत वर्ष (२०६६ असार ३० मा) संसद्मा दर्ता भए पनि पारित हुन सकेको छैन। नेकपाले एमसीसीबारे अध्ययन गर्न केन्द्रीय समितिको निर्णयका आधारमा बरिष्ठ नेता खनालको संयोजकत्वमा स्थायी समिति सदस्यद्वय भीम रावल र प्रदीप ज्ञवाली सदस्य रहेको कार्यदल गठन गरेको थियो। कार्यदलले परिमार्जन नभएसम्म जस्ताको तस्तै कम्पाक्ट सम्झौता अनुमोदन गर्न नहुने सुझावसहितको प्रतिवेदन अध्यक्षद्वयलाई गत फागुन ९ मै बुझाइसकेको छ। प्रतिवेदनमा कार्यदल सदस्य परराष्ट्रमन्त्री ज्ञवालीले भने फरक मत राखेका छन्। कार्यदल प्रतिवेदनमा नेकपाभित्र औपचारिक छलफल भएको छैन। प्रधानमन्त्री ओली सम्झौता सदनबाट पारित गर्नुपर्ने पक्षमा लागे पनि अर्का अध्यक्ष दाहाल र बरिष्ठ नेता माधव नेपाल कार्यदल प्रतिवेदनपछि बोलेका छैनन। पूर्वप्रधानमन्त्री खनाललगायत अन्य केही नेताले जस्ताको तस्तै एमसीसी पारित गर्न नहुने पक्षमा छन्। कार्यदलको रिर्पोटको केही न केही अंश सम्बोधन गर्ने र सम्झौता पनि अनुमोदन गराएर जाने गरी मध्यमार्गी बाटोको खोजीमा नेताहरू लागेको एक सदस्यले सुनाए। कांग्रेस बैठक आज नेपाली कांग्रेस केन्द्रीय कार्यसमितिको बैठक सोमबार बस्दैछ। कोरोना भाइरस महामारीबारे छलफल गर्न केन्द्रीय समिति बैठक बोलाइएको कांग्रेसका मुख्यसचिव कृष्णप्रसाद पौडेलले जानकारी दिए। बैठक सोमाबार दिउँसो केन्द्रीय कार्यालय सानेपामा बस्ने छ। गत शनिबार नक्सासम्बन्धी संविधान संशोधनबारे निर्णय गर्न केन्द्रीय समिति बैठक बसेको थियो। कांग्रेसले कसरी कोभिड१९ का विषयमा भूमिका निर्वाह गर्ने र सरकारलाई कुन तवरले खवरदारी गर्ने रणनीति तय गर्ने बताइएको छ।"
रुकुम घटना छानविन गर्न संसदीय विशेष समिति गठन,"काठमाडौँ : रुकुम पश्चिम, सोती घटना छानविन गर्न सांसद देवेन्द्र पौडेलको नेतृत्वमा संसदीय विशेष छानविन समिति गठन भएको छ । ९ सदस्यीय उक्त समितिले एक महिनाभित्र काम सम्पन्न गरिसक्नु पर्नेछ । सांसद मिनबहादुर विश्वकर्मा, दुर्गा पौडेल, पार्वतीकुमारी विशुंखे, प्रकास रसाइली, बिमला बिक, एकवाल मियाँ र रामसहायप्रसाद यादव समितिमा सदस्यो रुपमा छन् । रुकुमको चौरजहारी नगरपालिकास्थित सोती गाउँमा जाजरकोटका ४ दलित युवासहित ६ जनाको हत्या भएको घटनालाई लिएर कारवाहीको माग हुँदै आएको छ । जाजरकोटका २१ वर्षीय नवराज बिक कथित उपल्लो जातकी प्रेमिकासँग विवाह गर्न साथीहरु लिएर रुकुम जाँदा केटी पक्षका गाउँलेहरुले नवराज सहित ६ युवकलाई लखेटेर हत्या गरेको भन्दै अधिकारकर्मीहरुले कारवाहीको माग गर्दै आएका हुन् । गत जेठ १० गतेको उक्त घटनालाई लिएर राजधानी लगायत विभिन्न स्थानमा प्रदर्शन समेत भएका छन् । संसदमा समेत उक्त विषयमा प्रश्न उठेपछि सरकारलाई दबाब भएको थियो ।"
रिपोर्ट नआउँदै काठमाडौं पुगेका थिए कोरोना संक्रमित चिकित्सक,चितवन : राजधानी प्रवेशका लागि कोरोना परीक्षणको रिपोर्ट अनिवार्य छ। चितवनबाट एक चिकित्सक कोरोना परिक्षणको रिपोर्ट लिएर राजधानीस्थित आफ्नो घर जाने योजनामा थिए। उनले शुक्रबार कोरोना परिक्षणका लागि स्वाब दिएका थिए। स्वाब परिक्षणको नतिजा सोमबार आयो। कोभिड १९ प्रयोगशालाबाट ती चिकित्सकको रिेपोर्ट पोजिटिभ देखियो। तर उनी आइतबार नै काठमाडैं हिडे। कोरोना पोजिटिभको नआउँदै ती चिकित्सक काठमाडौं पुगेका हुन। आइतबार उनी मोटरसाइकलबाट काठमाडौंको इचंगुनारायणस्थित आफ्नो घरमा पुगेका थिए। उनले चितवन मेडिकल कलेजबाट एमबिबिएस गरेका हुन्। २४ वर्षीय चिकित्सकमा कोरोना संक्रमण पुष्टि भएको हो। गत हप्ता पनि उनको कोरोना परिक्षण गर्दा रिजेक्ट भएको थियो। स्वास्थ्य प्राविधिकका अनुसार आवश्यक मात्रामा स्वाब संकलन नभए वा स्वाब पोखिए ल्याबको मेसिनले रिजेक्ट देखाउँछ। एक हप्तापछि पुन कोरोना परिक्षण गरिएको हो। तर राजधानी जान रिपोर्टको प्रतिक्षामा रहेकी अर्की चिकित्सकको भने रिपोर्ट नेगेटिभ आएको छ। उनी पनि चितवन मेडिकल कलेजबाट एमविविएस उत्तिर्ण गरेकी थिइन। चितवनमा दुई जना चिकित्सक र एक जना स्टाफ नर्समा कोरोना संक्रमण देखिएको छ। नारायणी सामुदायिक अस्पतालमा कार्यरत फिजिसियनमा संक्रमण फेला परेको हो। त्यस्तै भरतपुर ४ लंकु घर भएकी स्टाफ नर्समा पनि कोरोना देखिएको हो। जिल्ला स्वास्थ्य कार्यालय चितवनका प्रमुख दिपक तिवारीका अनुसार संक्रमित चिकित्सक र नर्सको घर शिल गरिएको छ।
"सुत्केरीको मृत्युपछि भक्तपुर अस्पतालका सम्पूर्ण सेवा बन्द, चिकित्सकसहित ९ जना स्वास्थ्यकर्मी क्वारेन्टाइनमा","भक्तपुर : सुत्केरी भएको केही घन्टामै महिलाको मृत्यु भएपछि भक्तपुर अस्पतालको सम्पूर्ण सेवा बन्द गरिएको छ । ती सुत्केरी महिलाको मृत्यु कोरोना भाइरस संक्रमणको कारण भएको आशंका गरिएको छ । मृत्युपछि कोरोना भाइरसको गरिएको द्रूत परीक्षण विधि (आरडीटी) मा पोजिटिभ आएपछि अस्पतालको सेवा बन्द गरिएको हो । सिन्धुपाल्चोकको लिसंखु गाउँपालिका ३ घर भइ हाल भक्तपुरको चाँगुनारायण नगरपालिका ३ झौखेलमा बस्दै आएका ती महिला आइतबार साँझ सुत्केरी गराउन भक्तपुर अस्पताल पुगेकी थिइन् । सुत्केरी भएको केही समयपछि नै उनको मृत्यु भएको महानगरीय प्रहरी परिसर भक्तपुरका प्रमुख प्रहरी उपरीक्षक सविन प्रधानले जानकारी दिए। उनका अनुसार मृत्युपछि गरिएको आरडीटी परीक्षण पोजिटिभ आएपछि पीसीआर गर्न उनको स्वाब आइतबार राती नै टेकुस्थित राष्ट्रिय जनस्वास्थ्य प्रयोगशाला पठाइएको थियो । तर उक्त परीक्षणको रिपोर्ट नआउँदा सुत्केरीको शव भक्तपुर अस्पतालमै राखिएको उनले बताए । सुत्केरी महिलाको मृत्यु भएपनि नवजात शिशुको अवस्था भने सामान्य रहेको छ।प्रहरी उपरीक्षक प्रधानले सुत्केरी गराउने कार्यमा संलग्न चिकित्सक तथा स्वास्थ्यकर्मीलाई अहिले निगरानीमा राखिएको बताए । 'पीसीआर परीक्षणको रिपोर्ट आइसकेको छैन, उनले भने, 'त्यसैले सुत्केरी गराउने कार्यमा संलग्न चिकित्सक तथा स्वास्थ्यकर्मीहरुको पहिचान गरी उहाँहरुलाई अस्पतालमै निगरानीमा राखिएको छ ।' पीसीआर रिपोर्ट प्राप्त नभइसकेकाले सुत्केरी महिला बस्दै आएको चाँगुनारायण नपा ३ झौखेलस्थित घर क्षेत्र, मृतक महिलाको सम्पर्कमा रहेका व्यक्तिको पहिचान गर्ने कार्य अघि बढाइ नसकेको प्रहरी उपरीक्षक प्रधानले सुनाए । 'अस्पताल पुग्दै बच्चा निस्किसकेको थियो' भक्तपुर अस्पताल स्रोतका अनुसार गर्भवती महिलालाई ढिलो अस्पताल ल्याइपुर्याइँदा उनले ज्यान गुमाउनुपरेको थियो । उनलाई अस्पताल ल्याउँदा नै बच्चाको टाउको निस्किसकेको थियो । हतारहतार प्रसूति वार्ड लगेर सुत्केरी गराइएपछि आमालाई बचाउन प्रयास गर्दागर्दै असफल भएको अस्पताल स्रोतले बतायो । 'महिलालाई सुत्केरी गराउन अन्तिम अवस्थामा अस्पताल ल्याइपुर्यायो, स्रोतले भन्यो, 'अस्पताल पुग्दै बच्चाको टाउको निस्किसकेको थियो ।' बच्चाको टाउको निस्किसकेकाले चिकित्सक तथा स्वास्थ्यकर्मी सबैले पीपीई नै लगाउन नपाइ सुत्केरी गराउन परेको स्रोतले बतायो। त्यसैले उक्त महिलाको सुत्केरी कार्यमा संलग्न एक चिकित्सकसहित ९जना स्वास्थ्यकर्मी अहिले क्वारेन्टाइनमा बसेका छन् । पीसीआर रिपोर्ट नआएकाले उनीहरु अस्पतालको प्रसूति वार्डमै क्वारेन्टाइन बनाएर बसेको अस्पतालले जनाएको छ । सुत्केरी आठनौ दिनदेखि बिरामी सुत्केरी भएर महिलाको मृत्यु भएपछि उनी आठ नौ दिनदेखि रुघाखोकीले बिरामी भएको खुल्न आएको छ । अस्पतालका अनुसार अस्पताल आइपुग्दा महिलाको अवस्था गम्भीर थियो । महिला आफैले आफूलाई श्वास फेर्न समस्या भइरहेको पटकपटक भनिरहेकी थिइन् । 'रुघाखोकीको समस्या हुँदै अस्पताल ल्याएको भए यस्तो घटना नहुन सक्थ्यो,' अस्पताल स्रोतले भन्यो, 'ढिलो हुँदा ज्यान गुमाउनुपर्ने अवस्था आयो ।' कोरोना भाइरस संक्रमणको लक्षणसँग मिल्दोजुल्दो हुने गरी रुघाखोकी र श्वासप्रश्वाससम्बन्धी समस्या भएको बताएपछि गरिएको आरडीटीमा पोजिटिभ देखिएको थियो । आफ्नो स्वास्थ्य परीक्षण गराउन महिला गएको जेठ १६ गते भक्तपुर अस्पताल पुगेकी थिइन् । यसअघि भने काठमाडौंको सिनामंगलस्थित काठमाडौं मेडिकल कलेज (केएमसी) शिक्षण अस्पतालमा परीक्षण गराउने जाने गरेको पाइएको भक्तपुर अस्पतालका अध्यक्ष मिलन सुवालले जानकारी दिए । यसअघि केएमसी शिक्षण अस्पतालमा परीक्षण गर्न गएकी चाँगुनारायण नपा ३ झौखेलकै एक गर्भवती महिलामा कोरोना भाइरस संक्रमण पुष्टि भएको थियो । त्यस्तै केएमसीमै गर्भको नियमित परीक्षण गर्दै आएकी भक्तपुर नपा ९ डेरा गरी बस्ने महिलामा पनि संक्रमण पुष्टि भएको थियो । उनको संक्रमण पुष्टि नहुँदै भक्तपुरको मध्यपुर थिमि नपा ४ स्थित मध्यपुर अस्पतालमा अप्रेसनमार्फत बच्चा जन्माइएको थियो । सुत्केरी भएर अस्पतालबाट डिस्चार्ज भएकै दिन शनिबार उनलाई कोरोना भाइरस संक्रमण भएको स्वास्थ्य मन्त्रालयले पुष्टि गरेको थियो । गर्भवती महिला र सुत्केरी महिला दुवैको पाटन अस्पतालको आइसोलेसनमा उपचार भइरहेको छ । सुत्केरीपछि भक्तपुर अस्पतालमा आइतबार राती मृत्यु भएकी महिलाको डेरा चाँगुनारायण नपा ३ झौखेलकी संक्रमित गर्भवती महिलाको घर करिब एक किलोमिटरको आसपासमा रहेको छ ।"
"कोरोना संक्रमित युवाले सुर्ती मोलेर बाँडे, माछा मारेर गाउँलेलाई बेचे","बर्दिबास : कोरोना भाइरस संक्रमित एक युवाले गाउँलेलाई माछा बिक्री गरेको खुलेपछि महोत्तरीको बर्दिबास नगरपालिका१२ बिजलपुरास्थित चल्की टोलमा त्रास फैलिएको छ। उनको सम्पर्कमा आएका ७० जनाको पहिचान गरिएको छ। कोरोना भाइरसका कारण विश्व नै लकडाउन रहेको बेला एक युवा भारतको अहमाबादबाट लुकिछिपी नेपाल आएका थिए। जेठ १० गते गाउँ आएका २५ वर्षीय ती युवकलाई गाउँलेले बर्दिबास नगरपालिकाले सञ्चालन गरेको क्वारेन्टाइनमा पठाएका थिए। उनको जेठ १२ गते पीसीआरको लागि स्वाब संकलन गरिएको थियो। पीसीआर विधिबाट कोरोना परिक्षणका लागि लिएको श्वावको नतिजा आउन ढिलाई भएपछि क्वारेन्टाइनमा बस्नेले खाना नखाएर होहल्ला गरेका थिए। जिल्ला प्रशासन कार्यालय महोत्तरीको निर्देशनमा १० दिन वा सो भन्दा बढी क्वारेन्टाइनमा बसेकाहरुको पीसीआर रिपोर्ट नआएपछि आरडिटी गरेर घर पठाउन परिपत्र गरिएको थियो। त्यसपछि १२ जनालाई जेठ २३ गते घर पठाएको थियो। घर पठाइएका १३ जना मध्ये एक युवकलाई घर पठाएको दुई दिनपछि पीसीआरको रिपोर्ट पोजेटिभ आएको बर्दिबास नगरपालिकाका स्वास्थ्य उपसंयोजक रामबाबु यादवले जनाए।युवकलाई हामीले पीसीआरको रिपोर्ट नआएसम्म सात दिन होमक्वारेन्टाइनमा बस्न भनेर घर पठाएका थियौ,उनले भने,तर, उनले घर गएको भोलीपल्टै माछामार्न गाउँ नजिकैको झिलमा गएका थिए।उनीसंग सम्पर्कमा आएका ७० जनाको पहिचान गरिएको उनले बताए। संक्रमित युवकको यात्रा जेठ २३ गते होहल्लापछि आरडिटी गर्दा रिपोर्ट नेगेटिभ आएपछि उनीले नजिकको आफन्त बोलाएर घर गएका थिए। भाई मेरो रिपोर्ट निगेटिभ आएको छ, मलाई घरसम्म छोडिदेउ,नातामा भाईपर्ने बर्दिबास नगरपालिका२ का एक युवालाई फोन गरेर क्वारेन्टाइनस्थलमै उनले मोटरसाइकल लिएर बोलाएका थिए। उसलाई लिन आएका त्यो युवाले मोटरसाइकलमा राखेर घर पुर्याई दिएका थिए। घर गएको केही घण्टामै कोरोना संक्रमित युवा गाउँकै झिलमा माछा मार्न गए। उनीसँगै गाउँको एक दर्जन महिला तथा पुरुषहरुको पनि माछा मार्न पुगेका थिए। कसैलाई थाहा थिएन उनी कोरोना संक्रमित हुन्। दोस्रो दिन पनि समूहमै माछामार्न गएका थिए। माछा मार्नु एक दर्जन गएका थिए भने उसले मारेर ल्याएको माछा किन्न गाउँका झण्डै ५० जना भन्दा बढी पुगेका थिए। संक्रमित युवकले गाउँलेलाई सुर्ती मोलेर पनि खुवाएको स्थानीयले बताएका छन्। संक्रमितलाई जलेश्वर पठाइयो संक्रमित युवकलाई जिल्ला अस्पताल जलेश्वरको आइसोलेसनमा पठाइएको छ। संक्रमित युवालाई सोमबार आइसोलेसनमा पठाएको छ भने संक्रमित युवासँग बस्ने एक जना बर्दिबासस्थित एक बैंकमा पैसा निकाल्न गएको खुल्न आएको छ। संक्रमित युवालाई मोटरसाइकलमा घरसम्म पुर्याएका उनको भाई महोत्तरीको बलवास्थित आफन्त कहाँ नुवार (छठीयार)को भोज खान गएको खुलेको छ। बाहिर गएका दुबै जनालाई घरमा आएर बस्न भनेका छौं, बर्दिबास नगरपालिकाका स्वास्थ्य शाखा सहसंयोजक यादवले भने। संक्रमित युवकको कोरोनाको (पिसिआर) रिपोर्ट जेठ २५ गते पोजिटिभ रिपोर्ट आएपछि उनलाई नजिकैको विद्यालयमा बस्न बर्दिबास स्वास्थ्य शाखाले उनलाई अनुरोध गरेको थियो। तर ती युवकले एक घण्टा स्कूलमा बसेर राती घरमै सुतेका थिए। सोमबार बर्दिबास नगरपालिकाको स्वास्थ्य शाखाको टोली कोरोना संक्रमित युवाको गाउँ पुग्दा ती युवक आफ्नै घरमा बसिरहेका थिए। गाउँ सिल गर्ने तयारी बर्दिबास नगरपालिका१२ का वडा अध्यक्ष रामकिशोर साहले संक्रमित युवाको सम्पर्कमा आएका सबैलाई तुरुन्तै क्वारेन्टाइनमा राख्नुपर्ने आवश्यकता रहेपछि वडामा क्वारेन्टाइनको व्यवस्था नभएको उनले बताए।कसरी सबैलाई क्वारेन्टाइमा राख्ने वडामा सुबिधा छैन्। यसका लागि नगरपालिकाले कदम चाल्नु पर्छ,उनले भने। बर्दिबास नगरपालिका मेयर बिदुर कुमार कार्कीले गाउँलाई शिल गर्ने तयारी भइरहेको बताए। सरकारकै नियम अनुसार क्वारेन्टाइनमा बसेकाहरुलाई आरडिटी गरेर घर पठाइएको महोत्तरीका प्रमुख जिल्ला अधिकारी कृष्णबहादुर कटुवालले बताए।सरकारको प्रोटोकल अनुसार १४ दिन बढी भएकाहरुलाई घर पठाएका हौं।कोरोना संक्रमण नियन्त्रणमा सबैजना गम्भीर बन्नु पर्नेमा जोड्दिदैं उनले थपें,प्रहरी र स्वास्थ्यकर्मीको टोली गाउँ पठाएका छौं। आवश्यक परे बर्दिबासकाको कोरोना संक्रमितको हकमा गाउँ सिल पनि गछौं।"
मिनिट्रक दुर्घटनामा चालकको मृत्यु,"भक्तपुर : भक्तपुरको चागुँनारायण नगरपालिका ३ झौखेलस्थित कालीखोलामा मिनिट्रक खस्दा चालकको ज्यान गएको छ । भक्तपुरको ब्यासीबाट झौखेलतर्फ जाँदै गरेको बा ५ ख ३११ नम्बरको महेन्द्र निसान मिनिट्रक सडकबाट खोलामा खस्दा आइतबार राती चालक झौखेलकै ३५ वर्षीय नवराज लाछिवाको ज्यान गएको हो । महानगरीय प्रहरी परिसर भक्तपुरका प्रवक्ता प्रहरी नायब उपरीक्षक दीपक गिरीले उक्त मिनिट्रक झौखेलस्थित महाशक्ति इँटा भट्टाको रहेको जानकारी दिए । भक्तपुर ब्यासीबाट इँटाभट्टा जाने क्रममै मिनिट्रक काली खोलामा खसेको थियो । उक्त दुर्घटनाको जानकारी प्राप्त हुनासाथ महानगरीय प्रहरी प्रभाग ब्यासीबाट मोबाइल गस्तीमा रहेको प्रहरी अधिकृतको टोलीले चालकलाई उद्दार गरी भक्तपुर सल्लाघारीस्थित इवामुरा मेमोरियल अस्पताल लगिएको प्रहरी नायब उपरीक्षक गिरीले बताए । उनका अनुसार सडकबाट कालीखोलामा खसेको गाडीभित्र चालक च्यापिएको हुँदा क्रेनको सहयोगमा उनलाई उद्दार गरिएको थियो । 'गम्भीर घाइते भएका चालकलाई इवामुरा मेमोरियल अस्पताल पुर्याउँदा चिकित्सकले मृत घोषणा गरेका थिए, प्रनाउ गिरीले भने,'क्षति भएको मिनिट्रकलाइ क्रेनको सहयोगले निकालिएको थियो ।' लापरबाही तरिकाले तीव्र गतिमा सवारी चलाउँदा आफै अनियन्त्रित भई उक्त दुर्घटना भएको प्रारम्भिक अनुसन्धानमा देखिएको उनले बताए । उनका अनुसार घटनाबारे थप अनुसन्धान भइरहेको छ ।"
अस्पतालले कामबाट हटाएपछि शरीरमा आगो लगाएका सिद्धार्थको मृत्यु,"अछाम : बयलपाटा अस्पतालले कामबाट हटाएपछि अस्पतालमै शरीरमा आगो लगाएर आत्मदाहको प्रयास गरेका सिद्धार्थ आउजीको मृत्यु भएको छ ।उनको नेपालगजको कोहलपुरमा उपचारका क्रममा मृत्यु भएको इलाका प्रहरी कार्यलय साफेबगरका प्रमुख नरपति भट्टले जानकारी दिए। साँफेबगर नगरपालिका६ भागेश्वरका सिद्धार्थले सोमबार बिहान अस्पतालमै शरीरमा पेट्रोल छर्केर आगो लगाएका थिए।गम्भीर घाइते भएका आउजीको स्थानिय स्तरमा उपचार सम्भव नभएपछि कोहलपुर रेफर गरिएको थियो। तर, अस्पताल पुर्याइएका आउजीले २३ घण्टासम्म अस्पतालमा बेड नपाएको भोगेश्वरका वडाध्यक्ष प्रेमराज शर्माले जानकारी दिए। उनी बयलपाटा अस्पतालका सरसफाइ कर्मचारी हुन्। बयलपाटा अस्पतालले दाताहरुबाट रकम कटौती हुदै आएपछि कर्मचारी पाल्न नसक्ने भन्दै अहिले ३२ जना कर्मचारीलाई हटाएपछि चौतर्फी विरोध भइरहेको छ । कर्मचारी हटाइएको सूचीमा सिद्धार्थ समेत परेका थिए । उनलाई दुई महिना अगाडि नै हटाइएको पत्र दिइएको थियो । उनको पुरानो नियुक्ति सकिन अझैं दुई महिना बाँकी रहेको छ।उनको एक दश महिनाकी छोरी, ४ वर्षका छोरा र श्रीमती छन् । यता बयालपाटा अस्पतालले भने अस्पतालमा आर्थिक अभाव भएको भन्दै कार्यसम्पादन र अनुशासनको आधारमा कर्मचारी हटाएको बताएको छ। जागिरबाट हटाइएपछि अस्पतालका कर्मचारीले आफ्नै शरीरमा पेट्रोल छर्केर लगाए आगो"
"बजेटबाट सन्तुष्ट हुन सकिन, सबै मिलेर बिचौलिया अर्थतन्त्रलाई अन्त्य गरौं : भुसाल","काठमाडौं : कृषि तथा पशुपन्छीमन्त्री घनश्याम भुसालले दलाल पूँजीवाद र बिचौलिया अर्थतन्त्रलाई अन्त्य गर्न पाँच प्राथमिकता तय गरिएको बताएका छन्। विनियोजन विधेयक, २०७७ अन्तर्गत आफ्नो मन्त्रालयका विभिन्न शीर्षकमाथिको छलफलमा उठेका प्रश्नको जवाफ दिँदै उनले कृषकको बचत सुनिश्चित, अनुदानको समुचित वितरण, जनशक्तिको उपलब्धता, प्रभावकारी बीमा व्यवस्था र उत्पादनको न्यूनतम समर्थन मूल्य तोक्ने विषयलाई प्राथमिकता दिइएको बताए। किसानको उत्पादनको न्यूनतम मूल्य तोकी कम्तीमा २० प्रतिशत बचतको सुनिश्चितता हुने तथा बिक्री नभएको उत्पादन सरकारले खरीद गर्ने व्यवस्था मिलाइएको उनले जानकारी दिए। कृषिमा दिइएको अनुदान लक्षित वर्गमा नपुगेको जनाउँदै उनले अनुदान माटामै जानुपर्छ भनेर अनुदान कार्यक्रम परिमार्जन गरिएको बताए। उनका अनुसार पछिल्लो छ महिनामा कृषि मन्त्रालयबाट कसैलाई अनुदान दिइएको छैन्। काम नगर्नेबाट सरकारी बजेट फिर्ता लिइएको छ। आगामी आवका लागि तय गरिएको बजेटबाट आफू सन्तुष्ट हुन नसकेको जनाउँदै उनले बजेटले बिचौलिया अर्थतन्त्रलाई तोड्न नसक्ने बताए। कृषि व्यवस्था पुनःनिर्माणको चरणमा पुगेको उल्लेख गर्दै उनले मन्त्रालयमा बजेट थुपार्ने प्रवृत्तिको अन्त्य गर्दै सबै स्थानीय पालिकामा रकम विनियोजन गरिएको बताए। खेती गर्नुभन्दा अगाडि नै किसानको उत्पादनको न्यूनतम समर्थन मूल्य तोकिएको र सरकारले बजारको सुनिश्चिता गरेको बताए। शासन व्यवस्थानुसार कृषि व्यवस्था बने पनि हालसम्म कृषिको आधुनिकीकरण हुन नसकेको जनाउँदै उनले पञ्चायती व्यवस्था अन्तिम चरणमा आइपुग्दा नै मुलुक आयातमा निर्भर भइसकेको बताए। प्रजातन्त्रिक व्यवस्थाले सम्पूर्ण कृषिकर्मलाई बजारमा आधारित बनाइदिँदा कृषिलाई ध्वस्त पारेको उनको विचार थियो। 'यो कृषिको नयाँ व्यस्था बनाउने चरण हो। यो अवसर हो, आज कृषिको नयाँ व्यवस्था बनाउने अवसरमा छौँ', मन्त्री भुसालले भने 'कृषिकर्मले खर्च धान्न नसक्ने अवस्था हुँदा श्रम स्थानान्तरित भएको छ। अहिले यो चक्रलाई ब्रेक गर्ने बेला आएको छ। बिचौलिया अर्थतन्त्रलाई तोड्न सबैले ध्यान दिनुपर्ने बेला आएको छ।' मौजुदा कृषि प्रणालीमा ठूलो खाडल रहेको जनाउँदै उनले वितरणमुखी प्रणालीलाई अन्त्य गर्नुपर्नेमा जोड दिए। आगामी वर्षदेखि तरकारीको उचित बजार प्रबन्ध गरिने उनको भनाइ थियो। कृषिमा नयाँ लगानीका लागि पाँच प्रतिशत व्याज नबढ्ने गरी स्रोतको व्यवस्थापन गरिएको तथा कृषक र कृषि उद्यमको तथ्याङ्क लिने व्यवस्था बजेटमै गरिएको जानकारी दिँदै उनले तथ्याङ्कले किसानलाई निवृत्तिभरण र अनुदानको उचित वितरण गर्न सहयोग पुग्ने बताए। उखु किसानको दर्ता प्रक्रिया अगाडि बढेको जनाउँदै उनले आगामी दिनमा उखु किसानले दुःख व्यहोर्न नपर्ने ठोकुवा गरे। कृषि ऐन बन्दै किसानको दुर्घटना बीमा कार्यक्रम शुरु गरिएको, मलमा जस्तै बीउमा पनि अनुदान र जलस्रोत मन्त्रालयसँग मिलेर सिँचाइमा प्रभावकारी काम गरिएको उल्लेख गर्दै मन्त्री भुसालले संविधानअनुसार कृषि ऐन निर्माणको चरणमा पुगेको बताए। प्रधानमन्त्री कृषि आधुनिकीकरण परियोजनालाई परिमार्जन गरेर प्रभावकारी बनाइएको जानकारी दिँदै उनले बाँझो जमिनको उपयोगलाई ध्यान दिइएको बताए। 'आगामी तीन वर्षमा कृषि कर्मबाटै किसानको सम्पूर्ण जीवन धान्ने अवस्थामा पुर्याइन्छ' उनले भने। हरेक नेपालीले पोषणयुक्त र गुणस्तरीय खाना खाना पाउने अवस्था सिर्जना गर्न सरकार लागिपरेको उनको भनाइ थियो। कोभिड१९ का कारण कुखुरापालन र दूग्धजन्य व्यवसाय प्रभावित भएको उल्लेख गर्दै उनले आगामी दिनमा तरकारीको बजार सहज हुँदै जाने विश्वास दिलाए। आफू कृषिमा भएको बेथिति बदल्न आएको जनाउँदै उनले केही समय धैर्य गर्न आग्रह गरे। मन्त्री भुसालको जवाफमा चित्त नबुझेको भनी सांसद प्रेम सुवाल र पद्मनारायण चौधरीले कहिले कृषिमा आत्मनिर्भर होइन् भनेर जिज्ञासा राखेका थिए।"
कञ्चनपुरमा स्वास्थ्यकर्मी र सुरक्षाकर्मीसहित १९ जनालाई कोरोना,"महेन्द्रनगर : कञ्चनपुरमा एकै दिन १९ जना कोरोना संक्रमित थपिएका छन्। जसमा एक जना स्वास्थ्यकर्मी र एक जना सुरक्षाकर्मीमा समेत कोरोना पुष्टि भएको छ। कञ्चनपुरको पुर्नवास नगरपालिका९ का ११ जना भारतबाट आएर क्वारेन्टाइनमा रहेका पुरुष र नगरपालिकामै खटिएका स्वास्थ्यकर्मी र सुरक्षाकर्मीमा संक्रमण देखिएको पुर्नवास नगरपालिकाका स्वास्थ्य प्रमुख राम धामीले बताए। उनले संक्रमितहरुलाई नगरपालिकाले बनाएको आइसोलेसनमा राख्ने तयारी भइरहेको जानकारी दिए। संक्रमित १९ वर्षदेखि ४३ वर्ष बीचका रहेका छन्। भीमदत्त नगरपालिका २, ६, १७ र १८ नम्बर वडाका ३ जना पुरुष र २ जना महिलामा गरी ५ जनामा संक्रमण देखिएको हो। त्यसैगरी शुक्लाफाँटा नगरपालिका७ का एक जनामा कोरोना पुष्टि भएको हो। भारतबाट आएर क्वारेन्टाइनमा रहेका उनीहरुमा संक्रमण देखिएको कञ्चनपुरका कोभिड १९ का सम्पर्क व्यक्ति सिद्धराज भट्टले बताए। उनीहरु कुन नाकाबाट कञ्चनपुर प्रवेश गरे भन्ने खुलिसकेको छैन्। संक्रमित सबैको विवरण लिने काम भइरहेको छ।"
थप २१ जना डिस्चार्ज : कोरोना जित्नेको संख्या ४८८ पुग्यो,काठमाडौं : सोमबार थप २१ जना डिस्चार्ज भएका छन्। स्वास्थ्य तथा जनसंख्या मन्त्रालयका प्रवक्ता प्रवक्ता डाजागेश्वर गौतमले २१ जनाले कोरोना जितेर डिस्चार्ज भएको जानकारी दिए।योसहित निको हुनेको संख्या ४८८ पुगेको छ। प्रवक्ताका अनुसार निको हुनेमा पुरुष ४१९ र महिला ६९ छन्। सोमबार डिस्चार्ज हुनेमा महिला १ जना र पुरुष २० जना रहेका छन्।बाँकेबाट २० जना र काठमाडौंको बलम्बु अस्पतालबाट एकजना महिलाले कोरोना जितेर घर फर्किएको प्रवक्ता जागेश्वरले बताए। सोमबार एकैदिन ३१४ जनामा कोरोना भाइरस (कोभिड१९) संक्रमण पुष्टि भएको छ।स्वास्थ्य तथा जनसंख्या मन्त्रालयका नव नियुक्त प्रवक्ता डा जागेश्वर गौतमकाअनुसार सोमबार ३१४ जनाको रिपोर्ट पोजिटिभ आएसँगै संक्रमितको संख्या ३७ सय ६२ पुगेको हो। नयाँ संक्रमितमध्ये २९४ पुरुष र २० महिला छन्। आइतबार मात्रै २१३ जनामा कोरोना संक्रमण पुष्टि भएको थियो भने १०२ जना डिस्चार्ज भएका थिए।हरेक दिन संक्रमितको संख्या बढ्दै गएको छ। सोमबार पीसीआर विधिबाट १ लाख ९ सय ७१ र आरडीटी विधिबाट एक लाख ५६ हजार ९ सय ९१ जनाको नमुना परीक्षण गरिएको छ। पछिल्लो २४ घण्टामा पीसीआर विधिबाट ४ हजार ७ सय ६६ र आरडीटी विधिबाट ११ हजार ९४२ जनाको नमुना गरी १६ हजार ७०८ नमूना परीक्षण भएको छ। मन्त्रालयका प्रवक्ता डा जागेश्वरका अनुसार एक लाख ६६ हजार ६६८ जना क्वारेन्टाइनमा छन् ।यस्तै आइसोलेसनमा ३ हजार २६० रहेका छन्।
बर्दियामा चार वर्षीय बालिकासहित तीन महिलामा कोरोना संक्रमण,"गुलरिया : बर्दियामा एक जना बालिकासहित ३ महिलामा कोरोना संक्रमण देखिएको छ। भारतबाट आएर क्वारेन्टाइनमा बसेका उनीहरुको नेपालगञ्जस्थित भेरी अस्पतालमा स्वाब परिक्षणका क्रममा कोरोना पोजिटिभ पाइएको हो। सोमबार १८ जनाको रिपोर्ट पोजिटिभ आएपछि बर्दियामा संक्रमितको संख्या ५९ पुगेको छ। भारतबाट आएर क्वारेन्टाइनमा बसेकाहरुको नतिजा पोजिटिभ आएको हो। बर्दियाको मधुवन नगरपालिका४ का ४ वर्षीय बालिका, २० वर्षीय पुरुष र २३ वर्षीय महिला तथा वडा नम्बर ९ का २० वर्षीय पुरुष गरी ४ जनामा कोरोना संक्रमण भेटिएको स्वास्थ्य कार्यालय बर्दियाका प्रमुख गोकर्ण गिरीले पुष्टि गरे। त्यस्तै बारबर्दिया नगरपालिका७ का ३३ वर्षीय महिला र ३४ वर्षीय पुरुष गरी २ जना कोरोना पोजिटिभ देखिएका छन्। ठाकुरबाबा नगरपालिका वडा नम्बर ३ का ३५ र ४० वर्षीय पुरुष, वडा नम्बर ४ का १९ वर्षीय पुरुष गरी ३ जनामा कोरोना परीक्षणको रिपोर्ट पोजिटिभ आएको प्रमुख गिरीले बताए। बाँसगढी नगरपालिका वडा नम्बर २ का २ जना २० वर्षीय, ११ जना २४ र २८ वर्षीय पुरुष छन्। वडा नम्बर वडा नम्बर ५ का २८ वर्षीय पुरुष, वडा नम्वर ६ का १८ र २० वर्षीय पुरुष, वडा नम्वर ७ का २१ वर्षीय पुरुष तथा वडा नम्वर ९ का २० वर्षीय पुरुष गरी ९ जनामा कोरोना देखिएको छ। सबै पोजिटिभहरुलाई आइसोलेसनमा राख्न व्यवस्थापन भइरहेको प्रमुख गिरीले बताए। हालसम्म बर्दियाको गुलरिया नगरपालिकामा १८, राजापुर नगरपालिका ९, बाँसगढी नगरपालिका १५, मधुवन नगपालिका ८, बारबर्दिया नगरपालिका २, ठाकुरबाबा नगरपालिकामा ३ र बढैयाताल गाउँपालिकामा ४ जनामा कोरोना संक्रमण देखिएको छ। गेरुवा गाउँपालिकामा हालसम्म कुनै संक्रमण देखिएको छैन्।"
'अस्पतालनै ज्यानमारा भएपछि आफ्नै शरीरमा आउजीले आगो लगाए',"अछामदोलखा : सिद्धार्थ आउजी विगत दुई वर्षदेखि न्याय हेल्थ नेपाल नामक अन्तराष्ट्रिय गैरसरकारी संस्थाले सञ्चालन गरेको अछामको बयालपाटा अस्पतालमा कार्यरत थिए। साँफेबगर नगरपालिका६ भागेश्वरका सिद्धार्थ अस्पतालमा सरसफाईको काम गर्थे। दुई महिनाअघि अस्पतालले उनको हातमा अस्पतालबाट हटाइएको पत्र थमाएको थियो। त्यसपछि उनी निकै मानसिक तनावमा थिए। उनको पुरानो नियुक्ति सकिन दुई महिना बाँकी रहेको थियो। दलित समुदायका सिद्धार्थको आर्थिक अवस्था कमजोर छ। बिनाकारण जागीरबाट हटाइएपछि परिवार कसरी पाल्ने भन्ने चिन्तामा थिए उनी। बुवा आमा नोकरीको सिलसिलामा भारतमा छन्। उनको एक ४ वर्षको छोरा, दश महिनाकी एक छोरी र श्रीमती छन्। उनले पटक पटक अस्पतालमा कामबाट हटाइए आत्महत्या गर्ने चेतावनी दिँदै आएका एक जना कर्मचारीले बताए। तर अस्पतालले बेवास्ता गर्दा यस्तो परिस्थिति आएको उनले बताए। तनावमा रहेका सिद्धार्थले सोमबार विहान अस्पतालमै शरिरमा पेट्रोल छर्केर आगो लगाए। उनलाई थप उपचारका लागि हेलिकप्टरमार्फत कोहलपुर रेफर गरिएको थियो। उपचारकै क्रममा उनले ज्यान गुमाएका छन्। अस्पतालले कामबाट हटाएपछि शरीरमा आगो लगाएका सिद्धार्थको मृत्यु अस्पतालबाट मनोमानी तरिकाले कर्मचारी हटाइएको छ, एक जना कर्मचारीले भने अस्पतालले दिने सेवा मात्र हेरेका छन् यहाँभित्र निकै बेथिति छ। जसले बेथितिबारेमा बोल्यो उसलाई निकालेको छ। कर्मचारीमा पनि विभेद छ। एकै दिन एउटै पदमा कार्यरतहरुको तलब फरकफरक छ। त्यहि पदमा कार्यरत एक जनाको ७० हजार छ, अर्कोको २५ हजार छ। आर्थिक संकट हो भने सबैभन्दा कम तलब खानेलाई निकालिएको छ। जसको पहुँच छैन् उसलाई निकालिएको छ' उनले भने। यस्तो घटना घट्ने नै थियो निकालिएका सबै कर्मचारी तनाबमा छन्। साँफेबगर नगरपालिका७ रिडिकोटका वडाध्यक्ष मिठ्ठु भाटले कोरोनाले पारेको यो अवस्थामा निकै सेवा गरेका स्वास्थकर्मीले अहिले कामबाट हटाइएको फल पाएका छन् यो भन्दा दु:खको कुरा अरु के होला?' उनले प्रश्न भने। रिडिकोटमा अवस्थित अस्पतालसँग यस बिषयमा पटक पटक समन्वय गर्दा पनि कुनै सुनुवाई नगरेको उनले बताए। बिरामीको ज्यान जोगाउने अस्पताल अहिले ज्यानमारा भएको उनले बताए। विगत एक दशकभन्दा बढी जिल्लाको स्वास्थ्यको क्षेत्रमा ठुलो योगदान पुर्याएको वयलपाटा अस्पताल अहिले विवादमा तानिएको छ। कम परिश्रमक गरेर खाने, काममा बढी खटिने कर्मचारीलाई हटाएको भन्दै चौतर्फि विरोध हुन थालेको छ। एक दशकको अवधिमा अस्पतालले सार्वजनिक सुनुवाई गर्न सकेको छैन्। अस्पतालले दाताहरुबाट बजेट कटौति हुँदै आएको भन्दै कोरोनाले पारेको संकटका बेला सिद्धार्थसहित ३२ कर्मचारीलाई हटाएको छ। जानकारी बिना नै अस्पतालले कर्मचारी हटाएको स्वास्थ्यकर्मीहरुले गुनासो गरेका छन्। यता बयालपाटा अस्पतालले भने अस्पतालमा आर्थिक अभाव भएको भन्दै कार्यसम्पादन र अनुसाशनको आधारमा कर्मचारी हटाएको बताउँदै आएको छ। अस्पतालले सबै भन्दा बढी सन् २०१७ मा ६० करोड वैदेशिक अनुदान प्राप्त गरेको थियो। त्यसैगरी २०१८ बाट घटेर २७ करोड,२०१९ मा २२ र २०२० मा १६ करोड अनुदान प्राप्त भएको अस्पताल स्रोतले बताएको छ। ३७ स्वास्थ्यकर्मी हटाउँदा अस्पताल ठप्प दोलखाको चरिकोटमा पनी न्याय हेल्थ नेपाल नामक गैरसरकारी संस्थाले ३७ जना स्वास्थ्यकर्मी हटाएपछि स्वास्थ्य सेवा ठप्प भएको छ। न्याय हेल्थ नेपाल नामक गैरसरकारी संस्थाले ३७ स्वास्थ्यकर्मीलाई श्रम ऐन २०७४ को दफा १४५ विपरित सम्झौता नविकरण नगर्ने भन्दै हटाएपछि आन्दोलनमा उत्रिएका स्वास्थ्यकर्मीका कारण प्राथमिक स्वास्थ्य केन्द्र चरिकोटको आकस्मिक बाहेकका सेवा ठप्प भएको हो। १० वर्षसम्म निशुल्क सेवा दिने भन्दै व्यवस्थापन जिम्मा लिएको न्याय हेल्थ नेपालले दाताले बजेट कटौति गरेको बहानामा बनाउँदै जेठ १६ गते पत्र पठाएर जागिरबाट निकालेको छ। कोरोना भाइरस (कोभिड१९)को माहामारी नियन्त्रणका लागि खटाउनु पर्ने बेला १९ स्वास्थ्यकर्मीसहित निस्कासित ३७ कर्मचारीको आन्दोलनको कारण सेवा ठप्प भएको छ। अस्पतालको सेवा ठप्प पारेको भन्दै आइतबार दोलखा प्रहरीले १३ स्वास्थ्यकर्मीलाई नियन्त्रणमा लिएर साँझ रिहा गरेको थियो। न्याय हेल्थ नेपालकी पिपुल्स एण्ड अपरेसन डाइरेक्टर सिर्जना गुरुङद्वारा हस्तारित पत्र थमाई स्टाफ नर्स, हेल्थ असिस्टेन्ट, नर्स, ल्याव, रेडियोलोजिष्ट, फार्मेसी, मानसिक स्वास्थ्य र सरसफाई कर्मचारीलाई जबरजस्ती हटाइएको छ। बिना चलानीको पत्रबाट सरसफाईका ७ जना, सुरक्षाका १ जना, प्रयोगशालाका २ जना, फार्मेसीका १, नर्सिङ सेवाका ४ जना, आकस्मिक सेवाका ३ जना, सामुदायिक स्वास्थ्य कार्यक्रमका ९ जना, स्टोर र मानव संशाधन विभागका ५ जना, बिरामी सहयोगी ३ जना र प्रविधि शाखाका २ जना छन्। पोसिवल हेल्थ नामक अमेरिकी दाताको सहयोगमा सञ्चालित सो गैरसकारी संस्थाले निशुल्क स्वास्थ्य सेवा दिने शर्तमा करिब ५ वर्षअघि स्वास्थ्य मन्त्रालयसँग एमओयु गरेर प्राथमिक स्वास्थ्य केन्द्रको व्यवस्थापन जिम्मा लिएको थियो। अस्पतालमा एनजिओ र सरकारी गरी दुई थरी स्वास्थ्यकर्मी कार्यरत रहेकोमा सुरुदेखि नै विवादमा परेको थियो। 'एनजिओकै कार्यसम्पादन मूल्याङ्कणमा ४ वर्षदेखि अब्बल ठहरिकालाई हटाएर ७ महिनाअघि नियुक्त भएकालाई नहटाउनु कानुन विपरित भएकोले आफैँले सेवा गरेको ठाउँमा आफैँले आन्दोलन गर्नु परेको संघर्ष समितिका संयोजक सन्तोष पोखरेलले बताए। स्रोतका अनुसार राजनीतिक र व्यक्तिगत साँठगाँठका आधारमा भेदभाव गरी कनिष्ठको आधारमा हटाउनु गर्नुपर्नेमा ज्येष्ठताबाट हटाउन सुरु गरिएको छ। श्रम ऐन विपरित स्वास्थ्यकर्मी हटाइएकोले अदालत खुलेपछि कानुनी प्रक्रिया समेत सुरु गरिने संघर्ष समितिले जनाएको छ।"
रोशनले ल्याए कोभिड  १९ बारे चेतनामूलक गीत (भिडियोसहित),"भक्तपुर : भक्तपुरका युवा गायक रोशन धौभडेलले विश्वव्यापी महामारीको रुपमा फैलिएको कोरोना भाइरस (कोभिड१९) बारे जनचेतनामूलक गीतको म्युजिक भिडियो सार्वजनिक गरेका छन् । भक्तपुरस्थित सिद्धि स्मृति प्रतिष्ठान तथा सिद्धि स्मृति महिला तथा बाल अस्पतालसँगको सहकार्यमा गायक धौभडेलले उक्त गीत तथा तथा म्युजिक भिडियो सार्वजनिक गरेका हुन् । 'सचेत रहौं, सजग बनौं, बोलको उक्त गीत भक्तपुरकै अनिल राजभण्डारीले लेखेका हुन् । गायक धौभडेल आफैले संगीत भरेको उक्त गीतको एरेन्जले हेम लामाले गरेका छन् । भक्तपुरकै कोरप्रिउ अडियो भिडियो मिल फ्याक्टोरीले प्रडक्सन तथा प्रिप्रडक्सनको काम गरेको उक्त भिडियो खिच्ने तथा निर्देशन गर्ने काम रिक्की कर्माचार्यले गरेका छन् । गीतमा कोरोना भाइरस संक्रमण फैलिन नदिन सबैलाई सचेत र सजग हुन आह्वान गरिएको छ । अहिलेको महामारीको बेला एकापसमा सद्भाव बढाएर संक्रमणकै कारण नआँटिकन आत्मविश्वास बढाएर कोरोना भाइरसलाई जित्नुपर्ने सन्देश गीतमार्फत दिन खोजिएको छ । म्युजिक भिडियोमा कोरोना भाइरस संक्रमण नियन्त्रण तथा व्यवस्थापनको अग्रभागमा रहेरका काम गर्दै आएका चिकित्सक एवं स्वास्थ्यकर्मी, सुरक्षाकर्मीहरुलाई दृश्यावलोकन गरिएको छ । जसमा सिद्धि स्मृति महिला तथा बाल अस्पतालका चिकित्सक तथा स्वास्थ्यकर्मीहरुलाई फिचरिङ गरिएको छ । त्यस्तै भक्तपुरकी प्रमुख जिल्ला अधिकारी हुमकला पाण्डे, महानगरीय प्रहरी परिसर भक्तपुरका प्रमुख प्रहरी उपरीक्षक सविन प्रधान, नेपाली सेनाको भक्तपुरको सूर्यविनायकस्थित वीरदल गणका गणपति प्रमुख सेनानी शिवप्रसाद पौडेल, सशस्त्र प्रहरी बलको गुहेश्वरी गणका गणपति सशस्त्र प्रहरी उपरीक्षक विश्व भट्टराईलगायतलाई म्युजिक भिडियोमा समेटिएको छ ।"
२६३ यात्रु लिएर क्यानबेरा उड्यो नेपाल एयरलाइन्स,काठमाडौं : राष्ट्रिय ध्वजाबाहक नेपाल वायु सेवा निगम (नेपाल एयरलाइन्स) ले अष्ट्रेलियाको राजधानी क्यानबेरामा चाटर्ड उडान गरेको छ। निगमको वाइड बडी ए३३० जहाज सोमबार साँझ ५:५० बजे त्रिभुवन अन्तर्राष्ट्रिय विमानस्थलबाट क्यानबेराका लागि उडान भरेको हो। वाइड बडी जहाजले २६३ यात्रु बोकेर क्यानबेरा उडेको निगमका प्रवक्ता अर्चना खड्काले जानकारी दिइन। निगमले सोमबार तेस्रो पटक अष्ट्रेलियामा चाटर्ड उडान गरेको छ। यो नेपालको राजधानी र अष्ट्रेलियाको राजधानी जोड्ने पहिलो उडान हुनेछ। नेपालस्थित अष्ट्रेलियाली दूतावासले निगमको वाइड बडी जहाज चार्टर्ड गरेको निगमले जनाएको छ। नेपालमा लकडाउनका कारण रोकिएका अष्ट्रेलियाली र न्युजिल्याण्डका नागरिक तथा छुट्टीमा आएका पिआर होल्डर नेपाली नागरिक सो उडानमा अष्ट्रेलिया फर्किएका हुन्। यसअघि वैशाख २४ गते निगमको वाइड बडी जहाजले अष्ट्रेलियाको सिड्नीमा उडान गरेको थियो। त्यस्तै लकडाउनको अवधिमा निगमको वाइड बडी जहाजले पहिलो पटक गत चैत १९ गते अष्ट्रेलियाको ब्रिसबेनमा चार्टर्ड उडान गरेको थियो। मलेशियाको क्वालालम्पुर ट्रान्जिट हुँदै अष्ट्रेलियासम्मको ती दुवै उडान क्रमशः करिब १२ र १३ घण्टाको थियो। निगमको पुनः अष्ट्रेलिया उडान क्वालालम्पुर ट्रान्जिट भएर क्यानबेरा पुग्नेछ।
कोरोनाबाट थप १ जनाको मृत्यु : मृतकको संख्या १४ पुग्यो,"काठमाडौं : नेपालमा कोरोना भाइरस (कोभिड१९) का कारण थप १ जनाको मृत्यु भएको छ।स्वास्थ्य तथा जनसंख्या मन्त्रालयका प्रवक्ता डा जागेश्वर गौतमका अनुसार सोमबार १ जनाको कोरोनाकै कारण मृत्यु भएको पुष्टि भएको हो।यो सँगै मृत्यु हुनेको संख्या १४ पुगेको छ। स्याङ्जाका एक पुरुषको पोखरामा उपचारका क्रममा मृत्यु भएको हो। पोखरास्थित गण्डकी प्रदेश स्वास्थ्य विज्ञान प्रतिष्ठानको आइसोलेसनमा उनको सोमबार बिहान निधन भएको हो। वालिङका ती ५८ वर्षीय पुरुषमा कोरोना संक्रमण रहेको आइतबार साँझ मात्रै पुष्टि भएको थियो । उनी जेठ २१ गते राति भारतबाट वालिङ आइपुगेका थिए । स्वास्थ्यमा समस्या आएपछि २२ गते बिहानै पोखरा पठाइएको थियो । उनी मृगौला, उच्च रक्तचाप, सुगरलगायतका बिरामी रहेको बुझिएको छ।भारतको दिल्लीमा बस्दै आएका ती व्यक्ति सुनौलीसम्म विभिन्न सवारी साधानमा आएका र सुनौलीबाट गाडी रिजर्भ गरी आएका वालिङ आएका थिए । सुनौलीबाट श्रीमान् श्रीमतीसँगै आएको वालिङ नगरपालिकाले जनाएको छ । सोमबार थप २१ जना डिस्चार्ज भएका छन्। स्वास्थ्य तथा जनसंख्या मन्त्रालयका प्रवक्ता प्रवक्ता डाजागेश्वर गौतमले २१ जनाले कोरोना जितेर डिस्चार्ज भएको जानकारी दिए।योसहित निको हुनेको संख्या ४८८ पुगेको छ। प्रवक्ताका अनुसार निको हुनेमा पुरुष ४१९ र महिला ६९ छन्। सोमबार डिस्चार्ज हुनेमा महिला १ जना र पुरुष २० जना रहेका छन्।बाँकेबाट २० जना र काठमाडौंको बलम्बु अस्पतालबाट एकजना महिलाले कोरोना जितेर घर फर्किएको प्रवक्ता जागेश्वरले बताए। सोमबार एकैदिन ३१४ जनामा कोरोना भाइरस (कोभिड१९) संक्रमण पुष्टि भएको छ। प्रवक्ता डा जागेश्वर गौतमकाअनुसार सोमबार ३१४ जनाको रिपोर्ट पोजिटिभ आएसँगै संक्रमितको संख्या ३७ सय ६२ पुगेको हो। नयाँ संक्रमितमध्ये २९४ पुरुष र २० महिला छन्। आइतबार मात्रै २१३ जनामा कोरोना संक्रमण पुष्टि भएको थियो भने १०२ जना डिस्चार्ज भएका थिए।हरेक दिन संक्रमितको संख्या बढ्दै गएको छ। सोमबार पीसीआर विधिबाट १ लाख ९ सय ७१ र आरडीटी विधिबाट एक लाख ५६ हजार ९ सय ९१ जनाको नमुना परीक्षण गरिएको छ। पछिल्लो २४ घण्टामा पीसीआर विधिबाट ४ हजार ७ सय ६६ र आरडीटी विधिबाट ११ हजार ९४२ जनाको नमुना गरी १६ हजार ७०८ नमूना परीक्षण भएको छ। मन्त्रालयका प्रवक्ता डा जागेश्वरका अनुसार एक लाख ६६ हजार ६६८ जना क्वारेन्टाइनमा छन् ।यस्तै आइसोलेसनमा ३ हजार २६० रहेका छन्। ७१ जिल्लामा संक्रमण फैलिएको छ।प्रयोगशालाको संख्या २१ पुगेको छ।"
क्वारेन्टाइनबाट फर्केको दुई दिनपछि मृत्यु,महोत्तरी : गौशाला नगरपालिका१० का ४० वर्षीय डोमी मण्डलको मृत्यु भएको छ। यही जेठ ६ गते भारतको हरियाणाबाट स्वदेश फर्किइ क्वारेन्टाइनमा बस्दै आएका उनको शनिबार कोरोना परीक्षण रिपोर्ट निगेटिभ आएपछि घर पठाइएको र आज मृत्यु भएको गौशाला नगरपालिकाका प्रमुख शिवनाथ महतोले जानकारी दिए। प्रमुख जिल्ला अधिकारी कृष्णबहादुर कट्वालले मण्डलको मृत्यु कोरोना सङ्क्रमणले नभई कालगतिले भएको बताए।
सर्लाहीमा १२० संक्रमित थपिए,"मलंगवा : सर्लाहीमा सोमबार कोरोना भाइरस (कोभिड१९) का १ सय २० नयाँ संक्रमित थपिएका छन्। ब्रहम्पुरी गाउँपालिकामा ४३ जना, विष्णु गाउँपालिकामा ३४ जना, इश्वरपुर नगरपालिकामा १८ जना, चक्रघट्टा गाउँपालिकामा १५ जना, बलरा नगरपालिकामा ९ जना र रामनगर गाउँपालिकामा १ जना संक्रमित थपिएको जिल्ला प्रशासन कार्यालय सर्लाहीले जनाएको छ। सर्लाहीमा संक्रमितको संख्या ३ सय ६९ पुगेको छ। आइतबारमा मात्रै ७४ जना थपिएका थियो। थप भएकामा ९ वर्षदेखि ५० वर्ष उमेर समुहका रहेका छन्। जसमा ३ जना महिला रहेका छन्। सबैजना भारतको विभिन्न शहरबाट आएर क्वारेन्टाइनमा बस्दै आएका छन्। यो भन्दा अगाडी बलरा नगरपालिकामा १४, हरिवन नगरपालिकामा १, गोडैता नगरपालिकामा ८०, कविलासी नगरपालिकामा ३५, रामनगर गाउँपालिकामा १५, बागमती नगरपालिकामा १, पर्सा गाउँपालिकामा १४, ब्रहम्पुरी गाउँपालिमा १६, विष्णु गाउँपालिकामा २१, धनकौल गाउँपालिकामा १७, इश्वरपुर नगरपालिकामा ३, हरिपूर्वा नगरपालिकामा १, हरिपुर नगरपालिकामा १० बसबरिया गाउँपालिकामा १, कौडेना गाउँपालिकामा ३, मलंगवा नगरपालिकामा ९, बरहथवा नगरपालिकामा ७ र ठेगाना पहिचान नभएका १ जना संक्रमित फेला परेका छन्। जसमा २ सय ३८ पुरुष र ११ जना महिला रहेका छन्।"
'असार १५ गतेदेखि दैनिक १० हजारको पीसीआर परीक्षण गर्छौं',"काठमाडौं : स्वास्थ्य तथा जनसङख्या मन्त्री भानुभक्त ढकालले असार १५ गतेदेखि दैनिक १० हजार जनाको कोरोना भाइरस (कोभिड १९) को पीसीआर विधिबाट परीक्षण गरिने बताएका छन्। सोमबार संङघीय संसद्मा सांसदले सोधेको प्रश्नमा उनले अहिले दैनिक १० हजार परीक्षण गर्ने गरी मेसिन खरिदको प्रक्रिया शुरु गरिएको बताएका हुन्। मेसिन खरिद गरेपछि विदेशबाट दैनिक ठूलो सङख्यामा सर्वसाधारणको पीसीआर परीक्षणको व्यवस्था गर्न सकिने उनको भनाइ थियो। अहिले मुलुकका २१ स्थानबाट दैनिक चार हजारको सो परीक्षण भइरहेको छ। अहिलेसम्म पीसीआर एक लाख ९७१ र आरडिटी एक लाख ५६ हजार ९९१ जनाको परीक्षण गरिएको छ। नेपालमा तीन हजार ७६२ जनामा सङ्क्रमण, १४ जनाको मृत्यु र ४८८ जना अस्पतालबाट डिस्चार्ज भएका छन। उनले सात प्रदेशमा सात ठूला मेसिन खरिद प्रक्रिया अगाडि बढाइएको जानकारी दिनुभयो। उहाँले अहिलेको बन्दाबन्दी (लकडाउन)लाई सहजिकरण गर्न विज्ञसँग परामर्श भइरहेको बताए। मुलुकमा ७७ दिनदेखि लकडाउन जारी छ। उनले अहिले विनियोजित बजेट स्वास्थ्य सुधारका लागि पर्याप्त नभएपनि स्वास्थ्य क्षेत्रको बलियो जग बसाल्न सकिने धारणा व्यक्त गरे। मन्त्री ढकालले सर्वसाधारण जनतालाई दिइने स्वास्थ्य सेवाको गुणस्तरीय र आम नागरिकको पहुँचमा सेवाको वृद्धि हुने गरी आगामी वर्षमा स्वास्थ्यका कार्यक्रम सञ्चालन हुने विश्वास दिलाए। निरोगी नेपाल अभियान अन्तर्गत प्रदेश र स्थानीय तहसँग समन्वय गरी विभिन्न स्वास्थ्य कार्यक्रम, आयुर्वेद, प्राकृतिक चिकित्सा, होमोपेथिक तथा योग लगायतका वैकल्पिक उपचार पद्धतिमार्फत प्रभावकारी सेवा प्रवाह गर्ने कार्यलाई प्राथमिकता दिइएको मन्त्री ढकालले बताउनुभयो। भौगोलिक र जनसङ्ख्याका आधारमा स्वास्थ्य संस्थालाई स्तरोन्नति गरिने उनले बताए। स्वास्थ्य संस्थाका अहिलेको दरवन्दीमा पुर्नसंरचना गरी आवश्यकता अनुसार तत्काल अस्थायी दरवन्दी स्वीकृत गरिने उनको भनाइ थियो। चिकित्सकलाई उच्च मनोवलका साथ काम लगाइने भन्दै चिकित्सक, नर्स र स्वास्थ्यकर्मीलाई शतप्रतिशत भत्ता र २५ लाख विमा गरिएको उहाँले जानकारी दिए। प्रत्येक स्थानीय तहमा एक चिकित्सक र एक चिकित्सक एक संस्थाको व्यवस्थापनका लागि आवश्यक कार्यक्रम गरिने उनले बताए। गरिब, विपन्न, असाहय र ज्येष्ठ नागरिकलाई निःशुल्क स्वास्थ्य सेवा प्रदान गर्न पर्याप्त बजेट विनियोजन गरिएको मन्त्री ढकालले बताए। खोप, पोषण, क्षयरोग, एचआईभी एड्स र अन्य महामारी रोगका लागि बजेट विनियोजन गरिएको छ। यो वर्षको कार्यक्रम अन्तर्गत ३०० बेडको सङ्घ र प्रत्येक प्रदेशमा ५० बेडको सरुवा रोग अस्पताल बनाइने बजेटमा उल्लेख छ। उनले पुराना अञ्चल अस्पताललाई २०० बेडमा स्तरोन्नति गर्ने र सङ्घमा रहेका पाँच वटा अस्पताल तथा पोखरा स्वास्थ्य विज्ञान प्रतिष्ठान र कर्णाली विज्ञान प्रतिष्ठानलाई स्तरोन्नति गरी ५०० बेडको बनाउने बताए। कोभिड १९ को रोकथाम, नियन्त्रणका लागि सरकारले प्रयास गरिरहेको भन्दै उनले कोभिड १९ को महामारी अरु देशको भन्दा हाम्रो देशमा सङ्क्रमण फरक रहेको बताए। उनका अनुसार नेपालमा २१ देखि ३१ वर्ष उमेर समुहलाई बढी सङ्क्रमण देखिएको छ। महामारी नियन्त्रणमाा १० अर्ब खर्च भएको सन्र्दभमा सोधिएको प्रश्नमा उहाँले सङ्घले ६ अर्ब ३ करोड, प्रदेशले एक अर्ब ८ करोड र ६४१ स्थानीय तहमा २ अर्ब ७६ करोड खर्च भएको जानकारी दिनुभयो। यस्तै दुई अर्ब ९२ करोड ५५ लाख ८९ हजार स्वास्थ्य मन्त्रालयबाट स्वास्थ्य सामाग्री खरिदमा खर्च भएको उनले उल्लेख गरे। दक्षिण एशियामा राम्रो दक्षिण एशियामा हामीले कोभिड१९ को रोकथाम र नियन्त्रणमा राम्रो भूमिका खेलेको मन्त्री ढकालले उल्लेख गरे। प्रति १० हजारमा तीन हजार ३३७ जनामा परीक्षण गरिएको छ। सङ्गठनले प्रतिवन्ध लगाएको छैन उनले विश्व स्वास्थ्य सङ्गठनले आरडिटी प्रतिवन्ध नलगाएको स्पष्ट पार्दै भने, 'अध्ययन, अनुसन्धानका लागि आरडिटी परीक्षणमा प्रतिवन्ध लगाएको छैन। आरडीटी परीक्षण गर्दा पोजिटिभ देखियो भने पोजेटिभको आधारमा सङ्क्रमित भनेका छैनौं। सङ्क्रमण पुष्टि गर्नका लागि पीसीआर परीक्षण गरेका छौँ। आरडीटी स्क्रीनिङ्गका लागि मात्र परीक्षण गरिएको हो।'"
पत्नीको प्रहारबाट पतिको ज्यान गयो,"रुकुम : सल्यानमा पत्नीले आफ्नै पतिको हत्या गरेकी छन् । त्रिवेणी गाउँपालिका६ भुम्केज्यूलाकी ३६ वर्षीया महिलाले ३८ वर्षका आफ्ना पती डिल्लीबहादुरको हत्या गरेको जिल्ला प्रहरी कार्यालय सल्यानले जानकारी दिएको छ । मदिरा सेवन गरेकी उनले विवाद हुँदा एक्कासी घरेलु हतियार प्रहार गरी पतिको हत्या गरेको जिल्ला प्रहरी कार्यालय सल्यानका सूचना अधिकारी, प्रहरी निरीक्षक लक्ष्मण ओलीले जानकारी दिए । मृतकको शव जिल्ला अस्पताल सल्यानमा पोष्टमार्टम पछि आफन्तलाई बुझाइएको उनले बताए । पतिको हत्या गर्ने महिलालाई नियन्त्रणमा लिइएको प्रहरी निरीक्षक ओलीले बताए । घटनाको विषयमा थप अनुसन्धान भइरहेकाले पतिको हत्या गर्ने महिनाको नाम नखुलाइएको प्रहरी निरीक्ष ओलीेले जनाए ।"
बारामा थप सातजनामा कोरोना संक्रमण पुष्टि,"कलैया : बाराको पचरौता नगरपालिका र सुवर्ण गाउँपालिकामा सातजनामा कोरोना भाइरस संक्रमण देखिएको छ।भारतबाट नेपाल प्रवेश गर्ने क्रममा नियन्त्रणमा लिएर क्वारेन्टाइनमा राखिएका सात पुरुषमा कोरोना संक्रमण देखिएको हो । संक्रमित हुनेमा सुवर्ण गाउँपालिका ५ का ३ जना, ७ का एकजना र  का एकजना छन् । यसैगरी पचरौता नगरपलिका वडा नम्बर २ का एक र वडा नम्बर १ का एकजना रहेका छन्। संक्रमितलाई कलैयास्थित आइशोलेसनमा राखिएको बाराका प्रमुख जिल्ला अधिकारी रुद्रप्रसाद पण्डितले जानकारी दिए। योसँगै बारामा संक्रमितको संख्या ८३ पुगेको छ । संक्रमितमध्ये एकजनाको मृत्यु भइसकेको छ। ५१ जना उपचारपछि निको भएर घर फर्किएका छन भने ३१ जना उपचाररत छन् । करैयामाई गाउँपालिकाका एक वृद्धको मृत्युपछि कोरोना पुष्टि भएको थियो ।"
कालिकोटमा सामाजिक दुरी कायम गरी रोपाईं,"कालिकोट : यस वर्ष समयमै निरन्तर बर्ष भएपछि जिल्लामा किसानहरुले लकडाउनका बाबजुत सामाजिक दुरी कायम गरी रोपाईं सुरु गरेका छन्। विश्वभरी महामारीका रुपमा फैलिएको कोरोना भाइरसको रोकथामका लागि सरकारले गरेको लकडाउनका बाबजुत जिल्लामा स्थानीय किसानहरुले सामाजिक दुरी कायम गरी रोपाईं सुरु गरेका हुन्। जिल्लाको रास्कोट नगरपालिका२ का स्थानीय किसानहरु हिजो आज रोपाईंमा व्यस्त छन्। उनीहरुले जेठ महिनाभित्र रोपिसक्नु पर्ने नेपाली जातको धान लकडाउनका बाबजुत रोप्न थालेका छन्। स्थानीय किसान हेमराज चौलागाईने भने, 'समयमै वर्षा भएकाले लकडाउन भए पनि रोपाईं सुरु गरिएको छ। 'विगतका वर्षहरुमा खडेरी परेर रोपाईं ढिलो सुरु हुन्थ्यो। यस वर्ष समयमै लगातार पानी परेकाले जेठमा रोप्नु पर्ने नेपाली जातको धान रोपेका हौं' उनले भने 'आफ्नो दुई रोपनी खेतमा धान रोपाईं सकिएको छ। गाँउका अन्य किसानहरु पनि धान रोप्ने कार्यमा ब्यस्त छन। कोरोनाको त्रास गाँउमा उच्च छ। तर सामाजिक दुरी कायम गरी रोपाईं कार्य सुरु गरेका हौँ।' यस्तै पलाँता गाँउपालिका२ निवासी सुमन बमले पलाँतामा पनि लकडाउनका बेला सामाजिक दुरी कायम गरी रोपाईं सुरु गरिएको बताए। उनले भने 'पलाँताको थिर्पु, दुर्सी, तिप्गाडमा रोपाईं सुरु गरिएको छ। समयमै वर्षा भएपछि स्थानीय किसानहरु खुसी छन्। यस वर्ष धान खेती राम्रो हुने र उत्पादन पनि बढ्ने अनुमान छ। कृषि विकास कार्यालय कालिकोटले जिल्लामा १० प्रतिशत रोपाईं भईसकेको जनाएको छ। कृषि विकास कार्यालय कालिकोटका प्रमूख भरत बस्नेतले विगतका वर्षहरुमा असार महिनाको पहिलो सातादेखि सुरु हुने रोपाईं यस वर्ष मौसमले साथ दिएर समयमै वर्षा भएका कारण जेठको दोस्रो सातादेखि नै रोपाईं सुरु भएको बताए। यस वर्ष जेठ महिनामै प्रयाप्त वर्षा हुँदा स्थानीय किसानहरु खुसी छन्। उनले भने 'यस वर्ष धान उत्पादनमा पनि वृद्धि हुने अनुमान छ। उनका अनुसार जिल्लामा कुल १७ हजार ९ सय ८४ हेक्टर खेती योग्य जमिन रहेको छ। जस अन्तर्गत पनि ८ हजार ७ सय ५० हेक्टर जमिनमा मात्र खेती भइरहेको छ। जसमा कुल २ हजार ५ सय १५ हेक्टर जमिन धान खेती हुँदै आएको छ। अरु बाँकी जग्गामा मकै कोदो फापर, सिमीलगायतका रैथाने बालीहरु लगाउने गरिएको छ। मकै लगाउने जमिनमा पनि मकै लगाउने कार्य चलिरहेको छ। स्थानीय किसानहरुलाई सामाजिक दुरी कायम गरी खेतीपाती गर्न आग्रह गरिएको उनको भनाई छ।"
क्वारेन्टाइन बसाईं लम्बिँदा समस्या,"बैतडी : बैतडीका झण्डै तीन सय जनाको क्वारेन्टाइनमा बसाई लम्बिएको छ। सुदूरपश्चिममा स्वाब संकलन कार्य रोकिएपछि आरडिटी पोजिटिभ देखिएका नागरिक क्वारेन्टाइनमा बस्न बाध्य भएका हुन्। जिल्लाका विभिन्न क्वारेन्टाइनमा बसेका झण्डै तीनसय नागरिकको आरडिटी रिपोट पोजिटिभ आएपछि उनीहरुलाई १४ दिनपछि पनि क्वारेन्टाइनमा राखिएको छ। 'आरडिटी रिपोर्ट पोजिटिभ आयो भनेर क्वारेन्टाइनमा राखिएको छ। स्वाब संकलन पनि गरिएको छैन्। हामीसँगका अरु घर गइसके।'दोगडाकेदार७ का दामोदर भट्टले भने, 'हाम्रो छिटो कोरोना परीक्षण गरियोस। हामीलाई मानसिक रुपमा दबाब बढेको छ।' जिल्लाको शिवनाथ गाउँपालिकाका एक सय बढी नागरिक क्वारेन्टाइनको अवधि पछि पनि क्वारेन्टाइनमै बस्न बाध्य भएका छन्। आरडिटी पोजिटिभ देखिएकाहरु उनीहरुले पनि छिटो स्वाब संकलन गरेर परीक्षण गर्न माग गरेका छन्। 'आरडिटी पोजिटिभ आएपछि हामीहरुलाई आशंका बढेको छ। तर हामीलाई चेकजाँचका लागि स्वाब संकलन गरिएको छैन्।' शिवनाथको क्वारेन्टाइनमा बसेका एक जनाले भने, 'आरडीटी पोजिटिभ आएपछि स्वाब संकलन रोक्दा हामीमाथि अन्याय भएको छ। हाम्रो यथाशीघ्र कोरोना परीक्षण गरियोस।' क्वारेन्टाइनमा बसेका नागरिकमध्ये आरडीटी पोजिटिभ देखिएकाहरुको स्वाब संकलन नहुँदा क्वारेन्टाइन व्यवस्थापनमा समेत समस्या देखिएको शिवनाथ गाउँपालिकाका स्वास्थ्य शाखा प्रमुख नरेन्द्र महताले बताए। उनले भने 'आरडीटी पोजिटिभ देखिएका नागरिकहरुको हामीले स्वाब संकलन गर्ने भनेका छौं। तर प्रदेश स्वास्थ्य निर्देशनालयले स्वाब संकलन स्थगित गरेपछि हामीलाई क्वारेन्टाइन व्यवयस्थापनमा समस्या भएको छ।' आरडिटी पोजिटिभ देखिएका नागरिकको स्वाब संकलन गर्ने नीति भएको भए पनि प्रदेश स्वास्थ्य निर्देशनालयले ५ दिनका लागि स्वाब संकलन रोकेकाले क्वारेन्टाइनमा आरडिटी पोजिटिभ देखिएकाहरुको स्वाब संकलन हुन नसकेको स्वास्थ्य कार्यालयका प्रमुख योगेशप्रसाद भट्टले बताए। उनले भने 'प्रदेश स्वास्थ्य निर्देशनालयले स्वाब संकलनका लागि अनुमति दिने बित्तिकै हामी स्वाब संकलन गर्नेछौं।' क्वारेन्टाइनमा बसेका नागरिकहरुको स्वाब संकलन रोकिएपछि उनीहरु आक्रोशित समेत भएका छन्। आरडिटी पोजिटिभ देखिएकाहरु मानसिक रुपमा समेत समस्याग्रस्त हुने जिल्ला अस्पताल बैतडीका प्रमुख डा वसन्तराज जोशीले बताए।"
हिरासतमा संक्रमित भेटिएपछि प्रहरीको पीसीआर परीक्षण,"गोरखा : हिरासतमा रहेका एक किशोरमा कोरोना संक्रमण पुष्टि भएपछि जिल्ला प्रहरी कार्यालय गोरखामा कार्यरत प्रहरीको स्वाब संकलन गरिएको छ। प्रदेश स्वास्थ्य निर्देशनालय पोखरा, स्वास्थ्य कार्यालय गोरखा र गोरखा अस्पतालको टीमले २८ जना प्रहरीको थ्रोट स्वाब संकलन गरेको प्रदेश स्वास्थ्य निर्देशनालयका नानीबाबु दानीले जानकारी दिए। स्वाब परीक्षणका लागि पोखरा लगिएको उनले बताए। त्यस्तै किशोरका परिवार साथी र उनलाई नियन्त्रणमा लिने इलाका प्रहरी कार्यालय ठाँटीपोखरीका प्रहरीको स्वाब सोमबार संकलन गरिने दानीले बताए। पहिलो चरणमा परेकाहरुको कन्ट्रयाक ट्रेसिङ सकेपछि दोस्रो चरणको ट्रेसिङ गरी स्वाब परीक्षण गरिने उनले बताए। प्रहरी हिरासतमा रहेका पालुङ्टार नगरपालिका७ बुढीकुवाका १७ वर्षे किशोरलाई शनिबार पोखरा स्वास्थ्य विज्ञान प्रतिष्ठानले कोरोना संक्रमण भएको पुष्टि गरेको थियो।"
चितवनमा दुई चिकित्सकसहित २० जनामा कोराना संक्रमण,"चितवन : चितवनका २० जनामा कोभिड १९ संक्रमण पुष्टि भएको छ । दुईजना चिकित्सकसहित २० जनामा कोरोना संक्रमण देखिएको छ। भरतपुर अस्पताल कोभिड१९ परीक्षण प्रयोगशालामा गरिएका परीक्षणमा २० जनामा कोरोना भाइरस पोजिटिभ देखिएको हो। माडी नगरपालिकाका ६ जना, भरतपुर महानगरपालिकाका ४ जना, क्यान्सर अस्पतालमा एक जना, पुरानो मेडिकल कलेजमा भर्ना भएका २ जना रहेका छन । त्यस्तै नारायणी सामुदायिक अस्पतालमा एकजना चिकित्सकसहित ३ जना संक्रमित रहेका छन् । यी मध्ये एकजनाको अवस्था गम्भीर रहेकाले आइसीयुमा राखिएको छ । केही समयपछि सार्वजनिक गर्ने तयारी गरेको भरतपुर अस्पतालले जनाएको छ। माडी र भरतपुरको क्वारेन्टाइन तथा अस्पतालमा उपचाररत बिरामीमा संक्रमण देखिएको छ । ३ जना नवलपुरका रहेको जनाएको छ।"
अधिकांश स्थानमा बदलीसहित वर्षाको सम्भावना,"सोमबार देशको अधिकांश भूभागमा अपराह्नपछि बदलीसहित वर्षा हुने मौसम पूर्वानुमान महाशाखाले जनाएको छ । स्थानीय वायु र पश्चिमी वायुका साथै भारतको पूर्वी उत्तर प्रदेश तथा विहारमा रहेको निम्न चापीय प्रणालीको प्रभावले बदलीसँगै वर्षाको सम्भावना रहेको मौसमविद् मञ्जु बासीले बताए । गए राति विकसित भएको भारी वर्षा गराउने प्रणाली भने हटिसकेको बताइएको छ। 'अहिले फेरि यी चार प्रणाली विकसित भई सक्रिय अवस्थामा रहेकाले पुनः वर्षाको सम्भावना रहेको हो', मौसमविद् बासीले भने । नेपालमा मनसुन भित्रिने सरदर समय जुन १० हो तर यस वर्ष औसत समयभन्दा केही ढिलो मनसुन भित्रिने भएको छ । मनसुन शुरु हुनुपूर्व जुन किसिमको वातावरण हुनपर्ने हो त्यो बनिसकेको छैन। मौसमविद्का अनुसार मनसुन भित्रिनका लागि मनसुनी हावा वायुमण्डलको तल्लो सतहदेखि माथिलो सतहसम्म रही त्यसको प्रवेश राम्रोसँग देखिन न्यून चापीय रेखा प्रष्टसँग देखिनपर्ने हुन्छ। यसका साथै न्यून चापीय क्षेत्रको विकास भएर न्युन चापीय रेखा नेपालतिर परेको हुनुपर्छ । हाल देशको वाग्मती प्रदेश, गण्डकी प्रदेशका भूभागमा सामान्य बदली रहेको तथा प्रदेश १ र कर्णाली प्रदेशका पहाडी भूभागमा आंशिक बदली भई बाँकी स्थानमा मौसम सामान्यतया सफा रहेको छ। दिउँसो प्रदेश १, वाग्मती, गण्डकी र कर्णाली प्रदेशका केही स्थानमा तथा प्रदेश २ र प्रदेश ५ र सुदूरपश्चिमका एक वा दुई स्थानमा मेघगर्जन हावाहुरीसहित वर्षाको सम्भावना रहेको महाशाखाले जनाएको छ । राति प्रदेश १, वाग्मती प्रदेश, गण्डकी प्रदेश र कर्णाली प्रदेशका भूभागमा सामान्य बदली रही बाँकी प्रदेशमा आंशिक बदली रहने बताइएको छ। महाशाखाको पछिल्लो विवरणअनुसार आज काठमाडौँ उपत्यकाको न्यूनतम तापक्रम १९ दशमलव ३ डिग्री र अधिकतम तापक्रम २८ दशमलव ७ डिग्री सेल्सियस रहेको छ । आज सबैभन्दा कम जोमसोमको न्यूनतम तापक्रम १० दशमलव ५ डिग्री र सबैभन्दा बढी वीरेन्द्रनगरको अधिकतम तापक्रम ३५ दशमलव ५ डिग्री सेल्सियस रहेको छ।"
पीसीआर रिपोर्ट नेगेटिभ आएका पुरुषको घर पुगेपछि मृत्यु,जनकपुरधाम : महोत्तरीको गौशाला नगरपालिकास्थित क्वारेटाइनबाट घर फर्केका एकजनाको पुरुषको मृत्यु भएको छ । गौशाला नगरपालिका १० भरतपुरका ४० वर्षीय डोमी मण्डलको आइतबार राती मृत्यु भएको हो । गौशाला नगरपालिका १० भरतपुरका मण्डलको मृत्यु भएको नगर प्रमुख शिवनाथ महतोले जानकारी दिए । मेयर महतोका अनुसार पीसीआर रिपोर्ट नेगेटिभ आएका मण्डललाई शनिबार गौशालास्थित त्रिभुवन उच्च माध्यमिक विद्यालयको क्वारेन्टानबाट घर पठाइएको थियो । मण्डलको रिपोर्ट शनिबार नेगेटिभ आएपछि घर फर्काइएको थियो। आइतबार खाना नखाएको र रक्सी समेत पिएको अवस्थामा भेटिएको नगरप्रमुख महतोले बताए। गत जेष्ठ ६ गते भारतको हरियाणाबाट आएर क्वारेन्टाइनमा बसेका थिए । कोरोना परीक्षणको रिपोर्ट नेगेटिभ आएपछि उनी आफ्नो घर फर्केका थिए । कोरोना रिपोर्ट नेगेटिभ आएकाले कोरोनाको संक्रमणले नभई कालगतिले मृत्यु भएको महोत्तरीका प्रमुख जिल्ला अधिकारी कृष्णबहादुर कटवालले जानकारी दिए ।
भारतबाट धादिङ आएका १६ जनामा कोरोना संक्रमण,"धादिङ : भारतबाट आएर क्वारेन्टाइनमा बसेका धादिङका १६ जनामा कोरोना पोजिटिभ देखिएको छ । जिल्ला सदरमुकाम स्थित नीलकण्ठ माविमा संचालन गरिएको क्वारेटाइनमा रहेकामा कोरोना पुष्टि भएको हो । क्वारेन्टाइनमा रहेका बेला नीलकण्ठ नगरपालिकाले गरेको आरडीटी परीक्षणमा पोजिटिभ देखिएपछि उनीहरुको स्वाब संकलन गरी पीसिआरका लागि किटजन्य रोग अनुसन्धान तथा तालिम केन्द्र हेटौडामा पठाइएको थियो । आरडीटीमा पोजिटिभ देखिएपछि स्वाब संकलन गरी जेठ २४ गते लगिएकोमा सोमबार कोरोना रिपोट पोजिटिभ आएको जिल्ला अस्पताल धादिङका सूचना अधिकारी विक्रम विकले जानकारी दिए । नीलकण्ठ माविको क्वारेन्टाइनमा रहेकाहरुमध्ये १६ जनामा कोरोना पोजिटिभ देखिएपछि कोरोना व्यवस्थापन समितिको बैठक बसिरहेको छ । उनीहरु कहिले भारतबाट आएका थिए र उनीहरुसँगै आएकाको खोजी गरिने स्वास्थ्य कार्यलय धादिङले जानकारी दिएको छ । योसँगै धादिङमा कोरोनाबाट संक्रमित हुनेको सङ्ख्या २२ पुगेको छ । त्रावती डवजोङ गाउँपालिका वडा नं ३ का एक पुरुष, गल्छी गाउँपालिका ८ की ३० वर्षीय महिला, थाक्रे गाउँपालिका ७ का ४१ वर्षीय पुरुष निको भएर घर फर्किसकेका छन् । धुनीबेसी नगरपालिका ३ की २३ वर्षीया महिला, सिद्धलेक गाउँपालिका ५ की २३ वर्षीया महिला र नीलकण्ठ नगरपालिका ७ का ३३ वर्षीय पुरुष उपचाररत छन् ।"
इलामका स्थानीय तहसँग किसानका २९ माग,"इलाम : नीति तथा कार्यक्रम र बजेट बनाउन जुटेका इलामका स्थानीय तहलाई राष्ट्रिय कृषक समूह महासंघ इलामले किसानले भोगिरहेका समस्याको दिगो समाधानका लागि नयाँ बजेटमा २९ नयाँ कार्यक्रम ल्याउन माग गरेको छ । महासंघका इलाम अध्यक्ष विष्णु दुलालले इलामका तहहरुका अघिल्ला वर्षका नीति तथा कार्यक्रम अध्यान गरेर सधै छुटेका २९ सवालहरु समेट्न माग गरेको बताए । तहहरुलाई इमेलमार्फत पठाएको माग पत्रमा आर्थिक वर्ष २०७७०७८ को योजनामा समावेश गरी बजेट व्यवस्थाको लागि किसानको पहिचान, वर्गीकरण र किसान परिचयपत्र वितरणको लागि तथ्यांक व्यवस्थापन र परिचय वितरणका लागि काम सुरु गर्ने योजना ल्याउन माग गरेको छ । महासंघले स्वच्छ र दिगो कृषि उत्पादनका लागि एक घर एक पोषण बगैंचा कार्यक्रम, गोठ तथा भकारो सुधारमार्फत प्रांगारिक मल उत्पादन कार्यक्रम, गरिव तथा भूमिहीन परिवारको लागि जग्गा भाडामा लिइ गरिने खेती कार्यक्रम ल्याउन माग गरेको अध्यक्ष दुलालले बताए । महासंघले कृषि पेशाको जोखिम हस्तान्तरणको लागि स्थानीय तहको समेत लागत सहभागितामा अनिवार्य बाली तथा पशु बिमाको कार्यक्रम र साना किसान लक्षित जीविकोपार्जनमा आधारित कृषि उद्यम, कृषि उद्यम नै खाद्य सुरक्षाको माध्यम कार्यक्रम ल्याउन माग गरेको छ । महासंघले साना, सिमान्त, भूमिहीनलक्षित आवश्यक सिंचाइ निर्माण तथा मर्मत सम्हार, फलफूलको, विरुवा, विउ, मल र औजार अनुदान, वडा विशेष उत्पादनकार्यक्रम, माटो परीक्षण, पशु स्वस्थ्यशिविर, विरुवा क्लिनिक, रोग किराको व्यवस्थापन एवं किसान क्षमता विकास,पालिका स्तरमा बिउ बैंक स्थापना र खाद्य भकारी जस्ता कार्यक्रम अघि सार्न माग गरेको छ । महासंघले स्थानीय उत्पादन संकलन र कृषक समूह, कृषि सहकारी, महासंघसमेतको सहभागितामा बजारीकरण संयन्त्र विकास र बिक्रीको ग्यारेन्टी गर्न माग गरेको छ । महासंघले सहुलियत ब्याजदरको कृषि ऋणको उपयोगिताको अवस्था अविलम्ब अनुगमन मूल्यांकन गरी उक्त ऋण माथि भूमिहीन, महिला, साना र सिमान्तकृत किसानको पहुँच स्थापना गर्ने कार्यक्रम ल्याउन माग गरेको छ । त्यसैगरी तरकारी फलफूल, धान, मकै गहुँ दलहन तेलहन एवं मासुजन्य पदार्थ जस्ता आधारभूत खाद्य बस्तुमा देशलाई आत्मनिर्भर बनाउन चक्लाबन्दी, जग्गा भाडामा लिइ खेती गर्ने कार्य, समूह खेती, जडीबुटी खेती र कृषि बन कार्यक्रमलाई विशेष अनुदानको व्यवस्था गरी बाँझो जग्गालाई उपयोगमा ल्याउने नीति बनाई कार्यन्वयन गर्न पनि माग गरेको छ । महासंघले भनेको छ, किसानलाई आम्दानीको सुनिश्चिततासहित खेतीमा प्रोत्साहित गर्न बाली लगाउनु ६ महिना पूर्व नै बालीको न्यूनतम समर्थन मूल्य तोकि कार्यन्वयन गर्ने व्यवस्था गर्नु पर्ने आवश्यकता छ । महासंघले अबको बजेटमा किसानका उत्पादनलाई सडक वा खोलामा फाल्ने स्थीतिको अन्त्यको लागि उत्पादित बस्तुको बजारीकरण व्यवस्थापनको लागि विशेष संयान्त्रसंरचनाको विकास गरी किसानलाई उत्पादनको उचित मूल्य भुक्तानी गरि राज्यद्वारा खरिद गरिने व्यवस्था गर्न माग गरेको छ । महासंघले योगदान र आवश्यकताको आधारमा कृषि क्षेत्रमा न्यूनतम १५ प्रतिशत बजेट विनियोजनको प्रवन्ध गर्नसमेत माग गरेको छ । स्थानीय तहमा कृषि ऐन लागु गरिने व्यवस्था गर्न, प्रधानमन्त्री कृषि आधुनिकीकरण लगायतका कृषि र पशुपंक्षि विकास मन्त्रालय अन्तर्गत सञ्चालित आयोजनाको प्रभावकारी अध्ययन, मूल्यांकन गरि सिमान्त, भूमिहिन, महिला, सिमान्तकृत र साना किसानको पहुँच अभिबृद्धिको लागि व्यवस्था गर्नसमेत माग गरेको छ । महासंघले स्थानीय तहलाई वन्यजन्तु बाँदर र बादँरले पुर्याएको नोक्सानीको क्षतिपुर्तिको लागि व्यवस्था गर्न, किसान स्वास्थ्य विमा कार्यक्रम लागु गरी सबै किसानको अनिवार्य स्वास्थ्य विमा गर्ने व्यवस्था गर्नसमेत माग गरेको छ । महासंघले किसान समूहहरुमा रहेको स्थायी लेखा नम्बर पानको झण्झट हटाउन, समूह दर्ता प्रकृया निशुल्क गर्न र कोरोना लक्ष्ति विशेष कार्यक्रम ल्याउन माग गरेको छ । महासंघ अध्यक्ष दुलालले माग पठाएपछि नीति तथा कार्यक्रम र बजेटमा माग सम्बोधन भए नभएको हेरेर बजेट आएपछि खबरदारी जारी राख्ने बताए ।"
आरडिटी पोजिटिभ आएकी सुत्केरीको भक्तपुर अस्पतालमा मृत्यु,भक्तपुर : भक्तपुर अस्पतालमा एक सुत्केरीको मृत्यु भएपछि अस्पतालको सबै सेवा बन्द भएको छ। सुत्केरी व्यथा लागेपछि आइतबार साँझ अस्पताल आएकी सिन्धुपाल्चोक लिसङ्खु गाउँपालिका३ घर भई हाल चाँगुनारायण नगरपालिका३ झौखेल बस्ने ३६ वर्षीया महिलाको राति मृत्यु भएको हो। सुत्केरी भएको आधा घण्टापछि महिलाको मृत्यु भएपछि अस्पतालको सेवा बन्द गरिएको अस्पताल प्रशासनले जनाएको छ। महिलालाई खोकी लागेको र श्वासप्रश्वासमा पनि समस्या रहेको पाइएको अस्पतालका स्वास्थ्यकर्मीले जनाएका छन्। महिलाको आरडिटी परीक्षणमा कोरोना भाइरस पोजिटिभ आएको थियो। आइतबार राति करिब ९ बजे स्वाब लिइ पीसीआर परीक्षणका लागि राष्ट्रिय जनस्वास्थ्य प्रयोगशाला टेकुमा पठाएको छ। अस्पतालकी मेडिकल सुपरिटेन्डेन डा सुमित्रा गौतमले सुत्केरी महिलाको मृत्यु भए पनि पीसीआर रिपोर्ट नआएसम्म केही भन्न नसकिने जानकारी दिए। उनले अस्पतालमा भने विशेष सजगता अपनाएको बताए। अस्पताल विकास समितिका अध्यक्ष मिलन सुवालले मृतक महिलाले नियमित रुपमा केएमसी अस्पताल सिनामङ्गलमा स्वास्थ्य परीक्षण गराउँदै आएको पाइएको जानकारी दिए। चिकित्सकसहितको स्वास्थ्यकर्मीको टोलीलाई कोरोना सङ्क्रमण भएपछि यहीँ २० गतेदेखि नै त्यहाँको सेवा बन्द भएकाले सुत्केरी हुन भक्तपुर अस्पताल आएको पाइएको उनले जानकारी दिए। महिलाको शव अस्पतालको प्रसूति वार्डमा नै राखिएको छ भने बच्चा भने स्वस्थ रहेको अस्पतालले जनाएको छ।
जागिरबाट हटाइएपछि अस्पतालका कर्मचारीले आफ्नै शरीरमा पेट्रोल छर्केर लगाए आगो,अछाम : बयलपाटा अस्पतालका एकजना कर्मचारीले शरीरमा आगो लगाएर आत्महत्याको प्रयास गरेका छन् । साँफेबगर नगरपालिका६ भागेश्वरका सिद्धार्थ आउजीले सोमबार अस्पतालमै शरीरमा पेट्रोल छर्केर आगो लगाएका हुन् । उनी अस्पतालका सरसफाइ कर्मचारी हुन्। थप उपचारका लागि उनलाई हेलिकोप्टरमार्फत कोहलपुर लगिएको छ। उनको शरीर नराम्रोसँग जलेको अस्पातलका एकजना कर्मचारीले जानकारी दिए । बयलपाटा अस्पतालले दाताहरुबाट रकम कटौती हुँदै आएपछि कर्मचारी पाल्न नसक्ने भन्दै ३२ जना कर्मचारीलाई जिम्मेवारीबाट हटाइदिएको छ। त्यसको चौतर्फी विरोध भइरहेको छ । कर्मचारी हटाइएको सूचीमा सिद्धार्थ समेत रहेका छन्। उनलाई दुई महिना अगाडि नै हटाइएको पत्र दिइएको थियो । उनको पुरानो नियुक्ति सकिन अझै दुई महिना बाँकी रहेको बताइएको छ। यता बयालपाटा अस्पतालले भने आर्थिक अभाव भएको भन्दै कार्यसम्पादनको आधारमा कर्मचारी हटाएको जानकारी दिएको छ।
चामलको बोरामा लागूऔषध बोक्ने नक्कली स्वास्थ्यकर्मी पक्राउ,राजविराज : चामलको बोरामा प्रतिबन्धित लागूऔषध ओसारपसार गर्ने एक नक्कली स्वास्थ्यकर्मी पक्राउ परेका छन् । ल्याब असिस्टेन्टको नक्कली परिचयपत्र बोकेका सप्तरीको हनुमाननगर कंकालिनी नगरपालिका१ भारदहका २२ वर्षीय अनीलकुमार मण्डल ठूलो परिमाणको लागू औषधसहित सोमबार पक्राउ परेको सप्तरी प्रहरीले जनाएको छ । स्वास्थ्यकर्मी लेखिएको बा ६७ प ४८५३ नम्बरको मोटरसाइकलमा रहेको चामलको बोरामा लागूऔषध फेला परेको डिएसपी तिलक भारतीले बताए । अर्कैको नामको ल्याब असिस्टेन्टको परिचयपत्र साथमा राखेका उनको मोटरसाइकलमा बाँधेको बोरा चेकजाँच गर्दा चामलभित्र लागूऔषध फेला परेको हो । बन्दाबन्दीको समयमा स्वास्थ्यकर्मीलाई हिंडडुल गर्न रोकटोक नहुने भएकाले मण्डलले नयाँ उपाय अपनाएको प्रहरीले अनुमान गरेको छ । चामलभित्र स्पास्मो प्रोक्सिभन प्लस ३ हजार १ सय ६८ क्याप्सुल र एक सय मिलिलिटरको २८ बोतल डाइलेक्स डिसी बराममद भएको जिल्ला प्रहरी कार्यालय सप्तरीले जनाएको छ । प्रहरी निरीक्षक सन्तोषकुमार खड्काको नेतृत्वमा खटिएको प्रहरी टोलीले चेकजाँच गर्दा मण्डललाई सप्तरीको बिष्णुपुर गाउँपालिका १ खुरहुरियाबाट पक्राउ गरिएको हो । मोटरसाइकल र लागूऔषधसहित पक्राउ परेका मण्डललाई सप्तरी जिल्ला अदालतबाट सोमबार २५ दिनको म्याद थप गरी थप अनुसन्धान कार्य भइरहेको छ ।
२४ घण्टामा थपिए ३१४ कोरोना संक्रमित,काठमाडौं : नेपालमा पछिल्लो २४ घण्टामा ३१४ जना कोरोना संक्रमित थपिएका छन्। सोमबार स्वास्थ्य तथा जनसंख्या मन्त्रालयले गरेको नियमित पत्रकार सम्मेलनमा प्रवक्ता डा जागेश्वर गौतमका अनुसार ३१४ संक्रमित २४ घण्टामा थपिएका हुन्। योसँगै कोरोना संक्रमितको संख्या ३ हजार ७ सय ६२ पुगेको छ। अहिलेसम्म ४८८ जना निको भएर घर फर्किएका छन्। हालसम्म १४ जनाले ज्यान गुमाएका छन्।
सप्तरीमा २२ जना कोरोना संक्रमित थपिए,"राजविराज : सप्तरीको बलान बिहुल गाउँपालिकामा सोमबार एकैपटक १६ जना र राजविराजमा ६ जनामा कोरोना पोजिटिभ देखिएको छ । बलान बिहुल गाउँपालिकाको १ देखि ६ का १२, १८, १९, २०, २१, २३, २५, २९, ३२, ३३, ३४, ३६, ३७, ३७, ३९, ४५ वर्षका व्यक्ति संक्रमित भएको जिल्ला स्वास्थ्य कार्यालय, सप्तरीले जानकारी दिएको छ । जसमा एक जना ३७ वर्षीया महिला हुन् । भारतको दिल्लीबाट जेठ ४ गते आएका उनीहरु बलान बिहुल गाउँपालिका ६ स्थित जागेश्वर जगरैता मावि सेहरा रौतहटको क्वारेन्टाइनमा बसेका छन् । यसैगरी सोमबार राजविराज नगरपालिका १, ११ र १३ नम्बर वडाका १४, १९, २०, २३, ३४ र ४० वर्षका व्यक्ति संक्रमित भएको जिल्ला स्वास्थ्य कार्यालय, सप्तरीका बरिष्ठ मलेरिया इन्स्पेक्टर नारायणप्रसाद राउत बरैले बताए । जसमा ४० वर्षीया महिला हुन् । भारतको विभिन्न राज्यबाट जेठको दोस्रो साता आएका उनीहरु राजविराज १ स्थित राजदेबी माविको क्वारेन्टाइनमा बसेका छन् । सोमबार सप्तरीमा २२ जना थप भएपछि सप्तरीमा संक्रमित हुनेको सङ्ख्या ९९ पुगेको छ । जिल्लामा हालसम्म बलान बिहुल गाउँपालिकामा सबैभन्दा बढी २७ जना संक्रमित देखिएका छन् । बलान बिहुल गाउँपालिकामा शनिबार दुई वर्षीया बालिकासहित सात जना कोरोना संक्रमित थपिएका थिए । त्यसअघि बलान बिहुलमा जेठ १५ गते १ जना, जेठ १३ गते २ जना र जेठ ९ गते १ जना संक्रमित पुष्टि भएका थिए । बिपी कोइराला स्वास्थ्य विज्ञान प्रतिष्ठान धरानमा गरिएको परीक्षणअनुसार कोरोना संक्रमण पुष्टि भएको स्वास्थ्य कार्यालय, सप्तरीका बरिष्ठ मलेरिया इन्स्पेक्टर बरैले बताए । स्वास्थ्य तथा जनसङ्ख्या मन्त्रालयले सार्वजनिक गर्ने तयारी गरिरहेको छ । संक्रमित सबैलाई राजविराज २ स्थित साईकृष्णा मेडिकल कलेज एण्ड हस्पिटलस्थित आइसोलेशन सेन्टरमा ल्याउने तयारी भइरहेको अस्पतालका डा रणजितकुमार झाले बताए । सप्तरी जिल्लामा हालसम्म बलान बिहुल गाउँपालिकामा २७ जना, बोदेबसाईन नगरपालिकामा २० जना, राजगढ गाउँपालिकामा १३ जना, डाक्नेश्वरी नगरपालिकामा १२ जना, राजविराज नगरपालिकामा ११ जना, हनुमाननगर कंकालिनी नगरपालिकामा ६ र छिन्नमस्ता गाउँपालिकामा ५ जना संक्रमित भएका छन् । खडक, सुरुङ्गा र शम्भुनाथ नगरपालिका तथा विष्णुपुर र तिरहुत गाउँपालिकाका ११ जना कोरोना संक्रमित पुष्टि भएको छ । संक्रमित पुष्टि भएकामा ६ महिला छन् । जसमध्ये १ जना डिस्चार्ज भएका छन् ।"
प्यूठानमा थप ८ जनालाई कोरोना,प्यूठान : प्यूठानमा थप ८ जनालाई कोरोना संक्रमण भएको पुष्टि भएको छ। संक्रमित हुनेहरु सबै प्यूठान नगरपालिकाका हुन्। वडा नम्वर २ का तीन जना र वडा नम्वर ३ का पाँच जनालाई कोरोना संक्रमण देखिएको स्वास्थ्य कार्यालय प्यूठानका प्रमुख विशाल सुवेदीले जानकारी दिए। उनका अनुसार प्रादेशिक जनस्वास्थ्य प्रयोगशाला भैरहवामा गरिएको परिक्षण अनुसार संक्रमित पुष्टि भएका हुन्। संक्रमित हुनेहरुमध्ये एक जना महिला र सात जना पुरुष छन्। प्यूठान नगरपालिका३ का वडा अध्यक्ष प्रेम हमालका अनुसार सबै संक्रमितहरु केही दिन अघि भारतबाट आएका थिए। उनीहरुलाई सरस्वती प्राथमिक विद्यालय सेपुङको क्वारेन्टाइनमा राखिएको छ। दुई वटै वडा जोडिएका भएकाले सवैलाई एउटै विद्यालयको क्वारेन्टाइनमा राखिएको थियो। योसँगै प्यूठानमा संक्रमित हुनेको संख्या १२ पुगेको छ। यसअघि स्वर्गद्धारी नगरपालिका र सरुमारानी गाउँपालिकामा ११ र माण्डवी गाउँपालिकामा २ जना संक्रमित भएका छन्।
"श्रीमती डिस्चार्ज, श्रीमान आइसोलेसनमा, १५ महिने बालकमा देखिएन कोरोना","दैलेख : जिल्लाको डुङ्गेश्वर गाउँपालिका१ का एक दम्पती १५ महिने छोरा च्यापेर जेठ ८ गते भारतबाट गाउँ आइपुगे । उनीहरुलाई चुप्रास्थित क्वारेन्टाइनमा राखियो। दुई दिनपछि र्यापिड डाइग्नोस्टिक किटबाट गरिएको परीक्षणमा ती दम्पतीमा कोरोना पोजिटिभ देखियो।तर, उनीहरुकै १५ महिने छोरामा भने नेगेटिभ देखिएको थियो। लगत्तै बालकसहित आमाबुवाको स्वाब संकलन गरेर सुर्खेतस्थित प्रयोगशालामा पठाइयो । सुर्खेत र नेपालगञ्जस्थित प्रयोगशालामा गरिएको पीसीआर परीक्षणमा बालकको रिपोर्ट नेगेटिभ। तीनैजनालाई दैलेख अस्पतालको आइसोलेसन बार्डमा राखेर उपचार थालियो।१५ दिनसम्म ती बालक पनि आमाबुवासँगै बसे । दुई साता बढी आइसोलेसनमा बसेका दम्पती र बालकको शुक्रबार स्वाब संकलन गरेर पठाइयो । सुर्खेतस्थित प्रयोगशालामा गरिएको परीक्षणमा आमा र छोराको रिपोर्ट नेगेटिभ आएको छ । तर, ती पुरुषमा भने कोरोना पोजिटिभ देखिएको छ । कोरोना पोजिटिभ देखिएका ती पुरुषलाई आइसोलेसनमा राखेर उपचार भइरहेको स्वास्थ्य सेवा कार्यालय दैलेखका डा निरञ्जन पन्तले बताए । बालक र आमालाई सोमबार डिस्चार्ज गरिएको छ । संक्रमित ३५ वर्षीय ती महिला र संक्रमित नदेखिएका १५ महिने बालकलाई आइसोलेसन अस्पतालबाट डिस्चार्ज गरिएको डा पन्तले बताए । ती महिलाले दुई हप्तामै कोरोनालाई जितेकी हुन् । संक्रमित आमाबुवासँगै बसेका बालकलाई भने कोरोना नदेखिएको डा पन्तले बताए । कोरोना नजिता नेगेटिभ आएपछि डिस्चार्ज हुने आमा र छोरालाई नारायण नगरका मेयर रत्नबहादुर खड्का, डा निरन्जन पन्त, डाजिना सापकोटालगायतले टिका र खादा लगाएर बिदाइ गरे । मेयर खड्काले अन्य संक्रमितलाई धैर्य रहन र उच्च मनोबल बनाउन आग्रह गरेका छन् । घर फर्किएपछि समुदायमा सचेतना दूतका रुपमा काम गर्न आग्रह गरिएको छ। डा पन्तले सन्तुलित आहारविहारलाई जारी राख्न सुझाएका छन्"
अर्घाखाँचीमा एकै दिन थपिए ३१ कोरोना संक्रमित,सन्धिखर्क : अर्घाखाँचीमा सोमबार एकैदिन ३१ जनामा कोरोना संक्रमण पुष्टि भएको छ । भारतबाट गृह जिल्ला आएर स्थानीय सरकारले बनाएका क्वारेनटाइनमा बसेकाको स्वाब परीक्षण गर्दा ३१ जनामा कोरोना रोगको संक्रमण पुष्टि भएको जिल्ला स्वास्थ्य कार्यलयका जनस्वास्थ्य निरीक्षक गणेशराज पौडेलले बताए । प्रादेशिक जनस्वास्थ्य प्रयोगशाला भैरहवामा गरिएको परीक्षणमा ३१ जनामा कोरोना संक्रमण देखिएको छ । उनीहरु कुन ठाउको क्वारेन्टाइनमा बसेका भन्ने बारेमा अनुसन्धान भइरहेको जिल्ला स्वास्थ्य कार्यलयले जनाएको छ। यसअघि जिल्लाका शितगंगा नगरपालिकाको ठाडाको ज्योति माविको क्वारेन्टाइन बसेका ३६ वर्षीय पुरुष र पाणिनी गाउँपालिकाको ८ पालीका कमला माविमा रहेका दुईजनामा कोरोना संक्रमण देखिएको हो। उनीहरुको सन्धिखर्कस्थित हटारीको आइसोलेसनमा उपचार भइरहेको छ । गत जेठ १० गते भूमिकास्थान नगरपालिका९ का ३४ वर्षीय कृष्णबहादुर गैरेको नेपाल आउने क्रममा बाटोमा मृत्यु भएको थियो र उनको स्वाब प्रदेश जनस्वास्थ्य प्रयोगशाला भैरहवामा गरिएको परीक्षणमा कोरोना पोजिटिभ पुष्टि थियो । अर्घाखाँचीमा कोरोना संक्रमणबाट एकजनाको मृत्यु भइसकेको छ।
"कोरोनाबाट मृत्यु भएका युवकको सम्पर्कमा रहेका अधिकांशमा कोरोना संक्रमण, नगर उपप्रमुख पनि संक्रमित","सन्धिखर्क : अर्घाखाँचीमा सोमबार एकै दिन ३१ जनामा कोरोना संक्रमण पुष्टि भएको छ । जसमा २ जना महिला र २९ जना पुरुष रहेका छन् । एकजना बाहेका अरु सबै भारतबाट फर्किएका व्यक्ति हुन् । भारतबाट गृह जिल्ला आएर स्थानीय सरकारले बनाएका क्वारेनटाइनमा बसेकाको स्वाब परीक्षण गर्दा ३१ जनामा कोरोना भाइरस संक्रमण पुष्टि भएको जिल्ला स्वास्थ्य कार्यलयका जनस्वास्थ्य निरीक्षक गणेशराज पौडेलले बताए । कोरोना देखिएका ३१ जनामध्ये अधिकांश गत जेठ १० गते भूमिकास्थान नगरपालिका९ का ३४ वर्षीय कृष्णबहादुर गैरे सँग सम्पर्कमा आएका व्यक्ति हुन् । गैरेको नेपाल आउने क्रममा बाटोमा मृत्यु भएको थियो । गत जेठ १८ गते उनको सम्पर्कमा आएका र उनीसँगै आएकाको स्वाब परीक्षणका लागि पठाइएको थियो । यो सँगै अर्घाखाँचीमा कोरोना संक्रमणबाट मृत्यु हुनेको संख्या १ र संक्रमितको संख्या ३५ पुगेको छ। प्रादेशिक जनस्वास्थ्य प्रयोगशाला भैरहवामा गरिएको परीक्षणमा सोमबार पुष्टि भएका ३१ संक्रमितमध्ये २९ जना सन्धिखर्क नगरपालिकाका, एक जना शितगंगा नगरपालिकाका र एक जना पाणिनि गाउँपालिकाका रहेका छन् । सन्धिखर्क १ का १ जना , सन्धिखर्क ६ का १३ जना र सन्धिखर्क ७ का १५ जना हरेका छन् । सन्धिखर्क ६ का भृकुटी आधारभुत विद्यालय र विद्या विनय आधारभुत विद्यालयको क्वारेन्टाइनमा बसेका थिए । ७ नम्वर वडाका चन्द्र प्रभा मावि र आदर्श माविको क्वारेन्टाइनमा बसेका थिए । पाणिनि गाउँपालिका ७ को शिव मदन माविको क्वारेन्टाइनमा बसेका एक जना र शितगंगा नगरपालिका १० का एक जना स्थानीय विद्यालयको क्वारेन्टाइनमा बसेका थिए । नगर उपप्रमुखलाई कोरोना अर्घाखाँचीको सन्धिखर्क नगरपालिकाका नगर उपप्रमुख ठाकुर कुमार विकलाई कोरोना संक्रमणको पुष्टि भएको छ । प्रादेशिक जनस्वास्थ्य प्रयोगशाला भैरहवामा गरिएको परीक्षणमा नगरउप्रमुख विकमा कोरोना संक्रमण पुष्टि भएको जिल्ला स्वास्थ्य कार्यालयका जन स्वास्थ्य निरीक्षक गणेशराज पौडेलले जानकारी दिए । संक्रमण भएको खबरपछि उनलाई फोन सम्पर्क गरी सोध्दा उनले भने, 'म भारतबाट आएकाको सहयोग र क्वारेन्टाइन व्यवस्थापनमा दिनरात लागे। आज कोरोना पुष्टि भएको खबर आयो ।यो सामान्य रुघाखोकी हो । म यसबाट अतालिएको छैन । म अब घरमै होम क्वारेन्टाइनमा बस्छु । आवश्यक कार्य फोन सम्पर्कबाट नै गर्छु । छिटो निको हुन्छ भन्नेमा मलाई पूर्ण विश्वास छ ।' उनी नेकपा अर्घाखाँचीका जिल्ला सचिव समेत हुन् । भारतबाट आएकाको प्रत्यक्ष सम्पर्कमा रहेकाले उनलाई कोरोना लागेको हुनसक्ने अनुमान गरिएको छ । अर्घाखाँचीमा जनप्रतिनिधिलाई कोरोना पुष्टि भएको यो पहिलो पटक हो । नगरपालिकाका मेयरको पनि स्वाब पठाइएकोमा उनको कोरोना रिर्पोट भने नेगेटिभ आएको छ ।"
स्वास्थ्य मन्त्रालयको पत्रकार सम्मेलनमा प्रवक्ता गौतमको पहिलो लाइभ,"काठमाडौं : स्वास्थ्य तथा जनसंख्या मन्त्रालयले विश्वव्यापी महामारीको रुपमा फैलिएको कोरोना भाइरस (कोभिड१९) को अपडेट दैनिक गराउँदै आएको छ। नियमित पत्रकार सम्मेलनमार्फत् मन्त्रालयका प्रवक्ता डा जागेश्वर गौतमले सोमबार पहिलो पटक कोरोना अपडेटको विषयमा औपचारिक जानकारी दिएका छन्। नेपालमा अहिलेसम्म ३ हजार ४ सय ४८ जनामा कोरोना संक्रमण देखिएको छ। चार सय ६७ जना निको भएका छन्। हालसम्म १४ जनाको भने मृत्यु भएको छ। स्वास्थ्य तथा जनसंख्या मन्त्रालयले स्वास्थ्य तथा मन्त्रालयका प्रवक्ता डा विकास देवकोटालाई सरुवा गर्दै नयाँ प्रवक्ताको रुपमा परोपकार प्रसूति अस्पतालका निर्देशक आइतबार गौतमलाई नियुक्त गरेको हो। उनलाई तीन दिनअघि अस्पतालको निर्देशकबाट मन्त्रालयमा तानिएको थियो। देवकोटालाई मन्त्रालयले गुणस्तर तथा नियमन महाशाखाकाको प्रमुख बनाएको छ। २०७६ चैत ११ गतेदेखि २०७७ जेठ २५ गतेसम्म लगातार ७६ दिनसम्म दैनिक अपडेटमा उपस्थित भएका देवकोटा आइतबार बिदा भएका हुन्। लाइभ अपडेटमै पत्रकार, मिडिया, स्वास्थ्यमन्त्री र सहयोगी सबैलाई धन्यवाद दिँदै देवकोटा भावुक हुँदै बिदा भएका थिए।"
पत्नीको प्रहारबाट पतिको ज्यान गयो,"रुकुम : सल्यानमा पत्नीले आफ्नै पतिको हत्या गरेकी छन् । त्रिवेणी गाउँपालिका६ भुम्केज्यूलाकी ३६ वर्षीया महिलाले ३८ वर्षका आफ्ना पती डिल्लीबहादुरको हत्या गरेको जिल्ला प्रहरी कार्यालय सल्यानले जानकारी दिएको छ । मदिरा सेवन गरेकी उनले विवाद हुँदा एक्कासी घरेलु हतियार प्रहार गरी पतिको हत्या गरेको जिल्ला प्रहरी कार्यालय सल्यानका सूचना अधिकारी, प्रहरी निरीक्षक लक्ष्मण ओलीले जानकारी दिए । मृतकको शव जिल्ला अस्पताल सल्यानमा पोष्टमार्टम पछि आफन्तलाई बुझाइएको उनले बताए । पतिको हत्या गर्ने महिलालाई नियन्त्रणमा लिइएको प्रहरी निरीक्षक ओलीले बताए । घटनाको विषयमा थप अनुसन्धान भइरहेकाले पतिको हत्या गर्ने महिनाको नाम नखुलाइएको प्रहरी निरीक्ष ओलीेले जनाए ।"
अन्तरजातीय बिहेले विस्थापित,"जाजरकोट : अन्तरजातीय विवाह गरेका जाजरकोट जुनीचाँदे गाउँपालिका५ गर्खाकोटका गणेशकुमार चदारा र सोही ठाउँकी ज्योतिशाह पाँच वर्षदेखि जिल्ला सदरमुकाम खलंगामा विस्थापित जीवन बिताइरहेका छन्। उनीहरूले प्रेम त सफल पारे, तर बिहेपछि उनीहरू आफ्नो घरमा जान पाएका छैनन्। सदरमुकामस्थित भाडाको कोठामा उनीहरूले गुजारा चलाइरहेका छन्। कथित माथिल्लो जातका भनिने माइती पक्षको धम्कीका कारण उनीहरू विस्थापित भएका हुन्। जातीय विभेदकै कारण मारिएका भेरी नगरपालिका४ का नवराज विकको घर नजिकै बस्छ यो जोडी। गाउँ गएको भए आफूहरूको हालत पनि नवराजको जस्तै हुने गणेश बताउँछन्। नवराज दलित नभएको भए उनी मारिने थिएनन्, कथित माथिल्लो जातकाले जातीय विभेद कति निर्मम र निर्दयी तरिकाले गर्छन् त्यो भोग्नेलाई मात्र थाह हुन्छ, उनले भने, कानुन बनाएर मात्र हुँदैन, मन र व्यवहारदेखि नै सामाजिक परिवर्तन नहुँदासम्म सयौं नवराजहरू मारिरहन्छन्। गहिरो मायाप्रेम बसेपछि गणेशले २०६७ साल असार २९ गते ज्योतीलाई भगाएर घर ल्याए। तल्लो जातको केटासँग बिहे गरेको भन्दै तत्काल माइती पक्षले ज्योतीलाई खोसेर लगे। गणेशलाई कुटपिट गरे। परिवारलाई धम्क्याए। फेरी फर्केर हेरे बालविवाहको मुद्दा लगाउने र ज्यानै लिने धम्की दिएपछि प्रेम केही समय पछि हटे। वास्ता गर्न छोडे। तर उनीहरूबीचको प्रेमलाई न त जातले रोक्न सक्यो, न ज्योतिका आमाबुवाको धम्कीले नै। उनीहरू उमेर पुगेपछि पुनः २०७२ कार्तिक ९ गते सँगै मर्ने सँगै बाँच्ने कसम खाँदै गाउँबाट भागे। उनीहरू भागेर कैलालीको धनगढी गएर केही समय बसे। यता माइती पक्षले गणेश र उनका बुवा कमारा चदाराविरुद्ध ८ लाख ५० हजार चोरी गरेको आरोपसहित इलाका प्रहरी कार्यालय गर्खाकोटमा मुद्दा नै दर्ता गराए। गाउँ गए सम्बन्धविच्छेद गराउने र जतिखेर पनि आक्रमण हुनसक्ने डरले आफूहरू गाउँ जान नसकेको गणेशले बताए। सदरमुकाममा खान बस्न समस्या भएपछि गणेशले ज्याला मजदुरी गर्छन् भने ज्योतिले सदरमुकाममै सानो घुम्तिमा खुद्रा पसल खोलेकी छिन्। जेनतेन गुजारा चलेको छ, गणेशले भने, गाँउमा जान पाएको भए खेतीकिसानी गरेर जहान केटाकेटी पाल्थें, अहिले म साह्रै समस्यामा छु। यस अवधिमा उनीहरूका दुई छोरी जन्मिएका छन्। तर, अझै पनि माइती पक्षको मन पग्लिएको छैन। ज्योतिले भनिन्, अहिलेको एक्काइसौं शताब्दीमा पनि जातभातको कुरा गरेर मलाई सामाजिक बहिष्कार गरेका छन्। उनीहरूलाई गाउँमै पुनःस्थापित गराउन पहल नभएको पनि होइन। इलाका प्रहरी कार्यालयमा माइती पक्षलाई बोलाएर यो जोडीलाई गाउँमा पुनःस्थापनाको लागि पहल गर्नेक्रममा उल्टै प्रहरी कार्यालयमै आक्रमण भयो। तर, सहमति हुन सकेन। कथित माथिल्लो जातका भनिने त्यहाँका ठकुरीले कुनै हालतमा यो विवाहलाई नस्वीकार्ने बताएपछि आफूहरू फर्केर आएको राष्ट्रिय दलित नेटवर्कका जिल्ला अध्यक्ष गोपाल नेपालीले बताए। उनले अझै पनि जातीय विभेद कायमै रहेको बताउँदै यो समस्या राज्यले सुल्झाउनु पर्ने बताए।"
दीर्घरोगीलाई घरमै औषधि,"ललितपुर : ललितपुर महानगरपालिकाका केही वडाले कडा तथा दीर्घरोग लागेका बिरामीलाई घरैमा औषधि पुर्याउन थालेका छन्। लकडाउनले आर्थिक मारमा परेका जनतालाई राहतस्वरूप औषधि उपलब्ध गराउन थालेको सम्बन्धित वडाध्यक्षले बताएका छन्। वडा २४ ले यो कामको थालिसकेको छ। वडाध्यक्ष दिनेश कार्कीका अनुसार २४ मा हालसम्म दुई सयजना दीर्घरोगी छन्। वडाले मधुमेह, दम, उच्च रक्तचाप तथा मानसिक समस्या रहेकालाई दीर्घरोगीको सूचीमा समावेश गरेको छ। चिकित्सकको प्रेस्क्रिप्सनसहित रोग लागेका व्यक्तिले वडामा सम्पर्क गर्नुपर्ने हुन्छ। उनीहरूको कागजअनुसार वडासदस्यमार्फत घरघरैमा औषधि पुर्याउँदै आएको उनको भनाइ छ। एक महिनाको औषधि राहतस्वरूप दिन्छौं, कार्कीले भने, आवश्यकता हेरेर केही समय निरन्तर गर्न सक्छौं। वडाले घरघरमा पुगेर उच्च रक्तचाप र मधुमेह परीक्षण कार्यक्रम गर्नलाई चार लाख रुपैयाँ बजेट छुट्याएको थियो। मासिक दुई हजारदेखि २० हजारसम्म औषधि खाने बिरामी वडामा देखिएको उनको भनाइ छ। वडा ३ ले पनि कडा रोग लागेकालाई औषधि वितरण कार्यक्रम सुरु गरेको छ। यस वडाले मृगौला, मुटु, क्यान्सर, अल्जाइमर, स्पाइनल इन्जुरी, हेड इन्जुरी, सिकलसेल एनिमिया र अपांगता भएकालाई यो महिना पाँच हजारसम्मको औषधि उपलब्ध गराउने अध्यक्ष श्रीगोपाल महर्जनले बताए। आइतबार सूचना जारी गर्दै वडाले राहतस्वरूप औषधि बाँड्ने बताएको थियो। पहिलो दिन छसातजनाले सम्पर्क गरेको उनले बताए। उनको वडामा ३० जना अपांगता भएका तथा कम्तिमा ७० जना कडा रोगी हालसम्मको तथ्यांकमा देखिएको बताए। यो मसान्तसम्म हेर्छौं, महर्जनले भने, नत्र अर्को महिना पनि थप्छौं। वडावासीको हकमा नागरिकता र बाहिरबाट आएकाले कर तिरेको कागज बुझाएपछि राहतस्वरूप औषधि दिइने जानकारी दिए। तर सोका लागि चिकित्सकको प्रेस्कृप्सन चाहिन्छ।"
मनसुन ढिलो भित्रिने र ढिलै अन्त्य हुने भएपछि हेरफेर हुँदै क्यालेन्डर,"काठमाडौं : नेपालको मनसुनी क्यालेन्डर परिवर्तन हुने भएको छ। ढिलो गरी भित्रिने मनसुन ढिलै अन्त्य हुन थालेपछि क्यालेन्डर हेरफेर गर्ने तयारी गरिएको हो। अंग्रेजी महिनाको जुन १० जेठ (२७२८) देखि सेप्टेम्बर २३ (असोज पहिलो साता) सम्मको अवधि नेपालको मनसुनी क्यालेन्डर हो। यो अवधि हेरेफेर गर्न जल तथा मौसम विज्ञान विभागको हावापानी विज्ञान महाशाखाका प्राविधिक तीन दशकयताको मौसमी तथ्यांक विश्लेषणमा जुटेका छन्। मनसुनी क्यालेन्डर हेरफेर गर्न वर्षौंअघिको मौसमी तथ्यांकलाई सूक्ष्म ढंगबाट विश्लेषण गर्नुपर्ने भएकाले प्राविधिक सो कार्र्यमा जुटेका विभागका महानिर्देशक सरजकुमार वैद्यले बताए। मनसुनको स्वरूप परिवर्तन हुन थालिसकेको छ, मनसुनको सुरुवात पूर्वनिर्धारित समय आसपासमा हुने भए पनि बर्हिगमन अवधि निकैपछि धकेलिन थालेको छ, उनले भने, त्यसैले क्यालेन्डर हेरफेर गर्ने तयारी हुँदैछ। यसको तयारी केही समय अघिदेखि भए पनि वर्षासहित समग्र मौसमी तथ्यांक विश्लेषण गर्न समय लागेको र यस वर्षको मनसुन भित्रिने अवधि नजिकिएकाले आगामी वर्षदेखि क्यालेन्डर हेरफेर हुने वैद्यले बताए। विश्वव्यापी अभ्यास र विश्व मौसम संगठन (डब्ल्युएमओ) को दिशानिर्देशअनुसार नयाँ क्यालेन्डरका लागि तयारी भइरहेको विभागकी सिनियर डिभिजलन मेट्रोलोजिष्ट डा इन्दिरा कँडेलले जानकारी दिइन्। अन्तर्राष्ट्रिय हवाई उडानका लागि मौसमी सूचना र तथ्यांक प्रदान गर्ने उद्देश्यका साथ सन् १९६६ मा तत्कालीन जलस्रोत विभागअन्तर्गत मौसम शाखा स्थापना भएयता नेपालले मौसमी क्यालेन्डर हेरफेर गरेको छैन। सो वर्ष डब्ल्युएमओको सदस्य बनेपछि नेपालले मौसमी सूचना सम्प्रेषणको औपचारिक अभ्यास सुरु गरेको मानिन्छ। छिमेकी मुलुक भारतले समेत यो वर्षदेखि क्यालेन्डर हेरफेर गरेको र नेपालको मनसुन विदा हुने अवधि दुई साताभन्दा बढी धकेलिन थालेपछि विभागका प्राविधिक गृहकार्यमा व्यस्त छन्। भारतीय मौसम विभागले यो वर्षदेखि विभिन्न ११ प्रान्तका ६३ सहरको मौसमी क्यालेन्डर हेरफेर गरेको छ। नयाँ क्यालेन्डर अनुसार जुन २७ दिल्लीका लागि नयाँ क्यालेन्डर हो, गत वर्षसम्म त्यहाँ जुन २३ लाई मनसुन सुरु हुने अवधि मानिएको थियो। भारतमा सबैभन्दा छिटो जुन १ तारिख आसपासमा केरलामा मनसुन सुरु हुने गरेकोमा त्यहाँको तालिका भने हेरफेर गरिएको छैन। मनसुन बंगालको खाडी दक्षिण भारत हुँदै क्रमशः म्यानमार, भारतकै कोलकाता, सिक्किम, बंगलादेशहुँदै मुलुकको पूर्वी भेगबाट भित्रिने गर्छ। पछिल्ला वर्षमा नेपालसहित दक्षिण एसियाली मुलुकमा मनसुन अवधि धकेलिँदै गएको छ। गत वर्ष जुन २० (असार ५) मा नेपालमा भित्रिएको मनसुन औसत दिनभन्दा १९ दिन ढिलो गरी अक्टोबर १२ (असोज २५) मा मात्रै विदा भएको थियो। एक दशकभन्दा अघिदेखि मनसुन विदा हुने अवधि सेप्टेम्बरमा मात्रै हुन थालेकाले क्यालेन्डर हेरफेर गर्न ढिलो भएको वरिष्ठ मौसमविद् मणिरत्न शाक्य बताउँछन्। मौसमी उतारचढावअनुसार नेपालमा क्यालेन्डर हेरफेर गर्न ढिलो भएको उनको बुझाइ छ। नेपालले मौसमी सूचना सम्प्रेण गर्न थालेको पाँच दशकभन्दा लामो अवधिमा क्यालेन्डर हेरफेर भएको छैन, यसबीचमा धेरै मौसमी परिवर्तन आइसकेको छ, उनी भन्छन्, क्यालेन्डर हेरफेर गर्न डब्ल्युएमओले ३० वर्षको अवधिलाई स्ट्रायन्डर्ड मान्ने गर्छ। अंग्रेजी महिनाको जुन, जुलाई, अगस्ट र सेप्टेम्बर नेपालसहित दक्षिण एसियाका लागि मनसुन अवधि हो। करिब चार महिनाको अवधिमा नेपालमा वार्षिक वर्षाको ८० प्रतिशतका हाराहारीमा पानी पर्ने विभागको तथ्यांक छ। मनसुन अवधिमा मुलुकको औसत वर्षाको मात्रा एक हजार चार सय ९६ दशमलव सात मिलिमिटर र काठमाडौंको वार्षिक औसत वर्षा एक हजार चार सय ५४ दशमलव आठ मिलिमिटर हो। मनसुनमा नेपालमा सबैभन्दा बढी वर्षा कास्कीको लुम्लेमा हुने गर्छ। सो भेगमा चार हजार ६ सय ८६ दशमलव ३० मिलिमिटर हाराहारीमा वर्षा हुने विभागले जनाएको छ।"
गाडीले ठक्कर दिएर मृत्यु भएपछि पसलमा आगजनी,गुलरिया : बर्दियाको राजापुर नगरपालिका ६ स्थित एक पसलेले केही साताअघि मोटरसाइललाई ठक्क्कर दिएको भन्दै आक्रोशित भीडले उनको पसलमा आगजनी गरिदिएका छन् । हिमाल गौतम नामका ती पसलेले चलाएको भ्यानले मोटरसाइकलमा सवार स्थानीयलाई ठक्कर दिँदा र्दुघटनामा परी मृत्यु भएको घटनालाई लिएर आन्दोलित आफन्त लगायत स्थानीयले गौतमको पसलमा आगजनी गरेका हुन् । राजापुर नगरपालिका १० खैरीचन्दनपुर स्थित आनन्दनगरमा वैशाख ३० गते वडा नम्वर ६ का ४४ वर्षीय सोमनाथ थारुलाई त्यहीँका किराना पसले हिमालले चलाएको भ्यानले ठक्कर दिएपछि भएको मृत्युको घटनालाई लिएर आफन्तहरु आक्रोशित बनेका हुन् । घटनापछि प्रहरी नियन्त्रणमा रहेका गौतमलाई मृतकका परिवारहरुको अनुपस्थितिमा कारवाही नै नगरी छाडीएको भन्दै आफन्त लगायत स्थानियहरुको आरोप छ । मृतकका परिवारले आफूहरुले न्याय नपाएको बताउँदै आएका छन् । आगजनीबाट २० लाख रुपैयाँ नगद र अन्य सामग्री गरी ८६ लाख रुपैयाँ बराबरको धनमाल जलेको दावी पसल सञ्चालकको छ ।
कारागार सुरक्षाको जिम्मा सेनालाई,"महेन्द्रनगर : जिल्ला प्रशासन कार्यालय कञ्चनपुरले कारागारको सुरक्षा जिम्मेवारी नेपाली सेनालाई दिने निर्णय गरेको छ । सोमबार जिल्ला प्रशासन कार्यालयले असार १ गतेदेखि कारागारको सुरक्षा जिम्मा सेनालाई दिने निर्णय गरेको सहायक प्रमुख जिल्ला अधिकारी गोकर्णप्रसाद उपाध्यायले जानकारी दिए । भारतबाट स्वदेश फर्किनेहरुको संख्या र क्वारेन्टिको संख्या वृद्धि भइरहेकाले नेपाल प्रहरीलाई क्वारेन्टिनको सुरक्षमा केन्द्रित हुन सहज सेनालाई जिम्मा दिएको हो । क्वारिन्टेनको संख्या वृद्धि भएपछि सुरक्षाका लागि प्रहरीको संख्याकम भएपछि कारागारको सुरक्षा जिम्मा सेनालाई दिएका हो । अब त्यहाको प्रहरी जनशक्ति क्वारेन्टिेनको सुरक्षामा खटिने छ, उनले भने । जिल्लामा कोरोना भाइरस जोखिम नियन्त्रणमा संलग्न संघसंस्था, प्रदेश, स्थानीय तह, स्वास्थ्य केन्द्र र निजी अस्पतालहरुबीच समन्वय र सहजीकरणका लागि श्री शार्दुल गुल्म भगतपुर ब्यारेकका सह सेनानी डा अल्का मजगैयालाई तोकिएको छ । हाल कञ्चनपुरका बेल्डाडी, बेलोरी, पुर्नवास र माहाकाली नगरपालिकामा रहेका पाँच ठाउँका क्वारेन्टिनको सुरक्षाका नेपाली सेनाको टोली खटिएको छ ।"
भारतले तीन अर्बमा नेपालका ५६ वटा स्कुलको पुनःनिर्माण गरिदिने,"काठमाडौं : भारत सरकारले नेपालका विभिन्न जिल्लामा ५६ वटा उच्च माध्यमिक विद्यालयको पुनः निर्माण गर्ने भएको छ । गोरखा, नुवाकोट, धादिङ, दोलखा, काभ्रेपलाञ्चोक, रामेछाप र सिन्धुपाल्चोक जिल्लामा ५६ वटा उच्च माध्यमिक विद्यालयको पुनःनिर्माण भारत सरकारले गर्ने भएको हो । विद्यालय पुनः निर्माणबारे सोमबार भारतीय राजदूतावास र नेपाल सरकार शिक्षा मन्त्रालय अन्तर्गत केन्द्रीय आयोजना कार्यान्वयन इकाइले ७ वटा सम्झौतापत्रमा हस्ताक्षर गरेको भारतीय राजदूतावासले जनाएको छ । नेपालमा भूकम्प पश्चातको पुनर्निर्माण कार्यक्रम अन्तर्गत भारत सरकारको दुई अर्ब ९५ करोड रुपैयाँको आर्थिक सहयोगमा यी विद्यालयहरुको पुनःनिर्माण गरिने दूतावासद्वारा जारी विज्ञप्तिमा उल्लेख छ । भूकम्प प्रतिरोधी क्षमताको लागि यी विद्यालयहरु नेपाल सरकारले तोकेको मापदण्ड अनुरुप पुनःनिर्माण हुनेछन्, विज्ञप्तिमा भनिएको छ, विद्यालय पूर्वाधारमा शैक्षिक भवन, कक्षाकोठा, फर्निचर र छात्र तथा छात्राका लागि छुट्टै सरसफाइको सुविधा रहेको छ । भूकम्प प्रतिरोधी संरचना पुनर्निर्माणको क्षेत्रमा भारतकै प्रमुख संस्थान केन्द्रीय भवन अनुसन्धान संस्थान, रुड्कीले यी विद्यालयहरुको पुनःनिर्माणको लागि प्राविधिक सहयोग प्रदान गर्ने जनाइएको छ । भूकम्प पश्चात पुनर्निर्माण परियोजना लगायत सामाजिकआर्थिक विकासका लागि नेपालसँगको सहकार्यलाई निरन्तरता दिन भारत सरकार प्रतिबद्घ रहेको विज्ञप्तिमा उल्लेख छ ।"
नवलपरासीको सीमा नाकामा हवाई फायर,परासी : भारतबाट मल ल्याएको विषयमा विवाद हुँदा पश्चिम नवलपरासीको सीमावर्ती नाका बसैयामा सशस्त्र प्रहरीले गोली चलाएको छ । प्रतापपुर गाउँपालिका अन्तर्गत पर्ने उक्त नाकाबाट दुई महिलाले टाउकोमा राखेर मल ल्याउँदै गरेका थिए । लकडाउनको समयमा भारतबाट सामान ल्याउन नपाइने भन्दै सीमामा खटिएका सशस्त्र प्रहरीले रोकेपछि विवाद भएको थियो । सो क्रममा सशस्त्र प्रहरीले महिलामाथि कुटपिट गरेपछि सोधपुछका लागि गएका गाउँलेलाई समेत कुटपिट गरेको स्थानीयले बताएका छन् । दोहोरो झडपमा केही स्थानीय घाइते भएका छन् । उक्त सीमा नाकामा सशस्त्रको अस्थायी पोष्ट छ । मल ल्याउने विषयमा विवाद हुँदा जम्मा भएका स्थानीयले एक्कासी सुरक्षामा खटिएको टोली र पोष्टमाथि आक्रमण गरेपछि सुरक्षाका लागि चार राउन्ड हवाई फायर गरेको सशस्त्र प्रहरी बल नेपाल २६ नं गण हेड क्वाटर नवलपरासीका उपरीक्षक भरत खनियाले बताए । अहिले त्यस क्षेत्रको अवस्था सामान्य रहेको प्रहरीले जनाएको छ । जिल्लामा सहजरूपमा मल नपाएको भन्दै किसानहरूले भारतबाट मल ल्याउने गरेका छन् ।
