शीर्षक,विवरण
"ओमानबाट ८३० नेपाली घर फर्किए, सम्पर्कविहीन र अलपत्र पनि सम्पर्कमा","काठमाडौं : नेपाली राजदूतावास, ओमानले पाँचौं उडानमार्फत त्यहाँ रहेका १६५ नेपाली (३९ महिला तथा १२६ पुरूष) लाई शुक्रबार नेपाल पठाएको छ । यात्रु तथा चालक दलका सदस्यको पीसीआर रिपोर्ट नेगेटिभ रहेको सुनिश्चित गरिएको राजदूतावासले जनाएको छ । कोभिड १९ महामारीपछि हालसम्म पाँच उद्धार उडानमार्फत न्यूनतम हवाई भाडामा नेपाल सरकारले तय गरेको मापदण्डअनुसार ओमानमा रहेका ८३० नेपालीलाई नेपाल फिर्ता गराइसकिएको जनाइएको छ । आजको उडानबाट नेपाल जानेमध्ये सम्पर्कविहीन र झापा बाह्रदशी गाउँपालिकाकी नेत्रकुमारी राउतलाई नेपाल फर्काउन दूतावास सफल भएको छ । राउत वैदेशिक रोजगारीका सिलसिलामा घरेलु कामदारका रूपमा केही वर्षअघि ओमान आउनुभएको र विसं २०७० देखि सम्पर्कविहीन रहनुभएको भनी उहाँका छोरा नवराजले जानकारी दिएपछि कूटनीतिक माध्यमबाट सम्पर्कमा ल्याइएको र निजको स्वास्थ्यावस्था नाजुक रहेकाले घरसम्मै लैजाने व्यवस्थाका लागि दूतावासबाट सहजीकरण गरिएको जनाइएको छ । साथै मानव तस्करको फन्दामा परी पर्यटक प्रवेशाज्ञामा गैरकानूनी बाटो हुँदै वैदेशिक रोजगारीका लागि ओमानमा आई घरेलु कामदारका रूपमा काम गर्ने क्रममा अलपत्र ताप्लेजुङकी अरुणा मादेन र स्याङ्जाकी गजकुमारी श्रेष्ठलाई समेत कूटनीतिक पहलमा आवश्यक प्रक्रिया पूरा गरी आजकै उद्धार उडानमार्फत नेपाल फर्काईएको मस्कटस्थित नेपाली राजदूतावासले जनाएको छ । त्यसैगरी सो उडानमा विभिन्न कम्पनीमा कार्यरत एवम् घरेलु कामदारका रूपमा कार्यरत करीब ६० नेपालीलाई आवश्यक समन्वय तथा पहल गरी घर फिर्ता गर्नसमेत दूतावास सफल भएको बताइएको छ । विमानस्थलमा ओमानका लागि नेपाली राजदूत शर्मिला पराजुलीले सम्पूर्ण नेपालीलाई सफल यात्रा तथा सुखमय जीवनका लागि शुभकामना व्यक्त गरे । यात्रुको यात्रा सहजीकरणका लागि दूतावासका द्वितीय सचिव सोमेश थापा, श्रम सहचारी दिनेश ढकाल, सहचारी अनिल राना, स्थानीय कर्मचारी तथा नेपाली सोसल क्लबका सदस्यलगायत नेपाली राजदूतावास, मस्कट कोभिड१९ व्यवस्थापन स्वयम्सेवी सदस्यले योगदान गरेका थिए । यात्रामा सहभागी सम्पूर्ण नेपालीले दूतावासको सक्रियतामा चार्टर उडानमार्फत सुलभ दरमा स्वदेश फर्कने अवसर प्राप्त गराएकामा राजदूत तथा दूतावासको प्रशंसा गर्दै धन्यवाद ज्ञापन गरे । उनीहरुलाई सफल घरफिर्ती गराउन, पीडितलाई सम्पर्कमा ल्याउन तथा उद्धारमा प्रत्यक्षअप्रत्यक्ष सहयोग पुर्याउने सहयोगी सङ्घसंस्था एवम् व्यक्तिलगायत समस्त नेपाली समुदायप्रति दूतावासले आभार व्यक्त गरेको छ । रासस"
"भक्तपुर घटना : सडेको अवस्थामा शव, विभिन्न कोणबाट अनुसन्धान सुरु (अपडेट)","भक्तपुर : भक्तपुरको मध्यपुर थिमि नगरपालिका९ निकोसेरास्थित एक घरमा एकैपरिवारका तीनजना मृत फेला परेका छन्। घरमा पालिएको कुकुरसमेत मरेका अवस्थामा भेटिएको छ। महानगरीय प्रहरी परिसर भक्तपुरका अनुसार घरधनी ३६ वर्षीय सुदीप अधिकारी, उनकी श्रीमती ३४ वर्षीया सम्झना अधिकारी र १५ वर्षीय छोरा सुशान्त अधिकारी मृत भेटिएका हुन्। तीनवटै शव सडेर फुलेको अवस्थामा भेटिएको परिसरकी प्रमुख प्रहरी उपरीक्षक तारादेवी थापाले जानकारी दिए। उनका अनुसार घरको पहिलो तलामा कुकुर र सम्झना मृत फेला परेका थिए। पहिलो तलास्थित कोठाको खाटमा भेटिएको सम्झनाको लास अर्ध नग्न अवस्थामा थियो। त्यस्तै दोस्रो तलाको अर्को कोठामा छोरा सुशान्तको लास पनि खाटमै घोप्टो अवस्थामा भेटिएको थियो। उनको लास पनि फुलेर कालो भइसकेको अनुसन्धानमा संलग्न एक प्रहरी अधिकारीले जानकारी दिए। उनका अनुसार उक्त लास सडेर गन्हाइसकेको थियो। घरको माथिल्लो तलाबाट कौशी बाहिर जाने प्यासेजमा भने घरधनी सुदीपको लास भेटिएको थियो। घरको अवस्था हेर्दा मृत्यु शंकास्पद देखिएको प्रहरीले जनाएको छ। भक्तपुर प्रहरीका अनुसार सुदीपका भाइले घटनाबारे प्रहरीलाई खबर गरेका थिए। उनी शुक्रबार घर पुग्दा घरको ढोका आधा खोलिएको थियो। ढोकामा लगाउने साँचोसहितको ताल्चा सुदीपले प्रयोग गर्ने मोटरसाइकलमाथि भेटिएको प्रहरीले जनाएको छ। त्यसपछि घरभित्र पसेका भाइले क्रमशः घरको पहिलो तलामा कुकुर र भाउजू सम्झना, दोस्रो तलामा भतिजा सुशान्त र तेस्रो तलामा दाजु सुदीप मृत अवस्थामा देखेपछि प्रहरीलाई खबर गरेको प्रहरी उपरीक्षक थापाले बताइन्। खबर प्राप्त हुनासाथ घटनास्थलमा महानगरीय प्रहरी परिसर भक्तपुर र अपराध महाशाखाको टोली पुगेको थियो। घटनाबारे तत्काल केही बताउन नसकिने भक्तपुर प्रहरीकी प्रमुख प्रहरी उपरीक्षक थापाको भनाइ छ। उनले मान्छेसँगै कुकुरसमेत मरेको अवस्थामा फेला परेकाले तीन चारवटा कोणबाट घटनाको अनुसन्धान भइरहेको जानकारी दिइन्। तत्काल घटनाबारे केही भन्न सकिन्न, प्रहरी उपरीक्षक थापाले भनिन्, घटना शंकास्पद देखिन्छ। तीनचार कोणबाट अनुसन्धान गर्दैछौं। उनका अनुसार घटनास्थलमा फरेन्सिक विज्ञसमेत पुगेका छन्। ती विज्ञहरुले रिपोर्ट नदिएसम्म अहिल्यै केही भन्न सकिने अवस्था छैन, उनले थपिन्, लास सडिसकेको अवस्थामा छन्। घटनामा विषको प्रयोग भए नभएको यकिन गर्न कुनै प्रमाण फेला नपरेको उनी बताउँछिन्। अनुसन्धानमा खटिएका प्रहरी अधिकारीका अनुसार घटनास्थलमा मृतकहरुबीच घटना हुनुअघि कुनै घम्साघम्सी एवं प्रतिवाद भएको देखिँदैन। त्यसैले जसले घटाए पनि योजनाबद्ध ढंगले घटना घटाएको देखिन्छ, उनी भन्छन्, घरको मूलढोका खुलै रहेको अवस्थाले बाहिरी पक्षबाट घटना घटाएको आशंका पनि गर्न सकिन्छ। उनका अनुसार घरमा बुढाबुढीबीच कहिलेकाही झैझगडा एवं वादविवाद हुने गरेको थियो तर घरपरिवारका अनुसार ज्यानै लिनुपर्ने स्थितिसम्मको झैझगडा वा विवाद भने नभएको उनको भनाइ छ। भक्तपुरको निकोसेरामा एकै परिवारका तीन मृत भेटिए मृतकको मूलघर भने मध्यपुर थिमि नगरपालिका६ वडामा पर्छ। नयाँ घर बनाएपछि उनीहरु नयाँ घरमा सरेको पाइएको मध्यपुर थिमि नपा ९ का वडा अध्यक्ष रामकाजी चक्रधरले जानकारी दिए।"
प्रधानमन्त्रीको कदमको स्वागत,"काठमाडौं : महिला पुनस्र्थापना केन्द्र (ओरेक) ले प्रधानमन्त्री केपी शर्मा ओलीले एसिड प्रहारजस्तो जघन्य अपराधविरुद्ध अध्यादेशमार्फत कानून बनाउन दिएको निर्देशनको स्वागत गरेको छ । ओरेकका अध्यक्ष रामवती चौधरीले आज प्रेस विज्ञप्ति जारी गरी प्रधानमन्त्री ओलीले बिहीबार एसिड पीडित महिलासँगको भेटमा दिएको निर्देशक सकारात्मक निर्णय भएको उल्लेख गर्दै निर्णयको कदर गरिएको जनाइएको छ । प्रधानमन्त्रीको नेतृत्वमा भएको यस निर्देशनले समयमा नै कानून निर्माण हुने, कानूनको पूर्ण कार्यान्वयन र पीडितले साच्चि नै न्यायको अनुभुति गर्ने वातावरण बन्नेछ भन्नेमा विश्वास लिएको विज्ञप्तिमा छ । विज्ञप्तिमा भनिएको छ, 'एसिड प्रहारजस्तो अमानवीय र जघन्य अपराधविरुद्ध सम्माननीय प्रधानमन्त्री श्री केपी शर्मा ओली ज्यूबाट अध्यादेशमार्फत तत्काल नयाँ कानून बनाउन दिनुभएको निर्देशन स्वागतयोग्य र प्रंशसनीय छ ।' समुदाय तहबाट यस्तो क्रुरतापूर्ण अपराधविरुद्ध लामो समयदेखि आवाज उठाउँदै आएको संस्था तथा प्रभावितको मानव अधिकारको हक र अधिकारको संरक्षण, सम्बद्र्धन तथा सुनिश्चितताका लागि सबै लाग्न विज्ञप्तिमा आब्हान समेत गरिएको छ । एसिड खन्याउने कार्य अपराधको परिभाषाभित्र समेट्न, दोषीउपर कडा कार्वाही तथा यस प्रकारका संवेदनशिल मुद्धामा छिटो न्याय प्रदान गर्न छुट्टै अदालतको व्यवस्था, पीडितलाई पुनस्र्थापना गर्ने र राहतका लागि व्यवस्थासहितको माग राखी सो संस्थाले काम गर्दै आएको विज्ञप्तिमा उल्लेख छ । रासस"
कोरोनामुक्त अभियानमा लागौं,"काठमाडौं : स्वास्थ्य तथा जनसङ्ख्या मन्त्रालयले कोभिड१९ को सङ्क्रमण केही पनि होइन भनेर नबुझ्न आग्रह गरेको छ । मन्त्रालयमा आज आयोजित नियमित पत्रकार सम्मेलनमा मन्त्रालयका प्रवक्ता डा जागेश्वर गौतमले सङ्क्रमणको जोखिम दिनानुदिन बढिरहेको अवस्थामा केही पनि होइन भन्ने खालका भ्रममा नपर्न आग्रह गरे । 'कोभिड १९ केही पनि होइन भन्ने खालका भ्रम सिर्जना गर्ने, गलत तर्क जम्मा गर्ने र समाजलाई जोखिम तिर उन्मुख गराउन खालका व्यक्तिले यस रोगको रोकथाम र नियन्त्रणमा चुनौति खडा हुन जान्छ ', उनले भने 'यस्तो खालका भनाइमा चनाखो भइ दिन हुन र आफ्नो टोल, छिमेकलाई सङ्क्रमण मुक्त बनाउने अभियानमा लाग्न अनुरोध छ । ' आज उपत्यकामा ६९६ जना सहित देशभरि एक हजार ४५४ जनामा कोरोना सङ्क्रमण पुष्टि भएको छ । उहाँले कोभिड १९ रोगका नियन्त्रण र रोकथामका लागि अपनाउनुपर्ने जनस्वास्थ्यका मापदण्ड विरुद्ध नकारात्मक टिप्पणी तथा अभिव्यक्ति समेत कसैले पनि नदिन र सञ्चारमाध्यमले पनि त्यस किसिमका भ्रमहरु प्रचार प्रसार नगर्न अनुरोध गरे । प्रवक्ता डा गौतमले कोरोना रोकथाम र नियन्त्रण गर्न स्वास्थ्यकर्मी अहोरात्र खटिरहेकोले सबैलाई जनस्वास्थ्यका न्यूनतम मापदण्ड अनिवार्य पालना गर्न आग्रह गरे । रासस"
"वार्ताको तयारी भइरहँदा तालिबान आक्रमण, १६ सैनिक मारिए",काबुल : अफगानिस्तानमा तालिबान लडाकुको आक्रमणबाट कम्तिमा १६ सैनिक मारिएका छन् । देशको पूर्वी प्रान्त नान्गाहारमा रहेको सुरक्षा कार्यालयमा तालिबान लडाकुहरुले शुक्रबार आक्रमण गरेका हुन् । सरकारी अधिकारीहरुका अनुसार विद्रोहीहरुले तीन सुरक्षा कार्यालयमा आक्रमण गरेका थिए । द्वन्द्व समाधानका लागि आगामी आइतबारदेखि कतारमा वार्ता हुने तयारी भइरहँदा अफगानिस्तानमा तालिबानले हमला गरेको हो । यस घटनाले आसन्न वार्तामा असर पुग्नसक्ने बताइएको छ । यसअघि पनि वार्ताको पूर्वसन्ध्यामा तालिबान समूहले हमला गरेको थियो । अमेरिकासँग गत वर्ष भएको वार्ता अनुसार अमेरिकी सेना फिर्ता जाने र लडाकुले पनि हमला नगर्ने सम्झौता भएको थियो । तर दुबै पक्षले शर्त पूर्ण रुपमा पालना गरेका छैनन् । यद्यपि अफगानिस्तानमा झण्डै २० वर्षदेखि जारी युद्ध अन्त्य हुने अपेक्षा गरिएको छ ।
अमेरिकी चुनावलाई असर पुर्याउन ह्याकरहरु सक्रिय,"वासिंटन : अमेरिकामा आगामी नोभेम्बर ३ देखि हुन लागेको चुनावका लागि जारी प्रचार प्रसार तथा अभियानलाई लक्षित गर्दै ह्याकरहरु सक्रिय रहेको बताइएको छ । खासगरी इरान, चीन र रुसबाट यस्ता ह्याकरले अमेरिकी चुनावी अभियानमा आँखा लगाइरहेको अमेरिकी मिडियाले जनाएका छन् । यसबारे सूचना तथा विवरण आफूले प्राप्त गरेको माइक्रोसफ्ट कम्पनीले दावी गरेको छ । ह्याकरहरुले व्यक्तिगत र संस्थागत सूचनाहरु लिने गरेको माइक्रोसफ्टका अधिकारीहरुको भनाइ छ । ह्याकरहरुले रिपब्लिकन र डेमोक्र्याट्स दुबै पार्टीका चुनावी अभियानलाई लक्षित गरेको माइक्रोसफ्टले जनाएको छ । २०१६ को चुनावमा पनि यसै गरी ह्याकरहरुले चुनावी अभियानप्रति लक्षित गर्दै साइबर आक्रमण गर्न लागेको बताइएको थियो । डेमोक्याटिक तर्फ उम्मेदबार हिलारी क्लिन्टनको पक्षमा भएको प्रचारप्रसार र रणनीति सम्बन्धी विवरण अनधिकृत रूपमा रुसी ह्याकरहरूले चोरेको आरोप त्यसबेला लगाइएको थियो । आगामी नोभेम्बर ३ मा अमेरिकामा राष्ट्रपतीय चुनाव हुनेछ । जहाँ रिपब्लिकका उम्मेदवार डोनल्ड ट्रम्प र डेमोक्रेट उम्मेदवार जो बाइडेनबीच कडा प्रतिस्पर्धा हुने अपेक्षा गरिएको छ ।"
प्रदेश १ मा थपिए १२१ कोरोना संक्रमित,"विराटनगर : मोरङमा ४७ सहित प्रदेश १ मा बिहीबार कोरोना भाइरसका नयाँ एक सय २१ जना संक्रमित थपिएका छन्। मोरङबाहेक सुनसरीमा ४५, झापामा १४, संखुवासभामा १२, उदयपुरमा एक र प्रदेश १ बाहिरका दुई जनामा संक्रमण पुष्टि भएको सामाजिक विकास मन्त्रालयले जनाएको छ। मन्त्रालयका अनुसार प्रदेशमा नौ सय ३० जनाको पीसीआर परीक्षण हुँदा ३७ महिला र ८४ पुरुषको रिपोर्ट पोजिटिभ आएको हो। आठ सय नौ जनाको रिपोर्ट नेगेटिभ आएको छ। प्रदेशमै सबैभन्दा बढी प्रभावित प्रदेश राजधानी विराटनगरमा बिहीबार १२ महिला र २० पुरुष गरेर ३२ जनामा कोरोना देखिएको छ। विराटनगरबाहेक मोरङको धनपालथानमा एक महिला, आठ पुरुष, रंगेलीमा दुई पुरुष, ग्रामथानमा एक महिला, एक पुरुष, सुनवर्षीमा एक पुरुष र बूढीगंगामा एक महिलाका रिपोर्ट पोजेटिभ आएको छ। मन्त्रालयका अनुसार सुनसरीको धरानमा तीन महिला, २० पुरुष, दुहवीमा सात महिला, एक पुरुष, इटहरीमा एक महिला, पाँच पुरुष, कोशी गाउँपालिकामा पाँच पुरुष, इनरुवामा दुई पुरुष र गढीमा एक पुरुषमा संक्रमण पुष्टि भएको छ। झापाको दमकमा छ महिला, तीन पुरुष, मेचीनगरमा एक महिला, एक पुरुष, बिर्तामोडमा एक महिला, एक पुरुष, कनकाईमा एक महिलालाई कोरोना देखिएको छ। संखुवासभाको चैनपुरमा एक महिला, १० पुरुष, धर्मदेवीमा एक पुरुष, उदयपुरको चौदण्डीगढीमा एक महिला र प्रदेश १ बाहिरका दुई पुरुषको रिपोर्ट पोजेटिभ आएको जानकारी मन्त्रालयले दिएको छ। प्रदेश १ मा हालसम्म कोरोना संक्रमितको संख्या चार हजार छ सय १९ पुगेको छ। हालसम्म एक लाख पाँच हजार सात सय ७४ जनाको पीसीआर परीक्षण भएकोमा एक लाख एक हजार एक सय ५५ जनाको रिपोर्ट नेगेटिभ आएको छ। प्रदेशमा पछिल्लो २४ घण्टामा कोरोना संक्रमित एक जनाको मृत्यु भएको छ। मृतक विराटनगर महानगरपालिका१९ की ४० वर्षीया महिला हुन्। उनको उपचारका क्रममा विराटनगरस्थित कोशी अस्पताल कोभिड१९ उपचार केन्द्रमा मृत्यु भएको हो। प्रदेश १ मा हालसम्म ४४ जना संक्रमितको मृत्यु भइसकेको छ। मृत्यु भएकामध्ये १२ जना प्रदेश २ मा संक्रमण पुष्टि भएर उपचारका लागि प्रदेश १ का कोभिड अस्पतालमा ल्याइएकाहरु हुन्। हालसम्म मृत्यु भएका ४४ जना संक्रमितमध्ये १२ महिला र ३२ पुरुष रहेको प्रदेश १ को सामाजिक विकास मन्त्रालयले जनाएको छ। विराटनगरमा मात्रै मृत्यु हुने संक्रमितको संख्या १६ पुगेको छ। प्रदेश १ मा बिहीबार सफल उपचारपछि ६६ जना डिस्चार्ज भएका छन्। सुनसरी बराहक्षेत्रको रमानन्द आचार्य सेवा पीठ चतराधामबाट ३९, बीपी कोइराला स्वास्थ्य विज्ञान प्रतिष्ठान धरानबाट १६, मेची अस्पताल झापाबाट १० र होम आइसोलेसनबाट एक जना डिस्चार्ज भएको जानकारी मन्त्रालयले दिएको छ। प्रदेश १ मा बिहीबारसम्ममा उपचारपछि कोरोना जित्दै दुई हजार १९ जना डिस्चार्ज भइसकेका छन्।"
तीन दिनदेखि वेवारिसे शव अस्पतालमा अलपत्र,"कुश्मा : वेवारिसे अवस्थामा भेटिएको शव पहिचान नहुँदा तीन दिनदेखि पर्वत अस्पतालमा अलपत्र बनेको छ । पर्वतकै कुश्मा नगरपालिका ९ कटुवाचौपारीस्थित पाटेश्वरी मन्दिर नजिकै गत बुधबार दिउँसो भेटिएको एक पुरुषको शव आफन्तहरु सम्पर्कमा नआउँदा अस्पतालकै शवगृहमा छ। जिल्ला प्रहरी कार्यालय पर्वतले दिएको जानकारी अनुसार अन्दाजी ५०५५ वर्षीय पुरुषको शप पोष्टमार्टमका लागि शवगृहमा राखिएको तर पहिचान खुल्न नसकेको र आफन्त पनि सम्पर्कमा नआएकाले पोष्टमार्टम समेत हुन सकेको छैन । प्रहरीले सूचना जारी गरी सम्बन्धित घरपरिवार वा आफन्त सम्पर्कमा आउन आग्रह गरेको छ । प्रहरीले मृतकको हुलिया समेत सार्वजनिक गरेर सम्पर्कमा आउन आग्रह गरेको हो । मृतकको साथमा कुनै कागजात, र व्यक्तिगत सामानहरु समेत नभएकाले पहिचान गर्न गाह्रो भएको जिल्ला प्रहरी कार्यालय पर्वतका प्रहरी निरीक्षक मनिष श्रेष्ठले जानकारी दिए । शव गन्ध आउने र छाला समेत सडिसकेको अवस्थामा रहेको प्रहरीले जनाएको छ ।"
१३ वर्षीया बालिकामाथि बलात्कार,"बैतडी : बैतडीका १३ बर्षीया जबरजस्तीकरणी गरेको आरोपमा २ जनालाई प्रहरीले नियन्त्रणमा लिएको छ। जिल्लाको सुर्नया गाउँपालिका ८ का ३१ बर्षीय अर्जुन साँउद र कैलालीको गोदावरी नगरपालिका २ का ३० बर्षीय वासुदेव पन्तलाई नियन्त्रणमा लिइएको इलाका प्रहरी कार्यालय पाटनका प्रहरी निरीक्षक गौरीप्रसाद जैसीले जानकारी दिए। अर्जुनले जिल्लाको पुर्चौडी नगरपालिकाकी १३ बर्षीया बालिकालाई जबरजस्ती करणी गरेको र बासुदेवले जबरजस्तीकरणी गर्नमा अर्जुनलाई सहयोग गरेको भनेर आफन्तले किटानी दिएका आधारमा दुवै जनालाई नियन्त्रणमा लिएको प्रहरी निरीक्षक जैशीले जानकारी दिए। अर्जुन र वासुदेव दुवैजना कैलालीमा बस्दै आएका र अर्जुनका ती बालिकासंग गत जेठमा भेट भएको सोही बेलादेखि फोन सम्पर्क भइराख्ने गरेको जनाईएको छ। अर्जुनलाई वासुदेवले मोटरसाइकलमा पुर्याउन सहयोग गरेको खुल्न आएको प्रहरीले जनाएको छ। बुधवार बेलुका गाउँमै पुगेर बालिकालाई मोटरसाइकमा लिएर जिल्लाको सिगास गाउँपालिका ९ स्थित बित्थड भन्ने जंगलमा अर्जुनले जबरजस्तीकरणी गरेको आरोप लागेको छ। शुक्रवार इलाका प्रहरी कार्यालय पाटन पीडित बालिकाका आफन्तले जबरजस्ती करणी सम्बन्धि जाहेरी दिएको प्रहरीले जानकारी दिएको छ। जाहेरीपछि दुवैजनालाई नियन्त्रणमा लिएर प्रारम्भिक अनुसन्धान थालिएको बैतडीका प्रहरी प्रमुख प्रहरी नायव उपरिक्षक नारायणप्रसाद अधिकारीले बताए।। घटनामा संलग्न दुबै जनालाई थप अनुसन्धानका लागि जिल्ला अदालतबाट शुक्रवार नै ५ दिन म्याद थप गरिएको छ। पीडित बालिका आमासंग घर फर्किएकी प्रहरीले जनाएको छ। यसअघि भदौ २४ गते पनि जिल्लाको सिगास गाउँपालिकाकी १७ बर्षीया किशोरी बलात्कारको आरोपमा प्रहरीले शिक्षक, कर्मचारीसहित ५ जनालाई नियन्त्रणमा लिएर अनुसन्धान गरिरहेको छ।"
मर्मत र बस्ति संरक्षणमा बेवास्ता गरेपछि स्थानीयद्धारा बेनीदरवाङ सडक बन्द,"बेनी : ठेकेदारले मर्मत र जोखिममा परेका बस्ति संरक्षणमा बेवास्ता गरेपछि बेनी नगरपालिका६ डम्मराका बासिन्दाले म्याग्दीका तीन वटा स्थानीय तहलाई सदरमुकाम बेनीसंग जोड्ने बेनीदरबाङ सडक शुक्रबार दिउँसोदेखि बन्द गराएका छन्। डम्मरामा सडकमा गरालो राखेर सवारी आवत जावत गर्न रोक लगाएका हुन्। ठेकेदारले भत्काएको सडक मर्मत तथा जोखिममा परेको बस्तिको संरक्षणमा बेवास्ता गरेकाले सडकनै बन्द गराएर आन्दोलनमा उत्रनुपरेको स्थानीय बिशाल खत्रीले बताए। जथाभावी सडक निर्माण गरेका कारण दर्जनौ घर भत्कने अवस्थामा छन्, उनले भने हिलाम्मे सडक मर्मतमा पनि वास्ता नगरेपछि बाध्य भएर आन्दोलन गर्नुपरेको हो। सडक बन्द हुँदा मंगला, मालिका र धवलागिरी गाउपालिकाका बासिन्दालाई आवत जावतका साथै ढुवानी प्रभावित भएको छ। बेनीदरवाङ सडक स्तरोन्नति आयोजना सञ्चालन गरेको पुर्वाधार विकास कार्यालय म्याग्दीका प्रमुख नारायण पौडेलले ठेकेदारनै सम्पर्कमा नभएकाले मर्मत तथा जोखिमयुक्त ठाउँमा संरक्षणको काम गर्न समस्या भएको बताए। बल्ल बल्ल डोजर अपरेटर खोजेर पल्टिन लागेको पर्खाल हटाउन पठाउदैछौ, उनले भने लकडाउन भएपछि गएका ठेकेदार सम्पर्कमै छैनन्। पहिरोले छिया छिया बनाएको छ। मर्मत गर्न समस्या भएको छ। २०६३ मा ट्याक खुलेको करिब डेढ दशकसम्म पनि स्तरोन्नतिले पूर्णता नपाउँदा पश्चिम म्याग्दीको लाइफ लाइन मानिएको यो सडकमा जोखिमपूर्ण यात्रा गर्नुपर्ने बाध्यता छ। ट्याक खुले लगत्तै तत्कालिन विकेन्द्रित ग्रामिण पूर्वाधार निर्माण तथा जिविकोपार्जन सुधार कार्यक्रम (ड्रिलीप)ले करोडौ खर्चेर सञ्चालन गरेको सडक सुधारको काम प्रभावकारी भएन। २०७४ देखि सडक डिभिजनले कालोपत्रेका लागि सुरु गरेको स्तरोन्नतिको कामले पनि गति लिन सकेको छैन्। यात्रुहरु साँघुरो, खाल्डाखुल्डी, ग्रेड र मोड सुधार नभएको जिर्ण सडकमा जोखिम मोलेर यात्रा गर्न बाध्य छन्। २४ किलोमिटर दुरीको यो सडक पार गर्न गाडीमा साढे दुई देखि तीन घण्टा लाग्छ। बर्खामा हिलो र हिउँदमा धुलोले हैरान बनाएको छ। तत्कालीन सडक डिभिजन कार्यालय बागलुङले २०७४ असोज ४ गते बेनी देखि बाबियाचौर खण्डको १३ किलोमिटर सडक कालोपत्रे गर्न समानान्तर लामा जेभीसंग ४५ करोड ५३ लाख ७२ हजार रुपैयाँमा ठेक्का सम्झौता गरेको थियो। सम्झौता अनुसार २०७६ माघ ४ गते सकिनुपर्ने यो आयोजनाको असार मसान्तको भौतिक प्रगति करिब पचास प्रतिशत प्रतिशत छ। संघबाट २०७५ पुषमा प्रदेशको पूर्वाधार विकास कार्यालयलाई हस्तान्तरण भएको थियो। आयोजना ठेकेदारले पर्याप्त मजदुर र उपकरण परिचालन गर्न नसक्दा काम सुस्त बनेको कार्यालयका प्रबाधिकहरुले बताएका छन्। ११ मिटर फराकीलो बनाइने सडकको सात मिटर चौडाई कालोपत्रे गर्न लागिएको हो। लाम्पाटा देखि दरवाङ खण्डको ८ किलोमिटर खण्डको सडक कालोपत्रे गर्न २२ करोड ५७ लाख ९३२ रुपैयाँमा २०७६ जेठ ३१ गते ठेक्का सम्झौता गरेको बिरुवाक्याराभान जेभीले पनि कामलाई गति दिन सकेको छैन्। सोही सडकको दुखुखोलामा करिब दश वर्षपछि मोटरेबल पुल निर्माण भएको छ। बेनीदरवाङ सडक कालोपत्रे भएमा आवत जावत र ढुवानी सहज बन्नुका साथै म्याग्दीको पश्चिमी क्षेत्रको पूर्वाधार, आर्थिक सामाजिक विकासमा महत्वपूर्ण योगदान पुग्ने अपेक्षा छ।"
"परीक्षा सञ्चालनमा सहजीकरण, अत्यावश्यक काममा जान पास","काठमाडौं : जिल्ला प्रशासन कार्यालय काठमाडौँले केही सीमित परीक्षा सञ्चालनमा सहजीकरण गरेको छ। कोभिड१९ सङ्क्रमण रोकथामका लागि जारी निषेधको आदेशलाई केही खुकुलो बनाइएको काठमाडौँ प्रशासनले आज एक विज्ञप्ति जारी गरी अति आवश्यक परीक्षा सञ्चालन गर्न सकिने जनाएको छ। व्यावसायिक अंग्रेजी परीक्षा, टोफेलआइइएलटिएस, जिआरइ, जिएलएफडब्लु, जिम्याट, भाषा परीक्षालगायतका परीक्षा सञ्चालन गर्न सकिने विज्ञप्तिमा जनाइएको छ। उक्त परीक्षा भदौ ३ गतेदेखि बन्द भएको थियो। भदौ २४ गते आदेशमा केही हेरफेर गरी खुकुलो बनाउँदै व्यापार, व्यवसाय तथा अन्य सेवा क्षेत्र चलायमान गरिएको थियो तर परीक्षाको विषयमा उल्लेख नभएपछि आज प्रशासनले विज्ञप्तिमार्फत परीक्षा सञ्चालनमा सहजीकरण गरेको जनाएको हो। तोकिएका र सोही प्रकृतिका परीक्षा सञ्चालन गर्दा शिक्षा, विज्ञान तथा प्रविधि मन्त्रालयले जारी गरेको परीक्षा सञ्चलन कार्यविधि २०७७ मा उल्लेख विधि र प्रक्रिया अपनाउनुपर्नेछ। यस्तै स्वास्थ्य तथा जनसङ्ख्या मत्रालयद्वारा जारी स्वास्थ्य मापदण्ड विपरीत हुन नहुने जनाइएको छ। यस्तै प्रशासन कार्यालयले कोभिड१९ को सङ्क्रमण रोक्न जारी गरेको निषेधको आदेशको समयमा अत्यावश्यक कामका लागि उपत्यका बाहिर जानुपर्दा पास अनिवार्य गरेको छ। दाहसंस्कारमा जानुपर्ने तथा सरुवा भई जानुपर्ने कर्मचारीलगायतका हकमा सवारी साधन सञ्चालनमा यसअघि सहजीकरण गरिएकोमा अब भने पास लिनुपर्ने जनाइएको छ। सम्बन्धित व्यक्तिले अत्यावश्यक कामको प्रयोजन स्पष्ट खुल्ने गरी कागजातका साथै गन्तव्य जिल्ला प्रशासनको अनुमतिपत्र र स्थानीय तहको सिफारिससहित तोकिएअनुसारको निवेदन दिनुपर्ने छ। सोही आधारमा पास उपलब्ध हुने छ। यस्तै विदेश जाने व्यक्तिको आवातजावतमा सहजीकरण गरिने र भिषा सहजीकरण गर्ने निकायसमेत सञ्चालन गर्न सकिने जनाइएको छ। रासस"
उपत्यकामा ६२० सहित थप १४ सय ५४ जनामा संक्रमण,"काठमाडौं : पछिल्लो २४ घण्टामा १४ सय ५४ जनामा कोरोना भाइरस (कोभिड१९) संक्रमण पुष्टि भएको छ। योसहित संक्रमितको संख्या ५१ हजार ९१९ पुगेको स्वास्थ्य मन्त्रालयका प्रवक्ता डा जागेश्वर गौतमले जानकारी दिए। बिहीबार मात्रै १२ सय ४६ जनामा संक्रमण देखिएको थियो। १४ हजार ९२५ कोरोनाका सक्रिय संक्रमित छन्। यस्तै मन्त्रालयका अनुसार होम आइसोलेसनमा ६ हजार ६३४ रहेका छन् भने संस्थागत आइसोलेसनमा ८ हजार १९१ जना रहेका छन्। क्वारेन्टाइनमा ६ हजार ७८ जना रहेका छन्। पछिल्लो २४ घण्टामा ९७२ जना कोरोना जितेर डिस्चार्ज भएका छन्। योसँगै कुल डिस्चार्ज हुनेको संख्या ३६ हजार ६७२ पुगेको छ। यो डिस्चार्ज हुनेको ७१ प्रतिशत हो। यस्तै आइसीयूमा १७० जनाको उपचार भइरहेको छ भने २५ जना भेन्टिलेटरमा छन्। नेपालमा कोरोनाबाट हालसम्म ३२२ जनाको मृत्यु भएको छ। शुक्रबार मात्रै ५ जनाको मृत्यु भएको छ। पछिल्लो २४ घण्टामा काठमाडौं उपत्यकामा थप ६९६ जनामा कोरोना संक्रमण पुष्टि भएको छ। विभिन्न प्रयोगशालामा गरिएको परीक्षणमा उपत्यकामा थप ६९६ जनामा कोरोना पुष्टि भएको मन्त्रालयका प्रवक्ता गौतमले जानकारी दिए। बिहीबार मात्रै ५७२ जनामा संक्रमण देखिएको थियो। काठमाडौंका ६२०, भक्तपुरका ३८ र ललितपुरका ३८ जनामा कोरोना भाइरस संक्रमण पुष्टि भएको मन्त्रालयले प्रवक्ता डागौतमले जानकारी दिए। पछिल्लो २४ घण्टामा कोरोनाबाट थप ५ जनाको मृत्यु भएको छ। योसँगै मृतकको संख्या ३२२ पुगेको प्रवक्ता गौतमले जानकारी दिए। १ महिलासहित ५ जनाको कोरोनाबाट मृत्यु भएको छ। मोरङकी ४० वर्षीया महिला,महोत्तरीका ६५ वर्षीय पुरुष, धनुषाका ४५ वर्षीय पुरुष,काठमाडौंका ७० वर्षीय पुरुष र नवलपरासीका ५५ वर्षीय पुरुषको कोरोनाबाट मृत्यु भएको स्वास्थ्य तथा जनसंख्या मन्त्रालयले पुष्टि गरेको हो।"
सरकारले अन्तर्राष्ट्रिय सम्बन्ध र विदेश नीति क्षतविक्षत बनायो,"काठमाडौं : प्रमुख प्रतिपक्षी दल नेपाली कांग्रेसका उपसभापति बिमलेन्द्र निधिले सरकारले अन्तर्राष्ट्रिय सम्बन्ध र विदेश नीति क्षतविक्षत पारेको बताएका छन्। बीपी कोइरालाको १०७ औं जन्मजयन्तीको अवसरमा केन्द्रीय नीति अनुसन्धान प्रतिष्ठानले गरेको भर्चुअल कार्यक्रममा बोल्दै नेता निधिले यस्तो आरोप लगाएका हुन्। सरकारका कारण देशको अन्तर्राष्ट्रिय सम्बन्ध र विदेश नीति क्षतविक्षत हुनु चिन्ताको विषय हो। यस्तो गम्भीर अवस्थालाई मनन् गरेर कांग्रेस र सचेत नागरिकले उचित दिशा अपनाउनु पर्ने आवश्यकता छ, निधिले भने, सरकारले अन्तर्राष्ट्रिय सम्बन्धलाई सही रूपमा अबलम्बन् गर्न नसक्दा छिमेकी मुलुक भारतसँगको सम्बन्ध अत्यन्तै जटिल मोडमा रहेको छ। सरकारले राष्ट्रिय हितलाईसमेत नहेरेको टिप्पणी गरे। अहिलेको सरकारले राष्ट्रिय हितलाई पनि हेरेको छैन। समानताका कुरालाई पनि हेरेको छैन, उनले भने, लोकतन्त्रका कुरालाई त झन विल्कुलै हेरेको छैन। धार्मिक, सांस्कृतिक, सामाजिक, मूल्यमान्यतालाई त झनै हेरेकै छैन। नेता निधिको चिन्ता भारतसँगको सम्बन्ध जटिल मोडतर्फ पुगेकोतर्फ थियो। उनले चीन र भारतसँगको सम्बन्धलाई अगाडि बढाउँदा बीपीका अडान पनि सम्झनुपर्ने बताए। भारतसँगको सम्बन्ध अत्यन्त जटिल मोडमा छ। नेपालले उत्तर र दक्षिणका दुबै मुलुकसँग समान विदेश नीति अपनाउनु पर्ने भएपनि कम्युनिष्ट नेतृत्वको सरकार चीनसँग नजिकिएको र भारतसँग टाढिदै गएको छ, उनले भने, चीनको सम्मुन्तिबाट हामीले आर्थिक लाभ लिनुपर्दछ। चीनसँग मैत्री सम्बन्ध राख्नुपर्दछ, त्यसमा दुई मत छैन। चीन र भारतसँगको सम्बन्धलाई हामीले सुमधुर रूपले सन्तुलित राख्न पनि बीपीका अडानहरू काम लाग्दछन्। प्रेस विज्ञप्ति नेपाली कांग्रेस केन्द्रीय कार्यालयबाट जननायक बीपी कोइरालाको १०७ औँ जन्म जयन्तीको अवसर पारेर तय गरेको ३ दिने कार्यक्रम अन्तर्गत केन्द्रीय नीति, अनुसन्धान तथा प्रशिक्षण प्रतिष्ठानले नेपालको अन्तर्राष्ट्रिय सम्बन्ध र वीपी कोइरालाको योगदान विषयमा भर्चुअल माध्यमबाट गरिएको अन्तर सम्वाद कार्यक्रमको प्रारम्भ गर्दै नेपाली कांग्रेसका उपसभापति तथा प्रतिष्ठान प्रमुख विमलेन्द्र निधिले नेपाल कम्युनिष्ट पार्टी (नेकपा) नेतृत्वको सरकारले देशको अन्तर्राष्ट्रिय सम्बन्ध र विदेश नीति क्षतविक्षत पारेको बताउनु भएको छ। उपसभापति एवं प्रतिष्ठानका प्रमुख निधिले भन्नुभयो, सरकारका कारण देशको अन्तर्राष्ट्रिय सम्बन्ध र विदेश नीति क्षतविक्षत हुनु चिन्ताको विषय हो। यस्तो गम्भीर अवस्थालाई मनन् गरेर कांग्रेस र सचेत नागरिकले उचित दिशा अपनाउनु पर्ने आवश्यकता छ। सरकारले अन्तर्राष्ट्रिय सम्बन्धलाई सही रूपमा अबलम्बन् गर्न नसक्दा छिमेकी मुलुक भारतसँगको सम्बन्ध अत्यन्तै जटिल मोडमा रहेको छ। निधिले भन्नुभयो, अहिलेको सरकारले राष्ट्रिय हितलाई पनि हेरेको छैन। समानताका कुरालाई पनि हेरेको छैन। लोकतन्त्रका कुरालाई त झन विल्कुलै हेरेको छैन। धार्मिक, सांस्कृतिक, सामाजिक, मूल्यमान्यतालाई त झनै हेरेकै छैन। यसले सम्बन्ध बिगार्न सक्छ। भारतसँगको सम्बन्ध अत्यन्त जटिल मोडमा छ। नेपालले उत्तर र दक्षिणका दुबै मुलुकसँग समान विदेश नीति अपनाउनु पर्ने भएपनि कम्युनिष्ट नेतृत्वको सरकार चीनसँग नजिकिएको र भारतसँग टाढिदै गएको छ। चीनको सम्मुन्तिबाट हामीले आर्थिक लाभ लिनुपर्दछ। चीनसँग मैत्री सम्बन्ध राख्नुपर्दछ, त्यसमा दुई मत छैन। चीन र भारतसँगको सम्बन्धलाई हामीले सुमधुर रूपले सन्तुलित राख्न पनि बीपीका अडानहरू काम लाग्दछन्। बीपी कोइरालाले अन्तर्राष्ट्रिय लोकतान्त्रिक र समाजवादी आन्दोलनमा ऐक्यबद्धता जाहेर गरेको स्मरण गर्दै निधिले भन्नुभयो, बीपीको उक्त कदम नेपालको अन्तर्राष्ट्रिय सम्बन्ध विदेश नीतिको रूपमा रहेको छ। बीपी कोइरालाले अन्तर्राष्ट्रिय लोकतान्त्रिक आन्दोलन र समाजवादी आन्दोलनमा ऐक्यबद्धता जाहेर गर्नु भएको थियो। त्यो पनि हाम्रो अन्तर्राष्ट्रिय सम्बन्ध र विदेश नीतिको खास तत्व र आधार हो, चाहे सरकारमा रहँदा होस् वा सरकारमा नरहँदा। सरकारमा रहँदा एक किसिमको बन्ने, नरहँदा अर्को किसिमको हुँदैन, सरकारमा रहँदा मानवअधिकार र लोकतन्त्रको समर्थन नगर्ने भन्ने होइन। बर्माको प्रजातान्त्रिक आन्दोलन र बंगलादेशको स्वतन्त्रता आन्दोलनलाई बीपीले साथ दिनु भएको थियो। मानवअधिकार र लोकतन्त्रका लागि हुने आन्दोलनलाई कांग्रेसले सधैं साथ, सहयोग र ऐक्यबद्धता जनाउनुपर्ने मान्यता बीपीले सिकाएर जानुभएको निधिको भनाई थियो। मानवअधिकार र लोकतन्त्रका लागि संसारमा जहाँ भएपनि ऐक्यबद्धता जनाउनु पर्छ भन्ने मान्यता बीपीले सिकाएर जानुभएको छ बताउँदै नेपालमा प्रजातन्त्र स्थापनाका लागि बीपीले भारत र बर्माबाट सहयोग लिएको पनि स्मरण गर्नुभयो। नेपालमा राणा शासनविरुद्धको सशस्त्र क्रान्ति पनि भारतका लोकतान्त्रिक समाजवादी नेताहरूको सहयोग र बर्माको तत्कालीन समाजवादी सरकारसँग हतियार प्राप्त गरेकै हो। हतियार लिनु ठीक थियोथिएन पछि छलफलको विषय होला। तर, प्रजातन्त्रको लागि हाम्रो सम्बन्ध थियो, निधिले भन्नु भयो। कार्यक्रममा मुख्य वक्ताको रूपमा पूर्व राजदूत डा दिनेश भट्टराईले बीपी कोइरालाको सरकारले लिएको परराष्ट्र नीति, भूराजनीतिक अवस्था, ०४६ सालपछिका सरकारले अबलम्बन गरेको नीति र अहिलेको सरकारले अभ्यास गरिरहेको परराष्ट्र सम्बन्धमाथि केस्राकेस्रा विवेचना गर्नु भएको थियो। नीति निर्देशक डा जगदीशचन्द्र पोख्रेलको सभापतित्वमा सम्पन्न कार्यक्रममा प्रतिष्ठानका कार्यकारी निर्देशक पुरुषोत्तम दाहालले पृथ्वीनारायण शाहदेखि वर्तमानसम्म नेपालको परराष्ट्र नीतिको सन्दर्भका साथ विषयमाथि प्रकाश पार्नु भएको थियो। नेपाली कांग्रेसका केन्द्रीय सदस्यहरु महेश आचार्य, संघीय संसदीय दलका प्रमुख सचेतक बालकृष्ण खाँण र रामकृष्ण यादव सहित प्रा उद्धव प्याकुरेल, पूर्व सांसद रामचन्द्र पोख्रेल, नेपाल पत्रकार महासंघका पूर्व सभापति तारानाथ दाहाल, चिरञ्जीवि भण्डारी, राष्ट्रिय सभाका सांसद अनिता देवकोटा, प्रदेश सभा सांसदहरु विजया केसी, मेखलाल श्रेष्ठ र बिजुला बर्मा सहित नेपाली जनसम्पर्क समिति क्यानडाका अध्यक्ष बुद्धिप्रकाश ओली, धिरेन्द्र पन्त, शिवप्रसाद तिवारीले समेत मन्तव्य दिनुभएको थियो। प्रतिष्ठानका विदेश सम्बन्ध संयोजक गेजा शर्मा वाग्ले, सदस्य नानुमैयाँ बाँस्तोला र इ दीपेश विष्टले कार्यक्रमको सहजीकरण गर्नुभएको थियो। प्रकाश शर्मा सचिव नेपाली कांग्रेस केन्द्रीय कार्यालय"
नेकपामा कार्यविभाजन : ओलीले सरकार र प्रचण्डले कार्यकारी अधिकारसहित पार्टी चलाउने,"काठमाडौं : सत्तारुढ नेपाल कम्युनिस्ट पार्टी (नेकपा) को स्थायी कमिटी बैठकले दुई अध्यक्षको कार्यविभाजन गरेको छ। शुक्रबार प्रधानमन्त्री निवास बालुवाटारमा बसेको बैठकले विष्णु पौडेल नेतृत्वको विवाद समाधान कार्यदलको सुझावअनुसार अध्यक्षद्वय ओली र प्रचण्डले तयार पारेको प्रस्तावलाई पारित गर्दै स्थायी समिति बैठक सकिएको हो। असार १० गते सुरु भएको नेकपाको स्थायी कमिटी बैठक पटकपटक स्थगित हुँदै शुक्रबार टुंगिएको हो। बैठकले दुई अध्यक्षको कार्यविभाजन गरेको प्रवक्ता नारायणकाजी श्रेष्ठले जानकारी दिए। पार्टीलाई विधि र पद्धतिमा सञ्चालन गर्ने कुरामा दृढतापूर्वक अगाडि बढ्ने र विगतमा भएका निर्णय कार्यान्यन गर्ने निर्णय भएको छ, प्रवक्ता श्रेष्ठले भने, अध्यक्षको कार्यविभाजन केपी शर्मा ओलीले सरकारको प्रभावकारी सञ्चालन गर्ने र अर्का अध्यक्ष पुष्पकमल दाहाल प्रचण्डले कार्यकारी अधिकारसहित पार्टीका कामको नेतृत्व गर्नेगरी कार्यविभाजन भएको छ। सँगै बैठकले सरकारका दैनिक काममा पार्टीले हस्तक्षेप नगर्ने तर राष्ट्रिय महत्वका विषयमा निर्णय लिनुपर्दा पार्टीको मार्ग निर्देशनलाई ध्यानमा राखेर काम गर्ने निर्णयसमेत गरेको प्रवक्ता श्रेष्ठले जानकारी दिए। नेकपा एकता महाधिवेशन चैतमा हुने भएको छ। बैठकले २०७७ चैत २५ देखि ३० गतेसम्म महाधिवेशन गर्ने निर्णय गरेको हो। प्रवक्ता श्रेष्ठका अनुसार चैत २५ गतेदेखि ३० गतेसम्म काठमाडौंमै महाधिवेशन गर्ने निर्णय बैठकले गरेको हो। महाधिवेशनको तयारीका सम्बन्धमा छलफलका लागि २०७७ कात्तिक १५ गतेदेखि १७ गतेसम्मका लागि केन्द्रीय समिति बैठक बोलाइएको छ। अमेरिकी सहयोग सम्बन्धी कार्यक्रम एमसीसीलाई आवश्यकता अनुसार संशोधन र परिमार्जन गरेर पारित गर्ने निर्णयसमेत स्थायी समिति बैठकले गरेको छ। के संशोधन र परिमार्जन गर्ने भन्ने विषयमा वरिष्ठ नेता झलनाथ खनाल नेतृत्वको समितिको सुझावका आधारमा काम हुने प्रवक्ता श्रेष्ठले जानकारी दिए। अध्यक्षद्वयको प्रतिवेदनप्रति नेपाल असहमत नेकपा स्थायी समिति बैठक जारी : के छन् एजेन्डा ? नेकपा महाधिवेशन चैत २५ देखि ३० गतेसम्म : केन्द्रीय समिति कात्तिक १५ देखि १७ सम्म परिमार्जन गरेर एमसीसी अनुमोदन गर्ने नेकपाको निर्णय प्रधानमन्त्रीसमेत रहेका पार्टी अध्यक्ष केपी ओलीले बिहीबारको बैठकको प्रारम्भमै धारणा राखेका थिए। ओलीले देशी र विदेशी शक्तिले पार्टी फुटाउन चाहेको तर त्यसलाई आफूहरुले असफल पारेको प्रष्ट पारेका थिए। बिहीबारको स्थायी समिति बैठकमा १३ जना स्थायी समिति सदस्यले धारणा राखेका छन्। नेताहरुको विचार सुनेपछि अर्का अध्यक्ष पुष्पकमल दाहाल प्रचण्डले बैठकको अन्तिममा धारणा राखेका थिए। बैठकले पार्टी एकताको ऐतिहासिक महत्वलाई आत्मसाथ गर्दै पार्टीलाई अझ बढी सुदृढ गरेर अगाडि बढाउने संकल्प गरेको छ। पार्टीलाई विधि र पद्धतिमा सञ्चालन गर्ने कुरामा दृढतापूर्वक अगाडि बढ्ने र विगतमा भएका निर्णय कार्यान्यन गर्ने निर्णयसमेत गरेको छ।"
भक्तपुरको निकोसेरामा एकै परिवारका तीन मृत भेटिए,"भक्तपुर : भक्तपुरको मध्यपुर थिमि नगरपालिका९ निकोसेरास्थित एक घरमा तीनजना मृत फेला परेका छन्। महानगरीय प्रहरी परिसर भक्तपुरका अनुसार घरमा ३६ वर्षीय सुदीप अधिकारी, उनकी श्रीमती ३४ वर्षीया सम्झना अधिकारी र १५ वर्षीय छोरा सुशान्त अधिकारी मृत भेटिएका हुन् । तीन जनासँगै घरमा पालेको कुकुरसमेत मृत अवस्थामा फेला परेको प्रहरीले जनाएको छ । परिसरकी प्रमुख प्रहरी उपरीक्षक तारादेवी थापाले घरको दोस्रो तलामा कुकुर, तेस्रो तलामा सम्झना र चौथो तलामा सुशान्तको मृत शरीर फेला परेको जानकारी दिइन् । उनका अनुसार सुदीपका भाइले घटनाबारे प्रहरीलाई खबर गरेका थिए । उनी शुक्रबार घर पुग्दा घरको ढोको खोलिएको र त्यसपछि क्रमशः कुकुर, भाउजू सम्झना, दाजु सुदीप र भतिजाको मृत शरीर देखेपछि प्रहरीलाई खबर गरेको प्रहरी उपरीक्षक थापाले बताइन् । उनका अनुसार घटनास्थलमा महानगरीय प्रहरी परिसर भक्तपुर र अपराध महाशाखाको टोली पुगेको छ । तत्काल घटनाबारे केही भन्न सकिन्न, प्रहरी उपरीक्षक थापाले भनिन्, घटनास्थल पुगेका छौं । अनुसन्धान गर्दैछौं ।"
कोरोनाबाट थप ५ जनाको मृत्यु : मृतकको संख्या ३२२ पुग्यो,"काठमाडौं : पछिल्लो २४ घण्टामा कोरोनाबाट थप ५ जनाको मृत्यु भएको छ। योसँगै मृतकको संख्या ३२२ पुगेको स्वास्थ्य तथा जनसंख्या मन्त्रालयका प्रवक्ता डा जागेश्वर गौतमले जानकारी दिए। १ महिलासहित ५ जनाको कोरोनाबाट मृत्यु भएको छ। मोरङकी ४० वर्षीया महिला,महोत्तरीका ६५ वर्षीय पुरुष, धनुषाका ४५ वर्षीय पुरुष,काठमाडौंका ७० वर्षीय पुरुष र नवलपरासीका ५५ वर्षीय पुरुषको कोरोनाबाट मृत्यु भएको स्वास्थ्य तथा जनसंख्या मन्त्रालयले पुष्टि गरेको हो। पछिल्लो २४ घण्टामा १४ सय ५४ जनामा कोरोना भाइरस (कोभिड१९) संक्रमण पुष्टि भएको छ। यो सहित संक्रमितको संख्या ५१ हजार ९१९ पुगेको स्वास्थ्य मन्त्रालयका प्रवक्ता डा जागेश्वर गौतमले जानकारी दिए। बिहीबार मात्रै १२ सय ४६ जनामा संक्रमण देखिएको थियो। १४ हजार ९२५ कोरोनाका सक्रिय संक्रमित छन्। यस्तै मन्त्रालयका अनुसार होम आइसोलेसनमा ६ हजार ६३४ रहेका छन् भने संस्थागत आइसोलेसनमा ८ हजार १९१ जना रहेका छन्। क्वारेन्टाइनमा ६ हजार ७८ जना रहेका छन्। पछिल्लो २४ घण्टामा ९७२ जना कोरोना जितेर डिस्चार्ज भएका छन्। योसँगै कुल डिस्चार्ज हुनेको संख्या ३६ हजार ६७२ पुगेको छ। यो ७१ प्रतिशत हो। यस्तै आइसीयूमा १७० जनाको उपचार भइरहेको छ भने २५ जना भेन्टिलेटरमा छन्। यस्तै सुनसरी,सर्लाही,काठाडौं,चितवन र रुपन्देहीमा कोरोनाका पाँच सय बढी बिरामी छन् भने सोलुखुम्बु, मनाङ मुस्ताङ म्याग्दी डोल्पा मुगु हुम्ला संक्रमितको शू्न्य संख्या रहेको छ।"
पहिचान नहुँदा तीन दिनदेखि बेवारिसे शव अस्पतालमा अलपत्र,"कुश्मा : बेवारिसे अवस्थामा भेटिएको शव पहिचान नहुँदा विगत तीन दिनदेखि पर्वत अस्पतालमा अलपत्र बनेको छ। पर्वतकै कुश्मा नगरपालिका९ कटुवाचौपारी स्थित पाटेश्वरी मन्दिर नजिकै गत बुधवार दिउँसो भेटिएको एक पुरुषको शव आफन्तहरु सम्पर्कमा नआउँदा अस्पतालकै शबगृहमा अलपत्र बनेको हो। जिल्ला प्रहरी कार्यालय पर्वतले दिएको जानकारी अनुसार अन्दाजी ५०५५ वर्षिय पुरुषको शब पोष्टमार्टमका लागि शवगृहमा राखिएको तर पहिचान खुल्न नसकेको र कोहि आफन्त पनि सम्पर्कमा नआएकोले षोष्टमार्टम समेत हुन सकेको छैन। प्रहरीले सुचना जारी गरी सम्वन्धित घरपरिवार वा आफन्त प्रहरीको सम्पर्कमा आउन आग्रह गरेको छ। प्रहरीले मृतकको हुलिया समेत सार्वजनिक गरेर सम्पर्कमा आउन आग्रह गरेको हो। मृतकको साथमा कुनै कागजात, र व्यक्तिगत सामानहरु समेत नभएकाले पहिचान गर्न गाह्रो भएको जिल्ला प्रहरी कार्यालय पर्वतका प्रहरी निरिक्षक मनिष श्रेष्ठले जानकारी दिए। उक्त व्यक्तिको केहि दिन पहिलेनै मृत्यु भएको देखिन्छ। शव गन्ध आउने र छाला समेत सडिसकेको अवस्थामा रहेको प्रहरीले जनाएको छ। रातो सेतो, कोठे सर्ट, भित्र कालो टिसर्ट र कालो पाईन्ट लगाएका ती पुरुषको पहिचान हुन नसकेपछि शब व्यवस्थापनमा समस्या परेको श्रेष्ठले बताए। तीनचार दिनसम्म पनि कोहि सम्पर्कमा नआएकोले उक्त पुरुष अन्य कुनै जिल्लाबाट पर्वतमा मजदुरीका लागि आएको हुन सक्ने अनुमान गरिएको छ।"
कालिकोटमा देखियो मलेरिया,"कालिकोट : जिल्लाको खाँडाचक्र नगरपालिकामा मेलेरियाका बिरामी फेला परेका छन्। विगतमा तराइमा लामखुट्टेको टोकाइबाट लाग्ने मलेरिया बिस्तारै लामखुट्टे उकालो लागेसँगै कालिकोटमा पनि देखिन थालेको हो। जिल्ला अस्पतालमा कार्यरत डाबिज्ञान प्रजापतीले पछिल्लो एक हप्तामा जिल्लाको खाँडाचक्र नगरपालिका वडा नं २ का पाँच जनामा मलेरियो देखिएको बताए। उनका अनुसार जस मध्य एक जना बिदेशबाट आएका व्यक्ति र चार जना स्थानिय रहेका छन्। उनीहरु सबैको जिल्ला अस्पतालमा उपचार पछि निको भएको छ। खाँडाचक्र नगरपालिकाका बिभिन्न वडाहरुमा ज्वोरोका बिरामीहरु देखिएका छन्। एउटै वडामा पाँच जनामा मलेरिया देखिएपछि गाँउ गाँउमा स्वास्थ्यकर्मी परिचालन भएका छन्। डाप्रजापतीका अनुसार मेलेरियाका बिरामीको फेला परेका परिवारका सदस्य तथा उनीहरुका गाँउमा मलेरिया जाँच गर्न थालिएको छ। बिहिबार ५० जनाको परिक्षण गर्दा उनीहरुमा देखिएन्। खाँडाचक्र नगरपालिकाभरी हामीले नमुनाका रुपमा परिक्षण गर्ने अभियान थालेका छौँ। मलेरियाले जटिल रुप नलियोस भनेर परिक्षणलाई बढाएका छौँ। अहिले नै आत्तिनु पर्ने अवस्था छैन्। तर सतर्क रहनु पर्ने अवस्था छ। मलेरिया ज्वोरो नियन्त्रणका लागि माहामारी तथा रोग नियन्त्रण माहासाखाबाट डाक्टर मदन कोइरालाको नेतृत्वमा चिकित्सकीय अनुसन्धान टोली पनि कालिकोट आएको छ। उक्त टोली र जिल्ला अस्पतालको टिम सयुक्त रुपमा खाडाचक्र नगरपालिकाको वडा नं २ र आसपासका क्षेत्रहरुमा चेक जाँच गरिरहेको छ। मान्छेबाट मान्छेमा नसर्ने यो रोगबाट बच्न लामखुट्टेको टोकाइबाट बच्नु पर्ने खाँडाचक्र नगरपालिका स्वस्थ्य साखा प्रमुख रबिन्द्र सेजुवालले बताए। उनका अनुसार यो रोगले संक्रमण गरेपछि उच्च ज्वरो, काम्ने ज्वरो, पसिना आउने, पटक पटक ज्वरो आउने छोड्ने जस्ता लक्षण देखिछ। गत वर्ष पनि बस्तीमा तीन जनामा आयातीत मलेरीयाका बिरामी देखिएका थिए। यसबाट बच्न झुल लगाएर सुत्ने, पानी जम्ने घर नजिकका खाल्डाखुल्डी पुर्ने, घर नजिकमा हुने झारी हटाउने , घरभित्र धुप बालेर झुल लगाएर मात्र सुत्ने र नांगो शरिर रहने गरि हिडडुल नगर्ने जस्ता उपायहरु अपनाउन स्वास्थ्यकर्मीहरुले स्थानियलाई आग्रह गरेका छन्। उच्च ज्वरो आउने बित्तिकै तत्काल स्वास्थ्य संस्थामा जाने पनि अपिल गरिएको छ। मलेरिया प्रभावित क्षेत्रमा खाडाचक्र नगरपालिकाको स्वास्थ्य साखाको पहलमा नगरपालिका प्रमुख जसीप्रसाद पाण्डे, प्रमुख प्रशासकिय अधिकृत खड्गप्रसाद उपाध्यायसहित टोली स्थलगत पुगेर त्यस क्षेत्रमा स्वयमं सेवक परिचालन गरी किटनासक औषधि छर्कीने तयारी गरिएको छ।"
कोरोना संक्रमित वृद्धाको मृत्यु,"विराटनगर : विराटनगरमा शुक्रबार साँझ एक कोरोना संक्रमित महिलाको मृत्यु भएको छ। वृद्धाको विराटनगरस्थित कोशी अस्पताल कोभिड१९ उपचार केन्द्रमा शुक्रबार साँझ मृत्यु भएको हो। मोरङको ग्रामथान गाउँपालिका२ की ७० वर्षीया वृद्धाको उपचारका क्रममा मृत्यु भएको अस्पतालका प्रमुख एवं वरिष्ठ फिजिसियन डा दीपक सिग्देलले जानकारी दिए। बिहीबार संक्रमण पुष्टि भएपछि उनलाई उपचारका लागि रातिनै कोभिड अस्पताल भर्ना गरिएको थियो। आईसीयूमा राखेर उपचार थालिए पनि बचाउन नसकिएको सिग्देलले बताए। गम्भीर अवस्थामा अस्पताल ल्याइएको थियो, उनले भने, तत्काल आईसीयूमा राखेर आवश्यक उपचार प्रक्रिया सुरु गर्दा पनि पार लागेन। वृद्धमा ज्वरो आउने र श्वास फेर्न गाह्रो हुने लगायतका धेरै समस्या देखिएको डा सिग्देलको भनाइ छ। मृतकको शव व्यवस्थापनको प्रक्रिया अघि बढाइसकिएको जानकारी उनले दिए। वृद्धाको मृत्युसँगै विराटनगरमा मृत्यु हुने संक्रमितको संख्या १७ पुगेको छ। नेपालमा आहिलेसम्म कोरोनाले ३२२ जनाको ज्यान लिएको स्वास्थ्य तजा जनसंख्या मन्त्रालयले जनाएको छ।"
परिमार्जन गरेर एमसीसी अनुमोदन गर्ने नेकपाको निर्णय,"काठमाडौं : सत्तारुढ नेपाल कम्युनिस्ट पार्टी (नेकपा)ले मिलेनियम च्यालेन्ज कर्पोरेसन (एमसीसी)लाई संशोधन र परिमार्जन गरेर अनुमोदन गर्ने निर्णय गरेको छ। शुक्रबार बसेको स्थायी कमिटीको बैठकले एमसीसीलाई आवश्यकता अनुसार संशोधन र परिमार्जन गरेर पारित गर्ने निर्णयसमेत स्थायी समिति बैठकले गरेको प्रवक्ता नारायणकाजी श्रेष्ठले बताए। उनका अनुसार के संशोधन र परिमार्जन गर्ने भन्ने विषयमा वरिष्ठ नेता झलनाथ खनाल नेतृत्वको समितिको सुझावका आधारमा काम हुने बताए। त्यस्तै श्रेष्ठका अनुसार चैत २५ गतेदेखि ३० गतेसम्म काठमाडौंमै महाधिवेशन गर्ने निर्णय बैठकले गरेको हो । महाधिवेशनको तयारीका सम्बन्धमा छलफलका लागि २०७७ कात्तिक १५ गतेदेखि १७ गतेसम्मका लागि केन्द्रीय समिति बैठक बोलाइएको छ । प्रधानमन्त्रीसमेत रहेका पार्टी अध्यक्ष केपी ओलीले बिहीबारको बैठकको प्रारम्भमै धारणा राखेका थिए । ओलीले देशी र विदेशी शक्तिले पार्टी फुटाउन चाहेको तर त्यसलाई आफूहरुले असफल पारेको प्रष्ट पारेका थिए । नेकपा महाधिवेशन चैत २५ देखि ३० गतेसम्म : केन्द्रीय समिति कात्तिक १५ देखि १७ सम्म बिहीबारको स्थायी समिति बैठकमा १३ जना स्थायी समिति सदस्यले धारणा राखेका छन् । नेताहरुको विचार सुनेपछि अर्का अध्यक्ष पुष्पकमल दाहाल प्रचण्डले बैठकको अन्तिममा धारणा राखेका थिए । आजको बैठकसँगै असार १० गतेबाट सुरु भएको नेकपा स्थायी कमिटी बैठक सम्पन्न भएको छ । निर्णयका मुख्य बुँदा पार्टी एकताको ऐतिहासिक महत्वलाई आत्मसाथ गर्दै पार्टीलाई अझ बढी सुदृढ गरेर अगाडि बढाउने संकल्प, पार्टीलाई विधि र पद्धतिमा सञ्चालन गर्ने कुरामा दृढतापूर्वक अगाडि बढ्ने र विगतमा भएका निर्णय कार्यान्यन गर्ने निर्णय। अध्यक्षको कार्यविभाजन केपी शर्मा ओलीले सरकारको प्रभावकारी सञ्चालन गर्ने र अध्यक्ष पुष्पकमल दाहाल प्रचण्डले कार्यकारी अधिकारसहित पार्टीका कामको नेतृत्व गर्नेगरी कार्यविभाजन, सरकारका दैनिक काममा पार्टीले हस्तक्षेप नगर्ने तर राष्ट्रिय महत्वका निर्णय लिनुपर्दा पार्टीको मार्ग निर्देशनलाई ध्यानमा राखेर काम गर्ने,"
फुटपाथ र ठेलागाडा व्यापारमा प्रतिबन्ध लगाउन काठमाडौं महानगरको ध्यानाकर्षण,"काठमाडौं : काठमाडौँ महानगरपालिकाले फुटपाथ र ठेलागाडा व्यापारमा प्रतिबन्ध लगाउन जिल्ला प्रशासन कार्यालयलाई ध्यानाकर्षण गरेको छ । कामपाका उपप्रमुख हरिप्रभा खड्गीले आज काठमाडौँका प्रमुख जिल्ला अधिकारी जनकराज दाहाललाई भेटी सोबारे ध्यानाकर्षण गराएका हुन् । काठमाडौँ उपत्यकाका जिल्ला प्रशासन कार्यालयले यही भदौ २४ गते जारी गरेको आदेशको सञ्चालन गर्न सकिने क्रियाकलापअन्तर्गत बुँदा १० मा फुटपाथ पसल, ठेला व्यापार, स्टेशनरी पसल, इलेक्ट्रिक र इलेक्टोनिक्स पसल र डिपार्टमेन्टल स्टोर बिहान ११ बजेसम्म र बेलुकी ४ बजेदेखि ७ बजेसम्म खोल्न सकिने भनिएको छ । सो बुँदामा उल्लेख भएका व्यवसायमध्ये फुटपाथ र ठेला व्यापार लाई पूर्ण प्रतिबन्ध लगाउने गरी पुनःआदेश जारी गर्न ध्यानाकर्षण गराइएको हो । उपप्रमुख खड्गीले वार्षिक नीति र कार्यक्रमबाट नै फुटपाथ पसल हटाउने निर्णय गरिसकेकाले अहिलेको आदेश महानगरको यो नीति विपरीत छ उनले भने । 'अर्कोतिर शहरमा सङ्क्रमण फैलिँदो दरमा छ, यसै पनि कन्ट्याक्ट टेसिङ जटिल छ, यदि फुटपाथ पसल र ठेला व्यापार खोल्ने हो भने महामारी नियन्त्रण बाहिर जान सक्छ' उनले भने । ध्यानाकर्षणपत्र बुझिसकेपछि प्रजिअ दाहालले माहामारीका समयमा सो पेशामा बसेर काम गर्ने मानिसलाई परेको समस्या खुकुलो बनाउन खोजिएको बताए । रासस"
चौतर्फी विरोधपछि भूमि मन्त्रालयले भन्यो कित्ताकाट सम्पूर्ण रुपमा खुला गरेको होइन,"काठमाडौं : भूमि व्यवस्था, सहकारी तथा गरिबी निवारण मन्त्रालयले जग्गाको कित्ताकाट सम्पूर्ण रुपमा खुला गरेको नभई थप व्यवस्थित र कानून बमोजिम मात्र बनाउन खोजेको स्पष्ट पारेको छ । मन्त्रालयले आज यहाँ पत्रकार सम्मेलन गरी सर्वोच्च अदालतबाट यस विषयलाई कानुन बनाइ व्यवस्थित गर्न जारी भएको आदेश र अख्तियार दुरुपयोग अनुसन्धान आयोगको सुझावको आधारमा कित्ताकाटसम्बन्धी कार्यलाई भूउपयोग ऐन, स्थानीय सरकार सञ्चालन ऐनलगायतका विषयलाई आधार मानी कित्ताकाट थप व्यवस्थित र कानून बमोजिम मात्र बनाउन खोजेको स्पष्ट पारेको छ । हाल लागू गरिएको भूउपयोग ऐनमा जग्गाको वर्गीकरण गरी कृषियोग्य जग्गाको अन्य प्रयोजनका लागि खण्डीकरण गर्न नपाउने व्यवस्था गरिएको हुँदा यसलाई कित्ताकाट खुला गरिएको भन्न नमिल्ने पनि मन्त्रालयले पत्रकार सम्मेलनमा जानकारी गराएको छ । पत्रकार सम्मेलनमा मन्त्रालयका सचिव टेकनारायण पाण्डेले मन्त्रालयले हाल जारी गरेको निर्णय ठूला व्यापारीको हितमा भन्ने विषय पनि तथ्यपरक नभएको भन्दै सर्वसाधारणको हितमा रहेको प्रष्ट गरे । तत्कालीन भूमिसुधार तथा व्यवस्था मन्त्रालयको मिति २०७४४२६ को मन्त्रिस्तरीय निर्णयबाट कृषियोग्य जग्गाको खण्डीकरण नियन्त्रण गरिएको थियो । यसै सन्दर्भमा मन्त्रालयले प्रस्तावित भूउपयोग नियमवाली जारी नहुञ्जेलसम्मका लागि जग्गाको कित्ताकाट सम्बन्धमा नेपाल सरकार मन्त्रीस्तरबाट २०७७५१८ मा पूर्वनिर्णय बदर गरिएको हो । कृषियोग्य जमीनको गैरकृषि क्षेत्रमा रुपान्तरणले तीव्रता पाइरहेको वर्तमान अवस्थामा खेतीयोगय भूमिको संरक्षण गर्न आवश्यक रहेकाले सोसम्बन्धी कानुन नआउँदासम्मको लागि यस किसिमको व्यवस्था गरेको पनि मन्त्रालयले स्पष्ट पारेको छ । यस सम्बन्धमा व्यवस्थित गर्ने निर्णयलाई अतिरञ्जित ढङ्गबाट व्याख्या गरी, सम्बन्धित अधिकारी र मन्त्रीमाथि विभिन्न झुट र मनगढन्ते आरोप लगाइ प्रकाशन भएका भ्रामक र कपोलकल्पित समाचारप्रति मन्त्रालयले गम्भीर ध्यानाकर्षण भएको जनाएको छ । रासस"
११ सेप्टेम्बरको हमलापछि अमेरिका र विश्वमा देखिएका १० परिवर्तन,"वासिङटन : अमेरिकी विरासत ठानिएका दुई विशाल भवन ट्वीन टावर र पेन्टागनमा हमला भएको १९ वर्ष भइसकेको छ । आजकै दिन, अर्थात् सेप्टेम्बर ११ । यसलाई सेप्टेम्बर ११ को आक्रमण पनि भनेर चिनिन्छ । अलकायदाको आत्मघाती त्यस हमलामा ३ हजार भन्दा धेरै मानिस मारिएका थिए । दुई दशक पुग्न लाग्दा समेत त्यस विनाशकारी हमलाका असर विश्वभर अझै देखिएका छन् । अमेरिकी अर्थतन्त्र, सुरक्षा व्यवस्था, सैन्य रणनीति लगायत क्षेत्रमा उक्त घटनाले धेरै फेरबदल ल्याइदियो । अफगानिस्तानमा सैन्य उपस्थिति सेप्टेम्बर ११ आक्रमणपछि अमेरिकाले अफगानिस्तानमा आफ्ना सेना तैनाथ गर्यो । सोही घटनाको असर अफगानिस्तानमा झण्डै दुई दशकदेखि युद्ध चलिरहेको छ । खासमा तत्कालिन अमेरिकी राष्ट्रपति जर्ज डब्लु बुसको निर्देशनमा अफगानिस्तानमा लगातार बम हमला गर्न थालियो । अफगानिस्तानमा तलिबान नेतृत्वको सरकारले ट्वीन टावर हमलाका अभियुक्त ओसामा बिन लादेनलाई त्याग्न नचाहँदा अमेरिकाले उक्त सरकार हटाउनुका साथै अफगानिस्तानमा हमला सुरु गरेको थियो । अक्टोबरमा अफगानिस्तानमा हमला सुरु गरेको अमेरिकाले बेलायत, फ्रान्स लगायत देशसहितको गठबन्धन बनायो । जस अन्तरगत ठूलो संख्यामा त्यहाँ सेना पठायो । हालसम्म अन्य देश पछि हटे भने अमेरिकाले पनि आफ्ना सेना फिर्ता लैजाने सहमति गरेको छ । खासमा अमेरिका आक्रमणपछि नै अफगानिस्तानका दुखका दिन सुरु भएका हुन् । जर्ज डब्लु बुसले सुरु गरेको अफगान आक्रमणको मुद्दा डोनल्ड ट्रम्पसम्म आइपुग्दा चुनावी कार्यक्रम बनिसकेको छ । बाराक ओबामा र ट्रम्प दुबैले चुनावमा जितेपछि अफगानिस्तानमा सेनाको संख्या बढाएका थिए । अफगान मूलका आतंकवादी ओसामा बिन लादेनलाई संरक्षण गरेको आरोपमा अफगानिस्तान २००१ को अक्टोबरदेखि नै अमेरिकी चेपुवामा पर्यो । विमानस्थलको सुरक्षा कडा ९११ को आक्रमणअघिसम्म विमानस्थलमा लामो लाइन लाग्ने र कडाइसाथ सुरक्षा जाँच गर्ने चलन थिएन । अर्थात्, २००१ को नोभेम्बरमा मा मात्रै सुरक्षा कडा पार्नका लागि यातायात सुरक्षा प्रशासन सुरु गरियो । यो विभाग स्थापना गर्नुको प्रमुख कारण उक्त हमला नै थियो । त्यसपछिका दिनमा नयाँ प्रविधिको प्रयोग र अन्य हिसाबले पनि विमानस्थलमा कडा सुरक्षा व्यवस्था अपनाइएको हो । समग्रमा अमेरिकामा भएको उक्त हमलाको परिणाम हवाइ यात्रा थप सुरक्षित हुन थालेको हो । राष्ट्रिय सुरक्षा विभाग आक्रमणको ११ दिनपछि नै अमेरिकाले घरेलु सुरक्षा विभाग खोल्यो । जहाँ थुप्रै कर्मचारी नियुक्त गर्दै अमेरिकाले आफ्नो आन्तरिक सुरक्षामा पनि कडाइ अपनायो । जसले गर्दा राष्ट्रि सुरक्षा रणनीतिका साथै व्यापक अनुसन्धानको काम अघि बढायो । यो काम २००२ सम्म अमेरिकाले तीव्र रुपमा गरेको थियो । आतंकवादविरुद्ध कारवाहीका लागि जिम्मेवार ठानिएको उक्त विभाग बुस सरकारको महत्वाकांक्षी योजना नै थियो । आज पनि उक्त विभागले देशभरको सुरक्षा र आतंकवाद रोकथामका लागि प्रमुख रुपमा प्रभाव जमाउँछ । विमानस्थल बाहिर सुरक्षा विमानस्थल मात्रै नभएर बाहिर पनि अमेरिकाले सुरक्षा उपस्थिति बाक्लो बनायो । यथार्थमा व्यवसाय र स्कुलहरुमा यसले व्यापक रुपमा असर पुगेको बताइन्छ । जस्तै स्वतः लक हुने ढोका, किप्याड, सिसी क्यामेरा लगायत । खासमा सेप्टेम्बरअघि देशभरका कार्यालय तथा स्कुलमा आम मानिसको पहुँच सहज थियो । अधिकांश कार्यालयमा फ्रन्ट डेस्कमा नाम र हस्ताक्षर गरेर छिर्न मिल्ने थियो । जुन काम पछिल्लो समय अति जटिल छ । त्यसबेला देखि नै कुनै पनि कार्यालयमा छिर्न सुरक्षा डेस्कमा गएर, कर्मचारीबाट सुरक्षा कोड लिएर मात्रै छिर्न पाइने व्यवस्था छ । मुस्लिम समुदायविरुद्ध व्यापक रुपमा धार्मिक र जातीय विभेद केही अनुसन्धान र अध्ययनबाट के पुष्टि हुन्छ भने, उक्त हमलापछि अमेरिका मात्रै नभएर विश्वका अधिकांश स्थानमा मुस्लिम समुदायविरुद्ध घृणा, पक्षपात र विभेद बढ्न थाल्यो । कतिपय ठाउँमा त मुस्लिमविरुद्ध आक्रमण पनि बढ्न थाल्यो । अमेरिकामा त ५० प्रतिशतका दरले मुस्लिममाथि आक्रमण बढेको रिपोर्ट छ । त्यस्तै अर्को एक सर्वेक्षण अनुसार अमेरिकाका ७५ प्रतिशत मुस्लिमहरुले आफूहरुमाथि विभेद र आक्रमण भएको बताएका थिए । सर्वेक्षणले यस्तो पनि देखाए कि, आक्रमणपछिको दशकभरी नै मुस्लिम बन्न मुस्किल वातावरण बन्यो । निर्वासनमा वृद्धि बुस प्रशासनले सेप्टेम्बरपछि नै तिव्र रुपमा मानिसहरुलाई निर्वासन गराउनुका साथै अध्यागमनमा व्यापक कडाइ गर्न थालेको थियो । अमेरिकी मिडिया एबिसी न्युजका अनुसार २००१ पछिको दशकमा निर्वासन ठ्याक्कै दोब्बर बढेको थियो । आपराधिक निर्वासनको संख्या उस्तै गरी बढेको थियो । २००१ देखि २०१२ सम्म सरदर ४०० प्रतिशत आपराधिक निर्वासन भएको थियो । तर त्यसबेला निर्वासनमा परेका लगभग सबैजसो अभियुक्त निर्दोष सावित भए । 'आतंकवादविरुद्ध युद्ध' त्यस हमलाभन्दा अघि संसारका मानिसले एउटा शब्दावली सायदै सुनेका थिए, आतंकवादविरुद्धको युद्ध । तर बिस्तारै दिन, हप्ता र महिना बित्दै जाँदा यो टर्म आम मानिसका लागि स्वभावित बनिदियो । यससँगै होमल्याण्ड सेक्युरिटी, टेरर अलर्ट, एक्सिस अफ एभिल जस्ता शब्दावली पनि स्वभाविक रुपमा सुनिन थालियो । बढ्दो निगरानी सेप्टेम्बरपछिका दिनमा बिस्तारै नागरिकमाथि पनि निगरानी बढ्न थाल्यो । इमेल, टेलिफोन जस्ता निजी मामिलामा पनि सरकारले व्यापक रुपमा पहुँच र निगरानी बढाउन थाल्यो । सुरक्षाको नाममा कतिपय प्राइभेट मामिलामा पनि सरकारले आफ्नो पहुँच बढाउन थाल्यो । समाचार प्रशारणको तरिकामा बदलाव सेप्टेम्बर ११ को घटनापछि नै धेरै समाचार संस्थाहरुले समाचार सम्प्रेषणको तौरतरिका नै परिवर्तन गर्न थाले । राष्ट्रवाद बढ्दै उक्त घटनापछि अमेरिका र अन्यत्र पनि देशभक्ती तथा राष्ट्रवादी भावना फैलिन थालेको थियो । राष्ट्रिय झण्डा फहराउन थालियो । देशभक्तीपूर्ण सन्देश प्रवाह हुन थाले । देशविरुद्ध एकजुट हुने, वलिदानी दिने जस्ता सन्देश आम रुपमा फैलाउन थालियो ।"
चार सय खानी उत्खनन तथा खोजतलास अनुमति,"काठमाडौं : सरकारले आर्थिक वर्ष २०७६७७ मा देशभरका ४०७ खानीलाई उत्खनन तथा खोजतलासका लागि अनुमति दिएको छ। खानी तथा भूगर्भ विभागले आव २०७६७७ मा देशभरका विभिन्न स्थानका ४०७ खानी उत्खनन तथा खोजतलास गर्न स्वदेशी तथा विदेशी कम्पनीलाई अनुमति दिएको हो। त्यसमध्ये १४९ लाई उत्खनन र २५८ खानीलाई खोजतलासका लागि अनुमति दिइएको हो। उत्खननतर्फ कोइला १०, आइरन दुई, काइनाइट आठ, लिड तीन, चुनढुङ्गा ७२, क्वार्जजाइट १६, म्याग्नेसाइट एक, मार्बल दुई, क्वार्ज चार, रातोमाटो पाँच, टल्क धातु १२, टुर्मालिन आठ, जिङ्क एक र डोलोमाइट दुईलगायत छन्। यस्तै, खोजतलासका लागि चुनढुङ्गा १६२, फलाम दुई, तामा तीन, डोलोमाइट नौ, सुन दुई, ग्रेनाइट दुई, क्वार्जजाईट २७, काँच २७, टुर्मालिन चार, क्वार्ज दुई, टल्क पाँच कम्पनीलाई अनुमति दिइएको छ। विभागका महानिर्देशक रामप्रसाद घिमिरे पछिल्लो समय नेपाली खानीप्रति स्वदेशी तथा विदेशी कम्पनीको उत्खनन तथा खोजतलासका लागि चासो बढ्दै गएको बताए। 'आव २०७४७५ र आव २०७५७६ को तुलनामा आव ०७६७७ मा नेपाली खानी उत्खनन तथा खोजतलासका लागि आउने कम्पनीको सङ्ख्या बढेको छ' उनी भन्छन्। आव २०७४७५ मा १२६ र आव २०७५७६ मा १२३ खानीलाई उत्खननलाई अनुमति दिइएको थियो। विभागले आव २०७६७७ मा रु ८४ करोड ७३ लाख ४८ हजार र अघिल्लो आवमा रु ७७ करोड तीन लाख राजश्व आम्दानी गरेको थियो। रासस"
काठमाडौंका ६२० सहित उपत्यकामा थपिए ६९६ जना कोरोना संक्रमित,"काठमाडौं : पछिल्लो २४ घण्टामा काठमाडौं उपत्यकामा थप ६९६ जनामा कोरोना भाइरस (कोभिड१९) संक्रमण पुष्टि भएको छ। विभिन्न प्रयोगशालामा गरिएको परीक्षणमा उपत्यकामा थप ६९६ जनामा कोरोना पुष्टि भएको स्वास्थ्य तथा जनसंख्या मन्त्रालयका प्रवक्ता डा जागेश्वर गौतमले जानकारी दिए। बिहीबार मात्रै ५७२ जनामा संक्रमण देखिएको थियो। काठमाडौंका ६२०, भक्तपुरका ३८ र ललितपुरका ३८ जनामा कोरोना भाइरस संक्रमण पुष्टि भएको मन्त्रालयले प्रवक्ता डागौतमले जानकारी दिए। यस्तै पछिल्लो २४ घण्टामा १४ सय ५४ जनामा कोरोना भाइरस (कोभिड१९) संक्रमण पुष्टि भएको छ। यो सहित संक्रमितको संख्या ५१ हजार ९१९ पुगेको स्वास्थ्य मन्त्रालयका प्रवक्ता डा जागेश्वर गौतमले जानकारी दिए। बिहीबार मात्रै १२ सय ४६ जनामा संक्रमण देखिएको थियो। १४ हजार ९२५ कोरोनाका सक्रिय संक्रमित छन्। यस्तै मन्त्रालयका अनुसार होम आइसोलेसनमा ६ हजार ६३४ रहेका छन् भने संस्थागत आइसोलेसनमा ८ हजार १९१ जना रहेका छन्। क्वारेन्टाइनमा ६ हजार ७८ जना रहेका छन्। यस्तै शुक्रबार १० हजार ७०१ नमूनाको पीसीआर परीक्षण भएको छ। पछिल्लो २४ घण्टामा ९७२ जना कोरोना जितेर डिस्चार्ज भएका छन्। योसँगै कुल डिस्चार्ज हुनेको संख्या ३६ हजार ६७२ पुगेको छ। यो ७१ प्रतिशत हो। यस्तै आइसीयूमा १७० जनाको उपचार भइरहेको छ भने २५ जना भेन्टिलेटरमा छन्।"
नेकपा महाधिवेशन चैत २५ देखि ३० गतेसम्म : केन्द्रीय समिति कात्तिक १५ देखि १७ सम्म,"काठमाडौं : सत्तारुढ नेपाल कम्युनिस्ट पार्टी (नेकपा)को एकता महाधिवेशन चैतमा हुने भएको छ । शुक्रबार बसेको स्थायी कमिटी बैठकले २०७७ चैत २५ देखि ३० गतेसम्म महाधिवेशन गर्ने निर्णय गरेको हो । नेकपा प्रवक्ता नारायणकाजी श्रेष्ठका अनुसार चैत २५ गतेदेखि ३० गतेसम्म काठमाडौंमै महाधिवेशन गर्ने निर्णय बैठकले गरेको हो । महाधिवेशनको तयारीका सम्बन्धमा छलफलका लागि २०७७ कात्तिक १५ गतेदेखि १७ गतेसम्मका लागि केन्द्रीय समिति बैठक बोलाइएको छ । अमेरिकी सहयोग सम्बन्धी कार्यक्रम एमसीसीलाई आवश्यकता अनुसार संशोधन र परिमार्जन गरेर पारित गर्ने निर्णयसमेत स्थायी समिति बैठकले गरेको छ । के संशोधन र परिमार्जन गर्ने भन्ने विषयमा वरिष्ठ नेता झलनाथ खनाल नेतृत्वको समितिको सुझावका आधारमा काम हुने प्रवक्ता श्रेष्ठले जानकारी दिए । प्रधानमन्त्रीसमेत रहेका पार्टी अध्यक्ष केपी ओलीले बिहीबारको बैठकको प्रारम्भमै धारणा राखेका थिए । ओलीले देशी र विदेशी शक्तिले पार्टी फुटाउन चाहेको तर त्यसलाई आफूहरुले असफल पारेको प्रष्ट पारेका थिए । बिहीबारको स्थायी समिति बैठकमा १३ जना स्थायी समिति सदस्यले धारणा राखेका छन् । नेताहरुको विचार सुनेपछि अर्का अध्यक्ष पुष्पकमल दाहाल प्रचण्डले बैठकको अन्तिममा धारणा राखेका थिए । आजको बैठकसँगै असार १० गतेबाट सुरु भएको नेकपा स्थायी कमिटी बैठक सम्पन्न भएको छ । निर्णयका मुख्य बुँदा पार्टी एकताको ऐतिहासिक महत्वलाई आत्मसाथ गर्दै पार्टीलाई अझ बढी सुदृढ गरेर अगाडि बढाउने संकल्प, पार्टीलाई विधि र पद्धतिमा सञ्चालन गर्ने कुरामा दृढतापूर्वक अगाडि बढ्ने र विगतमा भएका निर्णय कार्यान्यन गर्ने निर्णय। अध्यक्षको कार्यविभाजन केपी शर्मा ओलीले सरकारको प्रभावकारी सञ्चालन गर्ने र अध्यक्ष पुष्पकमल दाहाल प्रचण्डले कार्यकारी अधिकारसहित पार्टीका कामको नेतृत्व गर्नेगरी कार्यविभाजन, सरकारका दैनिक काममा पार्टीले हस्तक्षेप नगर्ने तर राष्ट्रिय महत्वका निर्णय लिनुपर्दा पार्टीको मार्ग निर्देशनलाई ध्यानमा राखेर काम गर्ने,"
बर्दियाकी हमालले जितिन् भर्चुअल तीज नृत्य उपाधि,"नेपालगन्ज : भर्चुअल तीज नृत्य प्रतियोगिताको उपाधि बर्दियाकी पूर्णिमा हमालले जितेकी छन् । नेपालगन्जको रेडियो कृष्णसारले आयोजना गरेको 'आउ नाचौं' तीज डिजिटल प्रतियोगिता आठौं श्रृङ्खलामा हमालले २४ प्रतिष्पर्धीलाई उछिन्दै प्रथम भइन्। उनले नगद १५ हजार रुपैयाँ समेत हात पारेकी छन् । त्यसैगरी बाँकेको खजुराकी आशिका नेपाली दोस्रो, खजुराकै पूजा पुन मगर तेस्रो र नेपालगन्जकी एलिजा चौधरीले सान्त्वना पुरस्कार जितेका छन् । दोस्रोलाई १० हजार ,तेस्रोलाई ५ हजार र सान्त्वना हुनेलाई ३ हजार नगद प्रदान गरिने रेडियो कृष्णसारले जनाएको छ । डिजिटल संस्करणमा मौलिक परम्परागत कला संस्कृति झल्किने ३ मिनेटको तीज गीतमा नृत्य गरेको भिडियो सहभागीहरुले पठाएका थिए । सोही भिडियो र सामाजिक सञ्जाल फेसबुकमा आएको भ्यूज र लाइक्सको आधारमा नजिता प्रकाशित गरिएको हो ।"
चार वर्षदेखि तलब नपाएपछि विराटनगर जुट मिल्सबाट सुरक्षा गार्ड फिर्ता बोलाइँदै,"विराटनगर : लामो समयदेखि तलव र सेवा, सुविधा नदिएकोभन्दै मुलुककै जेठो उद्योग विराटनगर जुट मिल्सबाट सुरक्षा गार्ड फिर्ता बोलाउने तयारी सेक्युरिटी कम्पनीले गरेको छ। जुल मिल्समा सुरक्षा गार्ड खटाउँदै आएको सेक्युरिटी कम्पनी अर्जुनदृष्टि सेक्युरिटी प्रालिले छ जना गार्डले चार वर्षदेखि तलव पाउन नसकेको जनाएको छ। लामो समयदेखि संकट र विवादको भूमरीमा रुमलिँदै आएको जुट मिल्सले छ जना सुरक्षा गार्डलाई चार वर्षदेखिको १९ लाख ५६ हजार रुपैयाँ तलव दिन बाँकी रहेको सेक्युरिटी कम्पनीका प्रमुख व्यवस्थापक तीर्थराज घिमिरेले बताए। २०७१ सालदेखि मिल्समा सेक्युरिटी कम्पनीले सुरक्षा गार्ड खटाएर सुरक्षा प्रदान गर्दै आएको छ। आगामी असोज १ गतेसम्म मिल्स व्यवस्थापनले सबै तलव भुक्तानी नगरेमा छ जनानै सुरक्षा गार्ड फिर्ता गरिने घिमिरेको भनाइ छ। उनका अनुसार तलव चाँडै उपलब्ध नगराए सुरक्षा गार्ड फिर्ता बोलाउने सम्बन्धमा जुट मिल्सलाई पत्राचार गरिसकिएको छ। मिल्समा २०७१ सालदेखि सुरक्षा गार्ड उपलब्ध गराउँदै आएका छौं, उनले भने , दुई वर्ष नियमित तलव सुविधा दिए पनि २०७३ सालदेखि सुरक्षा गार्डले एक रुपैयाँ पनि पाउन सकेका छैनन्। त्यही भएर असोज १ गतेबाट मिल्समा सुरक्षा गार्ड खटाएर सुरक्षा प्रदान गर्न नसकिने व्यहोरा स्पष्ट पारिसकिएको घिमिरेको भनाइ छ। यति लामो समयसम्म धेरै रकम नदिई ओलझोल लगाई फकाउँदै तथा धम्कीसमेत दिँदै र पैसा दिनेतर्फ चासो नदिएको हुँदा र मेरो सम्झौता अवधिसमेत समाप्त भइसकेकोले २०७७ असोज १ गतेदेखि यस प्रालिबाट सुरक्षा गार्ड नखटाइने हुँदा जानकारीका लागि अनुरोध छ, जुट मिल्सलाई सेक्युरिटी कम्पनीले पठाएको पत्रमा उल्लेख छ। सेक्युरिटी कम्पनीले उक्त पत्रको बोधार्थ प्रदेश १ को आन्तरिक मामिला तथा कानुन, सामाजिक विकास मन्त्रालय, वन, पर्यटन तथा उद्योग मन्त्रालय, मोरङका प्रमुख जिल्ला अधिकारी, श्रम तथा रोजगार कार्यालय विराटनगर, जिल्ला प्रहरी कार्यालय मोरङ र इलाका प्रहरी कार्यालय रानी विराटनगरलाई समेत बुझाएको छ। मुलुकमै सबैभन्दा पहिले विक्रम संवत १९९३ सालमा जुट मिल्स स्थापना भएर सञ्चालनमा ल्याइएको थियो। यहि मिल्स सञ्चालनमा आएपछि मुलुकमा आद्यौगिक क्षेत्र विस्तार र अन्य उद्योग तथा कलकारखाना स्थापनाको जग बसेको हो। जुट मिल्सका अध्यक्ष बसन्त वनले २४ घण्टानै सुरक्षाका लागि खट्ने सुरक्षा गार्डले तलव नपाएको सत्य भएको बताए। जुट मिल्स लामो समयदेखि बन्द छ। त्यही भएर आम्दानी हुन नसक्दा र स्रोत व्यवस्थापनमा समस्या हुँदा तलव दिन नसकिएको हो, उनले भने, जतिसक्दो चाँडो सञ्चालनमा ल्याएर तलव तथा सेवा सुविधा वापतको बाँकी बक्यौता तिर्दै जाने योजना छ। लामो समयदेखि सञ्चालन गर्न नपाउँदा जुट मिल्स पनि रुग्ण बनेर गइरहेको छ।' उद्योगमा सेक्युरिटी कम्पनीले खटाइएका छ जना र आन्तरिक रुपमा राखिएका पाँच जना गरेर ११ जना सुरक्षा गार्ड छन्। १० जना प्रशासनिक कर्मचारी छन्। वनले स्रोत व्यवस्थापनको चाँजोपाँजो मिलाउन नसक्दा लामो समयदेखि सुरक्षा गार्डसहित प्रशासनिक कर्मचारीले पनि तलव पाउन नसकेको बताए। सुरक्षा गार्ड मिल्सलाई आवश्यक पर्ने भएकाले जतिसक्दो तलव भुक्तानीका लागि पहल भइरहेको उनको भनाइ छ। उनले बीचबीचमा परीक्षण उत्पादन गरेर मिल्स सञ्चालनको तयारी गरिए पनि सम्भव नभएको जनाए। बन्द मिल्स साउनदेखि सञ्चालनको तयारी गरिएको भए पनि जताततै फैलिएको कोरोना भाइरसको संक्रमण तथा त्यसलाई नियन्त्रणमा लिन गरिएको लकडाउन एवं निषेधाज्ञाका कारण सम्भव नभएको जानकारी वनले दिए। अन्तिम पटक २०७५ साल चैतमा परीक्षण उत्पादन गरिए पनि सञ्चालनमा आउन नपाउँदै मिल्स बन्द भएको थियो। ६७ बिघा क्षेत्रफलमा फैलिएको मिल्सबाट जुटको बोरा र सुतली उत्पादन हुँदै आएको थियो। सरकार र मन्त्री परिवर्तननै पिच्छे पदाधिकारी र व्यवस्थापन पक्ष पनि फेरिँदा लामो समयदेखि बन्द रहेको मिल्स पूर्ण क्षमतामा सञ्चालनमा आउन नसकिरहेको स्रोतले बतायो।"
"सञ्चार गृहमै पत्रकारमाथि कुटपिट, कारवाही गर्न महासंघको माग","धनगढी : धनगढीमा रहेको दिनेश सञ्चार गृहमा छिरेर पत्रकारमाथि आक्रमण भएको छ । धनगढीका १५२० जना युवाको समूहले सञ्चार गृहभित्र छिरेर पत्रकारमाथि हातपात गरेका छन् । 'धनगढीमा थुनुवा कक्षभित्रै १९ वर्षीय युवकले गरे आत्महत्या' शीर्षकको समाचारलाई लिएर पत्रकारलाई उक्त समाचार हटाउन दबाब दिँदै हातपात गरेका हुन् । सञ्चार गृहका सहसम्पादक जनक विष्टलगायतका पत्रकारमाथि उनीहरुले कुटपिट गरेका छन् । घट्नाको नेपाल पत्रकार महासंघ कैलाली लगायत विभिन्न संघसंस्थाले घोर आपति जनाएका छन् । पत्रकार महासंघ कैलालीले सञ्चार गृहमै प्रवेश गरी पत्रकारमाथि भएको आक्रमणको घटनाप्रति घोर निन्दा गरेको हो । महासंघले विज्ञप्ति जारी गर्दै घटनालाई प्रेस तथा अभिव्यक्ति स्वतन्त्रता एवं सिङ्गो पत्रकारिता क्षेत्रमाथिको आक्रमणको घटनाका रुपमा लिएको जनाएको छ । 'समाचारको विषयमा कुनै विमति भए त्यसको समाधानका लागि कानुनी बाटो हुँदाहुँदै एकाएक सञ्चार गृहमा तथा पत्रकारमाथि आक्रमण गरिनुले पछिल्लो समय आम पत्रकारले असुरक्षित महसुस गर्नुपरेको महासंघको बुझाइ छ, ' महासंघका सचिव मीन ठकुरीद्वारा हस्ताक्षरित विज्ञप्तिमा भनिएको छ । माहसंघलगायत जिल्लाका विभिन्न प्रेससँग आवद्ध संघ संस्थाले घोर निन्दा गरेका छन् । दिनेश खवरले धनगढीमा थुनुवा कक्षभित्रै १९ वर्षीय युवकले गरे आत्महत्या भन्ने समाचार प्रकाशन गरेको थियो । प्रहरीका अनुसार धनगढी उपमहानगरपालिका १ बाट चोरी मुद्धामा भदौ २२ गते पक्राउ परेका १९ वर्षीय रोशन विकले शौचालयमा आत्महत्या गरेका थिए।"
"चिकित्सकलाई सम्पर्कमा आउन आग्रह, दुई हजार स्वयमसेवा गर्न इच्छुक","काठमाडौं : स्वास्थ्य तथा जनसङ्ख्या मन्त्रालयले सरकारको स्वामित्वका प्रतिष्ठान, परिषद्, मेडिकल कलेज र स्वास्थ्य संस्थामा छात्रवृत्तिमा अध्ययन गरेका चिकित्सकलाई मन्त्रालयको सम्पर्क आउन आग्रह गरेको छ । मन्त्रालयको नीति योजना तथा अनुगमन महाशाखाका वरिष्ठ मेडिकल सुपरीटेन्डेन्ट डा पवनजङ्ग रायमाझीले त्यस्ता संस्था र त्यहाँ छात्रवृत्तिमा अध्ययन चिकित्सकलाई पाँच दिनभित्र मन्त्रालयमा सम्पर्क राख्नु अनुरोध गर्नु भएको छ । कोरोना भाइरसको रोकथाम र नियन्त्रणमा सरकारी छात्रवृत्तिमा चिकित्सा विषयमा स्नातकोत्तर तहमा अध्ययन गरेका विशेषज्ञ जनशक्तिलाई परिचालन गर्ने योजनाअनुसार मन्त्रालयले स्वास्थ्य संस्थालाई माग गर्ने भनेको हो । मन्त्रालयले त्यस्ता स्वास्थ्य संस्थालाई आगामी सोमबारसम्म आवश्यक विशेषज्ञ जनशक्तिका लागि निवेदन दिन आग्रह गरेको छ । मन्त्रालयले सरकारी शिक्षण संस्थामा चिकित्साशास्त्र छात्रवृत्ति छनोट तथा छात्रवृत्ति प्राप्त विशेषज्ञ चिकित्सक परिचालन कार्यविधि, २०७२ अनुसार सरकारी कोटामा स्नातकोत्तर अध्ययन गरेका विशेषज्ञ जनशक्तिलाई परिचालन गर्ने उल्लेख छ । दुई हजार स्वयमसेवा गर्न इच्छुक कोभिड१९ को रोकथाम र उपचारका लागि करिब दुई हजार स्वास्थ्यकर्मीले स्वयमसेवक गर्न इच्छा देखाएका छन् । मन्त्रालयले केही दिन अघि स्वयसेवकका लागि आवेदन माग गरेकोमा एक हजार ९३५ जना स्वास्थ्यकर्मीले कोभिड१९ को रोकथाम र नियन्त्रणका लागि सघाउने इच्छा देखाउँदै आवेदन फाराम भरेको मन्त्रालयका सहप्रवक्ता डा समीरकुमार अधिकारीले जानकारी दिए । उहाँका अनुसार आवेदन फारम भरेका स्वयमसेवकलाई उनीहरुले रोजेको ठाउँमा गई अस्पताल तथा स्वास्थ्य संस्थाको आइसोलेसन तथा क्यारेन्टिनमा रहेका बिरामीलाई स्वास्थ्य सेवा उपलब्ध गराउने छन् । मन्त्रालयले ईच्छुक चिकित्सक, नर्स, प्यारमेडिक्सलगायत स्वास्थ्यकर्मी र सेवानिवृत स्वास्थ्यकर्मीलाई स्वयमसेवकको रुपमा काम गरी कोभिड१९ को नियन्त्रण गर्न आवह्वान गरेको थियो । स्वयमसेवकलाई आफूले स्वयमसेवा गर्न चाहेको जिल्ला, स्थानीय तह र स्थानको आवश्यकता र माग बमोजिम खटाइने मन्त्रालयका सहप्रवक्ता डा अधिकारीले बताए । रासस"
धरानमा चार प्रहरीसहित २१ जनालाई कोरोना संक्रमण,"धरान : धरान उपमहानगरपाललिकामा शुक्रबार थप २१ जनालाई कोरोना पुष्टि भएको छ । इलाका प्रहरी कार्यालय धरानका चार प्रहरी, पाँच थुनुवा र अन्य विभिन्न वडाका बासिन्दालाई कोरोना भाइरसको संक्रमण पुष्टि भएको हो । इलाका प्रहरी कार्यालय धरानका प्रहरी नायव निरीक्षक, तीनजना प्रहरी जवान र पाँचजना थुनुवालाई लाई कोरोना पुष्टि भएको डिएसपी ज्ञानेन्द्र बस्नेतले बताए । उनका अनुसार लागुऔषध मुद्धामा पक्राउ परेका २४,२९,३४ र जबरजस्ती करणी मुद्धामा पक्राउ परेका ४६ र ३५ वर्षका थुनुवामा पनि कोरोना पुष्टि भएको छ । यस्तै धरान १५ का ४३ वर्षीय पुरुष, धरान ४ का ३० वर्षीय पुरुष, धरान ११ की ४४ वर्षीया महिला, धरान ६ की २७ वर्षीय महिलामा पनि कोरोना पुष्टि भएको धरान उपमहानगरपालिकाका स्वास्थय शाखा प्रमुख उमेश मेहताले बताए । धरान १३ का ४३वर्षीय पुरुष, धरान १९ का २९ वर्षीय पुरुष र उनकी २४ वर्षीय श्रीमतीलाई पनि कोरोना पुष्टि भएको मेहताले बताए । त्यस्तै धरान ७ मा बेलायती सेनामा भर्ती हुनका लागि तालिम गरिरहेका चारजनामा समेत कोरोना पुष्टि भएको मेहताले बताए । बीपी कोइराला स्वास्थ्य विज्ञान प्रतिष्ठानमा एकजना कर्मचारीलाई समेत कोरोना पुष्टि भएको छ । धरानमा हालसम्म कोरोना संक्रमितको संख्या ३ सय ११ पुगेको पनि स्वास्थ्य शाखा प्रमुख मेहताले बताए ।"
इटहरी रंगशालामा सय बेडको आइसोलेसन बन्दै,"इटहरी : इटहरीमा सात दिनभित्र सय बेडको आइसोलेसन निर्माण गरिने भएको छ । इटहरी रंगशालामा निर्मित खेल भवनहरुलाई आइसोलेसन बनाइन लागिएको हो । आइसोलेसनका लागि अहिले भवनसम्म पुग्ने बाटो पुर्ने, बिजुली, पानी लगायतको व्यवस्थापनका कामहरु भइरहेको व्यवस्थापन उपसमिति संयोजक भूपेन्द्र बरालले जानकारी दिए । इटहरीमा केही समयअघि क्वारेन्टाइनको व्यवस्थापन गरिए पनि आइसोलेसन भने व्यवस्थापन गरिएको थिएन । कोभिड १९ को महामारी बढ्दै गएपछि इटहरीले पनि छुट्टै आफ्नै आइसोलेसन बनाउन लागेको हो । बरालकाअनुसार १२ वटा शौचालय र २ वटा वाथ रुमसहितको आइसोलेसन बन्नेछ । विद्युत्, खानेपानी र शौचालयको काम तीव्र गतीले अघि बढेको छ । वाइफाई र सिसी क्यामेरा जडान गर्ने तयारी छ । कोरोना भाइरसको महामारीको कारण खेलहरु ठप्प भएपछि भवनलाई तत्कालका लागि आइसोलेसन बनाइन लागिएको इटहरी उपमहानगरपालिकाले जानकारी दिएको छ । प्रदेश सांसद सर्वध्वज साँवाको प्रमुख आतिथ्यमा बसेको कोभिड रोकथाम, नियन्त्रण तथा व्यवस्थापन नगरस्तरीय समितिको बैठकले आवश्यक स्वास्थ्य जनशक्तिको लागि धरानस्थित बीपी कोइराला स्वास्थ्य विज्ञान प्रतिष्ठानसँग सहयोग मागेको छ । सांसद साँवाले आइसोलेसन निर्माणका लागि प्रदेश सरकारले २० लाख रुपैया उपलब्ध गराएको जानकारी दिए । उनले आइसोलेसनका लागि आवश्यक सहयोग प्रदेश र संघीय सरकारमार्फत् उपलब्ध गराउनेसमेत बताए । उपमहानगरका प्रमुख द्वारिकलाल चौधरीले आइसोलेसन इटहरीका लागि आवश्यक भइसकेकोले काम तिव्र रुपमा अघि बढाउन निर्देशन दिएका छन् ।"
नेकपाको कुर्सी किस्सा : वामदेव 'फ्रन्टलाइन' मा बस्दा प्रचण्ड सेन्टरमा,"काठमाडौं : नेपाल कम्युनिस्ट पार्टी (नेकपा) भित्र वैचारिक र नेतृत्वको बहस चर्को छ। असार १० गते बालुवाटारमा सुरु भएको स्थायी समिति बैठकमा एक महिनाभन्दा बढी समय स्थगित भएपछि शुक्रबार पुनः सुरु भएको हो। पार्टी भित्र वैचारिक र नेतृत्व विवादका अनेक किस्सा छन्। सामान्य भन्दा सामान्य लाग्ने तर नेकपा बैठकमा व्यापक बहस हुने अर्को विषय हो कुर्सी। कुर्सी तानातानको लामै फेहरिस्त छ। कसरी सुरु भयो कुर्सीको खेल ? असार १० मा बसेको पहिलो बैठकमा अध्यक्षद्वयलाई सोफामा बस्ने व्यवस्था गरिएको थियो। पहिलो दिन वरिष्ठ नेता र सचिवालय सदस्यलाई मञ्चमै सामान्य कुर्सीमा राखिएको थियो। पहिलो दिनको बैठकमै सर्वहाराको प्रतिनिधित्व गर्ने कम्युनिस्ट पार्टीको बैठकमा अध्यक्षलाई सोफा र अन्य नेतालाई कुर्सी भन्दै चर्को आलोचना भयो। अध्यक्षद्वय केपी ओली र पुष्पकमल दाहाल प्रचण्डलाई साउन १२ गतेको बैठकमा सोफा हटाएर कुर्सीमै राखियो। प्रधानमन्त्रीसमेत रहेका अध्यक्ष ओली अनुपस्थित दोस्रो बैठकमा सोफा हटाएर कुर्सी राखिएकै संरचनामा तेस्रो दिन अर्थात् असार १३ गतेको बैठक चल्यो। मञ्चबाट सोफा हटाइए पनि अध्यक्षद्वयसँगै वरिष्ठ नेता र सचिवालय सदस्य मञ्चमै थिए। बैठकको चौथो दिन (असार १६ गते) भने अध्यक्षद्वय ओली र प्रचण्डलाई मञ्चबाट हटाएर हलमै कुर्सीको व्यवस्था गरियो। असार १६ को बैठकमा अध्यक्षसहित वरिष्ठ नेता हलमै झरे। बैठक सुरु भएको चार दिनसम्म कुर्सीकै व्यवस्थापनमा समय गयो। त्यसपछि लामो समय स्थगित भएको स्थायी समिति बैठक शुक्रबार फेरि बसेको छ। बैठकको सुरुमा देखिएको आशन व्यवस्थापनको परिमार्जन शुक्रबारको बैठकमा समेत भएको छ। अध्यक्ष र वरिष्ठ नेतासँगै उपाध्यक्ष वामदेव गौतमलाई फ्रन्टलाइनमा राखिएको छ। वामदेवलाई फ्रन्टलाइनमा वरिष्ठ नेता माधवकुमार नेपालसँगै राख्दा प्रधानमन्त्री एवम् अध्यक्ष केपी ओली झलनाथ खनालको साइटमा देखिएका छन्। यो आशन व्यवस्थापनले प्रचण्ड फ्रन्टलाइनमा बसेका पाँच नेताको सेन्टरमा देखिन्छन्। शुक्रबार महासचिव विष्णु पौडेललाई उपाध्यक्ष गौतम नजिकै एउटा कुनामा आशन दिइएको छ। सचिवालयका अन्य तीन सदस्यको आशनसमेत छुट्टै बनाइएको छ। त्यसपछि अन्य स्थायी समिति सदस्य लहरै बसेका छन्। पार्टीभित्रको आन्तरिक विवादपछि साउन १३ गतेपछि अनिश्चित कालका लागि स्थगित गरिएको बैठक शुक्रबार बसेको हो। साउन १३ गते ओली पक्षले रोक्ने र प्रचण्डसहित वरिष्ठ नेता माधवकुमार नेपाल समूहले राख्ने क्रम चलेपछि विवादले उग्र रूप लिएको थियो। बुधबार प्रधानमन्त्री निवास बालुवाटारमा प्रधानमन्त्री एवं अध्यक्ष ओली र अर्का अध्यक्ष प्रचण्डले तीन घण्टा छलफल गरी साझा प्रस्तावलाई अन्तिम रूप दिएका थिए। अध्यक्षद्वयको कार्यविभाजन तथा कार्याधिकार स्पष्ट गर्ने, संघदेखि प्रदेशसम्मका मन्त्रिमण्डल पुनर्गठन गर्ने र राजनीतिक नियुक्ति पार्टीभित्रको छलफलका आधारमा मात्रै गर्नेलगायत विषयमा साझा प्रस्ताव तयार पारेपछि स्थायी समितिको बैठक आजका लागि तोकिएको हो। ओली र प्रचण्डले गत वैशाखयता पार्टीभित्र चर्किंदै आएको विवाद समाधानका लागि सुझाव दिने गरी गत साउन ३० मा महासचिव विष्णु पौडेलको संयोजकत्वमा ओली, दाहाल र वरिष्ठ नेता नेपाल निकट दुईरदुई नेता सम्मिलित समस्या समाधान सुझाव कार्यदल गठन गरेका थिए। त्यही कार्यदलले भदौ ६ मा बुझाएको प्रतिवेदनमा सचिवालय सदस्यले दिएका सुझावलाई केही समेटेर बुधबार दुई अध्यक्षले स्थायी समिति बैठक मैजारो गर्ने गरी १५ पृष्ठ लामो साझा प्रस्ताव बनाएका थिए। स्थायी समिति बैठकमा पेश हुने प्रस्तावप्रति असहमति जनाउँदै वरिष्ठ नेता माधव नेपालले आलोचनात्मक टिप्पणी गर्ने बताउँदै आएका छन्। वैचारिक राजनीतिक पक्षका विवादलाई एकता महाधिवेशनमा लगेर टुंगो लगाउने समझदारीका साथ साझा प्रस्ताव तयार पारेपछि नेता नेपालले प्रस्तावमाथि आलोचनात्मक टिप्पणी गर्ने भएका हुन्। प्रधानमन्त्रीको प्रेस सल्लाहकारसमेत रहेका नेकपाका प्रचार विभाग उपप्रमुख सूर्य थापाले स्थायी कमिटीको बैठकले पार्टीलाई अतीतमुखी कचिङ्गलबाट मुक्त गरेर सुन्दर भविष्यमुखी बनाउने अपेक्षा गरेका छन्। गुटबन्दी र गणितीय चलखेलबाट मुक्त भएर पार्टी एकीकरण, सहमति र अग्रगतिका साथ भविष्यमुखी बन्न अग्रसर हुनुको अर्को विकल्प पनि त छैन, थापाले सामाजिक सञ्जाल फेसबुकमा लेखेका छन्। धेरै सामाजिक सञ्जाल प्रयोगकर्ताले स्थायी समिति बैठकमा भएको कुर्सी व्यवस्थापनले पार्टीभित्रको विवाद मिल्दै गएको भनेर टिप्पणीसमेत गरेका छन्। पहिलो दिन असार १० गतेको स्थायी समिति बैठक असार १३ र १३ गतेको स्थायी समिति बैठक । असार १६ गतेको स्थायी समिति बैठक । भदौ २६ गतेको स्थायी समिति बैठक"
नेकपा स्थायी समिति बैठक जारी : के छन् एजेन्डा ?,"काठमाडौं : लामो समयदेखि स्थगित भएको सत्तारुढ दल नेपाल कम्युनिष्ट पार्टी (नेकपा)को स्थायी समिति बैठक आज बसेको छ । बालुवाटारमा केहि समय अगाडि बैठक सुरु भएको नेकपाका प्रचार विभाग उपप्रमुख सूर्य थापाले जानकारी दिए। गत असार १० गते सुरु भएको स्थायी समिति बैठक पटकपटक सारिएको थियो । पार्टीभित्रको आन्तरिक विवादपछि साउन १३ गतेपछि अनिश्चित कालका लागि स्थगित गरिएको थियो । १३ साउनमा ओली पक्षले रोक्ने र दाहालसहित वरिष्ठ नेता माधवकुमार नेपाल समूहले राख्ने क्रम चलेपछि विवादले उग्र रूप लिएको थियो। बुधबार प्रधानमन्त्री निवास बालुवाटारमा प्रधानमन्त्री एवं अध्यक्ष केपी ओली र अर्का अध्यक्ष पुष्पकमल दाहालले तीन घण्टा छलफल गरी साझा प्रस्तावलाई अन्तिम रूप दिएका थिए। अध्यक्षद्वयको कार्यविभाजन तथा कार्याधिकार स्पष्ट गर्ने, संघदेखि प्रदेशसम्मका मन्त्रिमण्डल पुनर्गठन गर्ने र राजनीतिक नियुक्ति पार्टीभित्रको छलफलका आधारमा मात्रै गर्नेलगायत विषयमा साझा प्रस्ताव तयार पारेका थिए। ओली र दाहालले गत वैशाखयता पार्टीभित्र चर्किंदै आएको विवाद समाधानका लागि सुझाव दिने गरी गत साउन ३० मा महासचिव विष्णु पौडेलको संयोजकत्वमा ओली, दाहाल र वरिष्ठ नेता नेपाल निकट दुईदुई नेता सम्मिलित समस्या समाधान सुझाव कार्यदल गठन गरेका थिए। त्यही कार्यदलले भदौ ६ मा बुझाएको प्रतिवेदनमा सचिवालय सदस्यले दिएका सुझावलाई केही समेटेर बुधबार दुई अध्यक्षले स्थायी समिति बैठक मैजारो गर्ने गरी १५ पृष्ठ लामो साझा प्रस्ताव बनाएका थिए। यस्तो छ ओलीदाहालको साझा प्रस्ताव (पूर्णपाठसहित) ओलीप्रचण्डको प्रस्ताव : एमसीसी संशोधनसहित अनुमोदन गर्ने स्थायी समिति बैठकमा पेश हुने प्रस्तावप्रति असहमति जनाउँदै वरिष्ठ नेता माधव नेपालले आलोचनात्मक टिप्पणी गर्ने बताउँदै आएका छन्। वैचारिक राजनीतिक पक्षका विवादलाई एकता महाधिवेशनमा लगेर टुंगो लगाउने समझदारीका साथ साझा प्रस्ताव तयार पारेपछि नेता नेपालले प्रस्तावमाथि आलोचनात्मक टिप्पणी गर्ने भएका हुन्। नेकपाका प्रचार विभाग उपप्रमुख सूर्य थापाले स्थायी कमिटीको बैठकले पार्टीलाई अतीतमुखी कचिङ्गलबाट मुक्त गरेर सुन्दर भविष्यमुखी बनाउने अपेक्षा गरिएको बताएका छन्। उनले लेखेका छन्, गुटबन्दी र गणितीय चलखेलबाट मुक्त भएर पार्टी एकीकरण,सहमति र अग्रगतिका साथ भविष्यमुखी बन्न अग्रसर हुनुको अर्को विकल्प पनि त छैन ! यस्ता छन् स्थायी कमिटीमा छलफल हुने प्रस्ताव"
कोरोना अपडेट : स्वास्थ्य मन्त्रालयको पत्रकार सम्मेलन (लाइभ),काठमाडौं : स्वास्थ्य तथा जनसंख्या मन्त्रालयले पत्रकार सम्मेलनमार्फत् कोरोना भाइरस (कोभिड१९) को नियमित अपडेट गराउँदै आएको छ। लकडाउन सुरु भएको २०७६ चैत ११ गतेदेखि सुरु भएको पत्रकार सम्मेलनलाई मन्त्रालयले निरन्तरता दिएको हो। नियमित पत्रकार सम्मेलनमा मन्त्रालयका प्रवक्ता डा जागेश्वर गौतमले कोरोनाको पछिल्लो अवस्थाबारे जानकारी गराउँदै आएका छन्। हालसम्म नेपालमा कोरोना संक्रमितको संख्या ५० हजार ४६५ पुगेको छ। तीन सय १७ जनाले कोरोनाकै कारण ज्यान गुमाइसकेका छन्। लाइभ
कोरोना संक्रमितलाई उपचारमा वेवास्ता,जाजरकोट : जाजरकोटको छेडागाडमा कोरोना संक्रमितको उपचारमा वेवास्ता गरिएको पाईएको छ। छेडागाड नगरपालिका५ थलहबजारमा सुनचाँदी ब्यवसाय गदै आएका एक ब्यवसायीमा कारोना संक्रमण देखिएको भएपनि उपचारमा वेवास्ता गरिएको पाईएको हो। नेपालगञ्जबाट जाजरकोट आउने क्रममा गत भदौ १५ गते उनको छिन्चु जाजरकोट सडकको बबै चेक प्वाइन्टमा स्वाब संकलन गरेर सुर्खेत पठाइएको थियो। स्वाब संकलन गरेको दुई दिन पछि उनको कोरोना रिपोर्ट पोजिटिभ आएको थियो। त्यस अवधीमा उनी परिवार सँगै बसेका थिए। पशुपंक्षी अन्वेषण प्रयोगशाला सुर्खेतबाट तपाईको रिपोर्ट पोजेटिभ आयो आइसोलेशनमा बसेर राम्रो सँग उपचार गराउनु होला भनेर खवर आयो उनले भने त्यसपछि कहाँ जाने अन्यौलमा परे। नगरपालिकामा खवर गरे केही जवाफ नआएपछि घरमै छुट्टै आइसोलेसनमा बसेको छु। निजी मेडिकलबाट सिटामोल लगायतका औषधी ल्याएर खाईरहेको छु उनले भने अहिले सम्म परिवारका सदस्यको स्वाब संकलन पनि गरिएको छैन। तपाईलाई कस्तो छ भनेर पनि सोधेको छैन। फेरी स्वाव संकलनका लागि पनि कोही आएका छैनन्। स्थानिय मेडिकल संचालक अर्जुन अधिकारीले समेत संक्रमितलाई छुटै आईसोलेशनमा राखेर उपचार गर्नु पर्नेमा सम्बन्धित निकायले वेवास्ता गरेको बताए। यस सम्बन्धमा नगरपालिकामा सम्पर्क गर्न खोज्दा सञ्चार सम्पर्क हुन सकेन।
पर्वतको कुश्माबजार एक साता सिल गर्ने निर्णय,"कुश्मा : पर्वतमा समुदायमा कोरोना संक्रमण देखिएपछि एक हप्ता कुश्माबजार सिल गरिने भएको छ । शुक्रबार राती १२ बजेदेखि लागू हुने गरी कुश्मा नगरपालिकाका ४, ५, ६ र ७ नम्बर वडामा सिल गर्ने निर्णय भएको हो । अत्यावश्यक काम बाहेक अन्य सबैजसो सेवा बन्द गर्ने निर्णय गरिएको प्रमुख जिल्ला अधिकारी शम्भुप्रसाद रेग्मीले जानकारी दिए । उनका अनुसार शुक्रबार राती १२ बजेदेखि लागू हुने गरी असोज ३ गते राती १२ बजेसम्म सिल गर्ने निर्णय भएको हो । सिल गरिए पनि अत्यावश्यक सेवाका सवारी साधन भने संचालन हुने भएका छन् । शुक्रबार क्वारेन्टाइनमै रहेका एकजना तर अर्का एकजना समुदायमा कोरोना देखिएको थियो। क्षयरोग उपचार केन्द्र पोखरामा गरिएको परीक्षणमा पर्वतको कुश्मा नगरपालिका ३ का ६८ वर्षीय वृद्ध र वडा नं ४ का २३ वर्षीय एक पुरुषमा संक्रमण देखिएको हो । दुवैजना कन्ट्रयाक्ट ट्रेसिङमा परेको भनिए पनि उनीहरु समुदायबाट स्वाब संकलन गर्ने क्रममा संक्रमित भेटिएका हुन् । गत मंगलबार कुश्मा नगरपालिकामा समुदायमा कोरोना परीक्षणका क्रममा ६८ जनाको स्वाब संकलन गरिएको थियो । जसमध्ये ४७ जनाको स्वाब परीक्षण रिपोर्टमध्ये ४५ जनाको नेगेटिभ २ जनाको पोजिटिभ आएको हो । अन्य २१ जनाको रिपोर्ट अझै आउन बाँकी छ । संक्रमितलाई कुश्माको आइसोलेसन अस्पतालमा लैजाने तयारी भएको सीसीएमसी पर्वतले जनाएको छ । उनीहरुसँगै पर्वतमा कोरोना संक्रमितको संख्या १ सय १२ पुगेको छ । यसअघि १ सय ३ जना उपचारपछि फर्किसकेका छन् भने ९ जनाको आइसोलेसनमा उपचार भइरहेको छ ।"
कालिज फार्मभित्र चितुवा पसेपछि,"बेनी : बेनी नगरपालिका४ सिंगास्थित हरियाली ग्रुपको कालिज फार्मभित्र शुक्रबार बिहान चितुवा पसेको छ । फार्मभित्र पसेको चितुवाले कालिजका चल्ला मारेको छ । बिहान साढे ६ बजे कर्मचारी दाना दिन फार्मभित्र जाँदा चितुवा भेटिएको थियो । 'कालिजका चल्लालाई चारो दिन गएकी कर्मचारीलाई लखेटेपछि भागेर बाहिर निस्किइन, 'हरियाली ग्रुपका महाप्रबन्धक शेरबहादुर केसीले भने, '४०० चल्ला छन् । कति मारेको छ भनेर एकिन भएको छैन् ।' चितुवा पसेको फार्मभित्र चार महिनाका चल्ला छन् । नजिकै अर्को फार्ममा १०० हजार बयस्क कालिज छन् । मसिनो तारजालीले घेराबार गरिएको कालिज फार्मको माथि पलास्टिकको नेट राखिएको छ । खेतबाट नेटमा फरालेर च्यातीएपछि फार्मभित्र पसेको चितुवा बाहिर निस्कन सकेको छैन् । जिल्ला प्रशासन, प्रहरी, सेना, बन डिभिजन कार्यालयलाई चितुवा नियन्त्रणमा लिनका लागि अनुरोध गरिएको महाप्रबन्धक केसीले बताए । वन डिभिजनका प्राबिधिक, प्रहरी र सेनाको टोली घटनास्थल पुगेका छन् । चितवन राष्ट्रिय निकुञ्जबाट उपकरण ल्याएर चितुवालाई बेहोस बनाइ नियन्त्रणमा लिएर बाहिर निकाल्न पहल गरिएको घटनास्थल पुगेका वन डिभिजन कार्यालयका प्राबिधिकले बताएका छन् । फार्मको ढोका खोलेर दिउँसो बाहिर निकाल्न खोज्दा मानिसलाई आक्रमण गर्ने खतरा हुने उनिहरुको भनाइ छ । हरियाली ग्रुपले गत चैतमा काठमाडौको एभरेष्ट वाइल्ड लाइभ एग्रो एण्ड रिसर्च प्रालिले उत्पादन गरेको चल्ला ल्याएर धौलागिरि क्षेत्रमै पहिलो पटक वनकुखुरा भनिने कालिज पालन सुरु गरेका थिए । चल्ला हुर्किएपछि मासुका लागि बिक्री गर्न थालेको छ । समूहले पालेको 'राउननेक' जातको कालिज पाल्नलाई सरकारले अनुमति दिएको छ । ५ महिनाका कालिज दुई किलोका भएका छन् । पछिल्लो पटक संशोधित वन ऐनले कालिज पाल्न पाउने व्यवस्था गरेको छ । कालिज सुत्केरी महिला र युरिक एसिड भएका लागि लाभदायक मानिन्छ । कालिज सामान्य कुखुराको जस्तै प्रोटिन बढी भएको दाना खाने गर्दछन । दैनिक तीन पटक दाना र दुई पटक पानी खुवाउने गरिन्छ । सात हजार कालिज पालनका लागि फार्मले पाँच रोपनी जमिनमा खोर बनाएको छ । चल्लालाई खोरमा राखिएको छ । हुर्कीएका कालिज राख्न नेट राखिएको खुल्ला ठाउँमा प्राकृतिक हिसाबले बस्न मिल्ने खोर छ । कालिजको साथै स्थानीय जातका कुखुरा पनि पाल्न सुरु गरेको छ । पहिलो चरणमा ६०० वटा लोकल कुखुराका चल्ला ल्याएर पालेका छन् । यसअघि काठमाडौं र पोखरालगायत विभिन्न सहरमा कालिजपालन भएको थियो । कालिज नेपालमा पाइने जंगली पक्षी हो । स्वादीलो र स्वास्थ्यका लागि उपयुक्त मानिने कालिजको ब्यवसायिक पालन भएपछि मासुका लागि जंगलको कालिज चोरी शिकारी न्युनीकरणमा सहयोग पुग्ने अपेक्षा गरिएको छ । कम्पनीको अगुवाइमा ३६ जना जग्गाधनी कृषकसहित ५५ जनाको पाँच करोड लगानीमा स्थापना भएको हरियाली समुहले १५५ रोपनी जग्गालाई चक्लाबन्दी गरेको छ । कुखुरापालन, तरकारी खेति, माछापालन, बोयर जातको बाख्रा पालन, माहुरीपालन, ड्रागन फुड (सिउडी फल) र पुष्प खेति गरेको छ । फार्ममा राष्ट्रिय वाणिज्य बैंकको बेनि शाखाले परियोजना धितोमा राखेर पाँच करोड रुपैयाँ सहुलियत ब्याजदरको कर्जा लगानी गरेको छ । फार्ममा हालसम्म १० करोड रुपैयाँ लगानी भएको छ । कृषकहरुलाई समूहकृत गरी जग्गा एकिकरण गर्ने, लगानी जुटाउने र आधुनिक प्रविधि प्रयोग गरी व्यवसायिक कृषि तथा पशुपंक्षिपालन गर्ने कार्यलाई अघि बढाउन राष्ट्रिय योजना आयोगका पुर्व उपाध्यक्ष डाक्टर मिनबहादुर श्रेष्ठले हरियाली मोडेलको कृषि फार्मको परिकल्पना गरेका हुन् । कृषिको आधुनिकिकरण र व्यावसायीकरण गरी रोजगारी सिर्जना गर्ने, उत्पादन बढाउने र त्यसबाट कृषकहरुको आम्दानी बढाउने उद्देश्य राखिएको यस अवधारणलाई हरियाली मोडेल नाम दिइएको छ । हालसम्म कुनै निकायबाट अनुदान नलिएको यो म्याग्दी जिल्लामा हालसम्मकै ठूलो कृषि परियोजना हो । कृषकलाई अधिकतम उत्पादन हुँदा प्राप्त हुने बराबरको भाडा ६६ महिनामा अग्रिम भुक्तानी दिने गरिएको छ ।"
यस्तो हुनेछ तीन दिनको मौसम,काठमाडौं : आगामी तीन दिन देशको अधिकांश स्थानमा हल्कादेखि मध्यम वर्षाको सम्भावना रहेको जल तथा मौसम विज्ञान विभागले जनाएको छ। मनसुनको न्यून चापीय रेखा औसत भन्दा माथि र नेपाल भन्दा दक्षिणतर्फ अवस्थित रहेकाले हल्कादेखि मध्यम वर्षाको सम्भावना रहेको मौसमविद् विभूति पौखरेलले बताए। 'प्रदेश न १ र २ वाग्मती र गण्डकी प्रदेशका एक वा दुई स्थानमा भारी वर्षाको सम्भावनासमेत छ' मौसमविद् पोखरेलले भने। वर्षा निरन्तर नभई केही समय रोकिँदै फेरि हुनेछ। हाल देशभर सामान्यदेखि पूर्ण बदली भई केही स्थानमा हल्का देखि मध्यम वर्षा र गण्डकी प्रदेशका एक वा दुई स्थानमा भारी वर्षा भइरहेको छ। आज काठमाडौँ उपत्यकाको न्यूनतम तापक्रम २० दशमलव ५ र अधिकतम तापक्रम ३१ दशमलव २ डिग्री सेल्सियस रहेको छ। रासस
कोरोना संक्रमितका लागि अस्पतालै पुगेर निशुल्क औषधि पुर्याउँदै युवा,"वीरगन्ज : वीरगन्जका अमर वर्णवाल (२७), भदौ ८ मा कोरोना संक्रमित भएपछि कोभिड अस्पताल भर्ना भए । उनमा श्वासप्रश्वासको पनि समस्या थियो । बाफ लिन अस्थालिन नामक औषधि चाहियो । तर बजारमा उक्त औषधि नपाएका कारण अमर आइसोलेसनकै बेडमा छटपटाएर बसे । कोभिड अस्पतालको १५ दिने बसाइ पछि अमर कोरोनामुक्त भएर अस्पतालबाट अहिले घर फर्किसकेका छन् । तर औषधि अभावमा आफूले अस्पतालको बेडमा भोगेको त्यो असह्य पीडा उनले अझै बिर्सिन सकिरहेका छैनन् । आफूले भोगेको पीडा अरु संक्रमित र बिरामीले भोग्न नपरोस् भनेर अमरले वीरगन्जमा अभाव रहेको अस्थालिन ,बाहिरबाट मगाएर अस्पतालमा निशुल्क उपलब्ध गराउन थालेका छन् । बिहीबार मात्रै अमरले भैरहवाबाट १ सय ५० थान अस्थालिन मगाएर नारायणी अस्पतालमा उपलब्ध गराएका छन् । २० रुपैयाँ मात्रै पर्ने औषधि समेत नपाउँदा मैले जुन पीडा भोग्नु पर्यो त्यो पीडा अरु बिरामीलाइ भोग्नु नपरोस् भन्ने म चाहन्छु, उनले भने, 'भैरहवामा मैले २ हजार पीसका लागि अर्डर गरेको थिए , तर त्यहाँ अहिले १५० पीस मात्रै रहेछ ,त्यति मात्रै आएकाले नारायणी अस्पताललाइ लगेर दिएको छु ।' अरु थप आउने वित्तिकै त्यो पनि अस्पतालमा लगेर निशुल्क नै दिने उनले बताए । वीरगन्जको बजारमा अस्थालिन औषधि अभाव हुँदा कोभिड संक्रमित र दमका रोगीको उपचारमा समस्या भइरहेको खबर सार्वजनिक भएपछि अमरजस्तै यहाँका केही युवाले सीमावर्ती रक्सौल र अन्य सहरबाट औषधि मगाएर निशुल्क उपलब्ध गराउन थालेका छन् । अस्थालिन दमका रोगीहरुले प्रयोग गर्ने औषधि हो । यसले स्वास फेर्नलाई सजिलो गराउने भएकाले कोरोना संक्रमितका लागि पनि प्रयोग गर्ने गरिएको छ ।अस्थालिन हालेर वाफ दिँदा आइसीयूमा भएका संक्रमितलाई समेत स्वासप्रश्वासमा सहज हुने गरेको उपचारमा संलग्न चिकित्कसको अनुभव छ । वीरगन्जका औषधि पसलमा अस्थालिन नपाएपछि पत्रकार अमित अग्रवाल (३२) ले दुई साता यता दिनहुँ सीमावर्ती रक्सौल सहरबाट उक्त औषधि मगाएर पर्सा र बाराका आइसोलेसन र सरकारी अस्प्तालमा निशुल्क उपलब्ध गराउँदै आएका छन् । बिहीबार पनि अग्रवालले नाराण्यणी अस्पतालमा पुगेर डाक्टर निरज सिंहलाइ १५ थान अस्थालिन निशुल्क सहयोग गरेका छन् । दुई साता यता पर्सा र बाराका कोभिड अस्पताल र सरकारी स्वास्थ्य संस्थामा गरी १ सय २० थान अस्थालिन आफूले निशुल्क उपलब्ध गराइसकेको पत्रकार अग्रवालले बताए । 'कोभिड अस्पतालमा भर्ना भएकै संक्रमित स्वास्थ्यकर्मीले अस्थालिन नपाएर छटपटाइरहेको खबर सुनेपछि मन कटक्क खायो, अग्रवालले भने, 'त्यो खबर पाए लगत्तै वीरुगन्जका सारा औषधि पसल चहारे, नपाएपछि रक्सौलमा रहेका एक परिचितलाई फोन गरेर गुहारे, उनले किनेर बोर्डरसम्म ल्याइ दिए, अनि मैले त्यहाँबाट ल्याएर कोभिड अस्पतालमा लगेर दिए । ' अहिलेसम्म आफूले वीरगन्जको नारायणी अस्पतालमा ४०, पोखरीया अस्पतालमा १५ , वीरगन्ज हेल्थकेयर कोभिड अस्पतालमा १० , बाराको कलैया अस्पतालमा २० , गन्जभवानीपुर प्राथमिक स्वास्थ्य केन्द्रमा ५ गरी १२० थान अस्थालिन निशुल्क रुपमा सहयोग गरिसकेको अग्रवालले बताए । उनले भने, 'फेसबुकमा पनि मैले कसैलाई चाहिएको छ भने सम्पर्क गर्नु होला भनेर लेखेको छु, अहिलेसम्म फेसबुकमार्फत सम्पर्क गरी आएकाले २५ थान लगिसकेका छन् ।' वीरगन्जको बजारमा सहज रुपमा आपूर्ति नभएसम्म आफूले आवश्यक परेकाहरुलाई निशुल्क रुपमा यो औषधि उपलब्ध गराइ रहने अग्रवालले बताए । यस्तै वीरगन्ज छपकैयाका युवक राज कुमार सर्राफ (२६)ले पनि भदौ २० गते बाराको कलैया अस्पतालमा पुगेर २० थान अस्थालिन सहयोग गरेका थिए । भदौ २१ गते वीरगन्ज उद्योग वाणिज्य संघका अध्यक्ष गोपाल केडियाले पनि नारायणी अस्पतालमा ६ थान र वीरगञ्ज हेल्थ केयर अस्थायी कोभडि अस्पतालमा १० थान अस्थालिन निशुल्क उपलब्ध गराएका थिए । कोरोना संक्रमितको उपचारमा प्रयोग गरिने अस्थालिन मात्र नभइ डेक्सामेथासन, डेरिफाइलिन, ड्रोटाभेरिन, साल्बुटामोल रेस्पिरेटरी सोलुसन लगायतका औषधिको अभाव रहेको चिकित्सकहरु बताउछन् । चिकित्सका अनुसार पछिला दिनमा पर्सा र बारामा लक्षण भएका र दीर्घ रोगीमा समेत कोरोना संक्रमण देखिएको छ । उनीहरुको उपचारमा प्रयोग हुने यस्ता औषधिको अभाव देखिएको चिकित्सकले बताए। सहजै नपाउँदा समस्या हुने गरेको गण्डक अस्थायी कोभिड अस्पताल गण्डकका संयोजक डाक्टर उदयनारायण सिंहले बताए । सिंहले भने, 'वीरगन्जमा लाइफ सेभिङ ड्रग्स (जीवन रक्षक औषधिहरु )पाउन गाह्रो भइरहेको छ, पाइहाले पनि चर्को मुल्य तिर्नुपरेको संक्रमित र बिरामीका परिवारजनको गुनासो छ ।' यी औषधि अभाव हुँदा कोरोना संक्रमित मात्र नभइ अन्य बिरामीको समेत ज्यान जोखिममा पर्ने डाक्टर सिंहले बताए । नेपाल औषधि उत्पादक संघ प्रदेश २ का अध्यक्ष प्रभात रुङगटाले भने वीरगन्जमा अहिले अभाव भएको भनिएका औषधि नेपालमा उत्पादन नहुने भएकाले भारतबाट आयात गरेर आपूर्ति गरिने औषधि भएको बताए । नेपाल भारत दुवै देशमा लकडाउन भएको र सीमामा आयात निर्यातमा समस्या रहेका कारण औषधि आयतमा केही समस्या रहेकाले अभाव भएको हुनसक्ने उनले बताए ।"
सामाजिक विकासमन्त्री घिमिरेको दोस्रो रिपोर्ट पनि पोजिटिभ,"विराटनगर : प्रदेश १ का सामाजिक विकास मन्त्री जीवन घिमिरेको दोस्रो पटकको कोरोना रिपोर्ट पनि पोजिटिभ आएको छ। पहिलो पटक कोरोना संक्रमण पुष्टि भएको दुई सातापछि दोस्रो पटक गरिएको पीसीआर परीक्षण रिपोर्ट पुनः पोजिटिभ आएको हो। बिहीबार उनले पुनः पीसीआर परीक्षणका लागि स्वाब दिएका थिए। मन्त्री घिमिरेको रिपोर्ट शुक्रबार बिहान पुनः पोजिटिभ आएको प्रदेश १ को जनस्वास्थ्य प्रयोगशालाले जनाएको छ। स्वास्थ्य अवस्था सामान्य हुँदै गएको र कोरोनाका लक्षण हराउँदै गए पनि पुनः परीक्षण गर्दा कोरोना रिपोर्ट पोजिटिभ आएको मन्त्री घिमिरेको स्वकीय सचिवालयले जनाएको छ। रुघाखोकी लाग्ने र शरीर दुख्ने सामान्य समस्याबाहेक झाडापखाला लाग्ने, टाउको दुख्ने, ज्वरो आउने लगायतका समस्या भने हट्दै गएको प्रमुख स्वकीय सचिव तिलकबहादुर बस्नेतले बताए। उनका अनुसार मन्त्री घिमिरेको रक्तचाप र अक्सिजनको मात्रा सामान्य छ। मन्त्री घिमिरेलाई पहिलो पटक भदौ १५ गते कोरोना संक्रमण पुष्टि भएको थियो। संक्रमण देखिनुअघि उनलाई कोरोनासँग मिल्दोजुल्दो लक्षण देखिएको थियो। पीसीआर परीक्षण गर्न स्वाब पठाएर उनी भदौ १३ गतेदेखि होम आइसोलेसनमा बसेका थिए।"
ट्रिनबागोलाई चौँथो पटक सीपीएल उपाधि,ट्रिनीडाड : क्यारेबियन प्रिमियर लिग (सीपीएल) को उपाधि ट्रिनबागो नाइट राइडर्सले जितेको छ। ब्रेन लारा रंगशालामा बिहीबार राती भएको खेलमा ट्रिनबागोले सेन्ट लुसिया जोक्सलाई ८ विकेटले पराजित गर्दै चौँथो पटक उपाधिमाथि कब्जा जमाएको हो। टस जितेर फिल्डिङ रोजेपछि ट्रिनबागोलाई सेन्ट जोक्सले जितका लागि १५५ रनको लक्ष्य दिएको थियो। ट्रिनबागोले १८१ ओभरमा २ विकेट गुमाउँदै सो लक्ष्य भट्टायो। उपाधि दिलाउने क्रममा ट्रिनबागोका लागि लेन्डल सिमोन्सले ८४ रनको आक्रामक पारी खेले। ओपनर सिमोन्सले ४९ बलमा ४ छक्का र ८ चौका हिर्काए। त्यस्तै डरेन ब्राभोले नटआउट ५८ रनको योगदान गरे। सेन्ट लुसियाका लागि स्कट कुगेलेइज र रोस्टोन चेजले ११ विकेट लिए। यसअघि ब्याटिङ गरेको सेन्ट लुसियाले १९१ ओभरमा सबै विकेट गुमाउँदै १५४ रन बनायो। उसका कुनै पनि ब्याट्स्मेन ट्रिनबागोका बलरसामु खुलेर खेल्न सकेनन्। सेमिफाइनलमा उत्कृष्ट प्रदेर्शन गरेका ओपनर रकिम कर्नवाल ८ रनमै पेभिलियन फर्किए। उनले ७ बलको सामना गर्दै २ चौका हिर्काए। सेन्ट लुसियाका लागि सर्वाधिक रन आन्द्रे फ्लेचरले बनाए। उनले २७ बलको सामना गर्दै २ छक्का र ४ चौकाको मद्दतमा ३९ रन बनाए। त्यस्तै मार्क देयलले २९ र नाजिबुल्लाह जार्डनले २४ रन जोडे। ट्रिनबागोका लागि किएरोन पोलार्डले ४ विकेट लिए। ४ ओभर बलिङ गरेका उनले ३० रन खर्चिदै महत्वपूर्ण ४ विकेट लिएका हुन्। त्यस्तै अली खान र फावद अहमदले २२ विकेट हात पारे। ट्रिनबागो यस सिजनमा अपराजित रहँदै उपाधि जित्न सफल भयो। सीपीएलको यस सिजनमा नेपाली क्रिकेटर सन्दीप लामिछानेले जमैका तल्लावाजबाट खेलेका थिए। उनको टिम सेमिफाइनलबाट बाहिरिएको थियो। सेमिफाइनलमा जमैका ट्रिनबागोसँगै ९ विकेटले पराजित भएको थियो। यस सिजनको १० खेल खेलेका सन्दीपले १२ विकेट लिए। उनले सीपीएल खेलेको यो तेस्रो सिजन हो।
गौतमबुद्ध विमानस्थलको काम अन्तिम चरणमा,"काठमाडौं : राष्ट्रिय गौरवको आयोजनाको रूपमा रहेको भैरहवा 'रुपन्देही' मा निर्माणाधीन गौतमबुद्ध अन्तर्राष्ट्रिय विमानस्थलको भौतिक संरचना निर्माण लगभग सकिएको छ । अब विमानस्थलमा बत्ती, उपकरण जडानलगायत केही प्राविधिक काम मात्रै बाँकी छ । हालको अवधिमा विमानस्थलको ९२ प्रतिशत भौतिक प्रगति र वित्तीय प्रगति ६३ प्रतिशत छ । कोभिड१९ महामारी नभइदिएको भए यो विमानस्थल यतिखेर व्यावसायिक सञ्चालनमा व्यस्त हुनेथियो । कोभिडले आयोजना निर्माणको प्राविधिक काममा विलम्ब भएको छ । अन्य भौतिक संरचनाका काम बन्दाबन्दीको अवधिमा पनि निरन्तर भए । विमानस्थलको प्राविधिक काम मात्रै बाँकी छ । गौतमबुद्ध अन्तर्राष्ट्रिय विमानस्थल आयोजना प्रमुख प्रवेश अधिकारीले प्रविाधिक काम निकै चुनौतिपूर्ण रहेको बताए उनका अनुसार अधिकांश उपकरण आइसकेको भए पनि अन्तर्राष्ट्रिय उडान सहज नभएकाले विदेशबाट जनशक्ति ल्याउन चुनौति भइरहेको छ । विमानस्थलको टर्मिनल भवनभित्र उपकरण जडानको काम बाँकी छ । ब्यागेज ह्याण्डलिङ, यात्रु सुरक्षा परीक्षण मेसिन, एसीलगायत उपकरण जडानको प्रक्रियामा छ । संस्कृति, पर्यटन तथा नागरिक उड्डयनमन्त्री योगेश भट्टराईले विमानस्थल निर्माणको कामलाई प्रभावकारी बनाउन र व्यवस्थापकीय कार्यको सहजीकरणका लागि पटकपटक स्थलगत निरीक्षण र निर्देशन दिँदै आउनुभएको छ । पछिल्लो पटक पर्यटन मन्त्रालयको वार्षिक प्रगति पुस्तिका सार्वजनिक गर्दै मन्त्री भट्टराईले विमानस्थल निर्माणको कामले तीव्रता पाएको र बाँकी प्राविधिक कामलाई पूर्णता दिन आवश्यक पहल भइरहेको जानकारी दिए। गौतमबुद्ध विमानस्थल अङ्ग्रेजी वर्ष सन् २०२१ को शुरूआतबाट मात्रै सञ्चालनमा आउने नियामक नेपाल नागरिक उड्डयन प्राधिकरणले जनाएको छ । यो विमानस्थल रुग्ण अवस्थामा पुगेर चाँडो प्रगति हासिल गरेको आयोजना हो । सन् २०१७ डिसेम्बरभित्र निर्माण सक्नेगरी सन् २०१५ को सुरूमा थालनी भएको विमानस्थलको काम बीचमा ठेकेदार कम्पनीको लापरवाहीले अवरोध भएको थियो । पछि थपिएको दुई वर्षको अवधिमा आयोजनाको काम उल्लेख्यरूपमा प्रगति भयो । पछिल्लो पटक सन् २०२० को मार्च महिनासम्मका लागि विमानस्थलको निर्माण अवधि थपिएको थियो । प्राविधिक कारण ढिलाइ हुने खतरामा रहेको उक्त आयोजनालाई कोरोनाको सन्त्रासले थप विलम्ब हुने भएको हो । विमानस्थल चिनियाँ निर्माण कम्पनी नर्थवेस्ट सिभिल एभिएसन कन्स्ट्रक्सन ग्रुपले निर्माण गरिरहेको छ । एशियाली विकास बैंकको सहुलियतपूर्ण ऋणमा निर्माण भइरहेको यो आयोजनाका लागि दुवै चरणमा गरी सात अर्ब ३२ करोड हाराहारी खर्च हुने प्राधिकरणले जनाएको छ । अन्तर्राष्ट्रिय विमानस्थल सञ्चालनको विश्वव्यापी मापदण्डअनुरुप विमानस्थल सञ्चालनयोग्य भएको छ महिनाअघि नै अन्तर्राष्ट्रिय वायु सेवा प्रदायकलाई जानकारी गराउनुपर्ने हुन्छ । निर्माणका हिसाबले छ महिनामा सबै काम सकिए पनि विमानस्थल व्यावसायिक सञ्चालनमा आउन अर्को छ महिना लाग्नेछ । कुल ४५ मिटर चौडाइ र तीन हजार मिटर लामो धावनमार्गको यो विमानस्थललाई व्यावसायिक सञ्चालनमा आउँदा हालको त्रिभुवन अन्तर्राष्ट्रिय विमानस्थलको चाप न्यूनीकरण हुने विश्वास लिइएको छ । विमानस्थलको धावनमार्ग, ट्याक्सी वे एवं पप्रोनको सिभिल निर्माणतर्फको कार्य सम्पन्न भइ विद्युत्को काम भइरहेको छ । अन्तर्राष्ट्रिय टर्मिनल भवन, प्रशासनिक भवन, अग्नि निवारण भवन तथा कन्ट्रोल टावर निर्माण सम्पन्न भई उपकरण जडान भइरहेको छ । विमानस्थलको भित्री तारबार र नाला बनाउने काम पनि अन्तिम चरणमा छ । आइसिबी जिरोटू अन्तर्गतका उपकरणहरु आयोजना स्थलमा आइसकेको र जडानपूर्व तयार हुनुपर्ने भौतिक संरचना तयार भइरहेको छ । बन्दाबन्दीको अवधिमा विमानस्थलको काम निरन्तर भयो । धावन मार्ग र जहाज पार्किङ क्षेत्र जोड्ने लिङ्क टयाक्सी वे निर्माण सकियो । पेरिमिटर सडक, फेन्सिङ निर्माण, नाला बनाउने, धावनमार्गको वरिपरि खाली स्थानमा माटो भर्ने कार्य भएको छ । अन्तर्राष्ट्रिय टर्मिनल भवनमा एयर कन्डिसन, रङरोगन, अग्नि नियन्त्रण तथा उपकरण नियन्त्रणका लागि संरचना निर्माण गरियो । चीनमा तयार भएको कन्भेर बेल्ट, धावनमार्ग एवं ट्याक्सी वेको विद्युतीय सामग्री बत्तीलगायत सामग्री आइसकेको छ । हाल उपकरण जडानका लागि ३५ चिनियाँ दक्ष प्राविधिकइन्जिनियर जनशक्ति ल्याउन आवश्यक कागजातसहित सम्बन्धित निकायमा पत्राचार गरिएको छ । हार्डवेयरजन्य सामग्री सिमेन्ट, डण्डी, मार्वल, टायल्स, आलुमिनियम आपूर्ति भइसकेको छ । बन्दाबन्दीको अवधिमा २९ चिनियाँसहित करिब २७५ जना कामदारले दैनिक कार्य गरेका थिए । विमानस्थलले उक्त अवधिमा करिब ४५ प्रतिशत प्रगति हासिल गरेको थियो ।रासस"
बारीमा काम गर्दागर्दै पहिरोले पुरिएर एक जना बेपत्ता,बागलुङ : बडिगाड गाउँपालिकामा पहिरोले पुरिएर शुक्रबार एक युवा वेपत्ता भएका छन्। निरन्तरको वर्षाका कारण माथिबाट खसेको पहिरोले पुरिएर बडिगाड गाउँपालिका१० निगलपानीका ३५ वर्षीय दानबहादुर घर्ती मगर बेपत्ता भएका हुन्। घर्ती शुक्रबार बिहान घर नजिकैको बारीमा तरकारी खेतीको काम गर्दै गर्दा माथिबाट एक्कासी खसेको पहिरोले पुरिएको जिल्ला प्रहरी कार्यालयका प्रहरी निरीक्षक दिपक रिजालले जानकारी दिए। बेपत्ता युवकको स्थानीयको सक्रियतामा खोजी कार्य जारी छ। भिमगिठे प्रहरी चौकीबाट पनि उद्दारका लागि प्रहरी खटाइएको प्रहरी निरीक्षक रिजालले बताए
कहिले पाइएला सुरक्षित बास ?,"दैलेख : एक सय बढी घरहरु रहेको बस्ती हो, गैरागाउँ । पहिरोले नराम्ररी थला परेको यो गाउँलाई अहिले शोकसँगै भोकले गाँज्न थालेको छ । गाउँ वरपर सग्लो जमिन छैनन् । सबैतिर पहिरोले क्षतविक्षत छ । ठाटीकाँध गाउँपालिका४ गैरागाउँका दानबहादुर कठायत पहिरोले बगाएको आफ्नै गाउँ हेरेर बेलाबेला आँसु खसाल्छन् । पहिरोमा छोरा गुमाएका कठायत भन्छन्, 'बाँच्न त बाँचियो, तर न बस्ने बास रह्यो, न त खेतबारी, गाउँनै रहेन, अब कहाँ जाने के गर्ने ? उनीमात्र होइन, स्थानीय बलबहादुर नेपाली भन्छन्, 'घरसहित परिवारको सपना पहिरोले पुरयो ।' सिलाइकटाइ गरेर परिवारको गर्जो टार्दै आएका नेपाली अहिले परिवार पाल्ने जोहो कसरी गर्ने भन्ने चिन्तामा छन् । पहिरोमा बस्ने बास गुमाएका नेपाली भन्छन्, 'सहयोगी निकायहरुले पाल, केही भाँडाकुडा त दिनुभएको छ, त्यतिले मात्रै कसरी जीवन धानौला ।' उनले सुरक्षित बासको व्यवस्था गरिदिन सरकारसँग आग्रह गरेका छन् । 'अर्काको जग्गामा पालमुनीको बसाई कहिलेसम्म हो थाहा छैन्, गाउँ जाउँ, बस्न सक्ने अवस्था छैन्,' उनले भने । उनीजस्तै पहिरोले घरबारी गुमाएका स्थानीय मामसरा विक भन्छिन्, 'अहिलेसम्म कमाएको सबै सम्पती पहिरोले लग्यो ।' सरकारी तथा गैरसरकारी निकायबाट पाएको सहयोग पर्याप्त नभएको उनी बताउँछन् । 'खेती गरेको बारीमा पहिरो पसेको छ, मकै उत्पादन बढ्ला भन्ने लागेको थियो, 'विक भन्छिन्, 'मकैबाली समेत बगरमा परिणत भयो, अब पेट भर्ने चिन्ता छ ।' पहिरोले बस्तीसँगै बारीमा लगाएको धान र मकैबाली सखाप पारेको छ । उक्त गाउँमा भदौ २ गते परेको अबिरल वर्षातका कारण पहिरो गएको थियो । पहिरोमा परी दुई बालक जनक कठायत र लोकेश कठायतको मृत्यु भयो । पहिरोमै परी ७ जना घाइते भए । घाइतेमध्ये दुईजना उपचारकै क्रममा छन् । पहिरोले ७ घर पूर्ण रुपमा ध्वस्त भएको वडाध्यक्ष रमेशबहादुर सिजापतीले बताए । 'पहिरोले ९० घरका नागरिक विस्थापित भएका छन्, गाउँका ८१ घर पहिरोको उच्च जोखिममा परेको छ,' वडाध्यक्ष सिजापतीले भने । पहिरोले सर्वस्व गुमाई विस्थापित भएकाहरु अहिले डाडाँमा पाल र आफन्तको घरमा शरण लिइरहेका छन् । 'पहिरोले करोडौको क्षति भएको, स्थानीयले बास उजाडिएको छ, वडाध्यक्ष सिजापती भन्छन्, 'पहिरोले विस्थापित नागरिकलाई कहाँ राख्ने भन्ने समस्या छ, सरकारले एकिकृत बस्ती बसाल्न पहल गर्नुपर्छ ।' गैरागाउँका पहिरो पीडितलाई सहयोग पहिरोले सर्वस्व गुमाइ विस्थापित भएका र पहिरोको उच्च जोखिममा परेका घर परिवारहरुलाई सहयोग गरिएको छ । ठाटीकाँध गाउँपालिका४ गैरागाउँका पहिरोले घर गुमाएका सात घरपरिवारलाई १५ हजारका दरले आर्थिक सहयोग उपलब्ध गराइएको हो । डिसीए नेपालको सहयोगमा सामाजिक सेवा केन्द्र (सोसेक) नेपाल दैलेखले सहयोग उपलब्ध गराएको हो । पहिरोले घरबारी गुमाएका ७ घरपरिवारलाई प्रतिपरिवार १५ हजार रुपैयाँका दरले आर्थिक सहयोग उपलब्ध गराईएको सोसेकका संस्थापक अध्यक्ष हीरासिंह थापाले बताए । पहिरोका कारण उच्च जोखिममा रहेका परिवारका लागि ५८ वटा पाल, ३० सेट ओड्ने ओच्छ्याउने (सिरक, तन्ना, डसना र सिरानी) र एक सय ५९ मिटर पिफर्म हस्तान्तरण गरिएको थापाले बताए । उनले विभिन्न दातृ निकायहरुसँग समन्वय गरेर पहिरो पीडितहरुलाई सहयोगको लागि पहल गरिने जनाए । बिहीबार संस्थाका संस्थापक अध्यक्ष थापा र सल्लाहकार समितिका संयोजक सिता रानाले ठाटीकाँध गाउँपालिकाका अध्यक्ष धीरबहादुर शाही र वडाध्यक्ष रमेशबहादुर सिजापतीलाई सामग्री हस्तान्तरण गरेका छन् । गाउँपालिकाका अध्यक्ष शाहीले वर्षातका कारण गाउँपालिकाभर ७३ घरहरु भत्किएर नागरिकहरु विस्थापित भएको बताए । अध्यक्ष शाहीका अनुसार ६ सय ७ घर पहिरोको उच्च जोखिममा परेका छन् । विपद्मा परेका नागरिकहरुलाई सरकारी तथा गैरसरकारी निकायहरुले सहयोग प्रदान गरिरहनुभएको अध्यक्ष शाहीले बताए । पहिरोका कारण विस्थापित नागरिकहरुलाई एकिकृत बस्ती विकास गर्न सात स्थानलाई पहिचान गरेका छौ,' अध्यक्ष शाहीले भने,'अब तत्कालै प्रारम्भिक अध्ययन थाल्छौं।' अध्यक्ष शाहीले बस्ती विकासका लागि सहयोग गर्न सहकारी दाताहरुलाई आग्रह गरे ।"
मुस्ताङका ४९ विद्यालयमा छैन वैकल्पिक शिक्षा,"जोमसोम : हिमाली जिल्ला मुस्ताङका कुल ६६ मध्ये ४९ विद्यालयमा वैकल्पिक प्रणाली दूर शिक्षा कक्षाबिहीन छ । तर, जिल्लाको थासाङमा २ माविसहित १३ सामुदायिक ,घरपझोङमा २ सामुदायिक र वारागुङ मुक्तिक्षेत्र गाउपालिकामा २ सामुदायिक गरी १७ सामुदायिक विद्यालयले मात्र वैकल्पिक कक्षा संञ्चालन गरेको शिक्षा विकास तथा समन्वय इकाइ प्रमुख टंकराज बरालले जानकारी दिए । सरकारले गत असार १ गते देखि लागु हुनेगरी जेठ २८ गते वैकल्पिक प्रणालीबाट विद्यार्थीको सिकाइ सहजीकरण निर्देशिका जारी गर्यो । सरकारले वैकल्पिक प्रणाली अन्र्तगत रेडियो ,टेलिभिजन तथा अनलाईन कक्षाको दुर शिक्षा पढाइ सञ्चालन गर्ने निर्देशिकासँगै मुस्ताङको थासाङ गाउँपालिकाले पालिकाभित्रका सबै विद्यालयमा गत असार १ गतेबाट वैकल्पिक कक्षा संञ्चालनमा ल्यायो। तर,थासाङले पालिकाभित्रका पुरै विद्यालयमा वैकल्पिक कक्षा सुरु गरेपनि जिल्लाको घरपझोङमा ढुम्बा आवि र नमूना आविले मात्र वैकल्पिक कक्षाको विद्यार्थी सिकाइ सहजीकरण गर्यो। यस्तै ,वारागुङ मुक्तिक्षेत्र गाउँपालिकाको जनशान्ति मावि र जननर्मल आविले पनि वैकल्पिक कक्षा सुरु गरेको समन्वय इकाइ प्रमुख बरालले जानकारी दिए । मुस्ताङको थासाङले १३ वटै विद्यालयमा वैकल्पिक प्रणालीको शिक्षा संञ्चालन गरेपनि घरपझोङका २ सामूदायिक मावि र १ निजी माविसहित ६ वटा विद्यालयले भने वैकल्पिक कक्षा संञ्चालन गर्न सकेनन् । यस्तै ,वारागुङ मुक्तिक्षेत्रको १ मावि, १ गुम्बा र ३ वालविकास केन्द्रसहित १७ विद्यालय मध्ये २ सामुदायिक विद्यालयले मात्र वैकल्पिक शिक्षा पढाईलाई निरन्तरता दिएको वारागुङ मुक्तिक्षेत्रका शिक्षा अधिकृत शिव खड्काले जानकारी दिए । यस्तै ,उपल्लो मुस्ताङका २ स्थानीय तहमा भने वैकल्पिक प्रणालीको रेडियो,टेलिभिजन र अनलाईन कक्षाको पढाई संञ्चालनमै आउन नसकेको लोघेकर दामोदरकुण्डका शिक्षा अधिकृत प्रकाश नेपालीले जानकारी दिए । उनका अनुसार उपल्लो मुस्ताङमा अनलाईक कक्षाको पढाई संम्भव नभएको तर टेलिजिन र रेडियोबाट वैकल्पिक कक्षा पढाई सुरु गर्नसकिने भएपनि हालसम्म कक्षा संञ्चालन हुन नसकेको हो । उपल्लो मुस्ताङको लोमान्थाङमा ४ गुम्बा ,२ निजी विद्यालय,१ सामुदायिक माविसहित १६ विद्यालय छन् भने लोघेकर दामोदरकुण्ड गाउपालिकामा २ गुम्बासहित १२ सामुदायिक विद्यालय छन् । मुस्ताङमा सामुदायिक ५४,गूम्बा ८ र संस्थागत निजी ४ वटा विद्यालय रहेको छ । विद्यार्थीको घरमा रेडियो ,टेलिभिजन र इन्टरनेट लगायतको सुविधा नहुदा वैकल्पिक कक्षाको व्यवस्था विद्यालयमै गरिएको थासाङका शिक्षा संयोजक टंकनाथ पौडेलले जानकारी दिए ।वैकल्पिक कक्षा पूर्ण नभएको र यसले बिद्यालय ,शिक्षक र विद्यार्थीबीचको सम्बन्ध जोड्ने पुलको भूमिका निभाएको संयोजक पौडेलको भनाइ छ । हिमाली जिल्लाको शैक्षिक सत्र फागुनमा सुरु भएर मंसिरमा सकिन्छ । उपल्लो मुस्ताङका २८ वटा विद्यालयले कार्तिकमै शैक्षिक सत्र सकेर जाडो छल्न बेशी झर्ने परम्परा छ । चालु वर्षको शैक्षिक सत्र सुरुआतसंगै घरपझोङ,थासाङ र वारागुङका विद्यालय भर्ना अभियानसंगै कोरोना कहरका कारण लकडाउनले बन्द भयो । उपल्लो मुस्ताङबाट घुम्तीमा झरेका विद्यालय भने विद्यालय खोल्न समेत पाएनन् । पछिल्लो समय सरकारले शिक्षकहरुलाई श्रावण मसान्तसम्म विद्यालयमा हाजिर हुन निर्देशन गरेकाले मुस्ताङका अधिकाश विद्यालयका शिक्षक विद्यालय फर्किए । तर,कोरोना संक्रमितको दर वृद्धिभएसँगै अझै विद्यालय संञ्चालन गर्नसक्ने अवस्था बनेन । जिल्ला फर्किएका शिक्षकले विद्यालयको आन्तरिक कामकाज बाहेक कक्षा संञ्चालन गर्ने अवस्था नरहेको हो । शिक्षा विज्ञान तथा प्रविधि मन्त्रालयले वैकल्पिक कक्षालाई शैक्षिक सत्र मान्यता दिने जनाएपनि मुस्ताङका ४९ विद्यालयमा भने वैकल्पिक माध्यमको दुर शिक्षा संञ्चालन हुन नसकेको हो । शिक्षा विकास तथा प्रविधि मन्त्रालयले आउदो असोज १ गतेदेखि लागु हुनेगरि बिहिबार बिद्यार्थी सिकाई सहजीकरण गरेको छ । सरकारले शैक्षिक सत्रलाई खेर जान नदिन दोश्रो निर्देशिका जारी गरेको हो । यसअघिको वैकल्पिक प्रणालीबाट विद्यार्थीको सिकाइ सहजीकरण अभ्यासको अनुभवलाई समेत समावेश गरी राष्ट्रिय पाठ्क्रम प्रारुपले निर्दिष्ट गरेका सिकाई उपलब्धि हासिल गर्ने र विद्यार्थीलाई परिवेश अनुकूल सिक्ने वातावरण सृजना गरी सहजीकरण गर्न दुर तथा खुला शिक्षा लगायतका प्रणालीलाई तत्कालका लागि शिक्षण सिकाई कार्यलाई प्रभावकारी तुल्याउन बिद्यार्थी सिकाई सहजीकरण निर्देशिका जारी गरेको शिक्षा विकास तथा समन्वय ईकाई मुस्ताङले जनाएको छ । योसँगै सम्बन्धित पालिकाको अनुमतिबाट असोजदेखि विद्यार्थी सिकाइ सहजीकरण कक्षा सञ्चालन गर्ने मार्ग खुलेको शिक्षा विकास तथा समन्वय इकाइले जनाएको छ।"
उदयपुरमा कोरोना संक्रमितको संख्या एक सय १४ पुग्यो,"उदयपुर : उदयपुरमा थप एकजना सुरक्षाकर्मीसहित दुईजनामा कोरोना पुष्टि भएको छ । बिहीबार बीपी कोइराला स्वास्थ्य विज्ञान प्रतिष्ठान धरान घोपाको कोरोना प्रयोगशालामा गरिएको परीक्षणमा ४० वर्षीय प्रहरी हवल्दार र त्रियुगा नगरपालिका ५ का २१ वर्षीय युवामा कोरोना देखिएको हो । उनीहरु दुवैजना त्रियुगा नगरपालिका३ का मोतिगडास्थित क्वारेन्टाइनमा बस्दै आएका थिए । प्रहरी हवल्दार क्वारेन्टाइनको सुरक्षार्थ खटिएका थिए भने अर्का युवा भारतबाट भर्खर घर आएर क्वारेन्टाइनमा बस्दै आएको जिल्ला स्वास्थ्य कार्यालय प्रमुख मोहन सुवेदीले बताए । भदौ २२ गते उनीहरुसहित २२ जनाको स्वाब संकलन गरी परिक्षणका लागि पठाइएको थियो । स्वाब परीक्षणमा दुईजनाको रिर्पोट पोजिटिभ आएको कार्यालयले जनाएको छ । उनीहरुलाई चौदण्डिगढी नगरपालिका६ स्थित उदयपुर कोडिभ १९ अस्पताल पठाएको तयारी भइरहेको जनाइएको छ । योसँगै उदयपुरमा संक्रमितको संख्या एक सय १४ जना पुगेको छ । त्यसमध्ये ३१ जना महिला ८३ जना पुरुष रहेको प्रमुख सुवेदीले जानकारी दिए । जिल्लामा कोरोना संक्रमित देखिएकामध्ये त्रियुगा नगरपालिकामामा १७ जना महिला र ५० जना पुरुष गरी ६७ जना, बेलका नगरपालिकामा ३३ जना, कटारी नगरपालिकामा ७ जना, चौदण्डीगढी नगरपालिकामा २ जना, उदयपुरगढी गाउँपालिकामा २ जना र ताप्ली गाउँपालिकामा तीनजनामा कोरोना संक्रमण देखिएको छ । जिल्लामा हालसम्म एक हजार नौँ सय ६ महिलासहित ७ हजार ४ सय ७७ जनाको पीसीआर परीक्षणका लागि स्वाब संकलन गरिएकोमा एक हजार ८ सय ७६ महिलासहित ७ हजार तीन सय २२ जनाको रिर्पोट आइसकेको र बाँकी एक सय ५५ जनाको आउनेक्रममा रहेको स्वास्थ्य कार्यालयले जनाएको छ । कार्यालयका अनुसार हाल ८ जना महिलासहित अठार जना क्वारेन्टाइनमा छन् भने १८ महिलासहित चार सय ५४ जना होम क्वारेन्टाइनमा छन् ।"
बीपीको शब्दशक्ति,"राजनीतिमा मानिसहरूको स्मरणशक्ति क्षणिक हुन्छ। शीघ्रताका साथ राजनीतिक दृश्य बदलिँदै जान्छन्, नयाँ परिस्थिति र नयाँ समस्याले मानिसको ध्यान नयाँ कुरापट्टि आकर्षित गरिरहन्छन् र अघिल्ला समस्या छिट्छिटै बिर्सिंदै जान्छन्। तर इतिहासले भने सबैको सन्तुलित लेखाजोखा राख्छ, त्यसको स्मरणशक्ति लामो हुन्छ। कांग्रेसको २०१७ सालको महाधिवेशनमा बीपीले व्यक्त गरेको उपर्युक्त तार्किक धारणालाई आजको राजनीतिक परिवेशले कत्तिको सम्झेको छ ? त्यसो त, उक्त भनाइअनुसार नै राजनीतिमा मानिसको स्मरणशक्ति कमजोर हुने भएपछि आजको मितिसम्म ६० वर्ष पुरानो कुरो कसरी सम्झनामा रहन्छ र ? त्यसैले, आज यसको प्रसंग उठाउनु व्यर्थ लाग्ला। तैपनि यहाँ यति भन्न खोजिएको हो कि बीपीले उठाएको यो विषयमा पाइने तथ्य कति गहन वा कति सतही थियो, त्यसमाथि बहस भने हुन जरुरी छ। तर मूल कुरो भने प्रस्ट छ बीपीको उपर्युक्त धारणाको मूल जड भनेको नैतिकताको खोजी थियो। मनुष्यको चारित्रिक विशेषता नै हो कि कुनै पनि नयाँ विषयप्रति ऊ जति छिटो आकर्षित हुन्छ, त्यो आकर्षणसँगसँगै पुराना विषयलाई त्यति नै चाँडो बिर्सिहाल्छ। त्यसमा पनि झन् राजनीतिक क्षेत्रका व्यक्तिले यसलाई बढी नै अंगीकार गरेको हुन्छ। मूलतः यो, नेताहरूको चरित्रमा देख्न सकिन्छ। आजको राजनीतिक परिदृश्य हेर्दा यो छर्लंगै हुन्छ। हुन त राजनीतिकर्मीको यस्तो चरित्रबाट कोही अनभिज्ञ हुँदैनन्छैनन्, तथापि बीपीले भनेको स्मरणशक्तिको कुरालाई तार्किक रूपमा इतिहासको स्मरणशक्तिसँग जोड्नु भनेको निकै महत्वको विषय हो। हम्मेसी, सामान्य मानिसले यसरी तर्क गर्न पक्कै सक्दैनन्। र, तर्क पनि त्यस्तो तर्क जुन शतप्रतिशत सही छ। हो, स्मरणशक्ति कमजोर हुनेको लेखाजोखा राख्ने बलियो शक्ति इतिहाससँग हुन्छ। बीपीको यो तर्कशक्ति अद्भुत छ। खोज्दै जाने हो भने बीपीले गर्ने समयसापेक्ष यस्ता तर्कको सूची धेरै लामो भेटिन्छ। अर्को उनको, राजनीतिकबाहेकको दोस्रो व्यक्तित्व साहित्यिक हो। यस क्षेत्रमा पनि उनको लेखाइमा पाइने तार्किक क्षमता असामान्य थियो। कुनै महावाणी झैं लाग्ने उनका साहित्यिक सन्दर्भित वाक्यहरू आज पनि उत्तिकै प्रभावशाली छ। एक ठाउँ उनले भनेका छन्, राजनीतिको सानो मानिसलाई पनि पोसाक चाहिन्छ, तर साहित्यमा भने सम्राट् पनि निर्वस्त्र हुन्छ। यसरी नै, साहित्यिक भाषामा कतै भनेका छन्, कला सुरक्षा चाहँदैन, स्वतन्त्रता चाहन्छ। उसलाई हिँडिसकेको बाटोमा खुट्टा हाल्न मन लाग्दैन। आफूले हिँड्ने बाटो आफैं बनाउन चाहन्छ। कति अकाट्य सत्य मिसिएको छ उनका यी धारणामा ! कुनै दोस्रो तर्क ल्याएर उनको धारणालाई असत्य घोषित गर्न सकिन्न। आजको समाज र त्यसमा पनि राजनीतिक क्षेत्रले बीपीका नैतिक बल दिने अर्थपूर्णतार्किक धारणा आत्मसात गर्न आवश्यक छ। प्रसंगवश, सेनाविषयक एक घटनामा बीपीको तार्किक बहस सबैभन्दा स्मरणयोग्य छ। सन् १९४७ मा विराटनगरको जुटमिलको हडतालका क्रममा उनलाई काठमाडौं ल्याइँदै गर्दा सेनासँग सम्बन्धित एउटा जिज्ञासा उनीभित्र जुर्मुराइरहेको थियो, के सेनासँग आत्मनिर्णयको क्षमता हुँदैन ? उनी आफैंसँग प्रश्न गरिरहन्थे, सेना सधैं किन नुनको सोझो भन्छ ? किनकि आफ्नो अघिपछि रहेका जोकोही सेनालाई मौका पर्नासाथ बारम्बार तपाईंसँग आत्मनिर्णय गर्ने क्षमता छैन ? भनेर सोध्दा तिनीहरूबाट हामीलाई माथिको आदेश छ। हामीले नुनको सोझो गर्नुपर्छ भन्ने एकै किसिमका जवाफ पाउने गर्थे। उनले सन्तुष्ट हुने जवाफ कहिल्यै पाएनन्। यसबीच नुनको सोझो माथि उनले निकै चिन्तनमनन गरिरहेका थिए। सन् १९६० मा उनलाई एक कर्णेलको मातहतमा एउटा क्याम्पमा राखिएको थियो। त्यो क्याम्पको व्यवस्थापनमा सैन्यीकरण गरेर कडाइपूर्वक चौबीसै घन्टा हातहतियारले सुसज्जित सैनिकद्वारा उनलाई निगरानी गरिरहेका हुन्थे। जसमुताबिक उनलाई भेट्न चाहने व्यक्ति, चाहे जुनसुकै ठूलो ओहोदाको किन नहोस् एक्लाएक्लै आउन दिइन्नथ्यो, सैनिकको एक किसिमको सानोतिनो जुलुस नै हुन्थ्यो। यस प्रकारको सैनिक प्रदर्शनले आफूलाई मानसिक आघात हुने गरेको बीपीले पटकपटक भनेका छन्। एउटा तानाशाही व्यवस्थाको स्वार्थखातिर आफ्नोविरुद्ध सेनाको यस्तो भूमिकाप्रति उनले प्रश्न उठाउँदा सैनिकको तर्फबाट सधैं एउटा तर्क आउने गथ्र्यो, हामीले आफ्नो कर्तव्यपरायणता अँगालिरहेका छौं। हामी यसबाट विमुख हुन मिल्दैन। तथापि, व्यक्तिगत रूपमा बीपीजस्ता व्यक्तिलाई यसरी बन्धनमा राख्नुपर्दा उनीहरू आफूहरूलाई दुःख लागेको बताउँथे। यसैक्रममा एक दिन बीपीले आफूसामुका सैनिकको जत्थालाई सोधेका थिए, मलाई किन यसरी राखेको ? तत्काल एक सैनिकले जवाफ फर्काए, हामी त हुकुमका बन्दी हौं। हुकुमबाहेक अरू केही जान्दैनौं। बीपीले अनभिज्ञता फेरि दर्शाए, कसको हुकुम ? सांकेतिक रूपमा ती सैनिकले माथि भनेर उच्च अधिकारीतर्फ इशारा गरे। बीपीले तर्क गरे, तिनले ऐनकानुन मिचेर कुनै आदेश दिए भने त्यो पनि मान्नुहुन्छ तपाईं ? हाम्रो लागि सबै थोक माथि हो। आदेश भन्नुस्, अर्डर भन्नुस्, हुकुम भन्नुस्, जे नाम दिनुस्, त्यही नै सर्वोच्च हुन्छ हाम्रा लागि। सरल भाषामा सैनिकले आफ्ना लागि यही नै अकाट्य सत्य भएको बताए। ए , बीपीले तत्काल रातो फलाममा घन ठोके, माथिबाट आदेश आयो भने अपराध पनि गर्न सक्नुहुन्छ तपाईं ? सक्छु। सैनिकले हाँसेर भने। बीपीले प्रश्न थपे, बलात्कार पनि ?  सक्छु महाशय। आफ्ना छातीमा झुन्ड्याइएका तक्माप्रति गर्व गर्दै सैनिक बोले। तत्काल बीपीले पर एउटा पहाडमा अवस्थित एउटा गाउँतिर औंल्याउँदै उनलाई सोधे, ऊ त्यो गाउँका आइमाईलाई बलात्कार गर्न सक्नुहुन्छ ? सक्छु। उनले छाती जुरुक्कै उचाल्दै भने, अनुशासनको कुरो हो, माथिकाले अर्डर गर्छन् भने किन नसक्नु ? सक्छु, पक्कै सक्छु। ओहो ! बडो तिलमिलाउने खालको जवाफ थियो त्यो। स्वभावतः बीपी आश्चर्यमा नपर्ने कुरै भएन। कस्तो अचम्मको रहेछ यो माथि भन्ने विषय ! जसको अर्डरले एक सैनिक बलात्कार गर्नसमेत तयार छ। एक हिसाबले बीपी अत्यन्तै चिन्तित पनि भए यस कुराले कि कति विसंगतपूर्ण अनुशासन कायम छ समाजमा ? यही चिन्ताकै बीच बीपीले सोचे, यस विषयमा सैनिकसँग अरू बहस गर्ने कि नगर्ने ? कदाचित बहस गर्नुको कुनै अर्थ होला ? तैपनि कुरो त्यति अघि बढिसकेपछि त्यत्तिकै छाड्न पनि भएन। बीपीले ती सैनिकको मर्ममाथि प्रहार गर्दै सोधे, माथिको अर्डर पाए त्यसो भए तपाईं आफ्नी आमालाई पनि। बीपीले वाक्य पूरा गर्नै परेन, सैनिकको अनुहार रातो भयो र बीपीसामु उनको शिर लत्रक्कै झुक्यो। निरीह आवाजमा शिथिल जवाफ फर्काए, भो, म तपाईंसँग बहस गर्न सक्तिनँ। र, राइट टर्न एवाउट गरेर उनी फरक्क फर्कंदै पछिल्तिर हटे। यसरी, त्यो घटना हेर्दा सामान्यजस्तो देखिए पनि बीपीले त्यहाँ जे खोजी गरेका छन्, त्यो खोजी केवल बहसका लागि मात्रै थिएन, त्यसमा गहन रहस्य थियो। त्यो रहस्यलाई हामी सहजै नैतिकता को नाम दिन सक्छौं। मूलतः आजको समाज र त्यसमा पनि राजनीतिक क्षेत्रले बीपीका नैतिक बल दिने यस्ता कुनै प्रकारका अर्थपूर्णतार्किक धारणा आत्मसात गर्न आवश्यक छ।"
"नयाँ व्यवस्था, पुरानै अवस्था","महाभारतमा युधिष्ठिरले पापको मूल स्रोत के हो र कसबाट यसको प्रवृत्ति हुन्छ ? भन्ने जिज्ञासा भीष्मसमक्ष राख्छन्। उनको जिज्ञासा शान्त गर्ने क्रममा भीष्मले लोभ नै पापको मूल स्रोत हो र लोभद्वारा नै पापको प्रवृत्ति हुन्छ भनेर विस्तारपूर्वक वर्णन गर्छन्। लोभद्वारा नै पाप, अधर्म र महान् दुःखको उत्पत्ति हुन्छ। छलकपटको मूल कारण पनि लोभ हो। लोभकै आधारमा क्रोध, काम, माया, मोह, अभिमान, उद्दण्डता, पराधीनता आदि दोष निःसृत हुन्छन्। असहनशीलता, निर्लज्जता, धर्मक्षय, चिन्ता र अपयश पनि लोभबाटै उत्पन्न हुन्छ। लोभले नै तृष्णा, शास्त्रविरुद्धका कर्ममा प्रवृत्ति, सम्पूर्ण प्राणीप्रति द्रोह, सबैको तिरष्कार, सबैप्रति अविश्वास र कुटिलतापूर्ण व्यवहार गरिन्छ। अर्काको धनको अपहरण, अर्काकी स्त्रीको बलात्कार, निन्दा गर्ने दुष्प्रवृत्ति, आत्महत्या, घृणा, आत्मप्रशंसा र नगर्नुपर्ने काममा प्रवृत्ति पनि लोभकै कारणले हुन्छ। जसरी जतिसुकै गहिरा नदी मिले पनि समुद्र भरिँदैन, त्यसरी नै सबै प्रकारका पदार्थको प्राप्ति हुँदा पनि लोभको पेट कहिल्यै भरिँदैन। महाभारतको यो दृष्टान्तले वर्तमान नेपालको राजनीति प्रतिनिधित्व गर्छ। कोरोनाको त्रासबाट आफ्नै जन्मभूमि फर्किएका सयौं युवा सत्ता सञ्चालकहरूको नालायकी देखेर बरु बाकसमै फर्किने तर यहाँ नबस्ने मुर्छित सपना बोकेर फेरि बिदेसिन थालेका छन्। कोरोनाभन्दा पनि गरिबीमाथिको निर्मम प्रहार उनीहरूका लागि अप्रिय भएको छ। त्यसो त विदेशको अनुशासन, जनता हुनुको उत्तरदायित्व, मानवीय र श्रमको मूल्य बुझेकाका लागि नेपाल बसाइ थप सकसपूर्ण बन्ने गरेको छ। पीसीआर परीक्षण गर्नसमेत मन्त्रीको सोर्स लगाउनुपर्ने अवस्था त छँदै छ, त्यसमाथि रोजगार कुन चरीको नाम हो ? कसैलाई थाहा छैन। अरू त अरू हातभरि पैसा बोकेर दिनरात लाइन बस्दा एक मुठी मल किन्न पाइँदैन। अनि क्षमतावान् नागरिक बिदेसिनुको विकल्पै रहेन। कोरोना त्रासले देशका सबै गतिविधि ठप्प रहेका बेला मुलुकको केन्द्रीय राजनीतिका सारथिहरू एकाध नेताको जागिरका लागि महिनौंदेखि अल्मलिएका छन्। जनअभिमतबाट तिरष्कृत वामदेव गौतम, नारायणकाजी श्रेष्ठलाई राष्ट्रियसभामा जागिर दिनेदेखि प्रचण्ड, माधव नेपाल र झलनाथ खनालसहित उनीहरूका हरुवाको व्यवस्थापनलाई लिएर चलेको रस्साकस्सी अझै साम्य भइसकेको छैन्। एउटा व्यक्तिका लागि खेलाडी नभई खेलको नियम नै फेर्नेसम्मका हर्कत हुन थालेका छन्। दुईतिहाइको सरकारले लोकतन्त्रको उन्नयनमा खेलेको योभन्दा उत्कृष्ट भूमिका के हुन सक्छ ? एउटा समाजवादी राष्ट्रमा कुनै पनि कमजोर व्यक्ति वा वर्गको अभिभावक राज्य हुन्छ भनिन्छ। तर हाम्रो सन्दर्भमा समाजवाद भन्ने शब्द संविधानको प्रस्तावनामा मात्र सीमित छ। पुर्पुरो भएका नेता निरीह मतदाता भएपछि कसको के लाग्छ ? पाँच वर्षमा ३० खर्ब रेमिट्यान्स पठाउने गरिब कामदारप्रति कसैको नजर पर्दैन। देश फर्किन नपाउने र देश फर्किएका स्वदेश फर्किनेहरूको लुकामारी अचम्मलाग्दो छ। कोरोनाको महामारीमा रोजगार गुमाएका कारण सडकमा भोकानांगा बाक्लिने क्रम बढ्दो छ। हरेक ९० मिनेटमा एकजनाले आत्महत्या गर्दैछन्। शिक्षा, स्वास्थ्य जनताको अधिकार नभई व्यापारका असली माध्यम बन्दै आएका छन्। औद्योगिक उत्पादन शून्य छ। संस्कार, संस्कृति, मान, मर्यादा नामेट हुँदै गएका छन्। नयाँ पुस्तालाई न कसैको डर, न कसैको भर नै छ। हरेक तीन घन्टामा एक कोरोना संक्रमित मर्दैछन्। महँगीले नेटो काटेको काट्यै छ। छोटे जनप्रतिनिधिको आतंक दिनप्रतिदिन बढ्दो छ। टारी खेत, मकैबारीभित्र डोजर चालक इन्जिनियर भएर बर्खे सडक खन्ने क्रम तीव्र छ। जुन सडकमा रहर गुड्छ, गाडी दौडिँदैन। बाढीपहिरोको आतंक उत्तिकै डरलाग्दो छ। एउटा सामान्य जीवन बाँच्न जनता हैन, पार्टीको झोले बन्नुपर्ने अघोषित सर्त नै बनेको छ। शिक्षा, स्वास्थ्य जनताको अधिकार नभई व्यापारका असली माध्यम बन्दै आएका छन्। औद्योगिक उत्पादन शून्य छ। संस्कार, संस्कृति, मान, मर्यादा नामेट हुँदै गएका छन्। नयाँ पुस्तालाई न कसैको डर, न कसैको भर नै छ। संसारमा नीतिहरूको राजा भनेर सर्वस्वीकृत राजनीति यहाँ अपराध कर्मको जननी भनेर बुझाइएको छ। जननिर्वाचित सरकारको आधा कार्यकालको प्रगतिबाट जनता मुर्छित छन्। बाँकी कार्यकाल कस्तो हुने सहज अनुमान लगाउन सकिन्छ। तलदेखि माथिसम्म बढेको यो मपाइँत्वका कारण गणतन्त्रको यो अभ्यास यही सरकारको कार्यकालमा पहिलो र अन्तिम हुने निश्चित छ। लाखौं जनता मलको लाइनमा छन्। ललितपुरमा त्यत्रो झडप भयो। कोरोनाको ग्राफ उक्लिँदो छ। सरकार मुलुक ठप्प गरेर समस्याको निदान खोजिरहेको छ। सरुवा, बढुवा, ठेक्का र नियुक्तिका प्रपञ्च चलिरहेका छन्। हरुवालाई पालनपोषण गर्न, भत्ता र तलबको दुरुपयोग गरी राष्ट्र थप कंगाल बनाउने अभ्यास दिन दुई गुना, रात चार गुनाका दरमा बढिरहेको छ। बौद्धिक जगत् नाफा, घाटा विचार गरेर धारणा राख्छ। कागलाई कालो भन्नसमेत उनीहरू नेताको अनुमति पर्खन्छन्। दलका छाप नलागेकाहरूको अस्तित्व कसैले स्वीकार गर्दैन। एकाइसौं शताब्दी भन्नु मात्र हो, हरिद्वार, देवघाट जाने बेलाका नेताको विकल्प देखिँदैन। अब त झन् अवकाशप्राप्त कर्मचारी वृद्ध नेताका गाइड बन्ने क्रम बाक्लिँदो छ। अझ अचम्म त के छ भने जल्दाबल्दा युवा तिनै क्षमता नभएका नेताहरूको हुक्के, ढोके र चम्चे भएर बाँच्नुपर्ने अवस्था छ। न नेताहरू ओगट्न छाड्ने, न युवाहरू हिम्मतसाथ अघि आउन सक्ने। बरु तिनै नालायक नेताले दिएको नम्बरमा उनीहरूको भाग्य र भविष्य निर्धारण हुने गरेको छ। प्रतिस्पर्धाको यो युगमा पनि सासू, सम्धी, सालासाली, पार्टी, भूगोल हेर्ने प्रचलन बढ्दो छ। मानौं राज्य आफ्नै बपौती हो। नियम वा विषयअनुसार आचरण नगर्दा र लोभको कारणले हाम्रो मुलुकमा वर्तमान परिवेशमा अस्थिरता, अनिश्चितता, अराजकता, अनैतिकता, भ्रष्टाचार, गैरजिम्मेवारी र जवाफदेहिता अभावका कारण मुलुकमा सधैंभरि राजनीतिक अस्थिरताको कालो बादल मडारिएको छ। महान् हास्यव्यंग्यकार भैरव अर्यालले भुँडीपुराण गद्यमा समसामयिक राजनीतिक परिवेशलाई तिखो व्यंग गर्दै लेखेका छन् चोरी र चाकरी नगरी चतुर्याइँ हुन्न। दंगा फसाद नगरे इज्जतै रहन्न। सोझा र सज्जन कभै नलिनु दलैमा। पार्टी चलाउन सधैं छल औ बलैमा। राजनीतिक परिवर्तनको चर्को नारा लगाएर अवस्थाभन्दा व्यवस्था परिवर्तनमा हतार गरेका हामी नेपालीले अझै पनि बूढापाका नातिनातिनालाई आशीर्वाद दिँदा डाक्टर, इन्जिनियर बनेस् भनेर आशीर्वाद दिने चलन छ। देशको सबैभन्दा ठूलो व्यापारी नेता, धनीमानी नेता, विनामेहनत सम्पत्ति जोड्न सफल व्यक्ति हुन् नेपालका भष्ट नेताहरू तर पनि नेता बनेस् भनेर किन आशीर्वचन नआएको होला। सोचनीय प्रसंग छ। किनभने नैतिकताविहीन राजनीति लोभ र पापमा मुछिएको राजनीति मै खाऊँ मै लाऊँ सुखसयल सब म गरूँ, मै बाचूँ, मै हाँसू, अरू सब मरून् दुर्वलहरू भन्ने मानसिकताको राजनीतिक नेतृत्व यसैकारण समाजमा राजनीतिज्ञहरूको सामाजिक मान र प्रतिष्ठा घट्दो क्रममा छ। दुईतिहाइको सरकारलाई देखिने गरी काम गर्न कसले रोकेको छ ? स्थानीयदेखि प्रदेश, केन्द्रीय सरकारसम्मै सकेसम्म संवैधानिक नियुक्ति आफूमातहतका र कर्मचारी सबै तहमा काम गर्न सहज हुने गरी सेटिङमै मिलाएको हुँदा पनि कामले गति लिन सकेको छैन। २०५३ मा पूर्वपञ्च राप्रपा थापा र कांगे्रसको संयुक्त सरकार थियो। यस्तै हाहाकार सृजना गरेर आपत्कालीन खरिदको निम्ति वातावरण सृजना गरियो। सरकारले भारतसँग जीटुजी प्रक्रियामा मल खरिद गर्यो। बजार मूल्यभन्दा धेरै महँगोमा खरिद गरेको थियो। तत्कालीन एमालेले यो विषयलाई लिएर संसद् अवरुद्ध गरेको थियो। उक्त मल प्रतिबोरा दुई केजी कम तौल र कम गुणस्तरको रहेको बेहोरा प्रमाणसहित बानका पूर्वअध्यक्षसमेत रहेका विष्णुहरि ढकालले तत्कालीन नवआवाज पत्रिकामा मुख्य समाचार प्रकाशित गरेपछि कृषिमन्त्री पद्मसुन्दर लावतीले राजीनामा दिएका थिए। यतिबेला मलको विषयमा प्रतिपक्ष मौन छ। कमजोर प्रतिपक्ष हुँदासमेत कामले गति लिन नसक्नुको पछाडि कमिसनसहित, कुण्ठा र कर्मचारीलाई मान्छे नगन्ने प्रवृत्ति हावी भएको देखिन्छ। अहिले नेकपा दुईतिहाइको सरकार छ। आफ्नो देशमा कुन समयमा कति रासायनिक मल चाहिन्छ र कहाँबाट कसरी प्रबन्ध गर्ने भनेर समयमै काम नगरेर गरिब किसान र सिंगो राष्ट्रलाई अपूरणीय क्षति पुर्याउँदासमेत कृषिमन्त्रीले राजीनामा दिनुभएको छैन। न त प्रतिपक्षले राजीनामा मागेको छ। कृषक आन्दोलित छैनन्, विद्यार्थी, बुद्धिजीवीलगायत मौन छन्। यस्ता थुप्रै विषयमा आम नागरिकले सरकारलाई मौन समर्थन गरिरहेका छन्। यस अथमा यो होइन कि जनता निरीह छन् , स्वर्गको टुक्राजस्तो देशलाई सिनोजस्तो बनाएपछि असह्य भएर जनताले चाहे भन्ने अर्को आन्दोलन पनि गर्न सक्छन्। अहिलेको निर्विकल्प भनिएका अनुहार कहाँ बिलाउँछन् ? इतिहासले पनि लेखाजोखा राख्न जरुरी ठान्ने छैन। भन्नलायक काम नगर्नेको उमेर पनि गन्नलायक हुँदैन।"
मुलुक नै 'कोरोना कारागार' !,"सिडिओलाई निषेधाज्ञा गर्न लगाएर सरकार लकडाउनको संगीतमा रमाइरहेको छ, मानौं कोरोना मार्न उसले गरेको यो ठूलै क्रान्ति हो। हामीले दैनिक सुन्ने कोरोना संक्रमण तथा मृत्युको अंकगणित भन्दा कैयन् गुना पीडादायक छ लकडाउनले हाम्रो जीवन र समाजमा छेडेको घाउ। पोखराबाट एकजना आफन्तले सुनाएको एउटा कथाबाट सुरु गरौं। स्याङ्जाका कमल कुनै खानदानी व्यवसायी होइनन्। भारतको मुम्बइमा उनी होटेलमा काम गर्थे। अलिअलि कमाए। स्वेदेशमै केही गर्ने भनेर फर्किए। उताको कमाइ अनि सरसापट गरेर उनले पोखरामा लजसहितको एउटा फास्टफुड खोले। सुरुवात राम्रै थियो। भिजिट नेपाल २०२० मा पर्यटक ओइरिने हल्ला सुनेपछि सहकारीबाट ऋण ल्याएर उनले पनि केही संरचना थपे। रंगरोगन गरेर चिटिक्क पारे। फागुनदेखि कोरोनाको हल्ला सुरु भयो। चैतदेखि लकडाउन भयो। भोलिपर्सि भन्दाभन्दै आठ महिना बित्यो। बीचमा लकडाउन खुल्दा थोरै आस पलाएको थियो। फेरि भदौंदेखि लकडाउन भएपछि कमलको आस मरेको छ। यत्रो नोक्शानी अनि निरासा कसरी समाल्ने ? उनले सोच्नै सकेका छैनन्। सहकारीको ऋणको किस्ता र ब्याजको तनाव छ। कर्मचारीलाई फिर्ता पठाए पनि तलब दिन बाँकी छ। व्यवसाय ठप्प छ तर आठ महिनादेखि भाडा खप्टिएको छ। आजभोलि उनी टोलाएर मात्र बस्छन्। मनोवैज्ञानिक परामर्शदाताकहाँ लैजादा पनि उनको अवस्था उस्तै छ। उनलाई कोरोना लागेको छैन। तर लकडाउनको संक्रमणले उनी निकै थलिएका छन्। बरु कोरोना लागेको भए उहिले निको हुन्थ्यो होला तर लकडाउनले उनको सपनामा लागेको संक्रमण तथा जीवनमा छेडिएको घाउ शायद अब कहिल्यै निको हुँदैन होला। कोरोना निको पार्न राज्यले लिएको कदम (लकडाउन)ले निम्न र मध्यम वर्गको जीवनमा छाएको अध्याँरोको एउटा सानो चित्र हो यो। पर्यटन, होटल, शिक्षा, मनोरंजनलगायत थुप्रै व्यवासयमा कार्यरत कयौंको पीडा र घाउ मिसिएको छ कमलको यो कथामा। चार महिना लामो लकडाउनबाट मुश्किलले मुक्त भएका नागरिक फेरि अर्को चरणको निषेधाज्ञाबाट प्रताडित छन्। प्रमुख जिल्ला अधिकारी (सिडिओ)लाई निषेधाज्ञा जारी गर्न लगाएर सरकार लकडाउनको संगीतमा रमाइरहेको छ, मानौं कोरोना मार्न सरकारले गरेको ठूलै क्रान्ति हो लकडाउन। कोरोनाबाट कति संक्रमित भए, कनि निको भए अनि कति मरे ? दैनिक यही अंकगणित सुनाएर सरकार दायित्व निर्वाह गरेको अभिनय गर्दैछ। यो भन्दा धेरै महत्वपूर्ण प्रश्न हो, लकडाउनले हाम्रो समाजको चित्र र चरित्र नै कसरी बदलिँदै छ ? के सरकारलाई थाहा छ ? कोराना नलागीकन कति मानिसहरू जिउँदै मरेतुल्य भएका छन् ? कतिले आत्महत्या गरेका छन् ? कति बहुलाउन वाध्य भएका छन् ? कति डिप्रेशनमा गएर बिक्षिप्त भएका छन् ? संक्रमित र मृत्युको अंकगणितभन्दा पनि यो हिसाब धेरै महंगो र कहालीलाग्दो हुँदैछ। कोरोना त निको होला ढिलोचाडो तर लकडाउनको घाउ सजिलै सन्चो हुनेवाला छैन। पछिपछिसम्म पनि हाम्रो समाज र सन्ततीले त्यसको पीडा भोग्नुपर्नेछ। केही समय लकडाउन उचित थियो। यो सन्देश र सचेतनाका लागि पनि आवश्यक थियो। यो आफैमा एउटा प्रतिकात्मक कदम मात्रै हो, यो समाधान हुँदै होइन। हामीले छिमेक र विदेशमा पनि हेरिसकेका छौं। लकडाउनले मात्रै कोरोना कहीं निको भएको छैन। कोरोनाकै बाहनामा आठ महिनादेखि मुलुक ठप्प छ। व्यापारव्यवसाय, उद्योग धन्दा अनि सरकारी कामकाज सबै अलपत्र छन्। अब त सिंगो मुलुक नै कोरानोको कारागार बनेको प्रतित हुन थालेको छ। अनि नागरिक निरीह कैदीजस्तै भएका छन्। के सरकारलाई थाहा छ ? कोराना नलागीकन कति मानिसहरू जिउँदै मरेतुल्य भएका छन् ? कतिले आत्महत्या गरेका छन् ? कति बहुलाउन वाध्य भएका छन् ? कति डिप्रेशनमा गएर बिक्षिप्त भएका छन् ? संक्रमित र मृत्युको अंकगणितभन्दा पनि हाम्रो समाज र जीवनमा 'लकडाउन संक्रमण'को पीडा र परिणाम धेरै महंगो एवं कहालीलाग्दो हुँदैछ। मुलुकलाई कोरोनाको कारागार अनि नागरिकलाई कैदी बनाएर कोरोना निको पार्ने सरकारको बुद्धि देखेर नागरिक पनि दिक्क भइसकेका छन्। कोरोनाले भन्दा भोक र अभावले छिटो ज्यान जाने जोखिम बढ्दैछ। नागरिकलाई घर कोठामा थुनेर होइन, सामाजिक दुरी र सुरक्षा मापदण्डसहित बाहिर आएर आआफ्ना काम उद्यम गर्न दिनुपर्छ। नत्र हाम्रो जनशक्ति सधैका लागि थलिने छ र त्यसको सकस मुलुकले चीरकालसम्म सामना गर्नुपर्नेछ।अब लकडाउन लगाएर नागरिकलाई सम्झाउनुपर्ने र सचेत गराउनुपर्ने अवस्था छैन। सर्वसाधारण राज्यभन्दा बढी चनाखो भइसकेका छन्। बिहान फुथपाथमा साग बेच्ने बुढी आमाहरू पनि मुखमा मास्क अनि पटुकाभित्र सेनिटाइजर बोक्न थालेका छन्। त्यसैले निरन्तरको लकडाउन कोरोनासँगको लडाइँ हुनसक्दैन। यो पराजित मानसिकता अनि आत्मसमर्पण मात्र हो। लकडाउनले केही सिमित हुनेखाने वर्गलाई त्यति मर्का नपरेको होला। अझ् सरकारमा बस्नेहरूलाई यसको अनुभूति पनि नहुनसक्छ। किनभने लकडाउनको हाइसन्चोमा सरकार रमाएको देखिन्छ। खालि अनि शान्त सडक कतै वाधा विरोध छैन। सुविधा अनि पहुँचहुनेलाई लकडाउनले केही छेकेको छैन। उनीहरूका लागि सडक स्वागतमा छ, सवारी पास खल्तीमा छन्। ठूला होटेल तथा रेष्टरेन्टका परिकार पनि घरघरमै डेलीभरी हुन्छन्। उनीहरूले हरेक दिन होलीडे जस्तै सेलिब्रेट गरेका हुन्छन् लकडाउनलाई। राजनीतिक नेतृत्व र राज्यका निकायसँग सेटिङ मिलाएर कमाउन पल्केका केही मालिक र माफियालाई मस्ती भएको होला तर तमाम उद्यमी व्यवसायीलाई मर्का मात्रै होइन, मिनेटमिनेटमा नोक्शानी छ। यसको क्षतिपूर्ति कहिले होला, कसरी होला ? उनीहरूको दिमागले सोच्न पनि सकेको छैन। तर गरिखाने वर्गलाई लकडाउनले कति सकस र सास्ती दिएको छ ? त्यो पीडा भोग्नेहरूलाई मात्रै थाहा छ, शक्ति र राज्यको सुविधामा बस्नेहरूले त्यो फिल गर्न सक्दैनन्। दिनभर परिश्रम र दुःख गरेर बिहान बेलुका हातमुख जोड्ने सर्वसाधारणको जीवनमा अध्याँरो मात्रै छरेको छ लकडाउनले। उनीहरूसँग खाली सडकमा हुँइकन न 'पासवाला मोटर' छन् न त लकडाउनलाई सेलिब्रेट गर्ने भरिलो खल्ती छ। जीवनमा यति पीडादायी मोड आउँला भनेर उनीहरूले कहिले पनि सोचेका थिएनन्, भोग्ने त कुरै भएन। आफ्नो छरछिमेक अनि समाज टाढा छ। भाडाको कोठामा कोचिएर बस्नुपर्ने वाध्यता। कमाइ केही छैन। घरभेटीको किचकिच अनि भाडाको तनाब छँदैछ। जागिर जोखिमा छ अनि तलब पनि आएको छैन। कामधन्दा अनि व्यापार व्यवसाय चौपट छ। पसल वा भवनको भाडा खप्टिको छ। उता बैंक तथा सहकारीबाट लिएको ऋणको किस्ता र ब्याजको दबाब छ। कोरोना रोथामका नाममा साउन मसान्तसम्म १२ अर्ब खर्च भइसकेको छ। तर त्यसबाट यस्ता निम्न र मध्यम वर्गले के राहत पाए ? कहाँ कसको लागि खर्च भयो १२ अर्ब ?यसको जबाफ दिनसक्ने नैतिक हैसियत राज्यसँग छैन।कोरोना रोकथाम गर्दै जनजीवनलाई सुरक्षित र सामान्य बनाउने अनि काम व्यवासाय सुचारु गर्नेतिर सरकार तथा मुख्य दलहरू पनि उदासीन देखिएका छन्। लकडाउन सरकारलाई त गजबको मोज अनि मौका नै भयो। प्रमुख प्रतिपक्षको चाला पनि उस्तै देखियो। विज्ञप्ती निकाल्ने र ट्वीट हान्ने मात्रै प्रतिपक्षको दायित्व होइन। जनस्तरमा तरंग ल्याउने कुनै अभियान अघि बढाउन सकेन प्रतिपक्षले। लकडाउन कोरोनाको दबाइ होइन भनेर सरकारलाई दबाब दिने र नागरिकलाई जागरुक बनाउने दायित्वबाट प्रतिपक्ष पनि चुकेको देखियो। यो बीचमा सत्तारुढ नेकपा र प्रतिपक्ष कांग्रेस दुवै घरभित्रकै कलहमा बढी अल्झिए। जनतालाई घरघरमा लक गरेर आफूहरूले कुर्सी र शक्तिको लफडा र लडाइमा उर्जा खेर फाले। लकडाउनबाहेक कोरोना रोकथामको ठोस् रणनीति र योजना केही बन्न सकेन। कोराना अब भाइरस मात्र रहेन। यो सँग राजनीति र 'बिजनेस फन्डा' पनि जोडिएको छ। कोरोना कालपछिको विश्व अर्थ राजनीतिको चित्र र चरित्र कस्तो होला ?अहिले अनुमान गर्न कठिन छ। कोरोनामा मेडिकल डनहरूको चलखेल अनि विश्वका शक्ति राष्ट्रहरूको झेल पनि कताकता जोडिएको आशंका गरिएको छ। यसले विश्व शक्ति संरचना र समिकरणमा हामीले नसाचेको उलटपुलट ल्याउने खतरा छ। भ्याक्शिन उत्पादन र परीक्षणमा रसिया, अमेरिका र चीनबीच देखिएको प्रतिस्पर्धाले त्यसको संकेत दिइसकेको छ। कोरोनाले विश्व राजनीतिका आयमहरूमा नाटकीय परिवर्तन आयो भने अचम्म नमान्दा हुन्छ। शक्ति राष्ट्रका शासकहरूमा विस्तारै अनुदार र निरंकुश चरित्र हावी हुँदै छ। त्यसको बाछिटा नेपालमा पनि ढिलोचाडो पर्नेछ। विज्ञहरूले भनिसेका छन्। कोरोना एउटा सामान्य भाइरस हो। यो कुनै रोग होइन। आधारभूत सावधानी र सुरक्षा अपनाएर यसबाट सजिलै बच्न सकिन्छ। यसको कुनै दबाइ छैन। त्यसैले लकडाउन लम्बाएर समाजमा नोक्शानी र निराशाको अझ् कहालीलाग्दो चित्र कोर्नेतिरतिर होइन, जनजीवनलाई कोरोनामैत्री बनाउँदै समाजलाई आफ्नै गतिमा चल्न दिनेतर्फ सरकारको कदम केन्द्रित हुनुपर्छ। नागरिक दबाब पनि त्यही दिशामा संगठित हुनु आवश्यक छ।"
पाटन अस्पतालमा कोरोना संक्रमित वृद्धको मृत्यु,काठमाडौं : पाटन अस्पताल ललितपुरमा उपचार गराइरहेका कोरोना संक्रमित वृद्धको मृत्यु भएको छ। काठमाडौंका ६३ वर्षीय पुरुषको आज बिहान ३ बजे मृत्यु भएको जानकारी स्वास्थ्य कार्यालय ललितपुरले जनाएको छ। उनी २४ गतेदेखि पाटन अस्पतालमा उपचाररत थिए।
कृषि समृद्धिमा फस्फोराइट,"कृषिजन्य माटोको उर्वरा शक्ति र गुणस्तरमा गिरावट हुनु नेपालजस्ता विकास उन्मुख कृषिप्रधान मुलुकमा दिगो कृषि प्रणालीका मुख्य चुनौती हुन्। कृषि उत्पादन वृद्धिमा तराईजस्तो उष्ण तापीय होचो भूभागमा माटोमा फस्फोराइटको कमी हुन्छ। कृषि मलमा युरियाबाट पाइने नाइट्रोजन अभावलाई जैविक मल र माटोमा नाइट्रोजन सञ्चित गर्न सक्ने बिरुवाबाट केही पूर्ति गर्न सकिन्छ तर माटोमा फस्फोराइटको आवश्यकता पूर्ति गर्ने फस्फोराइटकै प्रयोग गर्नुपर्छ किनकि फस्फोराइट मल रासायनिकभन्दा पनि खानिजमा आधारित मल हो। डीएपी अर्थात् डाइएमोनियम फसपेट भनेको युरियाजस्तो पूर्ण रासायनिक होइन, जसमा फस्फोराइट, अम्ल र पानी तीन पदार्थको करिब समान अनुपात हुन्छ। देशको खनिज सम्पदाको वैज्ञानिक प्रयोग गरी बढ्दो जनसंख्याको माग सम्बोधन गर्नु आजको सरकारको दायित्व हो, जसका निम्ति स्थिर कृषि प्रणालीमा जैविक र रासायनिक मल प्रयोग गरी उत्पादनमा वृद्धि गर्नुको विकल्प छैन। अम्लीय वर्षा, जैविक मल र नाइट्रोजनको अत्यधिक प्रयोगका कारण यस क्षेत्रमा नाइट्रोजन, फस्फोरस ् पोटासको अनुपात असन्तुलित रहेकाले माटोको उर्वरा शक्तिमा ह्रास आएको छ। नेपालजस्तो भौगोलिक विविधता भएको जमिनमा माटोमा निम्न पोषण हुनुको मुख्य कारण सतहको माटोको क्षयीकरण पनि हो। उत्पादन वृद्धिका निमित्त माटोको उत्पादकत्वमा गुणात्मक वृद्धि गरी निम्न वर्गका किसानमा समृद्धिको प्रकाश पार्ने स्थानीय फस्फोराइटको घरेलु विधिबाट प्रयोग पनि गर्न पनि सकिन्छ भने विस्तृत रूपमा उपयोग गर्नु राज्यको जिम्मेवारी हो। सरकारले देशका जनताको गरिबी निवारण र राष्ट्रिय पुँजीको पलायन रोक्न कम्तीमा आफ्नो आवश्यकता पूर्ति गर्ने उद्देश्यका साथ फस्फोराइट खानीको उत्खनन र उपयोग गर्नुपर्छ। नेपाललगायत एसियाको खाद्य सुरक्षा मूलतः उच्च उत्पादन हुने धान र गहँुबाली, सिँचाइ र वर्षा र रसायनिक मलमै निर्भर छ। सामान्यतः धानबालीमा पानीमा घुल्ने फस्फोराइटको मात्रा २५ किलोग्राम प्रतिहेक्टर प्रयोग गरिएको छ। उच्च भूभागमा भने फस्फोराइटको मात्रा अझै कम हुन्छ। फस्फोराइट, रासायनिक कृषि मल निर्माण गर्ने मुख्य खनिज कच्चा पदार्थ हो। नेपालजस्तो कृषिमा निर्भर अर्थतन्त्र भएको देशमा फस्फोराइट खानीको रणनीतिक महत्व हुन्छ। नेपालमा फस्फोराइट प्रारम्भिक अन्वेषणको काम धेरै पहिलेदेखि हुँदै आएको छ। केही स्ट्रोमाटोलाइट जीवाशेषसहितको डोलोमाइट चट्टान र कालो चेर्ट, क्ले माटोबाट बनेको सेल चट्टानमा नेपालको बैतडीको ढिकगढदेखि बझाङको टारुगढसम्म करिब ५० किलोमिटर लम्बाइमा ७० सेन्टिमिटरदेखि ४७ किलोमिटर मोटाइ भएका पाँचदेखि ३२ प्रतिशत फस्फोराइट खनिजयुक्त भण्डार रहेको विभिन्न अध्ययनले देखाएका छन्। यस्तो अवस्थामा आर्थिक र प्राविधिक रूपमा उपयुक्त फस्फोराइट खानीको अन्वेषण, उत्खनन गरी स्वदेशमै कृषि मल उत्पादन गर्नु सरकारको आवश्यकता र दायित्व पनि हो। तत्कालीन सरकारको चौथो पञ्चबर्से योजनामै समावेश गरिएको र खानी तथा भूगर्भ विभागले १९६७ मा नै प्रारम्भिक फस्फोराइट खानीको अन्वेषण र उत्खनन कार्य हालसम्म पनि निरन्तर नै छ। भारतमा पनि नेपालको बैतडीकै फस्फोराइट खानी भएको समान चट्टानमा फस्फोराइट उत्खन्न गरिएको थियो। बैतडीको ढिकगढ, जुन्कुना, धोउ बिसाउने, सनागाउँ, बझाङको टारुगढ, जुलीगढ, गोल्छङ, काडाचौरसँगसँगै वराह क्षेत्रमा टाकुरे, तावाखोला र थोङसार, स्वार खोलादाङ, मारी खोला प्युठान, खुलिया खोला (चिसापानीबाट उत्तरपश्चिम), आदि क्षेत्रमा विभिन्न गुणस्तरका विभिन्न परिणाममा फस्फोराइट खानी पाइन्छ। अगाडि गरिएका खोज तथा अनुसन्धनमा यातायात, प्रविधिको अभावमा उपयुक्त नमुना संकलन हुन नसकेको पनि हुन सक्छ, जसका कारणले यथार्थ र औसत गुणस्तरभन्दा सतहमा भएका नमुनाको गुणस्तर प्राप्त भएको हुन सक्छ। तसर्थ फस्फोराइट खनिज फरकफरक घनत्व भएको २२३० मिटरको फस्फोराइटयुक्त चट्टानको प्रकृतिअनुरूप ड्रिलिङ गरी भित्रको ताजा नमुना संकलन गरी यथार्थ र विस्तृत अध्धयन हुनु आजको आवश्यकता हो। उक्त नमुनाको प्रयोगशाला परीक्षणका लागि विस्तृत अध्ययन गर्न सकिने प्रयोगशालामा परीक्षण गर्नुपर्छ किनकि खानीको गुणस्तर स्पष्ट भएपछि मात्रै राज्यको लगानी गर्ने योजना गर्नु वैज्ञानिक र मितव्ययी हुन्छ। खानीमा फस्फोराइटको मात्रा कम भएमा बेनिफीकेसन प्रक्रियाबाट गुणस्तर वृद्धि गरी मल निर्माणमा उपयोग गर्न पनि सकिन्छ। फस्फोराइटको प्रशोधन र मल निर्माणमा उच्च विद्युतीय ऊर्जा आवश्यक भएकाले बैतडीको फस्फोराइट उत्खननमा चमेलिया जलविद्युत् एक महत्वपूर्ण आधार बन्न सक्छ। हाल सडकको सुविधा, विद्युत्को उपलब्धता र अम्लको उपयोग गरी यसको विकास गर्ने प्रशस्त सम्भावना छ। आर्थिक वर्ष २०७६७७ मा कूल ग्राहस्थ उत्पादनमा कृषि क्षेत्रको योगदान २७७ प्रतिशत रहने अनुमान गरिएको छ। आव ०७५७६ मा कृषि क्षेत्रको उत्पदान ५१ प्रतिशतले वृद्धि भएकोमा धानको उत्पादनमा कमी, मल र बीउको आयातमा कमी र कोरोना कहरका कारण आव ०७६७७ मा कृषि क्षेत्रको उत्पादन २६ प्रतिशतमा खुम्चिने अनुमान गरिएको छ। कूल ग्राहस्थ उत्पादनमा यस क्षेत्रको योगदान क्रमशः घट्दै गए पनि आर्थिक वृद्धिमा कृषि क्षेत्रको योगदान आव२०७५७६ मा २११ प्रतिशत रहेकोमा २०७६७७ मा ३२७ प्रतिशत प्रक्षेपित छ, जुन सकारात्मक देखिन्छ। २०७५७६ को फागुनसम्ममा एक लाख ९१ हजार ५ सय ३६ मेट्रिक टन रासायनिक मल वितरण गरेकोमा २०७६७७ को फागुनसम्म उल्लेखनीय वृद्धि गरी २ लाख ५० हजार ५ सय ३५ मेट्रिक टन रसायनिक मल वितरण भएको सरकारको तथ्यांक छ तर पनि किसानले समयमा र आवश्यक मात्रामा मल नपाएको खबर सर्वत्र पाइन्छ। यसले नेपाली कृषि बजारमा मलको आवश्यकता र मागलाई प्रस्ट पार्छ। नेपाल सरकारले आफ्नो नीति तथा कार्यक्रममार्फत महत्वका साथ बैतडी र बझाङको फस्फोराइट खानीको अध्ययन, उत्खनन र उपयोग गरी नेपालमा कृषि मल आयात प्रतिस्थापन गर्ने काम अगाडि बढाएको छ। उक्त काम खानी तथा भूगर्भ विभागले विस्तृत योजनाका साथ गरिरहेको छ। भिन्न प्रसंगमा कुरा गर्दा नेपालमा खानी लिएर वा होल्ड गरेर विभिन्न उद्देश्यले काम अगाडि नबढाउने बेथिति पनि हाम्रो समृद्धिका वाधक हुन्। आजसम्म विस्तृत अध्ययनमा भौगोलिक कठिनाइ, आवश्यक प्रयोगशाला र परीक्षणको अभाव, उत्पादन कम्पनी र प्रविधि छनोटलगायतका चुनौतीका बीच फस्फोराइट खानी उत्खनन र उपयोग नेपालको कृषिबाट समृद्धितर्फ जाने यात्राको दरिलो आधार हुनेछ। भण्डारी चीनको विश्वविद्यालयमा भूगर्भशास्त्रमा अध्ययनरत छन्।"
रुसी कोरोना खोपको तेस्रो चरणको परीक्षणमा सहभागी हुन टर्की सकारात्मक,"स्तानबुल : रुसी कोरोना खोपको तेस्रो चरणको परीक्षणमा सहभागी हुन टर्की सकारात्मक देखिएको छ। रुसको आग्रहअनुसार खोपको परीक्षणमा सहभागी हुने बारे विचार गरिरहेको स्वास्थ्यमन्त्री फह्रेटीन कोकाले बताएका छन्। समाचार एजेन्सी रोयटर्सका अनुसार स्वास्थ्यमन्त्री कोकाले बिहीबार पत्रकारसँग कुरा गर्दै यसबारे आउँदो साता निर्णय लिइने बताएका छन्। हामीले यो खोपको तेस्रो चरणको परीक्षणका लागि अनुरोध पत्र प्राप्त गरेका छौँ, मन्त्री कोकाले भने, आवश्यक कागजातहरू र प्रक्रियाहरू प्रर्याप्त छन् भन्ने हामीलाई लागेको छ, साथै पहिलो र दोस्रो चरणको परीक्षण पनि सकिएको छ। मन्त्री कोकाले यसभन्दा अगाडि चिनियाँ खोपको तेस्रो चरणको परीक्षण गरिरहेको बताउँदै रुसी खोपको वैज्ञानिकले मूल्याङ्कन गर्ने बताए। केही दिनमै हाम्रा खोप विशेषज्ञहरूले यस मामला र खोपको मूल्याङ्कन गर्नुहुनेछ, सायद अर्को साता हामी रुसी खोपको तेस्रो चरणको परीक्षणलाई अनुमति दिनेछौँ। रुसले '' नामक खोपको विकास गरी प्रयोगका लागि प्रमाणित गरिसकेको छ। तर परीक्षणकै चरणमा रहेको खोपलाई प्रमाणित गरेसँगै विज्ञहरूले भने यसको सुरक्षालाई लिएर आशंका व्यक्त गर्दै आइरहेका छन्।"
तीन दिन भारी वर्षाको सम्भावना,"काठमाडौं : तीन दिन भारी वर्षाको सम्भावना रहेको जल तथा मौसम विज्ञान विभागको मौसम पूर्वानुमान महाशाखाले जनाएको छ। अहिले देशभर सामान्यदेखि पुर्ण बदली भई केहि स्थानहरुमा मध्यम वर्षा र गण्डकी प्रदेशका एकदुई स्थानमा भारी वर्षा भइरहेको छ। महाशाखाकाअनुसार मनसुनको न्युन चापीय रेखा औसत भन्दामाथि र नेपालभन्दा दक्षिणतर्फ, पश्चिम बंगालमा न्युन चापिय क्षेत्र अवस्थित छ। शुक्रबार दिउँसो देशभर सामान्यतया देखि पुर्ण बदली रहि केहीस्थानहरूमा मेघगर्जनचट्याङ्गसहित मध्यम वर्षाको सम्भावना रहेको छ। प्रदेश १, प्रदेश २, बागमती प्रदेश र गण्डकी प्रदेशका एक दुई स्थानमा भारी वर्षाको सम्भावना रहेको छ। राति प्रदेश १ ,बागमती प्रदेश र प्रदेश ५ का एक दुई स्थानमा भारी वर्षाको सम्भावना रहेको महाशाखाबाट जारी बुलेटिनमा उल्लेख छ। शनिबार देशभर सामान्यतया बदली रही केही स्थानहरूमा मेघगर्जनचट्याङ्सहित मध्यम वर्षाको सम्भावना रहेको छ। प्रदेश १, बागमती प्रदेश, गण्डकी प्रदेश र प्रदेश ५ एक दुई स्थानमा भारी वर्षाको सम्भावना रहेको छ आइतबार देशभर सामान्यतया बदली रही केही स्थानहरूमा मेघगर्जनचट्याङ्गसहित मध्यम वर्षाको सम्भावना रहेको छ। प्रदेश १, बागमती प्रदेश, गण्डकी प्रदेश र प्रदेश ५ एक दुई स्थानमा भारी वर्षाको सम्भावना रहेको छ।"
खै कहाँ छ सरकार ?,"याराना पुँजीवादी शैली, राणाकालीन रजगज अभ्यास र मठाधीश पारा देखेर दाह्रा किट्दै चिच्याउने जमात उधुम बढिरहेको छ, सरकारलाई सुइँको छ कि छैन ? अहिंसावादी नेता महात्मा गान्धीले भनेका थिए, संसारमा सबैको भोक मेट्न सकिन्छ बरु लालच कसैको सकिन्न। हाम्रो सत्ता नेतृत्व ठीक उल्टो विपत्तिमा विपन्नको चुलो कसरी बल्दै छ होला भनेर एक निमेष पनि सोच्दैन, बरु भोकाहरू मरिरहून् तर सात पुस्ता पुग्ने अकूत सम्पत्ति कसरी कुम्ल्याउन सकिन्छ भन्ने लालचको गिद्दे नजरमै चुर्लुम्म डुबेको छ। जब ठूलाठूला सपना चकनाचुर बनाइन्छ, अझ सपनाको हत्या गरिन्छ तब ससाना पहलको पनि ठूलो मूल्य पाइने अवस्थाको नियती अहिले हामीले भोगिरहेका छौं। कोरोना भाइरस नियन्त्रणको निहुँमा लामो लकडाउनले लखतरान परेकाहरूको कारुणिक अवस्था वर्णन गरेर साध्य नै छैन। बिहान खाए बेलुका के खाऊँ भन्ने विडम्बनाबाट गुज्रिरहेका लाखौंको संख्यामा रहेका सर्वहाराहरू सत्तारूढ सर्वआहारा को तमासामा कसरी निरीह पात्र बनाइएका छन् भनेर हेर्न एकपटक खुलामञ्च, गौशाला, बानेश्वर, लगनखेल, सूर्यविनायकजस्ता उपत्यकाका केही क्षेत्रमा पुगे पुगिहाल्छ। मनकारीहरूले कतिबेला एक छाक खाना देलान् र रात बिताउँला भनेर कुरिरहेका भोकाहरूको मुहार पढ्न एक मिनेट पनि लाग्दैन। त्यसो त सामाजिक सञ्जालमा पापी पेट काटेर देखाउन खोज्नेहरूको भोक सत्य को भोजन वर्णनले कसको मन कटक्क पोलेको छैन होला शासकहरूबाहेक ? खाना वितरणका अभियन्ता कपिलदेव कर्माचार्य भन्दै थिए, भोका र निमुखालाई सेवा गर्न पाउँदा आनन्द आउँछ, तर सरकारको बेवास्ता देख्दा विद्रोही बनाउँछ। तिनै अति विपन्न, दैनिक ज्याला मजदुरी, अनौपचारिक क्षेत्रका श्रमिक गत चैतदेखिको लकडाउनसँग लड्न नसकेर श्रमजीवीको गौरव होइन पेटजीवीको सरम स्विकारेर झीनो राहतको लाइन बस्न बाध्य बनाइएका छन्। अति विपन्नलक्षित राहत कार्यक्रम घोषणाका लागि सरकारलाई रचनात्मक खबरदारी गर्न साझा पार्टीले जारी गरेको खाना वितरण अभियानले थोरै समयमा यति धेरै प्रतिक्रिया, प्रशंसा र सहयोगी हातहरूको साथ पाउनु पनि विपत्मा अभिभावक हुनुपर्ने सरकारको तमासे पारा र निकम्मापनकै कारण हो भन्न सकिन्छ। नो क्वेसन सेवक ! लकडाउन इज लकडाउन प्रधानमन्त्री ओलीले भनिसक्नुभयो, लकडाउन इज लकडाउन !, खुरुक्क पालना गर्ने धेरै चासो, चियोचर्चा, खोजीनीति, तर्कवितर्क नगर्ने, याद गर यो अधिकार खोज्ने समय होइन ! नो क्वेसन प्लिज ! अब पीएमले नै लकडाउन इज लकडाउन भनिसकेपछि ह्वाई एगेन क्वेसन ? बुझ्नु भो नि ! शासकसँग पनि प्रश्नप्रतिप्रश्न गर्ने हो र ? मूल मूलीसँग पनि मुखमुखै लाग्ने ? राजाको शासन होइन भन्दैमा रडाको गर्ने तिम्रो हैसियत के हो ? उफ ! ओली सरकार विपत्मा विपन्नको मुखमा माड लाउन के तयारी गर्न सकिन्छ कि भनेर सोच्दैन, मात्र आफूमाथिको प्रश्नबाट चिढिनु शिवाय। कहिलेकाहीं लाग्दो हो निर्वाचित राजामहाराजा लाई यसरी गर्धन चिलाउने गरी प्रश्न सोध्नेहरूले अराजकता फैलाउन खोजिरहेका छन्, के राज्य चुप लाग्छ भन्न खोज्या हो र ? प्रिय नागरिक खुलेर बोलौं ! जोरजुलुम लगाएर सतर्क गराऔं ! देखेको र लागेको कुरा धक फुकाएर बोलौं। रैती, प्रजा, जनता हुँदै नागरिक भएर प्रश्न गर्न जरुरी छ, खबरदारी जरुरी छ। आलोचनात्मक चेत खोल्न, निरन्तर खबरदारी सदावहार प्रश्न गर्न जरुरी छ। भोकभोकै तड्पिरहेका, लालाबालाको अघि निरीह बनेका, समाजको अघि विलखबन्धनमा परेका अति विपन्न, दैनिक ज्यालादारी, अनौपचारिक क्षेत्रका मजदुरहरूको छट्पटी सुन्ने सरकार खोइ ? के सरकार पनि छ र ? हुन त सरकारका प्रतिनिधिहरूले विगतमा मच्चाउँदै आएका काण्डैकाण्डको शृंखलामा नयाँनयाँ काण्ड मच्चाउनलाई विपत्ति झन् मौकाका रूपमा लिएको कुरा जगजाहेरै छ। नियुक्ति, ठेक्कापट्टा, भागबन्डा, कार्यकर्ता, आसेपासे र बिचौलिया व्यवस्थापनलगायत राज्य दोहनका दर्जनौं प्रकरण बन्दाबन्दीकै मौकामा झ्यापझुप पारि नै हालियो। बरु सर्वज्ञाता प्रधानमन्त्रीको कोरोना उपचार सन्देश बेसारपानी खाने, आइसक्रिम नखाने बरु चस्मा लगाउने उपाय नेपालीका मनमनमा गढेकै छ। रेल सपना रेलमा उडाइदिए पनि रेल सपना गढेकै छ। अनि अर्का सत्तारुढ अध्यक्ष प्रचण्डको भेज र ननभेज रेसिपी त झन् भोका नेपालीको मुखमुखमा स्वादे कहानी बनेर बसेकै छ। शान्ति दरबार मा बस्न नदिने शान्ति अधिकारी कहाँ हुन् र यी त समृद्धि अभियानका लागि सदा प्रश्नकर्ता हुन् भन्न भ्याएकै छन्। उनका मुद्दाहरू त मुद्रामा साटिसकिएको छ। मिसनहरू कमिसनमा रूपान्तरणको साक्षी धनयुद्धको धब्बाले बताइ नै रहेको छ। मलर, मन्दिर र भोकमरी उपत्यकामा मात्रै निर्माण कार्यमा आबद्ध अढाइ लाख मजदुर, अनौपचारिक क्षेत्रमा श्रम गर्ने २९ हजार कामदार, रिक्सा मजदुर, भरियाजस्ता दैनिक ज्याला मजदुरी गरी जीविकोपार्जन गर्नुपर्ने हजारौंको संख्याका मजदुर अहिले एक छाक टार्न धौधौको अवस्थाबाट तड्पिरहेका छन्। कवि शिरोमणि लेखनाथ पौड्यालको कविता अंश काढी तरक्क पसिना दिनरात डोको, बोके पनि उदरगत रहन्छ भोको अर्थात् दिनरातै श्रम गरेर पनि भोको पेटमै सुत्नुपर्ने विपन्नहरू आधा वर्ष जारी बन्दाबन्दीमा झन् कसरी बाँचिरहेका होलान् ? कवि मनले लेखि नै रहेको छ अहंकारी शासक मनले स्पर्श नगरेको मात्रै न हो। कोरोनाको कहर र त्रासदीका बीचमा मलर सदा, सूर्यबहादुर तामाङ, राजकुमार जोगीहरू खान नपाई छट्पटिँदै मरिरहँदा सत्ताको चास्नीमा चुर्लुम्म डुबेका नवमहाराजहरूलाई फिटिक्कै नछोएपछि रामका नाममा हराम हरूको जयगान कहिलेसम्म ? हुन त कोरोना कहरको चौकुनामा छट्पटाइरहेका राजु रामुदामुहरूले राम नेपालमै जन्मिएका हुन् भन्दै असली राममन्दिर बनाउने परम्परागत राजनीति गरिरहेका प्रधानमन्त्री ओलीलाई देखेर भगवान् राम भन्दा हुन् भक्तहरू खान नपाएर मरिरहेका छन्, धेरै खाएर भुँडी फुटेर मर्नेहरूका लागि नरकमा पनि स्थान छैन है। हे शासक हो ! लकडाउनलाई श्रमिकसँग जोडेर हेर, विपन्नहरूसँग जोडेर हेर, ज्यामी, भरिया, ज्यालादारी र मजबुर मजदुरहरूलाई केन्द्र बनाएर हेर। लकडाउन लहडलाई न्यून आय भएका भुँइजीवीलाई शिरमा राखेर हेर ! तन्नम गरिबहरूसँग जोडेर हेर लकडाउन इज लकडाउन, भनिदिएर मात्र पुग्छ ? राम मन्दिर बनाएरै देखाइदिन्छु भनेर धर्मको राजनीति गर्ने अनि अति विपन्नलाई भोकभोकै मारेर अधर्मी यात्रा गर्ने तिम्रो हिसाबकिताब कसै न कसैले त राख्ने नै छ। बाध्यताको खाडी यात्रा शासकका लागि मात्र रेमिट्यान्स, मात्र प्रशासनिक खर्च होला। रोजगार खोसिएपछि स्वदेश फर्किन खोज्ने लाखौं युवा फिर्ती टिकटको कमिसन खेल बुझेर विद्रोही बनिरहेका छन् ! याद रहोस्, उनीहरूले नेपाल आइपुगेपछि सारा हिसाबकिताब खोज्नेछन्, अंश लगाउन तयार भएर बसे हुन्छ। शासकहरूलाई के थाहा एक थान पासपोर्ट बनाउन नसकेर दक्षिण छिमेक हानिएर बाध्यात्मक दरबानी बनेकाहरू अब दबाबी संग्राममा दरिँदैछन्। विपद्, बिचौलिया र कल्याणकारी राज्य कोरोना महामारीमा चनाखो हुनुपर्ने, कल्याणकारी राज्यको अद्भुत अभ्यासमा जुट्नुपर्ने राज्य विपत्मा बिचौलियाको बिगबिगीको आफैं सूत्रधार बन्यो। लोकलाज, मिडिया, प्रतिपक्षी र नागरिक खबरदारीको हेक्का राख्दै कल्याणकारी कदम चाल्छ कि भन्ने झीनो आशा थियो सरकारप्रति। तर सुरुवाती चरणमै ओम्नी प्रकरणले गाँजिएपछि त सरकार झन् भाँडभैलो गर्दै, तमासे बन्दै यती अहंकारी बन्दै गयो कि मलर सदा, सूर्यबहादुर तामाङ, राजकुमार जोगीहरूको भोकमरी हत्यालाई विलासिताको व्याख्या गर्दै फेरि नियमित लुट धन्दा मै रुमल्लियो। विपत्मा दक्षिण एसियाका भारत, पाकिस्तानजस्ता देशले चालेका कतिपय कल्याणकारी कदमको सिको गर्न पनि सरकारले सकेन। विकसित मुलुकको राम्रा अभ्यासको अवलम्बन त कल्पना बाहिरको कुरा भइगयो। कल्याणकारी लोकतन्त्रमा शिक्षा, स्वास्थ्य, आवास, खाद्यान्न र सार्वजनिक यातायातलाई राज्यको दायित्वमा राखिन्छ। यी प्रमुख न्यूनतम नागरिक आवश्यकतालाई प्राथमिकीकरण, मैत्रीकरण र वर्गीकरणको जगमा सामान्य अवस्थामा समेत प्रभावकारी अभ्यास गर्ने गरिन्छ। अझ विपत्, महामारीजस्ता विशिष्ट अवस्थामा कल्याणकारी राज्यले आफू (राज्य) ऋणमा परेर पनि आफ्ना नागरिकलाई भोक, रोग र शोकले मार्दैन। भोकभोकै तड्पिरहेका, लालाबालाको अघि निरीह बनेका, समाजको अघि विलखबन्धनमा परेका अति विपन्न, दैनिक ज्यालादारी, अनौपचारिक क्षेत्रका मजदुरहरूको छट्पटी सुन्ने सरकार खोइ ? के सरकार पनि छ र ? विडम्बना समाजवादउन्मुख संविधानको जगमा बनेको आफूलाई कम्युनिस्ट भनेर परिचय गराउने सरकार तन्नम गरिबी, भोकमरी र महामारीको जञ्जालमा फसेका नागरिकबारे सोच्दै सोच्दैन। आत्महत्या अधिक हुने मुलुकको सूचीमा नेपाल विश्वको सातौं स्थानमा पछ, जब सिद्धार्थ आउजीहरू रोजगार खोसिएपछि परम्परागत आत्महत्या रोज्छन् सरकारलाई फिटिक्कै पोल्दैन। सिद्धार्थ आउजीहरू जस्ता आत्महत्याको बाटो, मलर सदा, सूर्यबहादुर तामाङ र राजकुमार जोगीहरूको जस्तो भोकमरीका कारण भएको मृत्यु, राज्य संरचनात्मक हत्या हो भन्न अब कुनै फूलबुट्टा भरिरहनु नपर्ला तर सरकार अनदेखा गर्छ। एक हप्ता, दुई हप्ता गर्दै जारी गरिएको लकडाउननिषेधाज्ञा ६ महिना पुगिसक्दा पनि यसबीच गर्नुपर्ने राज्य तयारी निकम्मा, परिणामविहीन र टालटुले मात्रै हुनु दुःखद् छ। खै विशेष आपकारी अभियान ? खै प्रचुर सुपथ र सुलभ जनता बजार ? प्रभावकारी अनुगमनविना कसरी महँगी नियन्त्रण गर्न सकिन्छ ? खै जगाएको आशा ? खै कोरोना विपत्मुखी विशेष योजना ? अझ व्यवस्थित, वैज्ञानिक र सामयिक आवश्यकताअनुसार लकडाउनको विकल्प खोजी आत्मसंयम, स्वयं सचेतनाको जगमा विकास गरेर समुदायलाई कसरी महामारीविरुद्ध सहभागी गराउन सकिन्छ खोजौं, पहल गरौं ? विपक्षी, मिडिया र विज्ञहरूको विचार सुनौं, विपन्नहरूको भोकको आवाज सुनौं, विकल्पहरूको विश्लेषण गरौं। अलपत्रहरूको उद्धार, सहयोग र राहतका कार्यक्रमलाई व्यवस्थित र प्रभावकारी रूपमा सञ्चालन गरौं। दीर्घरोगी, ज्येष्ठ नागरिक, अपांगता भएका, सुत्केरी, गर्भवती र विशेष अवस्थाकाहरूबारे कल्याणकारी कार्यक्रमको खाका तयार गरौं। उद्योग, कलकारखाना, व्यापारव्यवसायबारे राहत र छुटको प्रस्ताव ल्याऔं, शैक्षिक क्षेत्रबारे बृहत् प्याकेज ल्याऔं, चाडपर्वकेन्द्रित सुरक्षा, राहत र बहार कार्यक्रम जारी गरौं। स्वास्थ्य क्षेत्रको बहुकोणीय पुनर्संरचनाको जग बसालौं। सांसदलाई ठेकेदार बनाउने बजेटलाई यही मौकामा व्यवस्थापन गरौं। बर्से विकासको विकृत मोडल खारेज गरौं। संघीय सरकारदेखि स्थानीय सरकारसम्मका मन्दिर, मस्जिद र गुम्बा निर्माण योजना कटौती गरौं। आधुनिक अस्पताल निर्माण महायोजनामा कटिबद्ध हौं। फजुल, ऐयासी बजेट कटौती गरौं। अधिक संख्यामा रहेका विपन्न, श्रमिक र गरिबहरूका निम्ति होस् हवास उडाउने यो पीडादायी लकडाउनले अभाव र ऋणको भारी मात्रै बोकाउनेवाला छैन सरकारको निहिहता, अकर्मण्यता र आमपीडक शैलीले अचाक्ली आत्महत्या, भोकमरी, लुट, अराजकता र असमानताको चुली बढाउँदै लैजानेमा कुनै शंका छैन। त्यसैले रकमान्तर गरेर भए पनि राहतको प्याकेज ल्याऔं। के अब पनि लकडाउन अन्तिम अस्त्र, रामवाण, एकसूत्रीय एजेन्डा, निर्विकल्प महामृत्युञ्जयको जप हो भन्दै नमः नमः स्वाहा शैलीमा सरिक हुने ? कि कल्याणकारी राज्य अभ्यासको जगमा विपत्मा चेत्ने, विकल्प खोज्दै विपन्नको मुहार झल्काउने ? कोरोना कहर र राज्य तमासाले मलिन बनाइएको आवाज घन्काउनै पर्नेछ। अझै कतिलाई मलर सदा, राजकुमार जोगी र राजु सदा, सूर्यबहादुर तामाङ, सिद्धार्थ आउजीहरू बनाउने ? खराब राज्य तमासाले निसास्सिएका असंख्य जनता मात्रै होइन, विगतमा कि मृत्यु कि मुक्ति भनेर होमिएका भुईंमान्छेको सपनाका हत्याराहरू को दलाल राजनीति, याराना पुँजीवादी शैली, राणाकालीन रजगज अभ्यास र मठाधीश पारा देखेर दाह्रा किट्दै चिच्याउने जमात उधुम बढिरहेको छ, सरकारलाई सुइँको छ कि छैन ? हुन त सरकारचाहिँ छ कहाँ ?"
बिरामीको बिचल्ली,"अस्पतालहरूको ध्यान कोरोना नियन्त्रणमा मात्रै केन्द्रित हुँदा अत्यावश्यक उपचार चाहिने अन्य रोगका बिरामी सेवाबाट वञ्चित भएका छन्। अधिकांश अस्पताल कोभिड अस्पतालमा रूपान्तरण गर्दा यस्ता बिरामीको उपचार कसरी गर्ने भन्नेतर्फ सरकार गम्भीर बनेको देखिँदैन। कोभिडको संक्रमण देखिएका तर अस्पतालमा नियमित जचाइरहनुपर्ने मिर्गौला, मुट, फोक्सोलगायतका संवेदनशील अंगसँग सम्बन्धित रोगका बिरामीलाई नियमित सेवा लिन सकस भएको छ। यसतर्फ न राज्यको ध्यान गएको छ न त अस्पतालहरूले नै तत्परता देखाएका छन्। कोरोना संक्रमितसँगै अन्य स्वास्थ्य समस्या देखिएका बिरामीलाई पनि तत्काल सेवा दिनुपर्छ भन्ने पक्षलाई सबै अस्पतालले ख्याल राख्नुपर्छ। सरकारी स्तरबाटै कडा निर्देशन दिएर कार्यान्वयन गरियो भने मात्रै लामो समयदेखि थलिएका बिरामीलाई न्याय मिल्छ। सरकारले केही समयअघि सबै अस्पताललाई कोभिड अस्पताल घोषणा गरेको थियो। यसको अर्थ अन्य रोगका बिरामीलाई उपचार सेवा दिइरहेको अस्पतालले छुट्टाछुट्टै वार्ड बनाएर दुवैथरी बिरामीलाई सेवा दिनुपर्छ भन्ने हो। तर कोरोना संक्रमित तनहुँका एक पुरुषले सधैं मिर्गौलाको डायलासिस गराउँदै आएको दमौली अस्पतालबाट नियमित सेवा लिन पाएनन्। कोरोना संक्रमित भएकै कारण अस्पतालले डायलासिसजस्तो संवेदनशील उपचार सेवा दिन मानेन। उनको उपचार गर्न अस्वीकार गर्दै पश्चिमाञ्चल अस्पताल पोखरा जान सुझाव दियो। निम्सरा ती पुरुष एम्बुलेन्स भाडामा लिएर छट्पटाउँदै पोखरा पुगे। उक्त अस्पतालले पनि डायलासिस सेवा दिन नसकिने भन्दै फेरि दमौली नै फर्काइदियो। दमौली आएपछि उनलाई काठमाडौं जान भनियो। भाडामा एम्बुलेन्स लिएर पोखरा र दमौली चहार्दा पनि डायलासिस गर्न पाएका छैनन्। कतिसम्म भने प्रमुख जिल्ला अधिकारीसम्म यो समाचार पुगे पनि उनको डायलासिस निश्चित भएको छैन। नियमित उपचार गराइरहेको अस्पतालले त कोरोना लागेको भन्दै उपचार दिन मान्दैन भने यस्ता बिरामीलाई अन्य अस्पतालले उपचार दिन्छ भनेर कसरी विश्वास गर्नु ? सबै अस्पताललाई कोभिड अस्पताल घोषणा गर्ने तर सोहीअनुसारको व्यवस्थापन भएको छ कि छैन भनेर अनुगमन गर्न नसक्ने कमजोर संयन्त्रको परिणाम हो यो। सबै अस्पतालको नियमित अनुगमन गरेर सरकारले बिरामीलाई प्रवाह भइरहेको उपचार सेवाबारे जानकारी लिनुपर्छ। कोरोना संक्रमण फैलिएका कारण यतिखेर बिरामीहरू गम्भीर समस्या नपरी अस्पताल नै जाँदैनन्। सामान्य रोगलाई सकेसम्म घरैमा पचाउन कोसिस गर्ने तर अनेकौं गर्दा पनि नसकेपछि मात्रै अस्पताल जाने आचरणको विकास भएको छ। यसले अस्पताललाई पनि केही राहत महसुस भएको हुनुपर्छ। संक्रमण जोखिमका कारण यसो गरिनु अन्यथा होइन, तर ज्यानै जोखिममा पार्ने खतरनाक बिरामीको भने नियमित उपचार हुनैपर्छ। अस्पतालले विविध बहाना बनाएर यता र उता दौडाउँदै बिरामीको ज्यान गयो भने त्यसको जिम्मेवारी कसले लिने ? ऋण काढेर ल्याएको पैसाले महँगो शुल्कमा एम्बुलेन्समा चढेर चारपट्टि दौडाउने र अन्तिममा उपचार पनि नपाउने अवस्था आउन दिनुहुन्न। हरेक बिरामीको स्वास्थ्य संवेदनशीलतालाई ख्याल राखेर अस्पतालहरूले उपचार पद्धतिलाई सहज बनाउनुपर्छ। बिरामीको उपचारमा खेलाँची गर्नु हुँदैन। कोरोना सर्ने आशंकामा बेलैमा उपचार नपाएका कारण थुप्रै सुत्केरी, गर्भवती तथा शिशुले समेत अकालमा ज्यान फाल्नुपरेको तीतो यथार्थ यसअघिका घटनाले देखाइसकेको छ। कोरोना संक्रमितको उपचारमा खटिनुपर्दा अस्पताल र चिकित्सकले सबै बिरामीलाई तोकिएकै समयमा उपचार दिन नसक्नु सामान्य हो अहिलेको अवस्थामा। तर कहिले बेड छैन त कहिले जनशक्ति अभाव देखाउँदै उपचारबाट पन्छिन मिल्दैन। संरचना नभएको ठाउँमा थप्नुपर्छ। जनशक्ति बढाउनुपर्छ। नागरिकको स्वास्थ्योपचारको हक संविधानले सुरक्षित गरेको छ। नागरिकको जीवनशैली सहज बनाउन र उनीहरूका समस्या छिटो समाधान होस् भनेरै तीन तहको सरकारको परिकल्पना गरिएको हो। यसर्थ अस्पतालको स्तरोन्नति तथा सुविधा बढाउन सम्बन्धित तहका सरकारले पहिलो ध्यान दिनुपर्छ। आफ्नो क्षमताले नभ्याउने विषयमा प्रदेश र संघीय सरकारको ध्यानाकर्षण गराउने दायित्व स्थानीय सरकारको हो। उपचार सेवा नपाएर जनता छट्पटाउनुपर्ने अवस्था आउनु भनेको सम्बन्धित स्थानीय सरकारको नेतृत्वले जनहितमा काम गर्न सकेन भन्नुजस्तै हो। जसरी भए पनि स्वास्थ्य सबै जनताको पहुँचमा पुर्याउनु आजको आवश्यकता हो।"
बाढीपहिरोमा ८२८ जना बेपत्ता,"काठमाडौंअछाम : बाढीपहिरोले बर्सेनि ठूलो जनधनको क्षति हुँदै आएको छ। बेपत्ता भएकाहरू वर्षौंसम्म नभेटिने गरेको तथ्य फेला परेको छ। बाढीले बगाएकाहरू कतिपय बाढीमै बिलाएका छन्। पहिरोले पुरिएकाहरू पहिरोभित्रै हराएका छन्। यसले गर्दा परिवारका सदस्यलाई पीडा हुने गरेको छ। आफन्तले मृतकसरह मानेर काजकिरिया गरे पनि आउने आशा भने मार्न छाड्दैनन्। २०६८ सालयता बाढीपहिरोमा परी ८ सय २८ जना बेपत्ता भएका छन्। सबैभन्दा बढी २०७१ सालमा २ सय ६९ जना बेपत्ता भएका थिए। २०७० मा १ सय ६४, २०६८ मा १ सय २९ जना हराएको गृह मन्त्रालयको तथ्यांक छ। मन्त्रालयको राष्ट्रिय आपत्कालीन कार्यसञ्चालन केन्द्रका इन्चार्ज एवं उपसचिव मुरारी अवस्थीका अनुसार यो वर्ष बाढीपहिरोबाट ३ सय जनाको मृत्यु भएको छ। ८९ जना अझै बेपत्ता छन्। बागलुङको ढोरपाटनस्थित भुजी खोलामा हालै आएको बाढीमा १६ जना बेपत्ता छन्। २२ जनाको शव भेटिएको छ। यही वर्ष सिन्धुपाल्चोकका लिदी, बाह्रबिसे, भोटेकोसीलगायत स्थानमा बाढीपहिरोले २४ जनालाई बेपत्ता बनाएको छ। सिन्धुपाल्चोकमा यही वर्ष ५६ जनाको मृत्यु भएको छ। संखुवासभाको सिलिचोङमा पहिरोमा परेका ११ जना बेपत्ता छन्। अछामको रामारोशनमा ९ जनालाई भेटिएको छैन। म्याग्दीमा ४, कालीकोटमा ६, जाजरकोटमा ५ जना बेपत्ता छन्। काभ्रेपलाञ्चोक, सुनसरी, सिरहा, गोरखा, तनहुँ, स्याङ्जा, गुल्मी, सल्यान, बझाङमा ११ जना बेपत्ता छन्। यो वर्ष बेपत्ता भएकाहरू अझै भेटिने सम्भावना रहेको उपसचिव अवस्थीले बताए। सिन्धुपाल्चोकमै २०७१ सालमा जुरेको बाढी र पहिरोले १ सय ६० जनालाई बगाएको थियो। जसमा २५ जनाको शव भेटिएको थियो। बाँकी अहिलेसम्म बेपत्ता छन्। २०७१ साउन १७ गते मांखा र राम्चेको सीमा क्षेत्र जुरेमा पहिरो गएको थियो। बेपत्ता भेटिने सम्भावना न्यून हुन्छ। १० दिनदेखि एक महिनासम्म खोजतलास गरिन्छ। नभेटिए बेपत्ताको सूचीमा राख्ने गरेको जनाइएको छ। १०१५ दिनदेखि १ महिनासम्म खोजिन्छ, उनले भने, नभेटिए बेपत्ता सूचीमा राख्छौं। ३५ दिनपछि शव नभेटिए मृतकसरह सुविधा दिने निर्णय पनि सरकारले गरेको छ। स्थानीय तह र जिल्ला विपद् व्यवस्थापन समितिको सिफारिसमा मन्त्रालयले मन्त्रीस्तरीय निर्णय गरी मृत्युसरह राहत उपलब्ध गराउने नीतिगत निर्णय भएको उनले सुनाए। विगतमा धेरै बेपत्ता सूचीमा राखिदिन्थ्यौं, उनले भने, जुरेलगायत केही स्थानको स्थानविशेष निर्णय पनि भएका त छन्। तर, पछिल्लो समय स्थानीय तह र जिल्ला विपद् व्यवस्थापन समितिले खोजतलासका क्रममा नभेटिएको भनेर सिफारिस गरेपछि गृह मन्त्रालयले मृत्युसरह मानी राहत वितरण गर्न थालेका छौं। मन्त्रालयले यस वर्ष मनसुनमा बेपत्ता भएकाका परिवारलाई राहत उपलब्ध गराउने प्रयोजनका लागि मृतसरह मान्ने व्यवस्था गरेको उनको भनाइ छ। यसअघि गत वर्ष तराईमधेसका केही जिल्लाका लागि यस्तो व्यवस्था गरिएको थियो। त्यसअघि जुरे घटनामा मन्त्रिपरिषद्बाटै निर्णय भई मृतसरह घोषणा गरिएको थियो। कानुनी व्यवस्था केही देखिँदैन तर सामाजिक, धार्मिक मान्यताअनुसार १२ दिनसम्म नभेटिए कुशको मान्छे मानी दाहसंस्कार गर्ने मान्यता छ, एक कानुन व्यवसायीले भने। काजकिरिया भयो, आउने आस बाँकी ८७ वर्षीय झंकर साउदका कान्छा छोरो नन्दसिंहको पाँच जनाको परिवार भदौ २ गतेको बाढीले बगायो। उनका नाति २७ वर्षीय रमेश, बुहारी बबिता र अर्का नाति १२ वर्षीय नवीनको मात्र शव भेटिएको छ। छोरा र बुहारी गंगा बेपत्ता छन्। उनीहरू फेला नपरेपछि झंकरले हिन्दू परम्पराअनुसार कुशको शव बनाएर अन्तिम संस्कार गरेका छन्। सन्तानको काजकिरिया कुनै पनि आमाबुवाले गर्न नपरोस्, रामारोशन गाउँपालिका५ सैनी निवासी झंकरले भने, म अभागी रहेछु, आफू मर्ने बेलामा छोराको काजकिरिया गर्नुपयो। बेपत्ताहरू अझै फर्केर आउँछन् कि भन्ने आस भने उनमा रहेछ। नन्दसिंहकी सासू रामारोशन६ भाटियाकाटियाकी बिमादेवी पनि बेपत्ताकै सूचीमा छिन्। उनी छोरीज्वाइँ भेट्न आएका बेला बाढीमा परेकी थिइन्। यस्तै, सैनीका भीम साउदका बुवा चन्द्र र आमा बसुन्धरालाई बाढीले बगाएर बेपत्ता बनाएको छ। खोजी गर्दा पनि शव नभेटिएकाले कुशको प्रतिमा बनाएर दाहसंस्कार गरिएको उनको भनाइ छ। दाहसंस्कार गरियो तर फर्केर आउँछन् कि भन्ने आस मरेको छैन, उनले भने, बुवाआमा फर्केर आउँदैनन् भन्ने थाहा छ तर एक मनले मान्दैन। सैनी बजारतिरै छन् जस्तो लाग्छ। सैनीकै दीर्घ शाहका भाइ अम्मर, बुहारी पवित्र, भतिज समीर, बहिनी लालसरा र भान्जा पनि त्यही बाढीमा बेपत्ता भए। अम्मर र लालसराको मात्र शव भेटिएको छ। भाइका छोराछोरी सरिता, अनिता र भूपेन्द्रको जिम्मेवारी दीर्घको काँधमा आएको छ। काजकिरिया गरिसक्यौं, भतिजा भतिजीहरू नाबालक छन्, दीर्घले भने, उनीहरूका आँखा ओभाना भएका छैनन्। प्रमुख जिल्ला अधिकारी गोकर्ण उपाध्यायले घटनाको प्रकृति हेर्दा कोही घाइते र जिउँदो फर्किने अवस्था नरहेकाले आफन्तले दाहसंस्कार गर्न पाउने बताए। बाढीमा बेपत्तालाई यति दिनभित्र मृत घोषणा गर्ने भन्ने कुनै नियम र कानुन छैन, उपाध्यायले भने, आफन्तले आफ्नो तरिकाले दाहसंस्कार गर्न पाउँछन्। बेपत्ताको अझै खोजी जारी रहे पनि फेला पार्न नसकिएको उनले बताए। आफन्तले भने बेपत्ताको खोजीमा प्रहरीले सक्रियता नदेखाएको गुनासो गरेका छन्। बाढीले सैनी बजारका ८ परिवारका १७ जनालाई बगाएको थियो। अहिलेसम्म ८ जनाको शव भेटिएको छ। करिब ३० पसल, तरकारी संकलन केन्द्र, विभिन्न संघसंस्थाका कार्यालय पनि बगेका थिए।"
एएफसी कप रद्द,"क्वालालम्पुर : विश्व महामारी कोभिड१९ का कारण एएफसी कप२०२० रद्द भएको छ। एसियाली फुटबल महासंघ (एएफसी) ले बिहीबार भर्चुअल बैठक बसेर यसै वर्ष तय भएको एएफसी कप रद्द गर्ने निर्णय लिएको हो। यसैगरी एएफसी च्याम्पियन्स लिग पूर्वी क्षेत्रको मिति सारिएको छ। अगस्टका लागि तय तालिका तय भएपनि ती खेल अब नोभेम्बर १५ देखि डिसेम्बर १३ सम्म हुनेछन्। यसअघि एएफसीले पश्चिमी क्षेत्रका खेल भने कतारमा यसै महिनामा आयोजना गर्ने जनाएको थियो। च्याम्पियन्स लिगको फाइनल भने डिसेम्बर १९ मा खेलाइने बैठकले निर्णय गरेको छ। तर स्थान भने तोकिएको छैन। त्यस्तै एएफसी सोलिडारिटी कप पनि रद्द भएको छ। यससँगै अब २०२४ मा प्रतियोगिता हुनेछ। फुटबल र खेलसँग जोडिएका सबैका लागि यो कठिन घडी हो, एसियाली फुटबल महासंघका अध्यक्ष शेख सलमान बिन इब्राहिम अल खलिफाले भने, यस्तो परिस्थितिमा हामी एएफसीको आर्थिक सबलता सुनिश्चित गर्ने कदम चाल्दैछौँ। यसैबीच मलेसियाको क्वालालम्पुरमा हुने भनिएको महासंघको ३०औँ कंग्रेस बैठक अनलाईन मार्फत हुने भएको छ। कोभिड१९ महामारीका कारण डिसेम्बर ९ मा हुने भनिएको सो कंग्रेस अब अनलाईन मार्फत् गर्ने निर्णय बिहीबारको बैठकले गरेको हो।"
एसिडपीडितको अभिभारा राज्यकै,"काठमाडौं : सरकारले एसिड आक्रमणबाट पीडितको सम्पूर्ण अभिभारा लिने भएको छ। प्रधानमन्त्री केपी शर्मा ओलीले पीडितको उपचार, पढ्न चाहे पढाइ खर्च, व्यवसाय तथा रोजगारीको जिम्मा सरकारले लिने घोषणा गरेका हुन्। प्रधानमन्त्री ओलीले घाइतेको उपचार गर्न त्रिवि शिक्षण, वीर, पाटन र कीर्तिपुरस्थित बोन अस्पताललाई डेडिकेटेड युनिटका रूपमा स्थापना गरिने बताए। ओलीले पीडितको कानुनी उपचारका लागि अध्यादेशमार्फत तत्काल नयाँ कानुन ल्याइने जानकारी दिए। प्रधानमन्त्री निवास बालुवाटारमा बिहीबार १२ पीडितसँगको परामर्शका क्रममा उनले १५ दिनभित्रै कानुनको मस्यौदा तयार पार्न कानुनमन्त्री र सम्बद्ध निकायका प्रतिनिधिलाई निर्देशन दिए। त्यस क्रममा गृहमन्त्री रामबहादुर थापा, कानुनमन्त्री डा शिवमाया तुम्बाहाङफे, महान्यायाधिवक्ता अग्नि खरेल, शिक्षा, स्वास्थ्य, उद्योग र अर्थ मन्त्रालयका सचिव उपस्थित थिए। प्रधानमन्त्रीका प्रेस सल्लाहकार सूर्य थापाले सम्बन्धित मन्त्रालय र निकायका अधिकारीलाई आआफ्नो जिम्मेवारी पूरा गर्न ओलीले निर्देशन दिएको जानकारी दिए। ओलीले एसिड प्रहार गर्नेको सम्पत्ति तत्काल रोक्का गरी क्षतिपूर्ति भराउने कानुनी प्रबन्ध गरिने जानकारी दिए। अपराधीबाट क्षतिपूर्ति भराउने, जरिवाना असुल गराउने र उनीहरूलाई जेल सजाय गराउने उपयुक्त प्रबन्धको तयारीमा सरकार जुटिरहेको उनको भनाइ थियो। एसिड आक्रमण गर्नेबाट भराइएको जरिवानालाई राजस्वमा दाखिला नगरी सीधै पीडितलाई भराउने र अपराधीलाई उम्किन नदिन तत्काल उसको सम्पत्ति रोक्का गर्ने कानुनी प्रबन्ध गर्नु आवश्यक छ, ओलीले भने, एसिड आक्रमणबाट मानिसमा शारीरिक चोटपटक मात्रै लाग्दैन, यसले मनोवैज्ञानिक, सामाजिक, शारीरिकलगायत बहुपक्षीय दुष्प्रभाव पार्छ। त्यसको उपचार गर्ने प्रबन्धसमेत गर्नुपर्छ। एसिड आक्रमणका दोषीलाई ३ देखि ८ वर्षसम्म सजाय हुने व्यवस्था छ। प्रधानमन्त्रीले अब यसमा कडाइ गर्ने गरी कानुन ल्याउने तयारीमा सरकार रहेको बताए। उनका अनुसार एसिड खरिदबिक्री नियमन गर्न एउटा र एसिड आक्रमणको सजायबारे अर्को कानुन बनाउने तयारी छ। उनले हरेक वर्ष सेप्टेम्बर १० (भदौ २५) लाई एसिड आक्रमणविरुद्धको जागरण दिवसका रूपमा मनाउनुपर्ने बताए। सम्भव भएसम्म सेप्टेम्बर १० लाई एसिड आक्रमणविरुद्धको अन्तर्राष्ट्रिय दिवसका रूपमा प्रस्ताव अघि बढाउनेतर्फ पनि सरकारले सोच बनाएको उनको भनाइ थियो। उनले आगामी मन्त्रिपरिषद् बैठकबाट यससम्बन्धी थप घोषणा गर्ने जानकारी दिएका थिए। नेपालमा एसिड आक्रमणका १७ घटनामा १९ जना पीडित रहेको जनाइएको छ।"
उपत्यकामा दैनिक दुई हजार बढी सवारी प्रवेश,"काभ्रे : काठमाडौं उपत्यका छिर्ने पूर्वी नाका साँगाबाट सहज रूपमा सवारी साधन उपत्यका प्रवेश गर्ने गरेका छन्। दैनिक विभिन्न बहानामा दुई हजारभन्दा बढी सानाठूला सवारी उपत्यका छिर्ने गरेको पाइएको छ। त्यस्तै बेलुका ९ बजेदेखि बिहान ४ बजेसम्म टिप्परहरू बिनारोकटोक चल्ने गरेको स्थानीयवासीको गुनासो छ। धुलिखेल, बनेपा, पनौती, पाँचखाल र मण्डनदेउपुर नगरपालिकामा टिप्पर दिउँसै चलाउन दिइएको स्थानीय बताउँछन्। दैनिक नौ सयभन्दा बढी टिप्पर उपत्यका छिर्ने गरेको जिल्ला ट्राफिक कार्यालय काभ्रेले जनाएको छ। दिउँसो सानाठूला सवारीहरू एक हजारभन्दा धेरै उपत्यका छिर्ने गरेको जिल्ला ट्राफिक कार्यालयले जनाएको छ। दिउँसो कुनै पनि सवारी नाकाबाट फर्किनु नपरेको र टिप्पर आतंक भएर बाटो हिँड्नसमेत कठिनाइ भएको स्थानीय किरण केसीले बताए। दैनिक दुई हजारभन्दा धेरै सवारी उपत्यका छिर्ने गरेको जिल्ला ट्राफिक प्रमुख प्रहरी निरीक्षक विशाल तामाङले जानकारी दिए। उपत्यकाका तीन जिल्लाका सीडीओहरूको अनुमतिमा टिप्पर बेलुका ९ बजेदेखि उपत्यका छिर्ने गरेको प्रहरी निरीक्षक तामाङले बताए। काभ्रेबाट बेलुकाको समयमा टिप्पर चल्ने भएकाले एम्बुलेन्ससमेत छिर्न कठिन देखिन्छ। एम्बुलेन्स चालकले भने टिप्पर चलेकै कारण बेलुका पनौतीबाट काठमाडौं पुग्नुपर्ने एम्बुलेन्सलाई दुई घण्टा लाग्ने गरेको बताएका छन्। अरू समयमा हो भने पनौतीबाट काठमाडौं बिरामी लिएर जाँदा ४५ मिनेटमा पुगिन्थ्यो, अहिले कठिन छ। प्रमुख जिल्ला अधिकारी शिवराम पोखरेलले उपत्यकामा खुकुलो भएको तर साँगा नाकाबाट छिर्ने सवारीहरूमा पहिलाको जस्तै कडाइ रहेको जानकारी दिए।"
परासीमा थपिए १६ जना कोरोना संक्रमित,"परासी : पश्चिम नवलपरासीको रामग्राम नगरपालिका परासीमा शुक्रबार १६ जना नयाँ संक्रमित थपिएका छन्। नगरपालिकाको वडा नं १० मा ७ जना, वडा नं ५ मा ६ जना र वडा नं ३,६ र ७ मा ११ जना रहेको स्वास्थ्य कार्यालयका कोरोना फोकल पर्सन रत्नालाल शर्माले जानकारी दिए। जिल्लामा अहिलेसम्म ३ सय ४७ संक्रमित भएका छन्। शुक्रबारसम्म १ सय ६० सक्रिय संक्रमित छन्। सामान्य अवस्थामा रहेका उनीहरू सबैजसो होम आइसोलेसनमा रहेको शर्माले बताए। संक्रमणले २ महिला र १ पुरूषको ज्यान गएको छ।"
रिपोर्ट ढिलो आउँदा झनै जोखिम बढ्यो,"विराटनगर : घटना १ भदौ १३ मा विराटनगरको न्युरो अस्पतालले उपचारका क्रममा मृत्यु भएका पुरुषको शव परिवार र आफन्तलाई बुझाइसकेपछि कोरोना रिपोर्ट पोजेटिभ आयो। मोरङको पथरी शनिश्चरे नगरपालिका२ का ६२ वर्षीय वृद्धको शव आफन्तले दाहसंस्कार गर्न लैजाँदै गर्दा रिपोर्ट आएको हो। त्यतिबेला आफन्तले शव मोरङको कानेपोखरी पुर्याइसकेका थिए। शवलाई घर पुर्याएर धार्मिक परम्पराअनुसार अन्तिम संस्कारका लागि घाट लाने तयारी गरिएको थियो। तर, रिपोर्ट पोजेटिभ आएपछि प्रहरीले शवलाई कानेपोखरीमै रोकेर नेपाली सेनाको बडी व्यवस्थापन टोलीलाई जिम्मा लगायो। घटना २ यही भदौ ६ मा मोरङको विराटनगर महानगरपालिका६ सरोचियाका ४५ वर्षीय एक पुरुषको राति मृत्यु भयो। श्वासप्रश्वासमा समस्या भएको बताएपछि उनलाई तत्काल कोसी अस्पताल लगिएको थियो। एम्बुलेन्सबाट ओराल्दै गर्दा चिकित्सकले मृत घोषणा गरेका थिए। आफन्तले ती पुरुषको शव घरमा ल्याए। परिवारका सदस्यले मधुमेहको पुरानै समस्याका कारण उनको मृत्यु भएको हुन सक्ने अड्कल काटे। तर, उनमा कोरोना संक्रमण भएको दाहसंस्कार गर्न घाट लैजाने बेलामा मात्रै थाहा भयो। वडाध्यक्ष विजय कामतले मृतकमा कोरोना संक्रमण रहेकाले घाटमा लैजान नमिल्ने बताए। त्यसपछि नेपाली सेनाको टोली आएर शव लिएर गयो। ती पुरुषको पीसीआर रिपोर्ट भने निधन हुनुभन्दा दुई दिनअघि आएको थियो। रिपोर्ट पोजेटिभ आएको खबर प्रयोगशालाले प्रदेश १ को सामाजिक विकास मन्त्रालय र विराटनगर महानगरपालिकालाई जानकारी दियो। दुवै निकायले कोरोना देखिएकोे खबर समयमै सम्बन्धित व्यक्ति र परिवारलाई दिएनन्। मृत्युको पीडासँगै मृतकका परिवार, आफन्त र छिमेकीको पीसीआर परीक्षण गर्नुपर्यो। घटना ३ भदौ २० मा मोरङका एक पुरुषको दाहसंस्कार गरिसकेपछि कोरोना संक्रमण पुष्टि भएको रिपोर्ट आयो। १९ गते विहान ३ बजेर ४० मिनेटमा विराट मेडिकल टिचिङ हस्पिटलमा मृत्यु भएका मोरङ बूढीगंगा गाउँपालिका ५ का ४५ वर्षीय पुरुषको रिपोर्ट ढिलो आएको हो। माथि उल्लेख गरिएका प्रतिनिधि घटना मात्रै हुन्। कोरोना भाइरसको पीसीआर परीक्षणको रिपोर्ट ढिला आउँदा प्रदेश १ मा समस्या झनै जटिल बन्न थालेको छ। कोरोना संक्रमण बढ्दै गर्दा लक्षण देखिएका वा सम्पर्कमा भएकाको मात्रै होइन मृत्यु भएकाहरूको पनि समयमा पीसीआर रिपोर्ट आउँदैन। जसले संक्रमणको जोखिम झनै बढाएको छ। परीक्षणको रिपोर्ट व्यक्तिले समयमा पाउँदैनन्। परीक्षण गराएको पाँच दिनमा पनि रिपोर्ट आएन, छैटौं दिनमा सोर्स फोर्स लगाएर मात्रै बल्ल रिपोर्ट थाहा भयो विराटनगर १ की सुनम लिम्बूले भनिन् धन्न रिपोर्ट नेगेटिभ आएछ, पोजेटिभ आएको भए कतिलाई सरिसक्ने थियो। प्रदेश १ का तीन स्थानमा कोरोनाको पीसीआर परीक्षण हुन्छ। कोसी अस्पताल, प्रदेश जनस्वास्थ्य प्रयोगशाला र झापाको मेची अस्पतालमा पीसीआर परीक्षण भए पनि यसको जानकारी सामाजिक विकास मन्त्रालय हुँदै स्थानीय तह र सम्बन्धित स्वास्थ्य कार्यालयलाई दिने गरिन्छ। ज्वरो, खोकी र रुघा लागेपछि पीसीआर परीक्षणका लागि स्वाब दिएँ त्यो स्वाब जिल्लामा एक दिन राखिएछ, भोलि १० जनाको संकलन गरेर मात्रै जिल्ला बाहिर पठाइयो पाँच दिनमा पनि रिपोर्ट नआएपछि नेताको फोर्स लगाएर छैटौं दिनमा थाहा पाएँ, ताप्लेजुङका सञ्चारकर्मी सजन पौडेलले भने। यता पोजेटिभ आउला भने तनाव, रिपोर्ट खोज्नै झन्डै एक साता लाग्यो, उनले गुनासो सुनाए। तीन वटा प्रयोगशालाको जाँचमा पछिल्लो समय दैनिक एक सयको हाराहारीमा पोजेटिभ रिपोर्ट आउँछ। नेगेटिभभन्दा ढिला पोजेटिभ रिपोर्ट आउने गरेको संक्रमण पुष्टि भएकाहरूको गुनासो छ। दमकको विद्युत् प्राधिकरणका १ सय ३५ कर्मचारीको एकैपटक स्वाब दिएको थियो, नेगेटिभ आउने १ सय ५ जनाको अघिल्लै दिन जानकारी आयो। तर, बाँकी ३० जना पोजेटिभ भएको भोली मात्रै रिपोर्ट दिइयो, ३० जनामध्येकै एक संक्रमित कर्मचारीले भने, यसले मानसिक तनाब त बढायो नै, अन्यलाई सर्ने जोखिम झनै बढ्यो। प्रदेश सरकारले परीक्षण दर बढाउँदै रिपोर्टलाई व्यवस्थित गरिरहेको बताए पनि उक्त निर्णयको प्रभाव देखिएको छैन। संक्रमितको तथ्यांक राख्ने र यसबारेका अन्य सूचना पठाउने सामाजिक विकास मन्त्री नै कोरोना संक्रमित भएर आइसोलेसनमा बसेपछि यसको व्यवस्थापन थप लथालिंग बनेको छ। प्रदेश सरकारका प्रवक्ता एवं आन्तरिक मामिला तथा कानुनमन्त्री हिक्मत कार्की यसलाई व्यवस्थित गर्न सीसीएमसीको बैठकमा छलफल भएको बताउँछन्। देखिएका समस्याका विषयमा गम्भीर छलफल भएको छ, उनले भने अब मरेपछि रिपोर्ट आउने वा जानकारी पुग्ने क्रम नहोला।"
१६ दिन अस्पताल बस्दा संक्रमितको वार्डमा तीन दिन मात्रै पुगे डाक्टर,"पोखरा : गत साउन तेस्रो हप्ता सहकारीमा काम गर्ने परिवारका एक महिलालाई कोरोना संक्रमण पुष्टि भयो। उनी बिरामी छोराको उपचार गर्न पोखराको एक निजी अस्पताल पुगेकी थिइन्। उपचारको क्रममा सामान्य ज्वरो आएपछि आमा छोराकै स्वाब परीक्षण भयो। दुवै जनामा संक्रमण देखिएपछि घरका अन्य सदस्य र सहकारीका अरु सदस्यमा पनि संक्रमण भए नभएको जाँच गरियो। कन्ट्याक ट्रेसिङका क्रममा तीन जना दाजुभाइका परिवारको १३ जनामा संक्रमण पुष्टि भयो। साथै भाडामा बस्ने तीन जनामा पनि संक्रमण देखियो। उनले काम गर्ने सहकारीका सदस्यमा भने संक्रमण देखिएन। संक्रमण ११ वर्षका बालबालिकादेखि ७३ वर्षसम्मका ज्येष्ठ नागरिकसम्मलाई देखियो। घरमा एक पछि अर्को सदस्यमा कोरोना पुष्टि भएपछि परिवारै तनावमा थियो। विश्वका मान्छेलाई तनाव दिएको कोरोना संक्रमण आफ्नै परिवारका १३ सदस्यमा देखिएपछि तनाव नहुने कुरै भएन, संक्रमणमुक्त भएका परिवारका एक सदस्य प्रकाश बरालले भने। परिवारका १३ जना र भाडामा बस्ने तीनसहित १६ जनामा संक्रमण देखिएपछि उनका काकाकाकी घरमै आइसोलेसनमा बसे। अन्य सदस्यमध्ये कोही पश्चिमाञ्चल क्षेत्रीय अस्पतालको आइसोलेसन र केही लेखनाथस्थित संक्रामक तथा सरुवा रोग अस्पतालमा पुगे। कोरोनाको औषधि बनेको छैन भन्ने थाहा पाएका सो परिवारका सबैले उच्च मनोबलका साथ संक्रमण जित्ने अठोट गरे। सोहीअनुसार परिवारका १३ सदस्यमध्ये १२ जनाले कोरोना जितिसकेका बरालले सुनाए। उनका अनुसार भाडामा बस्ने तीनमध्ये दुईजना संक्रमण मुक्त भइसकेका छन्। घर फर्किन बाँकी अन्यको स्वास्थ्य अवस्था राम्रो रहेको उनले बताए। बराल लेखनाथको संक्रामक तथा सरुवा रोग अस्पतालमा १६ दिन बसेर डिस्चार्ज भएका हुन्। उनका आमाबुवा पनि सँगै थिए। पछि छोराछोरीमा पनि संक्रमण पुष्टि भएपछि सोही अस्पताल पुगे। संक्रमित बिरामी आफैंले ब्लडप्रेसर, ज्वरो र शरीरमा हुने अक्सिजनको मात्रा जाँच्न सिके। नजान्नेलाई जान्नेले सहयोग गरे। अस्पतालमा बिहान सबेरैदेखिको रमाइलो माहोलले धेरै संक्रमितको मनोबल बढाउन सहयोग गर्यो। तर डाक्टर वार्डभित्रै आएर स्वास्थ्य अवस्था नबुझ्दा केही बिरामी आत्तिने गरेको बरालले बताए। आफू १६ दिन अस्पताल बस्दा तीन दिन मात्र डाक्टर वार्डमा आएको उनले सुनाए। संक्रमण पुष्टि भएर अस्पताल बसेका बरालजस्ता धेरैलाई सुरुमा चिन्ताले खाना रुचेन। पछि एकआपसमा घुलमिल हुँदै जाँदा घर र साथीभाइले ल्याएको फलफूल, बिस्कुटलगायतका खानेकुरा बाँढेर खान्थ्यौ, बरालले भने, पछि त अस्पतालले उपलब्ध गराएको खानाले नै नपुग्ने गरी खाना रुच्न थाल्यो।"
अध्यक्षद्वयको प्रतिवेदनप्रति नेपाल असहमत,"काठमाडौं : नेकपामा पार्टीका दुई अध्यक्षले स्थायी समिति बैठकमा पेस गर्ने साझा प्रस्तावमा वरिष्ठ नेता माधव नेपालले आलोचनात्मक टिप्पणी गर्ने भएका छन्। प्रधानमन्त्री एवं अध्यक्ष केपी ओली र अर्का अध्यक्ष पुष्पकमल दाहालले अध्यक्षद्वयको कार्यविभाजन तथा कार्याधिकार स्पष्ट गर्ने, संघदेखि प्रदेशसम्मका मन्त्रिमण्डल पुनर्गठन गर्ने र राजनीतिक नियुक्ति पार्टीभित्रको छलफलका आधारमा मात्रै गर्नेलगायत विषयमा साझा प्रस्ताव तयार पारेका छन्। यस्तै कतिपय वैचारिक राजनीतिक पक्षका विवादलाई एकता महाधिवेशनमा लगेर टुंगो लगाउने समझदारीका साथ साझा प्रस्ताव तयार पारेपछि नेता नेपालले प्रस्तावमाथि आलोचनात्मक टिप्पणी गर्ने भएका हुन्। उनले पार्टी एकताको ५ महिनायता निरन्तर उठाउँदै आएको पार्टी विद्यमानको धारा ४६ (क)मा उल्लिखित व्यवस्थाअनुसार एक व्यक्ति एक मुख्य जिम्मेवारी लगायतका विषय प्रस्तावमा समेटिन नसकेको भन्दै त्यसमा आलोचनात्मक टिप्पणी राख्न लागेका हुन्। उनले यसको बारेमा अध्यक्ष पुष्पकमल दाहाललाई बिहीबार नै भेट गरी जानकारी गराइसकेका छन् भने साँझ आफू निकट केही स्थायी समिति सदस्यसँग पनि अलग्गै परामर्श गरेका छन्। ओली र दाहालले गत वैशाखयता पार्टीभित्र चर्किंदै आएको विवाद समाधानका लागि सुझाव दिने गरी गत साउन ३० मा महासचिव विष्णु पौडेलको संयोजकत्वमा ओली, दाहाल र वरिष्ठ नेता नेपाल निकट दुईदुई नेता सम्मिलित समस्या समाधान सुझाव कार्यदल गठन गरेका थिए। त्यही कार्यदलले भदौ ६ मा बुझाएको प्रतिवेदनमा सचिवालय सदस्यले दिएका सुझावसम्मलाई केही समेटेर बुधबार दुई अध्यक्षले स्थायी समिति बैठक मैजारो गर्ने गरी १५ पृष्ठ लामो साझा प्रस्ताव बनाएका थिए। यस्तो छ ओलीदाहालको साझा प्रस्ताव (पूर्णपाठसहित) त्यसमा नेपालले आफूले उठाउँदै आएको एक व्यक्ति एक जिम्मेवारीका विषय नसमेटिएको लगायत कतिपय विषय अस्पष्ट र अमूर्त रहेको भन्दै मौखिक रूपमै आलोचनात्मक टिप्पणी गर्ने तयारी गरेका हुन्। बिहीबार बिहान उनले अध्यक्ष दाहालको खुमलटारस्थित निवासमै पुगेर झन्डै एक घण्टा छलफल गरी आफूले लिखति रूपमा कुनै असहमति नल्याउने तर आफूले उठाएका र सम्बोधन हुन नसकेका विषयलाई भने उठाउने जानकारी गराएका थिए। बिहान दाहालसँग संवाद गरेका नेता नेपालले साँझ भने कोटेश्वरस्थित आफ्नै निवास छेउमा रहेको वन पैदावार समितिको कार्यालयमा स्थायी समिति सदस्य भीम रावल, अष्टलक्ष्मी शाक्य, गोकर्ण विष्ट, भीम आचार्यलगायत नेतासँग छलफल गरेर आफूले राख्ने विषयवस्तुबारे परामर्श गरेका थिए। नेपालले १८ भदौमा कार्यदलको प्रतिवेदनमा पनि १५ बुँदामा केन्द्रित रहेर प्रश्न उठाएका थिए। कार्यदलको प्रतिवेदन अस्पष्ट र अमूर्त रहेको भन्दै उनले प्रतिवेदन सच्याउन जरुरी रहेको तर्क गरेका थिए। नेपालले उठाएका केही विषयलाई अहिले दुई अध्यक्षको प्रस्तावमा समेट्ने प्रयास गरे पनि मूर्त र ठोस रूपमा भने समेटिएको छैन। नेपालले उठाउँदै आएको एक व्यक्ति एक मुख्य जिम्मेवारीको सवालमा प्रतिवेदन अहिले पनि मौन छ। सचिवालय बैठकमा उठाएकै शैलीमा उहाँले आलोचनात्मक टिप्पणी दुई अध्यक्षको प्रस्तावमा गर्ने तर लिखित रूपमा अहिले नै कुनै फरक प्रस्ताव राख्नुहुन्न, बिहीबार साँझको छलफलमा सहभागी नेपाल निकट एक स्थायी समिति सदस्यले अन्नपूर्णसँग भने, पार्टीलाई विधिसम्मत र संस्थागत ढंगले चलाउनुपर्छ भन्ने कुरा दुई अध्यक्षको प्रस्तावमा आएको देखिन्छ। दुई अध्यक्षको कार्यविभाजन पनि प्रस्ट पारेर ल्याइएको छ। तर त्यो व्यवहारमा कसरी जान्छ भन्ने प्रमुख कुरा हुन्छ। पार्टीभित्र नेता मिलेर जाने कुरालाई स्वागत गर्ने तर अब पार्टीको कार्यकारी अध्यक्षका रूपमा अध्यक्ष पुष्पकमल दाहालले पार्टीका बैठकको सञ्चालन, निर्णय कार्यान्वयन र समग्र पार्टी कामको जिम्मेवारीको भूमिका कसरी निर्वाह गर्छन् भन्नेमा भने पर्ख र हेरको रणनीति बनाएर अगाडि जाने नीति उहाँ (नेपाल)को हुन्छ। नेपालले ओलीसँगको संर्घषमा दाहालसँगै सहकार्य गरेर जुधेका कारण दाहालसँगको सम्बन्धलाई पर्ख र हेरको नीतिका साथ अगाडि बढाउने योजना बनाएका छन्। उहाँले आफूले उठाएका विषयलाई अब महाधिवेशन लक्षित गरेर लैजानुहुन्छ, उहाँले अहिले क्रिटिकल्ली आफ्ना धारणा भने राख्नुहुन्छ, ती नेताले भने। स्थायी समिति सदस्यलाई अध्ययनका लागि विद्युतीय माध्यम (इमेल) मार्फत वितरण गरिएको दुई अध्यक्षको साझा प्रस्तावममा लिखित रूपमै सुझाव राख्न नेतालाई बिहीबार साँझ ५ बजेसम्मको समय दिइएको थियो। यो समयावधिमा नेपाल निकट नेताले लिखित सुझाव पनि नराखेको ती नेताले बताए। उहाँहरूले बैठक एकै दिनमा सक्ने तयारीका साथ प्रस्तावमा सझुाव राख्न बिहीबार ५ बजेसम्म समय दिनुभएको थियो तर हामीले केही सुझाव त्यसरी राखेका छैनौं, नेपाल निकट अर्का एक स्थायी समिति सदस्यले भने, बैठकमै हेरौं, कसरी जान्छ बैठक, अनि त्यसपछि नै आफ्ना सुझाव राख्ने नराख्ने विषय आउँछन्। बैठक धेरै लामो छलफल हुने गरी नचले पनि विषय निरन्तर जारी नै रहन्छन्, त्यसलाई महाधिवशेनसम्मै लैजाने गरी अगाडि जानुपर्ने हुनसक्छ। उनले बैठकको अवस्था हेरेर नै त्यहीँ हात उठाएर बोल्ने गरी अहिले लिखित रूपमा सुझाव भने नदिइएको बताए। कोभिड १९ को बढ्दो संक्रमण, पार्टीभित्र दुई अध्यक्षमा मिल्दै गरेको वातावरणलगायत कारण पनि यो बैठक नेकपाले लम्ब्याउन चाहेको छैन। उसले शुक्रबार एकै दिनमा सकेसम्म बैठक सम्पन्न गर्ने गरी तयारी गरेको छ। यस सम्बन्धमा बिहीबार साँझ नै दुई अध्यक्षबीच प्रधानमन्त्री निवास बालुवाटारमा छलफल भएको थियो। दुई अध्यक्षले प्रस्तावमाथि आएका नेताका सुझाव, वरिष्ठ नेता नेपालले उठाउन सक्ने टिप्पणी र बैठक कसरी समापन गर्ने भन्नेसम्ममा केन्द्रित रहेर छलफल गरेको स्रोतले बताएको छ। नेकपामा दुई अध्यक्षका बीचमा शक्ति संर्घष पेचिलो बन्दा ओली एकातिर एवं दाहाल र वरिष्ठ नेता माधव नेपाल अर्का खेमातिर देखिएका थिए। तर अहिले दुई अध्यक्षले तयार पारेको प्रस्तावमा अध्यक्ष ओलीले प्रतिनिधिसभाको यो कार्यकालभरि प्रधानमन्त्रीको जिम्मेवारीमा रहेर सरकारको नेतृत्व गर्ने र दाहालले कार्यकारी अधिकारसहित पार्टीका बैठक सञ्चालन, निर्णय कार्यान्वयन र समग्र पार्टी कामको जिम्मेवारीमा केन्द्रित हुने तथा अध्यक्षले पार्टी र सरकार बीचको कामलाई संस्थागत रूपमा अघि बढाउन समन्वय गर्ने गरी कार्यविन्यास गरेर जाने गरी विवादलाई युद्धविराम लगाएका थिए। दुई अध्यक्षले स्थायी समिति बैठकमा प्रस्तुत भएको कार्यसूचीमा केन्द्रित रहेर तयार पारेको प्रस्तावमा केन्द्रित भई बैठक सकभर छिटो सम्पन्न गर्ने योजना नेकपाले बनाएको छ। महासचिव विष्णु पौडेलले बैठकको तयारी पूरा भएको र सकेसम्म छिटो बैठक सम्पन्न गर्ने नीतिका साथ पार्टी अगाडि जाने बताए। हामी सकेसम्म छिटो बैठक टुंग्याउँछौं, महासचिव पौडेलले अन्नपूर्णसँग भने, बैठकको सम्पूर्ण तयारी पूरा भइसकेको छ।"
विवादित क्षेत्रबाट आफ्ना सेना हटाउन चीनभारत सहमत,"मस्को : विवादित क्षेत्रबाट आफ्ना सेना हटाउन चीन र भारत दुबै देश सहमत भएका छन्। चिनियाँ विदेशमन्त्री वाङ यी र भारतीय समकक्षी एस जयशङकरबीच रुसको मस्कोमा भएको साइडलाइन भेटमा महिनौँदेखि जारी विवादलाई टुङ्ग्याउन सहमत भएका हुन्। शाङ्घाई कोअपरेसन अर्गनाइजेसनको मन्त्रीस्तरीय बैठकका क्रममा दुई विदेशमन्त्रीबीच साइडलाइन भेट भएको हो। भेटपछि शुक्रबार संयुक्त वक्तव्य जारी गर्दै दुबै देशका सेना तुरुन्त विवादित क्षेत्रबाट पछि हट्ने निर्णय भएको बताएका छन्। सीमा क्षेत्रमा पैदा भएको अहिलेको अवस्था कसैको पनि चाहना नभएको बारे दुई विदेशमन्त्री सहमत हुनुभएको छ, वक्तव्यमा भनिएको छ, त्यसैले तनाव कम गर्न दुबैले सीमा क्षेत्रमा सेनाबीच छलफल जारी राख्ने तथा तुरुन्त आआफ्ना सेना पछि हटाउने सहमति भएको छ। यसैबीच चिनियाँ विदेशमन्त्री यीले दुबै देशबीच सम्पर्क कायम गरिरहने बताएका छन्। उनले विवादित सीमा क्षेत्रमा शान्ति पुनस्थापना गर्न कटिवद्ध भएको भन्दै यसका लागि कुटनीतिक तथा सैनिक च्यानल प्रयोग गर्ने बताएका छन्। केही दिनअघि विवादित सीमा क्षेत्र लद्दाखमा ४५ वर्षपछि दुई सेनाबीच गोली हानाहान भएको खबर सार्वजनिक भएको थियो। यसअघि जुन १५ को मध्यरातमा लद्दाखकै गलवान उपत्यकामा झडप हुँदा २० भारतीय सैनिक मारिएका थिए। सो झडपछि लद्दाख क्षेत्रमा शान्ति कायम हुन सकेको छैन।"
अस्पतालले भर्ना लिन नमान्दा गर्भवतीको मृत्यु,"विराटनगर : विराटनगरको कोशी अस्पतालमा प्रसूति गराउन लगिएकी एक गर्भवतीको अस्पतालको गम्भीर लापरवाहीका कारण मृत्यु भएको छ । अस्पतालले भर्ना लिन नमान्दा घर फर्काएर लगिएको केही बेरमै विराटनगर महानगरपालिका६ सुकुम्बासी टोलकी ३० वर्षीया विमला ऋषिदेवको मृत्यु भएको हो । प्रसूति व्यथाले च्यापेपछि अन्तिम अवस्थामा उनलाई श्रीमान शिवु ऋषिदेवले बिहीबार बिहान १ बजेतिर अस्पताल लगेका थिए । बेड खाली नभएको लगायतको जवाफ दिएर कोशीले भर्ना लिन अस्वीकार गर्दै घर फर्काइदिएको केही बेरमै विमलाको ज्यान गएको हो । बच्चा जन्माउन नसक्दा बिहीबार बिहान ४ बजेतिर महिलाको मृत्यु भएको स्थानीय विकेश मुखियाले बताए । 'प्रसूति व्यथा लागेर बच्चा जन्माउन गाह्रो भएपछि अन्तिम अवस्थामा अस्पताल लगिएको रहेछ,' उनले भने, 'तर अस्पतालले पनि भर्ना लिएर प्रसूतिका लागि प्रक्रिया थाल्नु पर्नेमा बेड खाली नभएकोलगायतका बहाना बनाउँदै फिर्ता पठाएछ ।' उनका अनुसार घर फर्काएर ल्याएको केही बेरमा उज्यालो हुन नपाइकन व्यथाले च्यापेर छटपटाउँदा छटपटाउँदै महिलाको मृत्यु भएको हो । 'अस्पतालको लापरवाहीका कारण गर्भमा भएको शिशुसहित आमाले ज्यान गुमाउनु पर्यो । अस्पतालले प्रसूतिका लागि सहयोग नगर्दा बच्चा पनि पेटभित्रै गुम्यो, ' मुखियाले भने, 'गर्भवतीको अवस्था हेरेर पनि सदासयदा नदेखाएर अस्पतालले अमानवीयता प्रस्तुत गर्यो । जसका कारण गर्भवती महिलाको ज्यान बच्न सकेन ।' उनका अनुसार दुई पटकसम्म शल्यक्रिया गरेर प्रसूति गराइसकेको हुँदा तेस्रो पटक शल्यक्रिया गर्न नमिल्ने जवाफ पनि अस्पतालले दिएको छ । तेस्रो पटक शल्यक्रिया गर्न नसक्ने र बेड खाली नभएको भन्दै अरु अस्पताल लैजान भन्दै कोशीले चै भर्ना लिन अस्वीकार गरेको उनको भनाइ छ । पारिवारिक आर्थिक अवस्था कमजोर भएको ऋषिदेव परिवारले ज्यालामजदुरी गरेर जीविका चलाउँदै आएको स्थानीयले बताए । सुनसरीको दुहवी घर भएका शिवु केही समयदेखि विराटनगरमा परिवारसहित बस्दै आएका थिए । 'पारिवारिक आर्थिक अवस्था कमजोर थियो । त्यही कारण अस्पतालले भर्ना लिन अस्वीकार गरेको हुनसक्छ, 'मुखियाले भने, 'मृत्युपछि शव उठाउँदा लाग्ने खर्च गर्ने पैसा पनि मृतकका परिवारसँग भएन । प्रसूति गराउन लगिएकी गर्भवतीले उपचारनै नपाएर ज्यान जानु एकदमनै दुःखद् हो ।' स्थानीय अक्षय सहनीका अनुसार मृतकका ९ र ३ वर्षका दुई छोरी छन् । अढाई वर्षका भएका एक छोराको दुई वर्षअघि बस्ता खोलामा डुबेर मृत्यु भएको उनले बताए । सहनीले प्रसूति व्यथाले च्यापेपछि अस्पताल पुर्याए पनि बेड खाली नभएकाले अर्को अस्पताल लैजानु र तेस्रो पटक शल्यक्रिया गर्न नसक्ने भनेर फिर्ता पठाउँदा बच्चा जन्माउन नसकेर महिलाको मृत्यु भएको बताए । अर्को अस्पताल लैजान पैसा नभएपछि गर्भवतीलाई घर फर्काएर खर्चको जोहो गर्नेतर्फ परिवारका सदस्य लाग्दै गर्दा महिलाले मृत्युवरण गर्नु परेको सहजीले बताए । दाहसंस्कार गर्ने पैसा नहुँदा मृतकको शव घरबाट उठ्न नसक्ने अवस्था भएपछि प्रदेश सांसद एवं नेपाली कांग्रेस प्रदेश १ का प्रमुख सचेतक केदार कार्कीले सहयोग गरेका थिए । कार्कीले पैसा र आवश्यक सरसामानको सहयोग गरिदिएपछि शवको अन्त्येष्टि भएको जानकारी सहनीले दिए । प्रदेशसभा सदस्य कार्कीले दुई पटकसम्म शल्यक्रिया गरिएका कारण तेस्रो पटक गर्न नमिल्नेभन्दै कोशी अस्पतालले प्रसूतिको अन्तिम अवस्थामा गर्भवतीलाई फर्काइदिएको बताए । घटनापूर्व आफूसमक्ष जानकारी नआएको बताउँदै उनले कोशीले फर्काइदिएपछि आर्थिक रुपमा विपन्न ऋषिदेव परिवारले अर्को अस्पताल लैजान रकम जोहो गर्दै गर्दा दुःखद् घटना भएको जानकारी दिए । सरकार र प्रशासनले बिरामीको उपचार गर्न निजी तथा सरकारी अस्पताललाई निर्देशन दिएको भए पनि उपचार नपाएर सर्वसाधारणले अकालमा ज्यान गुमाइरहने अवस्था आउँदा सरकार कहाँ छ भनेर कार्कीले प्रश्न गरे । पैसा अभावमा अन्त्येष्टि गर्न लैजान नसक्दा बिहानैदेखि घरमा शव रहेकोभन्दै उनले दाहसंस्कारको सबै काममा सहजीकरण गरिदिएको बताए । 'प्रसूति व्यथाले च्यापेर अस्पताल लैजाँदा पनि उपचार नपाएर गर्भवतीले मृत्युवरण गर्नुपर्ने अवस्था आउनु एकदमनै दुःखद् हो, 'कार्कीले भने, 'यसरी धेरै सर्वसाधारणले उपचार नपाएर जीवन त्यागिरहँदा स्वास्थ्य उपचारको अवस्था कस्तो छ भन्ने उजागर भएको छ ।' आर्थिक अभाव हुँदा र अस्पतालले उपचार गर्न नमान्दा सर्वसाधारणले ज्यान गुमाउने अवस्था आइरहँदा पनि अस्पताललाई कारबाही गर्नुको साटो सरकार रमिते बनेर बसिरहेको उनको आरोप छ । अस्पतालका मेडिकल सुपरिटेन्डेन डा चुमनलाल दासले प्रसूतिका लागि ल्याइएका गर्भवती महिलाहरुलाई अस्पतालले फिर्ता नपठाउने र तत्काल भर्ना लिएर उपचार गर्ने गरेको बताए । 'यदि कसैले फिर्ता पठाएर गर्भवतीको मृत्यु भएको रहेछ भने छानबिन गरेर कारबाही गर्छु, 'उनले भने, 'प्रसूतिका लागि ल्याइएका महिलालाई फिर्ता पठाउनु गम्भीर लापरबाही र गल्ती हो ।' दासले गर्भवती र प्रसूति गराउन ल्याइएकाको उपचारमा कुनै पनि कमजोर हुन नदिने अस्पतालको नीति रहेको उल्लेख गरे ।"
अवस्था हेरेर कैदीलाई छाड्नू,"काठमाडौं : सर्वोच्च अदालतले कोरोनाको उच्च जोखिममा परेका कैदीबन्दीलाई सजायको प्रकृति हेरेर छाड्न आदेश दिएको छ। कम सजाय भएका कैदीलाई रातमा मात्र जेलमा बसे हुने सुविधा दिन पनि सर्वोच्चले भनेको छ। संक्रामक रोग ऐन २०२० ले दिएको अधिकार प्रयोग गरी विशेष निर्णयमार्फत कैदीबन्दी छाड्न आदेश भएको हो। आदेशानुसार अवस्था हेरेर कैदीबन्दीको सजाय घटाउन सकिनेछ। नाजुक अवस्थाका बालबालिका, गर्भवती, दूध खुवाइरहेका महिला तथा जटिल स्वास्थ्य समस्या भएकालाई उनीहरूको अवस्थाबारे अत्यन्त सतर्कतापूर्वक पहिचान गरी छाड्नुपर्नेछ। कसुर (सजाय निर्धारण तथा कार्यान्वयन) ऐन २०७४ अनुसार कैदीबन्दीलाई सुधार गृहमा पठाउनेलगायत कार्यान्वयनको व्यवस्था मिलाउन आदेशमा उल्लेख छ। जसमा सामाजिक एवं सामुदायिक सेवामा लगाउने, पुनःस्थापना केन्द्रमा पठाउने, खुला कारागारमा राख्ने छन्। यस्तै, प्यारोलमा राख्ने, सामाजिकीकरण गर्ने, शारीरिक श्रममा लगाउने, प्रोवेसन र प्यारोल अधिकृत तोक्ने, कैद छुट भएपछि आयमूलक कार्यमा सहभागी हुनेलगायत कारागार र कैदीबन्दीसम्बन्धी व्यवस्था छन्। न्यायाधीश सपना प्रधान मल्ल र प्रकाशकुमार ढुंगानाको संयुक्त इजलासले साउन १९ गते गरेको फैसलाको पूर्ण पाठ बिहीबार सार्वजनिक भएको हो। विभिन्न मुद्दामा केन्द्रीय कारागारमा थुनामा रहेका गोपाल शिवाकोटी चिन्तन, राम शर्मा, मानबहादुर रावत, खिमबहादुर सुनार, बद्रीकुमार थापालगायतले रिट दायर गरेका थिए। कोभिड१९ महामारीको विषम परिस्थितिलाई ध्यानमा राखी कारागारको भीडभाड कम गरी वैकल्पिक कारागार प्रणालीको प्रयोग गर्न, फैसलामा लेखिएको छ, फौजदारी कसुर (सजाय निर्धारण तथा कार्यान्वयन) ऐन २०७४ को दफा २८ को खुला कारागारको व्यवस्था दफा ३० को सामाजिकरण गराउने व्यवस्था र दफा ३१ को कैदबापत शारीरिक श्रममा लगाउन सकिने व्यवस्थाको कार्यान्वयनको निमित्त आवश्यक सर्त, प्रक्रिया, कार्यविधि एक महिनाभित्र तयार गर्नू। ऐनअनुसार सप्ताहको अन्तिम दिन वा रात्रिकालीन समयमा मात्र कारागारमा बसी कैद भुक्तान गर्न सकिने व्यवस्था तत्काल कार्यान्वयन हुने प्रकृतिको देखिएको उल्लेख छ। त्यसको कार्यान्वयनका लागि ७ दिनभित्र राजपत्रमा सूचना प्रकाशन गर्न पनि आदेशमा भनिएको छ। प्रचलित कारागार नियमावली २०२० ले ६० वर्ष उमेर पूरा गरेको नेपाली नागरिकलाई ज्येष्ठ नागरिकको परिभाषा गर्दै असल चालचलन भएका कैदीलाई तोकिएको कैदको सजायमा बढीमा ६० प्रतिशतसम्म कैदको सजाय छोट्याउन सकिने व्यवस्था गरेको छ। असल चालचलन भएका ६५ वर्ष उमेर पुगेका कैदीहरूको हकमा ७५ प्रतिशतसम्मको कैद छोट्याउन सकिने व्यवस्था छ। यस्तै दुवै आँखा नदेख्ने वा दुवै खुट्टा नचल्ने वा अंगभंग भई ओछ्यान परी निको नहुने अवस्थामा पुगेको भनी सरकारी चिकित्सकले सिफारिस गरेका कैदीको हकमा सजाय छोट्याउन सकिने नियमावलीमा छ। ज्येष्ठ नागरिकको उमेर र कसुरको अवस्था हेरी ६५ वर्ष उमेर पूरा भई ७० वर्ष ननाघेको हकमा २५, ७० वर्ष उमेर पूरा भई ७५ वर्ष ननाघेको हकमा ५० र ७५ वर्ष उमेर पूरा भएकाहरूको हकमा ७५ प्रतिशतसम्म कैद छुट दिन सकिने प्रावधान छ। तर, सरकारले सामान्य अवस्थामा पनि यस्ता कैदीको कैदकट्टा तथा माफीमिनाहा गर्नेगराउनेतर्फ कुनै पनि कार्य नगरेको प्रश्न रिटमा उठाइएको थियो।"
"फुर्सद छ, कौशीखेती गर्नोस्","काठमाडौं : कोभिड १९ को बढ्दो संक्रमणले मानिसमा डर र त्रास छ। निषेधाज्ञा र कफ्र्युका कारण घरभित्र कोचिएर बस्नुपर्ने बाध्यता। फुर्सदिलो समयलाई सिर्जनात्मक काममा लगाउन सकिन्छ। यसका लागि सर्वोत्तम उपाय बन्न सक्छ, कौशीखेती। घरमै कौशीखेती गर्दा ताजा र स्वच्छ तरकारी घरमै उपलब्ध हुने अर्को फाइदा छ। कौशीखेती गर्न पर्याप्त जग्गा जमिन चाहिँदैन, आफ्नै घरको बरन्डा, छत र विभिन्न खाली स्थानमा गर्न सकिन्छ। यसका लागि चाहिन्छ, ग्रो ब्याग(प्लास्टिकको गमला), विभिन्न प्रकारका तरकारी र सागका बीउ वा बेर्ना, कोकोपिट (नरिवल जटाको धुलो), अर्गानिक(प्रांगारिक) मल, अर्गानिक विषादी, माइक्रोन्युट्रेन्ट र सिँचाइ गर्न हजारी। साथै कृषि प्राविधिकसँग परामर्श पनि चाहिन्छ। यति सामग्री जुटाउन सके, फुर्सदिलो समय सदुपयोग पनि हुने, तनावबाट मुक्त भइने। घरमै सस्तो मूल्यमा लोभलाग्दो स्वादिलो तरकारी फलाएर खान पाइने। कौशीखेतीको यिनै फाइदाका कारण पछिल्लो समय सहरी क्षेत्रमा यसको महत्व बढ्दो छ। राजधानीजस्तो सहरी र सघन बस्तीका कतिपय घरमा अचेल कौशीखेतीमार्फत ठूलो परिमाणमा तरकारी खेतीको विस्तार हुन थालेको छ। यसमा साथ दिएको छ नेपाल एग्रो लाइभ प्राइभेट लिमिटेडले। कृषि प्राविधिक राजन गैरेले २०७३ मा नेपाल एग्रो लाइभको स्थापना गरेका हुन्। गैरे यो संस्थाको कार्यकारी प्रमुख हुन्। गैरेले भदौ ९ गते फेसबुकमार्फत कौशीखेतीका बारेमा जानकारी दिँदै आफूसँग जोडिन चाहनेलाई सम्पर्क गर्न अनुरोध गरेका छन्। स्टाट्स हालेको केही समयपछि उनको मोबाइलमा सम्पर्क गर्नेको लर्को नै लाग्यो। गैरेले भने,स्टाटस हालेको केही समयमै ठूलो परिमाणमा रेस्पोन्स आउन सुरु भयो, अधिकांशले कौशीखेती कसरी गर्ने, कहाँ गर्ने, कति खर्च पर्छ, सामान कहाँबाट ल्याउनेलगायत विषयबारे जिज्ञासा राख्नुभयो। गैरे आफै लामो समयदेखि कौशीखेतीमा लागे पनि पछिल्लो समय कोभिडको समस्यालाई अवसरमा परिवर्तन गर्न उनी कम्मर कसेर लागेका छन्। उनको यो सोचले अन्ततः सार्थक रुप लियो र सुरु भयो कौशीखेतीको नयाँ अभियान। नेपालमा पहिलेदेखि कौशीखेती सुरु भए पनि व्यावसायिक, अत्याधुनिक र प्रविधिमार्फत भने गैरेले नविनतम अभ्यासको सुरुआत गरेका हुन्। अहिले झन्डै चार सय जनाले यो खेती गर्न इच्छा देखाएका छन्, गैरेले भने, मेरो लागि यो खुसीको समय हो। कौशीखेती गर्न चाहनेका लागि गैरेले १५ देखि १६ हजारमा सम्पूर्ण प्याकेज उपलब्ध गराउँदै आएका छन्। यो प्याकेजमा ५० वटा ग्रो ब्याग, सिजनल तरकारी र सागको गुणस्तरीय बीउ, माइक्रोन्युट्रेन्ट, अर्गानिक मल र विषादी, निमको तेल, हजारी, सुरुआती समयदेखि तरकारी फलेको अवस्थासम्मको परामर्श र तालिमको सुविधा उपलब्ध गराएका छन्। यसका लागि उनले जेटीएसमेत संस्थामा राखेका छन्। पहिलो वर्ष केही बढी खर्च देखिए पनि दोस्रो वर्षदेखि यो २३ हजारमा सीमित हुन्छ। दोस्रो वर्षदेखि बीउ, मल, माइक्रोन्युट्रेन्ट, अर्गानिक मल र विषादी मात्रै खरिद गरे पुग्छ। प्रत्येक चार वर्षमा ग्रो ब्याग भने फेर्नुपर्छ। एकथान ग्रो व्यागलाई ४० देखि ५० रुपैयाँ पर्छ। कौशीखेतीमार्फत काउली, भान्टा, सिमी, भिन्डी, अकवरे खुर्सानी, भेडे खुर्सानी, गोलभेंडा, धनिया, सिजनल साग, करेला, घिरौला, फर्सीलगायत फलाउन सकिन्छ। कौशीखेतीका लागि थोपा सिँचाइ पनि उपलब्ध गराउने प्रविधि भए पनि हाल कोभिडको संक्रमण भएकाले हजारीमार्फत सिँचाइ उपलब्ध गराउने प्रविधि नेपाल एग्रोले सिकाएको छ। कम्तीमा तीन चार परिवार मिलेर आउनुभयो भने तालिमसहित सबै सुविधा उपलब्ध गराउन सक्छौं, गैरेले भने, सहरी क्षेत्र र बाटोघाटो सुविधा भएको स्थानमा ठिकै हुन्छ। तर, बाटोघाटोको असुविधा भएको स्थानमा एक जनाको लागि मात्रै सबै सुविधा उपलब्ध गराउन गाह्रो हुन्छ। नेपाल एग्रोले स्वयम्भु, कुसुन्ती, रामकोट, नखीपोटसहित विभिन्न कोलोनी र काठमाडौंका विभिन्न ग्रामीण क्षेत्रमा ६ सयभन्दा बढी घरमा पुगेर स्वास्थ्य सावधानीसहित आधुनिक व्यवस्थित कौशीखेतीको तालिम प्रदान गरिसकेको छ। यसबाहेक विभिन्न नगरपालिका र गाउँपालिकाको सहयोगमा पनि यस्तो तालिम र अभियान सञ्चालन गर्दै आएका छन्। अत्याधुनिक प्रविधिमा जोड २०४८ मा डिप्लोमा इन मेकानिकल इन्जिनियरिङ अध्ययन गरेका गैरेले इन्टरनेसनल डेभलपमेन्ट इन्टरप्राइज(आईडीई नेपाल) मा १० वर्ष साना तथा थोपा सिँचाइ प्रविधि तथा स्प्रिङलरसम्बन्धी कृषि अनुसन्धान र विकासको काम गरेका थिए। त्यही भएर यो संस्थाले कृषिसम्बन्धी अत्याधुनिक र व्यवसायीकरण प्रणालीमार्फत खेतीपाती गर्न आवश्यक सामग्री, प्रविधि, साना तथा थोपा सिँचाइ, मिस्ट सिँचाइ स्प्रिङलर, व्यावसायिक मौसमी तथा बैमौसमी तरकारी खेतीका लागि हाइटेक बास, प्लास्टिकको मल्चिङ, फलाम र प्लास्टिक घर, औजार उपलब्ध गराउनुका साथै यस्ता विषयमा परामर्श पनि दिँदै आएको छ। यो संस्थामा १० जना नियमित कर्मचारी तथा प्राविधिक स्थायी रूपमा कार्यरत छन्।"
विराटनगरमा कोरोना संक्रमित महिलाको मृत्यु,"विराटनगर : कोशी अस्पताल कोभिड१९ उपचार केन्द्रमा उपचारमा लागि पुर्याएको आधा घण्टा नपुग्दै एक कोरोना भाइरस संक्रमित महिलाको मृत्यु भएको छ। विराटनगर महानगरपालिका१९ मिलनचोककी ४० वर्षीया महिलाको उपचारका क्रममा बिहीबार साँझ ७:१० बजेतिर मृत्यु भएको केन्द्रका प्रमुख एवं वरिष्ठ फिजिसियन डा दीपक सिग्देलले बताए। उनका अनुसार महिलामा उच्च रक्तचाप, हाइपोथाइराडिज्म, मोटोपना लगायतका स्वास्थ्य सम्बन्धी पुरानै समस्या थिए। मृतक महिलामा विगत पाँच दिनदेखि ज्वरो आउने, खोकी लाग्ने र श्वासप्रश्वासमा गाह्रो हुने लगायतका समस्या देखिएका थिए। कोरोना संक्रमण पुष्टि भएको र समस्या झन् बढ्दै गएपछि उनलाई उपचारका लागि बिहीबार दिउँसो १ बजे कोशी अस्पताल ल्याइएको थियो। अस्पतालको आइसोलेसनमा राखेर उपचार थालिए पनि स्वास्थ्य अवस्था झन् गम्भीर बन्दै गएपछि साँझ ६:४५ बजेतिर थप उपचारका लागि कोभिड उपचार केन्द्रमा पठाइएको अस्पतालका आइसोलेसन प्रमुख डा लक्ष्मीनारायण यादवले बताए। तर आइसोलेसनबाट कोभिड उपचार केन्द्रमा थप उपचारका लागि पठाएको आधा घण्टा पुग्न नपाउँदै महिलाको मृत्यु भएको र धेरै प्रयास गर्दा पनि बचाउन नसकिएको यादवको भनाइ छ। महिलाले ज्यान गुमाएसँगै विराटनगरमा मृत्यु हुने कोरोना भाइरस संक्रमितको संख्या १६ पुगेको छ। प्रदेश १ मा मात्रै हालसम्म ४४ जना संक्रमितको मृत्यु भएको छ। मृत्यु भएकामध्ये १२ जना प्रदेश २ मा संक्रमण पुष्टि भएर उपचारका लागि प्रदेश १ का कोभिड अस्पतालमा ल्याइएका हुन्।"
बिरामीको बिचल्ली,"अस्पतालहरूको ध्यान कोरोना नियन्त्रणमा मात्रै केन्द्रित हुँदा अत्यावश्यक उपचार चाहिने अन्य रोगका बिरामी सेवाबाट वञ्चित भएका छन्। अधिकांश अस्पताल कोभिड अस्पतालमा रूपान्तरण गर्दा यस्ता बिरामीको उपचार कसरी गर्ने भन्नेतर्फ सरकार गम्भीर बनेको देखिँदैन। कोभिडको संक्रमण देखिएका तर अस्पतालमा नियमित जचाइरहनुपर्ने मिर्गौला, मुट, फोक्सोलगायतका संवेदनशील अंगसँग सम्बन्धित रोगका बिरामीलाई नियमित सेवा लिन सकस भएको छ। यसतर्फ न राज्यको ध्यान गएको छ न त अस्पतालहरूले नै तत्परता देखाएका छन्। कोरोना संक्रमितसँगै अन्य स्वास्थ्य समस्या देखिएका बिरामीलाई पनि तत्काल सेवा दिनुपर्छ भन्ने पक्षलाई सबै अस्पतालले ख्याल राख्नुपर्छ। सरकारी स्तरबाटै कडा निर्देशन दिएर कार्यान्वयन गरियो भने मात्रै लामो समयदेखि थलिएका बिरामीलाई न्याय मिल्छ। सरकारले केही समयअघि सबै अस्पताललाई कोभिड अस्पताल घोषणा गरेको थियो। यसको अर्थ अन्य रोगका बिरामीलाई उपचार सेवा दिइरहेको अस्पतालले छुट्टाछुट्टै वार्ड बनाएर दुवैथरी बिरामीलाई सेवा दिनुपर्छ भन्ने हो। तर कोरोना संक्रमित तनहुँका एक पुरुषले सधैं मिर्गौलाको डायलासिस गराउँदै आएको दमौली अस्पतालबाट नियमित सेवा लिन पाएनन्। कोरोना संक्रमित भएकै कारण अस्पतालले डायलासिसजस्तो संवेदनशील उपचार सेवा दिन मानेन। उनको उपचार गर्न अस्वीकार गर्दै पश्चिमाञ्चल अस्पताल पोखरा जान सुझाव दियो। निम्सरा ती पुरुष एम्बुलेन्स भाडामा लिएर छट्पटाउँदै पोखरा पुगे। उक्त अस्पतालले पनि डायलासिस सेवा दिन नसकिने भन्दै फेरि दमौली नै फर्काइदियो। दमौली आएपछि उनलाई काठमाडौं जान भनियो। भाडामा एम्बुलेन्स लिएर पोखरा र दमौली चहार्दा पनि डायलासिस गर्न पाएका छैनन्। कतिसम्म भने प्रमुख जिल्ला अधिकारीसम्म यो समाचार पुगे पनि उनको डायलासिस निश्चित भएको छैन। नियमित उपचार गराइरहेको अस्पतालले त कोरोना लागेको भन्दै उपचार दिन मान्दैन भने यस्ता बिरामीलाई अन्य अस्पतालले उपचार दिन्छ भनेर कसरी विश्वास गर्नु ? सबै अस्पताललाई कोभिड अस्पताल घोषणा गर्ने तर सोहीअनुसारको व्यवस्थापन भएको छ कि छैन भनेर अनुगमन गर्न नसक्ने कमजोर संयन्त्रको परिणाम हो यो। सबै अस्पतालको नियमित अनुगमन गरेर सरकारले बिरामीलाई प्रवाह भइरहेको उपचार सेवाबारे जानकारी लिनुपर्छ। कोरोना संक्रमण फैलिएका कारण यतिखेर बिरामीहरू गम्भीर समस्या नपरी अस्पताल नै जाँदैनन्। सामान्य रोगलाई सकेसम्म घरैमा पचाउन कोसिस गर्ने तर अनेकौं गर्दा पनि नसकेपछि मात्रै अस्पताल जाने आचरणको विकास भएको छ। यसले अस्पताललाई पनि केही राहत महसुस भएको हुनुपर्छ। संक्रमण जोखिमका कारण यसो गरिनु अन्यथा होइन, तर ज्यानै जोखिममा पार्ने खतरनाक बिरामीको भने नियमित उपचार हुनैपर्छ। अस्पतालले विविध बहाना बनाएर यता र उता दौडाउँदै बिरामीको ज्यान गयो भने त्यसको जिम्मेवारी कसले लिने ? ऋण काढेर ल्याएको पैसाले महँगो शुल्कमा एम्बुलेन्समा चढेर चारपट्टि दौडाउने र अन्तिममा उपचार पनि नपाउने अवस्था आउन दिनुहुन्न। हरेक बिरामीको स्वास्थ्य संवेदनशीलतालाई ख्याल राखेर अस्पतालहरूले उपचार पद्धतिलाई सहज बनाउनुपर्छ। बिरामीको उपचारमा खेलाँची गर्नु हुँदैन। कोरोना सर्ने आशंकामा बेलैमा उपचार नपाएका कारण थुप्रै सुत्केरी, गर्भवती तथा शिशुले समेत अकालमा ज्यान फाल्नुपरेको तीतो यथार्थ यसअघिका घटनाले देखाइसकेको छ। कोरोना संक्रमितको उपचारमा खटिनुपर्दा अस्पताल र चिकित्सकले सबै बिरामीलाई तोकिएकै समयमा उपचार दिन नसक्नु सामान्य हो अहिलेको अवस्थामा। तर कहिले बेड छैन त कहिले जनशक्ति अभाव देखाउँदै उपचारबाट पन्छिन मिल्दैन। संरचना नभएको ठाउँमा थप्नुपर्छ। जनशक्ति बढाउनुपर्छ। नागरिकको स्वास्थ्योपचारको हक संविधानले सुरक्षित गरेको छ। नागरिकको जीवनशैली सहज बनाउन र उनीहरूका समस्या छिटो समाधान होस् भनेरै तीन तहको सरकारको परिकल्पना गरिएको हो। यसर्थ अस्पतालको स्तरोन्नति तथा सुविधा बढाउन सम्बन्धित तहका सरकारले पहिलो ध्यान दिनुपर्छ। आफ्नो क्षमताले नभ्याउने विषयमा प्रदेश र संघीय सरकारको ध्यानाकर्षण गराउने दायित्व स्थानीय सरकारको हो। उपचार सेवा नपाएर जनता छट्पटाउनुपर्ने अवस्था आउनु भनेको सम्बन्धित स्थानीय सरकारको नेतृत्वले जनहितमा काम गर्न सकेन भन्नुजस्तै हो। जसरी भए पनि स्वास्थ्य सबै जनताको पहुँचमा पुर्याउनु आजको आवश्यकता हो।"
एसिडपीडितको अभिभारा राज्यकै,"काठमाडौं : सरकारले एसिड आक्रमणबाट पीडितको सम्पूर्ण अभिभारा लिने भएको छ। प्रधानमन्त्री केपी शर्मा ओलीले पीडितको उपचार, पढ्न चाहे पढाइ खर्च, व्यवसाय तथा रोजगारीको जिम्मा सरकारले लिने घोषणा गरेका हुन्। प्रधानमन्त्री ओलीले घाइतेको उपचार गर्न त्रिवि शिक्षण, वीर, पाटन र कीर्तिपुरस्थित बोन अस्पताललाई डेडिकेटेड युनिटका रूपमा स्थापना गरिने बताए। ओलीले पीडितको कानुनी उपचारका लागि अध्यादेशमार्फत तत्काल नयाँ कानुन ल्याइने जानकारी दिए। प्रधानमन्त्री निवास बालुवाटारमा बिहीबार १२ पीडितसँगको परामर्शका क्रममा उनले १५ दिनभित्रै कानुनको मस्यौदा तयार पार्न कानुनमन्त्री र सम्बद्ध निकायका प्रतिनिधिलाई निर्देशन दिए। त्यस क्रममा गृहमन्त्री रामबहादुर थापा, कानुनमन्त्री डा शिवमाया तुम्बाहाङफे, महान्यायाधिवक्ता अग्नि खरेल, शिक्षा, स्वास्थ्य, उद्योग र अर्थ मन्त्रालयका सचिव उपस्थित थिए। प्रधानमन्त्रीका प्रेस सल्लाहकार सूर्य थापाले सम्बन्धित मन्त्रालय र निकायका अधिकारीलाई आआफ्नो जिम्मेवारी पूरा गर्न ओलीले निर्देशन दिएको जानकारी दिए। ओलीले एसिड प्रहार गर्नेको सम्पत्ति तत्काल रोक्का गरी क्षतिपूर्ति भराउने कानुनी प्रबन्ध गरिने जानकारी दिए। अपराधीबाट क्षतिपूर्ति भराउने, जरिवाना असुल गराउने र उनीहरूलाई जेल सजाय गराउने उपयुक्त प्रबन्धको तयारीमा सरकार जुटिरहेको उनको भनाइ थियो। एसिड आक्रमण गर्नेबाट भराइएको जरिवानालाई राजस्वमा दाखिला नगरी सीधै पीडितलाई भराउने र अपराधीलाई उम्किन नदिन तत्काल उसको सम्पत्ति रोक्का गर्ने कानुनी प्रबन्ध गर्नु आवश्यक छ, ओलीले भने, एसिड आक्रमणबाट मानिसमा शारीरिक चोटपटक मात्रै लाग्दैन, यसले मनोवैज्ञानिक, सामाजिक, शारीरिकलगायत बहुपक्षीय दुष्प्रभाव पार्छ। त्यसको उपचार गर्ने प्रबन्धसमेत गर्नुपर्छ। एसिड आक्रमणका दोषीलाई ३ देखि ८ वर्षसम्म सजाय हुने व्यवस्था छ। प्रधानमन्त्रीले अब यसमा कडाइ गर्ने गरी कानुन ल्याउने तयारीमा सरकार रहेको बताए। उनका अनुसार एसिड खरिदबिक्री नियमन गर्न एउटा र एसिड आक्रमणको सजायबारे अर्को कानुन बनाउने तयारी छ। उनले हरेक वर्ष सेप्टेम्बर १० (भदौ २५) लाई एसिड आक्रमणविरुद्धको जागरण दिवसका रूपमा मनाउनुपर्ने बताए। सम्भव भएसम्म सेप्टेम्बर १० लाई एसिड आक्रमणविरुद्धको अन्तर्राष्ट्रिय दिवसका रूपमा प्रस्ताव अघि बढाउनेतर्फ पनि सरकारले सोच बनाएको उनको भनाइ थियो। उनले आगामी मन्त्रिपरिषद् बैठकबाट यससम्बन्धी थप घोषणा गर्ने जानकारी दिएका थिए। नेपालमा एसिड आक्रमणका १७ घटनामा १९ जना पीडित रहेको जनाइएको छ।"
रिपोर्ट ढिलो आउँदा झनै जोखिम बढ्यो,"विराटनगर : घटना १ भदौ १३ मा विराटनगरको न्युरो अस्पतालले उपचारका क्रममा मृत्यु भएका पुरुषको शव परिवार र आफन्तलाई बुझाइसकेपछि कोरोना रिपोर्ट पोजेटिभ आयो। मोरङको पथरी शनिश्चरे नगरपालिका२ का ६२ वर्षीय वृद्धको शव आफन्तले दाहसंस्कार गर्न लैजाँदै गर्दा रिपोर्ट आएको हो। त्यतिबेला आफन्तले शव मोरङको कानेपोखरी पुर्याइसकेका थिए। शवलाई घर पुर्याएर धार्मिक परम्पराअनुसार अन्तिम संस्कारका लागि घाट लाने तयारी गरिएको थियो। तर, रिपोर्ट पोजेटिभ आएपछि प्रहरीले शवलाई कानेपोखरीमै रोकेर नेपाली सेनाको बडी व्यवस्थापन टोलीलाई जिम्मा लगायो। घटना २ यही भदौ ६ मा मोरङको विराटनगर महानगरपालिका६ सरोचियाका ४५ वर्षीय एक पुरुषको राति मृत्यु भयो। श्वासप्रश्वासमा समस्या भएको बताएपछि उनलाई तत्काल कोसी अस्पताल लगिएको थियो। एम्बुलेन्सबाट ओराल्दै गर्दा चिकित्सकले मृत घोषणा गरेका थिए। आफन्तले ती पुरुषको शव घरमा ल्याए। परिवारका सदस्यले मधुमेहको पुरानै समस्याका कारण उनको मृत्यु भएको हुन सक्ने अड्कल काटे। तर, उनमा कोरोना संक्रमण भएको दाहसंस्कार गर्न घाट लैजाने बेलामा मात्रै थाहा भयो। वडाध्यक्ष विजय कामतले मृतकमा कोरोना संक्रमण रहेकाले घाटमा लैजान नमिल्ने बताए। त्यसपछि नेपाली सेनाको टोली आएर शव लिएर गयो। ती पुरुषको पीसीआर रिपोर्ट भने निधन हुनुभन्दा दुई दिनअघि आएको थियो। रिपोर्ट पोजेटिभ आएको खबर प्रयोगशालाले प्रदेश १ को सामाजिक विकास मन्त्रालय र विराटनगर महानगरपालिकालाई जानकारी दियो। दुवै निकायले कोरोना देखिएकोे खबर समयमै सम्बन्धित व्यक्ति र परिवारलाई दिएनन्। मृत्युको पीडासँगै मृतकका परिवार, आफन्त र छिमेकीको पीसीआर परीक्षण गर्नुपर्यो। घटना ३ भदौ २० मा मोरङका एक पुरुषको दाहसंस्कार गरिसकेपछि कोरोना संक्रमण पुष्टि भएको रिपोर्ट आयो। १९ गते विहान ३ बजेर ४० मिनेटमा विराट मेडिकल टिचिङ हस्पिटलमा मृत्यु भएका मोरङ बूढीगंगा गाउँपालिका ५ का ४५ वर्षीय पुरुषको रिपोर्ट ढिलो आएको हो। माथि उल्लेख गरिएका प्रतिनिधि घटना मात्रै हुन्। कोरोना भाइरसको पीसीआर परीक्षणको रिपोर्ट ढिला आउँदा प्रदेश १ मा समस्या झनै जटिल बन्न थालेको छ। कोरोना संक्रमण बढ्दै गर्दा लक्षण देखिएका वा सम्पर्कमा भएकाको मात्रै होइन मृत्यु भएकाहरूको पनि समयमा पीसीआर रिपोर्ट आउँदैन। जसले संक्रमणको जोखिम झनै बढाएको छ। परीक्षणको रिपोर्ट व्यक्तिले समयमा पाउँदैनन्। परीक्षण गराएको पाँच दिनमा पनि रिपोर्ट आएन, छैटौं दिनमा सोर्स फोर्स लगाएर मात्रै बल्ल रिपोर्ट थाहा भयो विराटनगर १ की सुनम लिम्बूले भनिन् धन्न रिपोर्ट नेगेटिभ आएछ, पोजेटिभ आएको भए कतिलाई सरिसक्ने थियो। प्रदेश १ का तीन स्थानमा कोरोनाको पीसीआर परीक्षण हुन्छ। कोसी अस्पताल, प्रदेश जनस्वास्थ्य प्रयोगशाला र झापाको मेची अस्पतालमा पीसीआर परीक्षण भए पनि यसको जानकारी सामाजिक विकास मन्त्रालय हुँदै स्थानीय तह र सम्बन्धित स्वास्थ्य कार्यालयलाई दिने गरिन्छ। ज्वरो, खोकी र रुघा लागेपछि पीसीआर परीक्षणका लागि स्वाब दिएँ त्यो स्वाब जिल्लामा एक दिन राखिएछ, भोलि १० जनाको संकलन गरेर मात्रै जिल्ला बाहिर पठाइयो पाँच दिनमा पनि रिपोर्ट नआएपछि नेताको फोर्स लगाएर छैटौं दिनमा थाहा पाएँ, ताप्लेजुङका सञ्चारकर्मी सजन पौडेलले भने। यता पोजेटिभ आउला भने तनाव, रिपोर्ट खोज्नै झन्डै एक साता लाग्यो, उनले गुनासो सुनाए। तीन वटा प्रयोगशालाको जाँचमा पछिल्लो समय दैनिक एक सयको हाराहारीमा पोजेटिभ रिपोर्ट आउँछ। नेगेटिभभन्दा ढिला पोजेटिभ रिपोर्ट आउने गरेको संक्रमण पुष्टि भएकाहरूको गुनासो छ। दमकको विद्युत् प्राधिकरणका १ सय ३५ कर्मचारीको एकैपटक स्वाब दिएको थियो, नेगेटिभ आउने १ सय ५ जनाको अघिल्लै दिन जानकारी आयो। तर, बाँकी ३० जना पोजेटिभ भएको भोली मात्रै रिपोर्ट दिइयो, ३० जनामध्येकै एक संक्रमित कर्मचारीले भने, यसले मानसिक तनाब त बढायो नै, अन्यलाई सर्ने जोखिम झनै बढ्यो। प्रदेश सरकारले परीक्षण दर बढाउँदै रिपोर्टलाई व्यवस्थित गरिरहेको बताए पनि उक्त निर्णयको प्रभाव देखिएको छैन। संक्रमितको तथ्यांक राख्ने र यसबारेका अन्य सूचना पठाउने सामाजिक विकास मन्त्री नै कोरोना संक्रमित भएर आइसोलेसनमा बसेपछि यसको व्यवस्थापन थप लथालिंग बनेको छ। प्रदेश सरकारका प्रवक्ता एवं आन्तरिक मामिला तथा कानुनमन्त्री हिक्मत कार्की यसलाई व्यवस्थित गर्न सीसीएमसीको बैठकमा छलफल भएको बताउँछन्। देखिएका समस्याका विषयमा गम्भीर छलफल भएको छ, उनले भने अब मरेपछि रिपोर्ट आउने वा जानकारी पुग्ने क्रम नहोला।"
"फुर्सद छ, कौशीखेती गर्नोस्","काठमाडौं : कोभिड १९ को बढ्दो संक्रमणले मानिसमा डर र त्रास छ। निषेधाज्ञा र कफ्र्युका कारण घरभित्र कोचिएर बस्नुपर्ने बाध्यता। फुर्सदिलो समयलाई सिर्जनात्मक काममा लगाउन सकिन्छ। यसका लागि सर्वोत्तम उपाय बन्न सक्छ, कौशीखेती। घरमै कौशीखेती गर्दा ताजा र स्वच्छ तरकारी घरमै उपलब्ध हुने अर्को फाइदा छ। कौशीखेती गर्न पर्याप्त जग्गा जमिन चाहिँदैन, आफ्नै घरको बरन्डा, छत र विभिन्न खाली स्थानमा गर्न सकिन्छ। यसका लागि चाहिन्छ, ग्रो ब्याग(प्लास्टिकको गमला), विभिन्न प्रकारका तरकारी र सागका बीउ वा बेर्ना, कोकोपिट (नरिवल जटाको धुलो), अर्गानिक(प्रांगारिक) मल, अर्गानिक विषादी, माइक्रोन्युट्रेन्ट र सिँचाइ गर्न हजारी। साथै कृषि प्राविधिकसँग परामर्श पनि चाहिन्छ। यति सामग्री जुटाउन सके, फुर्सदिलो समय सदुपयोग पनि हुने, तनावबाट मुक्त भइने। घरमै सस्तो मूल्यमा लोभलाग्दो स्वादिलो तरकारी फलाएर खान पाइने। कौशीखेतीको यिनै फाइदाका कारण पछिल्लो समय सहरी क्षेत्रमा यसको महत्व बढ्दो छ। राजधानीजस्तो सहरी र सघन बस्तीका कतिपय घरमा अचेल कौशीखेतीमार्फत ठूलो परिमाणमा तरकारी खेतीको विस्तार हुन थालेको छ। यसमा साथ दिएको छ नेपाल एग्रो लाइभ प्राइभेट लिमिटेडले। कृषि प्राविधिक राजन गैरेले २०७३ मा नेपाल एग्रो लाइभको स्थापना गरेका हुन्। गैरे यो संस्थाको कार्यकारी प्रमुख हुन्। गैरेले भदौ ९ गते फेसबुकमार्फत कौशीखेतीका बारेमा जानकारी दिँदै आफूसँग जोडिन चाहनेलाई सम्पर्क गर्न अनुरोध गरेका छन्। स्टाट्स हालेको केही समयपछि उनको मोबाइलमा सम्पर्क गर्नेको लर्को नै लाग्यो। गैरेले भने,स्टाटस हालेको केही समयमै ठूलो परिमाणमा रेस्पोन्स आउन सुरु भयो, अधिकांशले कौशीखेती कसरी गर्ने, कहाँ गर्ने, कति खर्च पर्छ, सामान कहाँबाट ल्याउनेलगायत विषयबारे जिज्ञासा राख्नुभयो। गैरे आफै लामो समयदेखि कौशीखेतीमा लागे पनि पछिल्लो समय कोभिडको समस्यालाई अवसरमा परिवर्तन गर्न उनी कम्मर कसेर लागेका छन्। उनको यो सोचले अन्ततः सार्थक रुप लियो र सुरु भयो कौशीखेतीको नयाँ अभियान। नेपालमा पहिलेदेखि कौशीखेती सुरु भए पनि व्यावसायिक, अत्याधुनिक र प्रविधिमार्फत भने गैरेले नविनतम अभ्यासको सुरुआत गरेका हुन्। अहिले झन्डै चार सय जनाले यो खेती गर्न इच्छा देखाएका छन्, गैरेले भने, मेरो लागि यो खुसीको समय हो। कौशीखेती गर्न चाहनेका लागि गैरेले १५ देखि १६ हजारमा सम्पूर्ण प्याकेज उपलब्ध गराउँदै आएका छन्। यो प्याकेजमा ५० वटा ग्रो ब्याग, सिजनल तरकारी र सागको गुणस्तरीय बीउ, माइक्रोन्युट्रेन्ट, अर्गानिक मल र विषादी, निमको तेल, हजारी, सुरुआती समयदेखि तरकारी फलेको अवस्थासम्मको परामर्श र तालिमको सुविधा उपलब्ध गराएका छन्। यसका लागि उनले जेटीएसमेत संस्थामा राखेका छन्। पहिलो वर्ष केही बढी खर्च देखिए पनि दोस्रो वर्षदेखि यो २३ हजारमा सीमित हुन्छ। दोस्रो वर्षदेखि बीउ, मल, माइक्रोन्युट्रेन्ट, अर्गानिक मल र विषादी मात्रै खरिद गरे पुग्छ। प्रत्येक चार वर्षमा ग्रो ब्याग भने फेर्नुपर्छ। एकथान ग्रो व्यागलाई ४० देखि ५० रुपैयाँ पर्छ। कौशीखेतीमार्फत काउली, भान्टा, सिमी, भिन्डी, अकवरे खुर्सानी, भेडे खुर्सानी, गोलभेंडा, धनिया, सिजनल साग, करेला, घिरौला, फर्सीलगायत फलाउन सकिन्छ। कौशीखेतीका लागि थोपा सिँचाइ पनि उपलब्ध गराउने प्रविधि भए पनि हाल कोभिडको संक्रमण भएकाले हजारीमार्फत सिँचाइ उपलब्ध गराउने प्रविधि नेपाल एग्रोले सिकाएको छ। कम्तीमा तीन चार परिवार मिलेर आउनुभयो भने तालिमसहित सबै सुविधा उपलब्ध गराउन सक्छौं, गैरेले भने, सहरी क्षेत्र र बाटोघाटो सुविधा भएको स्थानमा ठिकै हुन्छ। तर, बाटोघाटोको असुविधा भएको स्थानमा एक जनाको लागि मात्रै सबै सुविधा उपलब्ध गराउन गाह्रो हुन्छ। नेपाल एग्रोले स्वयम्भु, कुसुन्ती, रामकोट, नखीपोटसहित विभिन्न कोलोनी र काठमाडौंका विभिन्न ग्रामीण क्षेत्रमा ६ सयभन्दा बढी घरमा पुगेर स्वास्थ्य सावधानीसहित आधुनिक व्यवस्थित कौशीखेतीको तालिम प्रदान गरिसकेको छ। यसबाहेक विभिन्न नगरपालिका र गाउँपालिकाको सहयोगमा पनि यस्तो तालिम र अभियान सञ्चालन गर्दै आएका छन्। अत्याधुनिक प्रविधिमा जोड २०४८ मा डिप्लोमा इन मेकानिकल इन्जिनियरिङ अध्ययन गरेका गैरेले इन्टरनेसनल डेभलपमेन्ट इन्टरप्राइज(आईडीई नेपाल) मा १० वर्ष साना तथा थोपा सिँचाइ प्रविधि तथा स्प्रिङलरसम्बन्धी कृषि अनुसन्धान र विकासको काम गरेका थिए। त्यही भएर यो संस्थाले कृषिसम्बन्धी अत्याधुनिक र व्यवसायीकरण प्रणालीमार्फत खेतीपाती गर्न आवश्यक सामग्री, प्रविधि, साना तथा थोपा सिँचाइ, मिस्ट सिँचाइ स्प्रिङलर, व्यावसायिक मौसमी तथा बैमौसमी तरकारी खेतीका लागि हाइटेक बास, प्लास्टिकको मल्चिङ, फलाम र प्लास्टिक घर, औजार उपलब्ध गराउनुका साथै यस्ता विषयमा परामर्श पनि दिँदै आएको छ। यो संस्थामा १० जना नियमित कर्मचारी तथा प्राविधिक स्थायी रूपमा कार्यरत छन्।"
बाढीपहिरोमा ८२८ जना बेपत्ता,"काठमाडौंअछाम : बाढीपहिरोले बर्सेनि ठूलो जनधनको क्षति हुँदै आएको छ। बेपत्ता भएकाहरू वर्षौंसम्म नभेटिने गरेको तथ्य फेला परेको छ। बाढीले बगाएकाहरू कतिपय बाढीमै बिलाएका छन्। पहिरोले पुरिएकाहरू पहिरोभित्रै हराएका छन्। यसले गर्दा परिवारका सदस्यलाई पीडा हुने गरेको छ। आफन्तले मृतकसरह मानेर काजकिरिया गरे पनि आउने आशा भने मार्न छाड्दैनन्। २०६८ सालयता बाढीपहिरोमा परी ८ सय २८ जना बेपत्ता भएका छन्। सबैभन्दा बढी २०७१ सालमा २ सय ६९ जना बेपत्ता भएका थिए। २०७० मा १ सय ६४, २०६८ मा १ सय २९ जना हराएको गृह मन्त्रालयको तथ्यांक छ। मन्त्रालयको राष्ट्रिय आपत्कालीन कार्यसञ्चालन केन्द्रका इन्चार्ज एवं उपसचिव मुरारी अवस्थीका अनुसार यो वर्ष बाढीपहिरोबाट ३ सय जनाको मृत्यु भएको छ। ८९ जना अझै बेपत्ता छन्। बागलुङको ढोरपाटनस्थित भुजी खोलामा हालै आएको बाढीमा १६ जना बेपत्ता छन्। २२ जनाको शव भेटिएको छ। यही वर्ष सिन्धुपाल्चोकका लिदी, बाह्रबिसे, भोटेकोसीलगायत स्थानमा बाढीपहिरोले २४ जनालाई बेपत्ता बनाएको छ। सिन्धुपाल्चोकमा यही वर्ष ५६ जनाको मृत्यु भएको छ। संखुवासभाको सिलिचोङमा पहिरोमा परेका ११ जना बेपत्ता छन्। अछामको रामारोशनमा ९ जनालाई भेटिएको छैन। म्याग्दीमा ४, कालीकोटमा ६, जाजरकोटमा ५ जना बेपत्ता छन्। काभ्रेपलाञ्चोक, सुनसरी, सिरहा, गोरखा, तनहुँ, स्याङ्जा, गुल्मी, सल्यान, बझाङमा ११ जना बेपत्ता छन्। यो वर्ष बेपत्ता भएकाहरू अझै भेटिने सम्भावना रहेको उपसचिव अवस्थीले बताए। सिन्धुपाल्चोकमै २०७१ सालमा जुरेको बाढी र पहिरोले १ सय ६० जनालाई बगाएको थियो। जसमा २५ जनाको शव भेटिएको थियो। बाँकी अहिलेसम्म बेपत्ता छन्। २०७१ साउन १७ गते मांखा र राम्चेको सीमा क्षेत्र जुरेमा पहिरो गएको थियो। बेपत्ता भेटिने सम्भावना न्यून हुन्छ। १० दिनदेखि एक महिनासम्म खोजतलास गरिन्छ। नभेटिए बेपत्ताको सूचीमा राख्ने गरेको जनाइएको छ। १०१५ दिनदेखि १ महिनासम्म खोजिन्छ, उनले भने, नभेटिए बेपत्ता सूचीमा राख्छौं। ३५ दिनपछि शव नभेटिए मृतकसरह सुविधा दिने निर्णय पनि सरकारले गरेको छ। स्थानीय तह र जिल्ला विपद् व्यवस्थापन समितिको सिफारिसमा मन्त्रालयले मन्त्रीस्तरीय निर्णय गरी मृत्युसरह राहत उपलब्ध गराउने नीतिगत निर्णय भएको उनले सुनाए। विगतमा धेरै बेपत्ता सूचीमा राखिदिन्थ्यौं, उनले भने, जुरेलगायत केही स्थानको स्थानविशेष निर्णय पनि भएका त छन्। तर, पछिल्लो समय स्थानीय तह र जिल्ला विपद् व्यवस्थापन समितिले खोजतलासका क्रममा नभेटिएको भनेर सिफारिस गरेपछि गृह मन्त्रालयले मृत्युसरह मानी राहत वितरण गर्न थालेका छौं। मन्त्रालयले यस वर्ष मनसुनमा बेपत्ता भएकाका परिवारलाई राहत उपलब्ध गराउने प्रयोजनका लागि मृतसरह मान्ने व्यवस्था गरेको उनको भनाइ छ। यसअघि गत वर्ष तराईमधेसका केही जिल्लाका लागि यस्तो व्यवस्था गरिएको थियो। त्यसअघि जुरे घटनामा मन्त्रिपरिषद्बाटै निर्णय भई मृतसरह घोषणा गरिएको थियो। कानुनी व्यवस्था केही देखिँदैन तर सामाजिक, धार्मिक मान्यताअनुसार १२ दिनसम्म नभेटिए कुशको मान्छे मानी दाहसंस्कार गर्ने मान्यता छ, एक कानुन व्यवसायीले भने। काजकिरिया भयो, आउने आस बाँकी ८७ वर्षीय झंकर साउदका कान्छा छोरो नन्दसिंहको पाँच जनाको परिवार भदौ २ गतेको बाढीले बगायो। उनका नाति २७ वर्षीय रमेश, बुहारी बबिता र अर्का नाति १२ वर्षीय नवीनको मात्र शव भेटिएको छ। छोरा र बुहारी गंगा बेपत्ता छन्। उनीहरू फेला नपरेपछि झंकरले हिन्दू परम्पराअनुसार कुशको शव बनाएर अन्तिम संस्कार गरेका छन्। सन्तानको काजकिरिया कुनै पनि आमाबुवाले गर्न नपरोस्, रामारोशन गाउँपालिका५ सैनी निवासी झंकरले भने, म अभागी रहेछु, आफू मर्ने बेलामा छोराको काजकिरिया गर्नुपयो। बेपत्ताहरू अझै फर्केर आउँछन् कि भन्ने आस भने उनमा रहेछ। नन्दसिंहकी सासू रामारोशन६ भाटियाकाटियाकी बिमादेवी पनि बेपत्ताकै सूचीमा छिन्। उनी छोरीज्वाइँ भेट्न आएका बेला बाढीमा परेकी थिइन्। यस्तै, सैनीका भीम साउदका बुवा चन्द्र र आमा बसुन्धरालाई बाढीले बगाएर बेपत्ता बनाएको छ। खोजी गर्दा पनि शव नभेटिएकाले कुशको प्रतिमा बनाएर दाहसंस्कार गरिएको उनको भनाइ छ। दाहसंस्कार गरियो तर फर्केर आउँछन् कि भन्ने आस मरेको छैन, उनले भने, बुवाआमा फर्केर आउँदैनन् भन्ने थाहा छ तर एक मनले मान्दैन। सैनी बजारतिरै छन् जस्तो लाग्छ। सैनीकै दीर्घ शाहका भाइ अम्मर, बुहारी पवित्र, भतिज समीर, बहिनी लालसरा र भान्जा पनि त्यही बाढीमा बेपत्ता भए। अम्मर र लालसराको मात्र शव भेटिएको छ। भाइका छोराछोरी सरिता, अनिता र भूपेन्द्रको जिम्मेवारी दीर्घको काँधमा आएको छ। काजकिरिया गरिसक्यौं, भतिजा भतिजीहरू नाबालक छन्, दीर्घले भने, उनीहरूका आँखा ओभाना भएका छैनन्। प्रमुख जिल्ला अधिकारी गोकर्ण उपाध्यायले घटनाको प्रकृति हेर्दा कोही घाइते र जिउँदो फर्किने अवस्था नरहेकाले आफन्तले दाहसंस्कार गर्न पाउने बताए। बाढीमा बेपत्तालाई यति दिनभित्र मृत घोषणा गर्ने भन्ने कुनै नियम र कानुन छैन, उपाध्यायले भने, आफन्तले आफ्नो तरिकाले दाहसंस्कार गर्न पाउँछन्। बेपत्ताको अझै खोजी जारी रहे पनि फेला पार्न नसकिएको उनले बताए। आफन्तले भने बेपत्ताको खोजीमा प्रहरीले सक्रियता नदेखाएको गुनासो गरेका छन्। बाढीले सैनी बजारका ८ परिवारका १७ जनालाई बगाएको थियो। अहिलेसम्म ८ जनाको शव भेटिएको छ। करिब ३० पसल, तरकारी संकलन केन्द्र, विभिन्न संघसंस्थाका कार्यालय पनि बगेका थिए।"
नेकपाको कुर्सी किस्सा : वामदेव 'फ्रन्टलाइन' मा बस्दा प्रचण्ड सेन्टरमा,"काठमाडौं : नेपाल कम्युनिस्ट पार्टी (नेकपा) भित्र वैचारिक र नेतृत्वको बहस चर्को छ। असार १० गते बालुवाटारमा सुरु भएको स्थायी समिति बैठकमा एक महिनाभन्दा बढी समय स्थगित भएपछि शुक्रबार पुनः सुरु भएको हो। पार्टी भित्र वैचारिक र नेतृत्व विवादका अनेक किस्सा छन्। सामान्य भन्दा सामान्य लाग्ने तर नेकपा बैठकमा व्यापक बहस हुने अर्को विषय हो कुर्सी। कुर्सी तानातानको लामै फेहरिस्त छ। कसरी सुरु भयो कुर्सीको खेल ? अध्यक्षद्वय केपी ओली र पुष्पकमल दाहाल प्रचण्डलाई साउन १२ गतेको बैठकमा सोफा हटाएर कुर्सीमै राखियो। प्रधानमन्त्रीसमेत रहेका अध्यक्ष ओली अनुपस्थित दोस्रो बैठकमा सोफा हटाएर कुर्सी राखिएकै संरचनामा तेस्रो दिन अर्थात् असार १३ गतेको बैठक चल्यो। मञ्चबाट सोफा हटाइए पनि अध्यक्षद्वयसँगै वरिष्ठ नेता र सचिवालय सदस्य मञ्चमै थिए। बैठकको चौथो दिन (असार १६ गते) भने अध्यक्षद्वय ओली र प्रचण्डलाई मञ्चबाट हटाएर हलमै कुर्सीको व्यवस्था गरियो। असार १६ को बैठकमा अध्यक्षसहित वरिष्ठ नेता हलमै झरे। बैठक सुरु भएको चार दिनसम्म कुर्सीकै व्यवस्थापनमा समय गयो। त्यसपछि लामो समय स्थगित भएको स्थायी समिति बैठक शुक्रबार फेरि बसेको छ। बैठकको सुरुमा देखिएको आशन व्यवस्थापनको परिमार्जन शुक्रबारको बैठकमा समेत भएको छ। अध्यक्ष र वरिष्ठ नेतासँगै उपाध्यक्ष वामदेव गौतमलाई फ्रन्टलाइनमा राखिएको छ। वामदेवलाई फ्रन्टलाइनमा वरिष्ठ नेता माधवकुमार नेपालसँगै राख्दा प्रधानमन्त्री एवम् अध्यक्ष केपी ओली झलनाथ खनालको साइटमा देखिएका छन्। यो आशन व्यवस्थापनले प्रचण्ड फ्रन्टलाइनमा बसेका पाँच नेताको सेन्टरमा देखिन्छन्। शुक्रबार महासचिव विष्णु पौडेललाई उपाध्यक्ष गौतम नजिकै एउटा कुनामा आशन दिइएको छ। सचिवालयका अन्य तीन सदस्यको आशनसमेत छुट्टै बनाइएको छ। त्यसपछि अन्य स्थायी समिति सदस्य लहरै बसेका छन्। पार्टीभित्रको आन्तरिक विवादपछि साउन १३ गतेपछि अनिश्चित कालका लागि स्थगित गरिएको बैठक शुक्रबार बसेको हो। साउन १३ गते ओली पक्षले रोक्ने र प्रचण्डसहित वरिष्ठ नेता माधवकुमार नेपाल समूहले राख्ने क्रम चलेपछि विवादले उग्र रूप लिएको थियो। बुधबार प्रधानमन्त्री निवास बालुवाटारमा प्रधानमन्त्री एवं अध्यक्ष ओली र अर्का अध्यक्ष प्रचण्डले तीन घण्टा छलफल गरी साझा प्रस्तावलाई अन्तिम रूप दिएका थिए। अध्यक्षद्वयको कार्यविभाजन तथा कार्याधिकार स्पष्ट गर्ने, संघदेखि प्रदेशसम्मका मन्त्रिमण्डल पुनर्गठन गर्ने र राजनीतिक नियुक्ति पार्टीभित्रको छलफलका आधारमा मात्रै गर्नेलगायत विषयमा साझा प्रस्ताव तयार पारेपछि स्थायी समितिको बैठक आजका लागि तोकिएको हो। ओली र प्रचण्डले गत वैशाखयता पार्टीभित्र चर्किंदै आएको विवाद समाधानका लागि सुझाव दिने गरी गत साउन ३० मा महासचिव विष्णु पौडेलको संयोजकत्वमा ओली, दाहाल र वरिष्ठ नेता नेपाल निकट दुईरदुई नेता सम्मिलित समस्या समाधान सुझाव कार्यदल गठन गरेका थिए। त्यही कार्यदलले भदौ ६ मा बुझाएको प्रतिवेदनमा सचिवालय सदस्यले दिएका सुझावलाई केही समेटेर बुधबार दुई अध्यक्षले स्थायी समिति बैठक मैजारो गर्ने गरी १५ पृष्ठ लामो साझा प्रस्ताव बनाएका थिए। स्थायी समिति बैठकमा पेश हुने प्रस्तावप्रति असहमति जनाउँदै वरिष्ठ नेता माधव नेपालले आलोचनात्मक टिप्पणी गर्ने बताउँदै आएका छन्। वैचारिक राजनीतिक पक्षका विवादलाई एकता महाधिवेशनमा लगेर टुंगो लगाउने समझदारीका साथ साझा प्रस्ताव तयार पारेपछि नेता नेपालले प्रस्तावमाथि आलोचनात्मक टिप्पणी गर्ने भएका हुन्। प्रधानमन्त्रीको प्रेस सल्लाहकारसमेत रहेका नेकपाका प्रचार विभाग उपप्रमुख सूर्य थापाले स्थायी कमिटीको बैठकले पार्टीलाई अतीतमुखी कचिङ्गलबाट मुक्त गरेर सुन्दर भविष्यमुखी बनाउने अपेक्षा गरेका छन्। गुटबन्दी र गणितीय चलखेलबाट मुक्त भएर पार्टी एकीकरण, सहमति र अग्रगतिका साथ भविष्यमुखी बन्न अग्रसर हुनुको अर्को विकल्प पनि त छैन, थापाले सामाजिक सञ्जाल फेसबुकमा लेखेका छन्। धेरै सामाजिक सञ्जाल प्रयोगकर्ताले स्थायी समिति बैठकमा भएको कुर्सी व्यवस्थापनले पार्टीभित्रको विवाद मिल्दै गएको भनेर टिप्पणीसमेत गरेका छन्। पहिलो दिन असार १० गतेको स्थायी समिति बैठक असार १३ र १३ गतेको स्थायी समिति बैठक । असार १६ गतेको स्थायी समिति बैठक । भदौ २६ गतेको स्थायी समिति बैठक"
अध्यक्षद्वयको प्रतिवेदनप्रति नेपाल असहमत,"काठमाडौं : नेकपामा पार्टीका दुई अध्यक्षले स्थायी समिति बैठकमा पेस गर्ने साझा प्रस्तावमा वरिष्ठ नेता माधव नेपालले आलोचनात्मक टिप्पणी गर्ने भएका छन्। प्रधानमन्त्री एवं अध्यक्ष केपी ओली र अर्का अध्यक्ष पुष्पकमल दाहालले अध्यक्षद्वयको कार्यविभाजन तथा कार्याधिकार स्पष्ट गर्ने, संघदेखि प्रदेशसम्मका मन्त्रिमण्डल पुनर्गठन गर्ने र राजनीतिक नियुक्ति पार्टीभित्रको छलफलका आधारमा मात्रै गर्नेलगायत विषयमा साझा प्रस्ताव तयार पारेका छन्। यस्तै कतिपय वैचारिक राजनीतिक पक्षका विवादलाई एकता महाधिवेशनमा लगेर टुंगो लगाउने समझदारीका साथ साझा प्रस्ताव तयार पारेपछि नेता नेपालले प्रस्तावमाथि आलोचनात्मक टिप्पणी गर्ने भएका हुन्। उनले पार्टी एकताको ५ महिनायता निरन्तर उठाउँदै आएको पार्टी विद्यमानको धारा ४६ (क)मा उल्लिखित व्यवस्थाअनुसार एक व्यक्ति एक मुख्य जिम्मेवारी लगायतका विषय प्रस्तावमा समेटिन नसकेको भन्दै त्यसमा आलोचनात्मक टिप्पणी राख्न लागेका हुन्। उनले यसको बारेमा अध्यक्ष पुष्पकमल दाहाललाई बिहीबार नै भेट गरी जानकारी गराइसकेका छन् भने साँझ आफू निकट केही स्थायी समिति सदस्यसँग पनि अलग्गै परामर्श गरेका छन्। ओली र दाहालले गत वैशाखयता पार्टीभित्र चर्किंदै आएको विवाद समाधानका लागि सुझाव दिने गरी गत साउन ३० मा महासचिव विष्णु पौडेलको संयोजकत्वमा ओली, दाहाल र वरिष्ठ नेता नेपाल निकट दुईदुई नेता सम्मिलित समस्या समाधान सुझाव कार्यदल गठन गरेका थिए। त्यही कार्यदलले भदौ ६ मा बुझाएको प्रतिवेदनमा सचिवालय सदस्यले दिएका सुझावसम्मलाई केही समेटेर बुधबार दुई अध्यक्षले स्थायी समिति बैठक मैजारो गर्ने गरी १५ पृष्ठ लामो साझा प्रस्ताव बनाएका थिए। त्यसमा नेपालले आफूले उठाउँदै आएको एक व्यक्ति एक जिम्मेवारीका विषय नसमेटिएको लगायत कतिपय विषय अस्पष्ट र अमूर्त रहेको भन्दै मौखिक रूपमै आलोचनात्मक टिप्पणी गर्ने तयारी गरेका हुन्। बिहीबार बिहान उनले अध्यक्ष दाहालको खुमलटारस्थित निवासमै पुगेर झन्डै एक घण्टा छलफल गरी आफूले लिखति रूपमा कुनै असहमति नल्याउने तर आफूले उठाएका र सम्बोधन हुन नसकेका विषयलाई भने उठाउने जानकारी गराएका थिए। बिहान दाहालसँग संवाद गरेका नेता नेपालले साँझ भने कोटेश्वरस्थित आफ्नै निवास छेउमा रहेको वन पैदावार समितिको कार्यालयमा स्थायी समिति सदस्य भीम रावल, अष्टलक्ष्मी शाक्य, गोकर्ण विष्ट, भीम आचार्यलगायत नेतासँग छलफल गरेर आफूले राख्ने विषयवस्तुबारे परामर्श गरेका थिए। नेपालले १८ भदौमा कार्यदलको प्रतिवेदनमा पनि १५ बुँदामा केन्द्रित रहेर प्रश्न उठाएका थिए। कार्यदलको प्रतिवेदन अस्पष्ट र अमूर्त रहेको भन्दै उनले प्रतिवेदन सच्याउन जरुरी रहेको तर्क गरेका थिए। नेपालले उठाएका केही विषयलाई अहिले दुई अध्यक्षको प्रस्तावमा समेट्ने प्रयास गरे पनि मूर्त र ठोस रूपमा भने समेटिएको छैन। नेपालले उठाउँदै आएको एक व्यक्ति एक मुख्य जिम्मेवारीको सवालमा प्रतिवेदन अहिले पनि मौन छ। सचिवालय बैठकमा उठाएकै शैलीमा उहाँले आलोचनात्मक टिप्पणी दुई अध्यक्षको प्रस्तावमा गर्ने तर लिखित रूपमा अहिले नै कुनै फरक प्रस्ताव राख्नुहुन्न, बिहीबार साँझको छलफलमा सहभागी नेपाल निकट एक स्थायी समिति सदस्यले अन्नपूर्णसँग भने, पार्टीलाई विधिसम्मत र संस्थागत ढंगले चलाउनुपर्छ भन्ने कुरा दुई अध्यक्षको प्रस्तावमा आएको देखिन्छ। दुई अध्यक्षको कार्यविभाजन पनि प्रस्ट पारेर ल्याइएको छ। तर त्यो व्यवहारमा कसरी जान्छ भन्ने प्रमुख कुरा हुन्छ। पार्टीभित्र नेता मिलेर जाने कुरालाई स्वागत गर्ने तर अब पार्टीको कार्यकारी अध्यक्षका रूपमा अध्यक्ष पुष्पकमल दाहालले पार्टीका बैठकको सञ्चालन, निर्णय कार्यान्वयन र समग्र पार्टी कामको जिम्मेवारीको भूमिका कसरी निर्वाह गर्छन् भन्नेमा भने पर्ख र हेरको रणनीति बनाएर अगाडि जाने नीति उहाँ (नेपाल)को हुन्छ। नेपालले ओलीसँगको संर्घषमा दाहालसँगै सहकार्य गरेर जुधेका कारण दाहालसँगको सम्बन्धलाई पर्ख र हेरको नीतिका साथ अगाडि बढाउने योजना बनाएका छन्। उहाँले आफूले उठाएका विषयलाई अब महाधिवेशन लक्षित गरेर लैजानुहुन्छ, उहाँले अहिले क्रिटिकल्ली आफ्ना धारणा भने राख्नुहुन्छ, ती नेताले भने। स्थायी समिति सदस्यलाई अध्ययनका लागि विद्युतीय माध्यम (इमेल) मार्फत वितरण गरिएको दुई अध्यक्षको साझा प्रस्तावममा लिखित रूपमै सुझाव राख्न नेतालाई बिहीबार साँझ ५ बजेसम्मको समय दिइएको थियो। यो समयावधिमा नेपाल निकट नेताले लिखित सुझाव पनि नराखेको ती नेताले बताए। उहाँहरूले बैठक एकै दिनमा सक्ने तयारीका साथ प्रस्तावमा सझुाव राख्न बिहीबार ५ बजेसम्म समय दिनुभएको थियो तर हामीले केही सुझाव त्यसरी राखेका छैनौं, नेपाल निकट अर्का एक स्थायी समिति सदस्यले भने, बैठकमै हेरौं, कसरी जान्छ बैठक, अनि त्यसपछि नै आफ्ना सुझाव राख्ने नराख्ने विषय आउँछन्। बैठक धेरै लामो छलफल हुने गरी नचले पनि विषय निरन्तर जारी नै रहन्छन्, त्यसलाई महाधिवशेनसम्मै लैजाने गरी अगाडि जानुपर्ने हुनसक्छ। उनले बैठकको अवस्था हेरेर नै त्यहीँ हात उठाएर बोल्ने गरी अहिले लिखित रूपमा सुझाव भने नदिइएको बताए। कोभिड १९ को बढ्दो संक्रमण, पार्टीभित्र दुई अध्यक्षमा मिल्दै गरेको वातावरणलगायत कारण पनि यो बैठक नेकपाले लम्ब्याउन चाहेको छैन। उसले शुक्रबार एकै दिनमा सकेसम्म बैठक सम्पन्न गर्ने गरी तयारी गरेको छ। यस सम्बन्धमा बिहीबार साँझ नै दुई अध्यक्षबीच प्रधानमन्त्री निवास बालुवाटारमा छलफल भएको थियो। दुई अध्यक्षले प्रस्तावमाथि आएका नेताका सुझाव, वरिष्ठ नेता नेपालले उठाउन सक्ने टिप्पणी र बैठक कसरी समापन गर्ने भन्नेसम्ममा केन्द्रित रहेर छलफल गरेको स्रोतले बताएको छ। नेकपामा दुई अध्यक्षका बीचमा शक्ति संर्घष पेचिलो बन्दा ओली एकातिर एवं दाहाल र वरिष्ठ नेता माधव नेपाल अर्का खेमातिर देखिएका थिए। तर अहिले दुई अध्यक्षले तयार पारेको प्रस्तावमा अध्यक्ष ओलीले प्रतिनिधिसभाको यो कार्यकालभरि प्रधानमन्त्रीको जिम्मेवारीमा रहेर सरकारको नेतृत्व गर्ने र दाहालले कार्यकारी अधिकारसहित पार्टीका बैठक सञ्चालन, निर्णय कार्यान्वयन र समग्र पार्टी कामको जिम्मेवारीमा केन्द्रित हुने तथा अध्यक्षले पार्टी र सरकार बीचको कामलाई संस्थागत रूपमा अघि बढाउन समन्वय गर्ने गरी कार्यविन्यास गरेर जाने गरी विवादलाई युद्धविराम लगाएका थिए। दुई अध्यक्षले स्थायी समिति बैठकमा प्रस्तुत भएको कार्यसूचीमा केन्द्रित रहेर तयार पारेको प्रस्तावमा केन्द्रित भई बैठक सकभर छिटो सम्पन्न गर्ने योजना नेकपाले बनाएको छ। महासचिव विष्णु पौडेलले बैठकको तयारी पूरा भएको र सकेसम्म छिटो बैठक सम्पन्न गर्ने नीतिका साथ पार्टी अगाडि जाने बताए। हामी सकेसम्म छिटो बैठक टुंग्याउँछौं, महासचिव पौडेलले अन्नपूर्णसँग भने, बैठकको सम्पूर्ण तयारी पूरा भइसकेको छ।"
अवस्था हेरेर कैदीलाई छाड्नू,"काठमाडौं : सर्वोच्च अदालतले कोरोनाको उच्च जोखिममा परेका कैदीबन्दीलाई सजायको प्रकृति हेरेर छाड्न आदेश दिएको छ। कम सजाय भएका कैदीलाई रातमा मात्र जेलमा बसे हुने सुविधा दिन पनि सर्वोच्चले भनेको छ। संक्रामक रोग ऐन २०२० ले दिएको अधिकार प्रयोग गरी विशेष निर्णयमार्फत कैदीबन्दी छाड्न आदेश भएको हो। आदेशानुसार अवस्था हेरेर कैदीबन्दीको सजाय घटाउन सकिनेछ। नाजुक अवस्थाका बालबालिका, गर्भवती, दूध खुवाइरहेका महिला तथा जटिल स्वास्थ्य समस्या भएकालाई उनीहरूको अवस्थाबारे अत्यन्त सतर्कतापूर्वक पहिचान गरी छाड्नुपर्नेछ। कसुर (सजाय निर्धारण तथा कार्यान्वयन) ऐन २०७४ अनुसार कैदीबन्दीलाई सुधार गृहमा पठाउनेलगायत कार्यान्वयनको व्यवस्था मिलाउन आदेशमा उल्लेख छ। जसमा सामाजिक एवं सामुदायिक सेवामा लगाउने, पुनःस्थापना केन्द्रमा पठाउने, खुला कारागारमा राख्ने छन्। यस्तै, प्यारोलमा राख्ने, सामाजिकीकरण गर्ने, शारीरिक श्रममा लगाउने, प्रोवेसन र प्यारोल अधिकृत तोक्ने, कैद छुट भएपछि आयमूलक कार्यमा सहभागी हुनेलगायत कारागार र कैदीबन्दीसम्बन्धी व्यवस्था छन्। न्यायाधीश सपना प्रधान मल्ल र प्रकाशकुमार ढुंगानाको संयुक्त इजलासले साउन १९ गते गरेको फैसलाको पूर्ण पाठ बिहीबार सार्वजनिक भएको हो। विभिन्न मुद्दामा केन्द्रीय कारागारमा थुनामा रहेका गोपाल शिवाकोटी चिन्तन, राम शर्मा, मानबहादुर रावत, खिमबहादुर सुनार, बद्रीकुमार थापालगायतले रिट दायर गरेका थिए। कोभिड१९ महामारीको विषम परिस्थितिलाई ध्यानमा राखी कारागारको भीडभाड कम गरी वैकल्पिक कारागार प्रणालीको प्रयोग गर्न, फैसलामा लेखिएको छ, फौजदारी कसुर (सजाय निर्धारण तथा कार्यान्वयन) ऐन २०७४ को दफा २८ को खुला कारागारको व्यवस्था दफा ३० को सामाजिकरण गराउने व्यवस्था र दफा ३१ को कैदबापत शारीरिक श्रममा लगाउन सकिने व्यवस्थाको कार्यान्वयनको निमित्त आवश्यक सर्त, प्रक्रिया, कार्यविधि एक महिनाभित्र तयार गर्नू। ऐनअनुसार सप्ताहको अन्तिम दिन वा रात्रिकालीन समयमा मात्र कारागारमा बसी कैद भुक्तान गर्न सकिने व्यवस्था तत्काल कार्यान्वयन हुने प्रकृतिको देखिएको उल्लेख छ। त्यसको कार्यान्वयनका लागि ७ दिनभित्र राजपत्रमा सूचना प्रकाशन गर्न पनि आदेशमा भनिएको छ। प्रचलित कारागार नियमावली २०२० ले ६० वर्ष उमेर पूरा गरेको नेपाली नागरिकलाई ज्येष्ठ नागरिकको परिभाषा गर्दै असल चालचलन भएका कैदीलाई तोकिएको कैदको सजायमा बढीमा ६० प्रतिशतसम्म कैदको सजाय छोट्याउन सकिने व्यवस्था गरेको छ। असल चालचलन भएका ६५ वर्ष उमेर पुगेका कैदीहरूको हकमा ७५ प्रतिशतसम्मको कैद छोट्याउन सकिने व्यवस्था छ। यस्तै दुवै आँखा नदेख्ने वा दुवै खुट्टा नचल्ने वा अंगभंग भई ओछ्यान परी निको नहुने अवस्थामा पुगेको भनी सरकारी चिकित्सकले सिफारिस गरेका कैदीको हकमा सजाय छोट्याउन सकिने नियमावलीमा छ। ज्येष्ठ नागरिकको उमेर र कसुरको अवस्था हेरी ६५ वर्ष उमेर पूरा भई ७० वर्ष ननाघेको हकमा २५, ७० वर्ष उमेर पूरा भई ७५ वर्ष ननाघेको हकमा ५० र ७५ वर्ष उमेर पूरा भएकाहरूको हकमा ७५ प्रतिशतसम्म कैद छुट दिन सकिने प्रावधान छ। तर, सरकारले सामान्य अवस्थामा पनि यस्ता कैदीको कैदकट्टा तथा माफीमिनाहा गर्नेगराउनेतर्फ कुनै पनि कार्य नगरेको प्रश्न रिटमा उठाइएको थियो।"
सरकारले अन्तर्राष्ट्रिय सम्बन्ध र विदेश नीति क्षतविक्षत बनायो,"काठमाडौं : प्रमुख प्रतिपक्षी दल नेपाली कांग्रेसका उपसभापति बिमलेन्द्र निधिले सरकारले अन्तर्राष्ट्रिय सम्बन्ध र विदेश नीति क्षतविक्षत पारेको बताएका छन्। बीपी कोइरालाको १०७ औं जन्मजयन्तीको अवसरमा केन्द्रीय नीति अनुसन्धान प्रतिष्ठानले गरेको भर्चुअल कार्यक्रममा बोल्दै नेता निधिले यस्तो आरोप लगाएका हुन्। सरकारका कारण देशको अन्तर्राष्ट्रिय सम्बन्ध र विदेश नीति क्षतविक्षत हुनु चिन्ताको विषय हो। यस्तो गम्भीर अवस्थालाई मनन् गरेर कांग्रेस र सचेत नागरिकले उचित दिशा अपनाउनु पर्ने आवश्यकता छ, निधिले भने, सरकारले अन्तर्राष्ट्रिय सम्बन्धलाई सही रूपमा अबलम्बन् गर्न नसक्दा छिमेकी मुलुक भारतसँगको सम्बन्ध अत्यन्तै जटिल मोडमा रहेको छ। सरकारले राष्ट्रिय हितलाईसमेत नहेरेको टिप्पणी गरे। अहिलेको सरकारले राष्ट्रिय हितलाई पनि हेरेको छैन। समानताका कुरालाई पनि हेरेको छैन, उनले भने, लोकतन्त्रका कुरालाई त झन विल्कुलै हेरेको छैन। धार्मिक, सांस्कृतिक, सामाजिक, मूल्यमान्यतालाई त झनै हेरेकै छैन। नेता निधिको चिन्ता भारतसँगको सम्बन्ध जटिल मोडतर्फ पुगेकोतर्फ थियो। उनले चीन र भारतसँगको सम्बन्धलाई अगाडि बढाउँदा बीपीका अडान पनि सम्झनुपर्ने बताए। भारतसँगको सम्बन्ध अत्यन्त जटिल मोडमा छ। नेपालले उत्तर र दक्षिणका दुबै मुलुकसँग समान विदेश नीति अपनाउनु पर्ने भएपनि कम्युनिष्ट नेतृत्वको सरकार चीनसँग नजिकिएको र भारतसँग टाढिदै गएको छ, उनले भने, चीनको सम्मुन्तिबाट हामीले आर्थिक लाभ लिनुपर्दछ। चीनसँग मैत्री सम्बन्ध राख्नुपर्दछ, त्यसमा दुई मत छैन। चीन र भारतसँगको सम्बन्धलाई हामीले सुमधुर रूपले सन्तुलित राख्न पनि बीपीका अडानहरू काम लाग्दछन्। प्रेस विज्ञप्ति नेपाली कांग्रेस केन्द्रीय कार्यालयबाट जननायक बीपी कोइरालाको १०७ औँ जन्म जयन्तीको अवसर पारेर तय गरेको ३ दिने कार्यक्रम अन्तर्गत केन्द्रीय नीति, अनुसन्धान तथा प्रशिक्षण प्रतिष्ठानले नेपालको अन्तर्राष्ट्रिय सम्बन्ध र वीपी कोइरालाको योगदान विषयमा भर्चुअल माध्यमबाट गरिएको अन्तर सम्वाद कार्यक्रमको प्रारम्भ गर्दै नेपाली कांग्रेसका उपसभापति तथा प्रतिष्ठान प्रमुख विमलेन्द्र निधिले नेपाल कम्युनिष्ट पार्टी (नेकपा) नेतृत्वको सरकारले देशको अन्तर्राष्ट्रिय सम्बन्ध र विदेश नीति क्षतविक्षत पारेको बताउनु भएको छ। उपसभापति एवं प्रतिष्ठानका प्रमुख निधिले भन्नुभयो, सरकारका कारण देशको अन्तर्राष्ट्रिय सम्बन्ध र विदेश नीति क्षतविक्षत हुनु चिन्ताको विषय हो। यस्तो गम्भीर अवस्थालाई मनन् गरेर कांग्रेस र सचेत नागरिकले उचित दिशा अपनाउनु पर्ने आवश्यकता छ। सरकारले अन्तर्राष्ट्रिय सम्बन्धलाई सही रूपमा अबलम्बन् गर्न नसक्दा छिमेकी मुलुक भारतसँगको सम्बन्ध अत्यन्तै जटिल मोडमा रहेको छ। निधिले भन्नुभयो, अहिलेको सरकारले राष्ट्रिय हितलाई पनि हेरेको छैन। समानताका कुरालाई पनि हेरेको छैन। लोकतन्त्रका कुरालाई त झन विल्कुलै हेरेको छैन। धार्मिक, सांस्कृतिक, सामाजिक, मूल्यमान्यतालाई त झनै हेरेकै छैन। यसले सम्बन्ध बिगार्न सक्छ। भारतसँगको सम्बन्ध अत्यन्त जटिल मोडमा छ। नेपालले उत्तर र दक्षिणका दुबै मुलुकसँग समान विदेश नीति अपनाउनु पर्ने भएपनि कम्युनिष्ट नेतृत्वको सरकार चीनसँग नजिकिएको र भारतसँग टाढिदै गएको छ। चीनको सम्मुन्तिबाट हामीले आर्थिक लाभ लिनुपर्दछ। चीनसँग मैत्री सम्बन्ध राख्नुपर्दछ, त्यसमा दुई मत छैन। चीन र भारतसँगको सम्बन्धलाई हामीले सुमधुर रूपले सन्तुलित राख्न पनि बीपीका अडानहरू काम लाग्दछन्। बीपी कोइरालाले अन्तर्राष्ट्रिय लोकतान्त्रिक र समाजवादी आन्दोलनमा ऐक्यबद्धता जाहेर गरेको स्मरण गर्दै निधिले भन्नुभयो, बीपीको उक्त कदम नेपालको अन्तर्राष्ट्रिय सम्बन्ध विदेश नीतिको रूपमा रहेको छ। बीपी कोइरालाले अन्तर्राष्ट्रिय लोकतान्त्रिक आन्दोलन र समाजवादी आन्दोलनमा ऐक्यबद्धता जाहेर गर्नु भएको थियो। त्यो पनि हाम्रो अन्तर्राष्ट्रिय सम्बन्ध र विदेश नीतिको खास तत्व र आधार हो, चाहे सरकारमा रहँदा होस् वा सरकारमा नरहँदा। सरकारमा रहँदा एक किसिमको बन्ने, नरहँदा अर्को किसिमको हुँदैन, सरकारमा रहँदा मानवअधिकार र लोकतन्त्रको समर्थन नगर्ने भन्ने होइन। बर्माको प्रजातान्त्रिक आन्दोलन र बंगलादेशको स्वतन्त्रता आन्दोलनलाई बीपीले साथ दिनु भएको थियो। मानवअधिकार र लोकतन्त्रका लागि हुने आन्दोलनलाई कांग्रेसले सधैं साथ, सहयोग र ऐक्यबद्धता जनाउनुपर्ने मान्यता बीपीले सिकाएर जानुभएको निधिको भनाई थियो। मानवअधिकार र लोकतन्त्रका लागि संसारमा जहाँ भएपनि ऐक्यबद्धता जनाउनु पर्छ भन्ने मान्यता बीपीले सिकाएर जानुभएको छ बताउँदै नेपालमा प्रजातन्त्र स्थापनाका लागि बीपीले भारत र बर्माबाट सहयोग लिएको पनि स्मरण गर्नुभयो। नेपालमा राणा शासनविरुद्धको सशस्त्र क्रान्ति पनि भारतका लोकतान्त्रिक समाजवादी नेताहरूको सहयोग र बर्माको तत्कालीन समाजवादी सरकारसँग हतियार प्राप्त गरेकै हो। हतियार लिनु ठीक थियोथिएन पछि छलफलको विषय होला। तर, प्रजातन्त्रको लागि हाम्रो सम्बन्ध थियो, निधिले भन्नु भयो। कार्यक्रममा मुख्य वक्ताको रूपमा पूर्व राजदूत डा दिनेश भट्टराईले बीपी कोइरालाको सरकारले लिएको परराष्ट्र नीति, भूराजनीतिक अवस्था, ०४६ सालपछिका सरकारले अबलम्बन गरेको नीति र अहिलेको सरकारले अभ्यास गरिरहेको परराष्ट्र सम्बन्धमाथि केस्राकेस्रा विवेचना गर्नु भएको थियो। नीति निर्देशक डा जगदीशचन्द्र पोख्रेलको सभापतित्वमा सम्पन्न कार्यक्रममा प्रतिष्ठानका कार्यकारी निर्देशक पुरुषोत्तम दाहालले पृथ्वीनारायण शाहदेखि वर्तमानसम्म नेपालको परराष्ट्र नीतिको सन्दर्भका साथ विषयमाथि प्रकाश पार्नु भएको थियो। नेपाली कांग्रेसका केन्द्रीय सदस्यहरु महेश आचार्य, संघीय संसदीय दलका प्रमुख सचेतक बालकृष्ण खाँण र रामकृष्ण यादव सहित प्रा उद्धव प्याकुरेल, पूर्व सांसद रामचन्द्र पोख्रेल, नेपाल पत्रकार महासंघका पूर्व सभापति तारानाथ दाहाल, चिरञ्जीवि भण्डारी, राष्ट्रिय सभाका सांसद अनिता देवकोटा, प्रदेश सभा सांसदहरु विजया केसी, मेखलाल श्रेष्ठ र बिजुला बर्मा सहित नेपाली जनसम्पर्क समिति क्यानडाका अध्यक्ष बुद्धिप्रकाश ओली, धिरेन्द्र पन्त, शिवप्रसाद तिवारीले समेत मन्तव्य दिनुभएको थियो। प्रतिष्ठानका विदेश सम्बन्ध संयोजक गेजा शर्मा वाग्ले, सदस्य नानुमैयाँ बाँस्तोला र इ दीपेश विष्टले कार्यक्रमको सहजीकरण गर्नुभएको थियो। प्रकाश शर्मा सचिव नेपाली कांग्रेस केन्द्रीय कार्यालय"
प्रधानमन्त्रीको कदमको स्वागत,"काठमाडौं : महिला पुनस्र्थापना केन्द्र (ओरेक) ले प्रधानमन्त्री केपी शर्मा ओलीले एसिड प्रहारजस्तो जघन्य अपराधविरुद्ध अध्यादेशमार्फत कानून बनाउन दिएको निर्देशनको स्वागत गरेको छ । ओरेकका अध्यक्ष रामवती चौधरीले आज प्रेस विज्ञप्ति जारी गरी प्रधानमन्त्री ओलीले बिहीबार एसिड पीडित महिलासँगको भेटमा दिएको निर्देशक सकारात्मक निर्णय भएको उल्लेख गर्दै निर्णयको कदर गरिएको जनाइएको छ । प्रधानमन्त्रीको नेतृत्वमा भएको यस निर्देशनले समयमा नै कानून निर्माण हुने, कानूनको पूर्ण कार्यान्वयन र पीडितले साच्चि नै न्यायको अनुभुति गर्ने वातावरण बन्नेछ भन्नेमा विश्वास लिएको विज्ञप्तिमा छ । विज्ञप्तिमा भनिएको छ, 'एसिड प्रहारजस्तो अमानवीय र जघन्य अपराधविरुद्ध सम्माननीय प्रधानमन्त्री श्री केपी शर्मा ओली ज्यूबाट अध्यादेशमार्फत तत्काल नयाँ कानून बनाउन दिनुभएको निर्देशन स्वागतयोग्य र प्रंशसनीय छ ।' समुदाय तहबाट यस्तो क्रुरतापूर्ण अपराधविरुद्ध लामो समयदेखि आवाज उठाउँदै आएको संस्था तथा प्रभावितको मानव अधिकारको हक र अधिकारको संरक्षण, सम्बद्र्धन तथा सुनिश्चितताका लागि सबै लाग्न विज्ञप्तिमा आब्हान समेत गरिएको छ । एसिड खन्याउने कार्य अपराधको परिभाषाभित्र समेट्न, दोषीउपर कडा कार्वाही तथा यस प्रकारका संवेदनशिल मुद्धामा छिटो न्याय प्रदान गर्न छुट्टै अदालतको व्यवस्था, पीडितलाई पुनस्र्थापना गर्ने र राहतका लागि व्यवस्थासहितको माग राखी सो संस्थाले काम गर्दै आएको विज्ञप्तिमा उल्लेख छ । रासस"
अवस्था हेरेर कैदीलाई छाड्नू,"काठमाडौं : सर्वोच्च अदालतले कोरोनाको उच्च जोखिममा परेका कैदीबन्दीलाई सजायको प्रकृति हेरेर छाड्न आदेश दिएको छ। कम सजाय भएका कैदीलाई रातमा मात्र जेलमा बसे हुने सुविधा दिन पनि सर्वोच्चले भनेको छ। संक्रामक रोग ऐन २०२० ले दिएको अधिकार प्रयोग गरी विशेष निर्णयमार्फत कैदीबन्दी छाड्न आदेश भएको हो। आदेशानुसार अवस्था हेरेर कैदीबन्दीको सजाय घटाउन सकिनेछ। नाजुक अवस्थाका बालबालिका, गर्भवती, दूध खुवाइरहेका महिला तथा जटिल स्वास्थ्य समस्या भएकालाई उनीहरूको अवस्थाबारे अत्यन्त सतर्कतापूर्वक पहिचान गरी छाड्नुपर्नेछ। कसुर (सजाय निर्धारण तथा कार्यान्वयन) ऐन २०७४ अनुसार कैदीबन्दीलाई सुधार गृहमा पठाउनेलगायत कार्यान्वयनको व्यवस्था मिलाउन आदेशमा उल्लेख छ। जसमा सामाजिक एवं सामुदायिक सेवामा लगाउने, पुनःस्थापना केन्द्रमा पठाउने, खुला कारागारमा राख्ने छन्। यस्तै, प्यारोलमा राख्ने, सामाजिकीकरण गर्ने, शारीरिक श्रममा लगाउने, प्रोवेसन र प्यारोल अधिकृत तोक्ने, कैद छुट भएपछि आयमूलक कार्यमा सहभागी हुनेलगायत कारागार र कैदीबन्दीसम्बन्धी व्यवस्था छन्। न्यायाधीश सपना प्रधान मल्ल र प्रकाशकुमार ढुंगानाको संयुक्त इजलासले साउन १९ गते गरेको फैसलाको पूर्ण पाठ बिहीबार सार्वजनिक भएको हो। विभिन्न मुद्दामा केन्द्रीय कारागारमा थुनामा रहेका गोपाल शिवाकोटी चिन्तन, राम शर्मा, मानबहादुर रावत, खिमबहादुर सुनार, बद्रीकुमार थापालगायतले रिट दायर गरेका थिए। कोभिड१९ महामारीको विषम परिस्थितिलाई ध्यानमा राखी कारागारको भीडभाड कम गरी वैकल्पिक कारागार प्रणालीको प्रयोग गर्न, फैसलामा लेखिएको छ, फौजदारी कसुर (सजाय निर्धारण तथा कार्यान्वयन) ऐन २०७४ को दफा २८ को खुला कारागारको व्यवस्था दफा ३० को सामाजिकरण गराउने व्यवस्था र दफा ३१ को कैदबापत शारीरिक श्रममा लगाउन सकिने व्यवस्थाको कार्यान्वयनको निमित्त आवश्यक सर्त, प्रक्रिया, कार्यविधि एक महिनाभित्र तयार गर्नू। ऐनअनुसार सप्ताहको अन्तिम दिन वा रात्रिकालीन समयमा मात्र कारागारमा बसी कैद भुक्तान गर्न सकिने व्यवस्था तत्काल कार्यान्वयन हुने प्रकृतिको देखिएको उल्लेख छ। त्यसको कार्यान्वयनका लागि ७ दिनभित्र राजपत्रमा सूचना प्रकाशन गर्न पनि आदेशमा भनिएको छ। प्रचलित कारागार नियमावली २०२० ले ६० वर्ष उमेर पूरा गरेको नेपाली नागरिकलाई ज्येष्ठ नागरिकको परिभाषा गर्दै असल चालचलन भएका कैदीलाई तोकिएको कैदको सजायमा बढीमा ६० प्रतिशतसम्म कैदको सजाय छोट्याउन सकिने व्यवस्था गरेको छ। असल चालचलन भएका ६५ वर्ष उमेर पुगेका कैदीहरूको हकमा ७५ प्रतिशतसम्मको कैद छोट्याउन सकिने व्यवस्था छ। यस्तै दुवै आँखा नदेख्ने वा दुवै खुट्टा नचल्ने वा अंगभंग भई ओछ्यान परी निको नहुने अवस्थामा पुगेको भनी सरकारी चिकित्सकले सिफारिस गरेका कैदीको हकमा सजाय छोट्याउन सकिने नियमावलीमा छ। ज्येष्ठ नागरिकको उमेर र कसुरको अवस्था हेरी ६५ वर्ष उमेर पूरा भई ७० वर्ष ननाघेको हकमा २५, ७० वर्ष उमेर पूरा भई ७५ वर्ष ननाघेको हकमा ५० र ७५ वर्ष उमेर पूरा भएकाहरूको हकमा ७५ प्रतिशतसम्म कैद छुट दिन सकिने प्रावधान छ। तर, सरकारले सामान्य अवस्थामा पनि यस्ता कैदीको कैदकट्टा तथा माफीमिनाहा गर्नेगराउनेतर्फ कुनै पनि कार्य नगरेको प्रश्न रिटमा उठाइएको थियो।"
परिमार्जन गरेर एमसीसी अनुमोदन गर्ने नेकपाको निर्णय,"काठमाडौं : सत्तारुढ नेपाल कम्युनिस्ट पार्टी (नेकपा)ले मिलेनियम च्यालेन्ज कर्पोरेसन (एमसीसी)लाई संशोधन र परिमार्जन गरेर अनुमोदन गर्ने निर्णय गरेको छ। शुक्रबार बसेको स्थायी कमिटीको बैठकले एमसीसीलाई आवश्यकता अनुसार संशोधन र परिमार्जन गरेर पारित गर्ने निर्णयसमेत स्थायी समिति बैठकले गरेको प्रवक्ता नारायणकाजी श्रेष्ठले बताए। उनका अनुसार के संशोधन र परिमार्जन गर्ने भन्ने विषयमा वरिष्ठ नेता झलनाथ खनाल नेतृत्वको समितिको सुझावका आधारमा काम हुने बताए। त्यस्तै श्रेष्ठका अनुसार चैत २५ गतेदेखि ३० गतेसम्म काठमाडौंमै महाधिवेशन गर्ने निर्णय बैठकले गरेको हो । महाधिवेशनको तयारीका सम्बन्धमा छलफलका लागि २०७७ कात्तिक १५ गतेदेखि १७ गतेसम्मका लागि केन्द्रीय समिति बैठक बोलाइएको छ । प्रधानमन्त्रीसमेत रहेका पार्टी अध्यक्ष केपी ओलीले बिहीबारको बैठकको प्रारम्भमै धारणा राखेका थिए । ओलीले देशी र विदेशी शक्तिले पार्टी फुटाउन चाहेको तर त्यसलाई आफूहरुले असफल पारेको प्रष्ट पारेका थिए । नेकपा महाधिवेशन चैत २५ देखि ३० गतेसम्म : केन्द्रीय समिति कात्तिक १५ देखि १७ सम्म बिहीबारको स्थायी समिति बैठकमा १३ जना स्थायी समिति सदस्यले धारणा राखेका छन् । नेताहरुको विचार सुनेपछि अर्का अध्यक्ष पुष्पकमल दाहाल प्रचण्डले बैठकको अन्तिममा धारणा राखेका थिए । आजको बैठकसँगै असार १० गतेबाट सुरु भएको नेकपा स्थायी कमिटी बैठक सम्पन्न भएको छ । निर्णयका मुख्य बुँदा पार्टी एकताको ऐतिहासिक महत्वलाई आत्मसाथ गर्दै पार्टीलाई अझ बढी सुदृढ गरेर अगाडि बढाउने संकल्प, पार्टीलाई विधि र पद्धतिमा सञ्चालन गर्ने कुरामा दृढतापूर्वक अगाडि बढ्ने र विगतमा भएका निर्णय कार्यान्यन गर्ने निर्णय। अध्यक्षको कार्यविभाजन केपी शर्मा ओलीले सरकारको प्रभावकारी सञ्चालन गर्ने र अध्यक्ष पुष्पकमल दाहाल प्रचण्डले कार्यकारी अधिकारसहित पार्टीका कामको नेतृत्व गर्नेगरी कार्यविभाजन, सरकारका दैनिक काममा पार्टीले हस्तक्षेप नगर्ने तर राष्ट्रिय महत्वका निर्णय लिनुपर्दा पार्टीको मार्ग निर्देशनलाई ध्यानमा राखेर काम गर्ने,"
नेकपाको कुर्सी किस्सा : वामदेव 'फ्रन्टलाइन' मा बस्दा प्रचण्ड सेन्टरमा,"काठमाडौं : नेपाल कम्युनिस्ट पार्टी (नेकपा) भित्र वैचारिक र नेतृत्वको बहस चर्को छ। असार १० गते बालुवाटारमा सुरु भएको स्थायी समिति बैठकमा एक महिनाभन्दा बढी समय स्थगित भएपछि शुक्रबार पुनः सुरु भएको हो। पार्टी भित्र वैचारिक र नेतृत्व विवादका अनेक किस्सा छन्। सामान्य भन्दा सामान्य लाग्ने तर नेकपा बैठकमा व्यापक बहस हुने अर्को विषय हो कुर्सी। कुर्सी तानातानको लामै फेहरिस्त छ। कसरी सुरु भयो कुर्सीको खेल ? असार १० मा बसेको पहिलो बैठकमा अध्यक्षद्वयलाई सोफामा बस्ने व्यवस्था गरिएको थियो। पहिलो दिन वरिष्ठ नेता र सचिवालय सदस्यलाई मञ्चमै सामान्य कुर्सीमा राखिएको थियो। पहिलो दिनको बैठकमै सर्वहाराको प्रतिनिधित्व गर्ने कम्युनिस्ट पार्टीको बैठकमा अध्यक्षलाई सोफा र अन्य नेतालाई कुर्सी भन्दै चर्को आलोचना भयो। अध्यक्षद्वय केपी ओली र पुष्पकमल दाहाल प्रचण्डलाई साउन १२ गतेको बैठकमा सोफा हटाएर कुर्सीमै राखियो। प्रधानमन्त्रीसमेत रहेका अध्यक्ष ओली अनुपस्थित दोस्रो बैठकमा सोफा हटाएर कुर्सी राखिएकै संरचनामा तेस्रो दिन अर्थात् असार १३ गतेको बैठक चल्यो। मञ्चबाट सोफा हटाइए पनि अध्यक्षद्वयसँगै वरिष्ठ नेता र सचिवालय सदस्य मञ्चमै थिए। बैठकको चौथो दिन (असार १६ गते) भने अध्यक्षद्वय ओली र प्रचण्डलाई मञ्चबाट हटाएर हलमै कुर्सीको व्यवस्था गरियो। असार १६ को बैठकमा अध्यक्षसहित वरिष्ठ नेता हलमै झरे। बैठक सुरु भएको चार दिनसम्म कुर्सीकै व्यवस्थापनमा समय गयो। त्यसपछि लामो समय स्थगित भएको स्थायी समिति बैठक शुक्रबार फेरि बसेको छ। बैठकको सुरुमा देखिएको आशन व्यवस्थापनको परिमार्जन शुक्रबारको बैठकमा समेत भएको छ। अध्यक्ष र वरिष्ठ नेतासँगै उपाध्यक्ष वामदेव गौतमलाई फ्रन्टलाइनमा राखिएको छ। वामदेवलाई फ्रन्टलाइनमा वरिष्ठ नेता माधवकुमार नेपालसँगै राख्दा प्रधानमन्त्री एवम् अध्यक्ष केपी ओली झलनाथ खनालको साइटमा देखिएका छन्। यो आशन व्यवस्थापनले प्रचण्ड फ्रन्टलाइनमा बसेका पाँच नेताको सेन्टरमा देखिन्छन्। शुक्रबार महासचिव विष्णु पौडेललाई उपाध्यक्ष गौतम नजिकै एउटा कुनामा आशन दिइएको छ। सचिवालयका अन्य तीन सदस्यको आशनसमेत छुट्टै बनाइएको छ। त्यसपछि अन्य स्थायी समिति सदस्य लहरै बसेका छन्। पार्टीभित्रको आन्तरिक विवादपछि साउन १३ गतेपछि अनिश्चित कालका लागि स्थगित गरिएको बैठक शुक्रबार बसेको हो। साउन १३ गते ओली पक्षले रोक्ने र प्रचण्डसहित वरिष्ठ नेता माधवकुमार नेपाल समूहले राख्ने क्रम चलेपछि विवादले उग्र रूप लिएको थियो। बुधबार प्रधानमन्त्री निवास बालुवाटारमा प्रधानमन्त्री एवं अध्यक्ष ओली र अर्का अध्यक्ष प्रचण्डले तीन घण्टा छलफल गरी साझा प्रस्तावलाई अन्तिम रूप दिएका थिए। अध्यक्षद्वयको कार्यविभाजन तथा कार्याधिकार स्पष्ट गर्ने, संघदेखि प्रदेशसम्मका मन्त्रिमण्डल पुनर्गठन गर्ने र राजनीतिक नियुक्ति पार्टीभित्रको छलफलका आधारमा मात्रै गर्नेलगायत विषयमा साझा प्रस्ताव तयार पारेपछि स्थायी समितिको बैठक आजका लागि तोकिएको हो। ओली र प्रचण्डले गत वैशाखयता पार्टीभित्र चर्किंदै आएको विवाद समाधानका लागि सुझाव दिने गरी गत साउन ३० मा महासचिव विष्णु पौडेलको संयोजकत्वमा ओली, दाहाल र वरिष्ठ नेता नेपाल निकट दुईरदुई नेता सम्मिलित समस्या समाधान सुझाव कार्यदल गठन गरेका थिए। त्यही कार्यदलले भदौ ६ मा बुझाएको प्रतिवेदनमा सचिवालय सदस्यले दिएका सुझावलाई केही समेटेर बुधबार दुई अध्यक्षले स्थायी समिति बैठक मैजारो गर्ने गरी १५ पृष्ठ लामो साझा प्रस्ताव बनाएका थिए। स्थायी समिति बैठकमा पेश हुने प्रस्तावप्रति असहमति जनाउँदै वरिष्ठ नेता माधव नेपालले आलोचनात्मक टिप्पणी गर्ने बताउँदै आएका छन्। वैचारिक राजनीतिक पक्षका विवादलाई एकता महाधिवेशनमा लगेर टुंगो लगाउने समझदारीका साथ साझा प्रस्ताव तयार पारेपछि नेता नेपालले प्रस्तावमाथि आलोचनात्मक टिप्पणी गर्ने भएका हुन्। प्रधानमन्त्रीको प्रेस सल्लाहकारसमेत रहेका नेकपाका प्रचार विभाग उपप्रमुख सूर्य थापाले स्थायी कमिटीको बैठकले पार्टीलाई अतीतमुखी कचिङ्गलबाट मुक्त गरेर सुन्दर भविष्यमुखी बनाउने अपेक्षा गरेका छन्। गुटबन्दी र गणितीय चलखेलबाट मुक्त भएर पार्टी एकीकरण, सहमति र अग्रगतिका साथ भविष्यमुखी बन्न अग्रसर हुनुको अर्को विकल्प पनि त छैन, थापाले सामाजिक सञ्जाल फेसबुकमा लेखेका छन्। धेरै सामाजिक सञ्जाल प्रयोगकर्ताले स्थायी समिति बैठकमा भएको कुर्सी व्यवस्थापनले पार्टीभित्रको विवाद मिल्दै गएको भनेर टिप्पणीसमेत गरेका छन्। पहिलो दिन असार १० गतेको स्थायी समिति बैठक असार १३ र १३ गतेको स्थायी समिति बैठक । असार १६ गतेको स्थायी समिति बैठक । भदौ २६ गतेको स्थायी समिति बैठक"
नेकपा स्थायी समिति बैठक जारी : के छन् एजेन्डा ?,"काठमाडौं : लामो समयदेखि स्थगित भएको सत्तारुढ दल नेपाल कम्युनिष्ट पार्टी (नेकपा)को स्थायी समिति बैठक आज बसेको छ । बालुवाटारमा केहि समय अगाडि बैठक सुरु भएको नेकपाका प्रचार विभाग उपप्रमुख सूर्य थापाले जानकारी दिए। गत असार १० गते सुरु भएको स्थायी समिति बैठक पटकपटक सारिएको थियो । पार्टीभित्रको आन्तरिक विवादपछि साउन १३ गतेपछि अनिश्चित कालका लागि स्थगित गरिएको थियो । १३ साउनमा ओली पक्षले रोक्ने र दाहालसहित वरिष्ठ नेता माधवकुमार नेपाल समूहले राख्ने क्रम चलेपछि विवादले उग्र रूप लिएको थियो। बुधबार प्रधानमन्त्री निवास बालुवाटारमा प्रधानमन्त्री एवं अध्यक्ष केपी ओली र अर्का अध्यक्ष पुष्पकमल दाहालले तीन घण्टा छलफल गरी साझा प्रस्तावलाई अन्तिम रूप दिएका थिए। अध्यक्षद्वयको कार्यविभाजन तथा कार्याधिकार स्पष्ट गर्ने, संघदेखि प्रदेशसम्मका मन्त्रिमण्डल पुनर्गठन गर्ने र राजनीतिक नियुक्ति पार्टीभित्रको छलफलका आधारमा मात्रै गर्नेलगायत विषयमा साझा प्रस्ताव तयार पारेका थिए। ओली र दाहालले गत वैशाखयता पार्टीभित्र चर्किंदै आएको विवाद समाधानका लागि सुझाव दिने गरी गत साउन ३० मा महासचिव विष्णु पौडेलको संयोजकत्वमा ओली, दाहाल र वरिष्ठ नेता नेपाल निकट दुईदुई नेता सम्मिलित समस्या समाधान सुझाव कार्यदल गठन गरेका थिए। त्यही कार्यदलले भदौ ६ मा बुझाएको प्रतिवेदनमा सचिवालय सदस्यले दिएका सुझावलाई केही समेटेर बुधबार दुई अध्यक्षले स्थायी समिति बैठक मैजारो गर्ने गरी १५ पृष्ठ लामो साझा प्रस्ताव बनाएका थिए। यस्तो छ ओलीदाहालको साझा प्रस्ताव (पूर्णपाठसहित) ओलीप्रचण्डको प्रस्ताव : एमसीसी संशोधनसहित अनुमोदन गर्ने स्थायी समिति बैठकमा पेश हुने प्रस्तावप्रति असहमति जनाउँदै वरिष्ठ नेता माधव नेपालले आलोचनात्मक टिप्पणी गर्ने बताउँदै आएका छन्। वैचारिक राजनीतिक पक्षका विवादलाई एकता महाधिवेशनमा लगेर टुंगो लगाउने समझदारीका साथ साझा प्रस्ताव तयार पारेपछि नेता नेपालले प्रस्तावमाथि आलोचनात्मक टिप्पणी गर्ने भएका हुन्। नेकपाका प्रचार विभाग उपप्रमुख सूर्य थापाले स्थायी कमिटीको बैठकले पार्टीलाई अतीतमुखी कचिङ्गलबाट मुक्त गरेर सुन्दर भविष्यमुखी बनाउने अपेक्षा गरिएको बताएका छन्। उनले लेखेका छन्, गुटबन्दी र गणितीय चलखेलबाट मुक्त भएर पार्टी एकीकरण,सहमति र अग्रगतिका साथ भविष्यमुखी बन्न अग्रसर हुनुको अर्को विकल्प पनि त छैन ! यस्ता छन् स्थायी कमिटीमा छलफल हुने प्रस्ताव"
अध्यक्षद्वयको प्रतिवेदनप्रति नेपाल असहमत,"काठमाडौं : नेकपामा पार्टीका दुई अध्यक्षले स्थायी समिति बैठकमा पेस गर्ने साझा प्रस्तावमा वरिष्ठ नेता माधव नेपालले आलोचनात्मक टिप्पणी गर्ने भएका छन्। प्रधानमन्त्री एवं अध्यक्ष केपी ओली र अर्का अध्यक्ष पुष्पकमल दाहालले अध्यक्षद्वयको कार्यविभाजन तथा कार्याधिकार स्पष्ट गर्ने, संघदेखि प्रदेशसम्मका मन्त्रिमण्डल पुनर्गठन गर्ने र राजनीतिक नियुक्ति पार्टीभित्रको छलफलका आधारमा मात्रै गर्नेलगायत विषयमा साझा प्रस्ताव तयार पारेका छन्। यस्तै कतिपय वैचारिक राजनीतिक पक्षका विवादलाई एकता महाधिवेशनमा लगेर टुंगो लगाउने समझदारीका साथ साझा प्रस्ताव तयार पारेपछि नेता नेपालले प्रस्तावमाथि आलोचनात्मक टिप्पणी गर्ने भएका हुन्। उनले पार्टी एकताको ५ महिनायता निरन्तर उठाउँदै आएको पार्टी विद्यमानको धारा ४६ (क)मा उल्लिखित व्यवस्थाअनुसार एक व्यक्ति एक मुख्य जिम्मेवारी लगायतका विषय प्रस्तावमा समेटिन नसकेको भन्दै त्यसमा आलोचनात्मक टिप्पणी राख्न लागेका हुन्। उनले यसको बारेमा अध्यक्ष पुष्पकमल दाहाललाई बिहीबार नै भेट गरी जानकारी गराइसकेका छन् भने साँझ आफू निकट केही स्थायी समिति सदस्यसँग पनि अलग्गै परामर्श गरेका छन्। ओली र दाहालले गत वैशाखयता पार्टीभित्र चर्किंदै आएको विवाद समाधानका लागि सुझाव दिने गरी गत साउन ३० मा महासचिव विष्णु पौडेलको संयोजकत्वमा ओली, दाहाल र वरिष्ठ नेता नेपाल निकट दुईदुई नेता सम्मिलित समस्या समाधान सुझाव कार्यदल गठन गरेका थिए। त्यही कार्यदलले भदौ ६ मा बुझाएको प्रतिवेदनमा सचिवालय सदस्यले दिएका सुझावसम्मलाई केही समेटेर बुधबार दुई अध्यक्षले स्थायी समिति बैठक मैजारो गर्ने गरी १५ पृष्ठ लामो साझा प्रस्ताव बनाएका थिए। यस्तो छ ओलीदाहालको साझा प्रस्ताव (पूर्णपाठसहित) त्यसमा नेपालले आफूले उठाउँदै आएको एक व्यक्ति एक जिम्मेवारीका विषय नसमेटिएको लगायत कतिपय विषय अस्पष्ट र अमूर्त रहेको भन्दै मौखिक रूपमै आलोचनात्मक टिप्पणी गर्ने तयारी गरेका हुन्। बिहीबार बिहान उनले अध्यक्ष दाहालको खुमलटारस्थित निवासमै पुगेर झन्डै एक घण्टा छलफल गरी आफूले लिखति रूपमा कुनै असहमति नल्याउने तर आफूले उठाएका र सम्बोधन हुन नसकेका विषयलाई भने उठाउने जानकारी गराएका थिए। बिहान दाहालसँग संवाद गरेका नेता नेपालले साँझ भने कोटेश्वरस्थित आफ्नै निवास छेउमा रहेको वन पैदावार समितिको कार्यालयमा स्थायी समिति सदस्य भीम रावल, अष्टलक्ष्मी शाक्य, गोकर्ण विष्ट, भीम आचार्यलगायत नेतासँग छलफल गरेर आफूले राख्ने विषयवस्तुबारे परामर्श गरेका थिए। नेपालले १८ भदौमा कार्यदलको प्रतिवेदनमा पनि १५ बुँदामा केन्द्रित रहेर प्रश्न उठाएका थिए। कार्यदलको प्रतिवेदन अस्पष्ट र अमूर्त रहेको भन्दै उनले प्रतिवेदन सच्याउन जरुरी रहेको तर्क गरेका थिए। नेपालले उठाएका केही विषयलाई अहिले दुई अध्यक्षको प्रस्तावमा समेट्ने प्रयास गरे पनि मूर्त र ठोस रूपमा भने समेटिएको छैन। नेपालले उठाउँदै आएको एक व्यक्ति एक मुख्य जिम्मेवारीको सवालमा प्रतिवेदन अहिले पनि मौन छ। सचिवालय बैठकमा उठाएकै शैलीमा उहाँले आलोचनात्मक टिप्पणी दुई अध्यक्षको प्रस्तावमा गर्ने तर लिखित रूपमा अहिले नै कुनै फरक प्रस्ताव राख्नुहुन्न, बिहीबार साँझको छलफलमा सहभागी नेपाल निकट एक स्थायी समिति सदस्यले अन्नपूर्णसँग भने, पार्टीलाई विधिसम्मत र संस्थागत ढंगले चलाउनुपर्छ भन्ने कुरा दुई अध्यक्षको प्रस्तावमा आएको देखिन्छ। दुई अध्यक्षको कार्यविभाजन पनि प्रस्ट पारेर ल्याइएको छ। तर त्यो व्यवहारमा कसरी जान्छ भन्ने प्रमुख कुरा हुन्छ। पार्टीभित्र नेता मिलेर जाने कुरालाई स्वागत गर्ने तर अब पार्टीको कार्यकारी अध्यक्षका रूपमा अध्यक्ष पुष्पकमल दाहालले पार्टीका बैठकको सञ्चालन, निर्णय कार्यान्वयन र समग्र पार्टी कामको जिम्मेवारीको भूमिका कसरी निर्वाह गर्छन् भन्नेमा भने पर्ख र हेरको रणनीति बनाएर अगाडि जाने नीति उहाँ (नेपाल)को हुन्छ। नेपालले ओलीसँगको संर्घषमा दाहालसँगै सहकार्य गरेर जुधेका कारण दाहालसँगको सम्बन्धलाई पर्ख र हेरको नीतिका साथ अगाडि बढाउने योजना बनाएका छन्। उहाँले आफूले उठाएका विषयलाई अब महाधिवेशन लक्षित गरेर लैजानुहुन्छ, उहाँले अहिले क्रिटिकल्ली आफ्ना धारणा भने राख्नुहुन्छ, ती नेताले भने। स्थायी समिति सदस्यलाई अध्ययनका लागि विद्युतीय माध्यम (इमेल) मार्फत वितरण गरिएको दुई अध्यक्षको साझा प्रस्तावममा लिखित रूपमै सुझाव राख्न नेतालाई बिहीबार साँझ ५ बजेसम्मको समय दिइएको थियो। यो समयावधिमा नेपाल निकट नेताले लिखित सुझाव पनि नराखेको ती नेताले बताए। उहाँहरूले बैठक एकै दिनमा सक्ने तयारीका साथ प्रस्तावमा सझुाव राख्न बिहीबार ५ बजेसम्म समय दिनुभएको थियो तर हामीले केही सुझाव त्यसरी राखेका छैनौं, नेपाल निकट अर्का एक स्थायी समिति सदस्यले भने, बैठकमै हेरौं, कसरी जान्छ बैठक, अनि त्यसपछि नै आफ्ना सुझाव राख्ने नराख्ने विषय आउँछन्। बैठक धेरै लामो छलफल हुने गरी नचले पनि विषय निरन्तर जारी नै रहन्छन्, त्यसलाई महाधिवशेनसम्मै लैजाने गरी अगाडि जानुपर्ने हुनसक्छ। उनले बैठकको अवस्था हेरेर नै त्यहीँ हात उठाएर बोल्ने गरी अहिले लिखित रूपमा सुझाव भने नदिइएको बताए। कोभिड १९ को बढ्दो संक्रमण, पार्टीभित्र दुई अध्यक्षमा मिल्दै गरेको वातावरणलगायत कारण पनि यो बैठक नेकपाले लम्ब्याउन चाहेको छैन। उसले शुक्रबार एकै दिनमा सकेसम्म बैठक सम्पन्न गर्ने गरी तयारी गरेको छ। यस सम्बन्धमा बिहीबार साँझ नै दुई अध्यक्षबीच प्रधानमन्त्री निवास बालुवाटारमा छलफल भएको थियो। दुई अध्यक्षले प्रस्तावमाथि आएका नेताका सुझाव, वरिष्ठ नेता नेपालले उठाउन सक्ने टिप्पणी र बैठक कसरी समापन गर्ने भन्नेसम्ममा केन्द्रित रहेर छलफल गरेको स्रोतले बताएको छ। नेकपामा दुई अध्यक्षका बीचमा शक्ति संर्घष पेचिलो बन्दा ओली एकातिर एवं दाहाल र वरिष्ठ नेता माधव नेपाल अर्का खेमातिर देखिएका थिए। तर अहिले दुई अध्यक्षले तयार पारेको प्रस्तावमा अध्यक्ष ओलीले प्रतिनिधिसभाको यो कार्यकालभरि प्रधानमन्त्रीको जिम्मेवारीमा रहेर सरकारको नेतृत्व गर्ने र दाहालले कार्यकारी अधिकारसहित पार्टीका बैठक सञ्चालन, निर्णय कार्यान्वयन र समग्र पार्टी कामको जिम्मेवारीमा केन्द्रित हुने तथा अध्यक्षले पार्टी र सरकार बीचको कामलाई संस्थागत रूपमा अघि बढाउन समन्वय गर्ने गरी कार्यविन्यास गरेर जाने गरी विवादलाई युद्धविराम लगाएका थिए। दुई अध्यक्षले स्थायी समिति बैठकमा प्रस्तुत भएको कार्यसूचीमा केन्द्रित रहेर तयार पारेको प्रस्तावमा केन्द्रित भई बैठक सकभर छिटो सम्पन्न गर्ने योजना नेकपाले बनाएको छ। महासचिव विष्णु पौडेलले बैठकको तयारी पूरा भएको र सकेसम्म छिटो बैठक सम्पन्न गर्ने नीतिका साथ पार्टी अगाडि जाने बताए। हामी सकेसम्म छिटो बैठक टुंग्याउँछौं, महासचिव पौडेलले अन्नपूर्णसँग भने, बैठकको सम्पूर्ण तयारी पूरा भइसकेको छ।"
नेकपा महाधिवेशन चैत २५ देखि ३० गतेसम्म : केन्द्रीय समिति कात्तिक १५ देखि १७ सम्म,"काठमाडौं : सत्तारुढ नेपाल कम्युनिस्ट पार्टी (नेकपा)को एकता महाधिवेशन चैतमा हुने भएको छ । शुक्रबार बसेको स्थायी कमिटी बैठकले २०७७ चैत २५ देखि ३० गतेसम्म महाधिवेशन गर्ने निर्णय गरेको हो । नेकपा प्रवक्ता नारायणकाजी श्रेष्ठका अनुसार चैत २५ गतेदेखि ३० गतेसम्म काठमाडौंमै महाधिवेशन गर्ने निर्णय बैठकले गरेको हो । महाधिवेशनको तयारीका सम्बन्धमा छलफलका लागि २०७७ कात्तिक १५ गतेदेखि १७ गतेसम्मका लागि केन्द्रीय समिति बैठक बोलाइएको छ । अमेरिकी सहयोग सम्बन्धी कार्यक्रम एमसीसीलाई आवश्यकता अनुसार संशोधन र परिमार्जन गरेर पारित गर्ने निर्णयसमेत स्थायी समिति बैठकले गरेको छ । के संशोधन र परिमार्जन गर्ने भन्ने विषयमा वरिष्ठ नेता झलनाथ खनाल नेतृत्वको समितिको सुझावका आधारमा काम हुने प्रवक्ता श्रेष्ठले जानकारी दिए । प्रधानमन्त्रीसमेत रहेका पार्टी अध्यक्ष केपी ओलीले बिहीबारको बैठकको प्रारम्भमै धारणा राखेका थिए । ओलीले देशी र विदेशी शक्तिले पार्टी फुटाउन चाहेको तर त्यसलाई आफूहरुले असफल पारेको प्रष्ट पारेका थिए । बिहीबारको स्थायी समिति बैठकमा १३ जना स्थायी समिति सदस्यले धारणा राखेका छन् । नेताहरुको विचार सुनेपछि अर्का अध्यक्ष पुष्पकमल दाहाल प्रचण्डले बैठकको अन्तिममा धारणा राखेका थिए । आजको बैठकसँगै असार १० गतेबाट सुरु भएको नेकपा स्थायी कमिटी बैठक सम्पन्न भएको छ । निर्णयका मुख्य बुँदा पार्टी एकताको ऐतिहासिक महत्वलाई आत्मसाथ गर्दै पार्टीलाई अझ बढी सुदृढ गरेर अगाडि बढाउने संकल्प, पार्टीलाई विधि र पद्धतिमा सञ्चालन गर्ने कुरामा दृढतापूर्वक अगाडि बढ्ने र विगतमा भएका निर्णय कार्यान्यन गर्ने निर्णय। अध्यक्षको कार्यविभाजन केपी शर्मा ओलीले सरकारको प्रभावकारी सञ्चालन गर्ने र अध्यक्ष पुष्पकमल दाहाल प्रचण्डले कार्यकारी अधिकारसहित पार्टीका कामको नेतृत्व गर्नेगरी कार्यविभाजन, सरकारका दैनिक काममा पार्टीले हस्तक्षेप नगर्ने तर राष्ट्रिय महत्वका निर्णय लिनुपर्दा पार्टीको मार्ग निर्देशनलाई ध्यानमा राखेर काम गर्ने,"
नेकपामा कार्यविभाजन : ओलीले सरकार र प्रचण्डले कार्यकारी अधिकारसहित पार्टी चलाउने,"काठमाडौं : सत्तारुढ नेपाल कम्युनिस्ट पार्टी (नेकपा) को स्थायी कमिटी बैठकले दुई अध्यक्षको कार्यविभाजन गरेको छ। शुक्रबार प्रधानमन्त्री निवास बालुवाटारमा बसेको बैठकले विष्णु पौडेल नेतृत्वको विवाद समाधान कार्यदलको सुझावअनुसार अध्यक्षद्वय ओली र प्रचण्डले तयार पारेको प्रस्तावलाई पारित गर्दै स्थायी समिति बैठक सकिएको हो। असार १० गते सुरु भएको नेकपाको स्थायी कमिटी बैठक पटकपटक स्थगित हुँदै शुक्रबार टुंगिएको हो। बैठकले दुई अध्यक्षको कार्यविभाजन गरेको प्रवक्ता नारायणकाजी श्रेष्ठले जानकारी दिए। पार्टीलाई विधि र पद्धतिमा सञ्चालन गर्ने कुरामा दृढतापूर्वक अगाडि बढ्ने र विगतमा भएका निर्णय कार्यान्यन गर्ने निर्णय भएको छ, प्रवक्ता श्रेष्ठले भने, अध्यक्षको कार्यविभाजन केपी शर्मा ओलीले सरकारको प्रभावकारी सञ्चालन गर्ने र अर्का अध्यक्ष पुष्पकमल दाहाल प्रचण्डले कार्यकारी अधिकारसहित पार्टीका कामको नेतृत्व गर्नेगरी कार्यविभाजन भएको छ। सँगै बैठकले सरकारका दैनिक काममा पार्टीले हस्तक्षेप नगर्ने तर राष्ट्रिय महत्वका विषयमा निर्णय लिनुपर्दा पार्टीको मार्ग निर्देशनलाई ध्यानमा राखेर काम गर्ने निर्णयसमेत गरेको प्रवक्ता श्रेष्ठले जानकारी दिए। नेकपा एकता महाधिवेशन चैतमा हुने भएको छ। बैठकले २०७७ चैत २५ देखि ३० गतेसम्म महाधिवेशन गर्ने निर्णय गरेको हो। प्रवक्ता श्रेष्ठका अनुसार चैत २५ गतेदेखि ३० गतेसम्म काठमाडौंमै महाधिवेशन गर्ने निर्णय बैठकले गरेको हो। महाधिवेशनको तयारीका सम्बन्धमा छलफलका लागि २०७७ कात्तिक १५ गतेदेखि १७ गतेसम्मका लागि केन्द्रीय समिति बैठक बोलाइएको छ। अमेरिकी सहयोग सम्बन्धी कार्यक्रम एमसीसीलाई आवश्यकता अनुसार संशोधन र परिमार्जन गरेर पारित गर्ने निर्णयसमेत स्थायी समिति बैठकले गरेको छ। के संशोधन र परिमार्जन गर्ने भन्ने विषयमा वरिष्ठ नेता झलनाथ खनाल नेतृत्वको समितिको सुझावका आधारमा काम हुने प्रवक्ता श्रेष्ठले जानकारी दिए। अध्यक्षद्वयको प्रतिवेदनप्रति नेपाल असहमत नेकपा स्थायी समिति बैठक जारी : के छन् एजेन्डा ? नेकपा महाधिवेशन चैत २५ देखि ३० गतेसम्म : केन्द्रीय समिति कात्तिक १५ देखि १७ सम्म परिमार्जन गरेर एमसीसी अनुमोदन गर्ने नेकपाको निर्णय प्रधानमन्त्रीसमेत रहेका पार्टी अध्यक्ष केपी ओलीले बिहीबारको बैठकको प्रारम्भमै धारणा राखेका थिए। ओलीले देशी र विदेशी शक्तिले पार्टी फुटाउन चाहेको तर त्यसलाई आफूहरुले असफल पारेको प्रष्ट पारेका थिए। बिहीबारको स्थायी समिति बैठकमा १३ जना स्थायी समिति सदस्यले धारणा राखेका छन्। नेताहरुको विचार सुनेपछि अर्का अध्यक्ष पुष्पकमल दाहाल प्रचण्डले बैठकको अन्तिममा धारणा राखेका थिए। बैठकले पार्टी एकताको ऐतिहासिक महत्वलाई आत्मसाथ गर्दै पार्टीलाई अझ बढी सुदृढ गरेर अगाडि बढाउने संकल्प गरेको छ। पार्टीलाई विधि र पद्धतिमा सञ्चालन गर्ने कुरामा दृढतापूर्वक अगाडि बढ्ने र विगतमा भएका निर्णय कार्यान्यन गर्ने निर्णयसमेत गरेको छ।"
फुटपाथ र ठेलागाडा व्यापारमा प्रतिबन्ध लगाउन काठमाडौं महानगरको ध्यानाकर्षण,"काठमाडौं : काठमाडौँ महानगरपालिकाले फुटपाथ र ठेलागाडा व्यापारमा प्रतिबन्ध लगाउन जिल्ला प्रशासन कार्यालयलाई ध्यानाकर्षण गरेको छ । कामपाका उपप्रमुख हरिप्रभा खड्गीले आज काठमाडौँका प्रमुख जिल्ला अधिकारी जनकराज दाहाललाई भेटी सोबारे ध्यानाकर्षण गराएका हुन् । काठमाडौँ उपत्यकाका जिल्ला प्रशासन कार्यालयले यही भदौ २४ गते जारी गरेको आदेशको सञ्चालन गर्न सकिने क्रियाकलापअन्तर्गत बुँदा १० मा फुटपाथ पसल, ठेला व्यापार, स्टेशनरी पसल, इलेक्ट्रिक र इलेक्टोनिक्स पसल र डिपार्टमेन्टल स्टोर बिहान ११ बजेसम्म र बेलुकी ४ बजेदेखि ७ बजेसम्म खोल्न सकिने भनिएको छ । सो बुँदामा उल्लेख भएका व्यवसायमध्ये फुटपाथ र ठेला व्यापार लाई पूर्ण प्रतिबन्ध लगाउने गरी पुनःआदेश जारी गर्न ध्यानाकर्षण गराइएको हो । उपप्रमुख खड्गीले वार्षिक नीति र कार्यक्रमबाट नै फुटपाथ पसल हटाउने निर्णय गरिसकेकाले अहिलेको आदेश महानगरको यो नीति विपरीत छ उनले भने । 'अर्कोतिर शहरमा सङ्क्रमण फैलिँदो दरमा छ, यसै पनि कन्ट्याक्ट टेसिङ जटिल छ, यदि फुटपाथ पसल र ठेला व्यापार खोल्ने हो भने महामारी नियन्त्रण बाहिर जान सक्छ' उनले भने । ध्यानाकर्षणपत्र बुझिसकेपछि प्रजिअ दाहालले माहामारीका समयमा सो पेशामा बसेर काम गर्ने मानिसलाई परेको समस्या खुकुलो बनाउन खोजिएको बताए । रासस"
चौतर्फी विरोधपछि भूमि मन्त्रालयले भन्यो कित्ताकाट सम्पूर्ण रुपमा खुला गरेको होइन,"काठमाडौं : भूमि व्यवस्था, सहकारी तथा गरिबी निवारण मन्त्रालयले जग्गाको कित्ताकाट सम्पूर्ण रुपमा खुला गरेको नभई थप व्यवस्थित र कानून बमोजिम मात्र बनाउन खोजेको स्पष्ट पारेको छ । मन्त्रालयले आज यहाँ पत्रकार सम्मेलन गरी सर्वोच्च अदालतबाट यस विषयलाई कानुन बनाइ व्यवस्थित गर्न जारी भएको आदेश र अख्तियार दुरुपयोग अनुसन्धान आयोगको सुझावको आधारमा कित्ताकाटसम्बन्धी कार्यलाई भूउपयोग ऐन, स्थानीय सरकार सञ्चालन ऐनलगायतका विषयलाई आधार मानी कित्ताकाट थप व्यवस्थित र कानून बमोजिम मात्र बनाउन खोजेको स्पष्ट पारेको छ । हाल लागू गरिएको भूउपयोग ऐनमा जग्गाको वर्गीकरण गरी कृषियोग्य जग्गाको अन्य प्रयोजनका लागि खण्डीकरण गर्न नपाउने व्यवस्था गरिएको हुँदा यसलाई कित्ताकाट खुला गरिएको भन्न नमिल्ने पनि मन्त्रालयले पत्रकार सम्मेलनमा जानकारी गराएको छ । पत्रकार सम्मेलनमा मन्त्रालयका सचिव टेकनारायण पाण्डेले मन्त्रालयले हाल जारी गरेको निर्णय ठूला व्यापारीको हितमा भन्ने विषय पनि तथ्यपरक नभएको भन्दै सर्वसाधारणको हितमा रहेको प्रष्ट गरे । तत्कालीन भूमिसुधार तथा व्यवस्था मन्त्रालयको मिति २०७४४२६ को मन्त्रिस्तरीय निर्णयबाट कृषियोग्य जग्गाको खण्डीकरण नियन्त्रण गरिएको थियो । यसै सन्दर्भमा मन्त्रालयले प्रस्तावित भूउपयोग नियमवाली जारी नहुञ्जेलसम्मका लागि जग्गाको कित्ताकाट सम्बन्धमा नेपाल सरकार मन्त्रीस्तरबाट २०७७५१८ मा पूर्वनिर्णय बदर गरिएको हो । कृषियोग्य जमीनको गैरकृषि क्षेत्रमा रुपान्तरणले तीव्रता पाइरहेको वर्तमान अवस्थामा खेतीयोगय भूमिको संरक्षण गर्न आवश्यक रहेकाले सोसम्बन्धी कानुन नआउँदासम्मको लागि यस किसिमको व्यवस्था गरेको पनि मन्त्रालयले स्पष्ट पारेको छ । यस सम्बन्धमा व्यवस्थित गर्ने निर्णयलाई अतिरञ्जित ढङ्गबाट व्याख्या गरी, सम्बन्धित अधिकारी र मन्त्रीमाथि विभिन्न झुट र मनगढन्ते आरोप लगाइ प्रकाशन भएका भ्रामक र कपोलकल्पित समाचारप्रति मन्त्रालयले गम्भीर ध्यानाकर्षण भएको जनाएको छ । रासस"
पहिचान नहुँदा तीन दिनदेखि बेवारिसे शव अस्पतालमा अलपत्र,"कुश्मा : बेवारिसे अवस्थामा भेटिएको शव पहिचान नहुँदा विगत तीन दिनदेखि पर्वत अस्पतालमा अलपत्र बनेको छ। पर्वतकै कुश्मा नगरपालिका९ कटुवाचौपारी स्थित पाटेश्वरी मन्दिर नजिकै गत बुधवार दिउँसो भेटिएको एक पुरुषको शव आफन्तहरु सम्पर्कमा नआउँदा अस्पतालकै शबगृहमा अलपत्र बनेको हो। जिल्ला प्रहरी कार्यालय पर्वतले दिएको जानकारी अनुसार अन्दाजी ५०५५ वर्षिय पुरुषको शब पोष्टमार्टमका लागि शवगृहमा राखिएको तर पहिचान खुल्न नसकेको र कोहि आफन्त पनि सम्पर्कमा नआएकोले षोष्टमार्टम समेत हुन सकेको छैन। प्रहरीले सुचना जारी गरी सम्वन्धित घरपरिवार वा आफन्त प्रहरीको सम्पर्कमा आउन आग्रह गरेको छ। प्रहरीले मृतकको हुलिया समेत सार्वजनिक गरेर सम्पर्कमा आउन आग्रह गरेको हो। मृतकको साथमा कुनै कागजात, र व्यक्तिगत सामानहरु समेत नभएकाले पहिचान गर्न गाह्रो भएको जिल्ला प्रहरी कार्यालय पर्वतका प्रहरी निरिक्षक मनिष श्रेष्ठले जानकारी दिए। उक्त व्यक्तिको केहि दिन पहिलेनै मृत्यु भएको देखिन्छ। शव गन्ध आउने र छाला समेत सडिसकेको अवस्थामा रहेको प्रहरीले जनाएको छ। रातो सेतो, कोठे सर्ट, भित्र कालो टिसर्ट र कालो पाईन्ट लगाएका ती पुरुषको पहिचान हुन नसकेपछि शब व्यवस्थापनमा समस्या परेको श्रेष्ठले बताए। तीनचार दिनसम्म पनि कोहि सम्पर्कमा नआएकोले उक्त पुरुष अन्य कुनै जिल्लाबाट पर्वतमा मजदुरीका लागि आएको हुन सक्ने अनुमान गरिएको छ।"
"ओमानबाट ८३० नेपाली घर फर्किए, सम्पर्कविहीन र अलपत्र पनि सम्पर्कमा","काठमाडौं : नेपाली राजदूतावास, ओमानले पाँचौं उडानमार्फत त्यहाँ रहेका १६५ नेपाली (३९ महिला तथा १२६ पुरूष) लाई शुक्रबार नेपाल पठाएको छ । यात्रु तथा चालक दलका सदस्यको पीसीआर रिपोर्ट नेगेटिभ रहेको सुनिश्चित गरिएको राजदूतावासले जनाएको छ । कोभिड १९ महामारीपछि हालसम्म पाँच उद्धार उडानमार्फत न्यूनतम हवाई भाडामा नेपाल सरकारले तय गरेको मापदण्डअनुसार ओमानमा रहेका ८३० नेपालीलाई नेपाल फिर्ता गराइसकिएको जनाइएको छ । आजको उडानबाट नेपाल जानेमध्ये सम्पर्कविहीन र झापा बाह्रदशी गाउँपालिकाकी नेत्रकुमारी राउतलाई नेपाल फर्काउन दूतावास सफल भएको छ । राउत वैदेशिक रोजगारीका सिलसिलामा घरेलु कामदारका रूपमा केही वर्षअघि ओमान आउनुभएको र विसं २०७० देखि सम्पर्कविहीन रहनुभएको भनी उहाँका छोरा नवराजले जानकारी दिएपछि कूटनीतिक माध्यमबाट सम्पर्कमा ल्याइएको र निजको स्वास्थ्यावस्था नाजुक रहेकाले घरसम्मै लैजाने व्यवस्थाका लागि दूतावासबाट सहजीकरण गरिएको जनाइएको छ । साथै मानव तस्करको फन्दामा परी पर्यटक प्रवेशाज्ञामा गैरकानूनी बाटो हुँदै वैदेशिक रोजगारीका लागि ओमानमा आई घरेलु कामदारका रूपमा काम गर्ने क्रममा अलपत्र ताप्लेजुङकी अरुणा मादेन र स्याङ्जाकी गजकुमारी श्रेष्ठलाई समेत कूटनीतिक पहलमा आवश्यक प्रक्रिया पूरा गरी आजकै उद्धार उडानमार्फत नेपाल फर्काईएको मस्कटस्थित नेपाली राजदूतावासले जनाएको छ । त्यसैगरी सो उडानमा विभिन्न कम्पनीमा कार्यरत एवम् घरेलु कामदारका रूपमा कार्यरत करीब ६० नेपालीलाई आवश्यक समन्वय तथा पहल गरी घर फिर्ता गर्नसमेत दूतावास सफल भएको बताइएको छ । विमानस्थलमा ओमानका लागि नेपाली राजदूत शर्मिला पराजुलीले सम्पूर्ण नेपालीलाई सफल यात्रा तथा सुखमय जीवनका लागि शुभकामना व्यक्त गरे । यात्रुको यात्रा सहजीकरणका लागि दूतावासका द्वितीय सचिव सोमेश थापा, श्रम सहचारी दिनेश ढकाल, सहचारी अनिल राना, स्थानीय कर्मचारी तथा नेपाली सोसल क्लबका सदस्यलगायत नेपाली राजदूतावास, मस्कट कोभिड१९ व्यवस्थापन स्वयम्सेवी सदस्यले योगदान गरेका थिए । यात्रामा सहभागी सम्पूर्ण नेपालीले दूतावासको सक्रियतामा चार्टर उडानमार्फत सुलभ दरमा स्वदेश फर्कने अवसर प्राप्त गराएकामा राजदूत तथा दूतावासको प्रशंसा गर्दै धन्यवाद ज्ञापन गरे । उनीहरुलाई सफल घरफिर्ती गराउन, पीडितलाई सम्पर्कमा ल्याउन तथा उद्धारमा प्रत्यक्षअप्रत्यक्ष सहयोग पुर्याउने सहयोगी सङ्घसंस्था एवम् व्यक्तिलगायत समस्त नेपाली समुदायप्रति दूतावासले आभार व्यक्त गरेको छ । रासस"
कालिकोटमा देखियो मलेरिया,"कालिकोट : जिल्लाको खाँडाचक्र नगरपालिकामा मेलेरियाका बिरामी फेला परेका छन्। विगतमा तराइमा लामखुट्टेको टोकाइबाट लाग्ने मलेरिया बिस्तारै लामखुट्टे उकालो लागेसँगै कालिकोटमा पनि देखिन थालेको हो। जिल्ला अस्पतालमा कार्यरत डाबिज्ञान प्रजापतीले पछिल्लो एक हप्तामा जिल्लाको खाँडाचक्र नगरपालिका वडा नं २ का पाँच जनामा मलेरियो देखिएको बताए। उनका अनुसार जस मध्य एक जना बिदेशबाट आएका व्यक्ति र चार जना स्थानिय रहेका छन्। उनीहरु सबैको जिल्ला अस्पतालमा उपचार पछि निको भएको छ। खाँडाचक्र नगरपालिकाका बिभिन्न वडाहरुमा ज्वोरोका बिरामीहरु देखिएका छन्। एउटै वडामा पाँच जनामा मलेरिया देखिएपछि गाँउ गाँउमा स्वास्थ्यकर्मी परिचालन भएका छन्। डाप्रजापतीका अनुसार मेलेरियाका बिरामीको फेला परेका परिवारका सदस्य तथा उनीहरुका गाँउमा मलेरिया जाँच गर्न थालिएको छ। बिहिबार ५० जनाको परिक्षण गर्दा उनीहरुमा देखिएन्। खाँडाचक्र नगरपालिकाभरी हामीले नमुनाका रुपमा परिक्षण गर्ने अभियान थालेका छौँ। मलेरियाले जटिल रुप नलियोस भनेर परिक्षणलाई बढाएका छौँ। अहिले नै आत्तिनु पर्ने अवस्था छैन्। तर सतर्क रहनु पर्ने अवस्था छ। मलेरिया ज्वोरो नियन्त्रणका लागि माहामारी तथा रोग नियन्त्रण माहासाखाबाट डाक्टर मदन कोइरालाको नेतृत्वमा चिकित्सकीय अनुसन्धान टोली पनि कालिकोट आएको छ। उक्त टोली र जिल्ला अस्पतालको टिम सयुक्त रुपमा खाडाचक्र नगरपालिकाको वडा नं २ र आसपासका क्षेत्रहरुमा चेक जाँच गरिरहेको छ। मान्छेबाट मान्छेमा नसर्ने यो रोगबाट बच्न लामखुट्टेको टोकाइबाट बच्नु पर्ने खाँडाचक्र नगरपालिका स्वस्थ्य साखा प्रमुख रबिन्द्र सेजुवालले बताए। उनका अनुसार यो रोगले संक्रमण गरेपछि उच्च ज्वरो, काम्ने ज्वरो, पसिना आउने, पटक पटक ज्वरो आउने छोड्ने जस्ता लक्षण देखिछ। गत वर्ष पनि बस्तीमा तीन जनामा आयातीत मलेरीयाका बिरामी देखिएका थिए। यसबाट बच्न झुल लगाएर सुत्ने, पानी जम्ने घर नजिकका खाल्डाखुल्डी पुर्ने, घर नजिकमा हुने झारी हटाउने , घरभित्र धुप बालेर झुल लगाएर मात्र सुत्ने र नांगो शरिर रहने गरि हिडडुल नगर्ने जस्ता उपायहरु अपनाउन स्वास्थ्यकर्मीहरुले स्थानियलाई आग्रह गरेका छन्। उच्च ज्वरो आउने बित्तिकै तत्काल स्वास्थ्य संस्थामा जाने पनि अपिल गरिएको छ। मलेरिया प्रभावित क्षेत्रमा खाडाचक्र नगरपालिकाको स्वास्थ्य साखाको पहलमा नगरपालिका प्रमुख जसीप्रसाद पाण्डे, प्रमुख प्रशासकिय अधिकृत खड्गप्रसाद उपाध्यायसहित टोली स्थलगत पुगेर त्यस क्षेत्रमा स्वयमं सेवक परिचालन गरी किटनासक औषधि छर्कीने तयारी गरिएको छ।"
कोरोना संक्रमित वृद्धाको मृत्यु,"विराटनगर : विराटनगरमा शुक्रबार साँझ एक कोरोना संक्रमित महिलाको मृत्यु भएको छ। वृद्धाको विराटनगरस्थित कोशी अस्पताल कोभिड१९ उपचार केन्द्रमा शुक्रबार साँझ मृत्यु भएको हो। मोरङको ग्रामथान गाउँपालिका२ की ७० वर्षीया वृद्धाको उपचारका क्रममा मृत्यु भएको अस्पतालका प्रमुख एवं वरिष्ठ फिजिसियन डा दीपक सिग्देलले जानकारी दिए। बिहीबार संक्रमण पुष्टि भएपछि उनलाई उपचारका लागि रातिनै कोभिड अस्पताल भर्ना गरिएको थियो। आईसीयूमा राखेर उपचार थालिए पनि बचाउन नसकिएको सिग्देलले बताए। गम्भीर अवस्थामा अस्पताल ल्याइएको थियो, उनले भने, तत्काल आईसीयूमा राखेर आवश्यक उपचार प्रक्रिया सुरु गर्दा पनि पार लागेन। वृद्धमा ज्वरो आउने र श्वास फेर्न गाह्रो हुने लगायतका धेरै समस्या देखिएको डा सिग्देलको भनाइ छ। मृतकको शव व्यवस्थापनको प्रक्रिया अघि बढाइसकिएको जानकारी उनले दिए। वृद्धाको मृत्युसँगै विराटनगरमा मृत्यु हुने संक्रमितको संख्या १७ पुगेको छ। नेपालमा आहिलेसम्म कोरोनाले ३२२ जनाको ज्यान लिएको स्वास्थ्य तजा जनसंख्या मन्त्रालयले जनाएको छ।"
"परीक्षा सञ्चालनमा सहजीकरण, अत्यावश्यक काममा जान पास","काठमाडौं : जिल्ला प्रशासन कार्यालय काठमाडौँले केही सीमित परीक्षा सञ्चालनमा सहजीकरण गरेको छ। कोभिड१९ सङ्क्रमण रोकथामका लागि जारी निषेधको आदेशलाई केही खुकुलो बनाइएको काठमाडौँ प्रशासनले आज एक विज्ञप्ति जारी गरी अति आवश्यक परीक्षा सञ्चालन गर्न सकिने जनाएको छ। व्यावसायिक अंग्रेजी परीक्षा, टोफेलआइइएलटिएस, जिआरइ, जिएलएफडब्लु, जिम्याट, भाषा परीक्षालगायतका परीक्षा सञ्चालन गर्न सकिने विज्ञप्तिमा जनाइएको छ। उक्त परीक्षा भदौ ३ गतेदेखि बन्द भएको थियो। भदौ २४ गते आदेशमा केही हेरफेर गरी खुकुलो बनाउँदै व्यापार, व्यवसाय तथा अन्य सेवा क्षेत्र चलायमान गरिएको थियो तर परीक्षाको विषयमा उल्लेख नभएपछि आज प्रशासनले विज्ञप्तिमार्फत परीक्षा सञ्चालनमा सहजीकरण गरेको जनाएको हो। तोकिएका र सोही प्रकृतिका परीक्षा सञ्चालन गर्दा शिक्षा, विज्ञान तथा प्रविधि मन्त्रालयले जारी गरेको परीक्षा सञ्चलन कार्यविधि २०७७ मा उल्लेख विधि र प्रक्रिया अपनाउनुपर्नेछ। यस्तै स्वास्थ्य तथा जनसङ्ख्या मत्रालयद्वारा जारी स्वास्थ्य मापदण्ड विपरीत हुन नहुने जनाइएको छ। यस्तै प्रशासन कार्यालयले कोभिड१९ को सङ्क्रमण रोक्न जारी गरेको निषेधको आदेशको समयमा अत्यावश्यक कामका लागि उपत्यका बाहिर जानुपर्दा पास अनिवार्य गरेको छ। दाहसंस्कारमा जानुपर्ने तथा सरुवा भई जानुपर्ने कर्मचारीलगायतका हकमा सवारी साधन सञ्चालनमा यसअघि सहजीकरण गरिएकोमा अब भने पास लिनुपर्ने जनाइएको छ। सम्बन्धित व्यक्तिले अत्यावश्यक कामको प्रयोजन स्पष्ट खुल्ने गरी कागजातका साथै गन्तव्य जिल्ला प्रशासनको अनुमतिपत्र र स्थानीय तहको सिफारिससहित तोकिएअनुसारको निवेदन दिनुपर्ने छ। सोही आधारमा पास उपलब्ध हुने छ। यस्तै विदेश जाने व्यक्तिको आवातजावतमा सहजीकरण गरिने र भिषा सहजीकरण गर्ने निकायसमेत सञ्चालन गर्न सकिने जनाइएको छ। रासस"
"भक्तपुर घटना : सडेको अवस्थामा शव, विभिन्न कोणबाट अनुसन्धान सुरु (अपडेट)","भक्तपुर : भक्तपुरको मध्यपुर थिमि नगरपालिका९ निकोसेरास्थित एक घरमा एकैपरिवारका तीनजना मृत फेला परेका छन्। घरमा पालिएको कुकुरसमेत मरेका अवस्थामा भेटिएको छ। महानगरीय प्रहरी परिसर भक्तपुरका अनुसार घरधनी ३६ वर्षीय सुदीप अधिकारी, उनकी श्रीमती ३४ वर्षीया सम्झना अधिकारी र १५ वर्षीय छोरा सुशान्त अधिकारी मृत भेटिएका हुन्। तीनवटै शव सडेर फुलेको अवस्थामा भेटिएको परिसरकी प्रमुख प्रहरी उपरीक्षक तारादेवी थापाले जानकारी दिए। उनका अनुसार घरको पहिलो तलामा कुकुर र सम्झना मृत फेला परेका थिए। पहिलो तलास्थित कोठाको खाटमा भेटिएको सम्झनाको लास अर्ध नग्न अवस्थामा थियो। त्यस्तै दोस्रो तलाको अर्को कोठामा छोरा सुशान्तको लास पनि खाटमै घोप्टो अवस्थामा भेटिएको थियो। उनको लास पनि फुलेर कालो भइसकेको अनुसन्धानमा संलग्न एक प्रहरी अधिकारीले जानकारी दिए। उनका अनुसार उक्त लास सडेर गन्हाइसकेको थियो। घरको माथिल्लो तलाबाट कौशी बाहिर जाने प्यासेजमा भने घरधनी सुदीपको लास भेटिएको थियो। घरको अवस्था हेर्दा मृत्यु शंकास्पद देखिएको प्रहरीले जनाएको छ। भक्तपुर प्रहरीका अनुसार सुदीपका भाइले घटनाबारे प्रहरीलाई खबर गरेका थिए। उनी शुक्रबार घर पुग्दा घरको ढोका आधा खोलिएको थियो। ढोकामा लगाउने साँचोसहितको ताल्चा सुदीपले प्रयोग गर्ने मोटरसाइकलमाथि भेटिएको प्रहरीले जनाएको छ। त्यसपछि घरभित्र पसेका भाइले क्रमशः घरको पहिलो तलामा कुकुर र भाउजू सम्झना, दोस्रो तलामा भतिजा सुशान्त र तेस्रो तलामा दाजु सुदीप मृत अवस्थामा देखेपछि प्रहरीलाई खबर गरेको प्रहरी उपरीक्षक थापाले बताइन्। खबर प्राप्त हुनासाथ घटनास्थलमा महानगरीय प्रहरी परिसर भक्तपुर र अपराध महाशाखाको टोली पुगेको थियो। घटनाबारे तत्काल केही बताउन नसकिने भक्तपुर प्रहरीकी प्रमुख प्रहरी उपरीक्षक थापाको भनाइ छ। उनले मान्छेसँगै कुकुरसमेत मरेको अवस्थामा फेला परेकाले तीन चारवटा कोणबाट घटनाको अनुसन्धान भइरहेको जानकारी दिइन्। तत्काल घटनाबारे केही भन्न सकिन्न, प्रहरी उपरीक्षक थापाले भनिन्, घटना शंकास्पद देखिन्छ। तीनचार कोणबाट अनुसन्धान गर्दैछौं। उनका अनुसार घटनास्थलमा फरेन्सिक विज्ञसमेत पुगेका छन्। ती विज्ञहरुले रिपोर्ट नदिएसम्म अहिल्यै केही भन्न सकिने अवस्था छैन, उनले थपिन्, लास सडिसकेको अवस्थामा छन्। घटनामा विषको प्रयोग भए नभएको यकिन गर्न कुनै प्रमाण फेला नपरेको उनी बताउँछिन्। अनुसन्धानमा खटिएका प्रहरी अधिकारीका अनुसार घटनास्थलमा मृतकहरुबीच घटना हुनुअघि कुनै घम्साघम्सी एवं प्रतिवाद भएको देखिँदैन। त्यसैले जसले घटाए पनि योजनाबद्ध ढंगले घटना घटाएको देखिन्छ, उनी भन्छन्, घरको मूलढोका खुलै रहेको अवस्थाले बाहिरी पक्षबाट घटना घटाएको आशंका पनि गर्न सकिन्छ। उनका अनुसार घरमा बुढाबुढीबीच कहिलेकाही झैझगडा एवं वादविवाद हुने गरेको थियो तर घरपरिवारका अनुसार ज्यानै लिनुपर्ने स्थितिसम्मको झैझगडा वा विवाद भने नभएको उनको भनाइ छ। भक्तपुरको निकोसेरामा एकै परिवारका तीन मृत भेटिए मृतकको मूलघर भने मध्यपुर थिमि नगरपालिका६ वडामा पर्छ। नयाँ घर बनाएपछि उनीहरु नयाँ घरमा सरेको पाइएको मध्यपुर थिमि नपा ९ का वडा अध्यक्ष रामकाजी चक्रधरले जानकारी दिए।"
भक्तपुरको निकोसेरामा एकै परिवारका तीन मृत भेटिए,"भक्तपुर : भक्तपुरको मध्यपुर थिमि नगरपालिका९ निकोसेरास्थित एक घरमा तीनजना मृत फेला परेका छन्। महानगरीय प्रहरी परिसर भक्तपुरका अनुसार घरमा ३६ वर्षीय सुदीप अधिकारी, उनकी श्रीमती ३४ वर्षीया सम्झना अधिकारी र १५ वर्षीय छोरा सुशान्त अधिकारी मृत भेटिएका हुन् । तीन जनासँगै घरमा पालेको कुकुरसमेत मृत अवस्थामा फेला परेको प्रहरीले जनाएको छ । परिसरकी प्रमुख प्रहरी उपरीक्षक तारादेवी थापाले घरको दोस्रो तलामा कुकुर, तेस्रो तलामा सम्झना र चौथो तलामा सुशान्तको मृत शरीर फेला परेको जानकारी दिइन् । उनका अनुसार सुदीपका भाइले घटनाबारे प्रहरीलाई खबर गरेका थिए । उनी शुक्रबार घर पुग्दा घरको ढोको खोलिएको र त्यसपछि क्रमशः कुकुर, भाउजू सम्झना, दाजु सुदीप र भतिजाको मृत शरीर देखेपछि प्रहरीलाई खबर गरेको प्रहरी उपरीक्षक थापाले बताइन् । उनका अनुसार घटनास्थलमा महानगरीय प्रहरी परिसर भक्तपुर र अपराध महाशाखाको टोली पुगेको छ । तत्काल घटनाबारे केही भन्न सकिन्न, प्रहरी उपरीक्षक थापाले भनिन्, घटनास्थल पुगेका छौं । अनुसन्धान गर्दैछौं ।"
कोरोनामुक्त अभियानमा लागौं,"काठमाडौं : स्वास्थ्य तथा जनसङ्ख्या मन्त्रालयले कोभिड१९ को सङ्क्रमण केही पनि होइन भनेर नबुझ्न आग्रह गरेको छ । मन्त्रालयमा आज आयोजित नियमित पत्रकार सम्मेलनमा मन्त्रालयका प्रवक्ता डा जागेश्वर गौतमले सङ्क्रमणको जोखिम दिनानुदिन बढिरहेको अवस्थामा केही पनि होइन भन्ने खालका भ्रममा नपर्न आग्रह गरे । 'कोभिड १९ केही पनि होइन भन्ने खालका भ्रम सिर्जना गर्ने, गलत तर्क जम्मा गर्ने र समाजलाई जोखिम तिर उन्मुख गराउन खालका व्यक्तिले यस रोगको रोकथाम र नियन्त्रणमा चुनौति खडा हुन जान्छ ', उनले भने 'यस्तो खालका भनाइमा चनाखो भइ दिन हुन र आफ्नो टोल, छिमेकलाई सङ्क्रमण मुक्त बनाउने अभियानमा लाग्न अनुरोध छ । ' आज उपत्यकामा ६९६ जना सहित देशभरि एक हजार ४५४ जनामा कोरोना सङ्क्रमण पुष्टि भएको छ । उहाँले कोभिड १९ रोगका नियन्त्रण र रोकथामका लागि अपनाउनुपर्ने जनस्वास्थ्यका मापदण्ड विरुद्ध नकारात्मक टिप्पणी तथा अभिव्यक्ति समेत कसैले पनि नदिन र सञ्चारमाध्यमले पनि त्यस किसिमका भ्रमहरु प्रचार प्रसार नगर्न अनुरोध गरे । प्रवक्ता डा गौतमले कोरोना रोकथाम र नियन्त्रण गर्न स्वास्थ्यकर्मी अहोरात्र खटिरहेकोले सबैलाई जनस्वास्थ्यका न्यूनतम मापदण्ड अनिवार्य पालना गर्न आग्रह गरे । रासस"
१३ वर्षीया बालिकामाथि बलात्कार,"बैतडी : बैतडीका १३ बर्षीया जबरजस्तीकरणी गरेको आरोपमा २ जनालाई प्रहरीले नियन्त्रणमा लिएको छ। जिल्लाको सुर्नया गाउँपालिका ८ का ३१ बर्षीय अर्जुन साँउद र कैलालीको गोदावरी नगरपालिका २ का ३० बर्षीय वासुदेव पन्तलाई नियन्त्रणमा लिइएको इलाका प्रहरी कार्यालय पाटनका प्रहरी निरीक्षक गौरीप्रसाद जैसीले जानकारी दिए। अर्जुनले जिल्लाको पुर्चौडी नगरपालिकाकी १३ बर्षीया बालिकालाई जबरजस्ती करणी गरेको र बासुदेवले जबरजस्तीकरणी गर्नमा अर्जुनलाई सहयोग गरेको भनेर आफन्तले किटानी दिएका आधारमा दुवै जनालाई नियन्त्रणमा लिएको प्रहरी निरीक्षक जैशीले जानकारी दिए। अर्जुन र वासुदेव दुवैजना कैलालीमा बस्दै आएका र अर्जुनका ती बालिकासंग गत जेठमा भेट भएको सोही बेलादेखि फोन सम्पर्क भइराख्ने गरेको जनाईएको छ। अर्जुनलाई वासुदेवले मोटरसाइकलमा पुर्याउन सहयोग गरेको खुल्न आएको प्रहरीले जनाएको छ। बुधवार बेलुका गाउँमै पुगेर बालिकालाई मोटरसाइकमा लिएर जिल्लाको सिगास गाउँपालिका ९ स्थित बित्थड भन्ने जंगलमा अर्जुनले जबरजस्तीकरणी गरेको आरोप लागेको छ। शुक्रवार इलाका प्रहरी कार्यालय पाटन पीडित बालिकाका आफन्तले जबरजस्ती करणी सम्बन्धि जाहेरी दिएको प्रहरीले जानकारी दिएको छ। जाहेरीपछि दुवैजनालाई नियन्त्रणमा लिएर प्रारम्भिक अनुसन्धान थालिएको बैतडीका प्रहरी प्रमुख प्रहरी नायव उपरिक्षक नारायणप्रसाद अधिकारीले बताए।। घटनामा संलग्न दुबै जनालाई थप अनुसन्धानका लागि जिल्ला अदालतबाट शुक्रवार नै ५ दिन म्याद थप गरिएको छ। पीडित बालिका आमासंग घर फर्किएकी प्रहरीले जनाएको छ। यसअघि भदौ २४ गते पनि जिल्लाको सिगास गाउँपालिकाकी १७ बर्षीया किशोरी बलात्कारको आरोपमा प्रहरीले शिक्षक, कर्मचारीसहित ५ जनालाई नियन्त्रणमा लिएर अनुसन्धान गरिरहेको छ।"
कोरोना संक्रमितका लागि अस्पतालै पुगेर निशुल्क औषधि पुर्याउँदै युवा,"वीरगन्ज : वीरगन्जका अमर वर्णवाल (२७), भदौ ८ मा कोरोना संक्रमित भएपछि कोभिड अस्पताल भर्ना भए । उनमा श्वासप्रश्वासको पनि समस्या थियो । बाफ लिन अस्थालिन नामक औषधि चाहियो । तर बजारमा उक्त औषधि नपाएका कारण अमर आइसोलेसनकै बेडमा छटपटाएर बसे । कोभिड अस्पतालको १५ दिने बसाइ पछि अमर कोरोनामुक्त भएर अस्पतालबाट अहिले घर फर्किसकेका छन् । तर औषधि अभावमा आफूले अस्पतालको बेडमा भोगेको त्यो असह्य पीडा उनले अझै बिर्सिन सकिरहेका छैनन् । आफूले भोगेको पीडा अरु संक्रमित र बिरामीले भोग्न नपरोस् भनेर अमरले वीरगन्जमा अभाव रहेको अस्थालिन ,बाहिरबाट मगाएर अस्पतालमा निशुल्क उपलब्ध गराउन थालेका छन् । बिहीबार मात्रै अमरले भैरहवाबाट १ सय ५० थान अस्थालिन मगाएर नारायणी अस्पतालमा उपलब्ध गराएका छन् । २० रुपैयाँ मात्रै पर्ने औषधि समेत नपाउँदा मैले जुन पीडा भोग्नु पर्यो त्यो पीडा अरु बिरामीलाइ भोग्नु नपरोस् भन्ने म चाहन्छु, उनले भने, 'भैरहवामा मैले २ हजार पीसका लागि अर्डर गरेको थिए , तर त्यहाँ अहिले १५० पीस मात्रै रहेछ ,त्यति मात्रै आएकाले नारायणी अस्पताललाइ लगेर दिएको छु ।' अरु थप आउने वित्तिकै त्यो पनि अस्पतालमा लगेर निशुल्क नै दिने उनले बताए । वीरगन्जको बजारमा अस्थालिन औषधि अभाव हुँदा कोभिड संक्रमित र दमका रोगीको उपचारमा समस्या भइरहेको खबर सार्वजनिक भएपछि अमरजस्तै यहाँका केही युवाले सीमावर्ती रक्सौल र अन्य सहरबाट औषधि मगाएर निशुल्क उपलब्ध गराउन थालेका छन् । अस्थालिन दमका रोगीहरुले प्रयोग गर्ने औषधि हो । यसले स्वास फेर्नलाई सजिलो गराउने भएकाले कोरोना संक्रमितका लागि पनि प्रयोग गर्ने गरिएको छ ।अस्थालिन हालेर वाफ दिँदा आइसीयूमा भएका संक्रमितलाई समेत स्वासप्रश्वासमा सहज हुने गरेको उपचारमा संलग्न चिकित्कसको अनुभव छ । वीरगन्जका औषधि पसलमा अस्थालिन नपाएपछि पत्रकार अमित अग्रवाल (३२) ले दुई साता यता दिनहुँ सीमावर्ती रक्सौल सहरबाट उक्त औषधि मगाएर पर्सा र बाराका आइसोलेसन र सरकारी अस्प्तालमा निशुल्क उपलब्ध गराउँदै आएका छन् । बिहीबार पनि अग्रवालले नाराण्यणी अस्पतालमा पुगेर डाक्टर निरज सिंहलाइ १५ थान अस्थालिन निशुल्क सहयोग गरेका छन् । दुई साता यता पर्सा र बाराका कोभिड अस्पताल र सरकारी स्वास्थ्य संस्थामा गरी १ सय २० थान अस्थालिन आफूले निशुल्क उपलब्ध गराइसकेको पत्रकार अग्रवालले बताए । 'कोभिड अस्पतालमा भर्ना भएकै संक्रमित स्वास्थ्यकर्मीले अस्थालिन नपाएर छटपटाइरहेको खबर सुनेपछि मन कटक्क खायो, अग्रवालले भने, 'त्यो खबर पाए लगत्तै वीरुगन्जका सारा औषधि पसल चहारे, नपाएपछि रक्सौलमा रहेका एक परिचितलाई फोन गरेर गुहारे, उनले किनेर बोर्डरसम्म ल्याइ दिए, अनि मैले त्यहाँबाट ल्याएर कोभिड अस्पतालमा लगेर दिए । ' अहिलेसम्म आफूले वीरगन्जको नारायणी अस्पतालमा ४०, पोखरीया अस्पतालमा १५ , वीरगन्ज हेल्थकेयर कोभिड अस्पतालमा १० , बाराको कलैया अस्पतालमा २० , गन्जभवानीपुर प्राथमिक स्वास्थ्य केन्द्रमा ५ गरी १२० थान अस्थालिन निशुल्क रुपमा सहयोग गरिसकेको अग्रवालले बताए । उनले भने, 'फेसबुकमा पनि मैले कसैलाई चाहिएको छ भने सम्पर्क गर्नु होला भनेर लेखेको छु, अहिलेसम्म फेसबुकमार्फत सम्पर्क गरी आएकाले २५ थान लगिसकेका छन् ।' वीरगन्जको बजारमा सहज रुपमा आपूर्ति नभएसम्म आफूले आवश्यक परेकाहरुलाई निशुल्क रुपमा यो औषधि उपलब्ध गराइ रहने अग्रवालले बताए । यस्तै वीरगन्ज छपकैयाका युवक राज कुमार सर्राफ (२६)ले पनि भदौ २० गते बाराको कलैया अस्पतालमा पुगेर २० थान अस्थालिन सहयोग गरेका थिए । भदौ २१ गते वीरगन्ज उद्योग वाणिज्य संघका अध्यक्ष गोपाल केडियाले पनि नारायणी अस्पतालमा ६ थान र वीरगञ्ज हेल्थ केयर अस्थायी कोभडि अस्पतालमा १० थान अस्थालिन निशुल्क उपलब्ध गराएका थिए । कोरोना संक्रमितको उपचारमा प्रयोग गरिने अस्थालिन मात्र नभइ डेक्सामेथासन, डेरिफाइलिन, ड्रोटाभेरिन, साल्बुटामोल रेस्पिरेटरी सोलुसन लगायतका औषधिको अभाव रहेको चिकित्सकहरु बताउछन् । चिकित्सका अनुसार पछिला दिनमा पर्सा र बारामा लक्षण भएका र दीर्घ रोगीमा समेत कोरोना संक्रमण देखिएको छ । उनीहरुको उपचारमा प्रयोग हुने यस्ता औषधिको अभाव देखिएको चिकित्सकले बताए। सहजै नपाउँदा समस्या हुने गरेको गण्डक अस्थायी कोभिड अस्पताल गण्डकका संयोजक डाक्टर उदयनारायण सिंहले बताए । सिंहले भने, 'वीरगन्जमा लाइफ सेभिङ ड्रग्स (जीवन रक्षक औषधिहरु )पाउन गाह्रो भइरहेको छ, पाइहाले पनि चर्को मुल्य तिर्नुपरेको संक्रमित र बिरामीका परिवारजनको गुनासो छ ।' यी औषधि अभाव हुँदा कोरोना संक्रमित मात्र नभइ अन्य बिरामीको समेत ज्यान जोखिममा पर्ने डाक्टर सिंहले बताए । नेपाल औषधि उत्पादक संघ प्रदेश २ का अध्यक्ष प्रभात रुङगटाले भने वीरगन्जमा अहिले अभाव भएको भनिएका औषधि नेपालमा उत्पादन नहुने भएकाले भारतबाट आयात गरेर आपूर्ति गरिने औषधि भएको बताए । नेपाल भारत दुवै देशमा लकडाउन भएको र सीमामा आयात निर्यातमा समस्या रहेका कारण औषधि आयतमा केही समस्या रहेकाले अभाव भएको हुनसक्ने उनले बताए ।"
कालिज फार्मभित्र चितुवा पसेपछि,"बेनी : बेनी नगरपालिका४ सिंगास्थित हरियाली ग्रुपको कालिज फार्मभित्र शुक्रबार बिहान चितुवा पसेको छ । फार्मभित्र पसेको चितुवाले कालिजका चल्ला मारेको छ । बिहान साढे ६ बजे कर्मचारी दाना दिन फार्मभित्र जाँदा चितुवा भेटिएको थियो । 'कालिजका चल्लालाई चारो दिन गएकी कर्मचारीलाई लखेटेपछि भागेर बाहिर निस्किइन, 'हरियाली ग्रुपका महाप्रबन्धक शेरबहादुर केसीले भने, '४०० चल्ला छन् । कति मारेको छ भनेर एकिन भएको छैन् ।' चितुवा पसेको फार्मभित्र चार महिनाका चल्ला छन् । नजिकै अर्को फार्ममा १०० हजार बयस्क कालिज छन् । मसिनो तारजालीले घेराबार गरिएको कालिज फार्मको माथि पलास्टिकको नेट राखिएको छ । खेतबाट नेटमा फरालेर च्यातीएपछि फार्मभित्र पसेको चितुवा बाहिर निस्कन सकेको छैन् । जिल्ला प्रशासन, प्रहरी, सेना, बन डिभिजन कार्यालयलाई चितुवा नियन्त्रणमा लिनका लागि अनुरोध गरिएको महाप्रबन्धक केसीले बताए । वन डिभिजनका प्राबिधिक, प्रहरी र सेनाको टोली घटनास्थल पुगेका छन् । चितवन राष्ट्रिय निकुञ्जबाट उपकरण ल्याएर चितुवालाई बेहोस बनाइ नियन्त्रणमा लिएर बाहिर निकाल्न पहल गरिएको घटनास्थल पुगेका वन डिभिजन कार्यालयका प्राबिधिकले बताएका छन् । फार्मको ढोका खोलेर दिउँसो बाहिर निकाल्न खोज्दा मानिसलाई आक्रमण गर्ने खतरा हुने उनिहरुको भनाइ छ । हरियाली ग्रुपले गत चैतमा काठमाडौको एभरेष्ट वाइल्ड लाइभ एग्रो एण्ड रिसर्च प्रालिले उत्पादन गरेको चल्ला ल्याएर धौलागिरि क्षेत्रमै पहिलो पटक वनकुखुरा भनिने कालिज पालन सुरु गरेका थिए । चल्ला हुर्किएपछि मासुका लागि बिक्री गर्न थालेको छ । समूहले पालेको 'राउननेक' जातको कालिज पाल्नलाई सरकारले अनुमति दिएको छ । ५ महिनाका कालिज दुई किलोका भएका छन् । पछिल्लो पटक संशोधित वन ऐनले कालिज पाल्न पाउने व्यवस्था गरेको छ । कालिज सुत्केरी महिला र युरिक एसिड भएका लागि लाभदायक मानिन्छ । कालिज सामान्य कुखुराको जस्तै प्रोटिन बढी भएको दाना खाने गर्दछन । दैनिक तीन पटक दाना र दुई पटक पानी खुवाउने गरिन्छ । सात हजार कालिज पालनका लागि फार्मले पाँच रोपनी जमिनमा खोर बनाएको छ । चल्लालाई खोरमा राखिएको छ । हुर्कीएका कालिज राख्न नेट राखिएको खुल्ला ठाउँमा प्राकृतिक हिसाबले बस्न मिल्ने खोर छ । कालिजको साथै स्थानीय जातका कुखुरा पनि पाल्न सुरु गरेको छ । पहिलो चरणमा ६०० वटा लोकल कुखुराका चल्ला ल्याएर पालेका छन् । यसअघि काठमाडौं र पोखरालगायत विभिन्न सहरमा कालिजपालन भएको थियो । कालिज नेपालमा पाइने जंगली पक्षी हो । स्वादीलो र स्वास्थ्यका लागि उपयुक्त मानिने कालिजको ब्यवसायिक पालन भएपछि मासुका लागि जंगलको कालिज चोरी शिकारी न्युनीकरणमा सहयोग पुग्ने अपेक्षा गरिएको छ । कम्पनीको अगुवाइमा ३६ जना जग्गाधनी कृषकसहित ५५ जनाको पाँच करोड लगानीमा स्थापना भएको हरियाली समुहले १५५ रोपनी जग्गालाई चक्लाबन्दी गरेको छ । कुखुरापालन, तरकारी खेति, माछापालन, बोयर जातको बाख्रा पालन, माहुरीपालन, ड्रागन फुड (सिउडी फल) र पुष्प खेति गरेको छ । फार्ममा राष्ट्रिय वाणिज्य बैंकको बेनि शाखाले परियोजना धितोमा राखेर पाँच करोड रुपैयाँ सहुलियत ब्याजदरको कर्जा लगानी गरेको छ । फार्ममा हालसम्म १० करोड रुपैयाँ लगानी भएको छ । कृषकहरुलाई समूहकृत गरी जग्गा एकिकरण गर्ने, लगानी जुटाउने र आधुनिक प्रविधि प्रयोग गरी व्यवसायिक कृषि तथा पशुपंक्षिपालन गर्ने कार्यलाई अघि बढाउन राष्ट्रिय योजना आयोगका पुर्व उपाध्यक्ष डाक्टर मिनबहादुर श्रेष्ठले हरियाली मोडेलको कृषि फार्मको परिकल्पना गरेका हुन् । कृषिको आधुनिकिकरण र व्यावसायीकरण गरी रोजगारी सिर्जना गर्ने, उत्पादन बढाउने र त्यसबाट कृषकहरुको आम्दानी बढाउने उद्देश्य राखिएको यस अवधारणलाई हरियाली मोडेल नाम दिइएको छ । हालसम्म कुनै निकायबाट अनुदान नलिएको यो म्याग्दी जिल्लामा हालसम्मकै ठूलो कृषि परियोजना हो । कृषकलाई अधिकतम उत्पादन हुँदा प्राप्त हुने बराबरको भाडा ६६ महिनामा अग्रिम भुक्तानी दिने गरिएको छ ।"
कोरोनाबाट थप ५ जनाको मृत्यु : मृतकको संख्या ३२२ पुग्यो,"काठमाडौं : पछिल्लो २४ घण्टामा कोरोनाबाट थप ५ जनाको मृत्यु भएको छ। योसँगै मृतकको संख्या ३२२ पुगेको स्वास्थ्य तथा जनसंख्या मन्त्रालयका प्रवक्ता डा जागेश्वर गौतमले जानकारी दिए। १ महिलासहित ५ जनाको कोरोनाबाट मृत्यु भएको छ। मोरङकी ४० वर्षीया महिला,महोत्तरीका ६५ वर्षीय पुरुष, धनुषाका ४५ वर्षीय पुरुष,काठमाडौंका ७० वर्षीय पुरुष र नवलपरासीका ५५ वर्षीय पुरुषको कोरोनाबाट मृत्यु भएको स्वास्थ्य तथा जनसंख्या मन्त्रालयले पुष्टि गरेको हो। पछिल्लो २४ घण्टामा १४ सय ५४ जनामा कोरोना भाइरस (कोभिड१९) संक्रमण पुष्टि भएको छ। यो सहित संक्रमितको संख्या ५१ हजार ९१९ पुगेको स्वास्थ्य मन्त्रालयका प्रवक्ता डा जागेश्वर गौतमले जानकारी दिए। बिहीबार मात्रै १२ सय ४६ जनामा संक्रमण देखिएको थियो। १४ हजार ९२५ कोरोनाका सक्रिय संक्रमित छन्। यस्तै मन्त्रालयका अनुसार होम आइसोलेसनमा ६ हजार ६३४ रहेका छन् भने संस्थागत आइसोलेसनमा ८ हजार १९१ जना रहेका छन्। क्वारेन्टाइनमा ६ हजार ७८ जना रहेका छन्। पछिल्लो २४ घण्टामा ९७२ जना कोरोना जितेर डिस्चार्ज भएका छन्। योसँगै कुल डिस्चार्ज हुनेको संख्या ३६ हजार ६७२ पुगेको छ। यो ७१ प्रतिशत हो। यस्तै आइसीयूमा १७० जनाको उपचार भइरहेको छ भने २५ जना भेन्टिलेटरमा छन्। यस्तै सुनसरी,सर्लाही,काठाडौं,चितवन र रुपन्देहीमा कोरोनाका पाँच सय बढी बिरामी छन् भने सोलुखुम्बु, मनाङ मुस्ताङ म्याग्दी डोल्पा मुगु हुम्ला संक्रमितको शू्न्य संख्या रहेको छ।"
सामाजिक विकासमन्त्री घिमिरेको दोस्रो रिपोर्ट पनि पोजिटिभ,"विराटनगर : प्रदेश १ का सामाजिक विकास मन्त्री जीवन घिमिरेको दोस्रो पटकको कोरोना रिपोर्ट पनि पोजिटिभ आएको छ। पहिलो पटक कोरोना संक्रमण पुष्टि भएको दुई सातापछि दोस्रो पटक गरिएको पीसीआर परीक्षण रिपोर्ट पुनः पोजिटिभ आएको हो। बिहीबार उनले पुनः पीसीआर परीक्षणका लागि स्वाब दिएका थिए। मन्त्री घिमिरेको रिपोर्ट शुक्रबार बिहान पुनः पोजिटिभ आएको प्रदेश १ को जनस्वास्थ्य प्रयोगशालाले जनाएको छ। स्वास्थ्य अवस्था सामान्य हुँदै गएको र कोरोनाका लक्षण हराउँदै गए पनि पुनः परीक्षण गर्दा कोरोना रिपोर्ट पोजिटिभ आएको मन्त्री घिमिरेको स्वकीय सचिवालयले जनाएको छ। रुघाखोकी लाग्ने र शरीर दुख्ने सामान्य समस्याबाहेक झाडापखाला लाग्ने, टाउको दुख्ने, ज्वरो आउने लगायतका समस्या भने हट्दै गएको प्रमुख स्वकीय सचिव तिलकबहादुर बस्नेतले बताए। उनका अनुसार मन्त्री घिमिरेको रक्तचाप र अक्सिजनको मात्रा सामान्य छ। मन्त्री घिमिरेलाई पहिलो पटक भदौ १५ गते कोरोना संक्रमण पुष्टि भएको थियो। संक्रमण देखिनुअघि उनलाई कोरोनासँग मिल्दोजुल्दो लक्षण देखिएको थियो। पीसीआर परीक्षण गर्न स्वाब पठाएर उनी भदौ १३ गतेदेखि होम आइसोलेसनमा बसेका थिए।"
प्रदेश १ मा थपिए १२१ कोरोना संक्रमित,"विराटनगर : मोरङमा ४७ सहित प्रदेश १ मा बिहीबार कोरोना भाइरसका नयाँ एक सय २१ जना संक्रमित थपिएका छन्। मोरङबाहेक सुनसरीमा ४५, झापामा १४, संखुवासभामा १२, उदयपुरमा एक र प्रदेश १ बाहिरका दुई जनामा संक्रमण पुष्टि भएको सामाजिक विकास मन्त्रालयले जनाएको छ। मन्त्रालयका अनुसार प्रदेशमा नौ सय ३० जनाको पीसीआर परीक्षण हुँदा ३७ महिला र ८४ पुरुषको रिपोर्ट पोजिटिभ आएको हो। आठ सय नौ जनाको रिपोर्ट नेगेटिभ आएको छ। प्रदेशमै सबैभन्दा बढी प्रभावित प्रदेश राजधानी विराटनगरमा बिहीबार १२ महिला र २० पुरुष गरेर ३२ जनामा कोरोना देखिएको छ। विराटनगरबाहेक मोरङको धनपालथानमा एक महिला, आठ पुरुष, रंगेलीमा दुई पुरुष, ग्रामथानमा एक महिला, एक पुरुष, सुनवर्षीमा एक पुरुष र बूढीगंगामा एक महिलाका रिपोर्ट पोजेटिभ आएको छ। मन्त्रालयका अनुसार सुनसरीको धरानमा तीन महिला, २० पुरुष, दुहवीमा सात महिला, एक पुरुष, इटहरीमा एक महिला, पाँच पुरुष, कोशी गाउँपालिकामा पाँच पुरुष, इनरुवामा दुई पुरुष र गढीमा एक पुरुषमा संक्रमण पुष्टि भएको छ। झापाको दमकमा छ महिला, तीन पुरुष, मेचीनगरमा एक महिला, एक पुरुष, बिर्तामोडमा एक महिला, एक पुरुष, कनकाईमा एक महिलालाई कोरोना देखिएको छ। संखुवासभाको चैनपुरमा एक महिला, १० पुरुष, धर्मदेवीमा एक पुरुष, उदयपुरको चौदण्डीगढीमा एक महिला र प्रदेश १ बाहिरका दुई पुरुषको रिपोर्ट पोजेटिभ आएको जानकारी मन्त्रालयले दिएको छ। प्रदेश १ मा हालसम्म कोरोना संक्रमितको संख्या चार हजार छ सय १९ पुगेको छ। हालसम्म एक लाख पाँच हजार सात सय ७४ जनाको पीसीआर परीक्षण भएकोमा एक लाख एक हजार एक सय ५५ जनाको रिपोर्ट नेगेटिभ आएको छ। प्रदेशमा पछिल्लो २४ घण्टामा कोरोना संक्रमित एक जनाको मृत्यु भएको छ। मृतक विराटनगर महानगरपालिका१९ की ४० वर्षीया महिला हुन्। उनको उपचारका क्रममा विराटनगरस्थित कोशी अस्पताल कोभिड१९ उपचार केन्द्रमा मृत्यु भएको हो। प्रदेश १ मा हालसम्म ४४ जना संक्रमितको मृत्यु भइसकेको छ। मृत्यु भएकामध्ये १२ जना प्रदेश २ मा संक्रमण पुष्टि भएर उपचारका लागि प्रदेश १ का कोभिड अस्पतालमा ल्याइएकाहरु हुन्। हालसम्म मृत्यु भएका ४४ जना संक्रमितमध्ये १२ महिला र ३२ पुरुष रहेको प्रदेश १ को सामाजिक विकास मन्त्रालयले जनाएको छ। विराटनगरमा मात्रै मृत्यु हुने संक्रमितको संख्या १६ पुगेको छ। प्रदेश १ मा बिहीबार सफल उपचारपछि ६६ जना डिस्चार्ज भएका छन्। सुनसरी बराहक्षेत्रको रमानन्द आचार्य सेवा पीठ चतराधामबाट ३९, बीपी कोइराला स्वास्थ्य विज्ञान प्रतिष्ठान धरानबाट १६, मेची अस्पताल झापाबाट १० र होम आइसोलेसनबाट एक जना डिस्चार्ज भएको जानकारी मन्त्रालयले दिएको छ। प्रदेश १ मा बिहीबारसम्ममा उपचारपछि कोरोना जित्दै दुई हजार १९ जना डिस्चार्ज भइसकेका छन्।"
यस्तो हुनेछ तीन दिनको मौसम,काठमाडौं : आगामी तीन दिन देशको अधिकांश स्थानमा हल्कादेखि मध्यम वर्षाको सम्भावना रहेको जल तथा मौसम विज्ञान विभागले जनाएको छ। मनसुनको न्यून चापीय रेखा औसत भन्दा माथि र नेपाल भन्दा दक्षिणतर्फ अवस्थित रहेकाले हल्कादेखि मध्यम वर्षाको सम्भावना रहेको मौसमविद् विभूति पौखरेलले बताए। 'प्रदेश न १ र २ वाग्मती र गण्डकी प्रदेशका एक वा दुई स्थानमा भारी वर्षाको सम्भावनासमेत छ' मौसमविद् पोखरेलले भने। वर्षा निरन्तर नभई केही समय रोकिँदै फेरि हुनेछ। हाल देशभर सामान्यदेखि पूर्ण बदली भई केही स्थानमा हल्का देखि मध्यम वर्षा र गण्डकी प्रदेशका एक वा दुई स्थानमा भारी वर्षा भइरहेको छ। आज काठमाडौँ उपत्यकाको न्यूनतम तापक्रम २० दशमलव ५ र अधिकतम तापक्रम ३१ दशमलव २ डिग्री सेल्सियस रहेको छ। रासस
चार वर्षदेखि तलब नपाएपछि विराटनगर जुट मिल्सबाट सुरक्षा गार्ड फिर्ता बोलाइँदै,"विराटनगर : लामो समयदेखि तलव र सेवा, सुविधा नदिएकोभन्दै मुलुककै जेठो उद्योग विराटनगर जुट मिल्सबाट सुरक्षा गार्ड फिर्ता बोलाउने तयारी सेक्युरिटी कम्पनीले गरेको छ। जुल मिल्समा सुरक्षा गार्ड खटाउँदै आएको सेक्युरिटी कम्पनी अर्जुनदृष्टि सेक्युरिटी प्रालिले छ जना गार्डले चार वर्षदेखि तलव पाउन नसकेको जनाएको छ। लामो समयदेखि संकट र विवादको भूमरीमा रुमलिँदै आएको जुट मिल्सले छ जना सुरक्षा गार्डलाई चार वर्षदेखिको १९ लाख ५६ हजार रुपैयाँ तलव दिन बाँकी रहेको सेक्युरिटी कम्पनीका प्रमुख व्यवस्थापक तीर्थराज घिमिरेले बताए। २०७१ सालदेखि मिल्समा सेक्युरिटी कम्पनीले सुरक्षा गार्ड खटाएर सुरक्षा प्रदान गर्दै आएको छ। आगामी असोज १ गतेसम्म मिल्स व्यवस्थापनले सबै तलव भुक्तानी नगरेमा छ जनानै सुरक्षा गार्ड फिर्ता गरिने घिमिरेको भनाइ छ। उनका अनुसार तलव चाँडै उपलब्ध नगराए सुरक्षा गार्ड फिर्ता बोलाउने सम्बन्धमा जुट मिल्सलाई पत्राचार गरिसकिएको छ। मिल्समा २०७१ सालदेखि सुरक्षा गार्ड उपलब्ध गराउँदै आएका छौं, उनले भने , दुई वर्ष नियमित तलव सुविधा दिए पनि २०७३ सालदेखि सुरक्षा गार्डले एक रुपैयाँ पनि पाउन सकेका छैनन्। त्यही भएर असोज १ गतेबाट मिल्समा सुरक्षा गार्ड खटाएर सुरक्षा प्रदान गर्न नसकिने व्यहोरा स्पष्ट पारिसकिएको घिमिरेको भनाइ छ। यति लामो समयसम्म धेरै रकम नदिई ओलझोल लगाई फकाउँदै तथा धम्कीसमेत दिँदै र पैसा दिनेतर्फ चासो नदिएको हुँदा र मेरो सम्झौता अवधिसमेत समाप्त भइसकेकोले २०७७ असोज १ गतेदेखि यस प्रालिबाट सुरक्षा गार्ड नखटाइने हुँदा जानकारीका लागि अनुरोध छ, जुट मिल्सलाई सेक्युरिटी कम्पनीले पठाएको पत्रमा उल्लेख छ। सेक्युरिटी कम्पनीले उक्त पत्रको बोधार्थ प्रदेश १ को आन्तरिक मामिला तथा कानुन, सामाजिक विकास मन्त्रालय, वन, पर्यटन तथा उद्योग मन्त्रालय, मोरङका प्रमुख जिल्ला अधिकारी, श्रम तथा रोजगार कार्यालय विराटनगर, जिल्ला प्रहरी कार्यालय मोरङ र इलाका प्रहरी कार्यालय रानी विराटनगरलाई समेत बुझाएको छ। मुलुकमै सबैभन्दा पहिले विक्रम संवत १९९३ सालमा जुट मिल्स स्थापना भएर सञ्चालनमा ल्याइएको थियो। यहि मिल्स सञ्चालनमा आएपछि मुलुकमा आद्यौगिक क्षेत्र विस्तार र अन्य उद्योग तथा कलकारखाना स्थापनाको जग बसेको हो। जुट मिल्सका अध्यक्ष बसन्त वनले २४ घण्टानै सुरक्षाका लागि खट्ने सुरक्षा गार्डले तलव नपाएको सत्य भएको बताए। जुट मिल्स लामो समयदेखि बन्द छ। त्यही भएर आम्दानी हुन नसक्दा र स्रोत व्यवस्थापनमा समस्या हुँदा तलव दिन नसकिएको हो, उनले भने, जतिसक्दो चाँडो सञ्चालनमा ल्याएर तलव तथा सेवा सुविधा वापतको बाँकी बक्यौता तिर्दै जाने योजना छ। लामो समयदेखि सञ्चालन गर्न नपाउँदा जुट मिल्स पनि रुग्ण बनेर गइरहेको छ।' उद्योगमा सेक्युरिटी कम्पनीले खटाइएका छ जना र आन्तरिक रुपमा राखिएका पाँच जना गरेर ११ जना सुरक्षा गार्ड छन्। १० जना प्रशासनिक कर्मचारी छन्। वनले स्रोत व्यवस्थापनको चाँजोपाँजो मिलाउन नसक्दा लामो समयदेखि सुरक्षा गार्डसहित प्रशासनिक कर्मचारीले पनि तलव पाउन नसकेको बताए। सुरक्षा गार्ड मिल्सलाई आवश्यक पर्ने भएकाले जतिसक्दो तलव भुक्तानीका लागि पहल भइरहेको उनको भनाइ छ। उनले बीचबीचमा परीक्षण उत्पादन गरेर मिल्स सञ्चालनको तयारी गरिए पनि सम्भव नभएको जनाए। बन्द मिल्स साउनदेखि सञ्चालनको तयारी गरिएको भए पनि जताततै फैलिएको कोरोना भाइरसको संक्रमण तथा त्यसलाई नियन्त्रणमा लिन गरिएको लकडाउन एवं निषेधाज्ञाका कारण सम्भव नभएको जानकारी वनले दिए। अन्तिम पटक २०७५ साल चैतमा परीक्षण उत्पादन गरिए पनि सञ्चालनमा आउन नपाउँदै मिल्स बन्द भएको थियो। ६७ बिघा क्षेत्रफलमा फैलिएको मिल्सबाट जुटको बोरा र सुतली उत्पादन हुँदै आएको थियो। सरकार र मन्त्री परिवर्तननै पिच्छे पदाधिकारी र व्यवस्थापन पक्ष पनि फेरिँदा लामो समयदेखि बन्द रहेको मिल्स पूर्ण क्षमतामा सञ्चालनमा आउन नसकिरहेको स्रोतले बतायो।"
धरानमा चार प्रहरीसहित २१ जनालाई कोरोना संक्रमण,"धरान : धरान उपमहानगरपाललिकामा शुक्रबार थप २१ जनालाई कोरोना पुष्टि भएको छ । इलाका प्रहरी कार्यालय धरानका चार प्रहरी, पाँच थुनुवा र अन्य विभिन्न वडाका बासिन्दालाई कोरोना भाइरसको संक्रमण पुष्टि भएको हो । इलाका प्रहरी कार्यालय धरानका प्रहरी नायव निरीक्षक, तीनजना प्रहरी जवान र पाँचजना थुनुवालाई लाई कोरोना पुष्टि भएको डिएसपी ज्ञानेन्द्र बस्नेतले बताए । उनका अनुसार लागुऔषध मुद्धामा पक्राउ परेका २४,२९,३४ र जबरजस्ती करणी मुद्धामा पक्राउ परेका ४६ र ३५ वर्षका थुनुवामा पनि कोरोना पुष्टि भएको छ । यस्तै धरान १५ का ४३ वर्षीय पुरुष, धरान ४ का ३० वर्षीय पुरुष, धरान ११ की ४४ वर्षीया महिला, धरान ६ की २७ वर्षीय महिलामा पनि कोरोना पुष्टि भएको धरान उपमहानगरपालिकाका स्वास्थय शाखा प्रमुख उमेश मेहताले बताए । धरान १३ का ४३वर्षीय पुरुष, धरान १९ का २९ वर्षीय पुरुष र उनकी २४ वर्षीय श्रीमतीलाई पनि कोरोना पुष्टि भएको मेहताले बताए । त्यस्तै धरान ७ मा बेलायती सेनामा भर्ती हुनका लागि तालिम गरिरहेका चारजनामा समेत कोरोना पुष्टि भएको मेहताले बताए । बीपी कोइराला स्वास्थ्य विज्ञान प्रतिष्ठानमा एकजना कर्मचारीलाई समेत कोरोना पुष्टि भएको छ । धरानमा हालसम्म कोरोना संक्रमितको संख्या ३ सय ११ पुगेको पनि स्वास्थ्य शाखा प्रमुख मेहताले बताए ।"
"सञ्चार गृहमै पत्रकारमाथि कुटपिट, कारवाही गर्न महासंघको माग","धनगढी : धनगढीमा रहेको दिनेश सञ्चार गृहमा छिरेर पत्रकारमाथि आक्रमण भएको छ । धनगढीका १५२० जना युवाको समूहले सञ्चार गृहभित्र छिरेर पत्रकारमाथि हातपात गरेका छन् । 'धनगढीमा थुनुवा कक्षभित्रै १९ वर्षीय युवकले गरे आत्महत्या' शीर्षकको समाचारलाई लिएर पत्रकारलाई उक्त समाचार हटाउन दबाब दिँदै हातपात गरेका हुन् । सञ्चार गृहका सहसम्पादक जनक विष्टलगायतका पत्रकारमाथि उनीहरुले कुटपिट गरेका छन् । घट्नाको नेपाल पत्रकार महासंघ कैलाली लगायत विभिन्न संघसंस्थाले घोर आपति जनाएका छन् । पत्रकार महासंघ कैलालीले सञ्चार गृहमै प्रवेश गरी पत्रकारमाथि भएको आक्रमणको घटनाप्रति घोर निन्दा गरेको हो । महासंघले विज्ञप्ति जारी गर्दै घटनालाई प्रेस तथा अभिव्यक्ति स्वतन्त्रता एवं सिङ्गो पत्रकारिता क्षेत्रमाथिको आक्रमणको घटनाका रुपमा लिएको जनाएको छ । 'समाचारको विषयमा कुनै विमति भए त्यसको समाधानका लागि कानुनी बाटो हुँदाहुँदै एकाएक सञ्चार गृहमा तथा पत्रकारमाथि आक्रमण गरिनुले पछिल्लो समय आम पत्रकारले असुरक्षित महसुस गर्नुपरेको महासंघको बुझाइ छ, ' महासंघका सचिव मीन ठकुरीद्वारा हस्ताक्षरित विज्ञप्तिमा भनिएको छ । माहसंघलगायत जिल्लाका विभिन्न प्रेससँग आवद्ध संघ संस्थाले घोर निन्दा गरेका छन् । दिनेश खवरले धनगढीमा थुनुवा कक्षभित्रै १९ वर्षीय युवकले गरे आत्महत्या भन्ने समाचार प्रकाशन गरेको थियो । प्रहरीका अनुसार धनगढी उपमहानगरपालिका १ बाट चोरी मुद्धामा भदौ २२ गते पक्राउ परेका १९ वर्षीय रोशन विकले शौचालयमा आत्महत्या गरेका थिए।"
चार सय खानी उत्खनन तथा खोजतलास अनुमति,"काठमाडौं : सरकारले आर्थिक वर्ष २०७६७७ मा देशभरका ४०७ खानीलाई उत्खनन तथा खोजतलासका लागि अनुमति दिएको छ। खानी तथा भूगर्भ विभागले आव २०७६७७ मा देशभरका विभिन्न स्थानका ४०७ खानी उत्खनन तथा खोजतलास गर्न स्वदेशी तथा विदेशी कम्पनीलाई अनुमति दिएको हो। त्यसमध्ये १४९ लाई उत्खनन र २५८ खानीलाई खोजतलासका लागि अनुमति दिइएको हो। उत्खननतर्फ कोइला १०, आइरन दुई, काइनाइट आठ, लिड तीन, चुनढुङ्गा ७२, क्वार्जजाइट १६, म्याग्नेसाइट एक, मार्बल दुई, क्वार्ज चार, रातोमाटो पाँच, टल्क धातु १२, टुर्मालिन आठ, जिङ्क एक र डोलोमाइट दुईलगायत छन्। यस्तै, खोजतलासका लागि चुनढुङ्गा १६२, फलाम दुई, तामा तीन, डोलोमाइट नौ, सुन दुई, ग्रेनाइट दुई, क्वार्जजाईट २७, काँच २७, टुर्मालिन चार, क्वार्ज दुई, टल्क पाँच कम्पनीलाई अनुमति दिइएको छ। विभागका महानिर्देशक रामप्रसाद घिमिरे पछिल्लो समय नेपाली खानीप्रति स्वदेशी तथा विदेशी कम्पनीको उत्खनन तथा खोजतलासका लागि चासो बढ्दै गएको बताए। 'आव २०७४७५ र आव २०७५७६ को तुलनामा आव ०७६७७ मा नेपाली खानी उत्खनन तथा खोजतलासका लागि आउने कम्पनीको सङ्ख्या बढेको छ' उनी भन्छन्। आव २०७४७५ मा १२६ र आव २०७५७६ मा १२३ खानीलाई उत्खननलाई अनुमति दिइएको थियो। विभागले आव २०७६७७ मा रु ८४ करोड ७३ लाख ४८ हजार र अघिल्लो आवमा रु ७७ करोड तीन लाख राजश्व आम्दानी गरेको थियो। रासस"
गौतमबुद्ध विमानस्थलको काम अन्तिम चरणमा,"काठमाडौं : राष्ट्रिय गौरवको आयोजनाको रूपमा रहेको भैरहवा 'रुपन्देही' मा निर्माणाधीन गौतमबुद्ध अन्तर्राष्ट्रिय विमानस्थलको भौतिक संरचना निर्माण लगभग सकिएको छ । अब विमानस्थलमा बत्ती, उपकरण जडानलगायत केही प्राविधिक काम मात्रै बाँकी छ । हालको अवधिमा विमानस्थलको ९२ प्रतिशत भौतिक प्रगति र वित्तीय प्रगति ६३ प्रतिशत छ । कोभिड१९ महामारी नभइदिएको भए यो विमानस्थल यतिखेर व्यावसायिक सञ्चालनमा व्यस्त हुनेथियो । कोभिडले आयोजना निर्माणको प्राविधिक काममा विलम्ब भएको छ । अन्य भौतिक संरचनाका काम बन्दाबन्दीको अवधिमा पनि निरन्तर भए । विमानस्थलको प्राविधिक काम मात्रै बाँकी छ । गौतमबुद्ध अन्तर्राष्ट्रिय विमानस्थल आयोजना प्रमुख प्रवेश अधिकारीले प्रविाधिक काम निकै चुनौतिपूर्ण रहेको बताए उनका अनुसार अधिकांश उपकरण आइसकेको भए पनि अन्तर्राष्ट्रिय उडान सहज नभएकाले विदेशबाट जनशक्ति ल्याउन चुनौति भइरहेको छ । विमानस्थलको टर्मिनल भवनभित्र उपकरण जडानको काम बाँकी छ । ब्यागेज ह्याण्डलिङ, यात्रु सुरक्षा परीक्षण मेसिन, एसीलगायत उपकरण जडानको प्रक्रियामा छ । संस्कृति, पर्यटन तथा नागरिक उड्डयनमन्त्री योगेश भट्टराईले विमानस्थल निर्माणको कामलाई प्रभावकारी बनाउन र व्यवस्थापकीय कार्यको सहजीकरणका लागि पटकपटक स्थलगत निरीक्षण र निर्देशन दिँदै आउनुभएको छ । पछिल्लो पटक पर्यटन मन्त्रालयको वार्षिक प्रगति पुस्तिका सार्वजनिक गर्दै मन्त्री भट्टराईले विमानस्थल निर्माणको कामले तीव्रता पाएको र बाँकी प्राविधिक कामलाई पूर्णता दिन आवश्यक पहल भइरहेको जानकारी दिए। गौतमबुद्ध विमानस्थल अङ्ग्रेजी वर्ष सन् २०२१ को शुरूआतबाट मात्रै सञ्चालनमा आउने नियामक नेपाल नागरिक उड्डयन प्राधिकरणले जनाएको छ । यो विमानस्थल रुग्ण अवस्थामा पुगेर चाँडो प्रगति हासिल गरेको आयोजना हो । सन् २०१७ डिसेम्बरभित्र निर्माण सक्नेगरी सन् २०१५ को सुरूमा थालनी भएको विमानस्थलको काम बीचमा ठेकेदार कम्पनीको लापरवाहीले अवरोध भएको थियो । पछि थपिएको दुई वर्षको अवधिमा आयोजनाको काम उल्लेख्यरूपमा प्रगति भयो । पछिल्लो पटक सन् २०२० को मार्च महिनासम्मका लागि विमानस्थलको निर्माण अवधि थपिएको थियो । प्राविधिक कारण ढिलाइ हुने खतरामा रहेको उक्त आयोजनालाई कोरोनाको सन्त्रासले थप विलम्ब हुने भएको हो । विमानस्थल चिनियाँ निर्माण कम्पनी नर्थवेस्ट सिभिल एभिएसन कन्स्ट्रक्सन ग्रुपले निर्माण गरिरहेको छ । एशियाली विकास बैंकको सहुलियतपूर्ण ऋणमा निर्माण भइरहेको यो आयोजनाका लागि दुवै चरणमा गरी सात अर्ब ३२ करोड हाराहारी खर्च हुने प्राधिकरणले जनाएको छ । अन्तर्राष्ट्रिय विमानस्थल सञ्चालनको विश्वव्यापी मापदण्डअनुरुप विमानस्थल सञ्चालनयोग्य भएको छ महिनाअघि नै अन्तर्राष्ट्रिय वायु सेवा प्रदायकलाई जानकारी गराउनुपर्ने हुन्छ । निर्माणका हिसाबले छ महिनामा सबै काम सकिए पनि विमानस्थल व्यावसायिक सञ्चालनमा आउन अर्को छ महिना लाग्नेछ । कुल ४५ मिटर चौडाइ र तीन हजार मिटर लामो धावनमार्गको यो विमानस्थललाई व्यावसायिक सञ्चालनमा आउँदा हालको त्रिभुवन अन्तर्राष्ट्रिय विमानस्थलको चाप न्यूनीकरण हुने विश्वास लिइएको छ । विमानस्थलको धावनमार्ग, ट्याक्सी वे एवं पप्रोनको सिभिल निर्माणतर्फको कार्य सम्पन्न भइ विद्युत्को काम भइरहेको छ । अन्तर्राष्ट्रिय टर्मिनल भवन, प्रशासनिक भवन, अग्नि निवारण भवन तथा कन्ट्रोल टावर निर्माण सम्पन्न भई उपकरण जडान भइरहेको छ । विमानस्थलको भित्री तारबार र नाला बनाउने काम पनि अन्तिम चरणमा छ । आइसिबी जिरोटू अन्तर्गतका उपकरणहरु आयोजना स्थलमा आइसकेको र जडानपूर्व तयार हुनुपर्ने भौतिक संरचना तयार भइरहेको छ । बन्दाबन्दीको अवधिमा विमानस्थलको काम निरन्तर भयो । धावन मार्ग र जहाज पार्किङ क्षेत्र जोड्ने लिङ्क टयाक्सी वे निर्माण सकियो । पेरिमिटर सडक, फेन्सिङ निर्माण, नाला बनाउने, धावनमार्गको वरिपरि खाली स्थानमा माटो भर्ने कार्य भएको छ । अन्तर्राष्ट्रिय टर्मिनल भवनमा एयर कन्डिसन, रङरोगन, अग्नि नियन्त्रण तथा उपकरण नियन्त्रणका लागि संरचना निर्माण गरियो । चीनमा तयार भएको कन्भेर बेल्ट, धावनमार्ग एवं ट्याक्सी वेको विद्युतीय सामग्री बत्तीलगायत सामग्री आइसकेको छ । हाल उपकरण जडानका लागि ३५ चिनियाँ दक्ष प्राविधिकइन्जिनियर जनशक्ति ल्याउन आवश्यक कागजातसहित सम्बन्धित निकायमा पत्राचार गरिएको छ । हार्डवेयरजन्य सामग्री सिमेन्ट, डण्डी, मार्वल, टायल्स, आलुमिनियम आपूर्ति भइसकेको छ । बन्दाबन्दीको अवधिमा २९ चिनियाँसहित करिब २७५ जना कामदारले दैनिक कार्य गरेका थिए । विमानस्थलले उक्त अवधिमा करिब ४५ प्रतिशत प्रगति हासिल गरेको थियो ।रासस"
उपत्यकामा ६२० सहित थप १४ सय ५४ जनामा संक्रमण,"काठमाडौं : पछिल्लो २४ घण्टामा १४ सय ५४ जनामा कोरोना भाइरस (कोभिड१९) संक्रमण पुष्टि भएको छ। योसहित संक्रमितको संख्या ५१ हजार ९१९ पुगेको स्वास्थ्य मन्त्रालयका प्रवक्ता डा जागेश्वर गौतमले जानकारी दिए। बिहीबार मात्रै १२ सय ४६ जनामा संक्रमण देखिएको थियो। १४ हजार ९२५ कोरोनाका सक्रिय संक्रमित छन्। यस्तै मन्त्रालयका अनुसार होम आइसोलेसनमा ६ हजार ६३४ रहेका छन् भने संस्थागत आइसोलेसनमा ८ हजार १९१ जना रहेका छन्। क्वारेन्टाइनमा ६ हजार ७८ जना रहेका छन्। पछिल्लो २४ घण्टामा ९७२ जना कोरोना जितेर डिस्चार्ज भएका छन्। योसँगै कुल डिस्चार्ज हुनेको संख्या ३६ हजार ६७२ पुगेको छ। यो डिस्चार्ज हुनेको ७१ प्रतिशत हो। यस्तै आइसीयूमा १७० जनाको उपचार भइरहेको छ भने २५ जना भेन्टिलेटरमा छन्। नेपालमा कोरोनाबाट हालसम्म ३२२ जनाको मृत्यु भएको छ। शुक्रबार मात्रै ५ जनाको मृत्यु भएको छ। पछिल्लो २४ घण्टामा काठमाडौं उपत्यकामा थप ६९६ जनामा कोरोना संक्रमण पुष्टि भएको छ। विभिन्न प्रयोगशालामा गरिएको परीक्षणमा उपत्यकामा थप ६९६ जनामा कोरोना पुष्टि भएको मन्त्रालयका प्रवक्ता गौतमले जानकारी दिए। बिहीबार मात्रै ५७२ जनामा संक्रमण देखिएको थियो। काठमाडौंका ६२०, भक्तपुरका ३८ र ललितपुरका ३८ जनामा कोरोना भाइरस संक्रमण पुष्टि भएको मन्त्रालयले प्रवक्ता डागौतमले जानकारी दिए। पछिल्लो २४ घण्टामा कोरोनाबाट थप ५ जनाको मृत्यु भएको छ। योसँगै मृतकको संख्या ३२२ पुगेको प्रवक्ता गौतमले जानकारी दिए। १ महिलासहित ५ जनाको कोरोनाबाट मृत्यु भएको छ। मोरङकी ४० वर्षीया महिला,महोत्तरीका ६५ वर्षीय पुरुष, धनुषाका ४५ वर्षीय पुरुष,काठमाडौंका ७० वर्षीय पुरुष र नवलपरासीका ५५ वर्षीय पुरुषको कोरोनाबाट मृत्यु भएको स्वास्थ्य तथा जनसंख्या मन्त्रालयले पुष्टि गरेको हो।"
कहिले पाइएला सुरक्षित बास ?,"दैलेख : एक सय बढी घरहरु रहेको बस्ती हो, गैरागाउँ । पहिरोले नराम्ररी थला परेको यो गाउँलाई अहिले शोकसँगै भोकले गाँज्न थालेको छ । गाउँ वरपर सग्लो जमिन छैनन् । सबैतिर पहिरोले क्षतविक्षत छ । ठाटीकाँध गाउँपालिका४ गैरागाउँका दानबहादुर कठायत पहिरोले बगाएको आफ्नै गाउँ हेरेर बेलाबेला आँसु खसाल्छन् । पहिरोमा छोरा गुमाएका कठायत भन्छन्, 'बाँच्न त बाँचियो, तर न बस्ने बास रह्यो, न त खेतबारी, गाउँनै रहेन, अब कहाँ जाने के गर्ने ? उनीमात्र होइन, स्थानीय बलबहादुर नेपाली भन्छन्, 'घरसहित परिवारको सपना पहिरोले पुरयो ।' सिलाइकटाइ गरेर परिवारको गर्जो टार्दै आएका नेपाली अहिले परिवार पाल्ने जोहो कसरी गर्ने भन्ने चिन्तामा छन् । पहिरोमा बस्ने बास गुमाएका नेपाली भन्छन्, 'सहयोगी निकायहरुले पाल, केही भाँडाकुडा त दिनुभएको छ, त्यतिले मात्रै कसरी जीवन धानौला ।' उनले सुरक्षित बासको व्यवस्था गरिदिन सरकारसँग आग्रह गरेका छन् । 'अर्काको जग्गामा पालमुनीको बसाई कहिलेसम्म हो थाहा छैन्, गाउँ जाउँ, बस्न सक्ने अवस्था छैन्,' उनले भने । उनीजस्तै पहिरोले घरबारी गुमाएका स्थानीय मामसरा विक भन्छिन्, 'अहिलेसम्म कमाएको सबै सम्पती पहिरोले लग्यो ।' सरकारी तथा गैरसरकारी निकायबाट पाएको सहयोग पर्याप्त नभएको उनी बताउँछन् । 'खेती गरेको बारीमा पहिरो पसेको छ, मकै उत्पादन बढ्ला भन्ने लागेको थियो, 'विक भन्छिन्, 'मकैबाली समेत बगरमा परिणत भयो, अब पेट भर्ने चिन्ता छ ।' पहिरोले बस्तीसँगै बारीमा लगाएको धान र मकैबाली सखाप पारेको छ । उक्त गाउँमा भदौ २ गते परेको अबिरल वर्षातका कारण पहिरो गएको थियो । पहिरोमा परी दुई बालक जनक कठायत र लोकेश कठायतको मृत्यु भयो । पहिरोमै परी ७ जना घाइते भए । घाइतेमध्ये दुईजना उपचारकै क्रममा छन् । पहिरोले ७ घर पूर्ण रुपमा ध्वस्त भएको वडाध्यक्ष रमेशबहादुर सिजापतीले बताए । 'पहिरोले ९० घरका नागरिक विस्थापित भएका छन्, गाउँका ८१ घर पहिरोको उच्च जोखिममा परेको छ,' वडाध्यक्ष सिजापतीले भने । पहिरोले सर्वस्व गुमाई विस्थापित भएकाहरु अहिले डाडाँमा पाल र आफन्तको घरमा शरण लिइरहेका छन् । 'पहिरोले करोडौको क्षति भएको, स्थानीयले बास उजाडिएको छ, वडाध्यक्ष सिजापती भन्छन्, 'पहिरोले विस्थापित नागरिकलाई कहाँ राख्ने भन्ने समस्या छ, सरकारले एकिकृत बस्ती बसाल्न पहल गर्नुपर्छ ।' गैरागाउँका पहिरो पीडितलाई सहयोग पहिरोले सर्वस्व गुमाइ विस्थापित भएका र पहिरोको उच्च जोखिममा परेका घर परिवारहरुलाई सहयोग गरिएको छ । ठाटीकाँध गाउँपालिका४ गैरागाउँका पहिरोले घर गुमाएका सात घरपरिवारलाई १५ हजारका दरले आर्थिक सहयोग उपलब्ध गराइएको हो । डिसीए नेपालको सहयोगमा सामाजिक सेवा केन्द्र (सोसेक) नेपाल दैलेखले सहयोग उपलब्ध गराएको हो । पहिरोले घरबारी गुमाएका ७ घरपरिवारलाई प्रतिपरिवार १५ हजार रुपैयाँका दरले आर्थिक सहयोग उपलब्ध गराईएको सोसेकका संस्थापक अध्यक्ष हीरासिंह थापाले बताए । पहिरोका कारण उच्च जोखिममा रहेका परिवारका लागि ५८ वटा पाल, ३० सेट ओड्ने ओच्छ्याउने (सिरक, तन्ना, डसना र सिरानी) र एक सय ५९ मिटर पिफर्म हस्तान्तरण गरिएको थापाले बताए । उनले विभिन्न दातृ निकायहरुसँग समन्वय गरेर पहिरो पीडितहरुलाई सहयोगको लागि पहल गरिने जनाए । बिहीबार संस्थाका संस्थापक अध्यक्ष थापा र सल्लाहकार समितिका संयोजक सिता रानाले ठाटीकाँध गाउँपालिकाका अध्यक्ष धीरबहादुर शाही र वडाध्यक्ष रमेशबहादुर सिजापतीलाई सामग्री हस्तान्तरण गरेका छन् । गाउँपालिकाका अध्यक्ष शाहीले वर्षातका कारण गाउँपालिकाभर ७३ घरहरु भत्किएर नागरिकहरु विस्थापित भएको बताए । अध्यक्ष शाहीका अनुसार ६ सय ७ घर पहिरोको उच्च जोखिममा परेका छन् । विपद्मा परेका नागरिकहरुलाई सरकारी तथा गैरसरकारी निकायहरुले सहयोग प्रदान गरिरहनुभएको अध्यक्ष शाहीले बताए । पहिरोका कारण विस्थापित नागरिकहरुलाई एकिकृत बस्ती विकास गर्न सात स्थानलाई पहिचान गरेका छौ,' अध्यक्ष शाहीले भने,'अब तत्कालै प्रारम्भिक अध्ययन थाल्छौं।' अध्यक्ष शाहीले बस्ती विकासका लागि सहयोग गर्न सहकारी दाताहरुलाई आग्रह गरे ।"
"चिकित्सकलाई सम्पर्कमा आउन आग्रह, दुई हजार स्वयमसेवा गर्न इच्छुक","काठमाडौं : स्वास्थ्य तथा जनसङ्ख्या मन्त्रालयले सरकारको स्वामित्वका प्रतिष्ठान, परिषद्, मेडिकल कलेज र स्वास्थ्य संस्थामा छात्रवृत्तिमा अध्ययन गरेका चिकित्सकलाई मन्त्रालयको सम्पर्क आउन आग्रह गरेको छ । मन्त्रालयको नीति योजना तथा अनुगमन महाशाखाका वरिष्ठ मेडिकल सुपरीटेन्डेन्ट डा पवनजङ्ग रायमाझीले त्यस्ता संस्था र त्यहाँ छात्रवृत्तिमा अध्ययन चिकित्सकलाई पाँच दिनभित्र मन्त्रालयमा सम्पर्क राख्नु अनुरोध गर्नु भएको छ । कोरोना भाइरसको रोकथाम र नियन्त्रणमा सरकारी छात्रवृत्तिमा चिकित्सा विषयमा स्नातकोत्तर तहमा अध्ययन गरेका विशेषज्ञ जनशक्तिलाई परिचालन गर्ने योजनाअनुसार मन्त्रालयले स्वास्थ्य संस्थालाई माग गर्ने भनेको हो । मन्त्रालयले त्यस्ता स्वास्थ्य संस्थालाई आगामी सोमबारसम्म आवश्यक विशेषज्ञ जनशक्तिका लागि निवेदन दिन आग्रह गरेको छ । मन्त्रालयले सरकारी शिक्षण संस्थामा चिकित्साशास्त्र छात्रवृत्ति छनोट तथा छात्रवृत्ति प्राप्त विशेषज्ञ चिकित्सक परिचालन कार्यविधि, २०७२ अनुसार सरकारी कोटामा स्नातकोत्तर अध्ययन गरेका विशेषज्ञ जनशक्तिलाई परिचालन गर्ने उल्लेख छ । दुई हजार स्वयमसेवा गर्न इच्छुक कोभिड१९ को रोकथाम र उपचारका लागि करिब दुई हजार स्वास्थ्यकर्मीले स्वयमसेवक गर्न इच्छा देखाएका छन् । मन्त्रालयले केही दिन अघि स्वयसेवकका लागि आवेदन माग गरेकोमा एक हजार ९३५ जना स्वास्थ्यकर्मीले कोभिड१९ को रोकथाम र नियन्त्रणका लागि सघाउने इच्छा देखाउँदै आवेदन फाराम भरेको मन्त्रालयका सहप्रवक्ता डा समीरकुमार अधिकारीले जानकारी दिए । उहाँका अनुसार आवेदन फारम भरेका स्वयमसेवकलाई उनीहरुले रोजेको ठाउँमा गई अस्पताल तथा स्वास्थ्य संस्थाको आइसोलेसन तथा क्यारेन्टिनमा रहेका बिरामीलाई स्वास्थ्य सेवा उपलब्ध गराउने छन् । मन्त्रालयले ईच्छुक चिकित्सक, नर्स, प्यारमेडिक्सलगायत स्वास्थ्यकर्मी र सेवानिवृत स्वास्थ्यकर्मीलाई स्वयमसेवकको रुपमा काम गरी कोभिड१९ को नियन्त्रण गर्न आवह्वान गरेको थियो । स्वयमसेवकलाई आफूले स्वयमसेवा गर्न चाहेको जिल्ला, स्थानीय तह र स्थानको आवश्यकता र माग बमोजिम खटाइने मन्त्रालयका सहप्रवक्ता डा अधिकारीले बताए । रासस"
मुस्ताङका ४९ विद्यालयमा छैन वैकल्पिक शिक्षा,"जोमसोम : हिमाली जिल्ला मुस्ताङका कुल ६६ मध्ये ४९ विद्यालयमा वैकल्पिक प्रणाली दूर शिक्षा कक्षाबिहीन छ । तर, जिल्लाको थासाङमा २ माविसहित १३ सामुदायिक ,घरपझोङमा २ सामुदायिक र वारागुङ मुक्तिक्षेत्र गाउपालिकामा २ सामुदायिक गरी १७ सामुदायिक विद्यालयले मात्र वैकल्पिक कक्षा संञ्चालन गरेको शिक्षा विकास तथा समन्वय इकाइ प्रमुख टंकराज बरालले जानकारी दिए । सरकारले गत असार १ गते देखि लागु हुनेगरी जेठ २८ गते वैकल्पिक प्रणालीबाट विद्यार्थीको सिकाइ सहजीकरण निर्देशिका जारी गर्यो । सरकारले वैकल्पिक प्रणाली अन्र्तगत रेडियो ,टेलिभिजन तथा अनलाईन कक्षाको दुर शिक्षा पढाइ सञ्चालन गर्ने निर्देशिकासँगै मुस्ताङको थासाङ गाउँपालिकाले पालिकाभित्रका सबै विद्यालयमा गत असार १ गतेबाट वैकल्पिक कक्षा संञ्चालनमा ल्यायो। तर,थासाङले पालिकाभित्रका पुरै विद्यालयमा वैकल्पिक कक्षा सुरु गरेपनि जिल्लाको घरपझोङमा ढुम्बा आवि र नमूना आविले मात्र वैकल्पिक कक्षाको विद्यार्थी सिकाइ सहजीकरण गर्यो। यस्तै ,वारागुङ मुक्तिक्षेत्र गाउँपालिकाको जनशान्ति मावि र जननर्मल आविले पनि वैकल्पिक कक्षा सुरु गरेको समन्वय इकाइ प्रमुख बरालले जानकारी दिए । मुस्ताङको थासाङले १३ वटै विद्यालयमा वैकल्पिक प्रणालीको शिक्षा संञ्चालन गरेपनि घरपझोङका २ सामूदायिक मावि र १ निजी माविसहित ६ वटा विद्यालयले भने वैकल्पिक कक्षा संञ्चालन गर्न सकेनन् । यस्तै ,वारागुङ मुक्तिक्षेत्रको १ मावि, १ गुम्बा र ३ वालविकास केन्द्रसहित १७ विद्यालय मध्ये २ सामुदायिक विद्यालयले मात्र वैकल्पिक शिक्षा पढाईलाई निरन्तरता दिएको वारागुङ मुक्तिक्षेत्रका शिक्षा अधिकृत शिव खड्काले जानकारी दिए । यस्तै ,उपल्लो मुस्ताङका २ स्थानीय तहमा भने वैकल्पिक प्रणालीको रेडियो,टेलिभिजन र अनलाईन कक्षाको पढाई संञ्चालनमै आउन नसकेको लोघेकर दामोदरकुण्डका शिक्षा अधिकृत प्रकाश नेपालीले जानकारी दिए । उनका अनुसार उपल्लो मुस्ताङमा अनलाईक कक्षाको पढाई संम्भव नभएको तर टेलिजिन र रेडियोबाट वैकल्पिक कक्षा पढाई सुरु गर्नसकिने भएपनि हालसम्म कक्षा संञ्चालन हुन नसकेको हो । उपल्लो मुस्ताङको लोमान्थाङमा ४ गुम्बा ,२ निजी विद्यालय,१ सामुदायिक माविसहित १६ विद्यालय छन् भने लोघेकर दामोदरकुण्ड गाउपालिकामा २ गुम्बासहित १२ सामुदायिक विद्यालय छन् । मुस्ताङमा सामुदायिक ५४,गूम्बा ८ र संस्थागत निजी ४ वटा विद्यालय रहेको छ । विद्यार्थीको घरमा रेडियो ,टेलिभिजन र इन्टरनेट लगायतको सुविधा नहुदा वैकल्पिक कक्षाको व्यवस्था विद्यालयमै गरिएको थासाङका शिक्षा संयोजक टंकनाथ पौडेलले जानकारी दिए ।वैकल्पिक कक्षा पूर्ण नभएको र यसले बिद्यालय ,शिक्षक र विद्यार्थीबीचको सम्बन्ध जोड्ने पुलको भूमिका निभाएको संयोजक पौडेलको भनाइ छ । हिमाली जिल्लाको शैक्षिक सत्र फागुनमा सुरु भएर मंसिरमा सकिन्छ । उपल्लो मुस्ताङका २८ वटा विद्यालयले कार्तिकमै शैक्षिक सत्र सकेर जाडो छल्न बेशी झर्ने परम्परा छ । चालु वर्षको शैक्षिक सत्र सुरुआतसंगै घरपझोङ,थासाङ र वारागुङका विद्यालय भर्ना अभियानसंगै कोरोना कहरका कारण लकडाउनले बन्द भयो । उपल्लो मुस्ताङबाट घुम्तीमा झरेका विद्यालय भने विद्यालय खोल्न समेत पाएनन् । पछिल्लो समय सरकारले शिक्षकहरुलाई श्रावण मसान्तसम्म विद्यालयमा हाजिर हुन निर्देशन गरेकाले मुस्ताङका अधिकाश विद्यालयका शिक्षक विद्यालय फर्किए । तर,कोरोना संक्रमितको दर वृद्धिभएसँगै अझै विद्यालय संञ्चालन गर्नसक्ने अवस्था बनेन । जिल्ला फर्किएका शिक्षकले विद्यालयको आन्तरिक कामकाज बाहेक कक्षा संञ्चालन गर्ने अवस्था नरहेको हो । शिक्षा विज्ञान तथा प्रविधि मन्त्रालयले वैकल्पिक कक्षालाई शैक्षिक सत्र मान्यता दिने जनाएपनि मुस्ताङका ४९ विद्यालयमा भने वैकल्पिक माध्यमको दुर शिक्षा संञ्चालन हुन नसकेको हो । शिक्षा विकास तथा प्रविधि मन्त्रालयले आउदो असोज १ गतेदेखि लागु हुनेगरि बिहिबार बिद्यार्थी सिकाई सहजीकरण गरेको छ । सरकारले शैक्षिक सत्रलाई खेर जान नदिन दोश्रो निर्देशिका जारी गरेको हो । यसअघिको वैकल्पिक प्रणालीबाट विद्यार्थीको सिकाइ सहजीकरण अभ्यासको अनुभवलाई समेत समावेश गरी राष्ट्रिय पाठ्क्रम प्रारुपले निर्दिष्ट गरेका सिकाई उपलब्धि हासिल गर्ने र विद्यार्थीलाई परिवेश अनुकूल सिक्ने वातावरण सृजना गरी सहजीकरण गर्न दुर तथा खुला शिक्षा लगायतका प्रणालीलाई तत्कालका लागि शिक्षण सिकाई कार्यलाई प्रभावकारी तुल्याउन बिद्यार्थी सिकाई सहजीकरण निर्देशिका जारी गरेको शिक्षा विकास तथा समन्वय ईकाई मुस्ताङले जनाएको छ । योसँगै सम्बन्धित पालिकाको अनुमतिबाट असोजदेखि विद्यार्थी सिकाइ सहजीकरण कक्षा सञ्चालन गर्ने मार्ग खुलेको शिक्षा विकास तथा समन्वय इकाइले जनाएको छ।"
काठमाडौंका ६२० सहित उपत्यकामा थपिए ६९६ जना कोरोना संक्रमित,"काठमाडौं : पछिल्लो २४ घण्टामा काठमाडौं उपत्यकामा थप ६९६ जनामा कोरोना भाइरस (कोभिड१९) संक्रमण पुष्टि भएको छ। विभिन्न प्रयोगशालामा गरिएको परीक्षणमा उपत्यकामा थप ६९६ जनामा कोरोना पुष्टि भएको स्वास्थ्य तथा जनसंख्या मन्त्रालयका प्रवक्ता डा जागेश्वर गौतमले जानकारी दिए। बिहीबार मात्रै ५७२ जनामा संक्रमण देखिएको थियो। काठमाडौंका ६२०, भक्तपुरका ३८ र ललितपुरका ३८ जनामा कोरोना भाइरस संक्रमण पुष्टि भएको मन्त्रालयले प्रवक्ता डागौतमले जानकारी दिए। यस्तै पछिल्लो २४ घण्टामा १४ सय ५४ जनामा कोरोना भाइरस (कोभिड१९) संक्रमण पुष्टि भएको छ। यो सहित संक्रमितको संख्या ५१ हजार ९१९ पुगेको स्वास्थ्य मन्त्रालयका प्रवक्ता डा जागेश्वर गौतमले जानकारी दिए। बिहीबार मात्रै १२ सय ४६ जनामा संक्रमण देखिएको थियो। १४ हजार ९२५ कोरोनाका सक्रिय संक्रमित छन्। यस्तै मन्त्रालयका अनुसार होम आइसोलेसनमा ६ हजार ६३४ रहेका छन् भने संस्थागत आइसोलेसनमा ८ हजार १९१ जना रहेका छन्। क्वारेन्टाइनमा ६ हजार ७८ जना रहेका छन्। यस्तै शुक्रबार १० हजार ७०१ नमूनाको पीसीआर परीक्षण भएको छ। पछिल्लो २४ घण्टामा ९७२ जना कोरोना जितेर डिस्चार्ज भएका छन्। योसँगै कुल डिस्चार्ज हुनेको संख्या ३६ हजार ६७२ पुगेको छ। यो ७१ प्रतिशत हो। यस्तै आइसीयूमा १७० जनाको उपचार भइरहेको छ भने २५ जना भेन्टिलेटरमा छन्।"
तीन दिनदेखि वेवारिसे शव अस्पतालमा अलपत्र,"कुश्मा : वेवारिसे अवस्थामा भेटिएको शव पहिचान नहुँदा तीन दिनदेखि पर्वत अस्पतालमा अलपत्र बनेको छ । पर्वतकै कुश्मा नगरपालिका ९ कटुवाचौपारीस्थित पाटेश्वरी मन्दिर नजिकै गत बुधबार दिउँसो भेटिएको एक पुरुषको शव आफन्तहरु सम्पर्कमा नआउँदा अस्पतालकै शवगृहमा छ। जिल्ला प्रहरी कार्यालय पर्वतले दिएको जानकारी अनुसार अन्दाजी ५०५५ वर्षीय पुरुषको शप पोष्टमार्टमका लागि शवगृहमा राखिएको तर पहिचान खुल्न नसकेको र आफन्त पनि सम्पर्कमा नआएकाले पोष्टमार्टम समेत हुन सकेको छैन । प्रहरीले सूचना जारी गरी सम्बन्धित घरपरिवार वा आफन्त सम्पर्कमा आउन आग्रह गरेको छ । प्रहरीले मृतकको हुलिया समेत सार्वजनिक गरेर सम्पर्कमा आउन आग्रह गरेको हो । मृतकको साथमा कुनै कागजात, र व्यक्तिगत सामानहरु समेत नभएकाले पहिचान गर्न गाह्रो भएको जिल्ला प्रहरी कार्यालय पर्वतका प्रहरी निरीक्षक मनिष श्रेष्ठले जानकारी दिए । शव गन्ध आउने र छाला समेत सडिसकेको अवस्थामा रहेको प्रहरीले जनाएको छ ।"
मर्मत र बस्ति संरक्षणमा बेवास्ता गरेपछि स्थानीयद्धारा बेनीदरवाङ सडक बन्द,"बेनी : ठेकेदारले मर्मत र जोखिममा परेका बस्ति संरक्षणमा बेवास्ता गरेपछि बेनी नगरपालिका६ डम्मराका बासिन्दाले म्याग्दीका तीन वटा स्थानीय तहलाई सदरमुकाम बेनीसंग जोड्ने बेनीदरबाङ सडक शुक्रबार दिउँसोदेखि बन्द गराएका छन्। डम्मरामा सडकमा गरालो राखेर सवारी आवत जावत गर्न रोक लगाएका हुन्। ठेकेदारले भत्काएको सडक मर्मत तथा जोखिममा परेको बस्तिको संरक्षणमा बेवास्ता गरेकाले सडकनै बन्द गराएर आन्दोलनमा उत्रनुपरेको स्थानीय बिशाल खत्रीले बताए। जथाभावी सडक निर्माण गरेका कारण दर्जनौ घर भत्कने अवस्थामा छन्, उनले भने हिलाम्मे सडक मर्मतमा पनि वास्ता नगरेपछि बाध्य भएर आन्दोलन गर्नुपरेको हो। सडक बन्द हुँदा मंगला, मालिका र धवलागिरी गाउपालिकाका बासिन्दालाई आवत जावतका साथै ढुवानी प्रभावित भएको छ। बेनीदरवाङ सडक स्तरोन्नति आयोजना सञ्चालन गरेको पुर्वाधार विकास कार्यालय म्याग्दीका प्रमुख नारायण पौडेलले ठेकेदारनै सम्पर्कमा नभएकाले मर्मत तथा जोखिमयुक्त ठाउँमा संरक्षणको काम गर्न समस्या भएको बताए। बल्ल बल्ल डोजर अपरेटर खोजेर पल्टिन लागेको पर्खाल हटाउन पठाउदैछौ, उनले भने लकडाउन भएपछि गएका ठेकेदार सम्पर्कमै छैनन्। पहिरोले छिया छिया बनाएको छ। मर्मत गर्न समस्या भएको छ। २०६३ मा ट्याक खुलेको करिब डेढ दशकसम्म पनि स्तरोन्नतिले पूर्णता नपाउँदा पश्चिम म्याग्दीको लाइफ लाइन मानिएको यो सडकमा जोखिमपूर्ण यात्रा गर्नुपर्ने बाध्यता छ। ट्याक खुले लगत्तै तत्कालिन विकेन्द्रित ग्रामिण पूर्वाधार निर्माण तथा जिविकोपार्जन सुधार कार्यक्रम (ड्रिलीप)ले करोडौ खर्चेर सञ्चालन गरेको सडक सुधारको काम प्रभावकारी भएन। २०७४ देखि सडक डिभिजनले कालोपत्रेका लागि सुरु गरेको स्तरोन्नतिको कामले पनि गति लिन सकेको छैन्। यात्रुहरु साँघुरो, खाल्डाखुल्डी, ग्रेड र मोड सुधार नभएको जिर्ण सडकमा जोखिम मोलेर यात्रा गर्न बाध्य छन्। २४ किलोमिटर दुरीको यो सडक पार गर्न गाडीमा साढे दुई देखि तीन घण्टा लाग्छ। बर्खामा हिलो र हिउँदमा धुलोले हैरान बनाएको छ। तत्कालीन सडक डिभिजन कार्यालय बागलुङले २०७४ असोज ४ गते बेनी देखि बाबियाचौर खण्डको १३ किलोमिटर सडक कालोपत्रे गर्न समानान्तर लामा जेभीसंग ४५ करोड ५३ लाख ७२ हजार रुपैयाँमा ठेक्का सम्झौता गरेको थियो। सम्झौता अनुसार २०७६ माघ ४ गते सकिनुपर्ने यो आयोजनाको असार मसान्तको भौतिक प्रगति करिब पचास प्रतिशत प्रतिशत छ। संघबाट २०७५ पुषमा प्रदेशको पूर्वाधार विकास कार्यालयलाई हस्तान्तरण भएको थियो। आयोजना ठेकेदारले पर्याप्त मजदुर र उपकरण परिचालन गर्न नसक्दा काम सुस्त बनेको कार्यालयका प्रबाधिकहरुले बताएका छन्। ११ मिटर फराकीलो बनाइने सडकको सात मिटर चौडाई कालोपत्रे गर्न लागिएको हो। लाम्पाटा देखि दरवाङ खण्डको ८ किलोमिटर खण्डको सडक कालोपत्रे गर्न २२ करोड ५७ लाख ९३२ रुपैयाँमा २०७६ जेठ ३१ गते ठेक्का सम्झौता गरेको बिरुवाक्याराभान जेभीले पनि कामलाई गति दिन सकेको छैन्। सोही सडकको दुखुखोलामा करिब दश वर्षपछि मोटरेबल पुल निर्माण भएको छ। बेनीदरवाङ सडक कालोपत्रे भएमा आवत जावत र ढुवानी सहज बन्नुका साथै म्याग्दीको पश्चिमी क्षेत्रको पूर्वाधार, आर्थिक सामाजिक विकासमा महत्वपूर्ण योगदान पुग्ने अपेक्षा छ।"
बर्दियाकी हमालले जितिन् भर्चुअल तीज नृत्य उपाधि,"नेपालगन्ज : भर्चुअल तीज नृत्य प्रतियोगिताको उपाधि बर्दियाकी पूर्णिमा हमालले जितेकी छन् । नेपालगन्जको रेडियो कृष्णसारले आयोजना गरेको 'आउ नाचौं' तीज डिजिटल प्रतियोगिता आठौं श्रृङ्खलामा हमालले २४ प्रतिष्पर्धीलाई उछिन्दै प्रथम भइन्। उनले नगद १५ हजार रुपैयाँ समेत हात पारेकी छन् । त्यसैगरी बाँकेको खजुराकी आशिका नेपाली दोस्रो, खजुराकै पूजा पुन मगर तेस्रो र नेपालगन्जकी एलिजा चौधरीले सान्त्वना पुरस्कार जितेका छन् । दोस्रोलाई १० हजार ,तेस्रोलाई ५ हजार र सान्त्वना हुनेलाई ३ हजार नगद प्रदान गरिने रेडियो कृष्णसारले जनाएको छ । डिजिटल संस्करणमा मौलिक परम्परागत कला संस्कृति झल्किने ३ मिनेटको तीज गीतमा नृत्य गरेको भिडियो सहभागीहरुले पठाएका थिए । सोही भिडियो र सामाजिक सञ्जाल फेसबुकमा आएको भ्यूज र लाइक्सको आधारमा नजिता प्रकाशित गरिएको हो ।"
कोरोना संक्रमितलाई उपचारमा वेवास्ता,जाजरकोट : जाजरकोटको छेडागाडमा कोरोना संक्रमितको उपचारमा वेवास्ता गरिएको पाईएको छ। छेडागाड नगरपालिका५ थलहबजारमा सुनचाँदी ब्यवसाय गदै आएका एक ब्यवसायीमा कारोना संक्रमण देखिएको भएपनि उपचारमा वेवास्ता गरिएको पाईएको हो। नेपालगञ्जबाट जाजरकोट आउने क्रममा गत भदौ १५ गते उनको छिन्चु जाजरकोट सडकको बबै चेक प्वाइन्टमा स्वाब संकलन गरेर सुर्खेत पठाइएको थियो। स्वाब संकलन गरेको दुई दिन पछि उनको कोरोना रिपोर्ट पोजिटिभ आएको थियो। त्यस अवधीमा उनी परिवार सँगै बसेका थिए। पशुपंक्षी अन्वेषण प्रयोगशाला सुर्खेतबाट तपाईको रिपोर्ट पोजेटिभ आयो आइसोलेशनमा बसेर राम्रो सँग उपचार गराउनु होला भनेर खवर आयो उनले भने त्यसपछि कहाँ जाने अन्यौलमा परे। नगरपालिकामा खवर गरे केही जवाफ नआएपछि घरमै छुट्टै आइसोलेसनमा बसेको छु। निजी मेडिकलबाट सिटामोल लगायतका औषधी ल्याएर खाईरहेको छु उनले भने अहिले सम्म परिवारका सदस्यको स्वाब संकलन पनि गरिएको छैन। तपाईलाई कस्तो छ भनेर पनि सोधेको छैन। फेरी स्वाव संकलनका लागि पनि कोही आएका छैनन्। स्थानिय मेडिकल संचालक अर्जुन अधिकारीले समेत संक्रमितलाई छुटै आईसोलेशनमा राखेर उपचार गर्नु पर्नेमा सम्बन्धित निकायले वेवास्ता गरेको बताए। यस सम्बन्धमा नगरपालिकामा सम्पर्क गर्न खोज्दा सञ्चार सम्पर्क हुन सकेन।
तीन दिन भारी वर्षाको सम्भावना,"काठमाडौं : तीन दिन भारी वर्षाको सम्भावना रहेको जल तथा मौसम विज्ञान विभागको मौसम पूर्वानुमान महाशाखाले जनाएको छ। अहिले देशभर सामान्यदेखि पुर्ण बदली भई केहि स्थानहरुमा मध्यम वर्षा र गण्डकी प्रदेशका एकदुई स्थानमा भारी वर्षा भइरहेको छ। महाशाखाकाअनुसार मनसुनको न्युन चापीय रेखा औसत भन्दामाथि र नेपालभन्दा दक्षिणतर्फ, पश्चिम बंगालमा न्युन चापिय क्षेत्र अवस्थित छ। शुक्रबार दिउँसो देशभर सामान्यतया देखि पुर्ण बदली रहि केहीस्थानहरूमा मेघगर्जनचट्याङ्गसहित मध्यम वर्षाको सम्भावना रहेको छ। प्रदेश १, प्रदेश २, बागमती प्रदेश र गण्डकी प्रदेशका एक दुई स्थानमा भारी वर्षाको सम्भावना रहेको छ। राति प्रदेश १ ,बागमती प्रदेश र प्रदेश ५ का एक दुई स्थानमा भारी वर्षाको सम्भावना रहेको महाशाखाबाट जारी बुलेटिनमा उल्लेख छ। शनिबार देशभर सामान्यतया बदली रही केही स्थानहरूमा मेघगर्जनचट्याङ्सहित मध्यम वर्षाको सम्भावना रहेको छ। प्रदेश १, बागमती प्रदेश, गण्डकी प्रदेश र प्रदेश ५ एक दुई स्थानमा भारी वर्षाको सम्भावना रहेको छ आइतबार देशभर सामान्यतया बदली रही केही स्थानहरूमा मेघगर्जनचट्याङ्गसहित मध्यम वर्षाको सम्भावना रहेको छ। प्रदेश १, बागमती प्रदेश, गण्डकी प्रदेश र प्रदेश ५ एक दुई स्थानमा भारी वर्षाको सम्भावना रहेको छ।"
परासीमा थपिए १६ जना कोरोना संक्रमित,"परासी : पश्चिम नवलपरासीको रामग्राम नगरपालिका परासीमा शुक्रबार १६ जना नयाँ संक्रमित थपिएका छन्। नगरपालिकाको वडा नं १० मा ७ जना, वडा नं ५ मा ६ जना र वडा नं ३,६ र ७ मा ११ जना रहेको स्वास्थ्य कार्यालयका कोरोना फोकल पर्सन रत्नालाल शर्माले जानकारी दिए। जिल्लामा अहिलेसम्म ३ सय ४७ संक्रमित भएका छन्। शुक्रबारसम्म १ सय ६० सक्रिय संक्रमित छन्। सामान्य अवस्थामा रहेका उनीहरू सबैजसो होम आइसोलेसनमा रहेको शर्माले बताए। संक्रमणले २ महिला र १ पुरूषको ज्यान गएको छ।"
पाटन अस्पतालमा कोरोना संक्रमित वृद्धको मृत्यु,काठमाडौं : पाटन अस्पताल ललितपुरमा उपचार गराइरहेका कोरोना संक्रमित वृद्धको मृत्यु भएको छ। काठमाडौंका ६३ वर्षीय पुरुषको आज बिहान ३ बजे मृत्यु भएको जानकारी स्वास्थ्य कार्यालय ललितपुरले जनाएको छ। उनी २४ गतेदेखि पाटन अस्पतालमा उपचाररत थिए।
बारीमा काम गर्दागर्दै पहिरोले पुरिएर एक जना बेपत्ता,बागलुङ : बडिगाड गाउँपालिकामा पहिरोले पुरिएर शुक्रबार एक युवा वेपत्ता भएका छन्। निरन्तरको वर्षाका कारण माथिबाट खसेको पहिरोले पुरिएर बडिगाड गाउँपालिका१० निगलपानीका ३५ वर्षीय दानबहादुर घर्ती मगर बेपत्ता भएका हुन्। घर्ती शुक्रबार बिहान घर नजिकैको बारीमा तरकारी खेतीको काम गर्दै गर्दा माथिबाट एक्कासी खसेको पहिरोले पुरिएको जिल्ला प्रहरी कार्यालयका प्रहरी निरीक्षक दिपक रिजालले जानकारी दिए। बेपत्ता युवकको स्थानीयको सक्रियतामा खोजी कार्य जारी छ। भिमगिठे प्रहरी चौकीबाट पनि उद्दारका लागि प्रहरी खटाइएको प्रहरी निरीक्षक रिजालले बताए
उपत्यकामा दैनिक दुई हजार बढी सवारी प्रवेश,"काभ्रे : काठमाडौं उपत्यका छिर्ने पूर्वी नाका साँगाबाट सहज रूपमा सवारी साधन उपत्यका प्रवेश गर्ने गरेका छन्। दैनिक विभिन्न बहानामा दुई हजारभन्दा बढी सानाठूला सवारी उपत्यका छिर्ने गरेको पाइएको छ। त्यस्तै बेलुका ९ बजेदेखि बिहान ४ बजेसम्म टिप्परहरू बिनारोकटोक चल्ने गरेको स्थानीयवासीको गुनासो छ। धुलिखेल, बनेपा, पनौती, पाँचखाल र मण्डनदेउपुर नगरपालिकामा टिप्पर दिउँसै चलाउन दिइएको स्थानीय बताउँछन्। दैनिक नौ सयभन्दा बढी टिप्पर उपत्यका छिर्ने गरेको जिल्ला ट्राफिक कार्यालय काभ्रेले जनाएको छ। दिउँसो सानाठूला सवारीहरू एक हजारभन्दा धेरै उपत्यका छिर्ने गरेको जिल्ला ट्राफिक कार्यालयले जनाएको छ। दिउँसो कुनै पनि सवारी नाकाबाट फर्किनु नपरेको र टिप्पर आतंक भएर बाटो हिँड्नसमेत कठिनाइ भएको स्थानीय किरण केसीले बताए। दैनिक दुई हजारभन्दा धेरै सवारी उपत्यका छिर्ने गरेको जिल्ला ट्राफिक प्रमुख प्रहरी निरीक्षक विशाल तामाङले जानकारी दिए। उपत्यकाका तीन जिल्लाका सीडीओहरूको अनुमतिमा टिप्पर बेलुका ९ बजेदेखि उपत्यका छिर्ने गरेको प्रहरी निरीक्षक तामाङले बताए। काभ्रेबाट बेलुकाको समयमा टिप्पर चल्ने भएकाले एम्बुलेन्ससमेत छिर्न कठिन देखिन्छ। एम्बुलेन्स चालकले भने टिप्पर चलेकै कारण बेलुका पनौतीबाट काठमाडौं पुग्नुपर्ने एम्बुलेन्सलाई दुई घण्टा लाग्ने गरेको बताएका छन्। अरू समयमा हो भने पनौतीबाट काठमाडौं बिरामी लिएर जाँदा ४५ मिनेटमा पुगिन्थ्यो, अहिले कठिन छ। प्रमुख जिल्ला अधिकारी शिवराम पोखरेलले उपत्यकामा खुकुलो भएको तर साँगा नाकाबाट छिर्ने सवारीहरूमा पहिलाको जस्तै कडाइ रहेको जानकारी दिए।"
इटहरी रंगशालामा सय बेडको आइसोलेसन बन्दै,"इटहरी : इटहरीमा सात दिनभित्र सय बेडको आइसोलेसन निर्माण गरिने भएको छ । इटहरी रंगशालामा निर्मित खेल भवनहरुलाई आइसोलेसन बनाइन लागिएको हो । आइसोलेसनका लागि अहिले भवनसम्म पुग्ने बाटो पुर्ने, बिजुली, पानी लगायतको व्यवस्थापनका कामहरु भइरहेको व्यवस्थापन उपसमिति संयोजक भूपेन्द्र बरालले जानकारी दिए । इटहरीमा केही समयअघि क्वारेन्टाइनको व्यवस्थापन गरिए पनि आइसोलेसन भने व्यवस्थापन गरिएको थिएन । कोभिड १९ को महामारी बढ्दै गएपछि इटहरीले पनि छुट्टै आफ्नै आइसोलेसन बनाउन लागेको हो । बरालकाअनुसार १२ वटा शौचालय र २ वटा वाथ रुमसहितको आइसोलेसन बन्नेछ । विद्युत्, खानेपानी र शौचालयको काम तीव्र गतीले अघि बढेको छ । वाइफाई र सिसी क्यामेरा जडान गर्ने तयारी छ । कोरोना भाइरसको महामारीको कारण खेलहरु ठप्प भएपछि भवनलाई तत्कालका लागि आइसोलेसन बनाइन लागिएको इटहरी उपमहानगरपालिकाले जानकारी दिएको छ । प्रदेश सांसद सर्वध्वज साँवाको प्रमुख आतिथ्यमा बसेको कोभिड रोकथाम, नियन्त्रण तथा व्यवस्थापन नगरस्तरीय समितिको बैठकले आवश्यक स्वास्थ्य जनशक्तिको लागि धरानस्थित बीपी कोइराला स्वास्थ्य विज्ञान प्रतिष्ठानसँग सहयोग मागेको छ । सांसद साँवाले आइसोलेसन निर्माणका लागि प्रदेश सरकारले २० लाख रुपैया उपलब्ध गराएको जानकारी दिए । उनले आइसोलेसनका लागि आवश्यक सहयोग प्रदेश र संघीय सरकारमार्फत् उपलब्ध गराउनेसमेत बताए । उपमहानगरका प्रमुख द्वारिकलाल चौधरीले आइसोलेसन इटहरीका लागि आवश्यक भइसकेकोले काम तिव्र रुपमा अघि बढाउन निर्देशन दिएका छन् ।"
बाढीपहिरोमा ८२८ जना बेपत्ता,"काठमाडौंअछाम : बाढीपहिरोले बर्सेनि ठूलो जनधनको क्षति हुँदै आएको छ। बेपत्ता भएकाहरू वर्षौंसम्म नभेटिने गरेको तथ्य फेला परेको छ। बाढीले बगाएकाहरू कतिपय बाढीमै बिलाएका छन्। पहिरोले पुरिएकाहरू पहिरोभित्रै हराएका छन्। यसले गर्दा परिवारका सदस्यलाई पीडा हुने गरेको छ। आफन्तले मृतकसरह मानेर काजकिरिया गरे पनि आउने आशा भने मार्न छाड्दैनन्। २०६८ सालयता बाढीपहिरोमा परी ८ सय २८ जना बेपत्ता भएका छन्। सबैभन्दा बढी २०७१ सालमा २ सय ६९ जना बेपत्ता भएका थिए। २०७० मा १ सय ६४, २०६८ मा १ सय २९ जना हराएको गृह मन्त्रालयको तथ्यांक छ। मन्त्रालयको राष्ट्रिय आपत्कालीन कार्यसञ्चालन केन्द्रका इन्चार्ज एवं उपसचिव मुरारी अवस्थीका अनुसार यो वर्ष बाढीपहिरोबाट ३ सय जनाको मृत्यु भएको छ। ८९ जना अझै बेपत्ता छन्। बागलुङको ढोरपाटनस्थित भुजी खोलामा हालै आएको बाढीमा १६ जना बेपत्ता छन्। २२ जनाको शव भेटिएको छ। यही वर्ष सिन्धुपाल्चोकका लिदी, बाह्रबिसे, भोटेकोसीलगायत स्थानमा बाढीपहिरोले २४ जनालाई बेपत्ता बनाएको छ। सिन्धुपाल्चोकमा यही वर्ष ५६ जनाको मृत्यु भएको छ। संखुवासभाको सिलिचोङमा पहिरोमा परेका ११ जना बेपत्ता छन्। अछामको रामारोशनमा ९ जनालाई भेटिएको छैन। म्याग्दीमा ४, कालीकोटमा ६, जाजरकोटमा ५ जना बेपत्ता छन्। काभ्रेपलाञ्चोक, सुनसरी, सिरहा, गोरखा, तनहुँ, स्याङ्जा, गुल्मी, सल्यान, बझाङमा ११ जना बेपत्ता छन्। यो वर्ष बेपत्ता भएकाहरू अझै भेटिने सम्भावना रहेको उपसचिव अवस्थीले बताए। सिन्धुपाल्चोकमै २०७१ सालमा जुरेको बाढी र पहिरोले १ सय ६० जनालाई बगाएको थियो। जसमा २५ जनाको शव भेटिएको थियो। बाँकी अहिलेसम्म बेपत्ता छन्। २०७१ साउन १७ गते मांखा र राम्चेको सीमा क्षेत्र जुरेमा पहिरो गएको थियो। बेपत्ता भेटिने सम्भावना न्यून हुन्छ। १० दिनदेखि एक महिनासम्म खोजतलास गरिन्छ। नभेटिए बेपत्ताको सूचीमा राख्ने गरेको जनाइएको छ। १०१५ दिनदेखि १ महिनासम्म खोजिन्छ, उनले भने, नभेटिए बेपत्ता सूचीमा राख्छौं। ३५ दिनपछि शव नभेटिए मृतकसरह सुविधा दिने निर्णय पनि सरकारले गरेको छ। स्थानीय तह र जिल्ला विपद् व्यवस्थापन समितिको सिफारिसमा मन्त्रालयले मन्त्रीस्तरीय निर्णय गरी मृत्युसरह राहत उपलब्ध गराउने नीतिगत निर्णय भएको उनले सुनाए। विगतमा धेरै बेपत्ता सूचीमा राखिदिन्थ्यौं, उनले भने, जुरेलगायत केही स्थानको स्थानविशेष निर्णय पनि भएका त छन्। तर, पछिल्लो समय स्थानीय तह र जिल्ला विपद् व्यवस्थापन समितिले खोजतलासका क्रममा नभेटिएको भनेर सिफारिस गरेपछि गृह मन्त्रालयले मृत्युसरह मानी राहत वितरण गर्न थालेका छौं। मन्त्रालयले यस वर्ष मनसुनमा बेपत्ता भएकाका परिवारलाई राहत उपलब्ध गराउने प्रयोजनका लागि मृतसरह मान्ने व्यवस्था गरेको उनको भनाइ छ। यसअघि गत वर्ष तराईमधेसका केही जिल्लाका लागि यस्तो व्यवस्था गरिएको थियो। त्यसअघि जुरे घटनामा मन्त्रिपरिषद्बाटै निर्णय भई मृतसरह घोषणा गरिएको थियो। कानुनी व्यवस्था केही देखिँदैन तर सामाजिक, धार्मिक मान्यताअनुसार १२ दिनसम्म नभेटिए कुशको मान्छे मानी दाहसंस्कार गर्ने मान्यता छ, एक कानुन व्यवसायीले भने। काजकिरिया भयो, आउने आस बाँकी ८७ वर्षीय झंकर साउदका कान्छा छोरो नन्दसिंहको पाँच जनाको परिवार भदौ २ गतेको बाढीले बगायो। उनका नाति २७ वर्षीय रमेश, बुहारी बबिता र अर्का नाति १२ वर्षीय नवीनको मात्र शव भेटिएको छ। छोरा र बुहारी गंगा बेपत्ता छन्। उनीहरू फेला नपरेपछि झंकरले हिन्दू परम्पराअनुसार कुशको शव बनाएर अन्तिम संस्कार गरेका छन्। सन्तानको काजकिरिया कुनै पनि आमाबुवाले गर्न नपरोस्, रामारोशन गाउँपालिका५ सैनी निवासी झंकरले भने, म अभागी रहेछु, आफू मर्ने बेलामा छोराको काजकिरिया गर्नुपयो। बेपत्ताहरू अझै फर्केर आउँछन् कि भन्ने आस भने उनमा रहेछ। नन्दसिंहकी सासू रामारोशन६ भाटियाकाटियाकी बिमादेवी पनि बेपत्ताकै सूचीमा छिन्। उनी छोरीज्वाइँ भेट्न आएका बेला बाढीमा परेकी थिइन्। यस्तै, सैनीका भीम साउदका बुवा चन्द्र र आमा बसुन्धरालाई बाढीले बगाएर बेपत्ता बनाएको छ। खोजी गर्दा पनि शव नभेटिएकाले कुशको प्रतिमा बनाएर दाहसंस्कार गरिएको उनको भनाइ छ। दाहसंस्कार गरियो तर फर्केर आउँछन् कि भन्ने आस मरेको छैन, उनले भने, बुवाआमा फर्केर आउँदैनन् भन्ने थाहा छ तर एक मनले मान्दैन। सैनी बजारतिरै छन् जस्तो लाग्छ। सैनीकै दीर्घ शाहका भाइ अम्मर, बुहारी पवित्र, भतिज समीर, बहिनी लालसरा र भान्जा पनि त्यही बाढीमा बेपत्ता भए। अम्मर र लालसराको मात्र शव भेटिएको छ। भाइका छोराछोरी सरिता, अनिता र भूपेन्द्रको जिम्मेवारी दीर्घको काँधमा आएको छ। काजकिरिया गरिसक्यौं, भतिजा भतिजीहरू नाबालक छन्, दीर्घले भने, उनीहरूका आँखा ओभाना भएका छैनन्। प्रमुख जिल्ला अधिकारी गोकर्ण उपाध्यायले घटनाको प्रकृति हेर्दा कोही घाइते र जिउँदो फर्किने अवस्था नरहेकाले आफन्तले दाहसंस्कार गर्न पाउने बताए। बाढीमा बेपत्तालाई यति दिनभित्र मृत घोषणा गर्ने भन्ने कुनै नियम र कानुन छैन, उपाध्यायले भने, आफन्तले आफ्नो तरिकाले दाहसंस्कार गर्न पाउँछन्। बेपत्ताको अझै खोजी जारी रहे पनि फेला पार्न नसकिएको उनले बताए। आफन्तले भने बेपत्ताको खोजीमा प्रहरीले सक्रियता नदेखाएको गुनासो गरेका छन्। बाढीले सैनी बजारका ८ परिवारका १७ जनालाई बगाएको थियो। अहिलेसम्म ८ जनाको शव भेटिएको छ। करिब ३० पसल, तरकारी संकलन केन्द्र, विभिन्न संघसंस्थाका कार्यालय पनि बगेका थिए।"
पर्वतको कुश्माबजार एक साता सिल गर्ने निर्णय,"कुश्मा : पर्वतमा समुदायमा कोरोना संक्रमण देखिएपछि एक हप्ता कुश्माबजार सिल गरिने भएको छ । शुक्रबार राती १२ बजेदेखि लागू हुने गरी कुश्मा नगरपालिकाका ४, ५, ६ र ७ नम्बर वडामा सिल गर्ने निर्णय भएको हो । अत्यावश्यक काम बाहेक अन्य सबैजसो सेवा बन्द गर्ने निर्णय गरिएको प्रमुख जिल्ला अधिकारी शम्भुप्रसाद रेग्मीले जानकारी दिए । उनका अनुसार शुक्रबार राती १२ बजेदेखि लागू हुने गरी असोज ३ गते राती १२ बजेसम्म सिल गर्ने निर्णय भएको हो । सिल गरिए पनि अत्यावश्यक सेवाका सवारी साधन भने संचालन हुने भएका छन् । शुक्रबार क्वारेन्टाइनमै रहेका एकजना तर अर्का एकजना समुदायमा कोरोना देखिएको थियो। क्षयरोग उपचार केन्द्र पोखरामा गरिएको परीक्षणमा पर्वतको कुश्मा नगरपालिका ३ का ६८ वर्षीय वृद्ध र वडा नं ४ का २३ वर्षीय एक पुरुषमा संक्रमण देखिएको हो । दुवैजना कन्ट्रयाक्ट ट्रेसिङमा परेको भनिए पनि उनीहरु समुदायबाट स्वाब संकलन गर्ने क्रममा संक्रमित भेटिएका हुन् । गत मंगलबार कुश्मा नगरपालिकामा समुदायमा कोरोना परीक्षणका क्रममा ६८ जनाको स्वाब संकलन गरिएको थियो । जसमध्ये ४७ जनाको स्वाब परीक्षण रिपोर्टमध्ये ४५ जनाको नेगेटिभ २ जनाको पोजिटिभ आएको हो । अन्य २१ जनाको रिपोर्ट अझै आउन बाँकी छ । संक्रमितलाई कुश्माको आइसोलेसन अस्पतालमा लैजाने तयारी भएको सीसीएमसी पर्वतले जनाएको छ । उनीहरुसँगै पर्वतमा कोरोना संक्रमितको संख्या १ सय १२ पुगेको छ । यसअघि १ सय ३ जना उपचारपछि फर्किसकेका छन् भने ९ जनाको आइसोलेसनमा उपचार भइरहेको छ ।"
एसिडपीडितको अभिभारा राज्यकै,"काठमाडौं : सरकारले एसिड आक्रमणबाट पीडितको सम्पूर्ण अभिभारा लिने भएको छ। प्रधानमन्त्री केपी शर्मा ओलीले पीडितको उपचार, पढ्न चाहे पढाइ खर्च, व्यवसाय तथा रोजगारीको जिम्मा सरकारले लिने घोषणा गरेका हुन्। प्रधानमन्त्री ओलीले घाइतेको उपचार गर्न त्रिवि शिक्षण, वीर, पाटन र कीर्तिपुरस्थित बोन अस्पताललाई डेडिकेटेड युनिटका रूपमा स्थापना गरिने बताए। ओलीले पीडितको कानुनी उपचारका लागि अध्यादेशमार्फत तत्काल नयाँ कानुन ल्याइने जानकारी दिए। प्रधानमन्त्री निवास बालुवाटारमा बिहीबार १२ पीडितसँगको परामर्शका क्रममा उनले १५ दिनभित्रै कानुनको मस्यौदा तयार पार्न कानुनमन्त्री र सम्बद्ध निकायका प्रतिनिधिलाई निर्देशन दिए। त्यस क्रममा गृहमन्त्री रामबहादुर थापा, कानुनमन्त्री डा शिवमाया तुम्बाहाङफे, महान्यायाधिवक्ता अग्नि खरेल, शिक्षा, स्वास्थ्य, उद्योग र अर्थ मन्त्रालयका सचिव उपस्थित थिए। प्रधानमन्त्रीका प्रेस सल्लाहकार सूर्य थापाले सम्बन्धित मन्त्रालय र निकायका अधिकारीलाई आआफ्नो जिम्मेवारी पूरा गर्न ओलीले निर्देशन दिएको जानकारी दिए। ओलीले एसिड प्रहार गर्नेको सम्पत्ति तत्काल रोक्का गरी क्षतिपूर्ति भराउने कानुनी प्रबन्ध गरिने जानकारी दिए। अपराधीबाट क्षतिपूर्ति भराउने, जरिवाना असुल गराउने र उनीहरूलाई जेल सजाय गराउने उपयुक्त प्रबन्धको तयारीमा सरकार जुटिरहेको उनको भनाइ थियो। एसिड आक्रमण गर्नेबाट भराइएको जरिवानालाई राजस्वमा दाखिला नगरी सीधै पीडितलाई भराउने र अपराधीलाई उम्किन नदिन तत्काल उसको सम्पत्ति रोक्का गर्ने कानुनी प्रबन्ध गर्नु आवश्यक छ, ओलीले भने, एसिड आक्रमणबाट मानिसमा शारीरिक चोटपटक मात्रै लाग्दैन, यसले मनोवैज्ञानिक, सामाजिक, शारीरिकलगायत बहुपक्षीय दुष्प्रभाव पार्छ। त्यसको उपचार गर्ने प्रबन्धसमेत गर्नुपर्छ। एसिड आक्रमणका दोषीलाई ३ देखि ८ वर्षसम्म सजाय हुने व्यवस्था छ। प्रधानमन्त्रीले अब यसमा कडाइ गर्ने गरी कानुन ल्याउने तयारीमा सरकार रहेको बताए। उनका अनुसार एसिड खरिदबिक्री नियमन गर्न एउटा र एसिड आक्रमणको सजायबारे अर्को कानुन बनाउने तयारी छ। उनले हरेक वर्ष सेप्टेम्बर १० (भदौ २५) लाई एसिड आक्रमणविरुद्धको जागरण दिवसका रूपमा मनाउनुपर्ने बताए। सम्भव भएसम्म सेप्टेम्बर १० लाई एसिड आक्रमणविरुद्धको अन्तर्राष्ट्रिय दिवसका रूपमा प्रस्ताव अघि बढाउनेतर्फ पनि सरकारले सोच बनाएको उनको भनाइ थियो। उनले आगामी मन्त्रिपरिषद् बैठकबाट यससम्बन्धी थप घोषणा गर्ने जानकारी दिएका थिए। नेपालमा एसिड आक्रमणका १७ घटनामा १९ जना पीडित रहेको जनाइएको छ।"
उदयपुरमा कोरोना संक्रमितको संख्या एक सय १४ पुग्यो,"उदयपुर : उदयपुरमा थप एकजना सुरक्षाकर्मीसहित दुईजनामा कोरोना पुष्टि भएको छ । बिहीबार बीपी कोइराला स्वास्थ्य विज्ञान प्रतिष्ठान धरान घोपाको कोरोना प्रयोगशालामा गरिएको परीक्षणमा ४० वर्षीय प्रहरी हवल्दार र त्रियुगा नगरपालिका ५ का २१ वर्षीय युवामा कोरोना देखिएको हो । उनीहरु दुवैजना त्रियुगा नगरपालिका३ का मोतिगडास्थित क्वारेन्टाइनमा बस्दै आएका थिए । प्रहरी हवल्दार क्वारेन्टाइनको सुरक्षार्थ खटिएका थिए भने अर्का युवा भारतबाट भर्खर घर आएर क्वारेन्टाइनमा बस्दै आएको जिल्ला स्वास्थ्य कार्यालय प्रमुख मोहन सुवेदीले बताए । भदौ २२ गते उनीहरुसहित २२ जनाको स्वाब संकलन गरी परिक्षणका लागि पठाइएको थियो । स्वाब परीक्षणमा दुईजनाको रिर्पोट पोजिटिभ आएको कार्यालयले जनाएको छ । उनीहरुलाई चौदण्डिगढी नगरपालिका६ स्थित उदयपुर कोडिभ १९ अस्पताल पठाएको तयारी भइरहेको जनाइएको छ । योसँगै उदयपुरमा संक्रमितको संख्या एक सय १४ जना पुगेको छ । त्यसमध्ये ३१ जना महिला ८३ जना पुरुष रहेको प्रमुख सुवेदीले जानकारी दिए । जिल्लामा कोरोना संक्रमित देखिएकामध्ये त्रियुगा नगरपालिकामामा १७ जना महिला र ५० जना पुरुष गरी ६७ जना, बेलका नगरपालिकामा ३३ जना, कटारी नगरपालिकामा ७ जना, चौदण्डीगढी नगरपालिकामा २ जना, उदयपुरगढी गाउँपालिकामा २ जना र ताप्ली गाउँपालिकामा तीनजनामा कोरोना संक्रमण देखिएको छ । जिल्लामा हालसम्म एक हजार नौँ सय ६ महिलासहित ७ हजार ४ सय ७७ जनाको पीसीआर परीक्षणका लागि स्वाब संकलन गरिएकोमा एक हजार ८ सय ७६ महिलासहित ७ हजार तीन सय २२ जनाको रिर्पोट आइसकेको र बाँकी एक सय ५५ जनाको आउनेक्रममा रहेको स्वास्थ्य कार्यालयले जनाएको छ । कार्यालयका अनुसार हाल ८ जना महिलासहित अठार जना क्वारेन्टाइनमा छन् भने १८ महिलासहित चार सय ५४ जना होम क्वारेन्टाइनमा छन् ।"
विराटनगरमा कोरोना संक्रमित महिलाको मृत्यु,"विराटनगर : कोशी अस्पताल कोभिड१९ उपचार केन्द्रमा उपचारमा लागि पुर्याएको आधा घण्टा नपुग्दै एक कोरोना भाइरस संक्रमित महिलाको मृत्यु भएको छ। विराटनगर महानगरपालिका१९ मिलनचोककी ४० वर्षीया महिलाको उपचारका क्रममा बिहीबार साँझ ७:१० बजेतिर मृत्यु भएको केन्द्रका प्रमुख एवं वरिष्ठ फिजिसियन डा दीपक सिग्देलले बताए। उनका अनुसार महिलामा उच्च रक्तचाप, हाइपोथाइराडिज्म, मोटोपना लगायतका स्वास्थ्य सम्बन्धी पुरानै समस्या थिए। मृतक महिलामा विगत पाँच दिनदेखि ज्वरो आउने, खोकी लाग्ने र श्वासप्रश्वासमा गाह्रो हुने लगायतका समस्या देखिएका थिए। कोरोना संक्रमण पुष्टि भएको र समस्या झन् बढ्दै गएपछि उनलाई उपचारका लागि बिहीबार दिउँसो १ बजे कोशी अस्पताल ल्याइएको थियो। अस्पतालको आइसोलेसनमा राखेर उपचार थालिए पनि स्वास्थ्य अवस्था झन् गम्भीर बन्दै गएपछि साँझ ६:४५ बजेतिर थप उपचारका लागि कोभिड उपचार केन्द्रमा पठाइएको अस्पतालका आइसोलेसन प्रमुख डा लक्ष्मीनारायण यादवले बताए। तर आइसोलेसनबाट कोभिड उपचार केन्द्रमा थप उपचारका लागि पठाएको आधा घण्टा पुग्न नपाउँदै महिलाको मृत्यु भएको र धेरै प्रयास गर्दा पनि बचाउन नसकिएको यादवको भनाइ छ। महिलाले ज्यान गुमाएसँगै विराटनगरमा मृत्यु हुने कोरोना भाइरस संक्रमितको संख्या १६ पुगेको छ। प्रदेश १ मा मात्रै हालसम्म ४४ जना संक्रमितको मृत्यु भएको छ। मृत्यु भएकामध्ये १२ जना प्रदेश २ मा संक्रमण पुष्टि भएर उपचारका लागि प्रदेश १ का कोभिड अस्पतालमा ल्याइएका हुन्।"
१६ दिन अस्पताल बस्दा संक्रमितको वार्डमा तीन दिन मात्रै पुगे डाक्टर,"पोखरा : गत साउन तेस्रो हप्ता सहकारीमा काम गर्ने परिवारका एक महिलालाई कोरोना संक्रमण पुष्टि भयो। उनी बिरामी छोराको उपचार गर्न पोखराको एक निजी अस्पताल पुगेकी थिइन्। उपचारको क्रममा सामान्य ज्वरो आएपछि आमा छोराकै स्वाब परीक्षण भयो। दुवै जनामा संक्रमण देखिएपछि घरका अन्य सदस्य र सहकारीका अरु सदस्यमा पनि संक्रमण भए नभएको जाँच गरियो। कन्ट्याक ट्रेसिङका क्रममा तीन जना दाजुभाइका परिवारको १३ जनामा संक्रमण पुष्टि भयो। साथै भाडामा बस्ने तीन जनामा पनि संक्रमण देखियो। उनले काम गर्ने सहकारीका सदस्यमा भने संक्रमण देखिएन। संक्रमण ११ वर्षका बालबालिकादेखि ७३ वर्षसम्मका ज्येष्ठ नागरिकसम्मलाई देखियो। घरमा एक पछि अर्को सदस्यमा कोरोना पुष्टि भएपछि परिवारै तनावमा थियो। विश्वका मान्छेलाई तनाव दिएको कोरोना संक्रमण आफ्नै परिवारका १३ सदस्यमा देखिएपछि तनाव नहुने कुरै भएन, संक्रमणमुक्त भएका परिवारका एक सदस्य प्रकाश बरालले भने। परिवारका १३ जना र भाडामा बस्ने तीनसहित १६ जनामा संक्रमण देखिएपछि उनका काकाकाकी घरमै आइसोलेसनमा बसे। अन्य सदस्यमध्ये कोही पश्चिमाञ्चल क्षेत्रीय अस्पतालको आइसोलेसन र केही लेखनाथस्थित संक्रामक तथा सरुवा रोग अस्पतालमा पुगे। कोरोनाको औषधि बनेको छैन भन्ने थाहा पाएका सो परिवारका सबैले उच्च मनोबलका साथ संक्रमण जित्ने अठोट गरे। सोहीअनुसार परिवारका १३ सदस्यमध्ये १२ जनाले कोरोना जितिसकेका बरालले सुनाए। उनका अनुसार भाडामा बस्ने तीनमध्ये दुईजना संक्रमण मुक्त भइसकेका छन्। घर फर्किन बाँकी अन्यको स्वास्थ्य अवस्था राम्रो रहेको उनले बताए। बराल लेखनाथको संक्रामक तथा सरुवा रोग अस्पतालमा १६ दिन बसेर डिस्चार्ज भएका हुन्। उनका आमाबुवा पनि सँगै थिए। पछि छोराछोरीमा पनि संक्रमण पुष्टि भएपछि सोही अस्पताल पुगे। संक्रमित बिरामी आफैंले ब्लडप्रेसर, ज्वरो र शरीरमा हुने अक्सिजनको मात्रा जाँच्न सिके। नजान्नेलाई जान्नेले सहयोग गरे। अस्पतालमा बिहान सबेरैदेखिको रमाइलो माहोलले धेरै संक्रमितको मनोबल बढाउन सहयोग गर्यो। तर डाक्टर वार्डभित्रै आएर स्वास्थ्य अवस्था नबुझ्दा केही बिरामी आत्तिने गरेको बरालले बताए। आफू १६ दिन अस्पताल बस्दा तीन दिन मात्र डाक्टर वार्डमा आएको उनले सुनाए। संक्रमण पुष्टि भएर अस्पताल बसेका बरालजस्ता धेरैलाई सुरुमा चिन्ताले खाना रुचेन। पछि एकआपसमा घुलमिल हुँदै जाँदा घर र साथीभाइले ल्याएको फलफूल, बिस्कुटलगायतका खानेकुरा बाँढेर खान्थ्यौ, बरालले भने, पछि त अस्पतालले उपलब्ध गराएको खानाले नै नपुग्ने गरी खाना रुच्न थाल्यो।"
रिपोर्ट ढिलो आउँदा झनै जोखिम बढ्यो,"विराटनगर : घटना १ भदौ १३ मा विराटनगरको न्युरो अस्पतालले उपचारका क्रममा मृत्यु भएका पुरुषको शव परिवार र आफन्तलाई बुझाइसकेपछि कोरोना रिपोर्ट पोजेटिभ आयो। मोरङको पथरी शनिश्चरे नगरपालिका२ का ६२ वर्षीय वृद्धको शव आफन्तले दाहसंस्कार गर्न लैजाँदै गर्दा रिपोर्ट आएको हो। त्यतिबेला आफन्तले शव मोरङको कानेपोखरी पुर्याइसकेका थिए। शवलाई घर पुर्याएर धार्मिक परम्पराअनुसार अन्तिम संस्कारका लागि घाट लाने तयारी गरिएको थियो। तर, रिपोर्ट पोजेटिभ आएपछि प्रहरीले शवलाई कानेपोखरीमै रोकेर नेपाली सेनाको बडी व्यवस्थापन टोलीलाई जिम्मा लगायो। घटना २ यही भदौ ६ मा मोरङको विराटनगर महानगरपालिका६ सरोचियाका ४५ वर्षीय एक पुरुषको राति मृत्यु भयो। श्वासप्रश्वासमा समस्या भएको बताएपछि उनलाई तत्काल कोसी अस्पताल लगिएको थियो। एम्बुलेन्सबाट ओराल्दै गर्दा चिकित्सकले मृत घोषणा गरेका थिए। आफन्तले ती पुरुषको शव घरमा ल्याए। परिवारका सदस्यले मधुमेहको पुरानै समस्याका कारण उनको मृत्यु भएको हुन सक्ने अड्कल काटे। तर, उनमा कोरोना संक्रमण भएको दाहसंस्कार गर्न घाट लैजाने बेलामा मात्रै थाहा भयो। वडाध्यक्ष विजय कामतले मृतकमा कोरोना संक्रमण रहेकाले घाटमा लैजान नमिल्ने बताए। त्यसपछि नेपाली सेनाको टोली आएर शव लिएर गयो। ती पुरुषको पीसीआर रिपोर्ट भने निधन हुनुभन्दा दुई दिनअघि आएको थियो। रिपोर्ट पोजेटिभ आएको खबर प्रयोगशालाले प्रदेश १ को सामाजिक विकास मन्त्रालय र विराटनगर महानगरपालिकालाई जानकारी दियो। दुवै निकायले कोरोना देखिएकोे खबर समयमै सम्बन्धित व्यक्ति र परिवारलाई दिएनन्। मृत्युको पीडासँगै मृतकका परिवार, आफन्त र छिमेकीको पीसीआर परीक्षण गर्नुपर्यो। घटना ३ भदौ २० मा मोरङका एक पुरुषको दाहसंस्कार गरिसकेपछि कोरोना संक्रमण पुष्टि भएको रिपोर्ट आयो। १९ गते विहान ३ बजेर ४० मिनेटमा विराट मेडिकल टिचिङ हस्पिटलमा मृत्यु भएका मोरङ बूढीगंगा गाउँपालिका ५ का ४५ वर्षीय पुरुषको रिपोर्ट ढिलो आएको हो। माथि उल्लेख गरिएका प्रतिनिधि घटना मात्रै हुन्। कोरोना भाइरसको पीसीआर परीक्षणको रिपोर्ट ढिला आउँदा प्रदेश १ मा समस्या झनै जटिल बन्न थालेको छ। कोरोना संक्रमण बढ्दै गर्दा लक्षण देखिएका वा सम्पर्कमा भएकाको मात्रै होइन मृत्यु भएकाहरूको पनि समयमा पीसीआर रिपोर्ट आउँदैन। जसले संक्रमणको जोखिम झनै बढाएको छ। परीक्षणको रिपोर्ट व्यक्तिले समयमा पाउँदैनन्। परीक्षण गराएको पाँच दिनमा पनि रिपोर्ट आएन, छैटौं दिनमा सोर्स फोर्स लगाएर मात्रै बल्ल रिपोर्ट थाहा भयो विराटनगर १ की सुनम लिम्बूले भनिन् धन्न रिपोर्ट नेगेटिभ आएछ, पोजेटिभ आएको भए कतिलाई सरिसक्ने थियो। प्रदेश १ का तीन स्थानमा कोरोनाको पीसीआर परीक्षण हुन्छ। कोसी अस्पताल, प्रदेश जनस्वास्थ्य प्रयोगशाला र झापाको मेची अस्पतालमा पीसीआर परीक्षण भए पनि यसको जानकारी सामाजिक विकास मन्त्रालय हुँदै स्थानीय तह र सम्बन्धित स्वास्थ्य कार्यालयलाई दिने गरिन्छ। ज्वरो, खोकी र रुघा लागेपछि पीसीआर परीक्षणका लागि स्वाब दिएँ त्यो स्वाब जिल्लामा एक दिन राखिएछ, भोलि १० जनाको संकलन गरेर मात्रै जिल्ला बाहिर पठाइयो पाँच दिनमा पनि रिपोर्ट नआएपछि नेताको फोर्स लगाएर छैटौं दिनमा थाहा पाएँ, ताप्लेजुङका सञ्चारकर्मी सजन पौडेलले भने। यता पोजेटिभ आउला भने तनाव, रिपोर्ट खोज्नै झन्डै एक साता लाग्यो, उनले गुनासो सुनाए। तीन वटा प्रयोगशालाको जाँचमा पछिल्लो समय दैनिक एक सयको हाराहारीमा पोजेटिभ रिपोर्ट आउँछ। नेगेटिभभन्दा ढिला पोजेटिभ रिपोर्ट आउने गरेको संक्रमण पुष्टि भएकाहरूको गुनासो छ। दमकको विद्युत् प्राधिकरणका १ सय ३५ कर्मचारीको एकैपटक स्वाब दिएको थियो, नेगेटिभ आउने १ सय ५ जनाको अघिल्लै दिन जानकारी आयो। तर, बाँकी ३० जना पोजेटिभ भएको भोली मात्रै रिपोर्ट दिइयो, ३० जनामध्येकै एक संक्रमित कर्मचारीले भने, यसले मानसिक तनाब त बढायो नै, अन्यलाई सर्ने जोखिम झनै बढ्यो। प्रदेश सरकारले परीक्षण दर बढाउँदै रिपोर्टलाई व्यवस्थित गरिरहेको बताए पनि उक्त निर्णयको प्रभाव देखिएको छैन। संक्रमितको तथ्यांक राख्ने र यसबारेका अन्य सूचना पठाउने सामाजिक विकास मन्त्री नै कोरोना संक्रमित भएर आइसोलेसनमा बसेपछि यसको व्यवस्थापन थप लथालिंग बनेको छ। प्रदेश सरकारका प्रवक्ता एवं आन्तरिक मामिला तथा कानुनमन्त्री हिक्मत कार्की यसलाई व्यवस्थित गर्न सीसीएमसीको बैठकमा छलफल भएको बताउँछन्। देखिएका समस्याका विषयमा गम्भीर छलफल भएको छ, उनले भने अब मरेपछि रिपोर्ट आउने वा जानकारी पुग्ने क्रम नहोला।"
अस्पतालले भर्ना लिन नमान्दा गर्भवतीको मृत्यु,"विराटनगर : विराटनगरको कोशी अस्पतालमा प्रसूति गराउन लगिएकी एक गर्भवतीको अस्पतालको गम्भीर लापरवाहीका कारण मृत्यु भएको छ । अस्पतालले भर्ना लिन नमान्दा घर फर्काएर लगिएको केही बेरमै विराटनगर महानगरपालिका६ सुकुम्बासी टोलकी ३० वर्षीया विमला ऋषिदेवको मृत्यु भएको हो । प्रसूति व्यथाले च्यापेपछि अन्तिम अवस्थामा उनलाई श्रीमान शिवु ऋषिदेवले बिहीबार बिहान १ बजेतिर अस्पताल लगेका थिए । बेड खाली नभएको लगायतको जवाफ दिएर कोशीले भर्ना लिन अस्वीकार गर्दै घर फर्काइदिएको केही बेरमै विमलाको ज्यान गएको हो । बच्चा जन्माउन नसक्दा बिहीबार बिहान ४ बजेतिर महिलाको मृत्यु भएको स्थानीय विकेश मुखियाले बताए । 'प्रसूति व्यथा लागेर बच्चा जन्माउन गाह्रो भएपछि अन्तिम अवस्थामा अस्पताल लगिएको रहेछ,' उनले भने, 'तर अस्पतालले पनि भर्ना लिएर प्रसूतिका लागि प्रक्रिया थाल्नु पर्नेमा बेड खाली नभएकोलगायतका बहाना बनाउँदै फिर्ता पठाएछ ।' उनका अनुसार घर फर्काएर ल्याएको केही बेरमा उज्यालो हुन नपाइकन व्यथाले च्यापेर छटपटाउँदा छटपटाउँदै महिलाको मृत्यु भएको हो । 'अस्पतालको लापरवाहीका कारण गर्भमा भएको शिशुसहित आमाले ज्यान गुमाउनु पर्यो । अस्पतालले प्रसूतिका लागि सहयोग नगर्दा बच्चा पनि पेटभित्रै गुम्यो, ' मुखियाले भने, 'गर्भवतीको अवस्था हेरेर पनि सदासयदा नदेखाएर अस्पतालले अमानवीयता प्रस्तुत गर्यो । जसका कारण गर्भवती महिलाको ज्यान बच्न सकेन ।' उनका अनुसार दुई पटकसम्म शल्यक्रिया गरेर प्रसूति गराइसकेको हुँदा तेस्रो पटक शल्यक्रिया गर्न नमिल्ने जवाफ पनि अस्पतालले दिएको छ । तेस्रो पटक शल्यक्रिया गर्न नसक्ने र बेड खाली नभएको भन्दै अरु अस्पताल लैजान भन्दै कोशीले चै भर्ना लिन अस्वीकार गरेको उनको भनाइ छ । पारिवारिक आर्थिक अवस्था कमजोर भएको ऋषिदेव परिवारले ज्यालामजदुरी गरेर जीविका चलाउँदै आएको स्थानीयले बताए । सुनसरीको दुहवी घर भएका शिवु केही समयदेखि विराटनगरमा परिवारसहित बस्दै आएका थिए । 'पारिवारिक आर्थिक अवस्था कमजोर थियो । त्यही कारण अस्पतालले भर्ना लिन अस्वीकार गरेको हुनसक्छ, 'मुखियाले भने, 'मृत्युपछि शव उठाउँदा लाग्ने खर्च गर्ने पैसा पनि मृतकका परिवारसँग भएन । प्रसूति गराउन लगिएकी गर्भवतीले उपचारनै नपाएर ज्यान जानु एकदमनै दुःखद् हो ।' स्थानीय अक्षय सहनीका अनुसार मृतकका ९ र ३ वर्षका दुई छोरी छन् । अढाई वर्षका भएका एक छोराको दुई वर्षअघि बस्ता खोलामा डुबेर मृत्यु भएको उनले बताए । सहनीले प्रसूति व्यथाले च्यापेपछि अस्पताल पुर्याए पनि बेड खाली नभएकाले अर्को अस्पताल लैजानु र तेस्रो पटक शल्यक्रिया गर्न नसक्ने भनेर फिर्ता पठाउँदा बच्चा जन्माउन नसकेर महिलाको मृत्यु भएको बताए । अर्को अस्पताल लैजान पैसा नभएपछि गर्भवतीलाई घर फर्काएर खर्चको जोहो गर्नेतर्फ परिवारका सदस्य लाग्दै गर्दा महिलाले मृत्युवरण गर्नु परेको सहजीले बताए । दाहसंस्कार गर्ने पैसा नहुँदा मृतकको शव घरबाट उठ्न नसक्ने अवस्था भएपछि प्रदेश सांसद एवं नेपाली कांग्रेस प्रदेश १ का प्रमुख सचेतक केदार कार्कीले सहयोग गरेका थिए । कार्कीले पैसा र आवश्यक सरसामानको सहयोग गरिदिएपछि शवको अन्त्येष्टि भएको जानकारी सहनीले दिए । प्रदेशसभा सदस्य कार्कीले दुई पटकसम्म शल्यक्रिया गरिएका कारण तेस्रो पटक गर्न नमिल्नेभन्दै कोशी अस्पतालले प्रसूतिको अन्तिम अवस्थामा गर्भवतीलाई फर्काइदिएको बताए । घटनापूर्व आफूसमक्ष जानकारी नआएको बताउँदै उनले कोशीले फर्काइदिएपछि आर्थिक रुपमा विपन्न ऋषिदेव परिवारले अर्को अस्पताल लैजान रकम जोहो गर्दै गर्दा दुःखद् घटना भएको जानकारी दिए । सरकार र प्रशासनले बिरामीको उपचार गर्न निजी तथा सरकारी अस्पताललाई निर्देशन दिएको भए पनि उपचार नपाएर सर्वसाधारणले अकालमा ज्यान गुमाइरहने अवस्था आउँदा सरकार कहाँ छ भनेर कार्कीले प्रश्न गरे । पैसा अभावमा अन्त्येष्टि गर्न लैजान नसक्दा बिहानैदेखि घरमा शव रहेकोभन्दै उनले दाहसंस्कारको सबै काममा सहजीकरण गरिदिएको बताए । 'प्रसूति व्यथाले च्यापेर अस्पताल लैजाँदा पनि उपचार नपाएर गर्भवतीले मृत्युवरण गर्नुपर्ने अवस्था आउनु एकदमनै दुःखद् हो, 'कार्कीले भने, 'यसरी धेरै सर्वसाधारणले उपचार नपाएर जीवन त्यागिरहँदा स्वास्थ्य उपचारको अवस्था कस्तो छ भन्ने उजागर भएको छ ।' आर्थिक अभाव हुँदा र अस्पतालले उपचार गर्न नमान्दा सर्वसाधारणले ज्यान गुमाउने अवस्था आइरहँदा पनि अस्पताललाई कारबाही गर्नुको साटो सरकार रमिते बनेर बसिरहेको उनको आरोप छ । अस्पतालका मेडिकल सुपरिटेन्डेन डा चुमनलाल दासले प्रसूतिका लागि ल्याइएका गर्भवती महिलाहरुलाई अस्पतालले फिर्ता नपठाउने र तत्काल भर्ना लिएर उपचार गर्ने गरेको बताए । 'यदि कसैले फिर्ता पठाएर गर्भवतीको मृत्यु भएको रहेछ भने छानबिन गरेर कारबाही गर्छु, 'उनले भने, 'प्रसूतिका लागि ल्याइएका महिलालाई फिर्ता पठाउनु गम्भीर लापरबाही र गल्ती हो ।' दासले गर्भवती र प्रसूति गराउन ल्याइएकाको उपचारमा कुनै पनि कमजोर हुन नदिने अस्पतालको नीति रहेको उल्लेख गरे ।"
