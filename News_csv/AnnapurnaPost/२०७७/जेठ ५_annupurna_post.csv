शीर्षक,विवरण
संकटलक्षित बजेट,"आगामी आर्थिक वर्षको बजेटले असामान्य परिस्थितिलाई सम्बोधन गर्नु पर्नेछ। सरकारको नीति तथा कार्यक्रमले कोरोना अनिश्चितताकै बीचमा आउन लागेको बजेटका प्राथमिकता विद्यमान चुनौती सम्बोधन गर्नेभन्दा पनि नियमित प्रकृतिको बजेट आउने आभास मिल्छ। त्यस्तो नियमित बजेटले अहिलेका समस्या समाधान हुँदैनन्। जनस्वास्थ्य संकट सम्बोधन गर्ने नीतिका अलावा सरकारले राहत, रोजगारी र आर्थिक पुनरुत्थानको स्पष्ट सोच अघि सार्न सकेको छैन। विगतमा सामान्य अवस्थामा विकास निर्माणका काम गर्नु सरकारको प्रमुख दायित्वका रूपमा लिइन्थ्यो तर अहिलेको संकटले सरकारसामु सोच्दै नसोचेको चुनौती उत्पन्न भएको छ। जनतालाई स्वास्थ्य सेवा उपलब्ध गराउनु, जोखिममा रहेका समुदायलाई राहत दिनु, ठूलो संख्यामा रोजगारी सिर्जना गर्नु र कोरोना भाइरस महामारीले थलिएको उद्यम, व्यवसायलाई उकास्नु सरकारका प्राथमिक काम हुन्। यी प्राथमिकता पन्छाएर सरकारले कार्यान्वयन नै हुन नसक्ने क्षेत्रमा बजेट विनियोजन गर्यो भने त्यसको कुनै अर्थ हुने छैन। सामान्य अवस्थामा समेत बजेट खर्च गर्न नसक्ने सरकारले कोरोना भाइरसको महामारीमा सबै क्षेत्रमा काम गर्न सक्छ र बजेट खर्च हुन्छ भनेर पत्याउन सकिन्न। सरकार मात्र तयार भएर पनि हुँदैन, सरकारले काम गराउने अरू पक्ष तयार भएमात्र काम हुने हो। पछिल्लो पाँच वर्षयता सरकारको विकास खर्च औसत ७३ प्रतिशत छ। चालु आर्थिक वर्ष र अघिल्लो आर्थिक वर्षकै बजेटको उदाहरण हेर्ने हो भने चालु आवमा १५ खर्ब ३२ अर्बको बजेटमध्ये मध्यावधि समीक्षाबाट बजेटको आकार घटाएर १३ खर्ब ८५ अर्ब रुपैयाँमा झारिएको छ। त्यही पनि खर्च हुने अवस्था छैन। चैतयता विकास निर्माणका काम नभएकाले पनि यथार्थ बजेट खर्च मध्यावधि समीक्षाको भन्दा पनि कम हुनेछ। त्यस्तै, अघिल्लो आवमा १३ खर्ब १५ अर्ब रुपैयाँ विनियोजन भएकोमा यथार्थ खर्च ११ खर्ब १० अर्ब रुपैयाँ भएको महालेखा नियन्त्रक कार्यालयको तथ्यांक छ। जतिसुकै ठूलो आकारको बजेट ल्याए पनि विनियोजन तथा कार्यान्वयन दक्षता र जवाफदेहिताको अभावमा सरकारको कथनी र करनीमा ठूलो भिन्नता देखिएको छ। बजेट विनियोजन र कार्यान्वयनमा हात्तीको देखाउने र चपाउने दाँतको जस्तो अवस्था छ। महामारीको चपेटामा परेका जनतालाई ठूलो आकारको बजेट देखाउने, कार्यान्वयन गर्दा अहिलेका आवश्यकतालाई समेत सम्बोधन गर्न नसक्ने चरम निराशावादी अवस्था सिर्जना गर्न हुन्न। कार्यान्वयनयोग्य र विद्यमान परिस्थितिलाई सम्बोधन गर्ने बजेट निर्माण हुनुपर्छ। वैदेशिक सहायतालाई समेत पुनःप्राथमिकीकरण गरी महामारीले सिर्जना गर्ने अप्रत्याशित खर्च दायित्व व्यहोर्न सकिने गरी सम्झौता हुनुपर्छ। अर्थमन्त्रीले आगामी आर्थिक वर्षमा कर नबढाउने घोषणा गरिसकेका छन् र बढाउनु न्यायसंगत पनि हुँदैन। यस्तो अवस्थामा राजस्व प्राप्ति पनि कम हुनसक्छ। चालु आर्थिक वर्षको पछिल्लो चार महिनामा आर्थिक गतिविधि ठप्प हुँदा ११ खर्बको राजस्व लक्ष्यमा मुस्किलले आठ खर्ब संकलन भयो भने ठूलै उपलब्धि मान्नुपर्ने हुन्छ। यसै पनि महामारीका कारण रेमिट्यान्स घटेको, अर्थतन्त्रमा ४० प्रतिशत माग घट्ने प्रक्षेपण भइरहेको अवस्थामा आगामी वर्षमा आठ खर्बभन्दा बढी राजस्व लक्ष्य निर्धारण गर्नु व्यावहारिक मान्न सकिँदैन। यस्तो असामान्य अवस्थामा पनि परम्परागत सोच र राजनीतिक लाभलाई दृष्टिगत गरिए त्यो देश र जनताप्रति बेइमानी ठहरिनेछ। किनभने सरकारले आन्तरिक राजस्वबाट नेता, मन्त्री र सम्हालिन सकिने सांसद र कर्मचारीलाई तलब खुवाउनै हम्मे पर्छ। सांसद कोष, आफ्ना कार्यकर्तालाई जागिर खुवाउन खडा गरिएका विभिन्न आयोगका खारेजी र समग्रमा साधारण खर्च कटौती आगामी बजेटको लक्ष्य हुनुपर्छ। आगामी आर्थिक वर्षमा जनताको स्वास्थ्योपचार, राहत, रोजगारी र ठूला पूर्वाधारमा पर्याप्त बजेट विनियोजन गरी तिनीहरूलाई सम्पन्न गर्नेतिर केन्द्रित हुनुपर्छ। गौतमबुद्घ विमानस्थल, माथिल्लो तामाकोसी र मेलम्ची खानेपानी आयोजना जस्ता सम्पन्न हुने चरणमा पुगेका परियोजना आउँदो छ महिनामा सम्पन्न गर्न सक्नुपर्छ। अहिले धानखेतका लागि मलखाद, कृषि सामग्री आपूर्ति हुन सकिरहेको छैन। यसको आपूर्ति राज्यले सुनिश्चित गर्नुपर्छ। किसानकहाँ कृषि सामग्री पुर्याउने, उद्योगमा कच्चा पदार्थ पुर्याउने साथै उत्पादित वस्तु बजारसम्म पुर्याउन सरकारले प्रशासन यन्त्र चुस्त राख्नुपर्ने हुन्छ। सरकारको सहयोगबिना उद्यम, व्यवसाय सञ्चालन गर्नसमेत कठिन रहेकाले सरकारले यसतर्फ पनि ध्यान दिनुपर्छ। सरकारले खासगरी छिटो प्रतिफल आउने, चाँडो पुनस्र्थापित हुनसक्ने, रोजगारी, उत्पादन र आयात प्रतिस्थापनमा मद्दत गर्ने क्षेत्रहरूमा केन्द्रित हुनुपर्छ। महामारीका कारण आउनसक्ने अप्रत्याशित अवस्थाप्रति सचेत रहेर नागरिकको जीवन रक्षाका लागि सतर्क रहनुपर्छ।"
चैतमा आधा घट्यो रेमिट्यान्स,"काठमाडौं : विदेशबाट प्राप्त हुने रेमिट्यान्स चैतमा भारी मात्रामा घटेकोे छ। चालु वर्षका अघिल्ला ८ महिनामा मासिक औसत ७४ अर्ब रेमिट्यान्स भित्रिने गरेको नेपालमा चैतमा ३४ अर्ब ४८ करोड मात्रै भित्रिएको छ। यो करिब ५५ प्रतिशतको गिरावट हो। फागुनको तुलनामा यो अझै उच्च दरको गिरावट हो। फागुनमा ७९ अर्ब २० करोड रेमिट्यान्स भित्रिएको थियो। विश्वभर कोरोना भाइरस महामारीको असर बढ्न थालेपछि चैतदेखि रेमिट्यान्स आयमा भारी गिरावट आउने अनुमान गरिएको थियो। रेमिट्यान्ससँगै अन्तर्राष्ट्रिय व्यापार खुम्चिएको पनि राष्ट्र बैंकले बताएको छ। त्यस्तै, सरकारी राजस्व र खर्च पनि कोराना भाइरसका कारण प्रभावित भएको र यसले लगातार ७ प्रतिशतको आर्थिक वृद्धिमा रहेको मुलुकलाई तेस्रो त्रैमाससम्म २ प्रतिशतको विस्तारमा धकेलेको राष्ट्र बैंकले उल्लेख गरेको छ। नयाँ तथ्यांकले मूल्यवृद्धि भने बढेको देखाएको छ। मूल्यवृद्धिको औसत दर (मुद्रास्फीति) चैतसम्म ६७४ प्रतिशत बढेको छ। गत वर्षको यही समयमा यस्तो वृद्धिदर ४४४ प्रतिशत थियो। चैतमा पनि तरकारी, फलफूल, दाल, गेडागुडीको भाउ उच्च दरमा बढेको छ। चैतसम्म नेपालले ७८ अर्ब ८२ करोडको सामान बेचेर ९ खर्ब ८२ अर्ब ५३ करोड रुपैयाँको सामान विदेशी बजारबाट किनेको छ। मानिसलाई विदेशमा पैसा लान नियन्त्रण गर्ने नीतिगत सुधारपछि पनि चैतसम्म विदेशीले नेपालमा सेवा लिएर खर्चनेभन्दा नेपालीले विदेशमा खर्चने पैसा नै बढी भएको छ। तथापि, चैतसम्म पैसा बाहिरिनेभन्दा भित्रिने रफ्तार नै बढी देखिएको छ। चैत मसान्तमा शोधनान्तर स्थिति ३६ अर्ब ६१ करोड बचतमा रहेको राष्ट्र बैंकले जनाएको छ। तर, विदेशी मुद्राको ढुकुटी भने पहिलेभन्दा पनि बलियो भएको देखिएको छ। कोरोना महामारी सुरु भएपछि औद्योगिक कच्चापदार्थदेखि ठूला विकास परियोजनाले मगाउने सामग्रीसम्मको आयात घटेको छ। पेट्रोलियम पदार्थको मूल्यमा भएको भारी गिरावटले पनि मुलुकको आयात गत वर्षभन्दा साढे ७ प्रतिशत घटेको देखिएको छ। यसको असर विदेशी मुद्राको ढुकुटीमा परेको छ। गत चैतसम्म नेपालसँग ११ खर्ब ५५ अर्ब ९० करोड बराबरको विदेशी विनिमय सञ्चिति रहेको राष्ट्र बैंकले बताएको छ। यो पैसाले अहिलेको अवस्थामा साढे ९ महिनाको आयात थेग्नसक्ने देखिएको छ। तर, अन्तर्राष्ट्रिय बजारमा अमेरिकी डलर र सुनको भाउ महँगिएकाले पनि यो रकम उच्च देखिएको हो। नेपालले पनि डलर र सुनमा लगानी गरेका कारण त्यस्तो लगानीको नेपाली रुपान्तरण अहिले महँगो पर्न गएको छ। आगामी दिनमा डलर सस्तियो र तेलको भाउ बढ्यो भने मुलुकले यो स्तरको आयात सामथ्र्य कायम राख्न सक्दैन।"
नेपालभारत सीमा वार्ता उडानपछि,"काठमाडौं : लिपुलेक, लिम्पियाधुरा र कालापानी क्षेत्रको सीमा विवादबारे नेपालभारत परराष्ट्रसचिव स्तरमा वार्ता अन्तर्राष्ट्रिय उडान खुले लगत्तै हुने भएको छ। नेपालले भारतसँग लगातार वार्ता मितिका लागि पहल गरेपछि भारतले तिथि स्पष्ट नभने पनि अन्तर्राष्ट्रिय उडान खुले लगत्तै वार्ता गर्ने अनौपचारिक जानकारी दिएको छ। भर्चुअल वार्ताका बारेमा नेपालले राखेको प्रस्तावलाई भने भारतले अस्वीकार गर्दै यो विषय बसेर छलफल गर्नुपर्ने स्पष्ट पारेको छ। अन्तर्राष्ट्रिय उडान खुलेको एक दुई दिनमा नै हामी वार्तामा बस्नेछौं, भारतको अनौपचारिक धारणा उद्धृत गर्दै परराष्ट्रका एक अधिकारीले जानकारी दिँदै भने, नेपालभारत सीमाको अधितम विषय वार्ताबाट नै समाधान भएकाले विवाद रहेको सुस्ता र कालापानी क्षेत्र बारे हामी पुनः वार्ता गरी टुंगोमा पुग्नुपर्छ। भारतीय पक्षले लामो समय लगाएरै भए पनि वार्ताका लागि सकारात्मक जवाफ दिनुलाई आफ्नो पहलकदमी र दलहरूको एकवद्ध स्वरलाई कारक मानेका छन् परराष्ट्र अधिकारीले। नेपालभारतबीच सीमाको विषयमा सल्टाउन बाँकी रहेको सीमालगायतको विषयमा अन्तर्राष्ट्रिय उडान खुलेको एक साताभित्र वार्ता गरिसक्ने गरी छलफल भइरहेको दिल्लीस्थित अधिकारीले पनि बताए। नयाँ दिल्लीस्थित नेपाली दूतावासले भारतीय विदेश मन्त्रालयलाई नेपालको सीमा अतिक्रमणको विषयमा वार्ताका लागि ताकेता गरिरहँदा यस्तो नतिजा बाहिर आएको हो। परराष्ट्रसचिव शंकरदास बैरागीले नेपालभारतको यो मामिला दुईपक्षीय छलफल गरी टुंगोमा पुर्याउने बताउँदै भने, नेपाली भूभाग उनीहरूको राजनीतिक नक्सामा पारेदेखि नै हामीले वार्ताका लागि पहल गरिरहेका थियौं। सडक उद्घाटन भएपछि हामीले कूटनीतिक नोट दिँदै वार्ताको पहल गरेका हौं। हवाई उडान खुला भएपछि छलफलका लागि तयार रहेको जानकारी आएकोले हामीले जतिसक्दो छिटो वार्ताका लागि पहल गरिरहेको सचिव बैरागीले बताए।सरकारले नक्सा जारी गर्ने निर्णय गरिसकेको छ। सरकारको नीति तथा कार्यक्रममा नक्सा जारी गर्ने र विगतका प्रमाणका आधारमा भारतसँग दुईपक्षीय वार्ता गरेर अतिक्रमित भूभाग फिर्ता लिने निर्णय गरिसकेको छ। परराष्ट्रमन्त्री प्रदीप ज्ञवाली र भारतीय समकक्षी एस जयशंकरसँग अहिले यो विषयमा कुरा नभए पनि राजदूतमार्फत सूचना आदान प्रदान भइरहेको छ।यद्यपि, भारतले आफूहरू कोभिड१९ विरुद्धको लडाइमा रहेकाले तत्काल गर्न पर्ने विषयबाहेक अन्य मामिला ठप्प रहेको बताउँदै आएको छ।नेपाली राजदूत नीलाम्बर आचार्यले फरकफरक संयन्त्रमार्फत प्रयास गरेपनि नतिजा आउन पनि ढिलाइ भएको परराष्ट्र अधिकारीको बुझाइ छ। राजदूत आचार्यले भारतीय पक्षसँग राम्रोसँग कुराकानी गर्न थालेको प्रवुद्ध ब्यक्ति समूह (ईपीजी) मा काम गर्दादेखि मात्रै हो। उनी स्वयं राजदूत रहँदा समेत ईपीजी प्रतिवेदन बुझाउन भारतीय प्रधानमन्त्री नरेन्द्र मोदीसँग समय मिलाउन सकेका छैनन। नेपालभारतबीचको सुमधुर र ऐतिहासिक सम्बन्धलाई उचाइमा लैजान तत्काल परराष्ट्रसचिव स्तरीय वार्ता अघि बढाउन नेपालले चाहेको धारणा भारतलाई बारम्बर अवगत गराइएको थियो। गत कात्तिकमा भारतले राजनीतिक नक्सा सार्वजनिक गरेपछि नेपालले लगातार दुईपटक परराष्ट्रसचिव स्तरीय वार्ताको पहल गरिसकेको छ। हामीले भारतसँग कात्तिक यतादेखिनै लगातार वार्ताका लागि जोड गरेका हौं, परराष्ट्र मन्त्री ज्ञवाली भन,े अब यो सकारात्मक पाटोमा अघि बढेको छ। कोरोना भाइरसकका कारण केही ढिलाइ भएको हो। यही बीचमा सडक उद्घाटन भएकाले हामीले पुनः वार्ताका लागि जोड दिएको भन्दै उनले पनि अब छिट्टै वार्ता हुने बताए। भारतीय राजदूतलाई परराष्ट्रमन्त्रीले कूटनीतिक नोट दिएर नेपालको असन्तुष्टि जनाए पनि भारतले उक्त सडक आफ्नै भूभागमा बनाएको दाबी गरेको छ।"
स्वदेशी उद्योग उपेक्षित,"काठमाडौं : सरकारले स्वदेशी उत्पादनमा आत्मनिर्भर बनाउन औद्योगीकरणको आकर्षक नारा लगाए पनि यस्ता उत्पादनलाई अर्थ नीतिले उपेक्षा गरेको छ। सरकारी अध्ययन नै भन्छ, औद्योगीकरण सम्बन्धी नीति र अर्थ नीतिबीचको विरोधाभाषपूर्ण सम्बन्ध उद्योग संरक्षणको बाधक हो। राजस्व परामर्श समितिअन्तर्गतको उद्योग, वाणिज्य, लगानी तथा निर्यात प्रवद्र्घन उपसमितिले सात किसिमका वस्तुका भन्सार महसुल दर पुनरवलोकन गर्न सिफारिस गरेको छ। स्वदेशमै वस्तु उत्पादन गर्न आवश्यक कच्चा पदार्थ र तयारी वस्तुमा पर्ने भन्सार महसुलको खाडल छ। जसले उत्पादनको तुलनामा आयातलाई प्रोत्साहन गरिरहेको छ। भारतबाट आयातित पिठो, आँटा, गहुँ र सुजी स्वदेशी उत्पादनभन्दा सस्तो मूल्यमा पाउनु, उपभोक्ताको नजरबाट हेर्दा सामान्य मान्न सकिएला। तर, यसले नेपाली उद्योगको संरक्षण नीति कुन हदसम्म पछि परेको छ भन्ने स्पष्ट गर्छ। तयारी वस्तुको तुलनामा कच्चा पदार्थमा भन्सार दर बढी त छ नै। अझ १३ प्रतिशत भ्याट अग्रिम तिरेर कच्चा पदार्थ ल्याउने व्यवस्थाले स्वदेशी उत्पादनलाई निरुत्साहित नै पारेको छ। मुलुकमा औद्योगीकरणको विकासमा विदेशी लगानी आकर्षित गर्नुपर्ने हुन्छ। मुलतः कच्चा पदार्थको सहज आपूर्ति बढाउन आवश्यक हुन्छ। स्वदेशमा स्थापित उद्योगलाई स्वस्थ्य प्रतिस्पर्धी वातावरण तयार गर्न कच्चा पदार्थको भन्सार महसुल र तयारी वस्तुको भन्सार महसुल दरबन्दी बीच कम्तीमा १५ प्रतिशत फरक बनाउनुपर्ने उपसमितिले सुझाएको छ। उद्योग संरक्षण कसरी गर्ने ? कोभिड१९ को प्रभाव विश्व अर्थतन्त्र तहसनहस भइरहेको बेलामा नेपालले उत्पादनलाई अघि बढाउनुपर्ने भए पनि स्वदेशी उद्योगको संरक्षणमा फितलोपनले उत्पादनको आगामी तस्विर झनै दयनीय बन्ने प्रतिवेदनले चेतावनी दिएको छ। उपसमितिले स्वदेशमा उत्पादन हुने वस्तुको बिक्रीवापत उद्योगले तिर्ने आय छुटमा जोड दिएको छ। उसले निश्चित अवधिसम्मका लागि आयकरमा पूर्ण छुट दिन सिफारिस गरेको छ। स्वदेशी चिया उत्पादन र प्रसोधन गर्ने उद्योग, दुग्ध पदार्थको कारोबार गर्ने डेरी उद्योग र स्वदेशी कच्चा पदार्थ प्रयोग गरी कपडा उत्पादन गर्ने उद्योग, गार्मेन्ट, कार्पेट, पश्मिना, कागज, ऊनीफेल्टको बिक्रीवापत उद्योगलाई ५० प्रतिशतसम्म आयकर छुट दिन प्रस्ताव गरिएको छ। खनिज (चुनढुँगाबाहेक), पेट्रोलियम पदार्थ, प्राकृतिक ग्यास तथा इन्धन अन्वेषण तथा उत्खनन गर्ने व्यक्तिले २०८० साल चैतसम्म व्यापारिक रूपमा कारोबार सञ्चालन गरेमा कारोबार सञ्चालन गरेको मितिले पहिलो सात वर्षसम्म पूरै आयकर छुट दिन भनेको छ। त्यसपछिको तीन वर्षसम्म ५० प्रतिशत आयकर छुट पाउने व्यवस्था समेत सिफारिस गरेको छ। दुई अर्बभन्दा बढीको पुँजी लगानीमा स्थापना हुने पर्यटन क्षेत्रसँग सम्बन्धित उद्योगलाई र पाँच करोडभन्दा बढीको पुँजी लगानीमा महानगरपालिका र उपमहानगरपालिका बाहेकका क्षेत्रमा स्थापना हुने पूर्वाधारयुक्त होटल, रिसोर्टजस्ता पर्यटन क्षेत्रसँग सम्बन्धित उद्योगलाई सुरुको पाँच वर्षसम्म पूर्ण रूपमा आयकर छुट दिन सुझाव दिएको छ। त्यसपछिको तीन वर्षसम्म लाग्ने आयकरको दरमा ५० प्रतिशत छुट दिने उल्लेख छ। हाल आयकर ऐनमा १२५ प्रतिशत मात्र छुट दिइएको छ। नेपालीलाई रोजगारी दिने उद्योगलाई पनि छुट तीन सय वा सोभन्दा बढी नेपाली नागरिकलाई वर्षभरी नै प्रत्यक्ष रोजगारी दिने उत्पादनमूलक उद्योगलाई सो वर्षको आयमा लाग्ने करको पन्ध्र प्रतिशत छुट प्रस्ताव गरिएको छ। बाह्र सय वा सोभन्दा बढी नेपाली नागरिकलाई वर्षभरी नै प्रत्यक्ष रोजगारी दिने उत्पादनमूलक उद्योगलाई सो वर्षको आयमा लाग्ने करको ५० प्रतिशत दिने उल्लेख छ। उत्पादनमूलक उद्योगले उत्पादन गरेको वस्तु निर्यात गरेमा प्राप्त आयमा लाग्ने करको दरमा ५० प्रतिशत छुट दिनुपर्ने भनिएको छ।"
झलनाथ खनाल र भीम रावलले ओलीलाई पठाएको ३१ बुँदे पत्रमा के छ ? (पत्रसहित),"काठमाडौं : सत्तारुढ नेपाल कम्युनिस्ट पार्टी (नेकपा)का अध्यक्ष तथा प्रधानमन्त्री केपी शर्मा ओलीलाई सम्बोधन गरेर नेता झलनाथ खनाल र भीम रावलले पत्र पठाएका छन्। सोमबार राष्ट्रियता तथा पार्टी निर्णय र पद्धतिबारे ३१ बुँदे पत्र ओलीलाई पठाएका हुन्। पत्रमा आर्थिक वर्ष २०७७०७८ का लागि सरकारको नीति तथा कार्यक्रममा नेपाल सरकार तथा एमसीसीका बीच भएको सम्झौतामा उल्लेखित विद्युत प्रशारण लाइनसम्बन्धी आयोजना समावेश भएको भन्दै आपत्ति जनाएका छन्। बुँदा नम्बर २११ मा लेखिएको छ 'लप्सीफेदीरातमाटेहेटौंडा र लप्सीफेदीरातमाटेदमौलीबुटवल ४०० केभी प्रशारण लाइन निर्माण कार्य अघि बढाइनेछ' भनी नेपाल सरकार र एमसीसीका बीच भएको सम्झौतामा उल्लेखित आयोजना जस्ताको जस्तै राखिएको छ। यसले प्रतिनिधिसभामा अनुमोदनको लागि नेपाल सरकारले पेश गरेको उक्त सम्झौताका सम्बन्धमा पार्टीको मार्ग निर्देशन अनुरुप हुनुपर्ने केन्द्रीय कमिटीको निर्देशन विपरीत हुन लागेको त होइन भन्ने आशंका जन्माएको छ। अतः उक्त आयोजना नेपाल सरकारले आफ्नै बजेट व्यवस्था गरी संचालन गर्न खोजिएको हो वा जस्केलाबाट एमसीसीसँगको सम्झौतामा उल्लेखित आयोजनालाई अघि बढाउन खोजिएको हो भन्ने सम्बन्धमा प्रधानमन्त्रीको स्थानबाट नै स्पष्ट गर्नु आवश्यक छ पत्रमा भनिएको छ केन्द्रीय कमिटीको निर्णय, पार्टी पंक्ति तथा देशभक्त जनसमुदायको भावना अनुरुप पार्टीमा पेश गरिएको कार्यदलको प्रतिवेदनमा उल्लेखित तथ्य र सुझावहरूको आधारमा आवश्यक निर्णय गर्नु नै पार्टी पद्धतिसम्मत हुने कुरा स्वयंसिद्ध छ।"
एसईई परीक्षा खारेज गरौं : संग्रौला,"काठमाडौं : प्रमुख प्रतिपक्ष नेपाली कांग्रेसकी सांसद डा डिला संग्रौलाले एसईई परीक्षाका परिक्षार्थीहरु मन्त्रालयका कर्मचारीका गैरजिम्मेवार भनाइहरुले मानसिक तनावमा रहेको भन्दै एसईई परीक्षा सधैको लागि खारेज गरिनुपर्ने बताइन्। सरकारद्वारा प्रस्तुत आर्थिक वर्ष २०७७७८ को नीति तथा कार्यक्रमबारेको छलफलमा बोल्दै सांसद संग्रौलाले इसईई परीक्षा खारेज गर्न माग गरेकी हुन्। 'नीति तथा कार्यक्रममा गुणस्तरीय शिक्षा कायम गर्ने भनिएता पनि कसरी गुणस्तर कायम गर्ने भन्ने विषयमा बोलिएको छैन। केवल नयाँ नयाँ विश्वविद्यालय खोल्नुभन्दा खोलिएका विश्वविद्यालयहरुमा पठनपाठनको गुणस्तरमा आमूल सुधार ल्याउनु पर्छ। विश्वविद्यालयका परीक्षाहरु रोकिएका छन्। यसलाई कसरी समाधान गर्नेरु स्कूल कलेजहरुले सबस्ट्यान्डर्ड तरिकाले अनलाइन क्लास सञ्चालन गरिराखेका छन्। सबैसँग इन्टरनेट, कम्प्युटर पहुँच छैन। यी समस्याको बारेमा नीति तथा कार्यक्रम मौन छ,' उनले भनिन्। आम्दानीको अनुपातमा खर्च कटौती गर्नुपर्नेमा नीति तथा कार्यक्रम मौन रहेको बताउंदै सांसद संग्रौलाले भनिन्, 'मन्त्रीमण्डल घटाउने, करोडौँ पर्ने गाडीहरु नकिन्ने, अनावश्यक आयोग, परिषद् खारेज गर्ने र सार्वजनिक खर्च पुनरावलोकन आयोगको प्रतिवेदन लागू गर्ने कुरा नीति तथा कार्यक्रममा हुनु पर्दथ्यो। सांसद विकास कोषको रकमलाई खारेज गरी कोरोना महामारी कोषमा स्थान्तान्तरण गरी नागरिकहरुको बाँच्न र स्वास्थ्य उपचार गर्न पाउने नैसर्गिक अधिकारको संरक्षण गरिनु पर्दछ।' 'होटेल रेष्टुरेन्ट लगायतका पर्यटन क्षेत्र ओरालो लाग्ने क्रम जारी छ। पर्यटन क्षेत्र बन्द हँुदा ११ लाखभन्दा बढी कामदारहरु रोजगार विहीन हुँदै छन्। कोरोनाको कारण मारमा परेको पर्यटन व्यवसायको पुनरूत्थानको लागि नीति तथा कार्यक्रममा केही उल्लेख भएको पाइदैन। सरकारले नीति तथा कार्यक्रममा समेत समृद्ध नेपाल, सुखी नेपालीको नारा राखेको छ तर वास्तविक रुपमा समृद्ध नेपाल र सुखी नेपालीको सट्टा मुलुक भने गरीब नेपाल, दुःखी नेपालीमा परिणत हुँदै गएको छ।' सांसद संग्रौलाले सरकारले अन्तर्राष्ट्रिय सीमा सुरक्षा र संरक्षण गर्ने प्रतिबद्धता जनाए पनि छिमेकी भारतले लिम्पियाधूरा, लिपुलेक र कालापनी क्षेत्रलाई भारतको नक्सामा गाभ्दासमेत ठोस कूटनीतिक पहल गर्न नसकेको र हाल सोही क्षेत्रबाट चीनको मानसरोवर जाने सडक भारतले उद्घाटन गर्दासमेत सरकारले ऐतिहासक सन्धि, नक्सा, तथ्य तथा प्रमाणका आधारमा यो नेपालकै भूमि हो भनी नक्सा जारी गर्न नसक्दा राष्ट्रियताको सवालमा सरकार माथि प्रश्नवाचक चिन्ह उठेको बताइन्। 'कूटनीतिक पहल कदमी गरिसकेपछि मात्र छुटेको भूमिको नक्सा जारी गरिने छ भन्ने कुराले सरकार राष्ट्रियता संरक्षण गर्न चुकेको आभास हुन्छ,' उनले भनिन्। ठूल्ठूला अनियमितता र नीतिगत भ्रष्टाचारमा आँखा चिम्लेको सरकारले नीति तथा कार्यक्रममा भने भ्रष्टाचार नियन्त्रणको चर्को नारा अघि सारेको छ। सरकारले कुनै पनि तहमा कुनै पनि स्वरुपको भ्रष्टाचार सहंदैन भन्ने नारा व्यवहारमा मेल खादैन। जस्तो केही साता अघि स्वास्थ्य सामग्री खरिदमा भएको भ्रष्टाचार एवं नेपाल ट्रष्ट ऐन नै संशोधन गराएर यति समूहलाई गोकर्ण रिसोर्टको जग्गा लिजमा दिने जस्ता कार्यले सरकारको सुशासनप्रतिको प्रतिवद्धताको नारा केवल देखावटी नारामा सीमित हुन पुगेको छ, उनले भनिन्। 'नीति तथा कार्यक्रमले देशको सामू उपस्थित संकटलाइ सम्बोधन गर्नु त परको कुरा, समस्याको गम्भीरता बुझ्न समेत असफल भएको छ। यो नीति तथा कार्यक्रम एकजना अल्छी विद्यार्थीले हतारमा लेखेको पट्यारलाग्दो निबन्ध जस्तो छ,' सांसद संग्रौलाले भनिन्। अहिलेको संकटबाट देशलाई निकास दिन एउटा नयाँ सोशल कन्ट्रयाक्ट वा सामाजिक सम्झौता मा जानुपर्ने बताएकी छन्। विदेशबाट फर्कन तम्तयार नेपालीहरु हुन् वा नेपालमै पसिना चुहाइ रहेका किसान र मजदूर, अब कसैले पनि न्यून गुणस्तरको शिक्षा वा स्वास्थ्य सेवामा चित्त नबुझाउने बताइन्। 'जनताले अब भष्ट्राचार र अनियमितता सहने वाला छैनन्। पैसा खर्च गरेर चुनाव लड्ने र चुनाव जितेपछि फेरि पैसा उठाउने मूल मन्त्रमा आधारित राजनीति अब जनताले मान्ने वाला छैनन्। त्यसैले राज्यको दायित्व के हो आफ्ना नागरिकहरुप्रति र नागरिकहरुको दाइत्व के हो राज्य र मुलुकप्रति भन्ने पुनर्परिभाषित गर्ने बेला आएको छ' उनले भनिन्। सांसद संग्रौलाले हालै मात्र भारत सरकारले बीस लाख करोड भारुको पुनरूत्थान कोष प्याकेज ल्याएको, अमेरिकाले तीन ट्रीलियन डलरको स्टिमुलस कार्यक्रम घोषणा गरिसकेको तर नेपाल सरकारले लकडाउन शुरु भएको करिब दुई महिना हुँदा पनि कुनै राहत प्याकेज घोषणा नगरेको भन्दै आलोचना गरिन्। 'श्रम शक्ति सर्वेक्षण अनुसार करिब ४४ लाख मानिस अनौपचारिक क्षेत्रमा काम गर्दछन्। ती मध्ये करिब १५ लाख मानिसले दैनिक ज्यालादारीमा काम गर्दछन्। यी सबै मानिसहरुलाई अहिले साँझ विहानको खानाको जोहो गर्न पनि समस्या परेको छ। एक अनुमान अनुसार अहिले तत्कालिन अवस्थामा करिब २५ लाख मानिसलाई दैनिक जीवनयापनको समस्या परेको छ। सरकारले ती मानिसको पहिचान गरेर उनिहरुलाई प्रति महिना कम्तीमा मासिक रु ५,००० नगद अनुदान दिने कार्यक्रम ल्याउनु आवश्यक छ। यी मानिसहरुको पहिचान तथा नगद अनुदान वितरण पालीका स्तरमा सर्वदलीय समितीको शिफारिसमा गरिनु पर्दछ' सांसद संग्रौलाले भनिन्। उनले मजदूरहरुका लागि ६ महिना देखि एक वर्ष सम्मको राहत प्याकेज घोषणा गर्न पनि माग गरिन्। कोरोनाले पार्ने प्रभावबारेमा सरकारले घोषणा गरेका कार्यक्रमहरु कर्मकाण्डी मात्रै छन् भन्दै उनले कोरोनाको लागि बेग्लै तथा अन्य बिरामीहरुको लागि बेग्लै संरचना, जनशक्ति र स्वास्थ्य सामग्रीहरुका लागि विशेष नीति र कार्यक्रम ल्याउन माग गरिन्। कोरोनाको कारणले स्वदेशको रोजगारीमा संकुचन आउनुको साथै विदेशबाट फर्कने कामदारहरुको रोजगारीबारे सरकारले कुनै ठोस योजना नल्याएको बताइन्। कृषिलाई आधुनिकीकरण र व्यवसायीकरण गरिने घोषणा गरेको भएता पनि आफ्ना आधारभूत आवश्यकता पूरा नभएर कृषिबाट विस्थापित भई शहर पसेका वा विदेश पुगेका जनशक्तिलाई कसरी पुनः कृषि कार्यमा स्थापित गर्ने भन्ने विषयमा नीति तथा कार्यक्रम मौन रहेको देखिन्छ। नीति तथा कार्यक्रममा स्पष्ट रुपले कसरी औद्योगीकरण गर्ने भनिएको छैन, केवल शब्दजालले मात्र भरिएको छ। कुन उद्योगलाई प्राथमिकता दिई रोजगारी बढाउने हो, सो सम्बन्धमा नीति तथा कार्यक्रम अस्पष्ट छ। यस्तो अवस्थामा औद्योगिक क्रान्ति कसरी हुन्छ रु उनले प्रश्न गरिन्।"
नीति तथा कार्यक्रममाथि छलफल : सत्तापक्षको समर्थन र प्रतिपक्षीको आलोचना,"काठमाडौं : आर्थिक वर्ष २०७७०७८ का लागि सरकारको वार्षिक नीति तथा कार्यक्रममाथिको छलफल आज पनि जारी रहेको छ। नीति तथा कार्यक्रममाथिको छलफलमा भाग लिँदै सत्तारुढ दल नेपाल कम्युनिस्ट पार्टी (नेकपा)का सांसदले नीति तथा कार्यक्रमले मुलुकको समृद्धिको मार्गचित्र प्रस्तुत गरेको भन्दै समर्थन जनाए। प्रमुख प्रतिपक्षी नेपाली कांग्रेसलगायत दलका सांसदले नीति तथा कार्यक्रम पुरानै ढङ्गबाट आएको भन्दै अहिलेको परिस्थितिसँग जुध्न नसक्ने र यथार्थभन्दा बाहिर रहेको आरोप लगाए। नेकपा सांसद भीम रावलले कोरोना महामारीपछि आउन सक्ने सम्भावित आर्थिक क्षति न्यूनीकरण गर्ने विषय नीति तथा कार्यक्रममा समेटिएको बताए। स्वास्थ्य क्षेत्रमा पूर्वाधार निर्माण तथा कृषि र शिक्षा क्षेत्रको विकास गर्न ल्याइएका कार्यक्रम अत्यन्त राम्रो भएको उल्लेख गर्दै उनले यसका लागि उपयुक्त ढङ्गबाट बजेट विनियोजन गरेर जानुपर्नेमा जोड दिए। मिलेनियम च्यालेन्ज कर्पोरेशनसम्बन्धी सहयोग सम्झौता यही अवस्थामा संसद्बाट पारित गर्न नहुनेमा जोड दिदैं उनले भने, 'राष्ट्रिय स्वाभिमानमा आँच आउने कुरा पैसासँग साट्न सकिँदैन।' उनले विवादास्पद, जनताले आलोचना गरेका कुरा संसद्बाट पास नहुने आफूले विश्वास गरेको पनि बताए। नेकपाका सांसद राधाकुमारी ज्ञवालीले नीति कार्यक्रमले समृद्ध नेपाल निर्माण गर्ने आधारशीला खडा गरेको बताइन्। प्रमुख प्रतिपक्षी दल नेपाली कांग्रेसका सांसद शशाङ्क कोइरालाले नीति तथा कार्यक्रमले कोरोना नियन्त्रणमा प्राथमिकता दिएको बताइए पनि खास कार्ययोजना आउन नसकेको धारणा राखे। न्यून आय भएका नागरिकलाई राहत दिने योजना ल्याउन नसकेको भन्दै उनले राहत वितरणलाई थप प्रभावकारी बनाउन स्थानीय सरकारको भूमिकालाई सबल बनाउनुपर्नेमा जोड दिए। विपद्को समयमा कांग्रेसले सरकारलाई पर्याप्त साथ दिएको भन्दै महामारी नियन्त्रणमा सरकारको प्रयास कम भएको बताए। सांसद कोइरालाले महामारीपछि भोकमरीको अवस्था आउन नदिन कृषि क्षेत्रको आधुनिकीकरण गर्दै मल र बीउको पर्याप्त व्यवस्था गर्न सरकारको ध्यानाकर्षण गराए। कृषिलाई पहिलो प्राथमिकता दिएर कार्यक्रम ल्याउन नसकेको भन्दै उनले प्रधानमन्त्री कृषि आधुनिकीकरण आयोजना कार्यान्वयनको मोडालिटी परिमार्जन गर्न सरकारलाई सुझाव दिए। सांसद कोइरालाले ठूलो रोजगारीको माध्यम बनेका कतिपय साना, मझौला तथा ठूला उद्योगहरु धरासायी हुनबाट जोगाउने योजना नीति तथा कार्यक्रममा नआएको भन्दै उत्पादनमूलक क्षेत्र तथा उद्योगलाई संरक्षण गर्न नसकेमा मुलुकको अर्थतन्त्र नै सङ्कटमा पर्ने भएकाले प्रभावित उद्योग जोगाउन सरकारले विशेष ध्यान दिनुपर्नेमा जोड दिए। कांग्रेसकै सांसद प्रकाशमान सिंहले भ्रष्टाचारप्रति शून्य सहनशीलता नारामै सीमित भएको आरोप लगाउँदै अनियमितता गर्नेमाथि सरकारले कारवाही गर्न नसकेको गुनासो गरे। मुलुकको अर्थतन्त्र नकारात्मक दिशामा गएको भन्दै उनले अर्थतन्त्रलाई सही बाटोमा हिडाउने खालको बजेट ल्याउन सरकारलाई सुझाव दिए। राष्ट्रिय जनता पार्टीका सांसद महेन्द्रराय यादवले नीति तथा कार्यक्रम परम्परागत भएको भन्दै यसले कोरोनाबाट उत्पन्न सङ्कट समाधान गर्न नसक्ने बताए। उनले कोरोना प्रभावित क्षेत्रलाई उकास्न उचित बजेट विनियोजन गर्न माग गरे। नेपालको आर्थिक वृद्धिमा कमी आएको भन्दै उहाँले अर्थतन्त्रलाई टेवा दिने प्रभावकारी नीति तथा कार्यक्रम आवश्यक भएको बताए। सांसद यादवले नेपालको अर्थतन्त्रमा कृषि क्षेत्रको योगदान उल्लेख्य रहेको बताउँदै १० देखि १५ प्रतिशत बजेट कृषि क्षेत्रमा छुट्याउनुपर्नेमा जोड दिए। उनले स्वास्थ्य क्षेत्रमा थप लगानी वृद्धि गर्न पनि आग्रह गरे। सङ्घीय समाजवादीका सांसद राजेन्द्रप्रसाद श्रेष्ठले नीति तथा कार्यक्रम सङ्घीयताको मूल्यमान्यतामा नआएको उल्लेख गर्दै प्रदेश र स्थानीय सरकारले गर्ने काम सङ्घीय सरकारले नै ल्याएकामा गुनासो गरे। कोभिड१९ को महामारीसँग लड्न सक्ने गरी पूर्वाधार निर्माणमा विशेष जोड दिन आग्रह गर्दै उनले यसपछि क्रमागत आयोजनामा बजेट विनियोजन गर्न माग गरे। राप्रपाका सांसद राजेन्द्रप्रसाद लिङ्देनले रोजगारी सिर्जना गर्ने योजना नीति तथा कार्यक्रममा आउन नसकेको बताउँदै अनुत्पादक र फजुल खर्च नियन्त्रण गर्नेतर्फ ध्यान दिन सरकारसँग आग्रह गरे।"
मन्त्रिपरिषदले पारित गर्यो लिम्पियाधुरासहितको नेपालको नयाँ नक्सा,"काठमाडौं : सरकारले लिम्पियाधुरासहित भारतले अतिक्रमण गरेको भूभाग समेटेर नेपालको नयाँ राजनीतिक तथा प्रशासनिक नक्सा जारी गर्ने निर्णय गरेछ। परराष्ट्र मन्त्रालयको सहमतिसहित भूमि व्यवस्था, सहकारी तथा गरिबी निवारण मन्त्री पद्मा कुमारी अर्यालले लिम्पियाधुरासहितको नयाँ नक्साको प्रस्ताव मन्त्रिपरिषदले पारित गरेको छ। मन्त्रिपरिषदको बैठकले सुगौली सन्धी अनुसारको नेपालको अन्तराष्ट्रिय सिमा कायम गर्दै नयाँ नक्सा जारी गर्ने प्रस्ताव गएको हो। १८१६ को सुगौली सन्धि लिम्पियाधुराबाट आउने नदी काली नदीलाई सीमा नदी मान्दै यो नक्सा तयार पारिएको छ । नेपाल आफैले पहिलो पटक लिम्पियाधुरासहितको नक्सा बनाएको हो। सरकारले नीति तथा कार्यक्रममा लिम्पियाधुरासहितको नक्सा जारी गर्ने घोषणा गरेका थियो। घोषणा गरेको ४ दिनमा सरकारले यो नयाँ नक्सा मन्त्रिपरिषदमा निर्णय गरिएको हो। भारतले १८१६ को सुगौली सन्धीको ५० वर्षपछि नक्सामार्फत अतिक्रमण गरेका थियो। सन १८५६ देखि ९५ वर्ष लगाएर एक दर्जन नक्सामार्फत काली नदीको नाम परिवर्तन गरी कुटियाङदी लेख्न थाल्यो र लिपुलेकबाट आउने नदीलाई काली लेख्न थालेको देखिन्छ। नेपाली भूमि कालापानीमा ६० वर्षदेखि भारतीय सेना बस्दै आएको छ। सन १९६२ मा भारत चीन युद्ध भएपछि सामारिक स्वार्थ देखेर भारतले कालपानीमा इन्डो तिब्बत बोर्डर पुलिस फोर्स(आईटीबीपीएफ) राख्दै आएको छ । कालापानीमा फौज राखेपछि विस्तारै भारतले आफ्नो ब्यारेक भन्दा पूर्व एउटा सानो काली नामको मन्दिर र कुण्ड बनाएर त्यहीबाट बग्ने कुलोलाई नक्कली काली नदी भन्दै नक्सा समेत जारी गरेको छ। भारतले गत कार्तिक १६ गते लिम्पियाधुरा, लिपुलेक र कालापानीसहितको नेपाली भूमि भारतमा पारेर नक्सा जारी गरेपछि यसको विरोध हुँदै आएको थियो भने सरकारलाई संसदीय समितिहरु लिम्पियाधुरासहितको नक्सा जारी गर्न निर्देशन दिएका थिए। अहिले वैशाख १६ भारतले नेपाली भूमि लिपुलेक हुदै मानसरोवर जाने सडक निर्माण गरेको थियो। भारतलाई त्यो भूमि नेपालको भएको भन्दै भारतलाई कुटनीतिक नोट पनि दिइसकेको छ। यसअघि सन २०१५ मे १५ मा भारत र चीनले लिपुलेकलाई द्धिपक्षिय व्यापार नाका बनाउने सहमति गरेका थियो। त्यस बेला नेपालले आफूलाई नसोधि आफ्नो भूमिलाई व्यापार नाका बनाउँने भन्दै विरोध जनाएको थियो।"
"अतिक्रमित भूमिमा विद्यार्थीको प्रदर्शन, गलत समाचारप्रति दुःख व्यक्त","फिदिम : भारतीय सीमा सुरक्षा बल (एसएसबी) ले हस्तक्षेप गरेको नेपाली भूमिमा पुगी विद्यार्थीको समूहले विरोध प्रदर्शन गरेका छन्। सीमाक्षेत्रमा पुगेर विद्यार्थीहरुले राष्ट्रगान गाउँदै अतिक्रमित क्षेत्रमा नेपालको राष्ट्रिय झण्डा समेत फहराएका हुन्। प्रतिकूल मौसमका बाबजुद नेपाल विद्यार्थी संघले भारतले हस्तक्षेप गरेको पाँचथरको फालेलुङ गाँउपालिका६ स्थित आहालमा पुगरेर विरोध प्रदर्शन गरेको हो। विरोध कार्यक्रममा पाँचथरका ३० युवा र इलाम नेविसंघका नेता प्रज्वल भट्टराइको नेतृत्वमा इलामका युवा उक्त क्षेत्रमा पुगेका थिए। दुई जिल्लाका विद्यार्थीको विरोध प्रदर्शनमा सीमाक्षेत्रका स्थानीय पनि सहभागी भएर एसएसबीको हस्तक्षेपविरुद्ध नाराबाजी गरे। करिब दुई घण्टा भारत सरकाविरुद्ध नाराबाजी गर्दै अतिक्रमित क्षेत्रमा प्रदर्शन गरेका गरेको थिए। प्रदर्शसनपछि विद्यार्थीहरुले भारतीय प्रधानमन्त्री नरेन्द्र मोदीको पुत्लासमेत जलाए। विद्यार्थीहरुले भारतसामू नेपाल सरकार लाचार बनेको आरोप लगाए। उनीहरुले कुनैपनि हालतमा नेपाली भूमि गुम्न नदिने उद्घोष गरे। पाँचथरको फालेलुङ, इलामको सन्दकपुर र भारतको पश्चिम बंगालसँग सिमाना जोडिएको नेपालको आहालमा पर्यटकीय संग्रहालय निर्माणको काम सुरु गरेपछि एसएसबीले हस्तक्षेप गरेको थियो। डिभिजन वन कार्यालय पाँचथरको १० लाख रुपैँयाको आर्थिक लगानीमा सन्दकपुर आहाल चौरीपालक कबुलियति वन समूहले संग्रहालयनिर्माणको काम सुरु गरेको थियो। संग्रहालयनिर्माण सुरु गरिएको ठाँउ भारतको पर्ने भन्दै एसएबीले काममा अवरोध गरेको हो भारतले सिमाक्षेत्रमा अतिक्रमण गर्दा पनि सरकार मौन बनेपछि हामी अतिक्रमित क्षेत्रमै पुगेर प्रदर्शनमा उत्रिएका हौ, नेविसंघ पाँचथरका अध्यक्ष तुलसी आचार्यले भने आफ्नो भूमि फिर्ता लिन नेपाल सरकारले तत्काल कुटनीतिक पहल गर्नुपर्छ। विद्यार्थीहरुले अतिक्रमित भूमि फिर्ता गराउन जिल्ला प्रशासन मौन बसेकोप्रति पनि आपत्ति जनाए। सिमाक्षेत्रमा भारतको हस्तक्षेप नरोकिएसम्म आफ्नो आन्दोलन नरोकिने नेविसंघ पाँचथरका उपाध्यक्ष धनकुमार लावतीले बताए। समाचारप्रति दुःख व्यक्त अतिक्रमित क्षेत्रमा विरोध प्रदर्शन गरेर फर्केपछि विभिन्न सञ्चार माध्यममले गलत समाचार सम्प्रेषण गरेको भन्दै नेविसंघले दुःख व्यक्त गरेको छ। अतिक्रमिति क्षेत्रमा गाडेको झण्डा एसएसबीले कब्जा गरेको समाचारलाई भ्रामक भन्दै नेविसंघले दुःख व्यक्त गरेको हो दुई दिनको कठिन यात्रापछि अतिक्रमित क्षेत्रमा पुगेर हामीले विरोध प्रदर्शन गरेका हौँ, नेविसंघ पाँचथरका सहसचिव नबिन बुढाथोकीले भने सदरमुकाम फिदिम आइपुग्दा गलत समाचारले बजार तताएको रहेछ। अतिक्रमित भूमिमा विद्यार्थीले गाडेको राष्ट्रि झण्डा एसएसबीले कब्जा नगरेको उनीहरुले जनाएका छन्। आफूहरुसँग जानकारी नै नलिई गलत समाचार सम्प्रेषण गरेकोप्रति हामीलाई दुःख लागेको उनीहरुले बताएका छन्।"
महासंकटका बेला पनि सरकार भ्रष्टाचारमा लिप्त : सशांक,"काठमाडौं : नेपाली कांग्रेसका महामन्त्री डा सशांक कोइरालाले महासंकटका बेला पनि सरकार भ्रष्टाचारमा लिप्त भएको आरोप लगाएका छन्। प्रतिनिधिसभाको सोमबारको बैठकमा सरकारको नीति तथा कार्यक्रममाथिको छलफलमा सहभागी हुँदै प्रमुख प्रतिपक्ष दल नेपाली कांग्रेसका नेता कोइरालाले यस्तो आरोप लगाएका हुन्। सरकार काण्डैकाण्डले छताछुल्ल अवस्थामा पुगेको बताउँदै भने, 'यति काण्ड, सेक्युरिटी प्रेस खरिद काण्ड तथा संसद अपहरणजस्ता काण्डहरु छताछुल्लै छन् ।' कोइरालाले संसदमा दिएको मन्तव्यको सम्पादित अंश विश्वब्यापी महामारीको रुपमा फैलिएको कोरोनाभाइरस (कोभिड १९) ले पारेका र पार्न सक्ने प्रभावहरुको आकलन गर्दै नीति तथा कार्यक्रमले प्राथमिकता छुट्याउनु पर्ने थियो। तर, निवन्धात्मक शैलीमा मुख्यतया सरकारको गुणगान गाउदै आएको नीति तथा कार्यक्रमबाट सरकार आम नागरिकको दुखमा संवेदनसील नभएको प्रष्ट देखिन्छ । लिम्पियाधुरा, लिपुलेक र कालापानी लगायत नेपाली भुमिको अतिक्रमण बारे नीति तथा कार्यक्रममा उल्लेख हुनु सकारात्मक तर उच्चस्तरमा सार्थक र परिणममुखी वार्ता गरेर समस्या समाधान गर्नको लागि आग्रह गर्दछु । नेपाली कांग्रेस सरकारमा हुदा तात्कालीन प्रधानमन्त्री सुशील कोइरालाले प्रोटेस्ट नोट पठाएर कुटनीतिक पहल गरेको कुरा स्मरण गर्न चाहान्छु । कोरोना नियन्त्रणलाई पहिलो प्राथमिकतामा राखेको उल्लेख भएपनि त्यसका लागि खास कार्ययोजना भने आएन । संकटमा परेका विश्वभर रहेका सबै देश फर्कन चाहाने नेपाली नागरिकलाई सरकारले स्वास्थ्य परीक्षण गरी आवश्यक भए क्वारण्टीनमा राखि सुरक्षित एवं सम्मानजनक तवरमा घर फर्कउने व्यवस्था गर्न आग्रह गर्दछु। दैनिक ज्यालादारीमा निर्भर रहेका र न्युन आय स्तरका नागरिकको राहात प्याकेज वितरणमा अझ बढी संवेदनसिल भएर ब्यवहारमा उर्तान सरकारलाई आग्रह गर्दछु । राहात वितरणको लागि स्थानिय सरकारको भुमिकानै प्रभावकारी गराउदै अझै व्यापकता दिन म आग्रह गर्दछु । यो विपदको बेला नेपाली कांग्रेसले सरकारलाई निरन्तर साथ दिइरहेकै छ। तर, महामारीसंग जुध्नको लागि सरकारले आज सम्म गरेका तयारी र काम अपेक्षाकृतरूपमा परिणाममुखी हुन सकेका छैनन। आज सम्म पनि स्वास्थ्यकर्मीको लागि प्रयाप्त सुरक्षा उपकरणको उपलव्ध नहुनु, विश्वसनिय परिक्षण किटको अभाव हुनुले सरकार असंवेदनसिल भएको प्रष्ट हुन्छ । अहिलेको प्राथमिकता कोरोना संक्रमण रोक्नु हुदा हुदै पनि अस्पतालको निरन्तर र आकस्मिक सेवा पाउनु पर्ने विरामीले उपचार नपाएर ज्यान जोखिममा परेको खवरलाइ गम्भिर रुपमा लिन समेत सरकारलाई आग्रह गर्दछु । आवश्यक स्वास्थ्य सामाग्री तत्काल प्रबन्ध गर्दै परिक्षणको दायरा वढाउन समेत म सरकारसंग आग्रह गर्दछु । संक्रमितको परिक्षण एवं संक्रमितको उपचारमा संलग्न स्वास्थ्यकर्मिको, सुरक्षामा खटीएका सुरक्षाकर्मि तथा सरसफाइ कर्मचारीको मनोबल उच्च बनाउदै अघी बढ्न म सरकारसंग आग्रह गर्दछु । नीति तथा कार्यक्रममा सरकारले सुशासन, शान्ति सुरक्षा कायम गरेको, भ्रष्टाचार विरुद्ध कारवाहिलाई तिब्रता दिएको भनिएको छ तर महासंकटको यस्तो अवस्थामा समेत सरकार संवेदनसिल नभएर भ्रष्टाचारमा लिप्त भएको कुरा त औषधि उपकरण ल्याउन दिएको ठेक्काको खरिद प्रकृयामा अनियमितता भएको र प्रकृया रद्ध भएबाटै प्रष्ट छ । यति काण्ड, सेक्युरीटी प्रेस खरिद काण्ड तथा संसद अपहरण जस्ता काण्डहरु छताछुल्लै छन। भोकमरी आउन नदिन कृषि क्षेत्रमा ठूलो लगानी गर्दै तत्काल कृषकका लागि बिउविजन र मलको उचित व्यवस्थापन गर्नुपर्ने छ । मजदुर किसानले प्रयाप्त राहात पाएका छैनन नेपालमा मजदुर भोक भोकै १० १५ दिन सम्म हिडेरै घर पुग्नु परेको छ । स्थानिय कृषकका उत्पादनले बजार नपाएर कहीले खोलामा बगाएको त कहीले रोडमा फालेको समाचारहरु आइरहदा समेत कृषिजन्य बस्तुहरुको आयात रोक्न नसक्नुले सरकारको कार्यक्षमता र व्यवस्थापनमा प्रश्न चिन्ह उठेको छ । पहिलो प्राथमिकतामा कृषिलाई राखेर उपयुक्त कार्यक्रम ल्याउनु पर्नेमा बिगतमा नतिजा दिन नसेकेका कार्यकर्ता पोस्ने योजनाको रुपमा रहेको प्रभानमन्त्री कृषि आधुनिकिकरण परियोजनालाई जस्ता कार्यक्रमलाई निरन्तरता दिईनु अत्यन्तै दुर्भाग्यपूर्ण छ । कृषि जन्य उत्पादनमा आत्म निर्भर हुने परिस्थितीको श्रृजना गर्नको लागि नयां योजना ल्याउन सरकारसंग आग्रह गर्दछु । बैदेशिक रोजगारीबाट फर्किन वाध्यहुने नागरिकको समस्या सम्बोधन गर्न सरकारसंग कुनै सोच र तयारी छैन । यस्तो कठिन अवस्थामा समेत मुलुकको अर्थतन्त्रलाई अगाडी लैजाने विषयमा सरकारले ठोस योजना ल्याउन नसक्नुले निजी क्षेत्रहरुलाई थप निरास बनाएको छ । ठुलो रोजगारीको माध्यम बनेका कतीपय साना मझौला तथा ठुला उद्मोगहरु धरासायी हुनबाट जोगाउने कुनै योजनानै छैन। उत्पादन मुलक क्षेत्र तथा उद्मोगहरुलाई संरक्षण गर्न सकिएन भने मुलुकको अर्थतन्त्रनै संकटमा पर्ने छ त्यसैले सरकाले प्रभावित उद्मोगहरु जोगाउन योगदान दिनुपर्छ। लामो समयसम्म प्रभावित हुने पर्यटन लगायतका उधोग, व्यवसायलाइ राहत र उत्थान प्रदान गर्न सरकारसँग कुनै योजना छैन । नीति तथा कार्यक्रमले लाखौ विद्मार्थीलाई सम्वोधन गर्न सकेको छैन । संचारजगतका समस्याप्रति संवेदनशील छैन। अन्तमा, संसदमा प्रस्तुत सुझावहरूमा ध्यान दिएर माहामारीको विद्ममान र दिर्घकालीन चुनौतीको सम्बोधन गर्न सक्ने बजेट बनाउन सरकारलाइ आग्रह गर्दछु।"
सिन्धुलीमा प्रहरीसहित २० जनाको आरडिटी पोजिटिभ,"सिन्धुली : जिल्लामा २० जनामा आरडिटी पोजिटिभ देखिएको छ। सिन्धुली अस्पतालमा सोमबार गरिएको र्यापिड डाइग्नोस्टिक टेस्ट (आरडिटी) परिक्षणमा २० जनामा एन्टिबडी पोजिटिभ देखिएको हो। कोरोना भाइरस संक्रमण नियन्त्रणका लागि फ्रन्टलाईनमा कार्यरत, स्वास्थ्यकर्मी, सुरक्षाकर्मी र जनप्रतीनिधिसहित १५९ जनामा गरिएको परिक्षणमा सिन्धुली अस्पतालका १२ जना र अन्य ८ जनामा कोरोना पोजिटिभ देखिएको प्रमुख जिल्ला अधिकारी (प्रजिअ) योगेन्द्रप्रसाद पाण्डेले जानकारी दिए। आरडिटी परिक्षणमा प्रहरी, जिल्ला प्रशासनका कर्मचारी लागायत ८ जना र सिन्धुली अस्पतालमा कार्यरत १२ जना कर्मचारी गरी २० जनामा एन्टिबडी पोजिटिभ देखिएको हो, उनले भने। प्रजिअ पाण्डेका अनुसार आरडिटि पोजिटिभ देखिएकाहरु सबैको पीसीआर टेष्ट गर्ने तयारी गरिएको छ। उनीहरुको स्वब संकलन गरेर पीसीआर टेष्टका लागि प्रादेशीक अस्पताल हेटौंडा या काठमाडौं पठाउने भन्ने विषयमा छलफल भइरहेको छ, उनले भने। अस्पतालमा गत शनिवारबाट आइसोलेसनमा भर्ना भएका दुई जना र क्वारेन्टाइनमा रहेका २ जनाको पिसिआर टेष्ट भने नेगेभिट आएको पाण्डेले बताए। प्रादेशीक अस्पताल हेटौंडामा गरिएको चारै जनाको पिसिआर रिपोर्ट नेगेटिभ आएको हो। उता कर्मचारीहरुको र्यापिट टेष्टमा कोरोना पोजिटिभ देखिएपछि सिन्धुली अस्पतालका प्रवक्ता डाक्टर प्रसन्न राजभण्डारीले सबैमा सजक रहन र धैर्य गर्न भनेका छन्। अस्पतालका कर्मचारीहरुमा पनि एन्टिबडी पोजिटिभ देखिएको छ। यसलाई अझैं पिसिआर टेष्ट गरेपछिमात्र हामी निक्र्यौंल गर्ने छौं। तर, अस्पतालकै कर्मचारीहरुमा कोरोना पोजिटिभ देखिएपछि सिन्धुली अस्पताललाई उच्च सतर्कता अपनाइएको छ, उनले भने। अस्पताललाई सिल गर्ने की कसरी सेवा प्रवाह गर्ने भन्ने विषयमा कुरा भई रहेको छ। कोरोना बाहेक अत्यन्त गम्भीर र सिकिस्त भन्दा बाहेकका विरामीहरुको उपचार गर्न अव सम्भव नभएको उनले जनाए। अस्पतालमा अन्यलाई पनि खतरा बढ्ने भएको छ। अब सबै कर्मचारीहरुको कन्ट्रयाक्टमा आएकाहरुको पहिचान गरि उनिहरुको पनि परिक्षण गर्नु पर्ने भएका थप चुनौती थपीएको बताइएको छ।"
यस्तो छ मन्त्रिपरिषदले पारित गरेको नेपालको नयाँ नक्सा,"काठमाडौं : सरकारले लिम्पियाधुरासहित भारतले अतिक्रमण गरेको भूभाग समेटेर नेपालको नयाँ राजनीतिक तथा प्रशासनिक नक्सा जारी गर्ने निर्णय गरेछ। परराष्ट्र मन्त्रालयको सहमतिसहित भूमि व्यवस्था, सहकारी तथा गरिबी निवारण मन्त्री पद्मा कुमारी अर्यालले लिम्पियाधुरासहितको नयाँ नक्साको प्रस्ताव मन्त्रिपरिषदले पारित गरेको छ। मन्त्रिपरिषदको बैठकले सुगौली सन्धी अनुसारको नेपालको अन्तराष्ट्रिय सिमा कायम गर्दै नयाँ नक्सा जारी गर्ने प्रस्ताव गएको हो। १८१६ को सुगौली सन्धि लिम्पियाधुराबाट आउने नदी काली नदीलाई सीमा नदी मान्दै यो नक्सा तयार पारिएको छ। नेपाल आफैंले पहिलो पटक लिम्पियाधुरासहितको नक्सा बनाएको हो। सरकारले लिपुलेक, कालापानी र लिम्पियाधुरा समेटिएको नेपालको नयाँ आधिकारिक नक्सालाई सरकारी र सार्वजनिक कामकाजमा तत्कालै प्रयोगमा ल्याइने जनाएको छ। उक्त नक्सालाई निशान छापा, सरकारी कामकाज र विद्यालयमा अध्ययनअध्यापनमा प्रयोग गरिनेछ। सरकारले नीति तथा कार्यक्रममा लिम्पियाधुरासहितको नक्सा जारी गर्ने घोषणा गरेका थियो। घोषणा गरेको ४ दिनमा सरकारले यो नयाँ नक्सा मन्त्रिपरिषदमा निर्णय गरिएको हो। भारतले १८१६ को सुगौली सन्धीको ५० वर्षपछि नक्सामार्फत अतिक्रमण गरेका थियो। सन १८५६ देखि ९५ वर्ष लगाएर एक दर्जन नक्सामार्फत काली नदीको नाम परिवर्तन गरी कुटियाङदी लेख्न थाल्यो र लिपुलेकबाट आउने नदीलाई काली लेख्न थालेको देखिन्छ। नेपाली भूमि कालापानीमा ६० वर्षदेखि भारतीय सेना बस्दै आएको छ। सन १९६२ मा भारत चीन युद्ध भएपछि सामारिक स्वार्थ देखेर भारतले कालपानीमा इन्डो तिब्बत बोर्डर पुलिस फोर्स(आईटीबीपीएफ) राख्दै आएको छ । कालापानीमा फौज राखेपछि विस्तारै भारतले आफ्नो ब्यारेक भन्दा पूर्व एउटा सानो काली नामको मन्दिर र कुण्ड बनाएर त्यहीबाट बग्ने कुलोलाई नक्कली काली नदी भन्दै नक्सा समेत जारी गरेको छ। भारतले गत कार्तिक १६ गते लिम्पियाधुरा, लिपुलेक र कालापानीसहितको नेपाली भूमि भारतमा पारेर नक्सा जारी गरेपछि यसको विरोध हुँदै आएको थियो भने सरकारलाई संसदीय समितिहरु लिम्पियाधुरासहितको नक्सा जारी गर्न निर्देशन दिएका थिए। अहिले वैशाख १६ भारतले नेपाली भूमि लिपुलेक हुदै मानसरोवर जाने सडक निर्माण गरेको थियो। भारतलाई त्यो भूमि नेपालको भएको भन्दै भारतलाई कुटनीतिक नोट पनि दिइसकेको छ। यसअघि सन २०१५ मे १५ मा भारत र चीनले लिपुलेकलाई द्धिपक्षिय व्यापार नाका बनाउने सहमति गरेका थियो। त्यस बेला नेपालले आफूलाई नसोधि आफ्नो भूमिलाई व्यापार नाका बनाउँने भन्दै विरोध जनाएको थियो।"
धरानको बीपी प्रतिष्ठानको प्रसूति वार्ड पनि 'सिल ',धरान : थप उपचारका लागि बीपी प्रतिष्ठानमा भर्ना भएकी सुत्केरीको उपचारमा धनकुटाकी कोरोना संक्रमित स्टार्फ नर्स संलग्न भएको पाइएपछि बीपी प्रतिष्ठानको प्रसूति वार्ड सिल गरिएको छ। जिल्ला अस्पताल धनकुटामा सुत्केरी महिलाको उपचारमा रहेकी नर्समा कोरोना संक्रमण भेटिपछि प्रतिष्ठानको प्रसूति वार्ड सिल गरिएको हो । संक्रमित नर्सले उपचार गरेर निको भएपछि ती महिलामा थप स्वास्थ्य समस्या देखिएपछि थप उपचारका लागि प्रतिष्ठान रेफर गरिएको थियो। सबैको सुरक्षाका लागि प्रसूति वार्ड सिल गरिएको उपकुलपती डा ज्ञानेन्द्र गिरीले बताएका छन् । जिल्ला अस्पताल धनकुटाबाट ती महिलालाई थप उपचारका लागि गत शुक्रबार प्रतिष्ठान भर्ना गरिएको थियो । प्रतिष्ठानमा भर्ना भएका गर्भवती महिला र सुत्केरी महिलाको सुरक्षाका लागि प्रतिष्ठानले उचित व्यवस्थापन गरिसकेको सहायक प्रवक्ता डा अशोक ऐरले जानकारी दिए। प्रतिष्ठानको प्रसूति वार्डमा भर्ना भएका सबैको कोरोना भाइरसको संक्रमण परीक्षण गरेपछि मात्र घर पठाइने उनको भनाइ छ । धनकुटाबाट थप उपचारका लागि प्रतिष्ठान भर्ना भएकी सुत्केरी महिलालाई आइसोलेसन वार्डमा भर्ना गरिएको छ । ती महिलाको रिपोर्ट आएपछि मात्र नयाँ बिरामी भर्ना गर्ने वा नगर्ने भन्ने विषयमा प्रतिष्ठानले निर्णय लिने बताइएको छ।
"नेपालमा प्रतिघण्टा ३ जनामा फैलियो कोरोना, संक्रमितको संख्या ३७५ पुग्यो","काठमाडौं : नेपालमा थप १८ जना कोरोना संक्रमित थपिएका छन्। स्वास्थ्य मन्त्रालयका सहप्रवक्ता समिर कुमार अधिकारीका अनुसार सोमबार साँझ थप १८ जना नयाँ संक्रमित थपिएका हुन्। धनुषाका २ पुरुष, खोटाङ हलेसीका एक पुरुष, बाँके नरैनापुरका १२ पुरुष, दैलेख आठबिस१ का एक पुरुष, सुनसरीका एक पुरुष, झापाका एक पुरुष रहेको अधिकारीले बताए। योसँगै कोरोना संक्रमितको संख्या ३७५ पुगेको छ। सोमबार मात्रै ७४ जना नयाँ संक्रमित थपिएका छन्। २४ घण्टाको अन्तरालमा प्रति घण्टा तीन जनामा कोरोना संक्रमण फैलिएको छ। सोमबार बिहान र दिउँसो गरी बाँकेमा ४७ जना, रौतहटका ८, बाराका १ जना, मोरङमा १, गुल्मीमा १, धनुषामा १, धादिङमा १, रौतहट १ र दाङमा १ जना कोरोना संक्रमित भएका थिए। संक्रमण पुष्टि भएकामध्ये हालसम्म ३६ जना निको भएका छन्। त्यस्तै सिन्धुपाल्चोकमा र बाँकेमा गरी दुई जनाको मृत्यु भएको छ।"
"लोक सेवाले पहिलो चरणको परीक्षा भइसकेको पदपूर्ति नरोक्ने, अरुको स्थगित","काठमाडौं : लोक सेवा आयोगले एक चरणको परीक्षा सञ्चालन भइसकेका पद बाँकी परीक्षा नरोक्ने भएको छ। लोक सेवा आयोगको सोमबार बसेको बैठकले गरेका निर्णयअनुसार एक चरणका परीक्षा भइसकेका परिक्षा सहज वातावरण भएपछि सञ्चालन गर्ने निर्णय गरेको छ। शाखा अधिकृत र नायब सुब्बा पदका बाँकी परीक्षा लकडाउन सकिएर अवस्था सामान्य भएपछि हुने भएका छन्। कोरोना भाइरस संक्रमणको जोखिम बढेपछि सम्पूर्ण परीक्षा लोकसेवाले अनिश्चितकालसम्मका लागि स्थगित गरेको थियो। गत वैशाख १४ गतेको मन्त्रिपरिषद बैठकले हाललाई पदपूर्तिका सबै कार्यक्रम रोक्न लोक सेवा आयोगलाई आग्रह गरेको थियो।निजामती सेवाको हकमा लिखित परीक्षा सम्पन्न भएका र अन्तर्वार्ता कार्यक्रममा प्रवेश गरिसकेका विज्ञापनको हकमा नयाँ कार्यतालिक निर्धारण गरी पछि प्रकाशन गरिने लोक सेवाले जनाएको छ। कुनै चरणको परीक्षा कार्यक्रम (प्रथम चरण( परीक्षा लिखित परीक्षा प्रयोगात्मक परीक्षा आदि पूर्ण वा आंशिक रुपमा सञ्चालन भएका विज्ञापनका हकमा स्थिति सामान्य भएपश्चात बाँकी सम्पूर्ण परीक्षाहरुको नयाँ परीक्षा कार्यक्रम निर्धारण गरिनेछ, आयोगका सूचना अधिकारी देवीप्रसाद सुवेदीले जारी गरेको प्रेस विज्ञप्तिमा उल्लेख छ। लोकसेवाले परीक्षाको चरणमा नपुगेका सबै तहका कर्मचारी छनौट प्रक्रिया स्थगित गर्ने निर्णय गरेको छ। सरकारको निर्णयअनुसार परीक्षाको तहमा नपुगेका कर्मचारी छनौट प्रक्रियाहरुलाई स्थगित गर्ने निर्णय गरेको छ। अहिलेसम्म दरखास्त आहृवान भएका सूचनाहरु पनि स्थगित भएका छन्। दरखास्त संकलन भैसकेका तर कुनैपनि चरणको परीक्षा कार्यक्रम सञ्चालन नभएका विज्ञापनका हकमा सरकारबाट अर्को निर्णय भई नआएसम्मका लागि परीक्षा कार्यक्रम स्थगन गरिएको छ, विज्ञप्तिमा भनिएको छ। २०७६फागुन २८ मा प्रकाशित राजपत्र अनंकित द्वितीय श्रेणी (अप्राविधिक) खरिदार वा सो सरह पदका लागिभएका विभिन्न विज्ञापनहरुमा दरखास्त लिने कार्य २०७७ जेठ ९ गते शुक्रवार देखि बन्द गर्ने निर्णय भएकोछ। दरखास्त बुझाई सकेका तर दरखास्त दस्तुर वुझाउन वाँकी उम्मेदवारहरुका लागि स्थिति सामान्य भएपश्चात निश्चित अवधि तोकी दस्तुर वुझाउने प्रवन्ध गरिने छ। नेपाल सरकारवाट अर्को निर्णय भईनआएसम्मका लागि उक्त विज्ञापनहरुको परीक्षा कायक्रम स्थगन गरिएको छ।आयोगको स्वीकृत वार्षिक कार्यतालिका वमोजिम विज्ञापन हुन वाँकी रहेका पदहरुको विज्ञापन प्रकाशनको कार्य हाललाई स्थगन गरिएको विज्ञप्तिमा जनाइएको छ। न्याय सेवा आयोगको क्षेत्राधिकार भएका न्याय सेवाका पदका विज्ञापनको हकमा स्थिति सामान्य भएपश्चात नयाँ परीक्षा कार्यक्रम निर्धारण गरिन बताइएको छ। लोकसेवाले परीक्षाको कुनै चरणमा प्रवेश गरेका सुरक्षा निकाय अनि संगठित संस्थाको परीक्षा नरोक्ने भएको छ। तर, त्यस्ता परीक्षा स्थिति सामान्य भएपछि नयाँ सूचनाबाट मात्रै सञ्चालन हुनेछन्। अरु सार्वजनिक निकाय वा संस्थाबाट विज्ञापन भएका तर आयोगबाट परीक्षा निर्धारण हुन बाँकी विज्ञापन पनि सरकारले अर्को निर्णय नगरेसम्म स्थगित हुने भएको छ। कुनैपनि चरणको परीक्षा कार्यक्रम (शारिरीक तन्दुरुस्ती परीक्षण, आईक्यू परीक्षा, प्रथम चरण परीक्षा, लिखित परीक्षा वा अन्य यस्तै प्रकारका परीक्षाहरु) भई सकेका वा परीक्षा प्रकृयामा प्रवेश गरि सकेका निकायसंस्थाका लिखित परीक्षा सञ्चालन हुन बाँकीको हकमा स्थिति सामान्य भएपश्चात नयाँ परीक्षा कार्यक्रम निर्धारण गरि सार्वजनिक गरिने विज्ञप्तिमा जनाइएको छ। त्यस्तै सम्बन्धित निकायसंस्थावाट विज्ञापन प्रकाशन गरिसकेको तर आयोगबाट परीक्षा कार्यक्रम निर्धारण हुन बाँकी रहेका निकायसंस्थाका विज्ञापनको परीक्षा कार्यक्रम नेपाल सरकारबाट अर्को निर्णय भई नआएसम्मका लागि स्थगन गरिएको छ।"
"कोरोना संक्रमितको अवस्था गम्भीर, दुई अस्पताल सिल","बुटवल : गुल्मीका कोरोना संक्रमित शिक्षकको उपचार गराएका दुई अस्पताल सिल गरिएको छ। बुटवलको क्रिमसन अस्पताल र अर्घाखाची सन्धीखर्कको छाया पोलिक्लिनिकलाई सिल गरिएको हो। कोरोना संक्रमित शिक्षक अर्घाखाचीमा समेत उपचार गरेर आएका थिए । उपचार गरेको अर्घाखाँचीको छाँया पोलिक्लिनीकलाई सिल गरिएको प्रमुख जिल्ला अधिकारी विजयराज पौडेलले बताए। जेठ १ गते जण्डिस, ज्वरो आउने र रुघाखोकी लाग्ने भएपछि उपचारको लागि सन्धिखर्कको छाया पोलिक्लिनीकमा चेक अप गराएर उपचार सम्भव नभएपछि बुटबलको क्रिमसन अस्पतालमा छन्। उनको अहिले आइसियुमा उपचार भइरहेको छ । बुटवलको क्रिमशन अस्पताल पनि सिल गरिएको छ । उपचारमा संलग्न चिकित्सकहरुलाई क्वारेन्टाइनमा राखेर स्वाव परीक्षण हुनेछ। उनको अवस्था गम्भीर छ।"
क्वारेन्टाइनमा रहेकाको छिटो प्रक्रियाबाट स्वास्थ्य परीक्षण गर्न आयोगको आग्रह,"काठमाडौं : राष्ट्रिय मानवअधिकार आयोगले विश्व स्वास्थ्य संगठनको मापदण्डबमोजिम क्वारेन्टाइन सञ्चालन तथा व्यवस्थापनसम्बन्धी निर्देशिका लागू गरी त्यहाँ रहेका व्यक्तिहरुलाई छिटो प्रक्रियाबाट स्वास्थ्य परीक्षण गरी सुरक्षित स्थानतर्फ स्थानान्तरण गर्न आग्रह गरेको छ। आयोगका सचिव वेदप्रसाद भट्टराईले आज जारी गर्नुभएको प्रेस विज्ञप्तिमा प्रदेश तथा स्थानीय तहसँग पर्याप्त समन्वय गर्दै केन्द्रीय राहत कोषलाई उपयोगमा ल्याउन आयोग आग्रह गरिएको छ। प्रत्येक स्वास्थ्यउपचार केन्द्र तथा अस्पताललाई स्वास्थ्य सुरक्षाको दृष्टिकोणबाट पूर्ण रुपमा सुरक्षित राख्नेतर्फ आवश्यक कदम चाल्दै सङ्क्रमण फैलिन नदिनेतर्फ सजग भई कार्य गर्न, गराउन आयोगले सरकारको ध्यानाकर्षण गराएको छ। विश्व स्वास्थ संगठनको क्वारेन्टाइन व्यवस्थापन मापदण्डअनुसार क्वारेन्टाइनमा उपयुक्त र पर्याप्त खाना, पानी र सरसफाइको प्रबन्ध हुनुपर्ने, सङ्क्रमण रोकथाम तथा नियन्त्रणका न्यूनतम उपायको कार्यान्वयन गर्नुपर्ने, स्वास्थ्य अवस्थाको अनुगमन तथा न्यूनतम आवश्यकता पूर्तिको सुनिश्चितता गर्नुपर्ने उल्लेख गरिएको छ। त्यस्तै, क्वारेन्टाइनका व्यक्तिलाई सम्भव भएसम्म पर्याप्त रुपमा हावामा ओहोरदोहोर गर्न सक्ने खालको एकल कोठा उपलब्ध गराउनुपर्ने, शारीरिक दूरी कायम हुनुपर्ने, परिवारका सदस्यहरुसँग कुराकानी र सञ्चार गर्ने प्रबन्ध मिलाउनुपर्ने, यथासम्भव इन्टरनेट, समाचार तथा मनोरञ्जनको व्यवस्था मिलाउनुपर्ने, मनोसामाजिक सहायता उपलब्ध गराउनुपर्ने र बालबालिका, अपाङ्गता भएका व्यक्ति तथा ज्येष्ठ नागरिकलाई विशेष ध्यान दिनुपर्नेलगायतका व्यवस्था हुनुपर्ने उल्लेख छ। आयोगको अनुगमनको क्रममा उक्त मापदण्ड अनुरुप क्वारेन्टाइनमा पर्याप्त पोषणयुक्त खाना, पिउने पानी, शौचालय, उचित बसोबास, स्वास्थ्य हेरचाहजस्ता आवश्यकतासमेतको उचित व्यवस्थापन हुन नसक्दा व्यक्तिका आधारभूत मानवअधिकार सङ्कुचनमा परेको देखिन्छ। व्यवस्थित हुन नसक्दा सम्भावित सङ्क्रमित क्वारेन्टाइनमा बस्न नचाहने र बसिरहेका पनि सुरक्षाकर्मी र स्वास्थ्यकर्मीको आँखा छली उम्किने, भाग्ने गर्दा समाजमा सङ्क्रामक रोग अझ बढी फैलिने देखिन्छ। नेपालमा फैलिरहेको कोभिड१९ को असर र त्यसको कारणबाट नेपालमा एक सुत्केरी महिलासहित दुई जनाको निधनप्रति आयोगले समवेदना प्रकट गरेको छ। कोभिड१९ को कारणबाट मृत्यु हुनेको प्रत्येक परिवारलाई उचित राहत उपलब्ध गराउने व्यवस्था मिलाउन आयोगले सरकारलाई आग्रह गरेको छ। कोभिड१९ को रोकथाम, उपचार तथा नियन्त्रणमा दिनरात खटिएका चिकित्सक, नर्स, सफाइ कर्मचारी, सुरक्षाकर्मी, एम्बुलेन्स चालक, शव व्यवस्थापन कार्यमा संलग्न स्वयंसेवक तथा सञ्चारकर्मीहरुप्रति आयोगले विशेष धन्यवाद ज्ञापन गरेको छ।"
एउटै वडाका ५१ जनामा कोरोना संक्रमण,"नेपालगन्ज : बाँकेको नरैनापुर गाउँपालिकामा सोमबार एकैदिन ४७ जनामा कोरोना संक्रमण देखिएको छ। स्वास्थ्य तथा जनसंख्या मन्त्रालयका प्रवक्ता डाविकास देवकोटाले अपरान्ह पत्रकार सम्मेलनमार्फत नरैनापुरका ४६ जना पुरुष र एक महिलासहित ४७ जनामा कोरोना संक्रमण भएको पुष्टि गरेका हुन्। नरैनापुर गाउँपालिकाका स्वास्थ्य शाखा प्रमुख मोहम्मद मोईन खाँका अनुसार गाउँपालिकाका विभिन्न क्वारेन्टाइनमा रहेका ७ जना महिलामध्ये २५ वर्षकी एक जनालाई कोरोना संक्रमण भएको हो। शुक्रबार कोरोना संक्रमण पुष्टि भएका ८ जनाको कन्ट्याक्ट ट्रेसिङका आधारमा दुई सय ६३ जनाको थ्रोट स्वाब संकलन गरिएकामध्ये एक सय ९२ जनाको भेरी अस्पताल नेपालगन्जमा पीसीआर प्रविधिबाट कोरोना परीक्षण गर्दा ४८ जनामा कोरोना संक्रमण पुष्टि भएको हो। यीमध्ये नरैनापुरको दीपेन्द्र प्राविको क्वारेन्टाइनमा रहेका २५ वर्षमा युवाको आइतबार मृत्यु भएको थियो। शनिबार संकलन गरिएका ७० र आइतबार संकलन गरिएका ११ जना गरी ८१ जनाको रिपोर्ट आउन बाँकी नै रहेको छ। बाँके हालसम्म ८१ जना संक्रमित भएका छन्। नरैनापुर गाउँपालिकामा कूल संक्रमतिको संख्या अहिले ५६ पुगेको छ। संक्रमितमध्ये वडा नं ५ का मात्रै ५१ जना रहेको नरैनापुर गाउँपालिकाले जनाएको छ। वडा नं २ र ६ मा दुई दुई जना र वडा नं १ का एक जना मात्रै छन्। नरैनापुरमा संक्रमित भएकामध्ये १८, २६ र ३० वर्षका ६६ जना, २८ र ३२ वर्षका ५५ जना, २० र २२ वर्षका ४४ जना, २१ र २५ वर्षका ३३ जना, १९ र २६ वर्षका २२ जना छन्। कम्तीमा १८ वर्षदेखि अधिकतम् ४० वर्षसम्मका व्यक्तिलाई कोरोना संक्रमण देखिएको छ। अधिकांशको उमेर १८ वर्षदेखि ३२ वर्षसम्मको छ। गाउँपालिका स्वास्थ्य शाखा प्रमुख खाँका अनुसार नरैनापुरका १३ वटा क्वारेन्टाइनमा सोमबारसम्म ८ सय ८ जनालाई राखिएको खाँले बताए। तीमध्ये धेरै जनाको कोरोना परीक्षण गर्न बाँकी नै छ। हरेक दिन भारतबाट आउने क्रम बढिरहेको उनले बताए। मृत्युपछि ३८ जनालाई स्थानान्तरण कोरोनाबाट २५ वर्षका युवकको मृत्यु भएपछि नरैनापुरको दीपेन्द्र प्राविको क्वारेन्टाइनमा रहेका ३८ जनालाई स्थानान्तरण गरिएको छ। इलाका प्रहरी कार्यालय भगवानपुरका इन्चार्ज इन्सपेक्टर मानबहादुर विसीका अनुसार आइतबार साँझ नै उनीहरुलाई जयकिसन माविको क्वारेन्टाइनमा स्थानान्तरण गरिएको हो। यो विद्यालयमा यसअघि नै ६० जनालाई राखिएकाले दीपेन्द्र प्राविबाट स्थानान्तरण गरिएकाहरुलाई टेन्ट टाँगेर क्वारेन्टाइन व्यवस्थापन गरिएको छ। नरैनापुरमै आइसोलेसन बनाइँदै बाँकेमा संक्रमितको संख्या बढ्दै गएकाले आइसोलेसनको समस्या भएको छ। नरैनापुरमा सोमबार एकैदिन ४७ जनामा कोरोना संक्रमण भएपछि उनीहरुलाई राख्ने ठाउँको अभाव भएको छ। बाँकेका सहायक प्रमुख जिल्ला अधिकारी हरि प्याकुरेलका अनुसार भेरी अस्पताल नेपालगन्जको मातहतमा रहने गरी नरैनापुरकै लक्ष्मणपुर प्राथमिक स्वास्थ्य केन्द्रलाई आइसोलेसन अस्पतालका रुपमा सञ्चालन गर्ने तयारी भएको बताउँछन्। उनले भने, खजुराको क्यान्सर अस्पतालकै मोडलमा यो आइसोलेसन अस्पताल पनि सन्चालन हुनेछ। सदरमुकाम नेपालगञ्जदेखि ४० किलोमिटर पूर्वदक्षिणमा रहेको यो स्वास्थ्य संस्था स्थापनाकाल २०५० सालदेखि सन्चालनमा आए पनि दरबन्दीमा रहेका डाक्टर कोही पनि बस्न गएका छैनन्। अहिले पनि लामो समयदेखि केन्द्र डाक्टरविहीन नै छ। बाँकेको कर्णाली उपनाम पाएको यो बघौडा क्षेत्रको यो स्वास्थ्य संस्थामा एमबीबीएस डाक्टरको दरबन्दी भए पनि कोही पनि तीन महिनाभन्दा लामो समयसम्म नबसेको स्वास्थ्य शाखा प्रमुख खाँ बताउँछन्।"
सिसडोलबासीको कोरोना परिक्षण हुने,"काठमाडौं : काठमाडौं उपत्यकाको फोहोर विसर्जन गर्ने सिसडोलमा बसोबास गर्ने स्थानीयको कोरोना परिक्षण गरिने भएको छ। सोमबार कोरोना परिक्षण गरिनुपर्ने माग राख्दै सिसडोलका स्थानीयले फोहोरका गाडि आवतजावत गर्न अवरोध गरेका थिए। ककनी गाउँपालिकाले एम्बुलेन्स बाहेकका सवारी आवत जावतमा रोक लगाएको विज्ञप्ति जारी गरेपछि स्थानीयले फोहोरका गाडि लैजान अवरोध गरेका थिए। सिसडोलमा अवरोध भएसँगै उपत्यकाको फोहोर व्यवस्थापनमा समस्या देखिएको थियो। समस्य उत्पन्न भएसँगै काठमाडौं महानगरपालिकाका प्रमुख विद्यासुन्दर शाक्यको नेतृत्वमा ककनी गाउँपालिका जनप्रतिनिधिसहित बैठक बसेको थियो। बैठकले सिसडोल बासीको कोरोना परिक्षण गर्ने सहमति गरि अवरोध खुलाइएको महानगरपालिकाका मेयर विद्यासुन्दर शाक्यले बताए। उपत्यकाको फोहोर विसर्जनको अवरोध तत्कालका लागि हटेको छ, मेयर शाक्यले भने, ककनी गाउँपालिकाका जनप्रतिनिधि र स्थानीयको माग अनुसार सिसडोलवासीमा कोरोना संक्रमण भएनभएको पुष्टिका परिक्षण गर्ने सहमति भएको छ। परिक्षण काठमाडौँ महानगरपालिकाको समन्वयमा स्वास्थ्य विभागले गर्नेछ। मंगलबार नै स्वास्थ्य विभागको टोलीसहित सिसडोल पुगेर आरडीटी र पीसीआर बिधिबाट कोरोना भाइरस परीक्षण गरिने मेयर शाक्यले जानकारी दिए। नयाँ सहमति अनुसार अब बेलुकी ८ बजे देखि विहान छ बजे सम्ममा फोहोर सिसडोलमा विसर्जन गरिसक्ने उनले बताए। उहाँहरुको माग पूरा भएको छ। उपत्यकाको फोहोरा छोपेर सिसडोल लैजाने सहमति भयो, उनले भने, सहमति अनुसार बेलुका आठ बजेदेखि विहान ६ बजेसम्म फोहोर विसर्जन गरिसक्नु पर्ने भन्ने छ। ककनी गाउँपालिकाका प्रमुख मानबहादुर लामाले सिसडोलबासीले कोरोना संक्रमणको डर बढिरहेका बेला स्वास्थ्य परीक्षणको माग गरेको बताए। त्यो माग पूरा भएकाले फाहोर विसर्जनमा अवरोध नहुने बताए। छलफल सकारात्मक भयो। हाम्रो ठूलो माग थिएन। यहाँका स्थानीयको स्वास्थ्य परिक्षण हुनपर्छ भनेका थियौँ, अध्यक्ष लामाले भने, काठमाडौँ महानगरपालिकाले हाम्रा माग पूरा गर्ने सहमति गरेसँगै फोहोर विसर्जनको समस्या पनि तत्कालका लागि समाधान भयो। छलफलमा काठमाडौँ महानगरपालिकाका प्रमुख प्रशासकीय अधिकृत एकनारायण अर्याल, सहसचिव राजेश्वर ज्ञवाली, वातावरण विभागका प्रमुख हरि श्रेष्ठसहित ककनी गाउँपालिकाका अध्यक्ष मानबहादुर लामा, उपाध्यक्ष सीता लामा, वडा१ का चन्द्रबहादुर बलामी, वडा३ का घननाथ बजगाईँगायत सहभागी थिए।"
आइसोलेसनमा एक युवाको मृत्यु,रोल्पा : रोल्पा नगरपालिका१ सानो लिबाङका एक युवाको अस्पतालको आइसोलेसनमै रहेको वेला सोमबार दिउँसो मृत्यु भएको छ। लामो समयदेखि मृगौला रोगबाट प्रभावित युवक काठमाडौंको टिचिङ अस्पतालमा उपचार गरि फर्किएका हुन्। २२ वर्षीय युवक मृगौलाको डाइलासिस गराएर गृह जिल्ला फर्काइएको पारिवारिक स्रोतले जनाएको छ। टिचिङ अस्पतालबाट फर्काएका युवकलाई आइतबार राती साढे १० बजे रोल्पा अस्पताल रेउघामा विरामी युवकलाई भर्ना गरिएको थियो। घरमा भन्दा गृह जिल्लाकै अस्पतालमा हेरचाह र उपचार सहज होस् भनेर परिवारले युवकलाई घर नलगेर अस्पताल पुर्याएका थिए। युवकलाई आइसोलेसनमा राखिएको थियो। आईसोलेसनमै रहेको वेला युवकको मृत्यु भएको अस्पतालकी डा धनमाया घर्तीमगरले जानकारी दिईन्। दुई वर्षयता युवक मृगौला समस्याले थलिएका थिए। पटकपटक डाइलासिस गराउँदै आएका उनको राजधानीको अस्पतालबाट फर्किएपछि मृत्यु भएको हो। मृगौला पीडित भएपनि विभिन्न अस्तालबाट फर्किएकाले आईसोलेसनमा राखेर उपचार थालिएको थियो। आइसोलेसनमै मृत्यु भएकाले कोरोना संक्रमण भए नभएको जाँच गरिने मेडिकल सुपरिटेण्डेट डा घर्तीमगले वताईन्। अस्पतालमा युवको आरडिटी जाँच गर्दा नेगेटिभ आएको जनाईएको छ। पिसिआर संकलन गरि परिक्षणका लागि पठाउने व्यवस्था मिलाएको अस्पताल प्रशासनले जानकारी दिएको छ। लामो समयदेखि मृगौला पीडित रहेकाले परिवारले शव बुझेर सुरक्षित रुपमा अन्त्यष्टि गर्ने भएका छन्। अस्पतालले मृतक युवकको शव सुरक्षित रुपमा याप गरेर परिवारलाई हस्तान्तरण गर्ने भएको छ।
अछाममा सुरु भयो रोपाइँ,"अछाम : पुरै देश बन्दाबन्दीमा रहेका बेला सुदूरपश्चिमको अछाममा भने रोपाइँ सुरु भएको छ । बन्दाबन्दीको बेला सहरबजार सुनसान भएपनि गाउँघरमा चहलपहल बढेको छ । खेतीपातीको समय भएकाले गाउँघरमा चहलपहल बढेको हो। हिउँदे खेती भित्र्याएका किसान अहिले रोपाइँ गर्न व्यस्त छन् । वैशाखको अन्तिम साताबाट अछाममा रोपाइँको चटारो सुरु हुन्छ । अहिले अछामका कृषलाई मानो रोपेर मुरी उब्जाउन भ्याइ नभ्याइ छ । सिँचाई सुविधा पुगेका खेतमा वैशाखको अन्तिमबाट रोपाइँ गर्न सुरु हुन्छ । यो वर्ष वैशाखमा पर्याप्त पानी परेकाले पनि सिँचाइ पुगेका खेतमा रोपाइँ गर्न किसानलाई सजिलो भएको छ । अछामको साँफेबगरलगायत सिँचाइ सुविधा पुगेको ठाउँमा वैशाखको अन्तिमबाट रोपाइँ सुरु भएको हो । साँफेबगर र आसपासका क्षेत्रमा बुढीगंगा नदी तथा प्रभालीगाडको पानीबाट सिँचाइ सुविधा भएकाले हरेक वर्ष वैशाखको अन्तिमबाट धान रोपाइँ सुरु हुने गर्दछ । साँफेबगर नगरपालिका १ स्थित देशकै चार धाम मध्येको एक बैद्यनाथ धाममा रहेका पिरले नजिकै मष्टामाण्डौमा रहेको गुठी जग्गामा वैशाख ३० गतेका दिन पोथी सार्ने (पहिलो पटक धान रोप्न सुरु) काम गरेपछि मात्र जिल्लामा आधिकारिक रुपमा धान रोप्न सुरु हुने परम्परा रहि आएको छ । तर अहिले भने यो परम्परा हराउँदै गएको छ । वैद्यनाथ धाममा रहेका पीर तथा बटुकले बाजागाजासहित आएर साँफेबगरमा रहेको गुठीको जग्गामा प्रत्येक वर्ष वैशाख ३० गते धान रोप्ने गर्दछन्। साँफेबगर नगरपालिका ४ मष्टामाण्डौमा सिँचाइ पुगेको बुढीगंगाको किनारमा रहेको खेतमा लगभग रोपाइँ सकिएको स्थानीय उमेश कुँवरले बताए । रोपाइँको समयमा यो पटक पर्याप्त पानी परेका र सिचाई सुविधा पुगेकोले छिटै रोपाइँ गरिसकिएको उनले बताए । उनले भने, 'वैशाखमा पानी पनि धेरै पर्यो, सिचाइको सुविधा पनि छ, त्यसैले यहाँका कृषकले समयमै रोपाइँ गर्न पाएका छन्।' साँफेबगरमा चैतमा नै धानको बेर्ना राखेर वैशाख अन्तिमबाट धान रोप्न सुरु हुने गर्छ । यसवर्ष खडेरी नपरेकाले धानको बेर्ना जोगाउन र रोपाइँ गर्न त्यति मुस्किल नभएको कृषकले बताए। यति बेला रोपाइँ गरेर कतिपय महिलालाई आम्दानी गर्ने स्रोत पनि बनेको छ । एक दिनभरी रोपाइँ गरे बापत ३ देखि ४ सय रुपैयाँ ज्याला लिने गरेको साँफेबगर नगरपालिका३ की पबित्रा बिकले बताइन् । आयआर्जनको कुनै बाटो नभएकाले पबित्रालाई रोपाइँको सिजनबाट कमाइ हुने र घर खर्च चलाउन केही सहज हुने गरेको छ । उनले भनिन् 'घरमा कमाउने कोही छैन, रोपाइँको सिजन आयो भने घर खर्च चलाउन सजिलो हुन्छ ।' कृषि ज्ञान केन्द्रका अनुसार अछाममा करिब साढे १६ हजार हेक्टर क्षेत्रफलमा धानको खेती गरिन्छ । जिल्लाको कुल खेती योग्य जमिन ५६ हजार तीन सय ४७ हेक्टर रहेकोमा, ४२ हजार चार सय १३ हेक्टर क्षेत्रफलमा अन्नबाली लगाउने गरिन्छ । जंगली जनावर बँदेलले हिउँदे बाली मात्र नभइ बर्खेबाली तथा तरकारी बाली खाएर किसानलाई हैरान थालेपछि खेतीयोग्य जमिन पनि खेती नगरेर बाँझै छोड्ने गरेको किसानको भनाइ छ ।"
कपिलवस्तु पालिकाले १ हजार थान भिटिएम खरिद गर्दै,"कपिलवस्तु : कपिलवस्तु नगरपालिकाले नगरपालिका क्षेत्रका क्वारेन्टाइनमा बसेकाको कोरोना संक्रमण परीक्षणका लागि पीसीआर टेष्ट गर्ने भिटिएम १ हजार किट खरिद गर्ने भएको छ । प्रदेश सरकारबाट क्वारेन्टाइनमा बसेका सर्वसाधारणको स्वाब परीक्षणका लागि भिटिएमलगायत आवश्यक पर्ने स्वास्थ्य सामग्रीहरु नपाउँदा नगरपालिकाले आफ्नै स्रोतबाट सो सामाग्री खरिद गर्न लागेको कपिलवस्तु नगरपालिकाका प्रमुख किरण सिंहले बताए । यसका लागि पटक पटक प्रदेश सरकार र केन्द्र सरकारलाई अनुरोध गर्दा पनि नपाएपछि बाध्य भई नगरपालिकाबाटै खर्च व्यहोर्ने गरी किट गरिद गर्न लागिएको नगर प्रमुख सिंहले बताए । खरिद गरिएका किटबाट नगरपालिकाका विभिन्न वडामा निर्माण गरिएका ३७ वटा क्वारेन्टाइनमा रहेका करीब १ हजार जनाको कोरोना परीक्षण गरिने नगरपालिकाका स्वास्थ्य संयोजक उमेश गुप्ताले बताए । नगरपालिकाका क्वारेन्टाइनमा २ हप्ता बसी सकेका सर्वसाधारणको कोरोना परीक्षण हुन सकेको छैन । उनीहरु २ हप्ता क्वारेन्टाइन बसाइ पछि जबरजस्ती घर जान खोज्दा रोक्न सकिने अवस्था छैन । ' नगरपालिकाको आफ्नै स्रोतमा पीसीआर टेष्ट गर्ने भिटिएम गरिद गर्नु परेको हो, स्वास्थ्य संयोजक गुप्ताले भने, 'यसरी खरिद गरिएको किटबाट हालसम्म क्वारेन्टाइनमा बसेका सबैको कोरोना परीक्षण गर्न सकिन्छ ।' परीक्षणका क्रममा कसैमा पोजेटिभ देखिए उसको सम्पर्कमा आएका अन्यको परीक्षणका लागि थप किटको व्यवस्थापन गरिनेछ, 'स्वास्थ्य संयोजक गुप्ताले भने । नगरपालिकाले आफ्नै स्रोतमा कोराना परीक्षणको काम सुरु गर्न लागेको भन्दै नगर क्षेत्रका सबै राजनैतिक दल, नागरिक समाज र नगरवासीले यो कामको स्वागत गरेका छन् । 'आफ्ना नगरवासीप्रतिको जिम्मेवारी नगरपालिकाले वहन गर्ने काम कपिलवस्तु नगरपालिकाबाट सुरु भयो जिल्लाका अन्य नगरपालिकाले पनि यो विषयमा संवेदनशील हुनुपर्छ,' मधेश मानव अधिकार गृहका अध्यक्ष रवि ठाकुरले बताए ।"
तीन वर्षदेखि रोकिएको काम लकडाउनमा सुरु,"स्याङ्जा : भीरकोट नगरपालिकाको लकडाउनको समयलाई सदुपयोग गर्दै विकास निर्माणका कामलाई निरन्तरता दिँदै सम्पन्न गर्नेतर्फ उन्मुख छ। नगरको मुख्य प्रशासनिक भवन र आरसीसी पुल निर्माण कार्यलाई लकडाउनमा पनि जारी गरिएको छ। भीरकोट १ दार्सिङ् भर्लाकुनामा निमार्णाधिन प्रशासनिक भवन लकडाउनमा पनि निर्माण कार्यले तिव्रता पाएको छ। झण्डैं ३ वर्षअघि डिपिआर तयार भएर पनि निर्माण कार्य सुरु हुन नसकेको आँधीखोला करिडोरको बगरेबजारमा निर्मित मोटरेवल पुलको ढलान पनि यही अवधिमै सकिएको छ। लकडाउनका कारण जताततै काम ठप्पै रहेका बेला यहाँ कार्यरत कामदारले भने सामाजिक दुरी कायम राख्दै कामलाई निरन्तरता दिएका हुन। प्रशासनिक भवनको निर्माण कार्य सकिएर रंगरोगनका काम चलिरहेको छ। दिनहुँ १०१२ जनाले भवनका भित्र र बाहिरका काम गर्ने गरेका छन्। कामको खोजीमा जिल्ला बाहिरबाट आएका केही कामदार घर फर्के भने केही यहीं छन्। दाङ, बर्दियालगायतका कामदारहरु निर्माणाधिन सोही भवनमा आश्रित छन्। लकडाउनका बेला पनि नियमित काम पाएकोमा भने कामदारहरु खुशी देखिन्छन्। स्याङ्जाको मध्य भागमा रहेको भीरकोट नगरपालिका भवन झण्डै डेढ वर्षअघि शिलान्यास भएको हो। यही गतीमा काम हुने हो भने तोकिएको समयमै काम समिने वडाअध्यक्ष दिपेन्द्र केसीले भने। उनले भने निर्माणका ८५ प्रतिशत भन्दा बढीका काम पुरा भएको छ।सिद्धार्थ राजमार्ग छेवैमा रहेको करोडौं मूल्य बराबरको जमिन यहाँका स्थानीयबासीले निशुल्क उपलब्ध गराएपछि पालिकाको प्रशासनिक भवन निर्माणमा जुटेको हो। विकासप्रेमी र मनकारी नगरबासीकै कारण स्थानीय तहको संरचनापछि सबैभन्दा पछि घोषणा भएको नगरपालिकाले सबैभन्दा पहिले प्रशासनिक भवन निर्माणमा जुट्न सफल भएको नगरप्रमुख छायाँराम खनालको भनाई छ। करिब १० करोडको इष्टिमेट रहेको भवन निर्माणमा ठेकेदार कम्पनीमा २२ प्रतिशत कम मूल्यमा ठेक्का सम्झौता गरेको छ। फेवा गजिन्द्र भेभी कन्स्ट्रक्सनले निर्माणको जिम्मेवारी पाएको छ। दुई वर्षमा सक्नेगरी जिम्मेवारी तोकिएको निर्माण कम्पनीले तोकिएको समय अगावै निर्माण सम्पन्न गर्ने जनाएको छ। समपुरक अनुदान (संघ र स्थानीय) तह अन्र्गतको प्रशासनिक भवन निर्माण गरिएको हो। संघीय सरकारले हालैमात्र संघीय सरकार संघीय मामिला तथा स्थानीय विकास मन्त्रालयमार्फत १ करोड रुपैंया बिनियोजन गरेको छ। भीरकोट नगरपालिकको अहिलेसम्म साढे ३ करोड, गण्डकी प्रदेशबाट १ करोड र जिल्ला समन्वय मौज्याद कोषबाट ६२ लाख रुपैयाँ रुपैंया खर्च भएको र बाँकी रकम अझैं अपुग भएको नगरपालिकाका योजना तथा प्रशासकिय अधिकृत यामप्रसाद रेग्मीले जानकारी दिए। चार रोपनीमा क्षेत्रफलमा निर्माणाधीन प्रशासनिक भवन दुईतलाका हुन्छन। भवनमा ३२ कोठासहित अत्याधुनिक सेमिनार हल राखिने भएको छ। सिद्धार्थ राजमार्गबाट ३ सय मिटर पूर्वतर्फ रहेको छ। यसैगरी, आब २०७३०७४ मा डिपिआर तयार भएर पनि विविध राजनीतिक कारण देखाउदै निर्माण प्रक्रिया सुरु हुन नसकेको पुलको पनि लकडाउनकै समयमा ढलान पुरा भएको छ। लकडाउनको पूर्ण पालना गर्दै भीरकोट नगरपालिका ५ र ६ जोड्ने आधीखोला करिडोरको बगरेबजार स्थित लुब्धीखोलामा मोटरेवल पुलको ढलान काम सकिएको नगरप्रमुख छायाराम खनालले बताए। आव २०७६०७७ को माघमा २ करोड २५ लाखमा विवेक एण्ड कुवेर विल्ड्रस प्रालिसँग सम्झौता भई काम शुरु भएको हो। समय अगावै निर्माण सकिने निर्माण कम्पनीले जनाएको छ।"
कोरोना संक्रमितको संख्या ३५७ पुग्यो,"काठमाडौं : हालसम्म ३५७ जनालाई कोरोना संक्रमण भएको छ। सोमबार स्वास्थ्य तथा जनसंख्या मन्त्रालयका प्रवक्ता डा विकास देवकोटाले हालसम्म ३५७ जनालाई कोरोना संक्रमण पुष्टि भएको जानकारी दिएका हुन्। सोमबार बाँकेमा ४७ जना, रौतहटका ८, बाराका १ जना, मोरङमा १, गुल्मीमा १, धनुषामा १, धादिङमा १, रौतहट १ र दाङमा १ गरी ६२ जना कोरोना संक्रमण भए। संक्रमण पुष्टि भएकामध्ये हालसम्म ३६ जना निको भएका छन्। त्यस्तै सिन्धुपाल्चोकमा र बाँकेमा गरी दुई जनाको मृत्यु भएको छ।"
सरकारसँग सुरक्षाको प्रबन्ध मिलाउन चिकित्सक संघको माग,"काठमाडौं : नेपाल चिकित्सक संघले कोरोनाको महामारीमा स्वास्थ्य सेवामा खटिएका स्वास्थ्यकर्मीको सुरक्षाको प्रबन्ध मिलाउन सरकारसँग माग गरेको छ। सोमबार संघले विज्ञप्ति जारी गर्दै सुरक्षाको प्रवन्ध मिलाउन माग गरेको हो। भत्ता, सेवा सुविधा छिटो उपलब्ध गराउन, सुरक्षा सामग्रीको उपयोग र पीसीआर परीक्षणपछि मात्र स्वास्थ्य सेवामा सहभागी हुने वातावरण मिलाउन सरकारसँग आग्रह गरेको छ। उनीहरुले कोरोना रोकथाम तथा व्यवस्थापनका लागि स्वास्थ्य क्षेत्रको प्राविधिक शिक्षा हासिल गरेका चिकित्सककै नेतृत्व हुनुपर्ने पनि माग गरेको छ। त्यस्तै महामारीमा खटिएका स्वास्थ्यकर्मीलाई घरधनीहरुले बाहिर बस्न दबाब दिएकाले संघले बासस्थानको व्यवस्था गर्न माग पनि गरेको छ। उपचारको क्रममा संलग्न चिकित्सक, नर्स र प्राविधिक स्वास्थ्यकर्मीहरुको सरक्षाको प्रवन्ध गृह मन्त्रालयले मिलाउने र उपचारको क्रममा संलग्न स्वास्थ्यकर्मीलाई बाधा विरोध गर्ने जुनसुकै व्यक्तिहरुलाई कार्यसम्पादनमा बाधा, विरोध गरे सरहको प्रचलित कानुन बमोजिमको कारवाही गर्ने सरकारको निर्णयलाई कानूनकै रुपमा स्थायी व्यवस्थापन गरी दीर्घकालिन रुपमा स्वास्थ्य क्षेत्रलाई शान्तिपूर्ण क्षेत्रको रुपमा परिणत गरेर देशभर मानवीय जीवन बचाउन अहोरात्र खट्ने स्वास्थ्यकर्मी तथा चिकित्सकहरुको मनोबललाई उच्च पार्न संघले अनुरोध गरेको छ।"
गृहको लिखित आदेश कुर्दै प्रशासन,"झापा : नेपाल भारत सीमा क्षेत्रमा आएर अलपत्र परेका नेपालीलाई सोमबार ल्याउने भनेर जिल्ला समन्वय समिति झापाको आयोजनामा प्रदेशका कानुन मन्त्री हिक्मत कार्की समेतको उपस्थितिमा २ दिनअघि बसेको सर्वपक्षीय बैठकले निर्णय गरेको थियो । सीमा क्षेत्रमा आएर रोकिएका नेपालीमा पनि नेपाल छिर्न पाइन्छ कि भन्ने एउटा झिनो आशा पलाएको थियो । यही विषयमा झापाका प्रमुख जिल्ला अधिकारी उदयबहादुर राना मगरले संघीय सरकारबाट कुनै आदेश नआएकोले ल्याउन नसकेको बताए । उनले भने, दुई देशबीचको अन्तर्राष्ट्रिय कुरामा मौखिक निर्णयको अर्थ हुँदैन । संघीय सरकारको आधिकारिक आदेश नआइ ल्याउने बारे कुनै पहल गर्न सकिंदैन । सर्वपक्षीय बैठकमा प्रदेश सरकारका कानुन मन्त्री कार्कीले नेपाल र भारतबीचको सहमतिअनुसार नेपालमा भएका भारतीयलाई पारि र भारतमा भएका नेपालीलाई वारि ल्याउने जनाएका थिए । बैठकले अलपत्र सबैलाई सोमबार ल्याएर जिल्लाका विभिन्न क्वारेन्टाइन र होल्डिङ्ग प्वइन्टमा राख्ने निर्णय गरेको थियो । १ हजार क्षमताको क्वारेन्टाइन जिल्लामा तयार छ । सीमा क्षेत्रमा १ हजारको संख्यामा नेपालीहरु आएको बुझिएको छ । भारतका अन्य स्थानबाट नेपालीहरु बोर्डरसम्म हिँडेर आउने क्रम पनि जारी छ, जिल्ला प्रहरी कार्यालय झापाका प्रहरी प्रमुख कृष्ण कोइरालाले भने, माथिको आदेश आएपछि ल्याउने पहल गर्ने छौँ । पश्चिम बंगाल सरकारले पनि पठाउन मिल्दैन । उनीहरूले पनि केन्द्रसरकारको लिखित पत्र नआइ केही गर्न नसकिने बताएका छन् ।"
कोरोना संक्रमितको शव जलाएपछि विद्युतीय शवदाह गृह सञ्चालन,काठमाडौं : कोरोनाको संक्रमणबाट मृत्यु भएकी महिलाको दाहसंस्कार गरिएको पशुपतिस्थित विद्युतीय शवदाह गृह सञ्चालनमा ल्याउने तयारी भएको पशुपति क्षेत्र विकास कोषले जनाएको छ । कोरोना संक्रमित भई निधन भएकी सिन्धुपाल्चोक जिल्ला बाह्रबिसे नगरपालिका९ की सुत्केरी महिलाको गत शनिबार राति शवदाह गरेपछि विद्युतीय यन्त्र भएको कक्षलाई ३६ घण्टासम्म सिल गरी सरसफाइ गरिएको कोषका निर्देशक राजु रेग्मीले दिए। सरसफाइपछि आज अपराह्नदेखि विद्युतीय शवदाह गृह पूर्ववत् सञ्चालनमा ल्यााउने गरी तयारी भइरहेको छ । शवदाहमा संलग्न भएका छ जना कर्मचारीको पिसिआर परीक्षणसमेत गर्न लागिएको छ । कोरोना संक्रमितलाई जलाउने क्रममा विद्युतीय शवदाह गृहमा संलग्न कर्मचारीले लगाएको व्यक्तिगत सुरक्षा उपकरण (पिपिई) पनि नष्ट गरिएको छ। कोरोना संक्रमित भई निधन भएकाको शव जलाएपिच्छे पिपिई परिवर्तन गर्दा अभाव हुनसक्ने चुनौतीसमेत थपिएको छ। कोरोना संक्रमितलाई जलाएपछि शवदाह गृह सफाइका लागि ३६ घण्टा बन्द गर्नैपर्ने भएकाले सेवा सञ्चालनमा समस्या आएको छ । सुरक्षाका कारण कोरोना संक्रमितलाई आर्यघाट र भष्मेश्वर घाटमा जलाउन नसकिने कोषले जनाएको छ । विद्युतीय शवदाह गृहमा दुई शव एकैपटक जलाउन सकिन्छ । दुई कोरोना संक्रमित भई निधन भएकाको शव एकैपटक जलाउने गरी तयारी गर्नेलगायत विषयमा कोषले सरकारसँग वार्ता गर्ने भएको छ । कोरोना सङ्क्रमितको शव जलाउन विद्युतीय शवदाह यन्त्र चलाउने कर्मचारीको समेत अभाव हुन सक्ने देखिएको छ । जम्मा छ जना कर्मचारीले हाल तालीम लिएर यन्त्र चलाउँदै आएका छन् । पिसिआर परीक्षणपछि कर्मचारीलाई कोरोना पोजेटिभ देखिए अरुलाई तालीम दिन तीन महीना लाग्नेछ । नेपाली सेनाले सुरक्षितरुपमा विद्युतीय शवदाह गृहसम्म शव ल्याएपछि कोषका तालीम प्राप्त कर्मचारीले मात्र यन्त्र चलाउन सक्छन् । जनशक्ति व्यवस्थापनका विषयमा पूर्वतयारी नभएकाले समस्या पर्नसक्ने जनाइएको छ । पशुपतिको क्रियापुत्री घर पनि सरसफाइका लागि तीन दिनसम्मका लागि बन्द गरिएको छ। १३ दिनसम्म क्रियापुत्री बसिकेपछि सफाइका लागि तीन बन्द गरेर सरसफाइ गरी पुनः सञ्चालन गर्ने गरिएको छ । क्रियापुत्री एवं भेटघाटका लागि आउने आफन्तमा कोरोना सङ्क्रमण नफैलियोस् भनी यस्तो सतर्कता अपनाइएको कोषले जनाएको छ ।
उत्तरी कोरलानाकामै थन्कियो चिनियाँ राहत,"जोमसोम : विश्वव्यापी माहामारीको रुपमा फैलिएको नोवल कोरोना भाइरस ( कोभिड१९ )ले सृजित लकडाउनका कारण समस्यामा परेका उपल्लो मुस्ताङको २ स्थानीय तहलाई उपलब्ध गराइएको चीनको तिब्बती राहत एकसाता अघिदेखि उत्तरी कोरलानाकामै थन्किएको छ । उत्तरी छिमेकी देश चीनको स्वशासितक्षेत्र तिब्बत सरकारले उपल्लो मुस्ताङको लोमान्थाङ र लोघेकर दामोदरकुण्ड गाउँपालिकालाई राहत समाग्री उपलब्ध गराएको जनाइएको छ । चीनको स्वशासितक्षेत्र तिब्बत सरकारले गत वैशाख २६ गते उपल्लो मुस्ताङका लागि ६ वटा ट्रकमा खाद्यान्न ,तरकारी तथा कोरोना रोकथाम तथा नियन्त्रण लगायतका स्वास्थ्य सामाग्री पठाएको थियो । तिब्बतबाट आएको ठूलो परिणामको राहत अहिले कोरोलामै थन्किन पुगेको छ । उपल्लो मुस्ताङको लोमान्थाङ र लोघेकर दामोदरकुण्ड गाउँपालिकाले जिल्ला र स्थानीय निकायसँग समन्वय नगरी सीमित व्यक्तिको समन्वयमा राहत पठाएको भन्दै राहत सामाग्री नबुझ्ने घोषणा गरेका छन् । चीनले पठाएको राहत सामग्रीमा माक्स ,पीपीइ ,थर्मल गन ,सेनेटाइजरलगायतका स्वास्थ्य सामग्री छन् भने त्यससँगै ठूलो परिणाममा खाद्यान्नलगायत लत्ताकपडा रहेको जनाइएको छ । तिब्बती सरकारले दिएको राहत लोमान्थाङ५ का वडाध्यक्ष नवाङकुङ्गा लामा ,टसी फेञ्चोक लोहा र पासाङ गुरुङका नाममा पठाइएको लोमान्थाङ गाउँपालिकाका अध्यक्ष सुवर्णकुमार बिष्टले जानकारी दिए । तिब्बतले उपलब्ध गराएको राहत आफूहरुले नलिने र चिनियाँ सुरक्षाकर्मीको समन्वयमा उतै फिर्ता पठाउने तैयारी भइरहेको बताए । उनले कोरोना कहरका बेला चीनको तिब्बती सरकारले दिएको राहत कोरोना सम्भावित संक्रमण फैलिनसक्ने अवस्था रहेकाले राहत नबुझ्ने निश्कर्षमा पुगेको जानकारी दिए । अध्यक्ष बिष्टले हाल देखिएको माहामारी रोग कोरोनाका कारण स्थानीय व्यापारीलाई तिब्बत जान रोक लगाइएको उल्लेख गरे । यता लोघेकर दामोदरकुण्ड गाउँपालिका अध्यक्ष लोप्साङ छोम्फेल बिष्टले स्थानीय सरकारको मन्जुरी बिना पठाएको राहत सामाग्री नलिने र उतै फर्काउने बताए । यता राहत समन्वयकर्ता वडाध्यक्ष नवाङकुङ्गा लामाले राहत बुझ्ने नबुझ्नो विषयमा स्थानीयसँग छलफल गरी निर्णय लिने बताए । तिब्बतबाट पठाइएको राहत तथा स्वास्थ्य सामग्रीका बारेमा जिल्लालाई कुनै जानकारी नभएको मुस्ताङका प्रमुख जिल्ला अधिकारी वेदप्रकाश अर्यालले जानकारी दिए । चीनको तिब्बती सरकारले हुम्ला ,जुम्ला ,रसुवा ,डोल्पा र मुस्ताङलगायतका जिल्लालाई राहत सामाग्री पठाउने तैयारी गरेको थियो । उपल्लो मुस्ताङको २ स्थानीय तहले राहत तथा सामग्री स्वीकार नगरेपछि कोरलानाकामा थन्काइएको राहत तिब्बततर्फ नै फर्काइने निश्चित भएको छ । तिब्बतले पठाएको ६ ट्रक राहत सामग्री कोरलानाकामा थन्किन पुगेको हो ।"
गुल्मीका कोरोना संक्रमित आइसीयुमा उपचारत बिरामी,बुटवल : प्रदेश नम्बर ५ मा एकैदिन ४९ जना कोरोना संक्रमित थपिएका छन् । पहिलो पटक प्रदेशको पहाडि जिल्ला गुल्मीमा समेत कोरोना देखिएको छ । गुल्मीको मदाने गाउँपालिका १ का ४१ वर्षीय पुरुषमा कोरोना पोजेटिभ देखिएको हो । श्वासप्रश्वासमा समस्या देखिएपछि बुटवलमा उपचारका लागि आएका उनमा संक्रमण देखिएको हो।उनको भैरहवाको प्रयोगशालामा परीक्षणका क्रममा रिपोर्ट पोजेटिभ देखिएको हो । प्रयोगशालाका निमित्त प्रमुख डा राजेन्द्र गिरीका अनुसार उनको स्वाब तीन दिनअघि संकलन गरिएको थियो । जेठ १ गते बुटवलमा उपचारका लागि आएका उनी क्रिमसन अस्पतालको आइसीयुमा भर्ना भएको बताइएको छ । उनमा कसरी कोरोना सर्यो भन्ने अझै खुलिसकेको छैन् । प्रदेश ५ को बाँकेमा ४७ जना संक्रमित देखिएका छन्। नरैनापुर क्वारेन्टाइनमा रहेकाहरुमा पनि संक्रमण देखिएको छ। उनीहरु सबै भारतबाट आएको बताइएको छ । व्यक्तिको पहिचान र ट्रेसिङको काम थालिएको छ । दाङमा समेत एक जनामा कोरोना संक्रमण देखिएको छ। योसँगै दाङमा संक्रमितको संख्या ४ पुगेको छ ।
पाल्पामा ३५ जनाको स्वाब संकलन,"तानसेन : भारतीय भूमीबाट धमाधम नेपाली पाल्पा भित्रिन थालेका छन्।यसरी प्रभावित मुलुकबाट आउने क्रम नरोकिएपछि जिल्लामा कोरोना त्रास बढेको छ। जिल्लामा शंकास्पद व्यक्तिको स्वाब संकलन तथा परीक्षणमा तीव्रता दिइएको छ । सोमबार मात्र पाल्पामा ३५ जनाको स्वाब परीक्षणका लागि नमूना संकलन गरिएको हो । तानसेनको क्वारेन्टाइनमा राखिएका भारतबाट हालै नेपाल आएका जिल्लावासी, क्वारेन्टाइनमा सुरक्षा दिँदै आएका सुरक्षाकर्मी, भान्से तथा र सम्पर्क खोजी सूचीमा परेका व्यक्तिको स्वाब संकलन गरी परीक्षणका लागि पठाइएको हो । अग्रभागमा बसी पाल्पाको मुख्य नाका दोभान खटिएका २० जना सुरक्षाकर्मी तथा स्वास्थ्यकर्मीको स्वाब परीक्षणका लागि नमूना संकलन गरी परीक्षणका लागी भैरहवा पठाइएको छ । पाल्पामा यति धेरै मात्रा स्वाबको नमूना संकलन गरिएको पहिलो पटक हो । यसअघि २ महिनाको अवधिमा लुम्बिनी मेडिकल कलेज, पाल्पा अस्पताल र मिसन अस्पतालबाट गरी २५ जनाको मात्र स्वाब परीक्षण गरिएको थियो । अहिलेसम्म पाल्पामा विभिन्न पालिकाको क्वारेन्टाइनमा बसेका २५८ जनाको आरडीटी परीक्षण गरिएको छ । आरडीटी र पीसीआर किटमार्फत गरिएका परीक्षणको रिपोट भने नेगेटिभ आएको छ। जिल्लास्थित कोरोना रोकथाम नियन्त्रण समितिको बैठकले जेठ १ गते देखि भारतबाट आएकाहरुको, जिल्लास्थित सुरक्षाकर्मी, स्वास्थ्यकर्मीको अनिवार्य स्वाब परीक्षण गर्ने निर्यणअनुसार स्वाब परीक्षणलाई तीव्रता दिएको हो । पाल्पा स्वाब परीक्षणमा तीव्रता दिने निर्यणसँगै हालै जिल्लामा १५० वटा स्वाब संकलन किट, ६४० वटा आरडीटी किट प्रदेश ५ सरकारले उपलब्ध गराएको जिल्ला स्वास्थ्य कार्यालय पाल्पाका निमित्त प्रमुख विश्वनाथ न्यौपानेले बताए । हाल भारत तथा जिल्ला बाहिरबाट आएका ७८ जना क्वारेन्टाइनमा बस्दै आएका छन । जेठ २ गते बसेको सर्वदलीय सर्वपक्षीय बैठकले भारतबाट नेपाली श्रमिक जिल्ला भित्रिने क्रम सुरु भएकाले कोरोना रोकथामका लागि १२० वटा आइसोलेसन बेड र ३ हजार वटा वारेन्टाइन वेड निर्माण गर्न पालिकालाई जिम्मेवारी दिइएको छ। पालिकाले प्रत्येक दिन भारतबाट आउने व्यक्तिको विवरण जिल्ला प्रशासन कार्यालयमा अपडेट गराउनु पर्ने, लुकिछिपी तथा पैदल आउने व्यक्तिलाई रोक्न पालिकास्तरमा निगरानी समूह खटाउने निर्यण समेत गरेको छ ।"
अछाममा रोपाईं सुरु,"अछाम : देश अहिले कोरोना भाइरस (कोभिड१९)का कारण बन्दाबन्दीको अवस्थामा छ। शहरबजार सुनसान भए पनि गाउँ घरमा चहलपहल उस्तै छ। खेतीपातीको समय भएकाले पनि गाउँ घरमा चहलपहल बढेको छ। हिउँदे खेती भित्रयाएका किसानहरु अहिले रोपाईं गर्न व्यस्त छन्। बैशाखको अन्तिम साताबाट नै अछाममा रोपाईंको चटारो सुरु हुन्छ। अहिले अछामका कृषहरुलाई मानो रोपेर मुरी उब्जाउन भ्याई नभ्याई छ। सिँचाई सुविधा पुगेका खेतमा बैशाखको अन्तिमबाट रोपाईं गर्न सुरु भइहाल्छ। यो वर्ष बैशाखमा पर्याप्त पानी परेकोले पनी सिँचाई पुगेका खेतमा रोपाईं गर्न किसानहरुलाई सजिलो भएको छ। अछामको साँफेबगरलगायत सिँचाई सुविधा पुगेको ठाउँमा बैशाखको अन्तिमबाट नै रोपाईं सुरु भएको हो। साँफेबगर र आसपासका क्षेत्रमा बुढीगंगा नदी तथा प्रभालीगाडको पानीबाट सिँचाईको सुविधा भएकाले हरेक वर्ष बैशाखको अन्तिमबाट धान रोपाईं सुरु हुने गर्दछ। साँफेबगर नगरपालिका१ वैद्यनाथस्थित देशकै चार धाम मध्येको एक बैद्यनाथ धाममा रहेका पीरले नजिकै मष्टामाडौंमा रहेको गुठी जग्गामा बैशाख ३० गतेका दिन पोथी सार्ने (पहिलो पटक धान रोप्न सुरु) काम गरेपछि मात्र जिल्लामा आधिकारिक रुपमा धान रोप्न सुरु हुने परम्परा रहिआए पनि पछिल्लो समय भने यो परम्परा हराउदै गएको छ। वैद्यनाथ धाममा रहेका पिर तथा बटुकहरुले बाजागाजासहित आएर साँफेबगरमा रहेको गुठीको जग्गामा प्रत्येक वर्ष वैशाख ३० गते धान रोप्ने गर्दछन्। साँफेबगर नगरपालिका ४ मष्टामाडौंमा सिचाई पुगेको बुढीगंगाको किनारमा रहेको खेतमा लगभग रोपाईं सकिएको स्थानीय उमेश कुँवरले बताए। रोपाईंको समयमा यो पटक पर्याप्त पानी परेका र सिँचाई सुविधा पुगेकोले छिटै रोपाईं गरिसकिएको उनले बताए। उनले भने बैशाखमा पानी पनी धेरै पर्यो, सिचाईको सुविधा पनि छ। त्यसैले यहाँका कृषकहरुले समयमै रोपाईं गर्न पाएका छन्। साँफेबगर चैतमा नै धानको बेर्ना राखेर बैशाख अन्तिमबाट धान रोप्न सुरु हुने यस क्षेत्रमा यस वर्ष खडेरी नपरेकाले गर्दा धानको बेर्ना जोगाउन र रोपाईं गर्न त्यति मुस्किल नभएको कृषकहरूको प्रतिक्रिया छ। यति बेला रोपाईं गरेर कतिपय महिलाहरुलाई आम्दानी गर्ने स्रोत पनि बनेको छ। एक दिनभरी रोपाईं गरे बापत ३ देखि ४ सय रुपैयाँ लिने गरेको साँफेबगर नगरपालिका३ की पबित्रा विकले बताइन्। आयआर्जनको कुनै बाटो नभएकाले पविलाई रोपाईंको सिजनबाट कमाई हुने र घर खर्च चलाउन केहि सहज हुने गरेको उनले बताइन्। उनले भनिन्; घरमा कमाउने कोही छैन, रोपाईंको सिजन आयो भने घर खर्च चलाउन सजिलो हुन्छ। कृषि ज्ञान केन्द्रका अनुसार अछाममा करिव साढे १६ हजार हेक्टर क्षेत्रफलमा धानको खेती गरिन्छ। जिल्लाको कुल खेती योग्य जमिन ५६ हजार तीन सय ४७ हेक्टर रहेकोमा ४२ हजार चार सय १३ हेक्टर क्षेत्रफलमा अन्नबाली लगाउने गरिन्छ। जंगली जनावर बँदेलले हिउँदे बाली मात्र नभई बर्खेबाली तथा तरकारी बाली खाएर किसानलाई हैरान थालेपछि खेती योग्य जमिन पनि खेती नगरेर बाँझै छोड्ने गरेको किसानहरूको भनाई छ।"
दीर्घ रोगीलाई शहिद नगरपालिकाको निःशुल्क औषधि,"जनकपुरधाम : कोरोना भाइरस (कोभिड१९) संक्रमणको सम्भावित उच्च जोखिममा रहेका दीर्घ रोगीलाई शहिदनगर नगरपालिकाले निःशुल्क औषधि उपलब्ध गराउन थालेको छ । रोगीका घरघरमा टोली परिचालन गरेर आइतबारदेखि औषधि वितरण गर्न थालिएको शहिदनगर नगरपालिकाका मेयर उदय कुमार बरबरिया यादवले बताए । 'लकडाउनको समयमा औषधि किन्न जनकपुर बजारसम्म आवतजावत गर्न असहज भएपछि नगरपालिकाले दीर्घरोगीलाई औषधिको व्यवस्था गरेको हो ।' मेयर बरबरियाले भने, 'चिकित्सकको प्रिकेप्सन अनुसार प्रेसर, सुगर, दम, ढाड, नसा र मुटुरोगीले अब घरमै औषधि पाउने छन् ।' दीर्घ रोगीलाई हाल एक महिना (३० दिन) लागि पुग्ने गरी औषधि वितरण भइरहेको छ । लकडाउन लम्बिन सक्ने सम्भावना देखेपछि दीर्घरोगीका लागि तीन महिनालाई पुग्ने गरी औषधि गोदाम गरिएको मेयर बरबरियाले जानकारी दिए । 'औषधि सकिएपछि पुनः घरमै उपलब्ध गराउने गरी व्यवस्थापन गरेका छौँ,' उनले भने । नगरपालिकाले औषधि पाउनेको सूचीमा तत्काललाई सय बिरामीलाई समेटेको छ । यो संख्या बढेर डेढ सयसम्म पुग्न सक्ने नगरपालिकाको अनुमान छ । यसअघि नगरपालिकाले कारोनाको लक्षणसंग मिल्ने रुघाखोकी र ज्वरो जाँच्न गाउँगाउँमा स्वास्थ्य अभियान नै चलाएको थियो । सो क्रममा औषधिसहित चिकित्सकको टोली नगरपालिकामा घुमेर घरमा पुगेर सेवा दिएको थियो । स्वास्थ्य अभियानकै क्रममा ठूलो संख्याका दीर्घरोगी भेटिएपछि निःशुल्क औषधि वितरण गर्न नगरपालिकाले विशेष निर्णय गरेको मेयर बररियाले जानकारी दिए ।'कतिपय दीर्घरोगीको औषधि सकिएको र धेरैले महंगो मुल्यका कारण बीचमै औषधि छोडेको पाइएपछि यो निर्णय लिएका थियौं,' उनले भने । उनका अनुसार कोरोना भाइरसको संक्रमणले दीर्घरोगीलाई बढी असर गर्ने बुझेपछि उनीहरुका लागि औषधि जोहो गर्नुपरेको उनको भनाइ छ । नगरपालिकाका निमित्त प्रमुख प्रशासकिय अधिकृत नन्दकिशोर झाका अनुसार सुगर, प्रेसर, दम, मुटु, नसा लगायत रोगका औषधि सरकारले निःशुल्क वितरण गर्ने सूचीमा पर्दैन । यस्ता औषधि महंगो समेत पर्छन् । त्यसैले किन्नु पर्दा दीर्घरोगीले बीचमै औषधि छोड्ने र रोग पालेर बस्ने गरेको समस्यालाई मध्यनजर गर्दै औषधि वितरण अभियान चलाईएको जानकारी दिए । नगरपालिकामा एउटै दीर्घरोगीले मासिक ५ हजार रुपैयाँसम्मको औषधि सेवन गर्ने गरेको पाइएको उनले जानकारी दिए । अर्को आर्थिक वर्षपछि नगरपालिकाले दीर्घरोगीलाई निः शुल्क निरन्तर औषधि वितरण गर्ने योजना अघि सार्ने रणनीति समेत अपनाएको जनाएको छ ।"
कपिलवस्तु जेठ २० गतेसम्म 'सिल ',"कपिलवस्तु : जिल्लामा कोरोना भाइरस संक्रमितको संख्या बढ्दो क्रममा रहेका कारण जिल्लालाई जेठ २० गतेसम्म पूर्ण रुपमा सिल गर्ने निर्णय गरिएको छ । जिल्ला सुरक्षा समितिको सोमबार बसेको बैठकले सरकारले घोषणा गरेको लकडाउनको समय जेठ २० गते राती १२ बजे सम्म जिल्ला सिल गर्ने निर्णय गरिएको प्रमुख जिल्ला अधिकारी दिर्घ नारायण पौडेलले बताए । यस अवधीमा अति आवश्यकीय सवारी साधनबाहेक सबै सवारी साधनलाई पूर्णरुपमा रोक लगाइएको छ । राजमार्ग क्षेत्रमा चल्ने सवारी साधनलाई भने जिल्लामा रोकेर कसैलाई चढाउन र झार्न नमिल्ने बताइएको छ । अति आवश्यकीय सामग्री, खाद्यान्न र औषधि खरिदका लागि प्रत्ये सोमबार, बुधबार र शनिबार बिहान ७ बजेदेखि ९ बजे सम्म समय मिलाइएको प्रजिअ पौडेलले बताए । जिल्ला सिल भएको अवस्थालाई उल्लघंन गर्नेमाथि स्थानीय प्रशासन ऐन २०२८ को दफा ६ ९३० क र संक्रामक रोग ऐन २०२० दफा २ ९१० बमोजिम कारवाही हुने जिल्ला प्रशासन कार्यालयले जनाएको छ । जिल्ला प्रशासन कार्यालय तथा गृह मंत्रालयबाट जारी भएका इपास पनि यस अवधिसम्मका लागि स्वत: निष्क्रिय हुने जनाइएको छ ।"
अछाममा १२ सय ७० जनाको कोरोना परीक्षण,"अछाम : अछाममा १ हजार २ सय ७० जनाको कोरोना भाइरसको परीक्षण गरिएको छ । हालसम्म जिल्लामा २सय ६९ जनाको पीसीआर र १ हजार एक जनाको र्यापिड डाइग्नोस्टिक टेस्ट (आरडीटी) मार्फत कोरोना परीक्षण गरिएको हो। पीसीआर गरिएकामध्ये २ सय ६३ जनाको रिर्पोट नेगेटिभ आएको र बाँकी ३ जनाको आउन बाँकी रहेको स्वास्थ्य कार्यालय अछामका सूचना अधिकारी देव जोशीले जानकारी दिए । आरडीटी गरिएकोमा एक हजारको रिर्पोट नेगेटिभ आएको र एकजनाको पोजिटिभ देखाएपछि पीसीआर गरिएकोमा रिर्पोट नेगेटिभ आएको थियो । जोशीका अनुसार जिल्लामा आरडीटीका लागि किट अभावका कारण केही दिन परीक्षण कार्य राकिएको थियो । आइतबार आइतबार मात्र प्रदेशबाट २ सय ४० किट आइपुगेको उनले जानकारी दिए । क्वारेन्टाइमा बसेकाको परीक्षण गर्न तत्काल आवश्यक रहेकाले जुन स्थानीय तहमा क्वारेन्टाइनमा बसेका छन् त्यहाँ परीक्षणका लागि किट पठाएको जोशीले बताए । उनले भने, 'यति किट प्रयाप्त हुँदैन, क्वारेन्टाइनमा बसेकाको परीक्षण पहिला गरिने छ सोहीअनुसार सम्बन्धित स्थानीय तहमा किट पठाएको छौं।' स्थानीय तहरुको तंथाकअनुसार जिल्लामा चैत १ गते यता ३ हजार ३ सय २१ जना भारत तथा तेस्रो मुलुकबाट भित्रिएका छन् ।"
बाँकेमा थप ४७ जनामा कोरोना संक्रमण पुष्टि,काठमाडौं : बाँकेको नरैनापुरस्थित क्वारेन्टाइनमा रहेका ४७ जनामा कोरोना भाइरसको संक्रमण पुष्टि भएको छ। सोमबार भेरी अस्पतालस्थित प्रयोगशालामा ४७ जनाको रिपोर्ट पोजिटिभ आएको छ। १९२ जनाको परीक्षण गर्दा ४७ जनाको पोजिटिभ आएको प्रदेश ५ को समाजिक विकास मन्त्रालय स्रोतले जानकारी दियो। उनीहरु अधिकांश भारतबाट फर्किएका हुन्।
"सिन्धुली अस्पतालका पाँच कर्मचारीको र्यापिड टेस्ट पोजिटिभ, पीसीआर गर्ने तयारी","सिन्धुली : सिन्धुली जिल्लामा पाँच जनामा कोरोना भाइरस (कोभिड १९) र्यापिड टेस्ट पोजिटिभ देखिएको छ। सोमबार सिन्धुली अस्पतालमा गरिएको र्यापिड डाइग्नोस्टिक टेस्ट (आरडिटी) रिपोर्ट अनुसार पाँच जनामा कोरोना पोजिटिभ देखिएको सिन्धुली अस्पताल विकास समितिका अध्यक्ष प्रलाद पोखरेलले जानकारी दिए। अस्पतालले आफ्ना स्वास्थ्यकर्मीसहित अन्य कर्मचारीहरुमा गरेको र्यापिड टेस्टमा पाँच जनामा कोरोना भाइरस पोजिटिभ देखिएको हो। कर्मचारीहरुको र्यापिड टेष्ट गर्नेकार्य भइरहेको छ, उनले भने। अस्पतालका सबै कर्मचारीहरुमध्ये आधाको मात्र र्यापिड टेस्ट सकिएको छ। त्यस मध्येमा पाँच जनामा पोजिटिभ देखिएको हो। अन्य कर्मचारीहरुको पनि टेस्ट भइरहेको छ। अस्पतालले हालसम्म कति जना कर्मचारीहरुको टेस्ट गरिएको हो भन्ने खुलाएको छैन्। उता कर्मचारीहरुको र्यापिड टेस्टमा कोरोना पोजिटिभ देखिएपछि सिन्धुली अस्पतालका प्रवक्ता डाक्टर प्रसन्न राजभण्डारीले सबैमा सजक रहन र धैर्य गर्न भनेका छन्। उनले भने, अस्पतालका कर्मचारीहरुको र्यापिड टेस्ट गर्दा कोरोना पोजिटिभ देखिएको छ। सबै कर्मचारीको टेस्ट सकिन अझै केही समय लाग्छ। यस्तो अवस्थामा सबै सजक र धैर्य हुनु जरुरी छ। र्यापिड टेस्ट गर्दा पोजिटिभ आएकाहरुको पुनः र्यापिड टेस्ट गर्ने र पीसीआर टेष्टका लागि थ्रोट स्वाब संकलन गर्ने र परिक्षणमा पठाउने कार्यपनि तत्काल गरिने डाक्टर राजभण्डारीले जानकारी दिए। यसैबीच अस्पतालकै कर्मचारीहरुमा कोरोना पोजिटिभ देखिएपछि सिन्धुली अस्पताललाई उच्च सतर्कता अपनाइएको छ। अस्पताललाई सिल गर्ने की कसरी सेवा प्रबाह गर्ने भन्ने विषयमा कुरा भइरहेको छ, उनले भने। कोरोना बाहेक अत्यन्त गम्भीर र सिकिस्त भन्दा बाहेकका विरामीहरुको उपचार गर्न अव सम्भव नभएको उनले जनाए। अस्पतालमा अन्यलाई पनि खतरा बढ्ने भएको छ। अब सबै कर्मचारीहरुको कन्ट्रयाक्टमा आएकाहरुको पहिचान गरि उनीहरुको पनि परिक्षण गर्नु पर्ने भएका थप चुनौती थपिएको बताइएको छ। सिन्धुलीमा सोमबार नै कमलामाई नगरपालिका सिन्धुलीका प्रमुख, प्रमुख जिल्ला अधिकारी, प्रहरी प्रमुखलगायतमा पनि र्यापिड टेस्ट गरिएको छ। उनीहरुको रिपोर्टसमेत सार्वजनिक गरिएको छैन्।"
प्रदेश १ मा थप १ जनामा कोरोना संक्रमण पुष्टि,विराटनगर : प्रदेश १ मा थप एकजनामा कोरोना संक्रमण पुष्टि भएको छ । प्रदेश प्रयोगशाला विराटनगरमा गरिएको परीक्षण अनुसार संक्रमण पुष्टि हुनेमा मोरङका २४ वर्षीय पुरुष रहेका छन् । मुख्यमन्त्री तथा मन्त्रिपरिषद कार्यालयमा रहेको कोरोना सूचना डेस्कका अनुसार यो सँगै प्रदेश १ मा कोरोना भाइरस (कोभिड १९) पुष्टि भएकाको जम्मा संख्या ४० भएको छ । प्रदेश १ मा निको हुनेको संख्या भने १७ छ । आइतबार मात्रै प्रदेश १ मा ३ जनामा कोरोना संक्रमण पुष्टि भएको थियो ।
खेती गर्न नपाएका किसान भन्छन् : अब भोकमरी पनि आउँछ,"वीरगन्ज : कोरोनाको महामारी रोकथामका लागि पर्सामा लगाइएको लकडाउन र निषेधाज्ञाले सबैभन्दा बढी किसानहरु मारमा परेका छन् । कारण, वर्षे खेती धान बालीका लागि ब्याडमा बीउ हाल्ने समय बित्न लाग्दासमेत किसान खेतमा पुग्न पाइरहेका छैनन् । धान खेती गर्न नपाउँदा खेत बाँझै रहने र यसले कोरोनाको महामारीसँगै अब भोकमरीको संकट पनि आउने भन्दै किसानहरु चिन्तित् भएका छन् । सरकारले लकडाउन र निषेधाज्ञाको अवधीमा किसानलाई कृषि कर्ममा अवरोध नगर्ने भनेको छ । तर पर्सामा सुरक्षाकर्मीले लकडाउन र निषेधाज्ञामा किसानलाई कृषि कर्ममासमेत बन्देज लगाएका छन् ।खेतमा जान सुरक्षाकर्मीले बन्देज लगाएकाले समयमै ब्याडमा धानको बीउ नराखे खेत बाँझै रहने र यसले भोकमरीको संकट निम्तिने किसानहरुको भनाइ छ । पर्सा जगरनाथपुर गाउँपालिका ६ का किसान धर्मेन्द्र चौबे भन्छन्, ब्याडमा बीउ हाल्ने समय गुज्रिरहेको छ तर अहिलेसम्म खेत जोत्न पनि पाइएको छैन, दुई चार दिनमा बीउ राखिएन भने यसपाली धान रोपाइ हुन सक्दैन। खेत बाँझै रहन्छ ।' धान बालीका लागि ब्याडमा बीउ राख्नु पहिले खेत जोत्नु पर्ने भएकाले ट्याक्टर लिएर खेतमा जाँदा सुरक्षाकर्मीले दुर्व्यवहार गरेर फिर्ता पठाइ दिने गरेको गुनासो किसानको छ । लकडाउन र निषेधाज्ञामा पसल र बजार बन्द रहेकाले धानको बीउ पनि सहज रुपमा नपाइएको किसानको दुखेसो छ । 'एक त बीउ पनि पाइएको छैन, छरछिमेकमा पैंचो मागेर जोरजाम गरेका छौं,' जगरनाथपुर २ का किसान सुरेन्द्र रामले भने, खेत जोत्न घरबाट निस्किंदा प्रहरीले कुटपिट गरेर धपाइदिन्छ, टयाक्टरलाई १५ सय जरीवाना काटिदिन्छन्। डरले किसान खेत जानै छाडेका छन् ।' विश्रामपुरका किसान विजय यादवको दुखेसो पनि उस्तै छ । ब्याड जोत्न टयाक्टर र पानी पटाउन पम्पीसेटमा डिजल चाहिन्छ, डिजेल लिन जाँदा प्रहरीको कुटाइ खानु परेको छ', उनले थपे, खेत नै जोत्न पाइएन भने ब्याडमा बीउ कसरी राख्ने, बीउ नै भएन भने रोपाइ कसरी हुन्छ ? कोरोनाको महामारीले मार्ला नमार्ला तर यसपालि भोकमरीले किसान मर्ने पक्का छ ।' कृषि ज्ञान केन्द्र पर्साका बाली विकास अधिकृत सुरेश चौरसीयाका अनुसार वर्षे बाली धान खेतीका लागि रोपाइ गर्नुभन्दा पहिले कम्तीमा २ देखि ३ पटक खेत जोत्नु पर्छ । त्योसँगै बीउ राख्ने ब्याडको खेत पनि जोत्नु पर्छ । 'अगहनी र सारो धानका लागि सामान्यतया जेठ पहिलो हप्ता भित्रैमा ब्याडमा बीउ राखी सक्नुपर्छ', चौरसिया भन्छन्, यदि समयमै बीउ राखिएन भने रोपाइ हुन सक्दैन ।' कृषि वैज्ञानिक विपी यादवले पनि अहिले प्रि मनसुन सकृय रहेका कारण माटोमा चिसोपन पनि रहेकाले ब्याडमा बीउ राख्ने उपयुक्त समय भएको बताए । 'यदि अहिले समयमै बीउ राखिएन भने पछि किसानले चाहेर पनि रोप्न बीउ पाउँदैनन्' , यादवले भने, यदि किसानले धान खेती गर्न पाएनन् भने कोरोनाको भन्दा पहिले भोकमरीको महामारीमा आउने निश्चित छ । ' कृषि ज्ञान केन्द्र पर्साका अनुसार , पर्सा जिल्लामा ४६ हजार ५ सय हेक्टर जग्गामा धानको खेती हुने गरेको छ । कृषक हकहित संघर्ष समिति पर्साका अध्यक्ष शहरुम राउत गद्धीले लकडाउनमा कृषि कार्यका लागि किसानलाई सहज बनाइदिन स्थानीय प्रशासनलाई पटक पटक आग्रह गर्दा पनि सुरक्षाकर्मीबाट अवरोध भइरहेको बताए । 'हामीले १ महिना पहिले सिडिओलाई ज्ञापन पत्र पनि बुझाएका थियौँ' , उनले भने, त्यसपछि पनि मौखिक रुपमा पटक पटक आग्रह गर्दै आएका छौँ तर कुनै टेर पुच्छर लगाएका छैनन् ।' पर्साका प्रहरी उपरीक्षक गंगा पन्तले निषेधाज्ञामा केही कडाइ गरिएको भए पनि कृषि कर्ममा किसानलाई अवरोध नगरिएको बताइन् । लकडाउनको पालना गर्दै अनुशासित ढंगले कृषि कर्म गर्न सुरक्षाकर्मीले कुनै अवोध नगर्ने भन्दै उनले भनिन् ,संक्रमण बढ्दो क्रममा छ, किसानले पनि यसलाई ख्याल राख्नुपर्छ , अनुशासित किसिमले खेतीपाती गर्ने किसानलाई कुनै अवरोध हुँदैन ।'"
अतिक्रमित वन क्षेत्र फिर्ता गरियो,दाङ : दाङमा अतिक्रमण गरिएको करिव चार हेक्टर वन क्षेत्र फिर्ता गरिएको छ । डिभिजन वन कार्यालय दाङले आफ्नो क्षेत्रमा अतिक्रमण भएको वन फिर्ता गरेर संरक्षण गरेको हो । दाङको तुलसीपुर उपमहानगरपालिका वडा नं १ मा रहेको जनता सामुदायिक वनमा विगतदेखि अतिक्रमण भएको करिव चार हेक्टर वन क्षेत्रको अतिक्रमण हटाइएको डिभिजन वन कार्यालय दाङका सूचना अधिकारी खिमबहादुर केसीले जानकारी दिए । केसीले डिभिजन वन कार्यालय दाङ र सव डिभिजन वन कार्यालय तुलसीपुरबाट सोमबार गएको टोलीले करीब ४ हेक्टर जग्गामा भएको अतिक्रमण हटाइ उक्त जग्गामा एक हजार रनिंग मिटर काडेतारले तारबार गरी वन क्षेत्रको संरक्षण गरिएको बताए । जनता सामुदायिक वनका ३४ जना उपभोक्ताले खेतिपाती गर्ने उद्देश्यले उक्त वन क्षेत्र अतिक्रमण गरेर प्रयोग गरेको पाइएपछि टोलीले अतिक्रमित वन क्षेत्र खाली गराएको थियो । उक्त क्षेत्रमा स्थानीयले खेती सुरु गरिसकेका थिए । उक्त वन क्षेत्र कसले अतिक्रमण गरेको भन्ने किटानी नभएको तर ४ घरधुरी उपभोक्ताहरूको मिलेमतोमा अतिक्रमण भएको भन्ने कुरा प्रारम्भिक अनुसन्धानबाट खुल्न आएकोले उनीहरुको यथाशीघ्र पहिचान गरी सामुदायिक वनको स्वीकृत कार्य योजना र विधान बमोजिम घटनामा संलग्नलाई कारवाही गरी डिभिजन वन कार्यालयलाई जानकारी गराउन सव डिभिजन प्रमुख तथा समूहका पदाधिकारीलाई निर्देशन दिइएको डिभिजन वन कार्यालयका डिभिजनल वन अधिकृत दिपक ज्ञवालीले बताए । दाङमा वन क्षेत्रको अतिक्रमण बढी नै रहेको छ । क्रमिक रुपमा अतिक्रमित वन क्षेत्र खाली गराउँदै जाने योजनासमेत कार्यालय अघि सारेको अधिकृत ज्ञवालीले बताए ।
कागेश्वरीले १ हजार जनाको कोरोना परीक्षण गर्दै,"काठमाडौं : कागेश्वरी मनोहरा नगरपालिकाले १ हजार जनाको कोरोना परीक्षण सुरु गरेको छ। सोमबार बिहानबाट नगरपालिकाको स्वास्थ्य शाखा र स्वास्थ्य तथा जनसंख्या मन्त्रालयको संयुक्त टोलीले परीक्षण गरिरहेको छ। लकडाउनमा नगरपालिकाभित्र विशेष सेवामा जुटिरहेका १ हजार जनाको कोरोना परीक्षण सुरु गरिएको नगरप्रमुख कृष्णहरी थापाले जानकारी दिए। नगरप्रमुख थापाकाअनुसार नगरपालिकाभित्र सरसफाइ कर्मचारी, स्वास्थ्यकर्मी, प्रहरी,ट्राफिक प्रहरी,नगर प्रहरी,निर्वाचित प्रतिनिधि,राहत बाँड्न खटिने पार्टी प्रतिनिधि, समाजसेवी, रेडक्रसका सदस्य र विभिन्न संघसंस्थामा आवद्ध कर्मचारीको आरडीटी र पीसीआर विधिबाट कोरोना परीक्षण सुरु गरिएको हो। सोमबार नगरपालिकाका दुई स्थानबाट कोरोना परीक्षण भइरहेको छ। नगरपालिका २ स्थित आलापट स्वास्थ्य चौकी र ६ को मुलपानीस्थित नगर अस्पतालमा कोरोना परीक्षण भइरहेको छ।सोमबार ५ सय जनाको कोरोना परीक्षण गरिने योजना रहेको उपप्रमुख बिन्दु पुडासैनीले जानकारी दिइन्।उपप्रमुखका अनुसार बाँकी रहेकाहरुको एक दुई दिमै परीक्षण हुनेछ। १ घर, १ आरडीटी तथा पीसीआर परीक्षण कागेश्वरी मनोहरा नगरपालिकाले 'एक घर, एक आरडीटी तथा पीसीआर' परीक्षण गर्ने भएको छ।आइतबार बसेको नगरपालिकाको स्वास्थ्य शाखा र वडा अध्यक्षसहितको बैठकले यस्तो निर्णय गरेको हो। विशेष सेवामा खटिएका कर्मचारीको परीक्षण पछि १ घर १ जनाको आरडीटी तथा पीसीआर परीक्षण गर्ने योजना रहेको उपप्रमुख बिन्दु पुडासैनीले बताइन्। यसअघि पनि नगरपालिकाले ९ वटै वडामा कोरोना परीक्षण गरेको थियो।परीक्षणका क्रममा २ जनामा कोरोना परीक्षण पोजिटिभ देखिएको थियो। नगरपालिका ९ पेप्सीकोलास्थित सनसिटी अपार्टमेन्टमा बस्ने एकै परिवारका दुईजनामा कोरोना संक्रमण देखिएको थियो।दुवैजना निको भइसकेका छन्।उनीहरु डिस्चार्ज भएसँगै नगरपालिका कोरोनामुक्त भएको छ। तर कोरोना प्रभावित स्थानबाट नगरपालिकामा आउने क्रम नरोकिएपछि जोखिम भने बढेको छ। नेपालमा हालसम्म कोरोना संक्रमितको संख्या ३०४ पुगेको छ।जसमध्ये ३६जना निको भएका छन् भने २ जनाको मृत्यु भइसकेको छ।"
"मजदुरका सहयोगी बन्दै व्यवसायी खतिवडा : ६० लाख भाडा छुट, सय परिवारलाई निशुल्क कोठा","धादिङ : युवराज खतिवडा पेशाले व्यवसायी हुन् । धादिङमा जन्मिएर १८ वर्षअघि व्यवसायको शिलशिलामा पोखरा पुगेका खतिवडा अहिले पोखराका स्थापित व्यवसायीको रुपमा चिनिन्छन् । यतिबेला उनको एउटा अर्को परिचय थपिएको छ, कोरोना महामारी पीडित मजदुरका सहयोगी। विश्वभर महामारीको रुपमा फैलिएको कोरोना भाइरसको संक्रमणको रोकथाम गर्नका लागि सरकारले देशभर लकडाउन गरेको २ महिना पुग्न लागिसकेको छ । दैनिकरुपमा ज्यालादारी काम गरेर खानेहरु मात्र नभइ व्यापार व्यवसाय गर्नेहरु समेत समस्यामा पर्न थालिसकेका छन् । कतिपय मजदुर कोठाभाडा तिर्न र खाद्यान्न जोहो गर्न नसकेर आत्महत्या गर्न थालेका खवर छिटपुट आउन थालिसकेको छ । यसबीचमा व्यवसायी खतिवडाले आफ्नो व्यवसायिक प्रयोजनको लागि बनाइएका कोठाहरुमा विपन्न, कोठाभाडा तिर्न नसकेका र कोठाबाट निकालिएका मजदुरको लागि निशुल्क दिने घोषणा गरेका छन् । कोठामात्र नभइ लकडाउन अवधिभरका लागि खाद्यान्न पनि निशुल्कै दिने बताएका हुन् । पोखरा महानगरपालिका ५ पस्र्याङमा खतिवडाले आफ्नो व्यवसायमा काम गर्ने मजदुरका लागि आवास क्षेत्र बनाएका थिए। त्यहाँ करिब १ सय वटाभन्दा बढी कोठा छन् । अघिल्लो वर्षदेखि निर्माण थालेका उनले अहिले निर्माण कार्य लगभग सकिसकेका छन् । यहीबीचमा निम्तिएको कोरोना महामारीको समस्याबाट पीडित भएकालाई उक्त भवन लकडाउन अवधिभर र अर्को जागिर नपाउने बेलासम्म निशुल्क उपलब्ध गराउने बताएका हुन् । उनले भने, 'कोही कसैलाई भाडा बस्न समस्या भएको छ, अथवा घरबेटीले भाडा नतिर्दा निस्केर जा भनेको छ भने हामीलाई सम्पर्क गराइदिनुस्, हामी आफ्नै गाडी लगेर उद्धार गर्नेछौँ, यहाँ महामारी भर निशुल्क व्यवस्थापन गर्नेछौँ।' उक्त आवास क्षेत्रमा अहिले १७ मजदुर परिवार निशुल्क बस्न आइसकेका छन् । लकडाउनका तेस्रो साता चलिरहँदा धादिङबाट रोजगारीको लागि पोखरा पुगेका मजदुरलाई लक्षित गरेर खाद्यान्न सहयोग गरेका खतिवडाको मन घरभाडा तिर्न नसकेका मजदुरलाई घरबेटीले निकालिदिएको घटनाले छोयो । आफ्नो व्यवसायिक आवास क्षेत्रलाइ निशुल्क प्रयोग गर्न दिने सोच बनाए । खतिवडाले भने, 'पोखरामा आएर ज्याला मजदुरी गर्ने देशको जुनसुकै कुनाको नागरिक भएपनि मेरो यो आवासक्षेत्रमा खाद्यान्नको व्यवस्थासहित निशुल्क राखिदिनेछु ।' त्यसरी आएको मजदुरहरु र समस्या परेका व्यक्तिहरुलाई उनीहरुको क्षमता र सीप अनुसारको रोजगारी आफूले संचालन गरेको विभिन्न व्यवसायमा पनि दिने खतिवडाले बताएका छन्। 'म धादिङबाट आएर संघर्ष गरेर अहिले वसायमा सफलता पाइरहेको छु ।धादिङ प्रति मेरो छुट्टै माया छ ।खतिवडाले भने, मजदुरलाई कत्तिको समस्या पर्छ भनेर मैले राम्रोसँग बुझेको छु, लकडाउनकै कारण धादिङबाट आएर पोखरामा कोही मजदुरहरु अलपत्र नपरोस भन्ने मेरो उद्येश्य हो, मेरो क्षमताले भ्याएसम्मको सहयोग गर्नेछु। चैत महिनाको भाडा पुरै छुट खतिवडाको पोखराका विभिन्न बजारक्षेत्रमा व्यवसायिक कम्प्लेक्स तथा मिनि मार्केट रहेका छन् । सिदार्थ चोकमा रहेको तरकारी र फलफूल पाइने सब्जीमण्डी होस या पोखराकै चर्चित पृथ्वीचोकमा रहेको पोखरा सस्तो बजार । त्यहाँको सटर भाडामा लिएर व्यवसाय गर्ने सबैलाई उनले चैत महिनाको भाडा छुट गरिदिएका छन् । खतिवडाले भने, 'मैले यो ठाउँ उ ठाउँ भनेर छुट दिएको छैन । मैले पनि सरकारलाई नै र ठेक्का लिएका संघसस्थालाई नै बुझाउनु पर्ने हो, मलाई भाडा तिर्ने सबै व्यवसायी मजदुरु सबैलाई चैत महिनाको करिब ६० लाख रुपैयाँ घरभाडा छुट दिएको छु ।' वैशाख महिनाको भने व्यवसायीसँग सल्लाह गरेर मात्रै छुट दिने खतिवडाले बताए ।खतिवडाले पोखरामा बसेर विभिन्न विकास निर्माणका आयोजनाको ठेक्कापट्टा, व्यवसायिक भवन संचालन तथा व्यापार गर्दै आएका छन्। 'मसँग धेरै भएर सहयोग गरेको होइन, मैले यो राज्यलाई गरेको सहयोग हो । सबै ठाउँमा राज्यको उपस्थिति नहुन सक्छ ,' खतिवडाले भने, 'विश्वभर यस्तो महामारीको विपत्ती भएको बेला सक्नेले, क्षमता हुनेले अरु विपन्न र दुःखी गरिबलाई सहयोग गरौँ, नसक्नेले घरभित्रै बसेर राज्यको अभियानमा हातेमालो गरौँ।'"
संक्रमित स्वास्थ्यकर्मीका घर परिवारसहित सम्पर्कमा रहेका ८५ जनाको रिपोर्ट 'नेगेटिभ',"कपिलवस्तु : कपिलवस्तु अस्पतालमा कोरोना भाइरस संक्रमित स्टाफ नर्सका घर परिवार र उनीसँगै सम्पर्कमा रहेका चिकित्सक तथा अन्य स्वास्थ्यकर्मीहरुको कोरोना परीक्षण रिर्पोट नेगेटिभ आएको छ। संक्रमित स्टाफ नर्सको कन्ट्याक्ट ट्रेसिङ्गका आधारमा कपिलवस्तु अस्पतालमा स्वास्थ्यकर्मीको परिवारका सदस्य र चिकित्सक तथा अन्य स्वास्थ्यकर्मीहरुको गरी १ सय ४ जनाको स्वाब संकलन गरी परीक्षणका लागि भैरहवा पठाएको थियो। जसमध्ये ८५ जनाको रिर्पोट नेगेटिभ रहेको स्वास्थ्य कार्यालयका कोरोना फोकल पर्सन कुमार थापाले बताए। कोरोना संक्रमित स्टाफ नर्सको घरका आमा, बुवा, भाई र बहिनी गरी ५ जनाको स्वाब संकलन गरेर परीक्षणका लागि पठाइएको थियो। जसमध्ये सबैको रिर्पोट नेगेटिभ आएको छ। स्वाब संकलन गरिएकामध्ये १९ जनाको परीक्षण भइरहेको र चाडै नै रिर्पोट सार्वजनिक हुने फोकल पर्सन थापाले बताए। स्वास्थ्य कार्यालयले महाराजगंज नगरपालिकाबाट ७ जना पत्रकारसहित १ सय ८ जनाको स्बाब संकलन गरी परीक्षणका लागि भैरहवा पठाएको छ। यसैगरी कृष्णनगर क्षेत्रमा संक्रमित ४ जना सुरक्षाकर्मीसँग सम्पर्कमा आएका सशस्त्र प्रहरीका १ सय ५२ जना, नेपाल प्रहरीका ७२ जना, राष्ट्रिय अनुसन्धानका १ जना, पत्रकार १० जना र अन्य १५ जना गरी २ सय ५० जनाको स्वाब संकलन गरी परीक्षणका लागि पठाइएको स्वास्थ्य कार्यालयले जनाएको छ।"
सय क्यूफिट अवैध सालको काठ बरामद,"दाङ : डिभिजन वन कार्यालय दाङले अवैध ढंगले काटिएको सालको एक सय क्यू फिटभन्दा बढी चिरान काठ बरामद गरेको छ। घोराही उपमहानगरपालिका १८ हात्तीखर्कका स्थानीय घर र आगनमा चिरान गरी राखेको अवस्थामा आइतबार दिउँसो ९१ थान सालको काठ बरामद गरेको सहायक वन अधिकृत भक्तबहादुर चौधरीले जानकारी दिए। लकडाउनको समयमा घर नजिकैको जंगलमा सामुदायिक वनमा अवैध ढंगले काठ काटेर राखेको भन्ने सुराकीका आधारमा डिभिजन वन कार्यालय दाङबाट गएको गस्ती टोलीले बरामद गरेको हो। भौगोलिक दृष्टिले घोराही उपमहानगरपालिकाको विकट क्षेत्रका रुपमा लिइने हात्तीखर्कमा बरामद गरिएको काठलाई डिभिजन वन कार्यालय दाङमा ल्याउने काम भइरहेको डिभिजन वन कार्यालय दाङका सूचना अधिकारी खिमबहादुर केसीले जानकारी दिए। 'काठ कटानका लागि कार्यालयबाट कुनै अनुमति लिएको छैन र काटिएका काठमा पनि कसैको टाँचा निशाना छैन सहायक वन अधिकृत चौधरीले भने, 'लकडाउनको मौका छोपेर बिक्रि गर्ने उद्देश्यले काटिएको हुन सक्छ। गस्ती टोली आउँदै गरेको सूचना पाएपछि घरधनी बुढा भागेछन्।' दुई वटा घोरलको छाला बरामद सालको काठसँगै वन गस्ती टोलीले वन्यजन्तु घोरलको छाला पनि बरामद गरेको छ। दुई वटा घोरलको छाला बरामद गरिएको सहायक वन अधिकृत सिद्धान्त बराले जानकारी दिए। दुवै घटनाबारे छानविन भइरहेको र दोषिलाई पक्राउ गरी प्रचलित कानुन बमोजिम कारबाही गरिने डिभिजन वन कार्यालय दाङका प्रमुख दिपक ज्ञवालीले जानकारी दिए। लकडाउनको समयमा चोरी तस्करी हुन सक्ने भन्दै डिभिजन वन कार्यालय दाङले अलगअलग समूह बनाई वनगस्तीलाई तीव्र पारेको छ। लकडाउन अवधीको अहिलेसम्म दुई दर्जन बढीलाई पक्राउ गरी कारवाही प्रक्रिया अगाडि बढाइएको डिभिजन वन अधिकृत ज्ञवालीले जानकारी दिए।"
शक्तिशाली चक्रवात विकसित : नेपालको मौसममा कस्तो प्रभाव पर्छ?,काठमाडौं : हाल दक्षिण बंगालको खाडीको मध्य भागमा अंपुन () शक्तिशाली चक्रवात धेरै शक्तिशाली चक्रवातको रुपमा विकसित भएको छ। उक्त चक्रवात अझ शक्तिशाली हुने क्रममा मंगलबारबाट पूर्वी नेपालको मौसममा बदली हुन सक्ने जल तथा मौसम विज्ञान विभागको मौसम पूर्वानुमान महाशाखाले जनाएको छ। मंगलबारबाट २३ दिनसम्म देशैभरी बदली भई केहि स्थानमा वर्षाको साथै उच्च हिमाली क्षेत्रमा हल्कादेखि मध्यम हिमपात र एकदुई स्थानमा भारी हिमपातसमेत हुन सक्ने भएकोले सतर्कता अपनाउन अनुरोध गरेको छ। विभागले सोमबार बिहान जारी गरेको बुलेटिनमा हाल देशमा स्थानीय वायुको प्रभाव रहेको उल्लेख छ। यस्तो छ आगामी तीन दिनको मौसम पूर्वानुमान सोमबार देशको पहाडी भूभागहरुमा आंशिक बदली रही बाँकी भूभागमा मौसम सामान्यतया सफा रहनेछ। पहाडी भूभागका एकदुई स्थानमा अपरान्हपछि मेघगर्जनसहित क्षणिक वर्षाको सम्भावना रहेको छ। मंगलबार देशको मध्य तथा पूर्वी भूभागहरुमा आंशिक बदली रही बाँकी भूभागमा मौसम सामान्यतया सफा रहनेछ।मध्य तथा पूर्वी पहाडी भूभागका एकदुई स्थानमा अपरान्हपछि मेघगर्जनसहित क्षणिक वर्षाको सम्भावना रहेको छ। बुधबार देशको मध्य तथा पूर्वी भूभागहरुमा सामान्य बदली रही बाँकी भूभागमा मौसम सामान्यतया सफा रहनेछ। मध्य तथा पूर्वी पहाडी भूभागका थोरै स्थानमाहरुमा अपरान्हपछि मेघगर्जनसहित क्षणिक वर्षाको सम्भावना रहेको छ। मध्य तथा पूर्वी पहाडी भूभागका थोरै स्थानमा मेघगर्जनसहित क्षणिक वर्षाको सम्भावना रहेको छ। देशको अधिकाशं भूभागहरुमा तापक्रम बढ्ने र तराईका भूभागहरुमा अत्यधिक गर्मिको सम्भावना रहेकोले सतर्कता अपनाउन महाशाखाले अनुरोध गरेको छ।
रेलबाट नेपाल आएका झापाका युवकमा कोरोना पुष्टि,विराटनगर : भारतबाट नेपाल फर्किएका झापाका एक युवकमा कोरोना संक्रमण पुष्टि भएको छ । सोमबार गरिएको पिसिआर परिक्षणमा झापा कचनकवल गाउँपालिका ६ का ती युवकमा कोरोना पुष्टि भएको मुख्यमन्त्री तथा मन्त्रिपरिषदको कार्यालयमा रहेको कोरोना सूचना डेस्कले जनाएको छ । भारतमा रेल खुलेपछि गत जेठ २ गते नेपाल भारत सीमाना आइपुगेका ती युवा सहित ३० जनाको समूहलाई भारतीय सीमा सुरक्षा बल (एसएसबी)ले नेपालका सुरक्षाकर्मी र जनप्रतिनिधिसँगको आपसी समझदारीमा नेपाल पठाएको थियो । नेपाल ल्याएर उनीहरुलाई कचनकवलमा नै बनाइएको क्वारेन्टाइनमा राखी स्वाब संकलन गरी विराटनगर ल्याइएको थियो । ३० जना मध्ये १ जनामा कोरोना पुष्टि भएको रिपोर्ट आएपछि सोमबार साँझनै ती युवकलाई विराटनगर पठाइएको कचनकवल गाउँपालिका अध्यक्ष अञ्जार आलमले जानकारी दिए । ती युवकलाई एम्बुलेन्समा ल्याएर विराटनगरको कोरोना विशेष अस्पतालमा भर्ना गरिएको प्रदेश १ का सामाजिक विकास मन्त्री जीवन घिमिरेले जानकारी दिएका छन् । यससँगै प्रदेश १ मा कोरोना संक्रमितको संख्या ४१ पुगेको छ । सोमबार मात्रै मोरङ रतुवामाई नगरपालिकाका एक युवकमा पनि कोरोना पुष्टि भएको थियो ।
बागलुङका १ सय ९ जनाको पीसीआर रिपोर्ट नेगेटिभ,"बागलुङ : जिल्लाको गलकोट क्षेत्रमा मजदुरी गरेर पर्सा घर फर्किएका १४ जनामा कोरोना संक्रमण पुष्टि भएपछि गलकोटमा गरिएको स्वाब संकलनको सबैको पीसीआर रिपोर्टमा कोरोना संक्रमण नभएको पाइएको छ । गलकोट नगरपालिकाको वडा नम्बर ३ का २६ जना र वडा नम्बर ५ का २९ जना गरि ५५ जनाको स्वाब संकलन गरिएकोमा आइतबार राति सबैको रिपोर्ट नेगेटिभ आएको धौलागिरी अस्पताल बागलुङका सूचना अधिकारी तिर्थराज गौतमले जानकारी दिए । पर्साबाट गलकोट क्षेत्रमा मजदुरी गर्न आएकामध्ये केही निर्माण क्षेत्र, केही फर्निचरलगायतमा लामो समयदेखि काम गर्दै आएका थिए । उनीहरु गत वैशाख ११ गते गलकोटबाट नगरपालिकाको सहयोगमा बसमा पर्सा गएको १४ मजदुरमा १७ दिनपछि क्वारेन्टाइनमै रहेका बेला कोरोना संक्रमण पुष्टि भएको थियो । चैत्र तेस्रो साता दुई कोरोना संक्रमित पुष्टि भएसँगै आंतकित भएको बागलुङ वैशाख दोस्रो साता निको भएपछि ठूलो जोखिम टरेको स्थानीय र सरोकारवालाको अनुमान थियो । तर, देशव्यापी रुपमा बढेको संक्रमित संख्या, बागलुङ जिल्लाको गलकोटबाट पर्सा गएका १४ मजदुरलाई कोरोना संक्रमण पुष्टि भएपछि फेरी जिल्लाभर संशय बढेको थियो ।"
अर्घाखाँचीमा भारतबाट ५५ जना भित्रिए,"सन्धिखर्क : छिमेकी देश भारतबाट अर्घाखाँचीमा एकै दिन ५५ जना भित्रिएका छन् । पछिल्लो समयमा कोरोनाको तीव्र जोखिममा परेको भारतबाट एकैदिन आइतबार ५५ जना गृह जिल्ला भित्रिएका हुन् । कृष्णनगर नाका हुँदै भित्रिएका मध्ये ३७ जना शितगंगा नगरपालिकाका रहेको नगरपाकिलाका स्वास्थ्य शाखा प्रमुख कृष्ण पौडेलले बताए । ९ जना भुमिकास्थान नगरपालिका, एकजना मालारानी गाउँपालिका । आठजना छिमेकी प्यूठान जिल्लाका रहेका छन्। भारतबाट आएका सबैलाई स्थानीय सरकारले बनाएका क्वारेन्टाइनमा राखिएको छ । जिल्ला भित्रिएका अर्घाखाँचीका नागरिकलाई स्थानीय तहले क्वारेन्टाइनमा राखेका छन् भने प्यूठानका मानिसलाई गृहजिल्ला पठाइएको भुमिकास्थान नगरपालिकाका उपप्रमुख खडानन्द बेल्बासेले बताए । शितगंगा नगरपालिकाका सबै पैदल आएका हुन्। कृष्णनगर सिमानामा अलपत्र परेका भुमिकास्थान नगरपालिका, मालारनी गाउँपालिका र प्युठानका उनीहरुलाई दुईवटा एम्बुलेन्समार्फत अर्घाखाँची ल्याइएको हो ।"
कपिलवस्तुमा क्वारेन्टाइनबाट ४५ जना भागे,कपिलवस्तु : यशोधरा गाउँपालिका ८ मा रहेका २ वटा क्वारेन्टमइनबाट ४५ जना भागेका छन् । वडा नं २ को खोरिया गाउँस्थित सरस्वती प्रावि क्वारेन्टाइनबाट २३ जना र राष्ट्रिय निमावि सिहोखोरको क्वारेन्टाइनबाट २२ जना भागेको वडा अध्यक्ष साबुद्दिन मुसलमानले बताए । भारतका विभिन्न सहरबाट आएका सबैलाई क्वारेन्टाइनमा नराखिएका कारण आफूहरु पनि क्वारेन्टाइन नबस्ने भन्दै उनीहरु भागेको गाउँका एक युवाले बताए । क्वारेन्टाइनबाट भागेका सबै वडा नं ८ खोरिया गाउँका हुन् । उनीहरु गाउँमा घुमिरहेको वडा अध्यक्ष साहबुद्दिन मुसलमानले बताए । भागेका सबैको खोजी गर्न मर्यादपुर प्रहरी चौकी र विओपी डंगरीका सुरक्षाकर्मी खोरिया गाउँ पुगेका छन् । यशोधरा गाउँपालिकामा हालसम्म फेला परेका संक्रमित १२ जनामध्ये वडा नं ८ का ५ जना छन् । भारतको कोरोना भाइरस संक्रमण फैलिएको मुम्बइलगायतका सहरबाट आएका युवा क्वारेन्टाइनबाट भागेपछि खोरिया गाउँ र आसपासका सर्वसाधारणमा कोरोना त्रास बढेको गाउँपालिकाका स्वास्थ्य संयोजक ज्योति प्रकाश दुवेले बताए । यस सम्बन्धमा आफूहरुले गाउँपालिका प्रमुख र प्रमुख प्रशासकीय अधिकृतलाई जानकारी गराइसकेको स्वास्थ्य संयोजक दुवेले बताए । क्वारेन्टाइनबाट भागेकाको खोजी गरी क्वारेन्टाइन फर्काउन सुरक्षाकर्मीसँग समन्वय भइरहेको गाउँपालिकाका प्रमुख गिरिजेश पाण्डेयले बताए ।
विदेशबाट आएकालाई राख्न होल्डिङ एरिया,"विराटनगर : भारतसहित तेस्रो मुलुकबाट नेपाल आउनेहरूको व्यवस्थापनका लागि प्रदेश १ सरकारले सीमानामा रहेका जिल्लाहरूमा ५ हजार क्षमताको होल्डिङ एरियासहितको क्वारेन्टाइन निर्माण गर्ने सुरु गरेको छ। लकडाउन क्रमशः खुकुलो बनाउँदै जाने केन्द्र सरकारको तयारीलाई मध्यनजर गरी प्रदेश १ का झापा, मोरङ, सुनसरी र इलामको पशुपती नगरमा होल्डिङ एरियासहितको क्वारेन्टाइन निर्माण सुरु गरिएको हो। प्रदेश सरकारका अन्तरिक मामिला तथा कानुनमन्त्री हिक्मतकुमार कार्कीले यो अहिलेको क्वारेन्टाइनभन्दा अझै व्यवस्थित बन्ने बताए। एक जिल्लाबाट अर्को जिल्लामा जानेभन्दा भारत र अन्य देशबाट आएकालाई यो स्थानमा स्वास्थ्य परीक्षण गर्ने, आवश्यक परे त्यहाँ नै निर्माण गरिएका क्वारेन्टाइनमा निश्चित समयसम्म राख्ने गरी धेरै क्षमताको होल्डिङ एरिया निर्माण सुरु गरिएको मन्त्री कार्की बताउँछन्। अबको चुनौती भनेको कोरोना संक्रमण नफैलियोस भन्ने हो, लकडाउन क्रमशः खुला हुँदै जाने भएकाले हामीले यो लक्ष राखेर काम सुरु गरेका हौं, मन्त्री कार्कीले भने। प्रदेश १ मा भारतसहित तेस्रो देशबाट भित्रने मुख्यद्वार नै झापा, मोरङ, सुनसरी र इलामको नाका र विमानस्थल भएकाले यो क्षेत्रमा पहिले होल्डिङ एरियाको तयारी गरिएको हो। पहाडी ११ जिल्लामा कति भारत र कति तेस्रो देशबाट आएका छन्, त्यसको लगत संकलन गरेरमात्र क्वारेन्टाइनको व्यवस्थापन गर्ने तयारी छ, मन्त्री कार्कीले भने, सुनसरी, झापा, मोरङ र इलाममा होल्डिङ एरियासहित ५ हजार क्षमताको क्वारेन्टाइन निर्माण भइ पहिलो चरणमै सुरु गरेका छौं। अब बैदेशिक रोजगारी तथा भारतबाट आउने नेपालीलाई क्वारेन्टाइनमा राख्न समस्या नहुने उनको तर्क छ। भारतमा ठूलो संख्यामा नेपालीहरू रहेको र त्यहाँबाट नेपाल ल्याउनुपर्ने अवस्थामा त्यसलाई व्यवस्थित गर्नको लागि हरेक स्थानीय तहमा क्वारेन्टाइन नचाहीने भएकोले एक जिल्लामा एक क्वारेन्टाइन आवश्यक भए पुग्ने प्रदेश सरकारको विश्लेषण छ। विभिन्न देशहरूले त्यहाँ रहेका नेपालीलाई धमाधम फर्काउने तयारी गरीरहेको र त्यस्ता नागरिक ठूलो संख्यामा रहेकाले उनीहरूलाई नेपाल ल्याएर व्यवस्थापन गर्नेमा नेपाल सरकारलाई चुनौती छ। प्रदेश सरकारले आफ्नो प्रदेशमा विदेशबाट भित्रने नेपालीको अनुमान गरेर हाल पाँच हजार अट्ने होल्डिङ एरिया निर्माण सुरु गरेको जनाएको छ। पछि थपिने क्रम बढे यस्ता स्थान थप्दै लैजानेसमेत तयारी छ। प्रदेश १ मा विदेशबाट आएकालाई व्यवस्थापनमा कमजोरी हुन नदिने हाम्रो लक्ष हो, प्रदेश १ सरकारका प्रवक्तासमेत रहेका मन्त्री कार्कीले भने प्रत्येक जिल्लामा पनि पछि यस्तो स्थान निर्माण गर्न सकिन्छ। झापा, मोरङ, सुनसरी र इलामका जिल्ला प्रशासन कार्यालयलाई यो निर्माण गर्न बजेट र सर्कुलर जारी गरेकाले काम धमाधम भइरहेको मन्त्री कार्कीले बताए। कोही भोकै हुँदैनन् लकडाउन लम्बिदै जाँदा खाद्यान्न सकिएर राहतको आशामा रहेका कोही पनि भोकै हुन नदिन प्रदेश १ सरकारले स्थानीय तहलाई निर्देशन दिएको छ। उनीहरूका लागि आवश्यक पर्ने खाद्यान्न र दैनिक उपभोग्य वस्तु समयमा पुर्याउन र नपुगे प्रदेश सरकारसँग सम्पर्क गर्न सर्कुलर जारी गरेको प्रदेश सरकारले जनाएको छ। स्थानीय पालिकाहरू सुरुदेखि नै राहत वितरणमा हौसिएकोले दोस्रो चरणबाटै समस्या देखिन थालेको बताउँदै मन्त्री कार्कीले प्रदेश सरकारले कोही पनि नागरिकलाई भोकै नराख्ने रणनीती बनाएकोले नागरिक भोकै नहुने स्पष्ट पारे। पहिलो चरणमा प्रदेश सरकारले दामासाहीको हिसाबबाट सबै पालिकामा रकम पठाएकोमा आगामी दिनमा भने सबै पालिकामा रकम नबाँड्ने तयारी गरेको छ।"
संक्रमितको स्याहारमा रोबर्ट नर्स,"बुटवल : सेतो पहिरन, रेडक्रस कोरिएको सेतै टोपी। हातमा औषधि, स्यानिटाइजर, पानी र केही फलफूलसहितको थाली। झट्ट देख्दा लाग्छ यी नर्स हुन्, जो बिरामीको स्याहारमा जुटेकी छन्। बुटवलका जुम्ल्याहा दाजुभाइले तयार पारेको यो नर्स मानव नभई रोबर्ट हो। जसले नर्सले जस्तै बिरामीलाई औषधि, खानेकुरा पुर्याउन सक्छ। यसलाई कन्ट्रोल रूपमा बसेर कजाउन सकिन्छ। कोरोना संक्रमितको संख्या थपिएसँगै अस्पतालहरू बिरामीले भरिएका छन्। उनीहरूको सेवामा खटिने जनशक्ति व्यवस्थापन चुनौती छ। त्यसमाथि सुरक्षण उपकरण प्रशस्त छैनन्। यस्तै, अभावलाई पूर्ति गर्ने र कम जनशक्तिबाटै संक्रमितको सेवा गर्ने हेतुले बुटवलमा रोबर्ट नर्स तयार गरिएको छ। बुटवलका रोबर्ट ब्वाई भनेर चिनिने जुम्ल्याहा लव र कुश पन्थीले रोबर्ट नर्स बनाएका हुन्। जसलाई गोगो कोरोना रोबर्ट नाम दिइएको छ। एक महिना लामो प्रयासमा लव र कुशले यो रोबर्ट तयार गरेका हुन्। यसलाई उपयोगका लागि प्रदेशको सामाजिक विकास मन्त्रालयलाई दिइएको छ। मन्त्रालयले कोरोना विशेष अस्पतालमा रोबर्ट प्रयोग गर्ने जनाएको छ। रोबर्टले बिरामीका लागि औषधि, खानेकुरा पुर्याउन सक्छ। यसले बिरामीसँग कुराकानी गर्ने, मनोरञ्जन गराउनेसमेत गर्न सक्छ। लुकु (लवकुश) भर्जन७ सफ्टवेयर प्रयोग गरिएको यो रोबर्टलाई बहुउपयोगी मानिएको छ। आविष्कारक लव पन्थीका अनुसार रोवर्ट ६ फिट अग्लो छ। हाइटेक माइक्रोफोन, १२ मेगा पिक्सलको क्यामेरा, अल्ट्रासाउन्ड स्पिकर जडान गरिएको छ। रोबर्टले मानिसको आवाज सुन्ने र जवाफसमेत फर्काउन सक्नेछ। कोरोना बिरामीको उपचारमा प्रयोग गर्ने भएकाले यसमा कोरोना भाइरस धेरै समय बच्ने फलाम र काठको कम प्रयोग गरिएको छ। तामा, कडा प्लास्टिक र कार्डबोर्डबाट रोबर्ट तयार भएको पन्थीले बताए। यसमा उच्च गतिको प्रोसेसर जडान गरिएको छ। जसले रोबर्ट परिचालन र नियन्त्रणको काम गर्ने उनीहरू बताउँछन्। रोबर्ट चलाउन मोबाइल एपसमेत बनाइएको छ। त्यसो हुँदा रिमोर्ट छोइराख्नु नपर्ने र कोरोना सर्ने जोखिम कम हुने पन्थी दाजुभाइ बताउँछन्। इन्टरनेट नभएको स्थानमा समेत रोबर्ट चलाउन सकिन्छ। रोबर्ट र एपको माध्यमबाट राउटरको सहयोगमा एक किमि दूरीबाटै यसको नियन्त्रण गर्न सकिने उनीहरूको भनाइ छ। मोबाइलबाट रोबर्ट कहाँ छ, के गरिरहेको छ हेर्न सकिन्छ। ७० हजार खर्चमा बनेको यो रोबर्टलाई आवश्यकताअनुसार परिमार्जनसमेत गर्न सकिने कुश पन्थीले बताए। बुटवलको तिलोत्तमा कलेजमा कक्षा ११ मा पढ्ने यी दाजुभाइले अटोमेटिक स्यानिटाइजर छर्कने मेसिन बनाएका छन्। यसको उपयोग तिलोत्तमा नगरपालिकाले बुटवलभैरहवा सडकमा गरेको छ। लवकुशले यसअघि कक्षा ९ मा पढ्दा पहिलो पटक रोबर्ट तयार गरेका थिए। सार्वजनिक कार्यक्रम चलाउने फूलमाया रोबर्ट रोबर्टले शिक्षामन्त्रीलाई मञ्चमा बोलाएपछि रोबर्टसँग खेल्छन् विद्यार्थी"
प्रेमीसँग मिलेर श्रीमतीले नै औषधि व्यवसायी दुलालको हत्या गरेको खुलासा,"विराटनगर ः विराटनगरका औषधि व्यवसायीको हत्या प्रेमीसँग मिलेर आफ्नै श्रीमतीले गरेको खुलेको छ । सुनसरीको इटहरी उपमहानगरपालिका१२ खनार घर भएका ३३ वर्षीयदेवीप्रसाद दुलालको आइतबार बिहान विराटनगर महानगरपालिका१० मधुमारामा हत्या भएको थियो । विराटनगरमा औषधि व्यवसाय गर्दै आएका उनको हत्यामा श्रीमती ३३ वर्षीया मीना श्रेष्ठ दुलाल र उनका प्रेमी सिरहाको लाहान नगरपालिका११ घर भएका २१ वर्षीय ब्रह्मदेव साहको संलग्नता रहेको खुलेको छ । दुवै जनालाई प्रहरीले पक्राउ गरिसकेको छ । मोरङ प्रहरी प्रमुख एसपी विश्व अधिकारीले औषधि व्यवसायीको हत्या नै भएको पुष्टि गर्दै घटनामा संलग्नहरुलाई पक्राउ गरिसकिएको जानकारी दिए । उनकाल अनुसार श्रीमतीकै योजनामा घटना भएको देखिन्छ । सुतेका समयमा प्लाष्टिकको डोरीले घाँटी कसेर हत्या गरेको प्रारम्भिक अनुसन्धानबाट खुलेको एसपी अधिकारीको भनाइ छ । हातमा पञ्जा लगाएर डोरी प्रयोग गर्दै हत्या गरेको खुलेको छ । ब्रह्म्मदेवले खुट्टा र शरीर थिचेपछि श्रीमतीले घाँटीमा कसेर हत्या गरेको प्रारम्भिक अनुसन्धानबाट देखिएको प्रहरीले जनाएको छ । घाँटी कसेपछि थाहा पाएर उठ्न खोज्दा झ्यालमा ठोक्किएर देवीप्रसादको वायाँ आँखामा चोट समेत लागेको प्रहरीको भनाइ छ । दुलालले मधुमारामा घर भाडामा लिएर देवी माँ पाथीभरा फर्मा नामको औषधिको डिलर सञ्चालन गर्दै आएका थिए। ओछ्यानमै बेहोस अवस्थामा भेटिएको भन्दै उनलाई उपचारका लागि आइतबार बिहान ३ बजे अस्पताल पुयाइएको थियो । अस्पताल पुयाउनसाथ मृत घोषित गर्दै चिकित्सकले मृत्यु अस्वभाविक रहेको जनाएपछि घटनाका बारेमा अनुसन्धान थालिएको एसपी अधिकारीको भनाइ छ । अनुसन्धानबाट घटना हत्या नै हो भन्ने पुष्टि भएको जानकारी उनले दिए । दुलालको नाक, हात, घाँटी र वायाँ आँखाको डिलमा चोट लागेको र मुखबाट रगत पनि बगिरहेको अवस्थामा शव थियो । उनी सुतेको ओछ्यानमा रगत लतपतिएको थियो भने घाँटीमा डोरीले कसेको डाम थियो। शनिबार राति औषधि व्यवसायीहरु धनबहादुर काफ्ले, हरिमोहन श्रेष्ठ र मृकत दुलालसहित दुलालकै डेरामा बसेर मदिरा सेवन गरेको खुलेको छ। काफ्ले र श्रेष्ठ राति ९ बजे दुलालको डेराबाट बाहिरिएका थिए। त्यसका आधारमा प्रहरीले काफ्ले र श्रेष्ठ तथा दुलालकी श्रीमती मीनासँग सोधपुछ गर्दै घटनाको अनुसन्धान अघि बढाइएको जनाएको छ । घटनामा काफ्ले र श्रेष्ठको भने संलग्नता पाइएन । दुई जना त्यहाँबाट निस्किएपछि प्रेमीसँग मिलेर श्रीमतीले राति ११ बजे दुलालको हत्या गरेको अनुसन्धानबाट खुलेको छ । प्रहरी नियन्त्रणमा रहेकी मीनाले सुरुमा भने श्रीमानलाई उच्च रक्तचापको समस्या रहेको र त्यही कारणले मृत्यु भएको हुनसक्ने भन्दै ढाँट्ने प्रयास गरेको प्रहरी स्रोतको भनाइ छ । श्रीमान र आफू एउटै कोठाको अलगअलग खाटमा सुतेका बेला घटना भएको उनको दाबी थियो । सुतेको ओछ्यानमा बेहोस अवस्थामा भेटिएको भन्दै मीनाले नै केही व्यक्तिको सहयोगमा श्रीमानलाई उपचारका लागि भनेर अस्पताल पुयाएकी थिइन् । प्रहरीका अनुसार मीना र उनका प्रेमी ब्रह्मदेवबीच एक वर्षदेखि प्रेम सम्बन्ध रहेको खुलेको छ । ब्रह्मदेव चार वर्षदेखि दुलालकै औषधि डिलरमा काम गर्थे। त्यही क्रममा मीनासँग उनको हिमचिम बढेको चाल पाएर श्रीमान देवीप्रसाद दुलालले ब्रह्मदेवलाई पाँच महिनाअघि कामबाट निकालिदिएको खुलेको प्रहरीका एक अधिकारीले बताए । प्रहरीका अनुसार उनलाई कामबाट निकालेको विषयमा मीनाले श्रीमानसँग विवाद समेत गरेकी थिइन् । कामबाट निकालिदिएपछि पनि मीना र ब्रह्मदेवबीच फोन र सामाजिक सञ्जालमा निरन्तर सम्पर्क भइरहेको थियो, प्रहरी स्रोतले भन्यो, त्यो कुरा पनि श्रीमानले थाहा पाएर त्यसो नगर्न श्रीमतीलाई सम्झाईबुझाई गरिरहेको समयमा हत्या गर्ने योजना बनेको पाइयो। प्रहरीका अनुसार प्रेममा बाधक बनेको भन्दै मीनाले शुक्रबार प्रेमीसँग सल्लाह गरेर हत्याको योजना बनाएको प्रारम्भिक अनुसन्धानबाट खुलेको छ । हत्यापछि बिरामी भएको देखाउन अस्पताल लगेर घटनालाई स्वभाविक मृत्यु भन्ने बनाउन खोजेको पाइएको प्रहरीको भनाइ छ । प्रहरीले घटनामा प्रयोग गरिएको डोरी र पञ्जा विराटनगर९ स्थित झाडीमा फेला पारेको छ । हत्यामा संलग्न ब्रह्मदेवलाई प्रहरीले आइतबार साँझ विराटनगरको बरगाछीबाट पक्राउ गरेको थियो । दुलालले आफ्नो औषधि डिलरबाट निकालिदिएपछि उनी बरगाछीको बुढाथोकी फार्मेसीमा काम गर्न थालेको पाइएको छ । हत्यामा संलग्न दुवैविरुद्ध कर्तव्य ज्यान मुद्दा चलाउन अनुसन्धान सुरु गरिएको प्रहरीले जनाएको छ । दुलाल र मीनाबीच १० वर्ष पहिले प्रेम विवाह भएको थियो । उनीहरुका ८ वर्षका छोरा छन् ।"
भक्तपुर नपाका वडा सचिव र सफाइ मजदुरको आरडीटी परीक्षण 'पोजिटिभ',"भक्तपुर : भक्तपुरका नगरपालिकाका दुई कर्मचारीको द्रूत विधिको परीक्षण (आरडीटी) मा कोरोना भाइरसको संक्रमण पोजिटिभ आएको छ । भक्तपुर नपाद्वारा सञ्चालित जनस्वास्थ्य कार्यालयले गरेको उक्त परीक्षणमा एकजना वडा सचिव र अर्को सफाइ मजदुरको आरडीटी परीक्षण पोजिटिभ देखिएको हो । आरडीटी पोजिटिभ देखिएपछि भक्तपुर नपा ९ निवासी वडा सचिव र सफाइ मजदुरको घर तथा बस्ती सिल गरिएको भक्तपुरकी प्रमुख जिल्ला अधिकारी हुमकला पाण्डेले जानकारी दिइन् । त्यस्तै उनीहरुको घरपरिवार र सम्पर्कमा आएका व्यक्तिलाई सचेत गरिएको उनको भनाइ थियो ।उनले आरडीटी परीक्षण विश्वसनीय नभएकाले त्यसबारे हल्ला नगरिएको बताइन् । 'भक्तपुर नपाका दुई कर्मचारीको आरडीटी परीक्षण पोजिटिभ आएको हो, प्रजिअ पाण्डेले भनिन्, 'आरडीटी परीक्षण त्यति विश्वसनीय छैन । फेरी पीसीआर रिपोर्ट पनि आएको छैन । त्यसैले हल्ला नगरिएको हो ।' उनका अनुसार आरडीटी परीक्षण पोजिटिभ आएपछि उनीहरुलाई पीसीआर परीक्षणको लागि टेकु पठाएइको छ । उनीहरुलाई अहिले टेकुकै आइसोलेसनमा राखिएको छ । रोकियो आरडीटी परीक्षण दुई कर्मचारीको आरडीटी परीक्षण आएपछि भक्तपुर नपाले आफ्ना जनप्रतिनिधि तथा कर्मचारीको कोरोना परीक्षण नै स्थगित गरेको छ । उसले शनिबार र आइतबार दुई दिन करिब ५० जना जनप्रतिनिधि तथा कर्मचारीहरुको आरडीटी कोरोना भाइरस परीक्षण गरेको थियो । काठमाडौं महानगरपालिकाले पनि आरडीटी प्रविधिबाट आफ्ना कर्मचारीहरुको कोरोना भाइरस परीक्षण गरेको थियो । उक्त परीक्षणमा अधिक सफाइ मजदुरहरुको आरडीटी पोजिटिभ देखिएको थियो । त्यसमाथि भक्तपुर निवासी महानगरका एक सफाइ मजदुरको आरडीटी पोजिटिभ देखिएपछि भक्तपुरका सफाइ मजदुरहरुको पनि आरडीटी प्रविधिबाट कोरोना भाइरसको परीक्षण गर्न माग गरिएको थियो । सोही मागअनुसार भक्तपुर नपाले नपाका कर्मचारीसँगै जनप्रतिनिधिहरुको आरडीटी प्रविधिबाट कोरोना भाइरसको परीक्षण गरेको थियो तर परीक्षणमा एक्कासी पोजिटिभ आएपछि सोमबार उक्त परीक्षण रोकिएको महानगरीय प्रहरी परिसर भक्तपुरका प्रमुख प्रहरी उपरीक्षक सविन प्रधानले जानकारी दिए । 'आरडीटी परीक्षण गरिएका अधिकांशको पीसीआर रिपोर्ट नेगेटिभ आउने गरेकाले भक्तपुर नपाले उक्त परीक्षण स्थगित गरेको छ,' उनले भने । मिनिट्रक चालकको पीसीआर रिपोर्ट नेगेटिभ त्यस्तै भक्तपुर नपाको जनस्वास्थ्य केन्द्रमै कोरोना भाइरस परीक्षण गर्दा आरडीटी पोजिटिभ आएका भक्तपुर नपा १ सल्लाघारीका मिनिट्रक चालकको पीसीआर रिपोर्र्ट नेगेटिभ आएको छ । विभिन्न पसलका गोदामबाट सामान ढुवानी गर्ने रामेछाप स्थायी घर भएका ती मिनिट्रकका चालकको पीसीआरर रिपोर्ट आउन ढिलाइ हुँदा सल्लाघारीका स्थानीयमा त्रास फैलिएको थियो । पीसीआर रिपोर्ट नेगेटिभ आएपछि उनलाई घर पठाइएको प्रहरी उपरीक्षक प्रधानले जानकारी दिए ।"
तयारीभन्दा बढी भित्रिए,"राजविराज : कोरोना संक्रमण रोकथामका लागि सीमानाका बन्द भएका बेला भारतबाट प्रवेश गर्ने क्रम ह्वात्तै बढेको छ। भारतले रेल सेवा सुरु गरेसँगै नेपालीहरू दक्षिण सीमाबाट चोरबाटो हुँदै नेपाल भित्रिने क्रम बढेको तर व्यवस्थापनको तयारी नभएको स्थानीयले बताएका छन्। सप्तरीको बेल्ही, रामनगर, काचन, देउरी, तरही, भुतही, औरही, झुटकी, बननिया, छिन्नमस्ता, लालापट्टी, तिलाठी, रामपुरा मल्हनिया, हनुमाननगर, भारदह र कोसी नदीबाटै पनि प्रवेश गर्ने सयौं चोरबाटो भएकाले रोक्न सक्ने अवस्था छैन। सीमाक्षेत्रमा आइपुगेका सयौं नेपाली विभिन्न नाकाबाट अनाधिकृत रूपमा प्रवेश गरिरहेको स्वास्थ्य कार्यालय सप्तरीका निमित्त प्रमुख दुनियाँलाल यादवले बताए। यादवकाअनुसार प्रवेश गरेका व्यक्तिलाई तिलाठी कोइलाडी, हनुमाननगर, छिन्नमस्ता, बलानबिहुलस्थित क्वारेन्टाइनमा राखेर सम्बन्धित स्थानीय तहमा पठाउने गरिएको छ। बलानबिहुल गाउँपालिका ४ स्थित राष्ट्रिय आधारभूत विद्यालयमा भारतबाट आएकालाई राखेको भन्दै विरोधमा उत्रिएका स्थानीयमाथि सशस्त्र प्रहरीले लाठीचार्ज गरेको वडा सदस्य भागवत साहले बताए। भारतबाट आउने नेपाली बढेसँगै चार दिनको अवधिमा ३ सय २४ जना थपिएर क्वारेन्टाइनमा बस्नेको संख्या ४५९ पुगेको छ। जसमा ४९ महिला छन्। केही व्यक्ति क्वारेन्टाइनमा बसे पनि अधिकांश घरमा लुकिछिपी बस्ने गरेका छन्। फाटफुट आउने गरेकोमा पछिल्लो चार दिनयता ठूलो संख्यामा नेपालीहरू आएको जनाउँदै जिल्ला प्रशासन कार्यालयका प्रशासकिय अधिकृत आनन्द ठाकुरले घरमा लुकेर बसेकालाई क्वारेन्टाइनमा ल्याउने काम भइरहेको बताए। भारतीय सीमाको लौकाहा, महादेवा, करियौत, अन्ध्रामण्ठ, भरफोडी, नेउर, राजपुर, डंगमारा, कुनौली, कमलपुर हुँदै सप्तरीको दक्षिण सीमामा सयौंको संख्यामा नेपालीहरू थुप्रिएका छन्। सशस्त्र प्रहरी बलले ५४ स्थानमा पोस्टहरू खडा गरी नियमित पैदल गस्ती गरिरहेको छ। दिनभरी सशस्त्र प्रहरीले रोके पनि राति नेपाल भित्रिने क्रम बढेपछि महामारीको सन्त्रास पनि बढेको छिन्नमस्ता गाउँपालिका३ का वडाध्यक्ष दीपेन्द्र यादवले बताए। यादवले भने, पहिले फाटफुट आउनेलाई रोक्न सकिन्थ्यो, अहिले ठूलो संख्यामा रोन मुस्किल भएको छ। स्थानीय तहले आवश्यक क्वारेन्टाइनको व्यवस्थापन नगर्दै ठूलो संख्यामा नेपाली मजदुर र विद्यार्थी भित्रिएपछि स्थानीय तहलाई पनि राख्नु कि छाडनु भएको छ। सरकारको निर्देशनअनुरुप क्वारेन्टाइन संख्या र शड्ढया क्षमता अधिकतम बृद्धि गर्न स्थानीय तहलाई भनिएको छ, प्रशासकिय अधिकृत ठाकुरले भने, स्थानीय तहलाई मौखिक भन्दै आएकोमा वैशाख १५ गतेदेखि लिखित रूपमा नै विदेशबाट आउनेको संख्या र क्वारेन्टाइन बढाउन भनेका छौं। हाल सप्तरीमा ८ सय ६५ शड्ढयाको ३५ वटा क्वारेन्टाइन छन्। तिलाठी कोइलाडी गाउँपालिका अध्यक्ष सतिश सिंहकाअनुसार गाउँपालिकाका लागि मात्र एक हजार बढी शड्ढयाको क्वारेन्टाइन आवश्यक छ। दुई सय अटाउने शिविर बनाउन लागेको जानकारी दिँदै अध्यक्ष सिंहले चाहिने समान नपाइएकोले समस्या भएको बताए।"
धनुषामा कोरोना संक्रमण पत्रकारको सम्पर्कमा आएकाको स्वाब संकलन,"जनकपुरधाम : धनुषामा कोरोना (कोभिड१९) संक्रमण भेटिएका एक पत्रकारको कन्ट्रयाक्ट ट्रेसिङको आधारमा स्वाब संकलन गरिएको छ। गत बिहीबार धनुषाको जनकपुरधाम उपमहानगरपालिका भित्र कोरोना संक्रमण भेटिएका पत्रकार र पसल व्यवसायीको कन्ट्रयाक्ट ट्रेसिङको आधारमा स्वाब संकलन गरिएको हो। विश्व कोरोना (कोभिड१९) को महामारीबाट गुज्रिरहेको अवस्थामा अग्रपंक्तिमा रही काम गर्ने क्रममा पत्रकारमा संक्रमण देखिएपछि कन्ट्रयाक्ट ट्रेसिङको आधारमा ३० जनाको स्वाब परीक्षण गरिएको नेपाल पत्रकार महासंघका अध्यक्ष अनिल मिश्रले जानकारी दिए। नेपाल पत्रकार महासंघ धनुषाको आयोजना तथा नेपाली सेना महेन्द्रनगर रणभिम गणको सहयोग तथा प्रादेशिक अस्पताल जनकपुरधामको प्राविधिक प्रयोगशालाको टोलीले कन्ट्रयाक्ट ट्रेसिङबाट आएका ३० जनाको स्वाब परीक्षण गरेको हो। संक्रमित व्यक्तिको सम्पर्कमा आएकार घरपरिवार, कार्यरत टेलिभिजन तथा पत्रकार महासंघको सम्पर्कमा आएकाको थ्रोट र नोजल स्वाब संकलन गरिएको प्रयोगशाला प्रमुख रामविनय साहले जानकारी दिए । 'महासंघले कोरोना महामारीको समयमा संक्रमणको जोखिम उठाएर जनतालाई सूचनामार्फत सुसूचित गराउन जुटेको बेला पत्रकारमा संक्रमण देखिएपछि दोहोर्याएर परीक्षण गराउनु परेको जनस्वास्थ्य वरिष्ठ प्रशासक विजय झाले जानकारी दिए ।"
सरकारलाई मानवअधिकार आयोगको ध्यानाकर्षण : क्वारेन्टाइनमा लापरवाही नगर,"काठमाडौँ : कोरोनाभाइरस नियन्त्रणका लागि बनाइएका क्वारेन्टाइनहरु विश्व स्वास्थ्य संगठन (डब्लूएचओ) को मापदण्ड अनुरुप नभएको भन्दै राष्ट्रिय मानव अधिकार आयोगले सरकारलाई ध्यानाकर्षण गराएको छ । हाल स्वास्थ्य निगरानीका लागि सञ्चालन भइरहेका क्वारेन्टाइनहरुमा पिउने पानी, शौचालय, पोषणयुक्त खाना, नियमित स्वास्थ्य हेरचाहको उचित व्यवस्थापन नभएको भन्दै आयोगले सरकारको ध्यानाकर्षण गराएको हो । आयोगले सोमबार विज्ञप्ति जारी गर्दै कोभिड १९ संक्रमणबाट मृत्यु भएकाहरुको परिवारप्रति समवेदना समेत व्यक्त गरेको छ । साथै उनीहरुका लागि उचित राहतको व्यवस्थापन गर्न सरकारसँग माग गरेको छ । यस्तै देशभर व्यवस्थापन गरिएका क्वारेन्टाइन अन्तर्राष्ट्रिय मापदण्ड अनुरुप नभएको भन्दै आयोगले सरकारको ध्यानाकर्षण गराएको हो । क्वारेन्टाइनमा देखिएको अव्यवस्थित अवस्थालाई औंल्याउँदै आयोगले मानव अधिकार नै संकुचित भएको जनाएको छ । साथै डब्लूएचओको मापदण्ड अनुरुप क्वारेन्टाइन सञ्चालन तथा व्यवस्थापन सम्बन्धी निर्देशिका लागु गर्न पनि आयोगले सरकारसमक्ष माग गरेको छ । सबै क्वारेन्टाइनले पिउने पानी, स्वास्थ्य हेरचाह, सरसफाइ, सामाजिक दूरी कायम गर्नुपर्ने जस्ता कुरामा ध्यान दिनुपर्ने आयोगको सुझाव छ । पछिल्लो समय कतिपय क्वारेन्टाइनबाट बिरामीहरु त्यहाँ बस्न नसक्ने भन्दै भागेका छन् । खानपिन, सरसफाइ जस्ता कुरामा व्यवस्थापकले चासो नदेखाएको र जेल जीवन जस्तो भएको भन्दै बिरामीहरु भाग्न थालेपछि आयोगले सरकारको ध्यानाकर्षण गराएको हो । राष्ट्रिय मानव अधिकार आयोगले जारी गरेको विज्ञप्ति :"
बारामा पनि पत्रकारलाई कोरोना संक्रमण,बारा : बाराको एक स्थानीय रेडियोमा कार्यरत संचारकर्मीलाई पनि कोरोना संक्रमण देखिएको छ । करैयामाई गाउँपालिका ५ का ३८ वर्षीय पुरुषमा कोरोना संक्रमण देखिएको हो । पर्साका दुई पत्रकारमा कोरोना संक्रमण देखिएपछि नेपाल पत्रकार महासंघ बारा शाखाको पहलमा बारामा ४३ संचारकर्मीको स्वाब परीक्षणका लागि पठाइएको थियो । स्वाब संकलन गरिएकामध्ये एकजनाको पीसीआर पोजिटिभ आएको हो । संक्रमित पुरुषलाई प्रशासनको सहयोगमा कलैयास्थित कोरोना अस्पतालमा पठाउन लागिएको पत्रकार महासंघ बाराका अध्यक्ष कमलकुमार उपाध्यायले जानकारी दिए । संक्रमित पुरुषको सम्पर्कमा आएका व्यक्तिको खोजी सुरु गरिएको छ । योसँगै बारामा संक्रमितको संख्या चार पुगेको छ । यसअघि जिल्ला प्रहरी कार्यलय बारामा कार्यरत एक प्रहरी जवानसहित जीतपुरसिमरा उपमहानगरपालिकाका २ र बिश्रामपुर गाउपालिकाका १ पुरुषमा कोरोना संक्रमण देखिएको थियो । प्रहरी जवान भने रौतहटका हुन्।
घरमै बसेर भत्ता लिन पाउँदा जेष्ठ नागरिक खुसी,"इलाम : देउमाई नगरपालिका ९ जितपुर, जौवारी गाउँ निवासी बसुन्धरा सिंजाली जीवनको उत्तराद्र्धमा छिन् । उनलाई अहिले आँगन पनि परदेश हुन थालेको छ । कोरोना कहरले घरमा बसेको समयमा वडा सदस्य हेमराज लिम्बु वृद्ध भत्ता बोकर घरमै आउँदा उनी निकै खुसी भइन् । एक हप्तामा दुई सय अशक्त नागरिकको घरमा पुगेर सेवा प्रदान गर्ने अवसर मिलेको बताउँदै हेमराजले भने सामाजिक सुरक्षा भत्ता जसका हातमा पुग्नु पर्ने हो त्यहाँ नपुग्ने रहेछ । यसपाली संरक्षकको नामबाट पैसा निकालेर खर्च गर्ने सदस्यकोसमेत पहिचान गरिएको छ । यस पटक आफ्नै हातले भत्ता थाप्न पाउँदा अशक्तहरुलाई थप राहतको अनुभूती भएको देउमाई नगरपालिका ४ का अध्यक्ष राजेन्द्र बास्तोलाले बताए । देउमाई नगरपालिकाले जनप्रतिनिधि परिचालन गरी अपाङ्ग र जेष्ठ नागरिकलाई सामाजिक सुरक्षा भत्ता वितरण गरेको हो । त्यस्तै, सन्दकपुर गाउँपालिका १ छाँगेका लीलाबहादुर राई पहिलो पटक घरैमा भत्ता पाउँदा दंग देखिए । भत्ता बाँड्न सेवाग्राहीको घरमै पुुगेका सन्दकपुर गाउँ पालिका १ वडा सचिवकोसमेत जिम्मेवारी सम्हालेका प्राविधिक सहायक रमेश भट्टराईले भने, यो वडामा आजसम्म कोही पनि भत्ता बोकेर सेवाग्राहीका घरमा गएको रहेनछ । उनीहरुलाई कति भत्ता आउँछ भन्ने पनि थाहा रहेनछ । संरक्षकको हातमा नपरी आफ्नै हातमा १२ हजार रुपियाँ पर्दा कतिपय सेवाग्राहीले जिन्दगीकै खुसीको दिन भन्दै रमाएका छन् । त्यस्तै, इलामको सूर्योदय नगरपालिकाले पनि नगरका जेष्ठ नागरिक, एकल, अल्पसंख्यक लगायतलाई घरमै पुगेर सामाजिक सुरक्षा भत्ता वितरण गर्न जनप्रतिनिधि खटाएको र गाउँमा पगेर वितरण गरिएको मेयर रणबहादुर राईले बताए । नगरमा ५ हजार ८ सय नागरिकले भत्ता पाउने गरेको नगरको पञ्जिकरण शाखाले जनाएको छ । लकडाउनको समयमा आर्थिक अवस्था नाजुक भएकालाई यसले सहयोग गरेको मेयर राईले सुनाए । सूर्योदय नगरपालिका १२ का बालछिरिङ लाप्चाले सामाजिक सुरक्षा भत्ताले नागरिकलाई राहत मिलेको सुनाए । भोकै पर्ने अवस्थामा पुगेका नागरिकलाई थोरै भए पनि राहत मिलेको छ । त्यस्तै, रोङ गाउँपालिका, माइजोगमाई गाउँपालिकाले पनि घरमै पुगेर भत्ता वितरण गरेको जनाएका छन् ।"
