शीर्षक,विवरण
नागरिकप्रतिको ज्यादती,"म्यानमारमा जननिर्वाचित सरकार अपदस्थ गरी सैन्यशासन सुरु भएको दुई महिना पुग्न लागेको छ। त्यहाँको सैन्यसरकार जनताप्रति क्रुर बन्दै गएको छ। शनिबार एकैदिन सेनाको गोलीले १ सय १४ भन्दा बढी नागरिक मारिए। सैन्यशासन सुरु भएयताकै सबैभन्दा ठूलो उक्त नरसंहार विश्वभरका सञ्चारमाध्यमको मुख्य समाचार बन्यो। आइतबार त अन्तिम संंस्कारका लागि भेला भएकामाथि पनि गोली प्रहार गरेर सरकारले अमानवीयताको पराकाष्ठा नाघेको छ। गत फेब्रुअरी १ मा म्यानमारमा त्यहाँको सेनाले सत्ता हत्याएको थियो। स्टेट काउन्सलर आङ साङ सुकी र उनको दल नेसनल लिग फर डेमोक्रेसीका वरिष्ठ नेताहरूलाई नजरबन्दमा राखियो। यसको विरोधमा नागरिक विस्तारै जुर्मुराउन थाले। म्यानमारका धेरैजसो सहरमा प्रदर्शनकारीको संख्या दिन प्रतिदिन बढ्दै गयो। सेनाको गोलीले पाँच वर्षीय बालकसम्मलाई छाडेन। हालसम्म २० भन्दा बढी बालबालिकाले ज्यान गुमाइसकेका छन्। ज्यान गुमाउने नागरिकको संख्या चार सय ६२ नाघिसकेको छ। प्रदर्शनकारीमाथि सेनाले रणभूमिमा प्रयोग हुने हतियारसमेत प्रयोग गरेको छ। रातिको समयमा मेसिन गनको आवाज सुनिएको र स्नाइपरले टाउकै ताकेर हान्ने गरिएको तस्बिर सामाजिक सञ्जालमा व्याप्त छन्। सेनाले पत्रकार, अभियानकर्ता, लेखक, विद्यार्थी, प्रदर्शनकारी, सर्वसाधारणलगायत हजारौंलाई गिरफ्तार गरिसक्यो। मिडियाको इजाजतपत्र निलम्बन गर्नुका साथै व्यक्तिको स्वतन्त्रताको हक हननसमेत गरेको छ। मानव अधिकार रक्षकले समेत खतरा महसुस गरिरहेका छन्। सेनाले दिन प्रतिदिन बढाएको दमन भत्र्सनायोग्य छ। अमेरिका, बेलायतलगायतका १२ राष्ट्रका रक्षाप्रमुखले संयुक्त वक्तव्यमार्फत हिंसाको निन्दा गरिसकेका छन्। विभिन्न राष्ट्रले म्यानमारमाथि प्रतिबन्धसमेत लगाइसकेका छन्। सेनाको यस्तो हर्कतले देशलाई राजनीतिक, सामाजिक, सांस्कृतिक तथा विकासका अन्य पक्षबाट वर्षौं पछाडि धकेल्ने निश्चित छ। त्यसैले सेनासँग जनताले चुनेको प्रतिनिधिलाई सत्ता हस्तान्तरण गर्नुको विकल्प छैन। संयुक्त राष्ट्रसंघदेखि विश्वभरका लोकतान्त्रिक मुलुकले म्यानमारको हिंसाको आलोचना गरेका छन्। लोकतन्त्रका लागि त्यहाँका नागरिकले बलियो अभिमत प्रकट गरेका छन्। लोकतन्त्रको अभ्यास गरिसकेको राष्ट्र सधैंभरि तानाशाहीको अधिनमा रहिरहन सक्दैन भन्ने तथ्यलाई इतिहासले पनि पुष्टि गरिसकेको छ। निरंंकुशता लामो समय टिक्न सक्दैन। हत्या र हिंसाको बलमा गरिएको शासनमा शासकप्रति घृणा मात्र पैदा गर्छ। लोकतन्त्र मौलाउन नपाए, मुलुकको विकास ठप्प हुन्छ। सैनिक शासकसँग ढिलोचाँडो लोकतन्त्र पुनस्र्थापना गर्नुको विकल्प पनि छैन। म्यानमारका नागरिकको लोकतन्त्रप्रतिको आकांक्षा पूरा गर्न विश्वकै साथ र समर्थन आवश्यक छ। नागरिक मार्ने शासकविरुद्ध मौन बस्दा भोलिका पुस्ताले पक्कै प्रश्न गर्नेछन्। त्यसैले ढिलो नगरी विश्वभरका लोकतान्त्रिक राष्ट्रले सैनिक दमनविरुद्ध र मानव अधिकारको पक्षमा आवाज उठाएर नागरिक शासन लागू गराउन ढिला गर्नु हुन्न। कुनै पनि समूहको निश्चित स्वार्थ मानव जीवनभन्दा माथि हुन सक्दैन। शनिबार सेना दिवस मनाउने क्रममा सेना प्रमुख मिन आङ लाइङले एक टेलिभिजनमार्फत सम्बोधन गरे। सेनाले प्रजातन्त्र जोगाउन पूरा देशसँग हात मिलाएको उनले बताए। उनले देशमा नयाँ निर्वाचन गराएर निर्वाचित हुने पक्षलाई सत्ता हस्तान्तरण गर्ने बेलाबेलामा बताउँदै आएका छन्। सैन्यप्रमुखले एकदिन पनि ढिलो नगरी आफ्नो बोलीलाई व्यवहारमा उतार्न आवश्यक छ। सबै पक्षलाई आपसी सम्मान हुने गरी समझदारीमा ल्याएर सहमतिबाट शान्तिपूर्ण रूपमा संकट समाधान गर्नु सेनाको दायित्व हो। यो मुलुक, नागरिक र स्वयं सेनाको पनि हितमा हुनेछ।"
खेलले दिएको खुसी,"राष्ट्रलाई खुसी दिने मानकमध्ये खेलकुद एक हो। अझ विश्व मानचित्रमा देशको परिचय स्थापित गराउने प्रभावकारी माध्यम हो, खेलकुद। अन्तर्राष्ट्रिय प्रतियोगितामा सहभागी हुने खेलाडीले राष्ट्रकै प्रतिनिधित्व गरेका हुन्छन्। मैदानमा खेलाडीले गर्ने प्रदर्शन र देखाउने व्यवहारसँग देशको प्रतिष्ठा र चिनारी गाँसिएको हुन्छ। त्यसैले खेलाडीलाई सम्बन्धित राष्ट्रको सद्भावना दूतका रूपमा हेरिएको हुन्छ। भर्खरै राष्ट्रिय फुटबल टोलीले घरेलु मैदानमा राष्ट्रको गौरव बढाएको छ। दशरथ रंगशालाको पुनर्निर्माण र कोभिड१९ महामारीका कारण नेपाली खेलप्रेमीले लामो समयदेखि घरेलु मैदानमा फुटबलको मजा लिन पाएका थिएनन्। तिनै खेलप्रेमीलाई साक्षी राखेर नेपाली टोलीले सोमबार दशरथ रंगशालामा थ्री नेसन्स कपको उपाधि चुम्यो। नेपालले फाइनलमा बलियो बंगलादेशलाई २१ गोलले हरायो। प्रतियोगितामा तेस्रो टोलीका रूपमा किर्गिस्तानको सहभागिता रहेको थियो। आफ्नो व्यस्त कार्यतालिकाबाट समय निकालेर प्रधानमन्त्री केपी शर्मा ओली पनि खेलाडीको मनोबल बढाउन रंगशाला पुगे। खेल सुरु हुनुअगावै रंगशाला पुगेका प्रधानमन्त्रीले पूरै समय खेल हेरेर खेलाडीको जोश बढाए। पक्कै सरकार प्रमुखको उपस्थितिले खेलाडीको मनोबल बढाउन महत्त्वपूर्ण भूमिका निर्वाह गरेको हुनुपर्छ। यद्यपि, हाम्रोमा खेलकुद क्षेत्र निकै कम राजनीतिज्ञको चासोको विषय बन्ने गरेको यथार्थ आफ्नो ठाउँमा छदै छ। खेलकुद सरकारको चासोको विषयभित्र पर्ने गरेको छैन । सरकारले प्रत्येक वर्ष प्रस्तुत गर्ने बजेटको एक प्रतिशत अंश पनि खेलकुदको भागमा पर्दैन। चालू वर्ष युवा तथा खेलकुद मन्त्रालयका लागि २ अर्ब ३६ करोड बजेट विनियोजन गरिएको छ। वार्षिक बजेको ठूलो हिस्सा कर्मचारीको तलबभत्तामै खर्च हुन्छ। बाँकी थोरै रकमबाट नियमित प्रतियोगिता सञ्चालन गर्नुपर्ने, विभिन्न खेल संघलाई अनुदान दिनुपर्ने र अन्तर्राष्ट्रिय प्रतियोगितामा खेलाडी प्रतिनिधित्व गराउनुपर्ने बाध्यता छ। खेलकुदको विकासमा भौतिक पूर्वाधारको ठूलो महत्त्व हुन्छ। कुन राष्ट्र खेलकुदमा कति अगाडि छ भन्ने मानक मानिन्छ, पूर्वाधारलाई। पूर्वाधारको पर्याप्तताबिना खेलकुद क्षेत्रको विकास सोच्नसम्म सकिँदैन। तर, लामो कालखण्ड पार गरे पनि नेपाली खेलकुद पूर्वाधारको विषयमा कमजोर छ। पर्याप्त बजेट अभावमा गतिला खेलस्थल निर्माण हुन सकेका छैनन् । भएका पूर्वाधार मर्मत अभावमा जीर्ण बन्दै गएका छन्। यसको एक मात्र कारण हो, राज्यले खेलकुदलाई 'अनुत्पादक क्षेत्र' को रूपमा हेर्ने परम्परा। संघीय राजधानी काठमाडौंमै दशरथ रंगशालाको गतिलो विकल्प तयार हुन सकेको छैन। दशकौंअघि बनेको एक मात्र दशरथ रंगशालाले नै फुटबललगायत खेलको भार थेग्नुपर्ने अवस्था छ। यसतर्फ सम्बन्धित निकायको ध्यान नपुग्नु खेलकुद क्षेत्रकै लागि दुर्भाग्य हो। अर्कोतिर, लामो समय बितिसक्दा पनि नेपाली खेलकुदले व्यावसायिक फड्को मान नसक्नु अर्को दुःखद् पक्ष हो। खेलकुदमै लागेर सुखद भविष्यको रेखा कोर्न सकिन्छ भन्ने विश्वास अधिकांश खेलाडीमा छैन। यस्तो वातावरण बनाउने जिम्मा राज्यको हो। यसको विपरीत, थोरै साधनस्रोतमै रमाएर भए पनि नेपाली खेलाडीले बेलाबखत देशलाई महत्त्वपूर्ण सफलता दिलाउँदै आएका छन्। नेपालले घरेलु मैदानमा आयोजित १३औं दक्षिण एसियाली खेलकुदमा प्राप्त गरेको अभूतपूर्व सफलता होस् वा थ्री नेसन्स कपमा हासिल गरेको जित। फुटबल, क्रिकेट, भलिबल, तेक्वान्दो, कराँते, उसु, भारोत्तोलन, ब्याडमिन्टनजस्ता थुप्रै खेल छन्, जसले अन्तर्राष्ट्रिय वृत्तमा नेपालको छट्टैचिनारी स्थापित गराएका छन् । यी सबै सफलता खेलाडीको साहस, आत्मविश्वास र देशका लागि केही गरेर देखाउने हुटहुटीकै प्रतिफल हो। यसको अर्थ राज्यले केही गरेकै छैन भन्ने पनि होइन । विकासका आयामहरू पछ्याउने क्रममा सरकारको पनि आफ्नो प्राथमिकता हुन्छ। शिक्षा, स्वास्थ्यजस्ता नागरिकका आधारभूत आवश्यक्तालाई नै राज्यले पहिलो प्राथमिकतामा राख्नु पनि पर्छ। यसका बाबजुद, सरकारले आगामी दिनमा खेलकुदलाई पनि विशेष प्राथमिकताको सूचीमा पार्नु आवश्यक छ। खेलकुदलाई 'अनुत्पादक क्षेत्र' भनेर हेर्ने सोचाइमा परिवर्तन ल्याउनुपर्छ । विज्ञान र प्रविधिको द्रुततर विकासले अन्य क्षेत्रसँगै विश्व खेलकुदलाई पनि थप जटिल बनाउँदै लगेको छ। खेलकुदमा नयाँनयाँ प्रविधिको विकास भएका छन्। त्यसलाई पछ्याउन सरकारको सक्रिय सहयोग र पर्याप्त लगानी आवश्यक पर्छ। पर्याप्त पूर्वाधारको निर्माण, प्रविधिको व्यापक प्रयोग, तल्लो तहदेखि नै खेलाडीको उत्पादनजस्ता कुराले मात्र देशमा खेल संस्कृतिको विकास सम्भव हुन सक्छ। यसतर्फ राज्यको ध्यान जानु आवश्यक छ।"
फागुको रङमा जब एसिड घोलियो,"काठमाडौं : शंखरापुर१ नाङ्लेभारे लामाबिसौनास्थित नवीनग्राम शिक्षा मन्दिर मावि परिसरमा आइतबार फागुको चहलपहल थियो। कक्षा९ मा पढ्ने नाङ्लेभारेकै अस्मिता तामाङलाई दिउँसो ४ बजे साथीहरूले रङ दलिदिए। तर, लगत्तै अनुहार भतभती पोल्न थाल्यो। सविन तामाङ र विशाल तामाङको अनुहारमा पनि जलन हुन थाल्यो। उनीहरूलाई रङ दल्ने पवन पहरी र आकाश तामाङको हातमा पनि जलन भइरहेको थियो। दोलालघाट घर भएका पवन र आकाश विद्यालयछेउ सडक निर्माण गर्ने कामदार हुन्। उनीहरूले दूध संकलन केन्द्रबाहिर ग्यालनमा राखिएको एसिडलाई पानी सम्झेर त्यसमै रङ घोलेका रहेका छन्। क्यान्टिनको आडमै रहेको केन्द्रबाहिर ग्यालिनमा ६ लिटर जति एसिड राखिएको थियो। एकैछिनमा स्थानीय भेला भए। प्रहरी आए। अस्मिता, विशाल र सविनलाई साखुस्थित सुषमा कोइराला मेमोरियल अस्पतालमा लगियो। अस्मिताको अनुहारमा एसिडले गहिरो घाउ बनाएको छ। विशाल उपचारपछि घर फर्किएका छन्। सविनलाई मंगलबार डिस्चार्ज गर्ने तयारी छ। अस्पतालका डा सन्तोष भण्डारीले अस्मिताको अनुहारको घाउ अलि गहिरो रहेको बताए। मंगलबार घाउ सफा गरिँदै छ। अस्मिताको निधारमा एसिडले धेरै असर गरेको छ। अनुहारको छाला डढाएर कालो बनाएकाले मंगलबार अपरेसन गरी सफा गरिने डा भण्डारीले बताए। अस्मिता १५ दिन अस्पतालमै उपचारमा रहनुपर्ने देखिएको छ। उनको स्वास्थ्य अवस्था भने जोखिममुक्त छ। नाङ्लेभारे प्रहरी चौकी शंखरापुरका प्रमुख सइ गणेश श्रेष्ठका अनुसार एसिड भूलवश प्रयोग भएको देखिन्छ। विद्यार्थीलाई एसिड दल्ने पूर्वयोजना देखिँदैन। दुई जना विद्यालयनजिक सडकको काम गर्ने भएकाले पाँचै जना एकअर्कामा परिचित छन्। फागु खेल्ने क्रममा अचानक घटना भएको सइ श्रेष्ठले बताए। दूध संकलन केन्द्रका सञ्चालक केशव नेपाललाई सोधपुछका लागि महानगरीय प्रहरी वृत्त बौद्ध लगिएको छ। एसिड प्रयोगकर्ता आकाश र पवनलाई नियन्त्रणमा लिई आवश्यक कारबाहीका लागि बौद्ध प्रहरीमा पठाइएको श्रेष्ठले बताए। उनका अनुसार विद्यालयका प्रधानाध्यापक गुरुप्रसाद दंगाललाई आवश्यक सोधपुछ गरिनेछ। स्थानीय नवराज गुरुङका अनुसार क्यान्टिन चलाउन मात्रै विद्यालयसँग सहमति गरेको देखिन्छ। तर दूध संकलन केन्द्रका लागि विद्यालयको अनुमति लिइएको छैन। अनुमतिबिना दुध संकलन केन्द्र सञ्चालन गर्नु कानुनविपरीत रहेको गुरुङले बताए। एसिडजस्तो कडा केमिकल यसै लापरबाह तरिकाले छाडिँदा यो घटना भएको हो। सरकारले असोजमा एसिड आक्रमण गर्नेविरुद्ध कडा अध्यादेश ल्याएको छ। अध्यादेशअनुसार एसिडको खुला बिक्रीवितरणमा प्रतिबन्ध लगाउने, एसिड आक्रमण गर्नेलाई कडा सजाय दिलाउनेलगायत व्यवस्था छन्। जसअन्र्तगत एसिड खरिद र प्रयोगकर्ताले एसिड किन्नुको उद्देश्य खुलाउन पर्ने, प्रशासन कार्यालयबाट अनुमति लिनुपर्ने, सरकारले जारी गरेको परिचयपत्र देखाउनुपर्ने, सिल गरिएको र लेबल भएको बोतलमा मात्रै बिक्री गरिनुपर्नेलगायतको व्यवस्था छन्। तर, दूध संकलन केन्द्रका लागि दूधमा फ्याट निकाल्न प्रयोग गरिने एसिड लापरवाह तरिकाले सजिलै भेट्टाउन सक्ने अवस्थाले भण्डारण गरिएको थियो।"
नेपालरावल ६ महिना निलम्बित,"काठमाडौं : सत्तारूढ दल एमालेले दुई नेता माधवकुमार नेपाल र भीम रावललाई कारबाही गरेको छ। अध्यक्ष एवं प्रधानमन्त्री केपी शर्मा ओलीले सोमबार नेपाल र रावललाई पार्टी सदस्यताबाटै ६ महिना निलम्बन गरेका हुन्। तपाईंलाई सच्चिनको लागि यो अन्तिम मौका हो। आफ्ना विचार र क्रियाकलापहरू सच्याई पार्टीका पक्षमा आएमा पार्टीले निलम्बन अवधिको बीचैमा पनि निलम्बनको अवधि घटाउने निर्णय गर्न सकिने, अध्यक्ष ओलीले सोमबार पठाएको पाँचबुँदे निलम्बनसम्बन्धी पत्रमा लेखिएको छ। यो मौकालाई कमजोरी ठानी पार्टीविरोधी गतिविधि कायमै राखे निलम्बनको अवधिमै थप कारबाही गर्न सकिने चेतावनी दुवै नेतालाई दिइएको छ। यस्तै गतिविधिहरू कायम रहेमा तपाईंलाई जुनसुकै बेला पनि थप कडा कारबाही गर्नुपर्ने अवस्था आउन सक्नेतर्फ सचेत गराउँदै, निलम्बनपत्रमा लेखिएको छ, यस्ता पार्टीविरोधी गतिविधि बन्द गर्न र सही बाटोमा फर्किने मौका दिन एकै पटक कडा कारबाही गर्नुभन्दा हाललाई पार्टीको दसौं महाधिवेशन आयोजक कमिटी सदस्य, पार्टीका अन्य सबै जिम्मेवारी तथा पार्टी सदस्यताबाटै पार्टीको विधान २०४९ (संशोधन २०७१ समेत) को धारा ४९ (ख) हाललाई ६ महिनाको लागि निलम्बन गरिएको छ। पार्टीविरोधी गतिविधि गरेको भन्दै नेपाल, रावलसहित सुरेन्द्र पाण्डे र घनश्याम भुसाललाई चैत ८ मा स्पष्टीकरण सोधिएको थियो । नेपाल र रावलले आरोपै आरोप लगाउँदै उल्टै अध्यक्ष ओलीलाई नै प्रश्न गरेका थिए। ओलीले संसदीय दलको शुक्रबार बसेको बैठकमा नेपाल र रावलको स्पष्टीकरण चित्तबुझ्दो नभएको सुनाउँदै कारबाहीयोग्य भएको बताए। नेपाल समूहले शनिबार मात्रै आफ्नो पक्षको केन्द्रीय समिति बैठक राखेर समानान्तर गतिविधि जारी राख्ने निर्णय गरेको छ। अखिल नेपाल महिला संघ, अनेरास्ववियु, युवा संघ नेपालको समानान्तर कमिटी गठन गरिएको छ। प्रदेश र जिल्लामा पनि समानान्तर कमिटी बनाउन नेपाल समूह अघि बढेको छ। तपार्इंले पार्टी एकतालाई विखण्डन गर्ने, पार्टी फुटाउने, पार्टीभित्रको सहकार्य र सद्भावलाई क्षत्विक्षत पार्ने गरी निरन्तर अवैधानिक गुट भेला तथा पार्टीका कुभलो चिताउनेहरूसँग निरन्तर बैठक भेटघाट गर्ने र उनीहरूको पक्षपोषण गर्ने निरन्तर गरिरहनु भई उक्त कार्यलाई निरन्तरता दिने स्विकारोक्तिसहित अहंकार र आत्मकेन्द्रित कुरा उल्लेख गरी स्पष्टीकरणको जवाफ दिइएको देखियो, निलम्बनपत्रमा लेखिएको छ। स्पष्टीकरण सोधिएअनुसार भूल स्वीकार नगरेको, आत्मसमीक्षा नगरेको, आत्मालोचना गर्ने प्रवृत्ति नदेखिएको, अहंकार आत्मकेन्द्रित र स्वार्थी प्रवृत्ति प्रष्ट रूपमा देखिएको निलम्बनपत्रमा उल्लेख छ। आपराधिक क्रियाकलाप स्वीकार्ने, भूलसुधार गर्ने, पार्टी एकता तथा पार्टीको निरन्तर विकास र उन्नतिको लागि पार्टीमा समाहित हुने साथै विगतमा भएका गरिएका गलत तथा आपराधिक क्रियाकलापहरूप्रति प्रायश्चित गर्ने अवसरलाई त्यसै गम्भीरताका साथ लिनुको साटो तपाईंले उल्टै स्पष्टीकरण सोध्नेजस्तो अनधिकृत र हास्यास्पद कार्य गरेको देखियो, निलम्बनपत्रमा छ। अहिले पनि पार्टीविरोधी फाटोवादी र गुटगत क्रियाकलाप एमालेकै नाममा गरिरहेको, त्यसलाई निरन्तता दिइरहनेतर्फ अग्रसरता देखिएको जनाइएको छ। पार्टीकै लागि एकताकै लागि भन्दै कार्यकर्ता फसाउने, गलत उद्देश्य तथा मनसायका निम्ति दुरूपयोग गर्ने सम्भावना देखिएको जनाइएको छ। नेता नेपालले स्वघोषित महाधिवेशन आयोजक कमिटीका अध्यक्षलाई कारबाहीको कुनै अधिकार नभएको प्रतिक्रिया दिएका छन्। विधानविपरीत एकपक्षीय रूपमा गरिएका फागुन २८ गतेका निर्णयहरू अमान्य भएको र त्यसको आधारमा स्वघोषित महाधिवेशन आयोजक कमिटीको अध्यक्षलाई कारबाही गर्ने कुनै अधिकार नभएको स्पष्ट पार्दछु, नेपालले सामाजिक सञ्जालमा लेखेका छन्, नीति, विधि, नैतिकता, मूल्य, मान्यता र मापदण्डको पक्षमा दृढतापूर्वक उभिनुभएका सबै नेता, कार्यकर्ताहरूलाई कत्ति पनि विचलित नभई सबै खाले अतिवाद, स्वेच्छाचारिता र गलत प्रवृत्तिका विरुद्धमा दृढतापूर्वक लाग्न र प्रतिवाद गर्न हार्दिक अपिल गर्दछु। टुक्राटुक्रामा विभाजित कम्युनिस्ट आन्दोलनलाई एकीकृत, विस्तार र विकास गरेको हामीले हो। यसको रक्षा पनि हामीले नै गर्ने हो। मैदान छोडेर भागिने छैन। नेकपा (एमाले) हामीले निर्माण गरेको पार्टी हो, नवौं महाधिवेशनमा हाम्रो नीति पास भएको हो, अत: निराश होइन दृढ बनेर कम्युनिस्ट आन्दोलनको रक्षा गरौं। रावलले अहिलेको कारबाही पार्टी विधान र नवौं राष्ट्रिय महाधिवेशनको मार्ग निर्देशनविपरीत निरंकुश र स्वेच्छाचारी कुकृत्य भएको प्रतिक्रिया दिएका छन्। नवौं राष्ट्रिय महाधिवेशनबाट निर्वाचित केन्द्रीय कमिटी भंग गरी गठन गरिएको अवैध राष्ट्रिय महाधिवेशनको अध्यक्ष स्वयं अवैधानिक भएकोले केपी शर्मा ओलीबाट गरिएको उक्त निर्णय भत्र्सना गर्दै पूर्णरूपमा अस्वीकार गर्दछु, रावलले सामाजिक सञ्जालमा लेखेका छन्। भुसाल र पाण्डेलाई पुन : स्पष्टीकरणअर्का नेताद्वय घनश्याम भुसाल र सुरेन्द्र पाण्डेलाई पुन: स्पष्टीकरण सोधिएको छ। उनीहरूले चैत ८ गते सोधिएको स्पष्टीकरणको जवाफ दिएका थिएनन्। चैत ७ गतेको बालुवाटारमा बसेको बैठकको निर्णयअनुसार चार नेतालाई एमाले महासचिव ईश्वर पोखरेलले स्पष्टीकरणपत्र पठाएका थिए।"
जेटबोटमा विभेद,"धनकुटा : सुनसरीको चतरा, त्रिवेणीहुँदै भोजपुर र धनकुटाको सीमा क्षेत्र सिम्लेसम्म सप्तकोसी नदीमा केही वर्षदेखि जेटबोट सञ्चालन भइरहेको छ। दूधकोसी, अरुण, तमोर नदीको संगमस्थल त्रिवेणीका स्थानीय भने आफूहरूलाई जेटबोटको प्राथमिकतामा नराखिएको गुनासो गर्छन्। जेटबोट सञ्चालकले आन्तरिक पर्यटकलाई मात्रै प्राथमिकता दिने गरेकाले चतरा जाँदा आउँदा सहज यात्रा गर्न नपाएको उनीहरूको भनाइ छ। त्रिवेणीमा २७ घरपरिवारको बसोबास छ। उनीहरूको नजिकको बजार चतरा र धरान हो। त्यहाँबाट कोसी तीरैतीर पैदल हिँड्दा साढे दुई घण्टामा चतरा पुगिन्छ। सहिदभूमि गाउँपालिका१ त्रिवेणीका स्थानीय भानुभक्त राईका अनुसार चतरा र त्रिवेणीको दूरी करिब १४ किलोमिटर छ। जेटबोटबाट चतरादेखि त्रिवेणीसम्म पुग्न बढीमा १६ मिनेट लाग्छ। जेटबोट चतरादेखि अन्तिम गन्तव्य सिम्लेसम्म पुग्छ। त्रिवेणीदेखि सिम्ले दुई किलोमिटरको दूरीमा छ। आन्तरिक पर्यटकको चाप बढेका बेला करिब दुई घण्टापछि मात्रै आफूहरूको पालो आउने स्थानीय बताउँछन्। चतरादेखि त्रिवेणीसम्मको भाडा पाँच सय भए पनि स्थानीयलाई चार सय रुपैयाँ तोकिएको छ। तर, धेरैबेर पालो कुर्नु पर्दा कतिपय स्थानीय हिँडेर गन्तव्यतर्फ जाने गर्छन्। जेटबोट व्यवस्थापकहरूसँग पटकपटक छलफल भएपछि सहुलियत भाडा तोकिएको थियो। स्थानीयलाई सुविधा दिन कञ्जुस्याइँ गरिएको त्रिवेणीका राजकुमार राईले बताए। स्थानीय कृषि उत्पादन र बिक्री वितरण र होटल व्यवसाय सञ्चालनमा समस्या भएको उनको भनाइ छ। जेटबोटमा शनिबार र अन्य सार्वजनिक विदाका दिन पर्यटकको भीड हुने गर्छ। सप्तकोसी जल यातायात प्रालिका सञ्चालक राजेन्द्र कार्कीले जेटबोटको नियमित यात्रु स्थानीय भएको बताए। स्थानीयलाई प्राथमिकता दिएका छौं, त्यसपछि मात्रै आन्तरिक पर्यटकलाई प्राथमिकतामा राखिएको छ, उनले भने। सार्वजनिक बिदाका दिनमा स्थानीयलाई केही असहज भएको हुन सक्ने राईले बताए। अब छिटै स्थानीयलाई परिचयपत्र दिइने उनले जानकारी दिए।"
वैदेशिक रोजगारमा ठगी : न्याय पाउन कठिन,"काठमाडौं : झन्झटिलो प्रक्रियाका कारण वैदेशिक रोजगारीमा ठगिएका कामदार कानुनी उपचार पाउन सकेका छैनन्। कानुनी उपचारमा झन्झटिलो प्रक्रिया रहेको भेटिएको छ। कानुनी जटिलता र झन्झटिलो प्रक्रियाकै कारण ठगिएका कामदार उजुरी प्रक्रियामा समेत सहभागी हुँदैनन्। न्याय पाउन लामो प्रक्रिया र समय लाग्दा अधिकांश पीडित अन्याय सहेरै बस्न बाध्य छन्। म्यानपावर (संस्थागत) ठगीका मुद्दामा पीडितले न्याय पाए पनि व्यक्तिगत ठगीका धेरै मुद्दामा उनीहरूले न्याय पाएका छैनन्। अधिवक्ता सुदीप देवकोटाका अनुसार पछिल्लो समय व्यक्तिगत ठगी ह्वात्तै बढेको छ। प्रमाण नहुँदा कतिपय पीडितले मुद्दा हार्ने गर्छन्। एक व्यक्तिले डिल गर्ने र पैसा अर्कैलाई दिन लगाउने प्रवृत्ति बढ्दै गएको छ, उनले भने, पैसा दिएको कागजात पनि नहुने र प्रमाण पनि नहुँदा धेरै पीडितले दुःख पाइरहेका छन्। कुनै समय खाडी मुलुक र मलेसियामै अत्यधिक ठगी हुन्थ्यो। ती देशमा अहिले पनि केही ठगी भइरहे पनि ठगको गिरोह अमेरिका, युरोप, अफ्रिकातिर केन्द्रित भएका छन्। पछिल्लो समय ठगीको गिरोह माल्टा, पोल्यान्ड, पोर्चुगल, टर्कीलगायत युरोपियन मुलुकमा पुगेको र उनीहरूले व्यापक ठगी गरेको विभागमा उजुरी आउन थालेको छ। यस्ता देशमा पैसा बढी लिन पाइने भएकाले गिरोह युरोपतिर सक्रिय भएको छन, अधिवक्ता सोम लुइँटेलले भने, मलेसिया र खाडीमा थोरै पैसा लिनुभन्दा युरोपमा धेरै पैसा लिन पाइने भएकाले गिरोह यतातिर सक्रिय भएको देखिन्छ। मलेसिया तथा खाडीमा गइसकेका कामदार अझै पैसा कमाउने चाहनाले युरोपतिर जान चाहन्छन्। यसअघि नगएका पनि राम्रै देश जान पाए राम्रो पैसा कमाइने महŒवाकांक्षाले ठगिने क्रम बढ्दै गएको छ। पैसा बुझाएको प्रमाण नहुने, वैदेशिक प्रयोजन नखुल्नेलगायत कारण पीडितले न्याय पाउन मुस्किल पर्छ। न्यायाधिकरणमा मुद्दा गइसकेपछि सरकारी वकिलले प्रक्रिया अघि बढाउने भए पनि सुरुकै प्रक्रियामा कामदार अलमल पर्छन्। उजुरी गर्ने प्रक्रिया नबुझ्दा अन्याय सहेरै मुद्दा नलड्ने पक्षमा पुग्दा गिरोहको मनोबल झन् बढ्ने गरेको जानकार बताउँछन्। व्यक्तिगत ठगीका मुद्दामा विभागले अनुसन्धान गरेर न्यायाधिकरणमा पठाउँछ। सरकारले आकर्षक गन्तव्य मुलुक खोज्ने भने पनि अझै युरोप रोजगारी सहज हुन सकेको छैन। तर, दलाल तथा म्यानपावरले केही डिमान्ड ल्याए पनि त्यसको कैयौं गुणा ठगी पर्ने गरेका छन्। वैदेशिक रोजगार विभागका अनुसार चालू आर्थिक वर्षको सात महिनामा २८ करोड ठगी भएको छ। व्यक्तिगततर्फ १९ करोड ६९ लाख र संस्थागततर्फ ८ करोड १८ लाख रुपैयाँ ठगी भएको विभागमा उजुरी परेको छ। म्यानपावर पीडितले भने केही न्याय महसुस गर्न पाएका छन्। विभागले दुईपक्षीय छलफल गराई पीडितलाई पैसा फिर्ता दिलाउने गरेको छ। म्यानपावरबाट धरौटी पनि राखिने हुनाले पीडितलााई पैसा फिर्ता दिलाउन सहज हुन्छ, अधिवक्ता लुइँटेलले भने। विभागले धरौटीबाट क्षतिपूर्ति दिलाउनुका साथै ६ महिनासम्म कारोबार रोक्का राख्न सक्ने भएकाले तीनचार महिनामै पीडितले न्याय पाउँछन्। तर, व्यक्तिगत ठगीका सबै उजुरी वैदेशिक रोजगार न्यायाधिकरणमा जाने गर्छन्। कतिपय मुद्दा वर्षौँसम्म लाग्ने भएकाले पीडित तनावमा पर्ने गरेका छन्। अधिवक्ता देवकोटाले सबै पीडितलाई कानुनी सहायता दिन सके राहत हुने बताउँछन्। कानुनी झन्झटका कारण पीडित काठमाडौं बसेर न्याय लड्न सक्दैनन्, उनले भने, यस्तो अवस्थामा पीडित नहुँदा हामीले केही गर्न सक्दैनौं। पाँच वर्षभन्दा बढी पेन्डिङका उजुरी विभागमै रहेको उनले बताए। पछिल्लो व्यवस्थाअनुसार उजुरी जिल्ला प्रशासनमै दिन सकिने व्यवस्था छ। तर, ठग्ने अर्कै जिल्लाको रैछ भने विभागमै आउनुपर्ने बाध्यता छ। प्रमाण नभए हारिने तनाव त छँदै छ। ठगका गिरोहले भरसक प्रमाण लुकाउने गरी अनेक बहाना बनाएर रकम असुल्छन्। आईएमई, बैंकमार्फत पठाउँदा पनि वैदेशिक रोजगार प्रयोजन नखुलाए हारिने सम्भावना हुन्छ। विभागका महानिर्देशक कुमारप्रसाद दाहालले व्यक्तिगत उजुरीका मुद्दा छिनोफानो हुन वर्षभन्दा बढी लाग्ने बताए। पेन्डिङमा रहेका मुद्दा छिटो सल्टाउन हामी लागिपरेका छौं, उनले भने। विभागले पछिल्लो समय पेन्डिङमा रहेका मुद्दा टुंग्याउन सक्रियता बढाएको छ। मानव अधिकारका लागि जनमञ्च (पिपुल फोरम) ले सन् २०११ देखि पीडित कामदारलाई निःशुल्क कानुनी सहायता दिइरहेको छ। स्विस र नेपाल सरकारको सामी प्रोजेक्टअन्तर्गत पीडितलाई कानुनी सहायता दिने गरिए पनि त्यो पर्याप्त छैन। पिपुल फोरमका अनुसार दैनिक २० जनासम्मले निःशुल्क कानुनी सहायता पाइरहेका छन्। वर्षमा १ हजार ५ सयभन्दा बढी उजुरी विभागमा पर्छन्। पिपुल फोरमका अध्यक्षसमेत रहेका लुइँटेलका अनुसार हालसम्म ७७ जिल्लाका २२ हजारभन्दा बढी पीडितले निःशुल्क कानुनी सहायता पाएका छन्। ती पीडितले ६६ करोड रकम फिर्ता पाएका छन्। पिपुल फोरमले बहस, पैरवी, टिकट सबै निःशुल्क कानुनी सहायता दिन्छ। पैसा लिएर विदेश नपठाउने, तोकिएभन्दा बढी शुल्क लिने, सम्झौताभन्दा अर्को काम र कम पारिश्रमिक दिनेलगायत उजुरी विभागमा पर्छन्। सम्झौताअनुसार काम नपाएर ठगीमा परेको भन्दै गन्तव्य मुलुकमा केही समय बसेर उजुरी गर्ने क्रम बढ्दो रहेको जानकार बताउँछन्। पैसा लिने तर नपठाउने ठगी अत्यधिक छ। सात महिनाका अवधिमा व्यक्तिगततर्फ २ सय २४ उजुरी परेकामा विभागले माघसम्म ६४ वटा मुद्दा अदालतमा दायर गरेको छ। अदालतमा ११ करोड ४८ लाख बिगो दाबी गरिएको छ। वैदेशिक रोजगार न्यायाधिकरणमार्फत अदालतमा अदालतमा दायर हुन्छ। उता संस्थागततर्फ माघसम्म २ सय ५८ उजुरी परेका छन्। ८ करोड १८ लाख बिगो दाबी गरिएकोमा विभागले ६ करोड ८८ लाख रुपैयाँ बिगो भराएको छ।"
प्रधानमन्त्री ओलीको प्रश्न: खै कहाँ छ देशलाई संकट ?,"काठमाडौँ: प्रधानमन्त्री केपी शर्मा ओलीले अहिले मुलुकमा कुनै संकट नरहेको दावी गरेका छन् । राजधानीमा मंगलबार रिपोर्टर्स क्लबको वार्षिकोत्सव समारोहलाई सम्बोधन गर्दै प्रधानमन्त्री ओलीले यस्तो दावी गरेका हुन् । मुलुक र जनतालाई अहिले कुनै पनि संकट नरहेको बताउँदै उनले भने, 'देश संकटमा छ भनेर गलत प्रचार भइरहेको छ । खै कहाँ छ संकट? जनतालाई संकट छ कि किसानलाई संकट छ कि ? तर म त कहीँ संकट देख्दिनँ ।' प्रधानमन्त्री ओलीले पात्रहरुलाई निजी संकट हुनसक्ने बताउँदै भने, 'देउवा, प्रचण्ड र माधवजीहरुलाई संकट परेको होला । तर देशलाई र संविधानलाई संकट छैन । फागुन २३ मा सर्वोच्च अदालतको फैसला आउनुअघि नै नेकपाको एकता भंग भइसकेको उनले दावी गरेका छन् । सर्वोच्चले पार्टी फेरि एकता गर्न १५ दिनभित्र नयाँ नाम लिएर निर्वाचन आयोगमा जान भनेको तर प्रचण्डले चासो नदिएको उनको आरोप थियो । साथै अदालतको फैसलापछि छलफल गरौं भन्दा प्रचण्डले नै इच्छा नदेखाएको ओलीले बताए । ओलीले निर्वाचनमा जाँदा लोकतन्त्रलाई कुनै सङ्कट नपर्ने बताए। ओलीले आफूले मध्यावधि निर्वाचन घोषणा गरे पनि अदालतको फैसलाका आधारमा प्रतिनिधिसभा पुनःस्थापना भएकाले आफूले त्यसलाई मानेर अघि बढेको जनाए। सङ्घीय लोकतान्त्रिक गणतन्त्रलाई कुनै खतरा नरहेको उल्लेख गर्दै उनले चुनाव गर्दा लोकतन्त्रलाई खतरा कसरी पर्छ भन्ने प्रतिप्रश्न गरे। प्रधानमन्त्री ओलीले भने, प्रतिनिधिसभा विघटनको निर्णयलाई सर्वोच्चले बदर गरिदिएपछि अबको २० महिनामा नियमित प्रक्रियाबाटै पनि चुनाव हुन्छ । त्यसले कसरी लोकतन्त्रलाई खतरामा पार्छ ? उनले केही नेताको राजनीतिक सङ्कटमा परेको भए पनि मुलुकलाई सङ्कट नपरेको स्पष्ट गरे। प्रधानमन्त्री ओलीले पुनःस्थापनाको फैसला हुँदा विजययात्रा गर्नेहरुले नेकपा (एमाले) र नेकपा (माओवादी केन्द्र) को एकतालाई साविककै अवस्थामा फर्काउने फैसला गर्दा विरोध गरिनु विरोधाभाष भएको प्रतिक्रिया दिए।"
"निवेदन दर्तापछि प्रचण्डले भने अदालतप्रति विश्वास छ, फैसला सच्चिन्छ","काठमाडौं : नेकपा माओवादी केन्द्रका अध्यक्ष पुष्पकमल दाहाल 'प्रचण्ड' ले एमाले र माओवादी केन्द्र अलग बनाउने फैसला सर्वोच्च अदातले सच्याउने विश्वास व्यक्त गरेका छन्। मंगलबार पुनरावलोकनको निवेदन दर्ता गराउन सर्वोच्च पुगेका प्रचण्डले यस्तो प्रतिक्रिया दिएका हुन्। अध्यक्ष प्रचण्डसहित माओवादी नेताहरु नारायणकाजी श्रेष्ठ, वर्षमान पुन, जनार्दन शर्मा,कृष्णबहादुर महरा, गिरिराजमणि पोखरेल,शक्ति बस्नेतलगायत सर्वोच्च पुगेका थिए। 'एकतावद्ध भइसकेका दलहरुलाई विभाजित गर्ने राजनीतिक काम जुन अदालतले गर्यो, यसलाई सच्याउनेछ भन्ने हामीलाई विश्वास छ,' उनले भने। अदालतको उक्त फैसला स्वाभाविक लागेर पुनरावलोकनको निवेदन दिएको उनले स्पष्ट पारे। 'मलाई र हामीलाई के विश्वास छ भने सर्वोच्च अदालतले विगतमा पनि गरेका कतिपय फैसलामा टिप्पणी भयो र पुनरावलोनको प्रश्न उठ्यो भने पुनरावलोकन गर्ने गरेको छ,' उनले भने । फागुन २३ गते सर्वोच्च अदालतले नेकपा खारेज गर्दै एमाले र माओवादी केन्द्र ब्युँताउने फैसला गरेको थियो । यो फैसलापछि नेकपा विभाजनले नयाँ मोड लिएको छ।"
सरकारसँग जसपाको सकारात्मक संवाद : महन्थ,काठमाडौँ: जसपाका नेता महन्थ ठाकुरले वर्तमान सरकारसँग सत्ता साझेदारी हुनसक्ने सम्भावना बढेको बताएका छन् । राजधानीमा मंगलबार आयोजित एक कार्यक्रममा नेता ठाकुरले यस्तो संकेत दिएका हुन् । मधेसका माग सम्बोधन गर्ने सवालमा केपी ओली नेतृत्वको सरकार सकारात्मक देखिएको भन्दै सहकार्यको सम्भावना बढेको बताएका थिए । उनले भने 'प्रधानमन्त्री जीसँग हाम्रो कुरा भइराखेको छ । हामीले राखेका माग सम्बोधन गर्न सकारात्मक ढंगले प्रक्रिया अगाडि बढेको सन्देश प्रधानमन्त्रीबाट प्राप्त भएको छ । त्यसका लागि म उहाँलाई धन्यवाद दिन चाहन्छु ।' यसअघिका सरकारबाट आश्वासन मात्रै पाएको र ओलीसँगका संवाद सकारात्मक भएको उनको भनाइ थियो । सत्ता साझेदारीका लागि प्रधानमन्त्री ओली र जसपाका शीर्ष नेताहरुबीच पटक पटक वार्ता भइसकेको छ । जसपाका नेताहरुले वर्तमान सरकारलाई विश्वासको मत दिन मधेसका माग सम्बोधन गर्नुपर्ने लगायत अडान राख्दैआएका छन्।
"थारुवान संघर्ष समितिसरकार वार्ता सकारात्मक, बिहीबार फेरि बस्ने","काठमाडौँ: सरकार र थरुहट थारुवान संयुक्त संघर्ष समितिबीचको वार्ता बिहीबार फेरि बस्ने गरी टुंगिएको छ । मंगलबारको वार्ता सकारात्मक रुपमा टुंगिएको बताइएको छ । संघर्ष समितिका मागपत्र बारे मंगलबार र बुधबार अध्ययन गर्ने र बिहीबार फेरि वार्तामा बस्ने गरी वार्ता टुंगिएको हो । यसअघि संघर्ष समितिले अघि सारेको १९ बुँदे मागमा केन्द्रित भएर सरकारी वार्ता टोलीसँग छलफल भएको थारुवान संयुक्त संघर्ष समितिका पदाधिकारीहरुले जनाएका छन् । गृह मन्त्रालयमा मंगलबार दिउँसो दुई पक्षबीच वार्ता भएको थियो । थारु कल्याणकारिणी सभा (थाकस) का केन्द्रीय अध्यक्ष धनीराम चौधरीको नेतृत्वमा रहेको थरुहट थारुवान संयुक्त संघर्ष समितिले मंगलबार बिहान पाँच सदस्यीय वार्ता टोली गठन गरेपछि सरकारसँग वार्ता भएको हो । थाकसद्वारा गठित वार्ता टोलीको संयोजकमा पूर्व सांसद रुक्मिणी चौधरी छिन् । महामन्त्री प्रेमीलाल चौधरी, सांसद एवम् नेपाली काँग्रेसका नेता पद्मनारायण चौधरी, थाकस केन्द्रीय सदस्य प्रभातकुमार चौधरी र थारु विद्यार्थी समाजका केन्द्रीय अध्यक्ष चन्द्रप्रसाद चौधरी वार्ता टोलीको सदस्यमा छन् । सरकारको पक्षबाट सोमबार नै गृहमन्त्री रामबहादुर थापाको संयोजकत्वमा तीन सदस्यीय वार्ता टोली गठन गरिएको थियो । सरकारी बार्ता टोलीमा प्रधानमन्त्रीका परराष्ट्र मामिला सल्लाहकार डा राजन भट्टराई र एमाले केन्द्रीय सदस्य भगवती चौधरी सदस्य छन् ।"
वामपन्थी नेता मानन्धरप्रति राष्ट्रपतिद्वारा दु:ख व्यक्त,काठमाडौं : राष्ट्रपति विध्यादेवी भण्डारीले वामपन्थी नेता विष्णुबहादुर मानन्धरको निधनप्रति दु:ख व्यक्त गरेकी छिन्। उनले मंगलबार सामाजिक सञ्जाल ट्विटरमार्फत् वामपन्थी तथा लोकतान्त्रिक आन्दोलनका नेता मानन्धप्रति श्रद्धाञ्जलि अर्पण गरेकी हुन्। मानन्धरको ९१ वर्षको उमेरमा आइतबार राति निधन भएको थियो । उनको मंगलबार अन्त्येष्टि गरिँदैछ । राष्ट्रपति भण्डारीले मानन्धरप्रति श्रद्धाञ्जली अर्पण गर्दै शोकसन्तप्त परिवारजनप्रति समवेदना प्रकट गरेकी छिन् । नेपाली कांग्रेसबाट राजनीति सुरु गरेका उनले २०१० सालमा नेपाल कम्युनिस्ट पार्टीको सदस्यता लिएका थिए ।
"तपाईले हिँडिरहेको बाटो रहस्यमय छ, कसको बलमा पार्टी विभाजन गर्न खोज्दै हुनुहुन्छ ?","काठमाडौं : नेकपा एमालेका नेता घनश्याम भुसालले पार्टीले सोधेको स्पष्टीकरणको जवाफ बुझाएका छन्। मंगलबार पत्र बुझाउँदै भुसालले आफैले छोड्नु पर्छ भने कुर्ची नै भाँचिदिन्छु भन्ने ओलीको जीवन दर्शन भएको उल्लेख गरेका छन्। उनले भनेका छन्, नेतृत्वमा बसिरहनका लागि हाम्रा मुख्य नेताहरुले पार्टीको विधि भत्काउने र पार्टीलाई अस्तव्यस्त पार्ने काम गरेनन्। तर तपाईँले यो परम्परालाई भत्काउँदै हुनुहुन्छ। आफैले छोड्नुपर्छ भने कुर्ची नै भाँचिदिन्छु भन्ने तपाईँले नै भनेको वाक्य नै तपाईँको जीवन दर्शन भएको छ। भुसालले अहिले हिँडिरहेको बाटो रहस्यमय भएकाले कसको बलमा, कसका लागि यो सबै गर्दै हुनुहुन्छ ? भन्दै प्रधानमन्त्री एवम् अध्यक्ष केपी शर्मा ओलीलाई प्रश्न गरेका छन्। सरकारका विधेयकहरु विवादित भए, मन्त्रीहरु विवादित भए, अनेक काण्डमा तपाईँको भूमिका अनुचित रह्यो, विदेश नीतिमा तपाईँ अवसरवादी हुनु भयो, राष्ट्रिय अखण्डता र सार्वभौमिकताका प्रश्नलाई समेत तपाईँले नीजी मामिला बनाउनु भयो, सुशासनलाई तपाईँ आफैले लज्जित पार्नु भयो, सरकार र राज्यलाई आफ्नो गुटका हितको साधनका रुपमा दुरुपयोग गर्नु भयो, कैयन्अ धिकारहरु आफ्नो हातमा लिनु भयो तर तिनको दुरुपयोग गर्नुभयो, यस्ता अनेक असफलतापछि संसद विघटनजस्तो अवैधानिक कदम चाल्नु भयो। पत्रमा उनले सोधेका छन्, यी सबै अपयशको भारी यो पार्टी र आन्दोलनलाई त बोकाउनु नै भयो, त्यतिले नपुगेर अझै के तृष्णा बाँकि रह्यो र पार्टी विभाजन गर्न खोज्दै हुनु हुन्छ ? तपाईँ अहिले हिँडिरहेको बाटो रहस्यमय छ। कसको बलमा, कसका लागि यो सबै गर्दै हुनुहुन्छ ? व्यक्तिवादको घोर नशाबाट ब्युँझिन आग्रह गर्दै भुसालले क्रान्ति त अघि बढ्ने र ढिलो चाडो दण्डित हुने उल्लेख गरेका छन्। सत्ता र शक्तिको भोगको हिसाबले तपाईँले पाउन अझै के बाँकि छ ? पार्टीलाई बन्धक बनाएर तपाईले ती सबै पूरा गर्नु भयो। त्यहि अनुपातमा तपाईँले पार्टीको विचार, आदर्श, सामुहिकता, सामाजिकताजस्ता धरोहरहरु भत्काउँदै जानु भयो। अझै पनि हाम्रा अग्रजहरुको त्यागबलिदानले निर्माण गरेका केहि विरासत बाँकि छन् जसमा आउने पीँढीले नेपाली जनताको, खासगरी श्रमजीवी वर्गको भरपर्दो लोकतान्त्रिक र क्रान्तिकारी पार्टीका रुपमा पुनर्जिवित गर्न सक्छन्। उनले भनेका छन्, मेरो लाखलाख अनुरोध छ, कमरेड ! यस पार्टीलाई अगाडि बढ्न दिनुस्। अझै पनि व्यक्तिवादको घोर नशाबाट ब्युँझनुस्। क्रान्ति त अघि बढ्छ, बढ्छ। आज वा भोली वा पर्सी तपाईँ दण्डित हुनु हुनेछ। यस्तो छ भुसालले बुझाएको स्पष्टीकरणपत्र"
पुनरावलोकनको रिट लिएर सर्वोच्च पुगे माओवादी अध्यक्ष प्रचण्ड,"काठमाडौं : नेकपा विवादबारे फागुन २३ गते सर्वोच्च अदालतले गरेको फैसलाविरुद्ध नेकपा माओवादी केन्द्र पुनरावलोकनमा गएको छ। मंगलबार माओवादी केन्द्रका अध्यक्ष पुष्पकमल दाहाल प्रचण्ड सर्वोच्च अदालत पुगेका हुन्। अदालतमा उनको साथमा नारायणकाजी श्रेष्ठ, वर्षमान पुन, जनार्दन शर्मा,कृष्णबहादुर महरा, गिरिराजमणि पोखरेल,शक्ति बस्नेत लगायतका नेता तथा कानुन व्यवसायीहरु पनि गएका छन्। स्थायी कमिटी सदस्य र कानुन व्यवसायीबीच माओवादी केन्द्रको संसदीय दलको कार्यालय सिंहदरबारमा भएको छलफलमा कानुन व्यवसायीले सर्वोच्चले नेकपा एकीकरण सम्बन्धमा फागुन २३ गते गरेको फैसलाको पुनरावलोकनमा जान सुझाव दिएपछि माओवादी केन्द्रले उक्त निर्णयमा पुगेको थियो। २०७५ जेठ ३ गते नेकपा एमाले र नेकपा माओवादी केन्द्र एकता भएपछि निर्वाचन आयोगले नाम जुध्ने गरी ओली र प्रचण्ड नेतृत्वको नेकपालाई आधिकारिकता दिएको थियो। तत्काल कट्टेलले आयोगमा दिएको निवेदन खारेज भएको थियो। त्यसपछि नेकपा आफ्नो भएको दाबी गर्दै ऋषि कट्टेलले करिब ३ वर्षअघि सर्वोच्चमा रिट दायर गरेका थिए। कट्टेलको पक्षमा फैसला गर्दै सर्वोच्चले फागुन २३ गते नेकपा खारेज गर्दै एमाले र माओवादी केन्द्र ब्युँताउने फैसला गरेको थियो । यो फैसलापछि नेकपा विभाजनले नयाँ मोड लिएको छ। सर्वोच्च अदालतले नेकपामा आवद्ध एमाले र माओवादी केन्द्रलाई पहिल्यैको अवस्थामा फर्काइदिएपछि दुवैपक्ष आआफ्नो कित्तामा फर्किएका छन्। यता माओवादी केन्द्रका अध्यक्ष प्रचण्डमाधव नेपाल समूहमा गएका एमालेका नेताहरु र ओली पक्षबीच असमझदारी बढ्दै गएको छ। माधवझलनाथ खनाल पक्ष र पार्टी अध्यक्ष ओली दुई समूहमा देखिएका छन्। सोमबार दिउँसो काठमाडौँस्थित कोटेश्वरमा एक व्यापारीको घरमा प्रचण्ड र नेकपा एमालेका वरिष्ठ नेता माधवकुमार नेपालबीच पुनरावलोकनमा जाने विषयमा समेत छलफल भएको थियो। भेटमा माओवादी केन्द्रको तर्फबाट प्रचण्डसँगै नारायणकाजी श्रेष्ठ र नेपालसँगै भीम रावल गएका थिए। पार्टी हित विपरित काम गरेको भन्दै नेकपा (एमाले)ले माधवकुमार नेपाल, भीम रावल, सुरेन्द्र पाण्डे र घनश्याम भुसाललाई स्पष्टीकरण सोधेको थियो। थप कारबाही हुने संकेत पाएपछि उनीहरुबीच आगामी रणनीतिको विषयमा पनि छलफल भएको नेताहरुले बताएका छन्। प्रचण्ड र माधवबीच लगातार भेटभएपछि अध्यक्ष एवं प्रधानमन्त्री केपी शर्मा ओलीले दुई नेता माधवकुमार नेपाल र भीम रावललाई पार्टी सदस्यताबाटै ६ महिना निलम्बन गरेका छन्।"
नेकपाको पुनरावलोकन : आज सर्वोच्च अदालत जाँदै माओवादी केन्द्र,"काठमाडौं : नेकपा विवादबारे फागुन २३ गते सर्वोच्च अदालतले गरेको फैसलाविरुद्ध नेकपा माओवादी केन्द्र पुनरावलोकनमा जाने भएको छ । माओवादी केन्द्रका एक स्थायी कमिटी सदस्यका अनुसार अध्यक्ष पुष्पकमल दाहाल प्रचण्डले पुनरावलोकनको निवेदन दिने भएका हुन्। उनका मंगलबार बिहान १२ बजे प्रचण्डसहितका नेताहरु सर्वोच्च अदालत जाँदैछन्। वामपन्थी नेता विष्णुबहादुर मानन्धरको निधन भएकाले अहिले हामी पशुपति आर्यघाटमा छौं उनले भने,११ बजे जाने तयारी थियो, थप तयारी पनि गर्नु छ। त्यसैले अदालत पुग्दा झण्डै १२ बज्छ होला। स्थायी कमिटी सदस्य र कानुन व्यवसायीबीच माओवादी केन्द्रको संसदीय दलको कार्यालय सिंहदरबारमा भएको छलफलमा कानुन व्यवसायीले सर्वोच्चले नेकपा एकीकरण सम्बन्धमा फागुन २३ गते गरेको फैसलाको पुनरावलोकनमा जान सुझाव दिएपछि माओवादी केन्द्रले उक्त निर्णयमा पुगेको थियो। २०७५ जेठ ३ गते नेकपा एमाले र नेकपा माओवादी केन्द्र एकता भएपछि निर्वाचन आयोगले नाम जुध्ने गरी ओली र प्रचण्ड नेतृत्वको नेकपालाई आधिकारिकता दिएको थियो । तत्काल कट्टेलले आयोगमा दिएको निवेदन खारेज भएको थियो । त्यसपछि नेकपा आफ्नो भएको दाबी गर्दै ऋषि कट्टेलले करिब ३ वर्षअघि सर्वोच्चमा रिट दायर गरेका थिए। कट्टेलको पक्षमा फैसला गर्दै सर्वोच्चले फागुन २३ गते नेकपा खारेज गर्दै एमाले र माओवादी केन्द्र ब्युँताउने फैसला गरेको थियो । यो फैसलापछि नेकपा विभाजनले नयाँ मोड लिएको छ। सर्वोच्च अदालतले नेकपामा आवद्ध एमाले र माओवादी केन्द्रलाई पहिल्यैको अवस्थामा फर्काइदिएपछि दुवैपक्ष आआफ्नो कित्तामा फर्किएका छन्। यता माओवादी केन्द्रका अध्यक्ष प्रचण्डमाधव नेपाल समूहमा गएका एमालेका नेताहरु र ओली पक्षबीच असमझदारी बढ्दै गएको छ। माधवझलनाथ खनाल पक्ष र पार्टी अध्यक्ष ओली दुई समूहमा देखिएका छन्। सोमबार दिउँसो काठमाडौँस्थित कोटेश्वरमा एक व्यापारीको घरमा प्रचण्ड र नेकपा एमालेका वरिष्ठ नेता माधवकुमार नेपालबीच पुनरावलोकनमा जाने विषयमा समेत छलफल भएको थियो। भेटमा माओवादी केन्द्रको तर्फबाट प्रचण्डसँगै नारायणकाजी श्रेष्ठ र नेपालसँगै भीम रावल गएका थिए। पार्टी हित विपरित काम गरेको भन्दै नेकपा (एमाले)ले माधवकुमार नेपाल, भीम रावल, सुरेन्द्र पाण्डे र घनश्याम भुसाललाई स्पष्टीकरण सोधेको थियो। थप कारबाही हुने संकेत पाएपछि उनीहरुबीच आगामी रणनीतिको विषयमा पनि छलफल भएको नेताहरुले बताएका छन्। प्रचण्ड र माधवबीच लगातार भेटभएपछि अध्यक्ष एवं प्रधानमन्त्री केपी शर्मा ओलीले दुई नेता माधवकुमार नेपाल र भीम रावललाई पार्टी सदस्यताबाटै ६ महिना निलम्बन गरेका छन्।"
थरुहट संघर्ष समिति र सरकारबीच पहिलो चरणको वार्ता सुरू,"काठमाडौं : सरकार र थारू कल्याणकारिणी सभासहित आन्दोलनरत् थरुहट संघर्ष समितिबीच वार्ता सुरू भएको छ। समाजवादी पार्टीका सांसद रेशम चौधरीको रिहाइलगायतका मुद्दामा वार्ता गर्न संघर्ष समिति र सरकारी वार्ता टोलीबीच गृह मन्त्रालयमा वार्ता सुरू भएको हो। चैत्र १६ गते सरकारले गृहमन्त्री थापाको संयोजकत्वमा तीन सदस्यीय वार्ता टोली गठन गरेको थियो। वार्ता टोलीमा थापासहित प्रधानमन्त्रीका परराष्ट्र सल्लाहकार डा राजन भट्टराई र पूर्व सांसद् भगवती चौधरी रहेका छन्। कल्याणकारी सभा, थारुहटथारुवान संयुक्त संघर्ष समिति केन्द्रीय आन्दोलन परिचालन समितिको तर्फबाट रुक्मिणी चौधरीको संयोजकत्वमा प्रेमलाल चौधरी, पदम नारायण चौधरी, चन्द्रबहादुर चौधरी, प्रभात चौधरी रहेको वार्ता टोली गठन गरेको छ। यस अगाडि माइतीघर मण्डलामा विभिन्न माग राखी आन्दोलनरत थारु कल्याणकारी सभा, थारुहटथारुवान् संयुक्त संघर्ष समिति केन्द्रीय आन्दोलन परिचालन समितिको ज्ञापनपत्र बुझ्दै गृहमन्त्री थापाले टीकापुर घटनालगायत थारु समुदायले राखेका १९ बुँदे मागबारे सरकार गम्भीर रहेको बताएका थिए। आन्दोलनरत पक्षले टीकापुर घटनामा थारु कल्याणकारी सभाका अध्यक्ष धनीराम चौधरी, रेशम चौधरीलगायत माथि लगाइएको मुद्दा फिर्ता गरिनुपर्ने, थरुहट आन्दोलनका क्रममा मारिएकालाई शहीद घोषणा गर्नुपर्ने, लोकसेवा आयोगलगायत राज्यका विभिन्न निकायमा थारु समुदायका लागि छुट्टै आरक्षणको व्यवस्था गर्नुपर्ने सहितका माग राखेका छन्।"
बुढानीलकण्ठमा देउवा र प्रचण्डबीच भेटवार्ता : ओलीको विकल्प खोज्न प्रचण्डको प्रस्ताव,"काठमाडौं : नेपाली कांग्रेसका सभापति शेरबहादुर देउवा र नेपाल कम्युनिष्ट पार्टी (माओवादी केन्द्र) का अध्यक्ष पुष्पकमल दाहाल (प्रचण्ड) बीच भेटवार्ता भएको छ । सभापति देउवा निवास बुढानिलकण्ठमा मंगलबार अपराह्न भएको भेटवार्तामा राजनीतिक घटनाक्रम, संसद अधिवेशन, वैकल्पिक सरकार निर्माणलगायतका विषयमा छलफल भएको थियो। स्रोतका अनुसार भेटमा देउवाले माओवादी केन्द्र र राष्ट्रिय जनता पार्टीले स्पस्ट निर्णय गरेपछि मात्र कांग्रेसले अग्रसरता लिनसक्ने बताएका थिए। भेटमा प्रचण्डले कांग्रेस मौन बसेर रमिता हेर्दा प्रधानमन्त्री केपी ओलीको स्वेच्छारिता बढेको भन्दै ओलीको विकल्प खोज्न ढिलाइ भइसकेको बताएका थिए। यसअघि पनि प्रचण्डले देउवासँग पटकपटक भेटेर वैकल्पिक सरकार निर्माणका लागि अग्रसरता लिन आग्रह गर्दै आए पनि देउवा पर्ख र हेरको रणनीतिमा छन्। त्रिशंकु संसदको अंकगणित र सत्ता खेलमा अल्झिनुभन्दा चुनावमा जानु ठीक हुनेमा देउवाको जोड रहँदै आएको छ। भेटबारे बुझ्न खोज्दा सभापति देउवाका स्वकीय सचिव भानु देउवाले मुलुकको पछिल्लो राजनीतिक घटनाक्रमबारे छलफल भएको जानकारी दिए। सर्वोच्च अदालतले संसद् पुनर्स्थापना गरेको एक महिना वितिसक्दा पनि संसदमा न वैकल्पिक सरकार निर्माणका लागि गठबन्धन तयार हुन सकेको छ न त प्रधानमन्त्री केपी ओली नेतृत्वको सरकारको निरन्तरता सुनिश्चित भइसकेको छ। संविधानको धारा ७६ ९१० अनुसारको प्रतिनिधिसभामा बहुमत प्राप्त दलको प्रधानमन्त्रीको त्यो हैसियत अब समाप्त भएको छ। सर्वोच्चको फैसलाअनुसार ओली संविधानको धारा ७६ ९२० को प्रधानमन्त्रीका रुपमा छन्। माओवादी केन्द्रले विश्वासको मत फिर्ता लिनसाथ उनी अल्पमतमा पर्नेछन्। त्यो निर्णय माओवादी केन्द्रले अहिलेसम्म गर्नसकेको छैन।"
संघीय लोकतान्त्रिक गणतन्त्रमा ग्रहण लाग्यो: उपेन्द्र यादव,"काठमाडौँ: जनता समाजवादी पार्टीका अध्यक्ष उपेन्द्र यादवले विद्रोहबाट प्राप्त उपलब्धी गुम्ने खतरा देखिएको बताएका छन् । माओवादी सशस्त्र विद्रोह र २०६२६३ को आन्दोलनपछि प्राप्त भएको संघीयता, गणतन्त्र, समावेशी लोकतन्त्र धरापमा परेको औँल्याएका हुन् । २००७ सालदेखि नै आन्दोलन र त्यसपछिको उपलब्धी आफूहरुले प्राप्त गर्दैआए पनि ती उपलब्धीलाई जोगाउन नसकिरहेको उनले बताएका थिए । 'आन्दोलन गर्छौँ, परिवर्तन ल्याउँछौँ, सरकारमा पनि जान्छौँ, के नपचेको हो, के नपचेको । तर जोगाउन सक्दैनौँ' नेता यादवले भनेका छन् । उनले पछिल्लो पटक प्राप्त उपलब्धीमा पनि खतरा देखिएको र संघीय लोकतान्त्रिक गणतन्त्र र समावेशिता जस्ता उपलब्धीमा ग्रहण लाग्न थालेको प्रतिक्रिया दिए । काठमाडौँमा मंगलबार आयोजित एक कार्यक्रममा नेता यादवले यस्तो बताएका हुन् ।"
'सरकारले साउन १ देखि सामाजिक सुरक्षा भत्ता बढाउने,"काठमाडौं: प्रधानमन्त्री केपी ओलीले आगामी साउन १ गतेदेखि सामाजिक सुरक्षा भत्ता बढाउने घोषणा गरेका छन् । मंगलबार रिपोर्टस क्लबको वार्षिक उत्सव कार्यक्रममा बोल्दै उनले साउन १ गतेदेखि वृद्धभत्ता बढ्ने घोषणा गरेका हुन् । 'सरकार बनाउने वित्तिकै यो किन गरिएन त्यो किन गरिएन भनेर धुम मच्च्याइयो,' उनले भने, ' कसैलाई आपत्ति लाग्ला। साउन १ गतेदेखि लागू हुने गरी सामाजिक सुरक्षा भत्ता बढाइनेछ। सरकारले नि:शुल्क कोरोनाविरुद्ध खोपको व्यवस्था गरेको र २० औं लाख जनताले लगाइ सकेको उनले बताए। प्रधानमन्त्री ओलीले रेल किनेर ल्याइसकेको र अब छिट्टै सञ्चालमा आउने दावी गरे।"
नेपालरावल ६ महिना निलम्बित,"काठमाडौं : सत्तारूढ दल एमालेले दुई नेता माधवकुमार नेपाल र भीम रावललाई कारबाही गरेको छ। अध्यक्ष एवं प्रधानमन्त्री केपी शर्मा ओलीले सोमबार नेपाल र रावललाई पार्टी सदस्यताबाटै ६ महिना निलम्बन गरेका हुन्। तपाईंलाई सच्चिनको लागि यो अन्तिम मौका हो। आफ्ना विचार र क्रियाकलापहरू सच्याई पार्टीका पक्षमा आएमा पार्टीले निलम्बन अवधिको बीचैमा पनि निलम्बनको अवधि घटाउने निर्णय गर्न सकिने, अध्यक्ष ओलीले सोमबार पठाएको पाँचबुँदे निलम्बनसम्बन्धी पत्रमा लेखिएको छ। यो मौकालाई कमजोरी ठानी पार्टीविरोधी गतिविधि कायमै राखे निलम्बनको अवधिमै थप कारबाही गर्न सकिने चेतावनी दुवै नेतालाई दिइएको छ। यस्तै गतिविधिहरू कायम रहेमा तपाईंलाई जुनसुकै बेला पनि थप कडा कारबाही गर्नुपर्ने अवस्था आउन सक्नेतर्फ सचेत गराउँदै, निलम्बनपत्रमा लेखिएको छ, यस्ता पार्टीविरोधी गतिविधि बन्द गर्न र सही बाटोमा फर्किने मौका दिन एकै पटक कडा कारबाही गर्नुभन्दा हाललाई पार्टीको दसौं महाधिवेशन आयोजक कमिटी सदस्य, पार्टीका अन्य सबै जिम्मेवारी तथा पार्टी सदस्यताबाटै पार्टीको विधान २०४९ (संशोधन २०७१ समेत) को धारा ४९ (ख) हाललाई ६ महिनाको लागि निलम्बन गरिएको छ। पार्टीविरोधी गतिविधि गरेको भन्दै नेपाल, रावलसहित सुरेन्द्र पाण्डे र घनश्याम भुसाललाई चैत ८ मा स्पष्टीकरण सोधिएको थियो । नेपाल र रावलले आरोपै आरोप लगाउँदै उल्टै अध्यक्ष ओलीलाई नै प्रश्न गरेका थिए। ओलीले संसदीय दलको शुक्रबार बसेको बैठकमा नेपाल र रावलको स्पष्टीकरण चित्तबुझ्दो नभएको सुनाउँदै कारबाहीयोग्य भएको बताए। नेपाल समूहले शनिबार मात्रै आफ्नो पक्षको केन्द्रीय समिति बैठक राखेर समानान्तर गतिविधि जारी राख्ने निर्णय गरेको छ। अखिल नेपाल महिला संघ, अनेरास्ववियु, युवा संघ नेपालको समानान्तर कमिटी गठन गरिएको छ। प्रदेश र जिल्लामा पनि समानान्तर कमिटी बनाउन नेपाल समूह अघि बढेको छ। तपार्इंले पार्टी एकतालाई विखण्डन गर्ने, पार्टी फुटाउने, पार्टीभित्रको सहकार्य र सद्भावलाई क्षत्विक्षत पार्ने गरी निरन्तर अवैधानिक गुट भेला तथा पार्टीका कुभलो चिताउनेहरूसँग निरन्तर बैठक भेटघाट गर्ने र उनीहरूको पक्षपोषण गर्ने निरन्तर गरिरहनु भई उक्त कार्यलाई निरन्तरता दिने स्विकारोक्तिसहित अहंकार र आत्मकेन्द्रित कुरा उल्लेख गरी स्पष्टीकरणको जवाफ दिइएको देखियो, निलम्बनपत्रमा लेखिएको छ। स्पष्टीकरण सोधिएअनुसार भूल स्वीकार नगरेको, आत्मसमीक्षा नगरेको, आत्मालोचना गर्ने प्रवृत्ति नदेखिएको, अहंकार आत्मकेन्द्रित र स्वार्थी प्रवृत्ति प्रष्ट रूपमा देखिएको निलम्बनपत्रमा उल्लेख छ। आपराधिक क्रियाकलाप स्वीकार्ने, भूलसुधार गर्ने, पार्टी एकता तथा पार्टीको निरन्तर विकास र उन्नतिको लागि पार्टीमा समाहित हुने साथै विगतमा भएका गरिएका गलत तथा आपराधिक क्रियाकलापहरूप्रति प्रायश्चित गर्ने अवसरलाई त्यसै गम्भीरताका साथ लिनुको साटो तपाईंले उल्टै स्पष्टीकरण सोध्नेजस्तो अनधिकृत र हास्यास्पद कार्य गरेको देखियो, निलम्बनपत्रमा छ। अहिले पनि पार्टीविरोधी फाटोवादी र गुटगत क्रियाकलाप एमालेकै नाममा गरिरहेको, त्यसलाई निरन्तता दिइरहनेतर्फ अग्रसरता देखिएको जनाइएको छ। पार्टीकै लागि एकताकै लागि भन्दै कार्यकर्ता फसाउने, गलत उद्देश्य तथा मनसायका निम्ति दुरूपयोग गर्ने सम्भावना देखिएको जनाइएको छ। नेता नेपालले स्वघोषित महाधिवेशन आयोजक कमिटीका अध्यक्षलाई कारबाहीको कुनै अधिकार नभएको प्रतिक्रिया दिएका छन्। विधानविपरीत एकपक्षीय रूपमा गरिएका फागुन २८ गतेका निर्णयहरू अमान्य भएको र त्यसको आधारमा स्वघोषित महाधिवेशन आयोजक कमिटीको अध्यक्षलाई कारबाही गर्ने कुनै अधिकार नभएको स्पष्ट पार्दछु, नेपालले सामाजिक सञ्जालमा लेखेका छन्, नीति, विधि, नैतिकता, मूल्य, मान्यता र मापदण्डको पक्षमा दृढतापूर्वक उभिनुभएका सबै नेता, कार्यकर्ताहरूलाई कत्ति पनि विचलित नभई सबै खाले अतिवाद, स्वेच्छाचारिता र गलत प्रवृत्तिका विरुद्धमा दृढतापूर्वक लाग्न र प्रतिवाद गर्न हार्दिक अपिल गर्दछु। टुक्राटुक्रामा विभाजित कम्युनिस्ट आन्दोलनलाई एकीकृत, विस्तार र विकास गरेको हामीले हो। यसको रक्षा पनि हामीले नै गर्ने हो। मैदान छोडेर भागिने छैन। नेकपा (एमाले) हामीले निर्माण गरेको पार्टी हो, नवौं महाधिवेशनमा हाम्रो नीति पास भएको हो, अत: निराश होइन दृढ बनेर कम्युनिस्ट आन्दोलनको रक्षा गरौं। रावलले अहिलेको कारबाही पार्टी विधान र नवौं राष्ट्रिय महाधिवेशनको मार्ग निर्देशनविपरीत निरंकुश र स्वेच्छाचारी कुकृत्य भएको प्रतिक्रिया दिएका छन्। नवौं राष्ट्रिय महाधिवेशनबाट निर्वाचित केन्द्रीय कमिटी भंग गरी गठन गरिएको अवैध राष्ट्रिय महाधिवेशनको अध्यक्ष स्वयं अवैधानिक भएकोले केपी शर्मा ओलीबाट गरिएको उक्त निर्णय भत्र्सना गर्दै पूर्णरूपमा अस्वीकार गर्दछु, रावलले सामाजिक सञ्जालमा लेखेका छन्। भुसाल र पाण्डेलाई पुन : स्पष्टीकरणअर्का नेताद्वय घनश्याम भुसाल र सुरेन्द्र पाण्डेलाई पुन: स्पष्टीकरण सोधिएको छ। उनीहरूले चैत ८ गते सोधिएको स्पष्टीकरणको जवाफ दिएका थिएनन्। चैत ७ गतेको बालुवाटारमा बसेको बैठकको निर्णयअनुसार चार नेतालाई एमाले महासचिव ईश्वर पोखरेलले स्पष्टीकरणपत्र पठाएका थिए।"
ताप्लेजुङमा टिप्पर दुर्घटना : एक युवकको मृत्यु,"ताप्लेजुङ : ताप्लेजुङको सिरिजङ्घा गाउँपालिका३ सिकैचामा भएको टिप्पर दुर्घटनामा परी लमजुङका एक युवकको मृत्यु गएको छ। प्रदेश ३०१०५ ख ९२७१ नंको टिप्पर दुर्घटना हुँदा लमजुङको दोर्दी गाउँपालिका६ का अन्दाजी १९ वर्षीय कृष्ण विकको मृत्यु भएको हो। दुर्घटनामा परी चालक यामबहादुर विक र मन्दीप लिम्बू घाइते भएको युनिटेक हाइड्रोपावरका जनसम्पर्क अधिकृत मोहन निरौलाले जानकारी दिए। उनीहरुको झापामा उपचार भइरहेको छ। फावाखोलामा निर्माणाधीन युनिटेक हाइड्रोपावर निर्माणस्थलमा काबेली खोलाबाट बालुवा लिएर जाने क्रममा गएराति दुर्घटना भएको थियो। मृतक विक हाइड्रोपावर निर्माणको ठेक्का लिएको निर्माण कम्पनी, माछापुछ्रे इन्जिनियरिङ प्रालिका कामदार रहेको निरौलाले जानकारी दिए। मृतकको शव जिल्ला अस्पताल ताप्लेजुङमा शवपरीक्षण गरी परिवारलाई जिम्मा लगाउने तयारी भएको जनाइएको छ। टिप्पर सडकबाट झण्डै ५० मिटर तल झरेको थियो। दुर्घटनाको कारण खुलेको छैन।"
कैलालीको मोहन्याल गाउँपालिकाका अध्यक्षको निधन,"टीकापुर : कैलालीको मोहन्याल गाउँपालिकाका अध्यक्ष नवलसिंह रावलको ७७ वर्षको उमेरमा निधन भएको छ। गाउँपालिकाका अध्यक्ष रावलको काठमाडौं स्थित अन्नपूर्ण न्युरो अस्पतालमा उपचारको क्रममा निधन भएको हो। मोहन्याल गाउँ पालिका सोल्टा स्थित आफ्नै घरमा बसिरहेका बेला अचानक मुर्छित भएका रावलको अन्नपूर्ण न्युरो हस्पिटलको सघन कक्षमा उपचार भैरहेको थियो। अध्यक्ष रावलको मंगलबार बिहान निधन भएको स्वकीय सचिव नरेन्द्र थापाले जानकारी दिए। ३ वर्षदेखि उच्च रक्तचाप र मधुमेह रोगको पीडित रहँदै आएका अध्यक्ष रावलको मस्तिष्कमा रक्तश्राव भएका कारण निधन भएको बताइएको छ। पञ्चायतकाल, बहुदल र गणतन्त्र शासन व्यवस्थामा समेत जनप्रतिनिधि रहेका रावल सुदुरपश्चिम कम्युनिष्ट आन्दोलनका एक अभिभावक मानिन्छन्। रावल तत्कालीन नेकपा एमालेबाट अध्यक्षमा निर्वाचित भएका थिए।"
मौसम खराबीले पाँच दिनदेखि उडान प्रभावित,"काठमामडौं : प्रतिकूल मौसमका कारण पाँच दिनदेखि हवाई उड्डयन क्षेत्र प्रभावित भएको छ। खराब मौसमको सबैभन्दा बढी मार हवाई क्षेत्रले बेहोर्नु परेको छ। मौसम खराबीले भिजिबिलिटीकम हुँदा मुलुकको एकमात्र त्रिभुवन अन्तरराष्ट्रिय विमानस्थलबाट हुने आन्तरिकतर्फका अधिकांश उडान प्रभावित भए। मंगलबार पनि कतिपय गन्तव्यको उडान सञ्चालनमा कठिनाइ भएको विमानस्थलले जनाएको छ। विशेषगरी हेलिकोप्टर कम्पनीको व्यापार बढी प्रभावित भएको छ। तीन दिनका लागि बुकिङ भएका विभिन्न कम्पनीका दैनिक ७० जना यात्रु उडाउने उडान तालिका रहे पनि चार दिनसम्म उडान भएन। यो अवधिमा करीब ४० उडान रद्द भए। यस्तै १२ भन्दा बढी उद्धार उडान रद्द भएको वायुसेवा सञ्चालक सङ्घ नेपालले जनाएको छ। गोसाइँकुण्डको मात्रै ४० उडान रद्द भएको छ। सङ्घका प्रवक्ता योगराज कँडेल शर्माले प्रतिकूल मौसमका कारण हवाई क्षेत्रको उडान प्रभावित भएको र सबैभन्दा बढी असर हेलिकोप्टर कम्पनीमा परेको बताए। काठमाडौं उपत्यकालगायत देशका विभिन्न स्थानमा शुक्रबारदेखि अचानक देखिएको तुवाँलो र बढेको वायु प्रदूषणले देशभरको जनजीवन प्रभावित भएको छ। वायु प्रदूषणले मानवस्वास्थ्यमा पनि असर गर्ने विज्ञहरुले बताएका छन्। वसन्त यामको मुख्य आरोहणको मौसममा हेलिकोप्टरको व्यापार राम्रो हुन्छ। अघिल्लो वर्ष कोभिड१९ महामारीका कारण आरोहण नभएपछि प्रभावित बनेको यो व्यवसाय कोभिडपछि विस्तारै गति लिँदै गरेकामा केही दिनदेखिको मौसम खराबीको थप चपेटामा परेको छ। हेलिकोप्टरका ११ कम्पनी रहे पनि १० कम्पनीका ३६ हेलिकोप्टरले सेवा दिँदै आएका छन्। भिजिबिलिटी नहुँदा हेलिकोप्टरमात्र हैन जहाजको उडान पनि प्रभावित भएको छ। प्रवक्ता शर्माका अनुसार हवाईजहाजतर्फ पनि चार दिनसम्म अधिकांश उडान रद्द भए। सोमबारसम्मको तथ्याङ्कमा ट्रङक रुटमा बुद्ध एयरको ६५, यति एयरलाइन्सको ४५, श्री एयरलाइन्सको २२, सौर्य एयरलाइन्सको १४ र अन्य एयरलाइन्सको आठ उडान रद्द भएका छन्। यस्तै, स्टल रुटमा पनि करीब ४० उडान रद्द भएको सङ्घका प्रवक्ता शर्माले जानकारी दिए। अन्तरराष्ट्रिय विमानस्थलमा आन्तरिकतर्फ नियमित उडानमा ४०० उडान हुने गरेका छन्। हवाईजहाजतर्फ नौ कम्पनीका ५० जहाज छन्। पछिल्लो चार दिनमा आन्तरिकतर्फ सयौँ उडान रद्द भएका छन्। प्रतिकूल मौसमकैबीच विमानस्थलले आन्तरिक र अन्तरराष्ट्रियतर्फ यान्त्रिक पद्धति ९आइएफआर० उडान सञ्चालन गरिरहेको छ। अन्तरराष्ट्रिय उडानतर्फ पनि केही उडान प्रभावित भएका छन्। थोरै उडान डाइभर्ट भएका थिए। जल तथा मौसम विज्ञान विभाग, मौसम पूर्वानुमान महाशाखाका अनुसार हाल देशमा स्थानीय वायुसँगै पश्चिमी वायुको समेत आंशिक प्रभाव रहेको छ। देशको पहाडी भूभागहरुमा आंशिकदेखि सामान्य बदलीको अवस्था रहेको छ भने बाँकी भूभागहरुमा मौसम सामान्यतया सफा रहेको छ। अहिले पनि नेपालको आकाशमा बाक्लो तुवाँलो लागेको छ। विभागका वरिष्ठ मौसमविद् राजु प्रधानाङ्गले केही दिनदेखि वायुमण्डलमा देखिएको धुलो र धुवाँका साथै नेपाल तथा भारतका विभिन्न स्थानमा लागेको डढेलोको धुवाँले मौसम बिग्रिएको जानकारी दिए। अर्का मौसमविद् मञ्जु बासीले डढेलोका कारण वायुमण्डलमा असर परेको र बाक्लो तुवाँलो लागेको बताए। अहिले काठमाडौँ उपत्यका पूरै तुवाँलोले ढाकेको र भिजिबिलिटी कम रहेको उनले जानकारी दिए। वन तथा वातावरण मन्त्रालय, वातावरण विभागले यस्तो अवस्थामा सावधानी अपनाउन आग्रह गरेको छ।"
सत्यमोहन जोशीको नाममा सरकारले स्कुल स्थापना गर्ने,"ललितपुर: सरकारले शताब्दी पुरुष सत्यमोहन जोशीको नाममा विद्यालय स्थापना गर्ने भएको छ । मंगलबार शिक्षामन्त्री कृष्णगोपाल श्रेष्ठले मङ्गलबजारस्थित जोशी निवास पुगेर यस्तो खबर दिएका हुन् । जोशीलाई भेट्दै उनले आफूलाई राष्ट्रपति विद्यादेवी भन्डारीले भेट्न पठाएको तथा विद्यालय खोल्ने विषयमा अनुमति तथा राय लिन पठाएको श्रेष्ठले बताए । शताब्दी पुरुष जोशीसँग कुरा गर्दै उनले भने 'राष्ट्रपतिको समस्या छ । भेट्न मन लाग्यो भन्दैमा फुत्त निस्कन मिल्दैन । त्यसैले यथार्थ अवस्था, स्वास्थ लगायत स्कुलको बारेमा जानकारी लिन पठाउनु भएको हो, पिता सरहको मान्छे भनेर श्रद्धा र सम्मानका साथ हेर्नुहुन्छ ।' श्रेष्ठका अनुसार जोशीका नाममा बन्ने विद्यालयको गुणस्तर दरवार हाइस्कुलको जस्तो हुनेछ । तर कहाँ खोल्ने त्यस विषयमा उनीबाटै अनुमती लिन चाहेको बताए । उनको अनुमती बमोजिम सरकारले नेपालको कुनै पनि ठाउँमा स्कुल स्थापना गर्न सक्ने बताए । श्रेष्ठले भने 'जोशीकै हातबाट शिलान्यास गर्न पाए अझै राम्रो हुने थियो ।' सरकारले नियमित स्वास्थ परीक्षण तथा जुनसुकै अस्पतालमा उपचार गर्न सक्ने सुविधा उपलब्ध गराएको मन्त्री श्रेष्ठले जनाए । अस्पताल बस्नु परेको खन्डमा दुई जना कुरुवाको समेत ब्यवस्था सरकारले गर्ने ब्यवस्था गरेको छ । एउटा जिउँदो इतिहासका लागि यस्तो काम अगाडि बढाउन पाउनु गर्वको कुरा भएको उनको भनाइ छ । राष्ट्रपतिको निर्देशन वमोजिम सुझाव, सल्लाह लिन पुगेका मन्त्री श्रेष्ठसँग जोशीले सरकारले गर्नुपर्ने सम्पूर्ण सुविधा उपलब्ध गराइसकेकाले आभारी भएको बताए । सरकारले सम्पूर्ण उपचार खर्च ब्यहोरेको पनि बताए । राष्ट्रपतिले नै आफ्नो स्वास्थ्यको ख्याल गर्नु र मन्त्रीलाई पठाउनु गौरवान्वित कुरा भएको बताए । जोशीले भने 'सरकारले दिने जति सबै कुरा दिइसकेको छ । मेरो नामको हुलाक टिकट आफ्नै आँखाले हेर्न पाएँ । राष्ट्रपति भवनमा राष्ट्रपति आफैँले टाचा लगाएकोमा पनि गौरवान्वित छु । मुद्रामा पनि मेरो मुहार अङ्कित सिक्काहरु बनाइएको छ । मरणोपरान्त हुने कुराहरु जिउँदै देखेँ । यो पाएन, त्यो पाएन भन्नू बेकार हो ।' विद्यालय स्थापना गर्ने विषयमा भर्खरै सुनेको बताए । भाषा, साहित्य, संस्कृतिमा लगाव हुनेहरुको लागि यस कार्य अनुकरणीय बन्ने बताउँदै भने 'सरकारले दूरदर्शी कदम चलाएको छ । तर सरकारले पिछडिएका समुदायका लागि विद्यालय स्थापना गरिदिए हुन्छ । जहाँ विद्यालय छ त्यहाँ किन खोल्नु । तर नेपालको कुनै पनि ठाउँमा खोले हुन्छ ।' उनको नाममा स्थापना हुने विद्यालयमा बाहिर गेटमा पूर्णकदको प्रतिमा राखिने, बगैंचा राखिनेछ । सम्भवत अर्को आर्थिक वर्षदेखि बनाइने र नमुना स्कुलको रुपमा तय गरिनेछ । राष्ट्रपति शैक्षिक सुधार कार्यक्रम अन्तर्गत ६ अर्ब रुपैयाँ सम्पूर्ण स्थानीय तहमा शैक्षिक कार्यक्रमका लागि दिइनेछ । यस विद्यालय स्थापना कार्यक्रम पनि यसैमा पर्ने ठूलो तथा आकर्षक कार्यक्रम भएको मन्त्री श्रेष्ठले बताए। ब्यवस्थित डीपीआर गरेर आगाडी बढ्ने र सुन्दर, ब्यवस्थित, ठूलो ठाउँ भएको जग्गाको खोजीमा रहेको बताए । ललितपुर महानगरपालिकाले पनि यस विषयमा आफ्नो तर्फबाट जस्तोसुकै सहयोग गर्न तयार रहेको मेयर चिरिबाबु महर्जनले बताए । ललितपुरमा जन्मिएको तथा यहाँको बासिन्दा भएकाले उत्त विद्यालय ललितपुरमा स्थापना गर्न पाए हुन्थ्यो जस्तो लागेको बताए । महानगरले जोशीको सम्मानमा वाङ्ममय शताब्दी पुरुष सत्यमोहन जोशीमार्ग पुल्चोकदेखि ग्वार्कोसम्म नामाकरण गर्ने निर्णय भएको महर्जनले सुनाए ।"
अझै तीन दिन तुवाँलो लाग्ने,"काठमाडौं : आगामी तीन दिनसम्म मौसम स्थिर अवस्थामा रहिरहने भएको छ। जल तथा मौसम विज्ञान विभागका अनुसार हाल नेपालको धेरै जसो स्थानको वायुमण्डल अझै स्थिर अवस्थामै रहेको छ। यही कारण प्रदूषणका कण छरिन नपाइ वायुमण्डलको तल्लो तहमै तैरिन गएको जनाइएको छ। देशको अधिकाश जिल्लाका धेरै ठाँउमा लागिरहेको डढेलोबाट सिर्जित धुवाँका कण वायुमण्ड मै सञ्चित हुन गइ असामान्य प्रकारको तुवाँलोको अवस्था आएको विभागले जनाएको छ। खासगरी राजधानी काठमाडौंलगायतका शहरहरु जहाँ पहिलेदेखि नै प्रदूषणको स्तर सामान्यभन्दा अधिक भएको छ। त्यस्ता ठाँउमा तुवाँलो अत्याधिक भएकाले वायुमण्डलको पारदर्शिता उल्लेखनीयरुपले न्यून हुन गइ जनजीवन असामान्य हुन गएको बताइएको छ। आगामी तीन दिन मौसम सुधार हुने अवस्था नदेखिएको मौसमविद् गङ्गा नगरकोटीले जानकारी दिए। उनका अनुसार आजबाट पारदर्शिता केही बढ्ने सम्भावना रहेको छ। सोमबार देशको केही स्थानमा फाटफुट वर्षाका साथै हल्का हावा चलेको कारण पारदर्शिता बढेको बताइएको छ। 'मौसम पूर्णरुपमा सुधार हुने अवस्था भने तत्काल देखिएको छैन', मौसमविद् नगरकोटीले भने। हाल देशमा स्थानीय वायुसँगै पश्चिमी वायुसमेतको आंशिक प्रभाव रहेको छ। दिउँसो देशको पहाडी भूभागमा आंशिकदेखि सामान्य बदली रही पहाडी भूभागकै एकदुई स्थानमा मेघगर्जन, चट्टयाङ्गसहित हल्का वर्षाको सम्भावना रहेको विभागले जनाएको छ। मौसम पूर्वानुमान महाशाखाको पछिल्लो विवरणअनुसार आज काठमाडौं उपत्यकाको न्यूनतम तापक्रम ११ दशमलव पाँच डिग्री र अधिकतम तापक्रम २५ दशमलव दुई डिग्री सेल्सियस रहेको छ। त्यस्तै आज सबैभन्दा कम जुम्लाको न्यूनतम तापक्रम पाँच दशमलव पाँच डिग्री र सबैभन्दा धेरै नेपालगञ्जको अधिकतम तापक्रम ३६ दशमलव दुई डिग्री सेल्सियस रहेको छ।"
ग्यास लिक हुँदा रेष्टुरेन्टमा आगलागी,"बागलुङ : जिल्ला सदरमुकामको मुख्य बजारको एक रेष्टुरेन्टमा आगलागी भएको छ। बानपा२ लोकतान्त्रिक चोकको नजिकै रहेको ग्रील एण्ड चिलमा मंगलबार दिउँसो अचानक आगलागी भएको हो। रेष्टुरेन्टमा लागेको आगो केहीबेरमै बागलुङ नगरपालिकाको दमकल, प्रहरी र स्थानीयको सक्रियतामा नियन्त्रणमा लिएको जिल्ला प्रहरी कार्यालय बागलुङका प्रहरी नायव उपरीक्षक इकवाल हवारीले जानकारी दिए। किचनमा ग्यास लिक भइ आगालागी भएको अनुमान गरिएको छ। आगलागीबाट किचन पूर्ण रुपमा क्षति भएको छ भने नगद र जिन्सीसमेत गरी १० लाख बराबरको क्षति भएको प्रहरी नायव उपरीक्षक हवारीले बताए।"
राजनीतिक यात्रालाई फराकिलो बनाएर अघि बढौं : मुख्यमन्त्री राई,"विराटनगर : प्रदेश १ का मुख्यमन्त्री शेरधन राईले आफूहरु राजनीतिक यात्रालाई फराकिलो बनाएर अघि बढ्न तयार रहेको बताएका छन्। उनले मुलुकको हीतका लागि फराकिलो सोंच राखेर अघि बढ्न सबैमा आह्वान पनि गरेका छन्। मुलुकमा समृद्धि र विकास तथा जनताका चाहना पूरा गर्नका लागि साझा आकांक्षा प्राप्तिको बाटोलाई सबैले थप फराकिलो बनाउन आवश्यक रहेको उनको भनाइ छ। नेपाल पत्रकार महासंघ प्रदेश १ को नवनिर्मित कार्यालय भवनको उद्घाटन एवं मेरो पत्रकारिता पुस्तक विमोचन समारोहमा बोल्दै मुख्यमन्त्री राईले आफूहरु निरन्तर रुपमा प्रदेशको समृद्धि र विकासतर्फ केन्द्रीत भइरहेको जानकारी दिए। द्वन्द्व र हिंसाको विश्वासमा रहेका शक्तिहरु राजनीतिको मूल धारमा आइसकेको भन्दै उनले अशान्तिले कसैलाई पनि फाइदा नपुग्ने बताए। मुलुकले राजनैतिक स्थायित्व चाहेका बेला अशान्ति र द्वन्द्वले कसैलाई फाइदा पुग्दैन, राईले भने, राजनैतिक स्थायित्वसँगै शक्तिशाली सरकार निर्माण गरेर मुलुकलाई सही दिशा दिँदै अगाडि बढाउनुपर्छ भन्ने जनताको चाहना पनि छ। जनताको चाहना र मुलुकलाई समृद्धिको दिशातर्फ झन् केन्द्रित बनाउन राजनीतिक यात्रालाई सबैले फराकिलो बनाएर अघि बढ्नुपर्ने आवश्यकता रहेको उनले औंल्याए। राईले सहमति र सहकार्यमा मात्रै मुलुकको विकास सम्भव रहेको भन्दै फराकिलो ढंगले त्यही हिसाबको सोंच राखेर अघि बढ्न सबैमा आग्रह गरेका हुन्। मुलुक संघीयतामा गएर सरकार निर्माण भएपछि प्रदेशमा थुप्रै विकास निर्माणका काम भएको उनको भनाइ छ। राईले मुलुक संघीयतामा प्रवेश गरेपछि प्रदेश सरकारको लगानीमा धेरै सडक तथा अन्य संरचना र भौतिक पूर्वाधार निर्माणका कामहरु भएको पनि बताए। संघीयताकै कारण विकास निर्माणका कामलाई तीव्र रुपमा अघि बढाउन सम्भव भएको उनको भनाइ छ। मुख्यमन्त्री राईले विकास, निर्माण र समृद्धिका पक्षमा सञ्चारकर्मीले कलम चलाउनुपर्नेमा जोड दिएका छन्। निष्पक्ष र स्वतन्त्र ढंगले कलम चलाएर सकारात्मक आलोचना गर्दै समाजलाई सही दिशातर्फ अघि बढाउन सञ्चारकर्मी एवं सञ्चार संस्थाको महत्वपूर्ण भूमिका हुने उनले बताए। आन्तरिक मामिला तथा कानुन मन्त्री हिक्मत कार्कीले पत्रकारिकता पेशालाई थप मर्यादित र व्यवस्थित बनाउन आवश्यक रहेको बताए। अहिलेको पत्रकारिकतालाई जनताले आशा गरेको क्षेत्रका रुपमा विकास गर्न आवश्यक छ, प्रदेशका सामाजिक विकास मन्त्रीसमेत रहेका उनले भने, जसले समाज कहाँ छ र कता लैजाँदा राम्रो हुन्छ भन्ने निक्र्योल गर्नसक्नु पर्छ। कार्यक्रममा प्रदेश १ का ३४ जना अग्रज पत्रकारको अनुभव र चिनारीलाई समेटेर प्रकासन गरिएको मेरो पत्रकारिता नामक पुस्तकको पनि विमोचन गरिएको छ। नेपाली पत्रकारितामा प्रदेशभित्र रहेर अग्रज पत्रकारले पुर्याएको योगदानलाई पुस्तकमा समेटिएको महासंघका प्रदेश १ अध्यक्ष विक्रम लुइँटेलले बताए। उनका अनुसार विभिन्न कालखण्डमा मुलुकमा भएका राजनैतिक परिवर्तनमा निर्वाच गरेको भूमिकादेखि लिएर पत्रकारहरुले भोग्नु परेका दुःख र पीडा तथा पार गरेका अनेक आरोह एवं अवरोहलाई पुस्तकमा उतार्ने प्रयास गरिएको छ। अग्रज पत्रकारहरुले मुलुकको परिवर्तन तथा पत्रकारिताको विकासका लागि निर्वाह गरेको भूमिकालाई जीवन्त राख्न पुस्तकले सहयोग गर्ने लुइँटेलले बताए। महासंघका प्रदेश महासचिव विवेक गौतमले प्रदेश सरकारको ७६ लाख रुपैयाँको लागतमा भवन निर्माण सम्पन्न भएको बताए। विराटनगर महानगरपालिका५ गणेश चोकनजिक भवन निर्माण गरिएको जानकारी उनले दिए। गौतमका अनुसार महानगरपालिकाले उपलब्ध गराएको जग्गामा प्रदेश सरकारले सहयोग गरेपछि दुई तले भवन निर्माण सम्भव भएको हो।"
गुम्सिएरै बस्न बाध्य मुस्ताङ कारागारका कैदीबन्दी,"जोमसोम : हिमाली जिल्ला मुस्ताङको जोमसोम स्थित कारागारमा सुरक्षा मापदण्ड कमजोर हुँदा त्यहाँ रहेका एक दर्जन कैदीबन्दी लामो समयदेखि कारागार भित्रै गुम्सिन बाध्य छन्। झन्डै ४ रोपनी क्षेत्रफलमा फैलिएको मुस्ताङ कारागारको भौतिक संरचना कमजोर हुँदा त्यहाँ रहेका कैदीबन्दी २ कोठे भवनमै २४ सै घण्टा गुम्सिन बाध्य भएका हुन्। २०३७ सालमा स्थापना भएको मुस्ताङ कारागारको कम्पाउन्ड कमजोर र होचो भएकाले कारागारमा सुरक्षा चुनौति थपिएको हो। कम्पाउन्डको चारैतिर तारबार लगाएको भए पनि मापदण्ड अनुसारको कारागारको भौतिक पूर्वाधारको अभाव कायमै छ। सो कारागारको आवश्यक सुरक्षा संरचना पर्याप्त नहुँदा कारागार प्रशासनले कैदीबन्दीलाई कारागार भित्रै गुम्साएरै राख्नु पर्ने बाध्यता रहेको छ। यसले कैदीबन्दीको सामान्य हिंडडुल गर्न पाउने मानवअधिकार समेत कार्यान्वयन भएको पाइँदैन। उनीहरुलाई खुट्टा तन्काउन हिंडडुल गर्ने तथा आयआर्जनका अन्य क्रियाकलाप गर्नमा समेत समस्या पर्दै आइरहेको कारागारका निमित्त जेलर संञ्जय शर्माले जानकारी दिए। मुस्ताङ कारागारमा कैदी बन्दीलाई दिउँसो घाम ताप्न हट रुममै सीमित राखिएको छ। कैदीबन्दी भाग्न सक्ने डरले उनीहरुलाई कोठा भित्रै सीमित राखिएको हो। कारागारको कैदीबन्दी, सुरक्षाकर्मी र कर्मचारी बस्ने भौतिक संरचना समेत जीर्ण छ। कैदीबन्दी, सुरक्षाकर्मी र कर्मचारी बस्ने ७ कोठे भवन ढुङ्गा र माटोले निर्माण भएको हो। भवनको छतमा सख्खर माटो बिच्छ्याएको छ भने २ कोठे हट रुम जस्ताले छाइएको छ। जीर्ण भवनमा बस्ने कैदीबन्दी, सुरक्षाकर्मी र कर्मचारीले हिउँदयामको हिमपात, हावाहुरी, जाडो थेग्न समेत मुस्किल पर्छ। पानी पर्दा भवन समेत चुहिने गर्छ। भवनको अवस्था अत्यन्तै नाजुक हुँदा आनन्दले सुत्न समेत उनीहरुले पाउँदैनन्। कारागार भवन सानो आकारको हुँदा क्षमताभन्दा बढी कैदीबन्दी बस्न बाध्य छन्। १० जना कैदीबन्दी अट्ने कारागारमा कुनै बेला २६ जनासम्म राखिएको थियो। अहिले १३ जना पुरुष कैदीबन्दी छन्। कारागारमा दरबन्दी अनुसार कर्मचारी र सुरक्षाकर्मी अभाव छ। एक जना असइको कमाण्डमा २० जना सुरक्षाकर्मी दरबन्दीमा अहिले १० जना मात्र छन् भने एक जेलरसहित ७ जना कर्मचारी दरबन्दीमा ४ जना मात्र कर्मचारी छन्। १ जेलर, १ ख्रिदार, १ अहेब, १ लेखापाल, १ सहायक कम्प्युटर अपरेटरमा एक जेलर, एक कम्प्युटर अपरेटर र २ जना कार्यालय सहयोगी मात्र छन्। झन्डै २९ वर्ष पुरानो मुस्ताङ कारागारको जीर्ण भौतिक संरचना तथा कारागारको कम्पाउन्ड स्तरोन्नति गर्न कारागार व्यवस्थापन विभाग तथा अर्थमन्त्रालयले चाँसो नदिएको मुस्ताङ कारागारले उल्लेख गरेको छ। मुस्ताङ कारागारमा कैदीबन्दीलाई खेलकुदका सामाग्री उपलब्ध छैन भने कारागारमा पुस्तकालय समेत छैन। पछिल्लो समय घरेलु तथा साना उद्योग कार्यालय मुस्ताङले कारागारका कैदीबन्दीलाई आन्तरिक आयआर्जनको लागि १५ दिने सीप विकास तालिम दिएको छ। कार्यालयले कैदीबन्दीलाई मुडा बनाउने तालिम दिएको कारागारले जनाएको छ। तालिम पाए पनि बाँस पाउन अप्ठ्यारो पर्ने र बजारमा मुडा सहजै बिक्री नहुने भएकाले समस्या परेको कारागारले जनाएको छ।"
घाइते सहचालक कालीगण्डकीमा फाल्ने चालक पक्राउ,"स्याङ्जा : घाइते सहचालक गणेश गाहलाई कालीगण्डकीमा फाल्ने २४ वर्षीय चालक अमित परियार पक्राउ परेका छन्। पत्नी र एक छोरीसहित भारततर्फ जान लागेका परियारलाई रुपन्देहीको बेलहिया नाकाबाट पक्राउ गरेको प्रहरी उपरीक्षक होबिन्द्र बोगटीले जानकारी दिए। चैत ५ गते अस्थायी नं लुअअफ १०१२ को ट्याक्टर चालक गल्याङ नगरपालिकाका अमित परियार, सहचालक २१ वर्षीय सुनिल राना र १९ वर्षीय गणेश गाहाले साँखरबाट बालुवा लिएर फर्कने क्रममा गाहा ट्याक्टरबाट खसेपछि उनका साथीले कालीगण्डकी नदीमा फालिदिएका थिए। प्रमुख अभियुक्त मानिएका परियार रुपन्देहीमा लुकिछिपी बसेको भन्ने सूचनाका आधारमा प्रहरी निरीक्षक हरिप्रसाद पौडेलको नेतृत्वमा पुगेको टोलीले पक्राउ गरेको सोमबार आयोजित पत्रकार सम्मेलन मार्फत जानकारी गराइएको हो। कालीगण्डकी घाटबाट ट्याक्टरमा ढुंगा, बालुवा भरेर ल्याउँदै गर्दा गुडिरहेको ट्याक्टरबाट गाह जमिनमा खसी घाइते भएपछि चालक परियारले आफैले बोकेर कालीगण्डकी नदीमा फालेको प्रहरीले जनाएको छ। चालकको दायाँबायाँ बसेका सहचालकद्वय मध्ये बायाँपट्टी बसेका गाहा ट्याक्टरबाट खसेर घाइते भएपछि नदीमा फालेर उ वेपत्ता हुन्छ, घटनाबारे कसैलाई थाहा हुँदैन भन्ने सानो सोच बनाउदा ठूलो घटना घटेको प्रहरी प्रमुख बोगटीको भनाइ छ। त्यो दिन ३ जना साथी मिलेर साँझ ८ बजे खाजासहित मादक पदार्थ समेत खाएको अनुसन्धानबाट खुलेको छ। एक महिनाअघि आफ्नै दाई पर्ने छिमेकीले किनेको सो ट्याक्टरले स्थायी नम्बर पनि पाएको थिएन। यसअघि गत चैत ८ गते अर्को सहचालक सुनिल रानालाई पक्राउ गरिएको थियो। घटनास्थलबाट चप्पल रगतले लतपतिएको भेटिएको प्रहरीले जनाएको छ। घटनाको ३ दिनपछि सुनील रानाले तानसेनस्थित दिदी देवी घिमिरेको घर पुगेर घटना सुनाए। त्यसपछि दिदीले नै उनलाई प्रहरी सक्षम पुरयाएकी हुन। घटनामा संलग्न परियार र रानालाई पक्राउ गरी ज्यानसम्बन्धी कसूर कर्तव्य ज्यान मुद्दा दर्ता गरी सोमबार अदालतले ७ दिनको म्याद थप गरेको प्रहरी नायब उपरीक्षक राजेन्द्रप्रसाद अधिकारीले जानकारी दिए। प्रनाउ अधिकारीका अनुसार ४ दिनअघि गणेश गाहको पनि शव भेटिएको छ। पाल्पास्थित कालीगण्डकी नदी किनारमा उनको शव भेटिएको हो।"
"हात्तीको आक्रमणबाट श्रीमानको मृत्यु, श्रीमती भागेर बाँचिन्","विराटनगर : मोरङको मिक्लाजुङमा जंगली हात्तीको आक्रमणबाट अपांगता भएका एक पुरुषको ज्यान गएको छ। गाउँमा निस्किएको हात्तीले आक्रमण गर्दा मिक्लाजुङ गाउँपालिका६ थामीझोडाका ४९ वर्षीय यामबहादुर बोहोराको मृत्यु भएको इलाका प्रहरी कार्यालय उर्लाबारीका प्रहरी निरीक्षक कुन्दन देवले जानकारी दिए। मृतक बोहोरा कान नसुन्ने र बोल्न नसक्ने अपाङ्गता भएका व्यक्ति हुन्। छिमेकी मनबहादुर मगरको घरमा टिभी हेरेर श्रीमती सावित्रा कार्कीसहित आफ्नो घरतर्फ फर्कने क्रममा उनलाई राति १० बजेतिर हात्तीले आक्रमण गरेर घाइते बनाएको खुलेको देवले बताए। उनका अनुसार उपचारका लागि मधुमल्लातर्फ ल्याउँदै गर्दा बाटैमा बोहोराको राति ११ बजेतिर मृत्यु भएको हो। श्रीमानलाई हात्तीले लछारेर आक्रमण गर्न थालेपछि आत्तिएकी श्रीमती सावित्रा भने भागेर बाँच्न सफल भएको बताए। सावित्रा पनि कान नसुन्ने र बोल्न नसक्ने अपाङ्गता भएकी महिला हुन्। बोल्न र सुन्न नसक्ने अवस्थाका श्रीमान श्रीमती अरुसँग इसाराले मात्रै दोहोरो संवाद एवं कुराकानी गर्न सक्थे। रातको समयमा एक्कासि हात्तीसँग जम्काभेट भएपछि सावित्रा भने भागेर बाँच्न सफल भएकी हुन्। आत्तिएर र तर्सिएर छिमेकीको शरणमा पुगेकी उनले गाउँ पसेको जंगली हात्तीले श्रीमानलाई लछारेर आक्रमण गरेको जानकारी गराएकी थिइन्। स्थानीय बासिन्दाले होहल्ला गर्न थालेपछि हात्ती जङ्गलतर्फ भागेको थियो। मृतकका २७ र २२ वर्षीय छोराहरु छन्। दुवै जना अविवाहित हुन्। जेठो छोरा वैदेशिक रोजगारीमा छन्। कान्छो बाबुआमासँग घरमै बस्थे। पारिवारिक आर्थिक अवस्था कमजोर रहेका कारण जीविका चलाउन बोहोरा परिवारले खेतिकिसानी र ज्याला मजदुरी गर्नु पर्ने अवस्था रहेको स्थानीय बासिन्दाले बताए। देवका अनुसार मृतकको छात्ती, पिठ्यूँ लगायत शरीरका विभिन्न भागमा हात्तीले आक्रमण गरेको चोट एवं दागहरु भेटिएका छन्। शव पोस्टमार्टमका लागि उर्लाबारीकै मंगलबारे अस्पताल लगेर प्रहरीले घटनाको अनुसन्धान थालेको छ। घटनास्थलमा हात्तीको पाइलाका डोबहरु भेटिएका छन्। घटनापछि हात्ती कतातिर लाग्यो भन्ने यकिन हुन नसकेको र पाइलाको डोब हेर्दा उत्तरतर्फ गएजस्तो देखिने मृतकका दाजु ठन्डबहादुर बोहोराले बताए। उनका अनुसार हात्तीले अरु कुनै क्षति गरेको पाइएन। प्रहरीले दुईतीनवटा हात्ती गाउँ पसेर घटना गराएको जनाए पनि स्थानीय बासिन्दाले भने घटनास्थलमा एउटा मात्रै हात्ती देखेको बताएका छन्। ठन्डबहादुरका अनुसार यसअघि पनि पटकपटक गाउँ पसेर जंगली हात्तीले वितण्डा मच्चाए दुःख दिँदै आएको थियो। हात्तीका बथान नै जंगलबाट गाउँ पसेर सर्वसाधारणको घर भत्काइदिने, बालीनाली खाइदिने र घरमा भएका अन्न खाइदिएर क्षति पुर्याउने तथा आतंक मच्चाउने गर्दै आए पनि नियन्त्रणमा कसैले चासो नदिएको उनको गुनासो छ। तर अहिले भने मानवीय क्षति नै हुने गरीको घटना गराएको ठन्डबहादुरले बताए। उनका अनुसार घटनापछि स्थानीय बासिन्दा त्रसित एवं आतंकित बनेका छन्। स्थानीयले बारम्बार जंगली हात्ती नियन्त्रणको माग राखे पनि कसैले वास्ता नगर्दा मानवीय क्षति बेहोर्नु परेको गुनासो गरेका छन्।जङ्गली हात्तीले बारम्बार सर्वसाधारणलाई दुःख दिइरहेको छ। बालीनाली खाएर सखाप बनाउनेदेखि लिएर घर भत्काइदिनेसम्मका हानीनोक्सानी गरिरहँदा हामी असुरक्षित महसुस गरेर बसिरहेका थियौँ, ठन्डबहादुर भन्छन्, तर नियन्त्रणका लागि कोही कसैले पनि चासो दिएनन्। हामी वर्षौंदेखि हात्तीबाट प्रभावित एवं पीडित भइरहँदा सरोकारवाला निकाय रमिते बनेका छन्। विगतदेखि नै हात्ती पीडित बनेर बसिरहेको अवस्थामा पछिल्लो समय भने परिवारका सदस्य नै गुमाउनु परेको उनको गुनासो छ। उनका अनुसार गाउँ नजिकै जंगल छ। प्राय वरपरकै जंगलबाट गाउँ पसेर हात्तीले दुःख दिने ठन्डबहादुरको भनाइ छ। वडाध्यक्ष बुद्धि निरौलाले हात्ती नियन्त्रणका लागि सरकारी तवरबाट कुनै पनि प्रयास नभएको र गर्न नसकिएको स्वीकार गरे। जंगली हात्तीले गाउँ पसेर सर्वसाधारणलाई धेरै दुःख दिइरहेको यथार्थ हो। पछिल्लो पटक मानवीय क्षति नै गरायो, उनले भने, तर हात्ती आतंक नियन्त्रण गर्न दीर्घकालीन रुपमा योजना बनाएर केही गर्न सकिएको छैन। अब भने केही सोच्नुपर्ने अवस्था आयो। निरौलाका अनुसार गाउँ पसेर आतंक मच्चाउन थालेपछि हात्तीलाई जंगलतर्फ नै खेदाउन पटका पड्काउने, साइरन बजाउने, थाल तथा भाँडावर्तन बजाउने, पुल्ठो बालेर सबैतिर उज्यालो पार्नेबाहेक नियन्त्रणका लागि केही पनि गर्न सकिएको छैन। स्थानीय बासिन्दाले विभिन्न उपाय लगाउँदै होहल्ला गर्न थालेपछि हात्ती जंगलतर्फ भाग्ने र केही समयपछि फेरि फर्किएर आउँदै दुःख दिने गरेको उनको भनाइ छ।"
बगनासकाली गाउँपालिका लुम्बिनी प्रदेशकै पहिलो बालमैत्री गाउँपालिका,"तानसेन : पाल्पाको बगनासकाली गाउँपालिकालाई लुम्बिनी प्रदेशकै पहिलो बालमैत्री गाउँपालिका घोषणा गरिएको छ। बालमैत्रीका सबै सूचकहरु पूरा गरी गाउँपालिकाले एक कार्यक्रम गरी पालिकालाई नै बालमैत्री गाउँपालिका घोषणा गरेको हो। गाउँपालिकाकी बाल सञ्जाल अध्यक्ष ईन्दु गाहाले पालिकालाई बालमैत्री पालिका भएको घोषणा गरिन्। अबका दिन बगनासकाली भित्रका बालबालिकाले सबै किसिमको अधिकार प्रयोग गर्न पाउने भाग्यमानी बालबालिका भएको भन्दै अध्यक्ष गाँहा खुसी भइन्। गाउँपालिका अध्यक्ष कृष्णप्रसाद आफ्नो गाउँपालिका भित्र कुनै पनि बालबालिका अभिभावकविहीन बस्न नपर्ने बताए। गरिब, असहाय, अनाथ बालबालिकाको सबै कसिमको अधिकार तथा सेवा सुविधाको गाउँपालिकाले बजेटको सुनिश्चितता गरेको पालिका अध्यक्ष बस्यालले प्रतिवद्धता जनाए। बालबालिकाका सबै किसिमका अधिकार रक्षाको नीतिगत रुपमा पालिकाले कानुन बनाएर कार्यन्वयनको लागि पक्रिया बढाएको उनको भनाइ छ। गाउँपालिकाले सबै विद्यालयलाई बालमैत्री विद्यालय घोषणा गरेको, सबै बालबालिकाको शतप्रतिशत जन्मदर्ता गराएको, सबै गर्भवती महिलाको अनिवार्य ४ पटकसम्म गर्भ परीक्षणदेखि शत प्रतिशत गर्भवती महिलाहरु अस्पताल तथा बर्थिङ्ग सेन्टरमा मात्र सुत्केरी हुँदै आएको, विद्यालयका लागि निर्धारण गरिएका ५० वटा सूचकहरु पूरा गरिएको, पालिकाभित्र बालश्रमिकहरु शुन्य रहेको, सबै बालबालिकाहरु विद्यालयको पहुँचमा पुगेको लगायत ९५ प्रतिशतभन्दा बढी सुचकहरु पूरा भएकोले नेपालका ४६० गाउँपालिकामध्ये बगनासकाली गाउँपालिका मुलुककै पहिलो बालमैत्री गाउँपालिका घोषणा गरिएको अध्यक्ष बस्यालले बताए। बालमैत्री पालिकाको दीगोपन सुनिश्चितताको लागि सरोकारवाला सबैपक्षको सहयोग अनिवार्य रहेको पालिकाले जनाएको छ। गाउँपालिकाले बालमैत्री रणनीति दीगोपना सुनिश्चितताको लागि घरदैलो कार्यक्रम, जनचेतना, प्रचार प्रसार र सरोकारवालाको अनुगमन, गाउँपालिकाका पदाधिकारीसहितको टोलीले निरीक्षण तथा अनुगमन पछि अनुगमन समितिले प्रतिवेदन पेश गरेपछि प्रतिवेदनका आधारमा गाउँपालिकालाई बालमैत्री घोषणा कार्यक्रम गरिएको उपाध्यक्ष सरस्वती चिदीले बताइन्। बालमैत्री पालिका घोषणाको लागि गाउँपालिकाले ९ वटै वडामा बाल सञ्जाल बनाएर अभियानलाई अगाडि बढाएको फोकल पर्सन गुनाराम खनालले बताए। पालिकाले बालमैत्री वातावरण निर्माणको लागि ९ वटै वडामा ९५ वटा बालक्लव गठन गरेको छ। बालमैत्री घोषणाको लागि सबै सूचकमा कम्तीमा ८० अंक प्राप्त गर्नुपर्ने भए पनि शिक्षा र स्वास्थ्यका सबै सूचकमा पालिकाले यसअघि नै शतप्रतिशत अंक हासिल गर्ने गरी काम सकाएको पालिकाले जनाएको छ। पालिकालाई गत वर्ष नै बालमैत्रीपालिका घोषणा गर्ने तयारी भए पनि कोभिडको कारण काम रोकिएको जनाएको छ । पालिकाले यसअघि पूर्ण संस्थागत सुत्केरी भएको गाउँपालिका, फुसको छानारहित गाउँपालिका घोषणा गरिसकेको छ।"
फागुको रङमा जब एसिड घोलियो,"काठमाडौं : शंखरापुर१ नाङ्लेभारे लामाबिसौनास्थित नवीनग्राम शिक्षा मन्दिर मावि परिसरमा आइतबार फागुको चहलपहल थियो। कक्षा९ मा पढ्ने नाङ्लेभारेकै अस्मिता तामाङलाई दिउँसो ४ बजे साथीहरूले रङ दलिदिए। तर, लगत्तै अनुहार भतभती पोल्न थाल्यो। सविन तामाङ र विशाल तामाङको अनुहारमा पनि जलन हुन थाल्यो। उनीहरूलाई रङ दल्ने पवन पहरी र आकाश तामाङको हातमा पनि जलन भइरहेको थियो। दोलालघाट घर भएका पवन र आकाश विद्यालयछेउ सडक निर्माण गर्ने कामदार हुन्। उनीहरूले दूध संकलन केन्द्रबाहिर ग्यालनमा राखिएको एसिडलाई पानी सम्झेर त्यसमै रङ घोलेका रहेका छन्। क्यान्टिनको आडमै रहेको केन्द्रबाहिर ग्यालिनमा ६ लिटर जति एसिड राखिएको थियो। एकैछिनमा स्थानीय भेला भए। प्रहरी आए। अस्मिता, विशाल र सविनलाई साखुस्थित सुषमा कोइराला मेमोरियल अस्पतालमा लगियो। अस्मिताको अनुहारमा एसिडले गहिरो घाउ बनाएको छ। विशाल उपचारपछि घर फर्किएका छन्। सविनलाई मंगलबार डिस्चार्ज गर्ने तयारी छ। अस्पतालका डा सन्तोष भण्डारीले अस्मिताको अनुहारको घाउ अलि गहिरो रहेको बताए। मंगलबार घाउ सफा गरिँदै छ। अस्मिताको निधारमा एसिडले धेरै असर गरेको छ। अनुहारको छाला डढाएर कालो बनाएकाले मंगलबार अपरेसन गरी सफा गरिने डा भण्डारीले बताए। अस्मिता १५ दिन अस्पतालमै उपचारमा रहनुपर्ने देखिएको छ। उनको स्वास्थ्य अवस्था भने जोखिममुक्त छ। नाङ्लेभारे प्रहरी चौकी शंखरापुरका प्रमुख सइ गणेश श्रेष्ठका अनुसार एसिड भूलवश प्रयोग भएको देखिन्छ। विद्यार्थीलाई एसिड दल्ने पूर्वयोजना देखिँदैन। दुई जना विद्यालयनजिक सडकको काम गर्ने भएकाले पाँचै जना एकअर्कामा परिचित छन्। फागु खेल्ने क्रममा अचानक घटना भएको सइ श्रेष्ठले बताए। दूध संकलन केन्द्रका सञ्चालक केशव नेपाललाई सोधपुछका लागि महानगरीय प्रहरी वृत्त बौद्ध लगिएको छ। एसिड प्रयोगकर्ता आकाश र पवनलाई नियन्त्रणमा लिई आवश्यक कारबाहीका लागि बौद्ध प्रहरीमा पठाइएको श्रेष्ठले बताए। उनका अनुसार विद्यालयका प्रधानाध्यापक गुरुप्रसाद दंगाललाई आवश्यक सोधपुछ गरिनेछ। स्थानीय नवराज गुरुङका अनुसार क्यान्टिन चलाउन मात्रै विद्यालयसँग सहमति गरेको देखिन्छ। तर दूध संकलन केन्द्रका लागि विद्यालयको अनुमति लिइएको छैन। अनुमतिबिना दुध संकलन केन्द्र सञ्चालन गर्नु कानुनविपरीत रहेको गुरुङले बताए। एसिडजस्तो कडा केमिकल यसै लापरबाह तरिकाले छाडिँदा यो घटना भएको हो। सरकारले असोजमा एसिड आक्रमण गर्नेविरुद्ध कडा अध्यादेश ल्याएको छ। अध्यादेशअनुसार एसिडको खुला बिक्रीवितरणमा प्रतिबन्ध लगाउने, एसिड आक्रमण गर्नेलाई कडा सजाय दिलाउनेलगायत व्यवस्था छन्। जसअन्र्तगत एसिड खरिद र प्रयोगकर्ताले एसिड किन्नुको उद्देश्य खुलाउन पर्ने, प्रशासन कार्यालयबाट अनुमति लिनुपर्ने, सरकारले जारी गरेको परिचयपत्र देखाउनुपर्ने, सिल गरिएको र लेबल भएको बोतलमा मात्रै बिक्री गरिनुपर्नेलगायतको व्यवस्था छन्। तर, दूध संकलन केन्द्रका लागि दूधमा फ्याट निकाल्न प्रयोग गरिने एसिड लापरवाह तरिकाले सजिलै भेट्टाउन सक्ने अवस्थाले भण्डारण गरिएको थियो।"
जहाँ १८ वर्षसम्म भारतीय सेनाले अड्डा जमायो,"गोरखा : यो त्यही अवशेष हो, जहाँ ७० वर्षअघि भारतीय सेनाका बडेसाप्ले अड्डा जमाएको थियो। अठारसय खोलाको उङ्वे, जहाँ २००८ सालमा आएका भारतीय सेना २०२६ सालसम्म यहाँ परेड खेलेका थिए। यो हालको चुमनुब्री गाउँपालिका वडा नं ३ मा पर्छ। दुई सय ५० जनाको भारतीय सेनाको डफ्फा बोकेको दुइटा विमान २००८ साल फागुन १५ गते काठमाडौंको विमानस्थल उत्रियो। उनीहरु आउने चाँजोपाँजो तत्कालीन प्रधानमन्त्री मातृकाप्रसाद कोइरालाले मिलाएका थिए। सैन्य डफ्फाको नेतृत्व मेजर जनरल वाइएस पारान्जपेले गरेका थिए। नेपाली सेनालाई एक वर्षभित्र तालिमप्राप्त, दक्ष र व्यवस्थित गराउने बहानामा भित्र्याइएको भारतीय सैनिकको सो टोलीलाई इन्डियन मिलिटरी मिसन नामाकरण गरिएको थियो। भारतीय सेना आउने बारे २००८, फागुन ९ गते सार्वजनिक सूचना प्रकाशन गरी सरकारले आम जनमानसलाई जानकारी गराएको थियो। सो सूचनामा भनिएको थियो, २० जना भारतीय अफिसर स्टाफसहितको सैनिक मिसन आउने भएको छ। एक वर्षभन्दा कम समयमा फिर्ता जाने सहमति पनि भएको छ। नेपाली सेनालाई थप व्यवस्थित बनाउन आवश्यक देखिएको भन्दै भारत सरकारले सैनिक मिसन टोली रहने अवधि लम्ब्याउँदै लग्यो। यसमा तत्कालीन नेपाल सरकारले कुनै अबरोध गरेन। यसरी नेपालमा भारतीय फौजको बसाइ लम्बिदै गयो। थपिएको अवधिमा बस्ने भारतीय सैन्य मिसन टोलीको नाम पनि परिवर्तन हुन थाल्यो। उनीहरुको संरचना र संख्या पनि बदलिँदै गयो। सुरुमा इन्डियन मिलिटरी मिसन भनेर नामाकरण गरिएको थियो, तर पछि इन्डियन मिलिटरी ट्रेनिङ एन्ड एड्भाइजरी ग्रुप भनियो। त्यसपछि फेरि नाम संशोधन भरी इन्डियन मिलिट्री लियाजन ग्रुप राखियो। यसबीचमा भारतीय सेनाले कुटनीतिक मर्यादा विपरीत नेपालको उत्तरी चिनियाँ सिमानामा धमाधम सैन्यपोस्ट स्थापना गर्न थाल्यो। यही क्रममा स्थापना भएका हुन्, नेपालका १७ वटा उत्तरी सिमानामा हतियार र सञ्चार उपकरणसहित भारतीय सेनाका पोस्ट। तीनै १७ मध्य गोरखाको लार्केभञ्ज्याङ र अठारसयखोलामा दुई वटा भारतीय सैन्य क्याम्प स्थापना भएका थिए। जसको अवशेष अहिले पनि देख्न सकिन्छ। तीबाहेक ताप्लेजुङको ओलाङचुङगोला, पाँचथरको च्याङथापु, संखुवासभाको चेपुवाघाँटी, सोलुखुम्बुको नाम्चे (च्याक्सा), दोलखाको लामाबगर, सिन्धुपाल्चोकको तातोपानी, रसुवाको रसुवागढी र सोम्दाङ, मनाङको थोराङ पास, मुस्ताङको छुसाङ, डोल्पाको छार्काभोट, मुगुको गुगुगाउँ, हुम्लाको मुचु, बझाङको जावारीकोट, दार्चुलाको टिंकर भञ्ज्याङमा यही बेला भारतीय पोस्ट थिए। २०१७ सालमा स्थापना भएको पञ्चायती व्यवस्था १० वर्षे नौजवान भइसकेको थियो, त्यसैले राजा महेन्द्र पनि भारतसंग पौँठेजोरी खोज्न सक्ने अवस्थामा थिए। यही तागतमा २०२६ मा प्रधानमन्त्री कीर्तिनिधि विष्टले भारतीय सैनिक मिसन फिर्ता गराउन पहल थाले। परराष्ट्रसचिव यदुनाथ खनाल पनि विदेशी सेना पठाउनुपर्छ भन्नेमा स्पष्ट थिए। उनकै योजनामा २०२६ साल असार ११ गतेको द राइजिङ नेपालमा प्रधानमन्त्री कीर्तिनिधि विष्टको अन्तर्वार्ता छापियो। त्यसमा भारतीय सैन्य शिविर हटाउनुपर्छ भन्ने थिम थियो। सो अन्तर्वार्तापछि राष्ट्रिय पञ्चायतमा यो विषयमा घनिभूत बहस सुरु भयो। १० साउन ०२६ मा नेपालको राष्ट्रिय पञ्चायतले भारतीय मिलिट्री लियाजन ग्रुप फिर्ता गर्नुपर्ने प्रस्ताव पारित भयो। भारत पनि वार्ताका लागि तयार भयो। सो विषयमा वार्ता गर्न नेपाल सरकारले परराष्ट्रसचिव खनालको नेतृत्वमा प्रतिनिधिमण्डल दिल्ली पठायो। १३ देखि १९ भदौसम्म दिल्लीमा भएको वार्तापछि सैनिक फिर्ता गर्न भारत सहमत भयो। भारतीय सेना १७ पुस २०२६ सम्म नेपालमा थियो, नेपाली भूमिमा १७ पोस्टमा तैनाथ भएका भारतीय सैनिक १८ वर्षपछि मात्र फर्किए, तर ०१९ सालमा कालापानी आएको सेना अहिलेसम्म फर्किएको छैन। यही क्रममा स्थापना भएको थियो, गोरखाको हालको चुमनुब्री गाउँपालिका वडा नं १ को लार्केभञ्ज्याङ र वडा नं ३ उङ्वेमा भारतीय क्याम्प। २०२६ मा भारतीय सैनिकले शिविर छाडेपछि २०३० सालमा वुद्ध प्राविधको रुपमा त्यहाँ विद्यालय स्थापना भएको थियो। २०६३ सालमा वुद्ध प्रावि स्तरोन्नति भएर वुद्ध मावि बन्यो र फिलिममा स्थानान्तरण भयो। अहिले सो जीर्ण टहरो झाडीभित्र बेपर्वाह अलपत्र छ। स्थानीय बलबहादुर कार्कीका अनुसार त्यहाँ २००८ सालदेखि २०२६ सालसम्म भारतीय सेना बसेका थिए। सबै गाउँले मिलेर यहाँ ठूलो ब्यारेक घर बनाएका थिए। गाउँलेले श्रमदान गरेर पनि ब्यारेक घर बनाउँदा १५ हजार रुपैयाँ खर्च भएको थियो, उनले भने, त्यहाँ पाँच जना भारतीय सेना बस्थे। उनीहरुलाई हामी बडेसाप् भन्थ्यौँ। उनीहरु वाकीट्वाकी सेटमा सिधै नयाँ दिल्लीमा सम्पर्क गर्थे। हिन्दीमा खै के के बोल्थे। भारतीय सेनासँग नेपालको महिन्द्र दलका छ जना सेना पनि बस्ने उनले बताए। सिर्दिबास क्याम्पमा बस्ने भारतीय सेना बेलाबेला सीमा क्षेत्रतिर गस्तीमा जाने र जासुसी गर्ने कार्की बताउँछन्। बेलाबेला निस्केर नाम्रुङसम्म गस्ती जान्थे। खम्पासित भेटघाट गर्थे, चिनियाँ सरकारको जासुसी गर्थे भन्ने सुन्थ्यौँ तर आफ्नो आँखाले देखिएन, उनले भने। भारतीय सेना बस्ने ढुङ्गा माटोले बनेको र फलेकले छाएको घर धेरै आकर्षक थियो। बेलाबेला आफूहरु पनि त्यहाँ जाने गरेको तत्कालीन जगत प्रहरी चौकीमा कार्यरत नारायणभक्त अर्याल बताउँछन्। फलेकले छाएको, ठूल्ठूला कोठा भएको घर थियो। स्रोत साधनले सम्पन्न थियो, अर्याल भन्छन्, कहिलेकहीँ हामी पनि त्यहाँ जान्थ्यौँ। चिया खान्थ्यौँ। नेपाली सेनाको भने कोही पनि देखेनौँ। सहयोगीहरु भने नेपाली नै रहेको उनले बताए। नाम्रुङतिर गस्ती जाँदा पनि नेपाली सहयोगी लिएर जान्थे, उनले भने, उनीहरुले के के गर्थे भन्ने बारेमा बुझ्नुपर्ने हाम्रो ड्युटी थिएन। बुझ्नुपर्ने ड्युटि भएको भए बुझिन्थ्यो। आफू बसुञ्जेल भारतीय सेनासँग सम्बन्धित सम्झन लायक कुनै घटना नभएको उनले बताए। तर स्थानीय गंगबहादुर गुरुङको भने फरक अभिमत छ। भारतीय सेना बसेकाले सो ठाउँमा स्थानीय छोरीचेली हिडडुल गर्न डराउने गुरुङ बताउँछन्। घाँसदाउरा गर्ने, घट्टामा जाने छोरीचेलीहरु डराएर अर्को बाटो हिड्थे, उनी भन्छन्, दलाई लामालाई खोज्दै चिनियाँ सेना आउला कि भनेर उनीहरु दलाइ लामाको सुरक्षा गर्न यहाँ बसेका हुन् भन्ने सुनिन्थ्यो। दलाई लामाको सेना(खम्पा)लाई सहयोग गर्न आएका हुन् भन्ने पनि सुनिन्थ्यो। तर खासमा किन बसेका हुन् भन्ने चाहिँ थाहा थिएन। उनीहरुको क्याम्प २०२६ सालमा उठ्यो। त्यसपछि त्यहाँ वुद्ध प्रावि स्कूल खुल्यो।"
पिपलको रुखमुनि पुरुषको शव फेला,विराटनगर : मोरङको बेलबारी नगरपालिका३ स्थित लोहोन्द्रा खोलानजिक बेवारिसे अवस्थामा एक पुरुषको शव भेटिएको छ। पिपलको रुख मुनी म्याट ओछ्याएर र झोलाको सिरानी लगाएर सुतिरहेको अवस्थामा शव भेटिएको मोरङ प्रहरीका प्रवक्ता डीएसपी मानबहादुर राईले जानकारी दिए। मृत भेटिएका पहाडे र आदिवासी जनजाति समुदायका जस्ता देखिने अन्दाजी ५५ वर्षीय पुरुषको पहिचान खुलेको छैन। आफन्त वा पारिवारिक नाता सम्बन्धका कोही पनि सम्पर्कमा नआएको डीएसपी राईले बताए। बाटो हिँड्ने बटुवाले पिपलको रुखमुनि शव देखेपछि सोमबार दिउँसो ४:३० बजेतिर प्रहरीलाई खवर गरेका थिए। स्थानीय बासिन्दाले दिएको जानकारी अनुसार मृतक केही समय अघिदेखि बेलबारी क्षेत्रमा मागी खाएर हिँड्थे। प्रहरीले बिरामी परेर वा शारीरिक रुपमा कमजोर भएका कारण सुतेकै ठाउँमा उनको मृत्यु भएको हुनसक्ने अनुमान गरेको छ। प्रहरीले घटनास्थलबाट उठाउँदै शव पोस्टमार्टमका लागि धरानस्थित बीपी कोइराला स्वास्थ्य विज्ञान प्रतिष्ठान लगेको छ। शव धरान लगेर इलाका प्रहरी कार्यालय बेलबारीका प्रहरी निरीक्षक ऋषिराज ढकाल नेतृत्वको टोलीले घटनाको अनुसन्धान थालेको हो। ढकालका अनुसार मृतकको शरीरमा कुनै चोटपटक भने नरहेको र अनुसन्धानपछि घटनाको वास्तविकता बाहिर आउने अपेक्षा गरिएको छ।
घरमै उपचार र परिचयपत्र,"भोजपुर : टेम्केमैयुङ गाउँपालिका३ अन्नपूर्णकी २५ वर्षीया पवित्रा गिरी जन्मजात नसासम्बन्धी रोगले ग्रस्त छिन्। सामान्य हिँडडुल गर्न पनि नसक्ने उनी प्रायजसो घरमै हुन्छिन्। शारीरिक र मानसिक रूपमा अशक्त बनेपछि गिरीको अवस्था नवजात शिशुको झैँ छ। कमजोर आर्थिक अवस्था भएकाले समयमा उपचार नहुँदा उनको यो अवस्था भएको आफन्त सुनाउँछन्। वर्षौंदेखि अटिजन नामक नसाको रोगले पीडित पवित्राको स्वास्थोपचार र सुधारमा केही आशा पलाएको छ। सामाजिक सुरक्षा भत्ताबाट समेत वञ्चित उनले त्यो सुविधा पनि पाउने भएकी छन्। घरमै निःशुल्क स्वास्थ्यजाँच र अपांगता परिचयपत्र पाएपछि गिरीको परिवारमा खुसीयाली छाएको छ। जन्मजातै छोरीको यो अवस्था भयो। जिउँदो लासझैँ सधैँभरि घरमा राख्नुपर्दा मन दुख्छ, के गर्नु समयमा उपचार गर्न सकिएन, पवित्राकी आमा हर्कमायाले भनिन्। घरमै पुगेर चिकित्सकले स्वास्थ्य जाँच गरेपछि छोरीको स्वास्थ्यमा सुधार आउने उनको विश्वास छ। वर्षौंदेखि प्यारालाइसिसबाट थलिएका टेम्केमैयुङ गाउँपालिका खावा केराबारीका ५२ वर्षीय वसन्त राईले पनि शिविरबाट निःशुल्क स्वास्थ्य सेवा र अपांगता परिचयपत्र पाए। शिविर टोलीले उनको घरमै पुगेर उपचार सेवा र परिचयपत्र प्रदान गरेको छ। पवित्रा र वसन्तजस्ता धेरैले यस्तो सुविधा पाएका छन्। अपांगता भएका, भौगोलिक विकटताले स्वास्थ्य सेवा लिन वञ्चित व्यक्तिहरूलाई लक्षित गरेर गाउँपालिकाले विशेषज्ञ चिकित्सकसहितको शिविर चलाएको हो। प्राथमिक उपचारपछि जटिल र विशेष शल्यक्रिया गर्नुपर्ने बिरामीको उपचारमा विशेष सहयोग मिल्ने गाउँपालिका उपाध्यक्ष इन्द्रावती राईले बताइन्। अपांगता भएका व्यक्तिहरूको आवश्यकताअनुसार परिचयपत्र वितरण गरिएको गाउँपालिकाले जनाएको छ।"
"मौसममा तत्काल सुधार हुने देखिँदैन, सावधानी अपनाउनुस्","काठमाडौं : जल तथा मौसम विभागले आगामी तीन दिनसम्म नै वायुमण्डल स्थिर अवस्थामा रहिरहने भएकाले तुवाँलोको यस विषम मौसमी अवस्थामा तत्काल सुधार हुने नदेखिएको जनाएको छ। मनसुनपूर्वको सोमबारसम्म पनि ज्यादै न्यून वर्षा भई वायुमण्डल सुक्खा भइरहेको अवस्थामा देशका विभिन्न ठाउँमा तुवाँलो लाग्नु सामान्य भए पनि यही चैत १३ गतेदेखि देशका धेरै स्थानमा असामान्य प्रकारको तुवाँलो लागेको विभागले उल्लेख गरेको छ। हाल मुलुकका धेरै जसो स्थानमा वायुमण्डल स्थिर अवस्थामा नै रहिरहेकाले प्रदूषणका कणहरु छरिन नपाई वायुमण्डलको तल्लो तहमै तैरिएका कारण असामान्य प्रकारको तुवाँलो लागेको हो। देशका अधिकांश जिल्लाका धेरै स्थानमा लागिरहेको डढेलोबाट सिर्जित धुवाँका कणहरु वायुमण्डलमा सञ्चित हुन गई असामान्य प्रकारको तुवाँलोको अवस्था आएको विभागका प्रवक्ता सुमनकुमार रेग्मीद्वारा सोमबार जारी विज्ञप्तिमा उल्लेख छ। खासगरी पहिलेदेखि नै प्रदूषणको स्तर सामान्यभन्दा अधिक रहेका सङ्घीय राजधानी काठमाडौँलगायतका शहरी क्षेत्रमा तुवाँलोको मात्रा अत्यधिक रहेको र फलस्वरुप वायुमण्डलको पारदर्शितामा उल्लेखनीय रूपले न्यून हुन गई जनजीवन असामान्य हुन गएको छ। तुवाँलोका कारण आँखा पोल्ने र श्वासप्रश्वासमा समेत समस्या जस्ता स्वास्थ्यमा पर्ने नकारात्मक असरबाट बच्न आवश्यक कार्यबाहेक घरबाहिर ननिस्कन र निस्कनु परेमा मास्क लगाउन तथा आवश्यक सतर्कता अपनाउन विभागले सबैमा अुनरोध गरेको छ। आगामी दिनमा मौसम थोरै चलायमान हुने देखिए पनि तुवाँलो अवस्था के कस्तो हुने हो भन्नेबारे डढेलोको अवस्थामा निर्भर रहने विभागको भनाइ छ। यस वर्ष नेपालमा पोष्टमनसुन सिजनमा अधिकांश स्थानमा सरदर भन्दा धेरै कम वर्षा भएको र गएको हिउँदमा पनि अधिकांश स्थानमा सरदरभन्दा कम वर्षा भएको तथ्याङ्क छ। मनसुनपूर्वको आजसम्म पनि ज्यादै न्यून वर्षा भई वायुमण्डल सुक्खा भइरहेको अवस्थामा जलवायु प्रारूपहरुले मार्च, अप्रिल र मे महिनामा नेपालमा औसत तापक्रम सरदरभन्दा बढी हुनसक्ने सम्भावना ६० देखि ८० प्रतिशत रहेको तथा सरदरभन्दा कम वर्षा हुने सम्भावना ४० देखि ६० प्रतिशत रहेको विज्ञप्तिमा उल्लेख छ। विभागले यस अवधिमा खानेपानीको अभाव, आगलागी तथा डढेलो जस्ता समस्याहरु हुन सक्ने विषयमा ध्यानाकर्षण गराइसकेको जनाएको छ।"
जेटबोटमा विभेद,"धनकुटा : सुनसरीको चतरा, त्रिवेणीहुँदै भोजपुर र धनकुटाको सीमा क्षेत्र सिम्लेसम्म सप्तकोसी नदीमा केही वर्षदेखि जेटबोट सञ्चालन भइरहेको छ। दूधकोसी, अरुण, तमोर नदीको संगमस्थल त्रिवेणीका स्थानीय भने आफूहरूलाई जेटबोटको प्राथमिकतामा नराखिएको गुनासो गर्छन्। जेटबोट सञ्चालकले आन्तरिक पर्यटकलाई मात्रै प्राथमिकता दिने गरेकाले चतरा जाँदा आउँदा सहज यात्रा गर्न नपाएको उनीहरूको भनाइ छ। त्रिवेणीमा २७ घरपरिवारको बसोबास छ। उनीहरूको नजिकको बजार चतरा र धरान हो। त्यहाँबाट कोसी तीरैतीर पैदल हिँड्दा साढे दुई घण्टामा चतरा पुगिन्छ। सहिदभूमि गाउँपालिका१ त्रिवेणीका स्थानीय भानुभक्त राईका अनुसार चतरा र त्रिवेणीको दूरी करिब १४ किलोमिटर छ। जेटबोटबाट चतरादेखि त्रिवेणीसम्म पुग्न बढीमा १६ मिनेट लाग्छ। जेटबोट चतरादेखि अन्तिम गन्तव्य सिम्लेसम्म पुग्छ। त्रिवेणीदेखि सिम्ले दुई किलोमिटरको दूरीमा छ। आन्तरिक पर्यटकको चाप बढेका बेला करिब दुई घण्टापछि मात्रै आफूहरूको पालो आउने स्थानीय बताउँछन्। चतरादेखि त्रिवेणीसम्मको भाडा पाँच सय भए पनि स्थानीयलाई चार सय रुपैयाँ तोकिएको छ। तर, धेरैबेर पालो कुर्नु पर्दा कतिपय स्थानीय हिँडेर गन्तव्यतर्फ जाने गर्छन्। जेटबोट व्यवस्थापकहरूसँग पटकपटक छलफल भएपछि सहुलियत भाडा तोकिएको थियो। स्थानीयलाई सुविधा दिन कञ्जुस्याइँ गरिएको त्रिवेणीका राजकुमार राईले बताए। स्थानीय कृषि उत्पादन र बिक्री वितरण र होटल व्यवसाय सञ्चालनमा समस्या भएको उनको भनाइ छ। जेटबोटमा शनिबार र अन्य सार्वजनिक विदाका दिन पर्यटकको भीड हुने गर्छ। सप्तकोसी जल यातायात प्रालिका सञ्चालक राजेन्द्र कार्कीले जेटबोटको नियमित यात्रु स्थानीय भएको बताए। स्थानीयलाई प्राथमिकता दिएका छौं, त्यसपछि मात्रै आन्तरिक पर्यटकलाई प्राथमिकतामा राखिएको छ, उनले भने। सार्वजनिक बिदाका दिनमा स्थानीयलाई केही असहज भएको हुन सक्ने राईले बताए। अब छिटै स्थानीयलाई परिचयपत्र दिइने उनले जानकारी दिए।"
