शीर्षक,विवरण
"बाबुरामले भने, जनप्रतिनिधि,शिक्षक,कर्मचारीका सन्तान सार्वजनिक विद्यालयमा पढाउनुपर्छ",काठमाडौं : पूर्वप्रधानमन्त्री डा बाबुराम भट्टराईले सार्वजनिक पद धारण गरेका व्यक्तिले अनिवार्य आफ्ना सन्तान सार्वजनिक विद्यालयमा पढाउनुपर्ने व्यवस्था गर्न आग्रह गरेका छन्। सोमबार बेलुका ट्वीटरमा शिक्षामन्त्री गिरीराजमणी पोखरेललाई मेन्सन गर्दै भट्टराईले जनप्रतिनिधिशिक्षककर्मचारीले अनिवार्य रुपमा आफ्ना सन्तान सार्वजनिक विद्यालयमा पढाउनुपर्ने व्यवस्था गर्न आग्रह गरेका हुन्। पोखरेलले पुस्तकालय दिवसको शुभकामना दिएको तस्बिरलाई राख्दै भट्टराईले शिक्षामन्त्रीलाई पद चिन्ह छोड्न तीन सुझाव दिएका छन्। उनले जमलमा राष्ट्रिय पुस्तकालय र देशैभर सार्वजनिक पुस्तकालयको संजाल बनाउनसमेत आग्रह गरेका छन्। भट्टराईले विश्वविद्यालयमा हुने भागबण्डा अन्त्य गर्न समेत माग गरेका छन्।
"राष्ट्रिय सभामा जान तयार छु, पूर्वनिर्णय कार्यान्वयन हुनुपर्छ : वामदेव गौतम","काठमाडौं : नेपाल कम्युनिष्ट पार्टी (नेकपा) उपाध्यक्ष वामदेव गौतमले आफू राष्ट्रिय सभामा जान तयार रहेको बताएका छन्। पार्टी सचिवालयले गत फागुनमै निर्णय गरिसकेको हुनाले आफू राष्ट्रियसभामा जान तयार रहेको उनको भनाई छ। सरकारले भदौ २० भित्र राष्ट्रियसभामा रिक्त रहेको एक पदमा नियुक्ति गर्ने समय नजिकिदै जाँदा उपाध्यक्ष गौतमको नाम चर्चामा आएको छ। यस अगाडि राष्ट्रिय सभाको दुई वर्षे पदावधी सकिएपछि राजीनामा दिएका खतिवडालाई पुन : सोही पदमा मन्त्री बनेका थिए। संविधानको धारा ७८ को उपधारा १ बमोजिम खतिवडा गैह्र सांसदका रुपमा मन्त्री बनेका थिए। संघीय संसदको सदस्य नरही पनि ६ महिनासम्म मन्त्री हुन पाइने प्रावधान अनुरुप खतिवडालाई नै अर्थमन्त्रीमा निरन्तरता दिइएको थियो। सोही समयदेखि उक्त पद खाली रहेको छ। भदौ २० गतेपछि अर्थमन्त्रीकै रुपमा निरन्तरता पाउन उनलाई राष्ट्रियसभाको सांसदमा पुनः नियुक्ति गर्नुपर्ने हुन्छ। नेकपा सचिवालयको बैठक आगामी भदौ १८ गते बस्ने भएकाले उक्तै बैठकले ठोस निर्णय गर्ने सचिवालयका एक सदस्यले बताए। यस अगाडि फागुन १४ गते नेकपा सचिवालयले उपाध्यक्ष गौतमलाई राष्ट्रिय सभा सदस्य बनाउन मन्त्रीपरिषदमार्फत राष्ट्रपति समक्ष सिफारिस गर्ने निर्णय गरेको थियो। तर निर्णय कार्यान्वयन नहुँदा नेकपामा विवाद उत्पन्न भएको थियो। बैशाखमा नेकपा सचिवालय बैठकले उपाध्यक्ष वामदेव गौतमलाई प्रतिनिधिसभाको उम्मेदवार बनाउने निर्णय गरेको थियो। तर उक्त निर्णय पनि कार्यान्वयन नभएपछि गौतम राष्ट्रिय सभामा जान तयार भएका हुन्। उपाध्यक्ष गौतमका प्रेस सहयोगी एवम् पत्रकार विश्वमणि सुवेदीले बामदेव राष्ट्रियसभामा जान तयार पुष्टि गरेका छन्।यस अगाडि पनि बामदेव गौतमलाई राष्ट्रिय सभा र प्रतिनिधिसभाको उम्मेदवारमा बनाउने नेकपा सचिवालय बैठकले निर्णय गरेको थियो। उनले भने,पार्टीबाट सर्वसम्मत गरिएको पूर्वनिर्णय कार्यान्वयन हुनुपर्छ भन्ने गौतमको धारणा छ। उहाँ राष्ट्रिय सभामा जानुहुन्छ। गौतमलाई उद्दृत गर्दै सुवेदीले ६ महिनासम्म पार्टीको निर्णय लागू नभएकाले पार्टीको निर्णय कार्यान्वयन हुनुपर्ने धारणा रहेको स्पष्ट पारे। वामदेवलाई राष्ट्रियसभामा ल्याउने सचिवालयको निर्णय वामदेव गौतमलाई प्रतिनिधि सभाको उम्मेदवार बनाउने नेकपाको निर्णय सचिवालयका अधिकांश नेता बामदेवलाई राष्ट्रिय सभामा लैजान तयार भएपनि प्रधानमन्त्री केपी ओलीले आफूविरुद्ध खेल भएको भन्दै सचिवालयको निर्णय मान्न बाध्य नहुने र अर्थमन्त्री युवराज खतिवडालाई निरन्तरता दिने संकेत दिएपछि नेकपामा विवाद सिर्जना भएको थियो। सचिवालयले औपचारिक रुपमा सर्वसम्मत रुपमा गरेको निर्णय कार्यान्वयन नहुँदा यसले दुर्घटना सचिवालयका सदस्यले समेत बताउँदै आएका थिए। यस अगाडि साउन १३ गते पार्टीभित्र देखिएको विवाद समाधानका लागि भन्दै नेकपा उपाध्यक्ष गौतमले ६ बुँदे प्रस्ताव अगाडि सारेका थिए। गौतमले ओलीलाई एकता महाधिवेशनको अध्यक्ष र प्रचण्डलाई सम्पूर्ण कार्यकारी अधिकारसहितको अध्यक्ष बनाउने प्रस्ताव गरेका थिए। गौतमको प्रस्तावमा ओलीलाई प्रधानमन्त्री पदमा यथावत राख्ने भनिएको छ। प्रस्तावमा पार्टीको एकता महाधिवेशन सहमतिमा आयोजना गर्ने, प्रधानमन्त्रीका दैनिक काममा पार्टीले हस्तक्षेप नगर्ने तर सरकारले राष्ट्रिय तथा अन्तर्राष्ट्रिय महत्वका विषयमा निर्णय गर्नुपूर्व पार्टीको सचिवालयमा परामर्श गर्ने कुरा उल्लेख गरिएको थियो। गौतमको मत जस्तै कार्यदलले बुझाएको प्रतिवेदनमा पनि सोही विषय उल्लेख छ।"
बागमती प्रदेश सभाकी उपसभामुख तामाङ कोरोना मुक्त,"नुवाकोट : कोभिड१९ को संक्रमण भएका नुवाकोटका हाइप्रोफाइल व्यक्तिहरु निको भएका छन्। बागमती प्रदेश सभाकी उपसभामुख राधिका तामाङ र उनका नौं वर्षिया छोरा, नेकपा किस्पाङका अध्यक्ष वीरबल तामाङ, दुप्चेश्वर गाउँपालिकाका वडाध्यक्ष किशोर आचार्य कोरोना मुक्त भएका हुन्। कोरोना संक्रमण भएको १४ दिनपछि बागमती प्रदेश सभाकी उपसभामुख राधिका तामाङ र उनको नौं वर्षीय छोरा एकसाथ पूर्ण रुपमा निको भएका हुन्। नुवाकोट घर भएकी तामाङ गत भदौ १ गतेदेखि उनीहरु मकवानपुरको हेटौडास्थित उपसभामुख निवासको होम आइसोलेसनमा बसिरहेका थिए। उनले कोरोनाको दोश्रो स्वाब परीक्षण गर्दा कोभिड१९ को नतिजा नगेटिभ आएसँगै दैनिक कामकाज अन्य व्यक्तिहरुसंगको सम्पर्कमा रहेर गर्ने कामहरुलाई निरन्तरता दिएकी छन्। यता, नुवाकोटको किस्पाङ गाउँपालिकाका नेकपा अध्यक्ष बिरबल तामाङ पनि कोभिड१९ को संक्रमणबाट मुक्त भएका छन्। काठमाडौंको टोखा नगरपालिकामा बसोवास गरिरहेको बेलामा तीन साता अगाडि उनी कोरोना संक्रमित भएका थिए। त्यसपछि होम आइसोलेसनमा बसेका तामाङ १७ औं दिनका कोरोना मुक्त भएका हुन्। यस्तै, दुप्चेश्वर गाउँपालिका वडा नं ६ का वडाध्यक्ष किशोर आचार्य पनि कोरोना मुक्त भएर घर फर्किएका छन्। तादी गापास्थित खरानीटार अस्पतालको आइसोलेसनमा रहेर उपचार गरेका आचार्यको तेश्रो पटकको पिसिआर परीक्षणमा कोरोना मुक्त भएको हो। कोरोना संक्रमण भएको पुष्टि भएपछि अस्पतालको आइसोलेसनमा बसेका उनको दोहोर्याएर पीसीआर परीक्षण गर्दा पनि संक्रमण देखिएको थियो। तेश्रो पटकको परीक्षणमा उनी कोरोना मुक्त भएपछि घर गएका हुन्। उनले आफु घरमा पुगेरपनि क्वारेन्टाइनमा बसिरहेको जानकारी गराएका छन्।"
रोकिएन तामाकोशी दोहन : बालुवा उत्खनन् गर्ने ६ जना पक्राउ,"दोलखा : दोलखाको विभिन्न स्थानबाट तीन दिनमा तामाकोशी नदिमा गैरकानुनी बालुवा उत्खनन् गर्ने सात साधनसहित ६ जनालाई प्रहरीले पक्राउ गरेको छ । दोलखाको विगु गाउँपालिका४, लादुकको ओलीटारस्थित तामाकोशी नदि किनाराबाट सोमबार साँझ ७ बजे गैरकानुनी रुपमा बालुवा उत्खनन् गरेका ४ ट्याक्टरसहित ४ चालकलाई इलाका प्रहरी कार्यालय सिंगटीले पक्राउ गरेको हो । यस अघि शुक्रबार राती ११ बजे भीमेश्वर नगरपालिका५, स्थित तामाकोसी नदीमै बालुवा झिक्दै गरेको अवस्थामा एक एस्जाभेटर, दुई टिपरसहित पक्राउ २ जना पक्राउ परेका थिए । गौरीशंकर संरक्षण क्षेत्रको क्षेत्राधिकार भित्रपर्ने लादुकको ओलीटारस्थित तामाकोशी नदिबाट लोड गरिएको ट्याक्टरसहित पक्राउ पर्नेमा गौरीशंकर गाउँपालिका८, खारेका २० वर्षीय नविन श्रेष्ठ, विगु गाउँपालिका४, लादुकका २१ वर्षीय सदिल श्रेष्ठ, गौरीशंकर गाउँपालिका१, जुँगुका २० वर्षीय छत्रबहादुर जिरेल र गुप्तेश्वर गाउँपालिका७, रामेछापका २२ वर्षीय जीवन कार्की रहेको दोलखाका प्रहरी प्रमुख डीएसपी रेवतीरमण पोखरेलले बताए । चालकसहित प्रहरीले लु ३ त ५१८६, लु ६ त २९५०, लु ३ त ९२६१ र लु ३ त ९७०३ नम्बरको ट्याक्टर पक्राउ गरेर गौरीशंकर संरक्षण क्षेत्रको कार्यालय सिंगटीलाई बुझाइएको डीएसपी पोखरेलले बताए । शुक्रबार राती टिपर चालक वैत्यश्वर गाउँपालिका६, नाम्दुका रामजी घिमिरे र भीमेश्वर नगरपालिका५ मथानीका मिलन बस्नेत प्रकाउ परेको प्रहरीले जनाएको छ । रातीको समय भएकोले एक्जाभेटर चालक भने फरार रहेको बताइएको छ । नदिजन्य पदार्थ जिल्ला अनुगमन तथा समन्वय समितिले यसअघि भीमेश्वर नगरपालिका५, बाट राती बालुवा झिक्दै गरेको अवस्थामा पक्राउ परेको एक्जाभेटरलाई तीन लाख र सोही समयमा बरामद भएको बा ५ ख ४३४६, बा ५ ख ६६८६ नम्बरको दुईओटा टिपरलाई जनही तीस हजारको दरले जरिवानासमेत गरिसकेको समितिका संयोजक डबल पाण्डेले जानकारी दिए ।"
फागुनदेखि रोकिएको श्रम स्वीकृति अब खुला,"काठमाडौं : कोरोना भाइरसको संक्रमणका कारण रोकिएको श्रम स्वीकृति खुला भएको छ । कोरोनाले विश्वव्यापी महामारी सिर्जना गरेसँगै सरकारले फागुनको अन्त्यदेखि वैदेशिक रोजगारीमा जान श्रम स्वीकृति रोकेको थियो । आइतबार बसेको मन्त्रिपरिषद् बैठकले वैदेशिक रोजगारीका लागि जाने नेपालीको श्रम स्वीकृति खुला गर्ने निर्णय गरेको हो । सरकारका प्रवक्ता सञ्चार तथा सूचना प्रविधि मन्त्री डा युवराज खतिवडाले रोजगार खुला भएका गन्तव्य मुलुकका सम्झौता र मागका आधारमा नयाँ श्रम स्वीकृति खुला गर्ने निर्णय भएको बताए । सरकारले असार १५ गते शर्तसहित श्रमस्वीकृति नविरकण गर्ने निर्णय गरेको थियो । छुट्टीमा घर आएका कामदारको नविकरण गर्ने असार १५ गते निर्णय भएको थियो । सरकारले गत आइतबार नयाँ, पूराना सबैलाई श्रम स्वीकृति दिने निर्णय गरेको हो ।"
विदेशबाट दैनिक ८०० जनाको उद्धार गर्ने सरकारको निर्णय,"काठमाडौं : सरकारले वाह्य उडानको व्यवस्था गर्दा आइसोलेसन बेडको क्षमता हेरेर दैनिक ८ सय यात्रु नबढ्ने गरी प्रबन्ध मिलाउन संस्कृति, पर्यटन तथा नागरिक उड्डय मन्त्रालयलाई निर्देशन दिएको छ । मन्त्रिपरिषदको आइतबार बसेको निर्णय सोमबार सार्वजनिक गर्दै अर्थ, सञ्चार तथा सूचना प्रविधि मन्त्री डा युवराज खतिवडाले भने, 'संस्कृति, पर्यटन तथा नागरिक उड्डयन मन्त्रालयको जिम्मेवारी र जवाफदेहीतामा उडान संख्या र यात्रुको व्यवस्थापन, क्वारेन्टाइन र आइसोलेसनको उपलब्धताको सुनिश्चितताको आधारमा दैनिक आगमन यात्रु ८ सय जना नबढ्ने नियमित तथा चार्टर उडान गर्न अनुमति दिइने छ।' यस अगाडि ५ सय सय जना यात्रु नेपाल आउन पाउने भनिएको थियो। खतिवडाका अनुसार गैरआवासीय नेपाली, नेपालमा अध्ययन गर्न र परीक्षा दिन आउने विदेशी विद्यार्थीलाई पनि ७२ घण्टाभित्रको आरटीपीसीआर प्रमाणपत्रका आधारमा आउन अनुमति दिइने छ। सरकारले आन्तरिक उडान र लामो दूरीको यातायात भदौ मसान्तसम्म सञ्चालमा रोक लगाएको छ। संक्रमण जोखिम कायमै रहेकाले भदौ १६ गतेदेखि सुरु गर्ने भनिएका सार्वजनिक यातायात र आन्तरिक उडान असोज १ गतेसम्मका लागि सारिएको बताए। खतिवडाले विगतको निर्णयलाई संशोधन गर्दै सरकारले जारी गरेका आदेश राजपत्रमा प्रकाशित गर्ने जानकारी दिए । खतिवडाले प्रदेश सरकार र स्थानीय सरकारले संक्रमण जोखिम विश्लेषणका आधारमा आइसोलेसन बेडको व्यवस्था गर्ने निर्णय गरेको बताए । उनले भने, 'काठमाडौं उपत्यकाको हकमा भने स्वास्थ्य तथा जनसंख्या मन्त्रालयले उपत्यकाका सरकारी, निजी, सामुदायिक एवम् शिक्षण अस्पतालमा समेत आइसोलेसनको प्रबन्ध गर्ने ।' बागमती प्रदेश सरकारले कोभिड १९ संकट व्यवस्थापन केन्द्र (सीसीएमसी) र स्वास्थ्य मन्त्रालयको समन्वयमा काठमाडौंमा उपचार प्रबन्ध मिलाउने निर्णय भएको छ।"
डा भोला रिजाल र उनकी पत्नीलाई कोरोना संक्रमण,"काठमाडौं : वरिष्ठ स्त्री रोग तथा प्रसुति विशेषज्ञ डा भोला रिजाल र उनकी पत्नीलाई कोरोना संक्रमण पुष्टि भएको छ। दुवै जनाले शनिबार परीक्षणका लागि स्वाब नमूना दिएका थिए । स्वाब परीक्षणमा दुवै जनामा कोरोना संक्रमण पुष्टि देखिएको हो । कोरोना पुष्टि भएपछि आइतबारबाट नै डाक्टर दम्पती ह्याम्स अस्पतालमा भर्ना भइ आइसोलेसनमा बसेका डा रिजालले बताए। अन्नपूर्ण अनलाईनसँग टेलिफोनमा कुरा गर्दै डा रिजालले भने, 'लक्षण देखिएको छैन। स्वास्थ्य ठिकै छ। उमेरका कारणले पनि केही परिहाल्यो भने अप्ठेरो होला भनेर अस्पतालमै भन भर्ना भएका छौं।'"
उपत्यकामा दुई हजार वेड क्षमताको क्वारेन्टाइन बनाइँदै,"काठमाडौं : सरकारले काठमाडौँ उपत्यकामा दुई हजार वेड क्षमताको क्वारेन्टिन शीघ्र निर्माण गर्ने निर्णय गरेको छ। कोभिड१९ को रोकथाम, नियन्त्रण र उपचारको प्रभावकारी व्यवस्थाका साथै उपचारका निम्ति उक्त स्थल निर्माणको जिम्मेवारी सहरी विकास मन्त्रालयलाई दिइएको छ। मन्त्रिपरिषदको आइतबार बसेको निर्णय सोमबार सार्वजनिक गर्दै अर्थ, सञ्चार तथा सूचना प्रविधि मन्त्री डा युवराज खतिवडाले सहरी विकास मन्त्रालयलाई सार्वजनिक खरिद ऐन, २०६३ को दफा ६६ र सार्वजनिक खरिद नियमावली, २०६४ को नियम १४५ अनुसार आवश्यक सामग्री खरिद गर्ने अनुमति दिएको जानकारी दिए। सरकारले वाह्य उडानको व्यवस्था गर्दा आइसोलेसन बेडको क्षमता हेरेर दैनिक ८ सय यात्रु नबढ्ने गरी प्रबन्ध मिलाउन संस्कृति, पर्यटन तथा नागरिक उड्डय मन्त्रालयलाई निर्देशन दिएको छ। संक्रमण जोखिम कायमै रहेकाले भदौ १६ गतेदेखि सुरु गर्ने भनिएका सार्वजनिक यातायात र आन्तरिक उडान असोज १ गतेसम्मका लागि सारिएको बताए। भदौ मसान्तसम्म आन्तरिक उडान र लामो दूरीको यातायात सञ्चालनमा रोक विदेशबाट दैनिक ८०० जनाको उद्धार गर्ने सरकारको निर्णय बहराइनका राजकुमारसहित १८ जनालाई हिमाल चढ्न आउन अनुमति मन्त्रिपरिषदले श्रम गन्तव्य मुलुकसँगको सम्झौता र मागका आधारमा नयाँ श्रम स्वीकृति खुला गर्ने तथा सहसचिवद्वय नवराज ढकाल र उदयबहादुर रानामगरलाई क्रमशः ल्हासा र हङकङमा नेपाली महावाणिज्यदूतमा नियुक्त गर्ने निर्णय गरेको छ। बैठकले नेपाली सेनाका सहायक रथी विनयविक्रम राणालाई उपरथीमा बढुवा र सहायक रथी अरुणकुमार पालको राजीनामा स्वीकृत गरेको छ। मन्त्रिपरिषद बैठकका निर्णय यस्ता छन्"
अष्ट्रेलियन पत्रकार चीनको नियन्त्रणमा,सिड्नी : अष्ट्रेलियाको सरकारी मिडिया सिजिटिएनका एक पत्रकारलाई चीनले पक्राउ गरेको छ । अष्ट्रेलियन परराष्ट्र मन्त्रालयका अनुसार अंग्रेजी समाचार प्रस्तोता चेङ ली बेइजिङमा पक्राउ परेकी हुन् । यससँगै दुई देशबीचको सम्बन्ध थप बिग्रनसक्ने अपेक्षा गरिएको छ । अष्ट्रेलियन परराष्ट्रमन्त्री मारिस प्यानेले बेइजिङका अधिकारीहरुले पत्रकार चेङलाई पक्राउ गरेको आफ्नो सरकारलाई जानकारी गराइसेका छन् । अष्ट्रेलियन कन्सुलर अधिकारीका अनुसार अगस्ट २७ मा भिडियोमार्फत उनीहरुको चेङको परिवारसँग कुराकानी भएको थियो । तर यसबारे विस्तृतमा बताइएको छैन । सिजिटीएन वेबसाइटको पेजमा भने चेङले सञ्चालन गर्ने कार्यक्रम पनि उनको पक्राउसँगै वेबसाइटमा उपलब्ध छैन । चेङ कार्यरत मिडियाले भने उनको परिवारको विज्ञप्ति प्रकाशन गरेको छ । यसअघि लेखक याङ हेङजुन पनि २०१९ को जनवरीमा बेइजिङमा पक्राउ परेका थिए । चेङ भने बेइजिङमा पक्राउ पर्ने दोस्रो हाइ प्रोफाइल अष्ट्रेलियन नागरिक हुन् । अष्ट्रेलियाले यस वर्षको सुरुतिर चीन भ्रमणमा जाने आफ्ना नागरिकलाई पक्राउ पर्नसक्ने जोखिम रहेको भन्दै सचेत गराएको थियो ।
शर्तसहित दोलखामा लकडाउन खुकुलो,"दोलखा : विभिन्न सर्तसहित दोलखामा लकडाउन खुकुलो गरिएको छ। जिल्ला संकट व्यवस्थापन समितिको सोमबार बसेको बैठकले विशेष स्वास्थ्य सुरक्षा अपनाउने शर्तसहित भदौ २२ गतेसम्म लकडाउन खुकुलो बनाउने निर्णय गरेको हो। दुई पांग्रे सवारी साधनबाहेक सबै प्रकारका चारपाँग्रे तथा सार्वजनिक यातायात संचालनमा निषेध गरिएको दोलखाका प्रमुख जिल्ला अधिकारी भीमकान्त शर्माले जानकारी दिए। जिल्ला भित्रका सम्पूर्ण शैक्षिक संस्था तथा विद्यालयहरु, सबैप्रकारका भेला तथा समारोह, मन्दिरको नित्यपूजा बाहेकका दर्शनार्थिहरु, शैलुन तथा व्यटिपार्लरहरु र सिंगटी तथा आसपासका क्षेत्रको सरकारी तथा गैरसरकारी कार्यालय, बजार र पसलहरु सञ्चालनमा पूर्ण निषेध गरिएको प्रजिअ शर्माले बताए। जनस्वास्थ्यका न्यूनतम मापदण्डको शर्तसहित जिल्लाका सबै सरकारी तथा गैरसरकारी कार्यालय र बैंक तथा वित्तिय संस्थाहरुको सेवा सुचारु गरिने भएको छ। सिंगटी र आसपासका बजार पसलबाहेक सदरमुकाम तथा अन्य क्षेत्रका बजार पसलहरु बेलुकी ८ बजेसम्म, विकास निर्माण, जलविद्युत आयोजना लगायत उद्योग कलकारखानाहरुमा स्वास्थ्य मापदण्ड पालना गरी संचालन गर्न दिने निर्णय भएको उनको भनाई छ। यस्तै होटल तथा रेष्टुरेन्टहरु सामान किनेर लैजाने (टेक अवे) सेवा मात्र संचालन गर्न दिइनेछ। सिंगटीमा निषेधाज्ञा अझै कायमै उत्तरी दोलखाको ३ स्थानीय तहको मूख्य व्यापारिक नाका सिंगटीमा भने निषेधाज्ञा कायम रहेको प्रजिअ शर्माले जानकारी दिए। यसअघि सो क्षेत्रमा सबैभन्दा बढी कोरोना संक्रमित पुष्टि भएको कारण २२ गतेसम्मको लागि सिंगटी क्षेत्रमा दुईपांग्रे सवारी साधनसमेतलाई निषेध गरिएको प्रजिअ शर्माले जनाए।"
नेपालका लागि बेलायती पूर्वराजदूत मोरिसको मृत शरीर भेटियो,लण्डन : गत मे ६ देखि हराइरहेका बेलायती कुटनीतिज्ञ रिचर्ड मोरिसको शव भेटिएको छ । प्रहरीले खोजी गर्ने क्रममा उनको मृत शरीर ह्याम्पसायरको जंगलमा भेटिएको हो । मोरिसलाई अन्तिम पटक मे ६ को बिहान अल्टोनमा समयमा दौडँदै गरेको अवस्थामा देखिएको बताइन्छ ।५२ वर्षीय मोरिसको शरीर जंगलमा भेटिएकोमा प्रहरीले उनको मृत्युलाई शंकास्पद मानेको छैन । यद्यपि प्रहरीले यसअघि नै उक्त जंगलमा उनको खोजी गरेको थियो । मोरिस प्रायः उक्त जंगलमा दौडिरहन्थे भनिएको छ । वार्सेस्टसायरका स्थायी बासिन्दा मोरिस नेपालका लागि पूर्व राजदूत समेत हुन् । २०१९ सम्म चार वर्ष उनी नेपालका लागि राजदूत थिए । तीन सन्तानका बाबु मोरिस नेपालपछि फिजीका लागि ब्रिटीश उच्च आयुक्तको रुपमा नियुक्त भएका थिए ।
काठमाडौं महानगरपालिकाका मेयर शाक्यलाई कोरोना संक्रमण,काठमाडौं : काठमाडौं महानगरपालिकाका मेयर विद्यासुन्दर शाक्यलाई कोरोना संक्रमण पुष्टि भएको छ। शाक्यलाई सोमबार कोरोना संक्रमण पुष्टि भएको उनको निजी सचिवालयले जनाएको छ। सचिवालयका अनुसार दुई दिनअघि ग्रान्डी अस्पतालमा शाक्य दम्पत्तिले स्वाब दिएका थिए। शाक्यको पत्नीलाई भने कोरोना संक्रमण नदेखिएको सचिवालयले स्रोतले बताएको छ। शाक्य अहिले होम आइसोलेसनमा बसेका छन्।
प्रदेश १ का सामाजिक विकासमन्त्री घिमिरेलाई कोरोना संक्रमण,विराटनगर : प्रदेश १ का सामाजिक विकासमन्त्री जीवन घिमिरेलाई कोरोना संक्रमण पुष्टि भएको छ। सामाजिक विकास मन्त्रालय स्रोतका अनुसार मन्त्री घिमिरेको स्वाब परीक्षण गर्दा कोरोना पोजिटिभ आएको हो। आइतबार देखि लगातार पखाला लागेको र सोमबार ज्वरोसमेत आएपछि मन्त्री घिमिरेको सोमबार बिहान स्वाब संकलन गरिएको थियो। सोमबार साँझ कोरोना पोजिटिभ पुष्टि भएका मन्त्री घिमिरे अहिले घरमा नै रहेका छन्। उनको परिवारको पनि स्वाब संकलनको तयारी भइरहेको सामाजिक विकास मन्त्रालयले जानकारी दिएको छ। काठमाडौं महानगरपालिकाका मेयर शाक्यलाई कोरोना संक्रमण
सामाजिक रुपान्तरणका लागि संवाद जरुरी,"काठमाडौँ : अधिकारकर्मी तथा सरोकारवालाहरुबीच मधेसको सवालमा एक अन्तरक्रिया सम्पन्न भएको छ । पहाडी समुदाय र मधेसबीच संवाद जरुरी रहेको बहसका वक्ताहरुको धारणा थियो । ईनिसिएटिभ्स अफ चेन्ज, (आईओएफसी)को आयोजनामा जुम मिटिङमार्फत उक्त अन्तरक्रिया सम्भव भएको हो । अन्तरक्रियाको सञ्चालन मिना शर्माले गरेकी थिइन् । अन्तरक्रियाको क्रममा अधिकारकर्मी रिता कुमारी साहले पहाडी र मधेसी समुदायबीच केन्द्र स्तर, प्रदेश स्तर र स्थानीय तहको स्तरबाट संवाद गर्नुपर्ने बताएकी थिइन् । यद्यपि पछिल्लो समय युवाहरुमा मधेससँग संवाद गर्नुपर्छ भन्ने धारणा विकास हुँदैगरेको अनुभव आफूले गरेको सुनाइन् । युवाहरुले समुदायको अन्तर्घुलन गर्नुपर्ने बारेमा अनुभूत गरेको पनि साहको भनाइ छ । यस्तै भैयाराम यादवले संवादका लागि केन्द्रबाट सकारात्मक सोच राख्नुपर्ने तर्क गरे । 'आईओएफसी'का अध्यक्ष तथा युवा अधिकारकर्मी केशव दाहालले नेपाल विविध जातजाति र भाषा, संस्कृतिको देश भए पनि एकअर्को समुदायबीच संवाद नहुनु विडम्वना रहेको बताए । हामी भारत, चीनबारे जानकारी लिन्छौँ, तर आफ्नै देशभित्रको फरक समुदायको अवस्था र समस्याबारे जानकारी हुँदैन । विविध भाषा र संस्कृतियुक्त देश भनिएको छ । तर आपसमा अपरिचित जस्तो व्यवहार हुनु विडम्वना हो, अभियन्ता दाहालले भने । विभिन्न कारणले पहाड र मधेसबीच अन्तरघुलन हुन नसक्नु समस्या रहेको भन्दै यसलाई चिरेर सद्भाव कायम गर्नुपर्ने बहसमा सहभागीहरुको साझा बुझाइ थियो । यसका लागि युवाहरुको सक्रिय सहभागिता हुनुपर्ने वक्ताहरुको भनाइ थियो । लामो सशस्त्र युद्ध र विभिन्न आन्दोलनका बावजुद पहाड र मधेस समुदायबीच प्रभावकारी संवाद र अन्तरक्रिया स्थापित गर्न आफूहरु लागिपरेको ईनिसिएटिभ्स अफ चेन्ज, (आईओएफसी)का अभियन्ता कमल कँडेलले बताए । पहाड र मधेसका युवाहरुले आपसी समस्याबारे खुलेर संवाद गर्दा नै सामाजिक रुपान्तरण सम्भव हुने अध्यक्ष दाहालको भनाइ थियो ।"
सप्तरीका तीन स्थानीय तहमा भदौ २२ सम्म निषेधाज्ञा,"राजविराज : कोभिड१९ को संक्रमण बढी देखिएको सप्तरीको तीनवटा स्थानीय तहमा थप सात दिन निषेधाज्ञालाई निरन्तरता दिने निर्णय भएको छ। बढी संक्रमण देखिएको राजविराज नगरपालिका, हनुमाननगर कंकालिनी नगरपालिका र तिलाठी कोइलाडी गाउँपालिकामा आगामी २२ गतेसम्म निषेधाज्ञालाई निरन्तरता दिने निर्णय भएको जिल्ला प्रशासन कार्यालय सप्तरीले जनाएको छ। सप्तरी जिल्लाभरि साउन २० गतेदेखि जारी गरिएको निषेधाज्ञा आज मध्यराति सकिन लागेको बेला सोमबार राति सप्तरीका प्रमुख जिल्ला अधिकारी शङ्करहरि आचार्यले एक सूचना जारी गरी सो निर्णयबारे जानकारी गराएका हुन्। प्रजिअ आचार्यद्वारा जारी सूचनामा तीन स्थानीय तहमा अनावश्यक हिँडडुल, आवतजावत नगर्न, नगराउन जिल्ला सुरक्षा समितिले निषेधाज्ञालाई निरन्तरता दिने निर्णय गरेको जनाइएको छ। जिल्ला स्तरीय संकट व्यवस्थापन केन्द्रको बैठकले सोमाबर सिफारिश गरेको आधारमा लगत्तै बसेको जिल्ला सुरक्षा समितिको बैठकले सो निर्णय गरेको हो। बैठकले निषेधाज्ञाको क्षेत्र कम गर्दै तीन स्थानीय तहमा भने जारी राख्ने निर्णय गरेको हो। उक्त क्षेत्रमा अत्यावश्यक सेवाअन्र्तगतका खाद्यान्न, तरकारी र फलफूलका पसलहरु बिहान ५ बजेदेखि बिहान १० बजेसम्म मात्र खोल्न पाइने छ। अन्य स्थानीय तहमा अत्यावश्यक सेवामा पर्ने सवारी साधन मात्र सञ्चालन गर्न पाइने छ। नेपाल सरकारले सञ्चालन गर्न रोक लगाएको बाहेकका पसल, सेवा र व्यवसाय स्वास्थ्य सर्तकता अपनाएर मात्र सञ्चालन गर्न पाइए पनि साप्ताहिक हाट बजार सञ्चालन गर्न नपाइने निर्णय भएको बैठकमा सहभागी नेकपाका प्रदेश सदस्य सुखराम यादवले बताए। संकट व्यवस्थापन केन्द्रको बैठकमा संघीय सांसद, प्रदेश सांसदहरु, राजनीतिक दलका प्रतिनिधिहरुको समेत उपस्थिति थियो। भदौ १५ गते राति जारी निषेधाज्ञाको सूचना ।"
बहराइनका राजकुमारसहित १८ जनालाई हिमाल चढ्न आउन अनुमति,"काठमाडौं : सरकारले बहराइनका राजकुमारलाई नेपालको हिमाल चढ्नका लागि आउन अनुमति दिने निर्णय गरेको छ। मन्त्रिपरिषदको आइतबार बसेको निर्णय सोमबार सार्वजनिक गर्दै अर्थ, सञ्चार तथा सूचना प्रविधि मन्त्री डा युवराज खतिवडाले स्वास्थ्य मन्त्रालयले स्वीकृत गरेको स्वास्थ्य सम्बन्धी मापदण्ड पालना गर्ने गरी चार्टर फ्लाइटबाट नेपाल आउन दिने निर्णय गरेको बताए। उनका अनुसार सेप्टेम्बर १५, २०२० पछि बहराइनका राजकुमारसहित १५ जना बहराइनी र ३ जना ब्रिटिस नागरिक गरी १८ जनाको टोली लोबुचे र मनास्लु हिमाल आरोहण गर्न आउन लागेका हुन्। खतिवडाका अनुसार गैरआवासीय नेपाली, नेपालमा अध्ययन गर्न र परीक्षा दिन आउने विदेशी विद्यार्थीलाई पनि ७२ घण्टाभित्रको आरटीपीसीआर प्रमाणपत्रका आधारमा आउन अनुमति दिइने छ। सरकारले वाह्य उडानको व्यवस्था गर्दा आइसोलेसन बेडको क्षमता हेरेर दैनिक ८ सय यात्रु नबढ्ने गरी आउन पाउने निर्णय गरेको छ। विदेशबाट दैनिक ८०० जनाको उद्धार गर्ने सरकारको निर्णय"
मुखर्जीको निधनबाट नेपालले एक असल मित्र गुमाएको छ : राष्ट्रपति,"काठमाडौं : राष्ट्रपति विद्यादेवी भण्डारीले भारतका पूर्वराष्ट्रपति प्रणव मुखर्जीको आज भएको निधनबाट आफू मर्माहत भएको बताएकी छन्। उनले आज साँझ ट्विट गर्दै नेपाली जनता, नेपाल सरकार तथा आफ्नो व्यक्तिगततर्फबाट भारतीय जनता, भारत सरकार र शोकाकूल परिवारप्रति समवेदना व्यक्त गरेकी हुन्। 'भारतका पूर्व राष्ट्रपति श्री प्रणव मुखर्जीको आज भएको दु:खद् निधनबाट मर्माहत भएको छु । नेपाली जनता, नेपाल सरकार तथा मेरो व्यक्तिगत तर्फबाट भारतीय जनता, भारत सरकार र शोकाकुल परिवारप्रति हार्दिक समवेदना व्यक्त गर्दछु । उहाँको निधनबाट नेपालले एक असल मित्र गुमाएको छ', ट्विटमा उल्लेख छ। भारतका पूर्व राष्ट्रपति श्री प्रणव मुखर्जीको आज भएको दु:खद् निधनबाट मर्माहत भएको छु । नेपाली जनता, नेपाल सरकार तथा मेरो व्यक्तिगत तर्फबाट भारतीय जनता, भारत सरकार र शोकाकुल परिवारप्रति हार्दिक समवेदना व्यक्त गर्दछु । उहाँको निधनबाट नेपालले एक असल मित्र गुमाएको छ ।    ()  ,  भारतीय पूर्वराष्ट्रपति प्रणव मुखर्जीको ८४ वर्षको उमेरमा सोमबार निधन भएको छ। स्वास्थ्य अवस्था बिग्रिएपछि दुई साताअघि उनलाई दिल्लीस्थित सैनिक अस्पतालमा भर्ना गरिएको थियो। साथै मुखर्जीमा कोरोनाभाइरसको संक्रमण समेत देखिएको थियो। मुखर्जीका छोरा अभिजितले भारतीय मिडियालाई जानकारी दिए अनुसार सोमबार अस्पतालमै उपचारको क्रममा उनको निधन भएको हो। केही दिनदेखि नै उनी कोमामा पुगेपछि स्वास्थ्य अवस्था खराब बन्दै गएको चिकित्सकले बताउँदैआएका थिए। यसवाहेक उनी फोक्सो सम्बन्धी समस्यासँग पनि केही वर्षदेखि जुधिरहेका थिए। अभिजितले सोमबार दिउँसो आफ्नो ट्वीटरमा समेत बाबुको निधनबारे लेखेका छन्। मुखर्जी २०१२ देखि २०१७ सम्म भारतको राष्ट्रपतिको रुपमा शासन सत्तामा थिए।"
जरिवाना तिर्न नसक्दा युएई एयरपोर्टमै अड्किए १७ नेपाली,"काठमाडौं : भिसा समय अवधि सकिएका १७ जना नेपाली जरिवाना तिर्न नसकेर उतै अड्किएका छन्। नेपाल एयरलाइन्सको चार्टर्ड उडानबाट नेपाल आउन लागेका नेपाली भिसा सकिए पछिको जरिवाना तिर्न नसकेर एयरपोर्टमै अड्किएका हुन्। कोरोना भाइरस(कोभिड १९) सक्रमणबाट रोजगारी गुमाएर फर्किन बाध्य भएका १७ जना कामदारलाई त्यहाँको अध्यागमनले रोकेपछि हैरानीमा परेका छन्। कोभिडपछि भिसा सकिएकालाई जरिवाना नलगाउन सरकारले आग्रह गरे पनि पछिल्लो समयमा भिसा सकिएकालाई युएईले जरिवाना लगाएको हो। भिसा ससिकएका कतिपयको एक हजार सातदेखि एक हजार आठ सय दिरामसम्म जरिवाना तिर्नुपर्ने देखिएको बुझिएको छ। थोरै जरिवाना तिर्नुपरेका कामदारले जरिवाना तिरेर स्वदेश फर्किएका छन्। नेपाल एयरलाईन्सका प्रवक्ता अर्चना खड्काले धेरै नेपालीले जरिवाना तिर्नुपर्ने देखिएपछि जहाज उडान समयभन्दा चार घण्टा ढिलो भएको बताइन्। जरिवाना तिर्नुपर्नेबारे यात्रुहरुलाई पनि थाहा हुँदैन, उनले भनिन्,मुलुक छोड्दा मात्रै जरिवाना तिर्न धेरै देखिएपछि १७ जनालाई त्यहीं छोडेर जहाज नेपाल आएको हो। उनका अनुसार अरु भिसा सकिएकाले जरिवाना तिरेर स्वदेश आएको बताइन्। १७ जनाको जरिवाना धेरै भएकाले ल्याउन नसकिएको उनको भनाइ छ। आरए (२२९२) बाट सोमबार दुबईबाट दुई सय ५८ जना नेपाली स्वदेश फर्किएको एयरलाइन्सले जनाएको छ। कोरोनाका कारण स्वदेश आउन नपाएका नेपाली भिसा सकिएको जरिवाना तिर्नु पर्दा थप तनावमा परेका छन्। एयरलान्सकी प्रवक्ता खड्काले नियमानुसार केही शुल्क काटेर आउन नपाएका १७ जनाको टिकटको पैसा फिर्ता गर्ने बताइन्। वैदेशिक रोजगार विभागका महानिर्देशक कुमार दाहालले ओभरस्टे त्यहाँको सरकारी नियम भए पनि अहिले नियमित उडान नहुँदा कामदार ओभरस्टे बस्न बाध्य हुनुपरेको बताए। त्यहाँको सरकारले दुई महिनाअघि नै जाने भए जाउँ ओभरस्टे भएमा जरिवाना लगाउँछौं भनेकै हो, उनले भनिन्। कोरोना भाइरस(कोभिड १९) का कारण कामदार समयमै आउन नपाएकाले जरिवाना तिर्नुपर्ने समस्या आएको भए पनि दुर्तमार्गबाट कुनै उपाय अपाउन सकिनेबारे छलफल सुरु भएको उनको भनाइ छ। म्यानपावर कम्पनी र त्यहाँको रोजगारदाता कम्पनीले ओभरस्टेको शुल्क तिरिदिन पनि सक्छन्। त्यसका लागि म्यानपावरलाई पनि अनुरोध गरिएको महानिर्देशक दाहालले बताए। रोजगारदाता तथा यहाँको कम्पनीले पनि भर्न सक्छन्। कुन माध्यमबाट कसरी गर्ने भन्ने विषयमा छिट्टै निचोडमा पुग्न सकिने उनले बताए।"
कोरोना अपडेट : स्वास्थ्य मन्त्रालयको पत्रकार सम्मेलन (लाइभ),काठमाडौं : स्वास्थ्य तथा जनसंख्या मन्त्रालयले पत्रकार सम्मेलनमार्फत् कोरोना भाइरस (कोभिड१९) को नियमित अपडेट गराउँदै आएको छ। लकडाउन सुरु भएको २०७६ चैत ११ गतेदेखि सुरु भएको पत्रकार सम्मेलनलाई मन्त्रालयले निरन्तरता दिएको हो। नियमित पत्रकार सम्मेलनमा मन्त्रालयका प्रवक्ता डा जागेश्वर गौतमले कोरोनाको पछिल्लो अवस्थाबारे जानकारी गराउँदै आएका छन्। पत्रकार सम्मेलन हुनुअघिसम्म कोरोनाबाट २२१ जनाको मृत्यु भइसकेको छ भने संक्रमितको संख्या ३८ हजार ५६१ पुगेको छ। हालसम्म २० हजार ८२२ जना कोरोना जितेर घर फर्किएका छन्।
"२४ घण्टामा थप ८९९ जनामा कोरोना पुष्टि, संक्रमितको संख्या ३९ हजार ४६० पुग्यो",काठमाडौं : पछिल्लो २४ घण्टामा ८९९ जनामा कोरोना भाइरस (कोभिड१९) संक्रमण पुष्टि भएको छ। ३३० महिला र ५९६ पुरुष गरी ८९९ जनामा संक्रमण पुष्टि भएको हो। आइतबार मात्रै १२ सय ११ जनामा कोरोना पुष्टि भएको थियो। मन्त्रालयका प्रवक्ता गौतमका पीसीआर परीक्षण गरिएका ११ हजार १२९ स्वाबमध्ये ८९९ स्वाबको कोरोना रिपोर्ट पोजिटिभ आएको हो। योसँगै नेपालमा कुल संक्रमितको संख्या ३९ हजार ४६० पुगेको छ। मन्त्रालयका अनुसार नेपालमा कोरोना जित्नेको संख्या २१ हजार ४१० पुगेको छ। नेपाल सक्रिय संक्रमितको संख्या १७ हजार ८२२ रहेको छ। अहिले क्वारेन्टाइनमा ७ हजार ३३७ जना रहेका छन्। संस्थागत आइसोलेसनमा १० हजार ७०१ जना रहेका छन् भने होम आइसोलेसनमा ७ हजार १२१ जनाको उपचार भइरहेको छ। काठमाडौं उपत्यकामा २९८ जनामा कोरोना संक्रमण
सिन्धुलीमा शिक्षक अपहरण गर्ने विप्लव समूहका ७ कार्यकर्ता पक्राउ,"सिन्धुली : शिक्षक अपहरण गरेको अभियोगमा सिन्धुली प्रहरीले नेत्रविक्रम चन्द (विप्लव) समुहका ७ जना कार्यकता पक्राउ गरेको छ। सिन्धुलीको तीनपाटन गाउँपालिका ८ मा रहेको भीमसेन आधारभूत विद्यालयका प्रधानाध्यापक नारायणप्रसाद भण्डारीलाई अपहरण गरेको सुराकीका आधारमा स्थानीय र प्रहरीले उनीहरुलाई नियन्त्रणमा लिएका हुन्। प्रध्यानध्यापक अपहरणमा संलग्न रहेको भन्दै एक महिला कार्यकर्तालाई प्रहरीले हतियार सहित शनिबार र अन्य ६ जना पुरुषहरुलाई आइतबार नियन्त्रण लिएको जिल्ला प्रहरी कार्यालय सिन्धुलीका प्रवक्ता डिएसपी श्यामबहादुर खत्रीले जानकारी दिए। शिक्षकलाई नियन्त्रणमा लिएको घटनामा विप्लव कार्यकर्ता संलग्न भएको सूचनापछि प्रहरीले विप्लव समुहका एक महिला कार्यकर्तालाई नियन्त्रणमा लिएर शिक्षकलाई अपहरण मुक्त गराएको थियो। पक्राउ परेकी महिलासँगै दुई थान सकेटबम र एउटा सुतली बम पनि नियन्त्रणमा लिइएको छ। अन्य कार्यकर्ताहरुको साथबाट थप चार थान सुतली बम फेला पारिएको छ, खत्रीले भने। विप्लव कार्यकर्तालाई दुधौली नगरपालिका १२ बाट प्रकाउ गरिएको बताइएको छ। उनीहरुलाई आइतबार अबेर जिल्ला प्रहरी कार्यालय सिन्धुलीमा ल्याइएको र आवश्यक अनुशन्धान थालिएको बताइएको छ। पक्राउ गरिएका सबैको नाम र ठेगना गोप्य राखिएको छ। उनीहरुबारे विस्तृत विवरण अनुसन्धानपछि मात्रै खुल्ने छ। बाँकी विवरण अनुशनधानपछि नै जानकारी गराउने छौं, खत्रीले भने। तर, विद्यालयका प्रद्यानध्यापकलाई किन विप्लव कार्यकर्ताले नियन्त्रणमा लिएका हुन् भन्ने केही खुलेको छैन। उनलाई विप्लव कार्यकर्ताले नियन्त्रणमा लिएर गएको भन्ने थाहा पाएपछि स्थानीय र प्रहरीले खोजी गर्न थालेका थिए । उनलाई तीनपाटन गाउँपालिका ८ मा रहेको लायोगाउँमा विप्लव कार्यकर्ताले छाडेर भागेका थिए। शिक्षक सकुशल रहेको प्रहरीले जनाएको छ।"
"प्रदेश १ : ५६ जना कोरोना संक्रमित थपिए, ५४ डिस्चार्ज","विराटनगर : प्रदेश १ मा पछिल्लो २४ घण्टामा ५६ जना कोरोना संक्रमित थपिएका छन्। सोमबार सुनसरीमा २६, मोरङमा १७, संखुवासभामा ९ र झापामा ४ जना कोरोना पुष्टि भएको सामाजिक विकास मन्त्रालयले जनाएको छ। सुनसरीको धरानमा ६ महिला १४ पुरुष, कोशी गाउँपालिकामा ३ पुरुष, देवानगञ्ज र इनरुवामा ११ पुरुष, इटहरीमा १ महिला, मोरङको विराटनगरमा ५ महिला ६ पुरुष, लेटाङमा १ महिला ४ पुरुष र बुढीगंगामा १ महिलाको रिपोर्ट पोजिटिभ आएको हो। मन्त्रालयका अनुसार संखुवासभाको खाँदबारीका १ महिला ८ पुरुष, झापाको कमल गाउँपालिकामा २ महिला २ पुरुषको रिपोर्ट पोजिटिभ आएको छ। प्रदेश १ मा कोरोना संक्रमितको संख्या ३ हजार ३६७ पुगेको छ। प्रदेश १ बाट सोमबार ५४ जना डिस्चार्ज भएका छन्। वीजेनरल आइसोलेसन केन्द्र, हरिनगर सुनसरीबाट ३२, इलाम अस्पताल आइसोलेसन केन्द्र, इलामबाट १८ र होम आइसोलेसनबाट ४ जना डिस्चार्ज भएको सामाजिक विकास मन्त्रालयले जनाएको छ। हालसम्म प्रदेश १ मा १ हजार ५८९ जना कोरोनामुक्त भएका छन्। प्रदेश १ मा सोमबार १ हजार ३९२ जनाको कोरोना परीक्षण गरिएको थियो। परीक्षण गरिएका मध्ये १७ महिला र ३९ पुरुषको रिपोर्ट पोजिटिभ आएको हो। प्रदेश १ मा हालसम्म ८८ हजार ९९० जनाको पीसीआर परीक्षण गरिएको मन्त्रालयले जनाएको छ। ठिमी वृत्तका थप ५ कैदीबन्दीलाई कोरोना काठमाडौं उपत्यकामा २९८ जनामा कोरोना संक्रमण २४ घण्टामा थप ८९९ जनामा कोरोना पुष्टि, संक्रमितको संख्या ३९ हजार ४६० पुग्यो कोरोनाबाट मृत्यु हुनेको संख्या २२८ पुग्यो"
भारतीय पूर्वराष्ट्रपति मुखर्जीको ८४ वर्षको उमेरमा निधन,नयाँदिल्ली : भारतीय पूर्वराष्ट्रपति प्रणव मुखर्जीको ८४ वर्षको उमेरमा निधन भएको छ । स्वास्थ्य अवस्था बिग्रिएपछि दुई साताअघि उनलाई दिल्लीस्थित सैनिक अस्पतालमा भर्ना गरिएको थियो । साथै मुखर्जीमा कोरोनाभाइरसको संक्रमण समेत देखिएको थियो । मुखर्जीका छोरा अभिजितले भारतीय मिडियालाई जानकारी दिए अनुसार सोमबार अस्पतालमै उपचारको क्रममा उनको निधन भएको हो । केही दिनदेखि नै उनी कोमामा पुगेपछि स्वास्थ्य अवस्था खराब बन्दैगएको चिकित्सकहरुले बताउँदैआएका थिए । यसवाहेक उनी फोक्सो सम्बन्धी समस्यासँग पनि केही वर्षदेखि जुधिरहेका थिए । अभिजितले सोमबार दिउँसो आफ्नो ट्वीटरमा समेत बाबुको निधनबारे लेखेका छन् । मुखर्जी २०१२ देखि २०१७ सम्म भारतको राष्ट्रपतिको रुपमा शासन सत्तामा थिए ।
संस्कृत विश्वविद्यालयमा विश्वभरीबाटै अध्ययन गर्न सकिने,"दाङ : दाङमा केन्द्रीय कार्यालय रहेको नेपाल संस्कृत विश्व विद्यालय अब प्रविधिमैत्री बन्ने भएको छ । २०४१ सालमा स्थापना भएको विश्व विद्यालय अहिलेसम्म परम्परागत शैलीबाट नै सञ्चालन हुँदै आएकोमा अब प्रविधिको उच्चतम प्रयोग गरेर शैक्षिक क्रियाकलाप सञ्चालन गर्न लागेको हो । परम्परागत कार्यलाई रिरुत्साहित गर्दै विश्व विद्यालयका सबै कार्यक्रम प्रविधिमैत्री बनाइने र परीक्षा पठनपाठन समेत आवश्यक अवस्थामा प्रविधिबाटै सञ्चालन गर्ने गरी तयारी गरिएको संस्कृत विश्वविद्यालयका कुलसचिव माधव अधिकारीले बताए । संस्कृत शिक्षाको थलोको रुपमा विकास भएको विश्व विद्यालयले विश्वका जुन सुकै देशमा रहेका नेपालीले संस्कृत शिक्षा पढ्न चाहेमा अनलाइनमार्फत शिक्षण गराउन सकिने गरी समेत तयारी थालेको छ । यसका लागि विश्वविद्यालयमा रहेको प्रविधि र गुरुहरुको अभ्यासलाई बढवा दिइराखिएको कुल सचिव अधिकारीले बताए । उनले सबै प्रकारका शैक्षिक गतिविधिहरु विश्व विद्यालयको वेव साइडबाट नै नियमित रुपमा प्रकाश भइरहेको र अब परिक्षा फल मात्रै नभएर लब्धाङग पत्र समेत हेर्न सकिने व्यवस्था गरिएको जानकारी दिए । कोरोना संक्रमणका बीच कसरी शिक्षालाई निरन्तरता दिने भन्ने विषयमा नेपाल संस्कृत विश्वविद्यालयले गरेको अनलाइन पत्रकार भेटघाट कार्यक्रममा यस्तो जानकारी गराइएको हो । कोरोना संक्रमणको जोखिमका बीच विश्वविद्यालयमा भैरहेका शैक्षिक तथा प्रबिधि सम्बन्धी कामहरुको जानकारी दिइएको थियो । विश्वविद्यालयका उपकुलपति रमेशप्रसाद ढकालले विश्वविद्यालयलाई संकटको बेला कसरी अघि बढाउने भन्ने बिषयमा व्यवस्थित योजना बनाएर काम गरिरहेको बताए । अनलाइन सफ्टवेयर तयार गरी प्राध्यापक, विद्यार्थी र कर्मचारीलाई प्रविधिमा जोडेर काम गरिरहेको उनले जानकारी दिए । विश्वविद्यालयका कूलसचिव अधिकारीले लकडाउनको समयमा पनि अनलाइन पद्धतीको विकास गरी बिद्यार्थीहरुलाई शिक्षा दिइरहेको जानकारी दिए । बिभिन्न बिषयमा अध्ययन अनुसन्धान गरी विश्वविद्यालयलाई समयानुकूल विकास गर्दै लगिरहेको उनले बताए । विभिन्न क्याम्पसहरुको भौतिक, प्रविधि र शैक्षिक प्रगतिका लागि भएका कामहरुबारे उनले जानकारी दिए । लकडाउनकै बीच गुरुयोजना निर्माण गरी बिभिन्न शैक्षिक तथा भौतिक विकासका कामहरु भैरहेको उनले बताए । संस्कृत विश्वविद्यालयको भौतिक पूर्वाधार उपयोग गरी प्रदेश सरकारसँग समन्वय गरेर बेलझुण्डीमा कोरोना विशेष अस्पताल सञ्चालन गरेको र अहिलेसम्म निरन्तर सञ्चालन भइरहेको अधिकारीले जानकारी दिए । परीक्षा नियन्त्रक निलप्रसाद सापकोटाले परीक्षा नियन्त्रण कार्यालयलाई पनि अनलाइन प्रबिधिमा जोडेर काम गरिरहेको बताए । परीक्षाको नतिजा अनलाइनमा राख्ने काम गरेको उनले जानकारी दिए । कोरोनाको समस्या लम्बिरहेमा परीक्षा कसरी सञ्चालन गर्ने भन्ने बिषयमा छलफल भइरहेको उनले भनाइ थियो । चैतमा तोकेको परीक्षाहरु कोरोनाका कारण पछि सरेको र भदौमा गर्न खोज्दा पनि कोरानाको प्रभाव अझ बढी देखिएको भन्दै उनले अनुकुल वातावरण भएमा तत्काल परीक्षा सञ्चालन हुने बताए । परीक्षा नियन्त्रक सापकोटाले अहिले परीक्षा नियन्त्रण कार्यालयले प्रविधिलाई आत्मासाथ गर्दै लब्धाङ पत्र समेत वेब साइडमै राखिएको बताए । परीक्षार्थीलाई सहज होला भनेर सिम्बोल नं र जन्ममितिको आधारमा लब्धाङ पत्र वेवसाइडमै हेर्न सक्ने गरि प्रविधिको विकास गरिएको जानकारी दिए । यो विश्व विद्यालयको प्रविधिको उपलब्धी मुलक कार्य मान्न सकिन्छ । आयुर्वेद अध्ययन संस्थानका डिन डा सञ्जय पोखरेलले आयुर्वेद शिक्षाको महत्वलाई बढवा दिइरहेको बताए । कोरोनाको समस्यालाई मध्यनजर गरी आयुर्वेदको औषधि उत्पादन र यसको उपयोगिताबारे खोज अनुसन्धान भइरहेको जानकारी दिए । प्रविधिविज्ञ दिपेन्द्र पौडेल र गोविन्द पाण्डेले विश्वविद्यालयमा जडान भएका पछिल्ला सूचना प्रविधिबारे जानकारी गरएका थिए ।"
कोरनाको 'हट स्पट' बन्दै बेसीसहर,"बेंसीसहर : लमजुङ सदरमुकाम बेसीसहर कोरना संक्रमणको 'हट स्पट' बन्दै गएको छ । जिल्लाभर १ सय ८३ जना संक्रमित छन् । आइसोलेसनमा ७० जना रहेका छन् । संक्रमितमध्ये धेरैजसो सदरमुकाम बेसीसहरका छन् । पछिल्लो समय दैनिकजसो संक्रमित थपिरहेका छन् । थपिएका अधिकांश संक्रमित सदरमुकाम बेसीसहरमा कार्यक्षेत्र भएका छन् । सोमबार मात्र थप ८ जना नयाँ संक्रमित थपिएका छन् । उनीहरु सबै बेसीसहरका हुन् । सोमबार पुष्टि भएका नयाँ संक्रमितमा ३ जना प्रहरी, ३ जना बैंक तथा वित्तिय क्षेत्रमा कार्यरत, १ जना बेंसीसहर नगरपालिका र १ जना लमजुङ मोडेल अस्पतालमा कार्यरत स्वास्थयकर्मी रहेका छन् । सदरमुकाम बेसीसहरमा कार्यक्षेत्र बनाएका प्रहरी, बैंक, फाइनान्स, सहकारी, व्यवसायी, सञ्चारकर्मी, स्वास्थ्यकर्मीमा कोरोना संक्रमण पुष्टि भएको छ । सबै क्षेत्रका नागरिकहरुमा कोरोना देखिएपछि दुईसाता यता बेसीसहर बजार सुनसान बनेको छ । जिल्ला प्रहरी कार्यालयमा कार्यरत ३१ जना प्रहरीमा कोरोना संक्रमण पुष्टि भएको छ । लमजुङ सामुदायिक अस्पताल, मोडल अस्पतालमा कार्यरत स्वास्थ्यकर्मीमा समेत संक्रमण देखिन थालेपछि अन्य रोगका विरामीलाई समेत उपचारमा जान समस्या भएको छ । लमजुङ मोडेल अस्पताल सिल गरिएको छ । लमजुङ सामुदायिक अस्पतालमा आइशोलेसन समेत भएकाले कोरनाका बिरामीलाई मात्र उपचार गर्ने प्रवन्ध मिलाइएको छ । सोमबारसम्म संक्रमितको संख्या १ सय ८३ जना पुगेको छ । कुल संक्रमित मध्ये एकसय १३ जना निको भई घर फर्किएका छन् । हाल १० महिला र ६० पुरुषको आइसोलेसनमा उपचार भइरहेको प्रमुख जिल्ला अधिकारी कृष्णप्रसाद शर्माले जानकारी दिए ।"
ठिमी वृत्तका थप ५ कैदीबन्दीलाई कोरोना,"भक्तपुर : महानगरीय प्रहरी वृत्त ठिमी भक्तपुरको हिरासतमा रहेका थप पाँच जनालाई कोरोना भाइरस संक्रमण पुष्टि भएको छ। वृत्तका प्रमुख प्रहरी नायब उपरीक्षक ऋषिराम कँडेलका अनुसार सोमबार चार पुरुष र एक महिला गरी पाँचजनालाई कोरोना भाइरस संक्रमण पुष्टि भएको हो। यसअघि सहकारीको रकम हिनामिना गरेको आरोपमा वृत्तको प्रहरी हिरासतमा रहेका दुई जनामा कोरोना संक्रमण भएको थियो। भक्तपुरको सूर्यविनायक नगरपालिका ४ दधिकोटस्थित हितैषी सहकारीको करिब ३ करोड ९ लाख रुपैयाँ हिनामिना गरेको आरोपमा पक्राउ परेका ७ जनामध्ये दुई पुरुषमा कोरोना भाइरस संक्रमण पुष्टि भएको थियो। उक्त मुद्दाका बाँकी चार पुरुष र एक महिलामा पनि कोरोना संक्रमण भएको छ। उनीहरु सातै जना २५ दिनदेखि प्रहरी हिरासतमा रहेका थिए। उनीहरुलाई जिल्ला अदालत भक्तपुरमा पेसीको लागि प्रस्तुत गर्ने क्रममा कोरोना परीक्षण गर्दा सुरुमा २ जनामा कोरोना भाइरस संक्रमण देखिको थियो। उनीहरुमा कोरोना भाइरस संक्रमण देखिएपछि जिल्ला अदालत भक्तपुरले अभियोगपत्र फिर्ता गरेको छ। अदालतले सरकारी वकिलको कार्यालयमा अभियोगपत्र फिर्ता गरेको थियो। अदालतले बाँकी रहेका अन्यको समेत स्वास्थ्य परीक्षण गरेरमात्र अदालतमा पेस गर्न भनेपछि उनीहरुको पनि कोरोना भाइरस संक्रमण परीक्षण गरिएको वृत्तले जनाएको छ। बाँकी पाँच जनाको कोरोना परीक्षण गर्न आइतबार स्वाब लिइएको थियो। जुन परीक्षणको रिपोर्ट पोजिटिभ आएको प्रहरी नायब उपरीक्षक कँडेलले जानकारी दिए। उनका अनुसार उनीहरुलाई आइसोलेसनमा पठाउने तयारी भइरहेको छ। यसअघिका दुई जनाको उपचार चाँगुनारायण नपा ७ खरिपाटीस्थित आइसोलेसन वार्डमा भइरहेको छ। प्रहरी नायब उपरीक्षक कँडेलले हिरासतमा रहेका संक्रमितहरुको सम्पर्कमा गएका वृत्तका प्रहरी कर्मचारीहरुको पहिचान गर्ने कार्य भइरहेको छ। कन्ट्याक्ट ट्रेसिङपछि उनीहरुको पनि कोरोना परीक्षण गरिने उनले बताए। यसअघि वृत्तकै ३ जना प्रहरीमा कोरोना संक्रमण देखिएको थियो। त्यस्तै वृत्तसँगै समुदायका ३ जनामा पनि कोरोना भाइरस संक्रमण भएको थियो। वृत्तमा कोरोना भाइरसका संक्रमित देखिए पनि सचेततापूर्वक सेवा प्रवाह भइरहेको प्रहरी नायब उपरीक्षक कँडेल बताउँछन्। कोरोना भाइरस संक्रमित भेटिएपछि वृत्तको सेवा प्रभावित भएको छ, उनले भने, तर सेवा रोकेका छैनौं। सचेततापूर्वक सुरक्षित भएर सेवा दिइरहेका छौं। पछिल्लो समय भक्तपुरका कोरोना भाइरस संक्रमितहरुको संख्या तीव्र बढिरहेको छ। स्वास्थ्य कार्यालय भक्तपुरका अनुसार आइतबारसम्ममा भक्तपुरका ४ सय ९१ जना संक्रमित पुगेका छन्। जसमध्ये ७७ जनाले कोरोना भाइरसलाई जितेर डिस्चार्ज भएका छन्। त्यस्तै भक्तपुरमा कोरोना भाइरस संक्रमणका कारण मर्ने संख्या ८ पुगेको छ।"
कोरोना संक्रमणमुक्त १६ जना स्वास्थ्यकर्मीले गरे रक्तदान,"कपिलवस्तु : कपिलवस्तु अस्पतालका मेडिकल सुपरिटेण्डेन्टसहित स्वास्थ्यकर्मीहरुले रक्तदान गरेका छन् । कपिलवस्तु अस्पताल, तौलिहवा ब्लड बैंक र बुटवल ब्लड बैंकको सहकार्यमा कोरोना संक्रमण मुक्त भएका कपिलवस्तु अस्पतालका ३ महिला स्वास्थ्यकर्मीसहित १६ जना स्वास्थ्यकर्मीले रक्तदान गरेका हुन् । रक्तदान कार्यक्रम कपिलवस्तु अस्पतालमा गरिएको हो । यसरी संकलन गरिएको १६ प्वाइन्ट रगत बुटवलस्थित ब्लड बैंकमा पठाइएको कपिलवस्तु अस्पतालका मेडिकल सुपरिटेण्डेन्ट डा किशोर बन्जाडेले बताए । यो रगत कोरोना संक्रमित बिरामीको प्लाज्मा थेपारी उपचारमा उपयोगी हुने डा बन्जाडेले बताए । प्लाज्मा थेपारी उपचार र यसका लागि आवश्यक रगत तथा अन्य व्यवस्थापनका लागि प्रदेश नं ५ मा नेपाल स्वास्थ्य अनुसन्धान परिषदका संयोजक डा प्रशान्त आचार्य र प्लाज्मा थेरापी संयोजक डा सम्राट पराजुलीले संयोजन गरिरहेका छन् । कोरोना नेगेटिभ रिर्पोट भएको १४ दिन वितिसकेका आफूलगायत स्वास्थ्यकर्मी साथीहरु तथा अन्य संक्रमण मुक्त भएकाहरुले संक्रमितको ज्यान जोगाउनका लागि स्वतस्फूर्त रुपमा प्लाज्मा थेरापीका लागि रक्तदान गरेको कपिलवस्तु अस्पतालका मेसु डा बन्जाडेले बताए ।"
धनगढीमा तिम्ल्याहा बच्चा जन्मिए,"धनगढी : कोरोनाका कहरका बीच धनगढीको सेती प्रादेशिक अस्पतालमा कञ्चनपुरकी एक महिलाले तीम्ल्याहा छोरी जन्माएकी छिन्। कञ्चनपुरको कष्णपुर नगरपालिका २ बाँणी घर भएकी २५ वर्षकी राजमती रानाले सेती अस्पतालमा तीम्ल्याहा छोरीहरु जन्माएकी हुन्। सेती प्रादेशिक अस्पतालका स्त्री तथा प्रसुती रोग विभाग प्रमुख डाक्टर खगेन्द्र भट्ट, स्त्री तथा प्रसुती रोग विषेशज्ञ डाक्टर सलीना खडका, डाक्टर अञ्जना शर्मा, डाक्टर कपील गौतम र एनेस्थीया असिस्टेन्ट नियम न्युरे सहितको टोलीले सल्यक्रिया गरी तीम्ल्याहा बच्चा जन्माएका हुन्। तीनै छोरी र आमाको अवस्था सामान्य रहेको डाक्टर खगेन्द्र भट्टले बताए। सोमबार बिहान मात्रै रगत बगेको भन्दै उनलाई सेती अस्पताल भर्ना गरिएको थियो। ७ महिना मात्रै भएकाले तीम्ल्याहा शिशु क्रमश १४ सय, १२ सय ५० र १२ सय ग्रामका छन। अस्पतालका अनुसार ती महिलाले यसअघि एक छोरी जन्माएकी थिइन्।"
यस्तो छ निषेधाज्ञामा काठमाडौं उपत्यका,"काठमाडौं : काठमाडौं उपत्यकाका तीन जिल्लामा भदौ १७ गतेसम्म निषेधाज्ञा जारी भएको छ। निषधाज्ञा लागू भएपछि काठमाडौंका बजार बन्द भएका छन् भने सडक सुनसान प्रायः बनेको छ। निषेध गरिएसँगै सवारी साधनको चेक जाँचमा पनि कडाइ गरिएको छ। साथै अत्यावश्यकबाहेक हिंडडुलमा समेत रोक लगाइएको छ। काठमाडौं उपत्यकाका कोरोना संक्रमणको दर बढेसँगै उपत्यका भित्रने र बाहिरिने सवारी साधनमा समेत कडाई गरिँदै आएको छ। सांकृतिक सम्पदाका क्षेत्रहरु समेत अहिले सुनसान छन्। लकडाउनले सडकमा मागेर खाने व्यक्तिहरुको जीवन झनै कष्टकर बन्दै आएको छ। पछिल्लो २४ घण्टामा काठमाडौं उपत्यकामा थप २९८ जनामा कोरोना भाइरस (कोभिड१९) संक्रमण पुष्टि भएको छ। उपत्यकाका विभिन्न प्रयोगशालामा गरिएको परीक्षणमा काठमाडौंका १९० जना, भक्तपुरका ४१ जना र ललितपुरका ६७ जनामा कोरोना भाइरस संक्रमण भेटिएको स्वास्थ्य तथा जनसंख्या मन्त्रालयका प्रवक्ता डा जागेश्वर गौतमले जानकारी दिए। आइतबार पनि काठमाडौंका ३७२ जना, भक्तपुरका ४५ जना र ललितपुरका १२ जनामा कोरोना भाइरस संक्रमण पुष्टि भएको थियो। हेर्नुहोस् अन्नपूर्णकर्मी सुनीता डंगोलको क्यामरामा कैद भएका तस्बिरहरु : सुपरमार्केट अगाडि सुतेका मजदूर। लकडाउनमा सडकमा हिँडिरहेका एक अपांग।"
कपिलवस्तुमा थप १ हप्ता निषेधाज्ञा,"कपिलवस्तु : जिल्लामा कोरोना संक्रमण तीव्र गतिमा फैलँदै गएका कारण नियन्त्रणका लागि थप १ हप्ता निषेधाज्ञालाई निरन्तरता दिइएको छ। जिल्लामा कोरोना संक्रमणकै कारण ३ जनाको ज्यान गइसकेको र दैनिक जसो कोरोना संक्रमितको संख्या बढ्दो छ। यसै कारण बाध्य भइ निषेधाज्ञालाई थप १ हप्ता निरन्तरता दिनु परेको प्रमुख जिल्ला अधिकारी दिर्घ नारायण पौडेलले बताए। स्थानीय प्रशासन ऐन २०२८ को दफा ६ (३) र संक्रामक रोग ऐन २०२० को दफा २ अनुसार भाद्र २२ गते राती १२ बजेसम्मका लागि जिल्लामा निषेधाज्ञालाई निरन्तरता दिइएको जिल्ला प्रशासन कार्यालयले जनाएको छ। निषेधाज्ञा अवधिभर अतिआवश्यक सेवाका पसल तथा सवारी साधनबाहेक सबै बन्द हुने जनाइएको छ। बैंक तथा वित्तीय संस्था भने कोरोना संक्रमण नियन्त्रणका उपायहरु अपनाएर दैनिक १० बजेदेखि १ बजेसम्म संचालन गर्न अनुमति दिइएको छ। मेडिकल, पानी, दूध जस्ता वस्तुबाहेक सबै पसल व्यवसाय बन्द गर्ने निर्णय गरिएको छ। उद्योग तथा कलकारखानाको भने स्वास्थ्य मंन्त्रालयले जारी गरेको स्वास्थ्य निर्देशिका अनुसार सुरक्षाको सर्तकता अपनाएर संचालन गर्न सकिने जिल्ला प्रशासन कार्यालयले जनाएको छ। दमकल, एम्बुलेन्स, शव बाहन, दूध, खानेपानीका गाडीबाहेक अन्य सबै निजी तथा भाडाका सवारी साधान संचालनमा पूर्ण रोक लगाइएको छ। राजमार्ग भएर गुड्ने गाडी जिल्लामा नरोकिने गरी भने चल्न पाउने छन्। तरकारी र खाद्यान्न खरिदका लागि हरेक दिन बीहान ८ बजेदेखि १० बजेसम्मको समय तोकिएको जिल्ला प्रशासन कार्यालयका प्रशासकीय अधिकृत मनोज शैनीले बताए।"
"नवलपरासीमा निषेधाज्ञा हट्यो, सार्वजनिक यातायात भने नचल्ने","परासी : जिल्ला प्रशासन कार्यालय पश्चिम नवलपरासीले साउन ३१ देखि जारी गरेको निषेधाज्ञा हटाएको छ । तर केही क्रियाकलापमा भने बन्देज लगाएको छ । स्थानीय तहका प्रमुखहरुसँग सोमबार गरिएको भर्चुअल बैठकको रायअनुसार जिल्लाको अवस्थालाई केही खुकुलो बनाइएको प्रमुख जिल्ला अधिकारी सागरमणि पाठकले बताए । जिल्लाको अवस्थालाई खुकुलो बनाइए पनि सार्वजनिक यातायात, शैक्षिक संस्था भेला, गोष्ठी सेमिनारलगायत सर्वसाधारणको भीडभाड हुने स्थानलाई निषेध गरिएको छ । निजी सवारी साधन अत्यावश्यक कामबाहेक चल्न पाउने छैनन् । यो निषेध भदौ १६ देखि २० गतेसम्म लागू हुने छ । जनसम्पर्क बढी हुने सरकारी कार्यालय र बैंक तथा वित्तिय संस्थाहरुले न्यूनतम जनशक्ति परिचालन गरी अत्यावश्यक काम गर्न पाउने छन् । सर्वसाधारणको भीड हुने नापी, मालपोत कार्यालयको काम भने तत्काल सुरु नहुने प्रमुख जिल्ला अधिकारी पाठकले जानकारी दिए । जिल्लाका होटल तथा अन्य पसल,व्यवसाय सञ्चालनका लागि भने सम्बन्धित पालिकाहरुको निर्णयअनुसार हुनेछ । यसैबीच जिल्लाको अवस्थालाई सामान्य बनाइए पनि सुनवल नगरपालिका क्षेत्रका कुनै पनि पसल व्यवसाय नखुल्ने नगर प्रमुख भीम बहादुर थापाले जानकारी दिए । अन्य पालिकाहरुले भने बैठक बसेर निर्णय गर्ने जनाएका छन् ।"
कोरोनाबाट मृत्यु हुनेको संख्या २२८ पुग्यो,"काठमाडौंमा : कोरोना भाइरस (कोभिड१९) संक्रमणबाट थप ७ जनाको मृत्यु भएको छ। यो सहित ज्यान गुमाउनेको संख्या २२८ पुगेको हो । स्वास्थ्य तथा जनसंख्या मन्त्रालयका प्रवक्ता प्राडा जागेश्वर गौतमका अनुसार २४ घण्टामा ७ जनाको मृत्यु भएसँगै कोरोनाले ज्यान गुमाउनेको संख्या २२८ पुगेको हो। मन्त्रालयका अनुसार पछिल्लो २४ घण्टामा ३ महिलासहित ७ जनाको मृत्यु भएको छ। सोमबार कोरोनाबाट मृत्यु हुनेमा महोत्तरीमा एक बालिका वर्षीय,गोरखामा दुई महिला र झापा, रौतहट, चितवन र भक्तपुरमा एक एक गरी चार पुरुषको मृत्यु भएको मन्त्रालयका प्रवक्ता गौतमले जानकारी दिए। यस्तै पछिल्लो २४ घण्टामा ८९९ जनामा कोरोना भाइरस (कोभिड१९) संक्रमण पुष्टि भएको छ। ३३० महिला र ५९६ पुरुष गरी ८९९ जनामा संक्रमण पुष्टि भएको हो। आइतबार मात्रै १२ सय ११ जनामा कोरोना पुष्टि भएको थियो। मन्त्रालयका प्रवक्ता गौतमका पीसीआर परीक्षण गरिएका ११ हजार १२९ स्वाबमध्ये ८९९ स्वाबको कोरोना रिपोर्ट पोजिटिभ आएको हो। योसँगै नेपालमा कुल संक्रमितको संख्या ३९ हजार ४६० पुगेको छ। मन्त्रालयका अनुसार नेपालमा कोरोना जित्नेको संख्या २१ हजार ४१० पुगेको छ। अहिले क्वारेन्टाइनमा ७ हजार ३३७ जना रहेका छन्। नेपाल सक्रिय संक्रमितको संख्या १७ हजार ८२२ रहेको छ। संस्थागत आइसोलेसनमा १० हजार ७०१ जना रहेका छन् भने होम आइसोलेसनमा ७ हजार १२१ जनाको उपचार भइरहेको छ।"
भक्तपुरमा १६ प्रतिशत कोरोना संक्रमितको मृत्यु,"भक्तपुर : भक्तपुरमा कोरोना भाइरस संक्रमणको कारण हुने मृत्युदर समग्र नेपालकोभन्दा बढी देखिएको छ। आइतबार नेपालभर कोरोना भाइरस संक्रमितको संख्या ३८ हजार ५ सय ६१ पुग्यो। यही अवधिमा २ सय २१ जनाको मृत्यु भयो। जुन ०६ प्रतिशत रहेको स्वास्थ्य मन्त्रालयले जनायो। तर आइतबार नै भक्तपुरमा कोरोना भाइरस संक्रमितको संख्या ४ सय ९१ पुग्यो। आइतबारसम्म भक्तपुरमा कोरोना भाइरस संक्रमणको कारण ८ जनाको मृत्यु भयो। जुन नेपालभरको दरभन्दा एक प्रतिशत बढी अर्थात १६ प्रतिशत हो। भक्तपुरमा आइतबार एकैदिन दुईजनाको कोरोना भाइरस संक्रमणको कारण मृत्यु भयो। भक्तपुर नपा १ दूधपाटी निवासी ६५ वर्षीय पुरुषको होम आइसोलेसनमै मृत्यु भयो। मध्यपुर थिमि नपा १ लोकन्थलीका ७७ वर्षीय वृद्धको लोकन्थलीस्थित समिट अस्पतालमा उपचारको क्रममा मृत्यु भयो। भक्तपुरका चार नपामध्ये मध्यपुर थिमि र सूर्यविनायक नपाका ३३ जनाको कोरोना भाइरस संक्रमणका कारण मृत्यु भयो। बाँकी दुईजना भक्तपुर नपाका रहेका छन्। कोरोना भाइरस संक्रमणको कारण मरेकाहरु सबैजसो सँगसँगै उच्च रक्तचाप, मधुमेह जस्ता दीर्घ रोगी थिए। कोही मुटुरोगी थिए। कोही दमका बिमारी। कसैलाई कोरोना भाइरस संक्रमण हुनुअघि नै क्यान्सर रोग थियो। आइतबारको तथ्यांक हेर्दा विश्वमा कोरोना भाइरस संक्रमतिमध्ये ३४ प्रतिशतले मृत्युवरण गरे। तर अझै धेरैले कोरोना भाइरस संक्रमणको मृत्युदर साहै कम रहेको भ्रम पालिरहेका छन्। कोरोना भाइरस संक्रमणको कारण हुने मृत्युदर विश्वमा भन्दा नेपालमा कम रहे पनि निको हुने दर भने नेपालमा कम रहेको छ। विश्वमा आइतबारसम्म ६९६ प्रतिशतले कोरोनालाई जिते तर नेपालमा ५४ प्रतिशतले मात्रै। नेपालमा भन्दा भक्तपुरमा अझै कोरोना भाइरस संक्रमणको निको हुने दर साह्रै न्यून रहेको छ। आइतबारसम्म भक्तपुरका १५६८ प्रतिशत संक्रमतिले मात्रै कोरोना भाइरस संक्रमणलाई जितेका छन्। स्वास्थ्य कार्यालय भक्तपुरका अनुसार आइतबारसम्म कूल ४ सय ९१ संक्रमितमध्ये जम्मा ७७ जनाले मात्रै कोरोनालाई जिते। जसमा पुरुष ४० र महिला ३७ जना रहेका छन्। भक्तपुरमा आइतबारसम्म संक्रमणकै कारण कुनै पनि संक्रमित आईसीयूमा छैनन्। यहाँका ४ सय ९ सक्रिय संक्रमितमध्ये २ सय ४९ पुरुष र एकसय ५८ महिला रहेका छन्।"
काठमाडौं उपत्यकामा २९८ जनामा कोरोना संक्रमण,"काठमाडौं : पछिल्लो २४ घण्टामा काठमाडौं उपत्यकामा थप २९८ जनामा कोरोना भाइरस (कोभिड१९) संक्रमण पुष्टि भएको छ। उपत्यकाका विभिन्न प्रयोगशालामा गरिएको परीक्षणमा थप २९८जनामा कोरोना पुष्टि भएको स्वास्थ्य तथा जनसंख्या मन्त्रालयका प्रवक्ता डा जागेश्वर गौतमले जानकारी दिए। उनका अनुसार काठमाडौंका १९० जना, भक्तपुरका ४१ जना र ललितपुरका ६७ जनामा कोरोना भाइरस संक्रमण देखिएको हो। हिजो काठमाडौंका ३७२ जना, भक्तपुरका ४५ जना र ललितपुरका १२ जनामा कोरोना भाइरस संक्रमण पुष्टि भएको थियो।"
पर्यटनमन्त्रीको निर्देशन : उपत्यकामा पाँच लाख पर्यटक क्षमताको पूर्वाधार बनाउनू,"काठमाडौं : संस्कृति, पर्यटन तथा नागरिक उडड्यनमन्त्री योगेशकुमार भट्टराईले काठमाडौं उपत्यका वरिपरि पाँच लाख पर्यटक बस्न मिल्ने गरी पर्यटन पूर्वाधार तयार गर्न नेपाल पर्यटन बोर्डलाई निर्देशन दिएका छन् । मन्त्रालयमा सोमबार बोर्डका निर्देशकसँगको छलफलमा मन्त्री भट्टराईले उपत्यका आसपास क्षेत्रमा पाँच लाख पर्यटक क्षमताको पर्यटन पूर्वाधार पदमार्ग र साइक्लिङ पर्यटनको सम्भावनाको अध्ययन गरी मन्त्रालयमा प्रतिवेदन पेश गर्न निर्देशन दिए। उनले प्रदेशस्तरमा प्रदेश सरकारसँग समन्वय गरी बोर्डको शाखा चाँडो गठन गर्न समेत निर्देशन दिँदै नेपाली, हिन्दी, चिनियाँ, अरबी, पोर्चुगाली र स्पेनी भाषामा डिजिटल सामग्री तयार गर्न आग्रह गरे। पर्यटनमन्त्री भट्टराईले अनावश्यक खर्च कटौती गरी आर्थिक मितव्ययिता कायम गर्न र विदेश तथा स्वदेशमा हुने भ्रमण खर्चमा कटौती गर्न निर्देशन दिए। उनले पर्यटन बोर्डका पदाधिकारीलाई कोभिड १९ को महामारीका समयमा भर्चुअल टुरका प्याकेज बनाउन आग्रह गर्दै विश्वसम्पदा, हिमाल, पदयात्रा, सिमसार, सङ्ग्रहालय, निकुञ्जलगायत भर्चुअल टुरको सामग्री तयार गर्न पनि आग्रह गरे। मन्त्री भट्टराई अहिलेको खोज अनुसन्धान, योजना निर्माण प्रतिवेदन तथा पर्यटकीय क्षेत्रका वृत्तचित्रलगायत सामग्री प्रकाशन तथा प्रसारण गर्न आग्रह गर्दै कोरोनाका कारण पर्यटन व्यवसायी, पर्यटन मजदूरलगायतमा देखिएका समस्या तथा पलायन रोक्नका लागि मनोसामाजिक परामर्श सेवा शुरु गर्न पर्यटन बोर्डलाई निर्देशन दिए। उनले विभिन्न देशका रहेका पर्यटन डेस्कलाई सक्रिय बनाई स्वदेश तथा विदेशमा पर्यटन क्षेत्रका सङ्घसंस्थासँग सञ्जाल विस्तार गर्नसमेत आग्रह गरे। मन्त्री भट्टराईले कोभिड१९ महामारी अन्त्यपछि पर्यटन उत्थानका योजना बनाउनसमेत आग्रह गरे। मन्त्री भट्टराईले नेपालमा स्वास्थ्य, शिक्षा र खेलकूद पर्यटनको सम्भावनाबारे अध्ययनअनुसन्धान गर्न आग्रह गरे। छलफलमा पर्यटन बोर्डका कार्यकारी निर्देशक डा धनञ्जय रेग्मीले आर्थिक वर्ष २०७६७७ को प्रगति र ७७०७८ का कार्यक्रमकाबारे जानकारी दिएका थिए।"
लापरवाहिले फैलिदै कोरोना,"खाँदबारी : सरुवा भएर आउने र घर बिदाबाट फर्कने प्रहरीमा कोरोना देखिएसँगै संखुवासभामा कोरोना भाइरस फैलन सुरु भएको छ। २४ दिन अगाडि बहुविवाह मुद्धामा प्रक्राउ परेका एक महिला र पुरुषमा संक्रण देखिएसँगै प्रहरीबाटै कोरोना फैलिएको हुन सक्ने स्वास्थ्य कार्यालयले जनाएको छ। सोमबार जिल्ला प्रहरी कार्यालयका थप ७ सहित ९ जनामा कोरोना पुष्टि भएको स्वास्थ्य कार्यालयले जानकारी दिएको हो। अन्य व्यक्तिसँगको प्रत्यक्ष भेटघाट हुन नसक्ने हिरासतमा रहेका थुनुवामा कोरोना पोजिटिभ देखिएपछि थप ससंकित बनाएको थियो। पक्राउ परेकाहरु सँग सावधानीपुर्वक अनुसन्धान नगर्दा कोरोना फैलिएको हुनसक्ने स्वास्थ्यकमीहरु बताउँछन्। शुक्रबार प्रहरीसहित ५३ जनाको स्वाव संकलन गरी परीक्षणका लागि पठाइएको थियो। विभिन्न मुद्धामा पक्राउ परेकाको पीसीआर परीक्षण नगरी एउटै कोठामा राख्दा संक्रमण बढेको आशंका गरिएको छ। थुनुवालाई अदालत लैजाने क्रममा मात्र उनीहरुको स्वाब संकलन गरिको थियो। २४ दिन अघिदेखि प्रहरी हिरासतमा रहेका २८ वर्षीय पुरुष र ३३ वर्षीय महिलामा कोरोना पोजिटिभ देखिएपछि ९ गते हिरासतमा रहेका अन्यको पनि स्वाब संकलन गरी परीक्षणका लागि पठाइएको थियो। शनिबार आएको रिर्पोटमा पोजिटिभ देखिएका ६२ वर्षीय पुरुषलाई पनि पहिले देखिएका २८ वर्षीय पुरुष सँगै राखिएको जिल्ला प्रहरी कार्यालय संखुवासभाका सुचना अधिकारी सन्तोष कुमार राई जानकारी दिए। संक्रमितको संख्यामा वृद्धि भएसँगै जिल्लामा निषेधाज्ञासमेत जारी भएको छ। भाद्र २ गते जिल्ला प्रहरी कार्यालय संखुवासभाका २२ वर्षीय प्रहरीमा कोरोना पोजिटिभ देखिएसँगै प्रहरी हिरासतमा रहेका थुनुवामासमेत कोरोना पोजिटिभ देखिएको हो। त्यसैगरी जिल्ला प्रहरी कार्यालयको क्वारेन्टाइनमा रहेको भनिएका अन्य ३ जनामा समेत कोरोना देखिएपछि प्रहरीमा समेत सर्तकता अपनाइएको थियो। २६, २७ र २३ वर्षीय पुरुषमा बुधबार गरिएको परीक्षणमा संक्रमण देखिएको थियो। २२ वर्षीय प्रहरी सुनसरीबाट सरुवा भएका हुन् भने बाँकी ३ जना घर बिदाबाट सकिएर फर्किएका थिए। सोमबार आएको रिर्पोटमा प्रहरी कर्मचारी २२ वर्षीय २ जना, २३, २५,२७ र ४१ पुरुषमा कोरोना संक्रण देखिको हो। ६ जना प्रहरी र प्रहरीको परिवारका २२ वर्षीया महिलामा कोरोना पोजिटिभ देखिएको स्वास्थ्य कार्यालय प्रमुख रमेश बाह्रकोटीले जानकारी दिए। त्यसैगरी बरुण बहुमुखी क्याम्पस क्वारेन्टाइनमा रहेका २० र २६ वर्षीय पुरुषमा समेत संक्रण देखिएको छ। हिमालय किरण पब्लिक क्याम्पसमा हरेको आइसोलेसन तोडफोडमा संलग्न रहेको अरोपमा पक्राउ परेका ५ जनामध्ये २ जनासमेत कोरोना पुष्टि भएको छ। ६० र ६२ वर्षीय पुरुषमा शनिबार कोराना संक्रमण देखिएको स्वास्थ्य कार्यालय संखुवासभाका प्रमुख रमेश बाह्रकोटी जानकारी दिए। प्रहरी कार्यालयबाटै संक्रमण फैलिएको आशंकामा प्रहरी कार्यलयमा खाना पकाउने र थुनुवाहरुकालाई खाना पुर्याउनेहरुका स्वाब संकलन गरेको पठाइने उनले जानकारी दिए। स्थानीय भने प्रहरीबाटै संक्रमण फैलिएको हुन सक्ने भन्दै जिल्ला प्रहरी कार्यालय शिल गर्नुपर्ने बताउँदै आएका छन्। विभिन्न आयोजनामा काम गर्न आउने कामदारलाई समेत रोक्ने पर्ने जिल्लावासीको माग रहेको छ। प्रहरी कार्यालय भित्रै रहेका १० प्रहरी कर्मचारी र ४ थुनुवामा कोरोना पुष्टि भएपछि प्रहरीलाई समेत उच्च सर्तकतामा रहेको प्रमुख जिल्ला अधिकारी जीवनप्रसाद आर्चायले बताए। खाँदबारीको सुरक्षामा जिल्ला प्रहरी कार्यालयको सम्पर्कमा नरहेको प्रहरीलाई परिचालन गरिएको प्रजिअ आचार्यले जानकारी दिए। संक्रमितको सम्पर्क रहेका प्रहरी, आफन्तजनको पिसिआर रिर्पोटपछि मात्र कहाँबाट संक्रमण फैलिएको हो भन्ने थाहा हुने प्रजिअ आचार्यको भनाई छ। कोरोना संक्रमितलाई खाँदबारीको आइसोलेसनमा राखिएको छ। आइसोलेसनमा रहेको १ प्रहरीसहित ४ जना निको भई शुक्रबार घर फर्किएका छन्। जिल्ला हालसम्म २६ जनामा कोरोना पुष्टि भइसकेको छ।"
वीरगन्जमा थप १ संक्रमितको मृत्यु,"वीरगन्ज : वीरगन्जमा कोरोना संक्रमणका कारण थप १ जनाको मृत्यु भएको छ। वीरगन्ज महानगरपालिका वडा नम्बर २४ बहुअरी गाँउका ८० वर्षीय संक्रमित पुरुषको सोमबार दिउँसो मृत्यु भएको हो। वीरगन्जको गण्डक बहुअरी स्थित वीरगन्ज हेल्थ केयर अस्थायी कोभिड अस्पतालको आइसियुमा ३ दिनदेखि उपचाररत ती पुरुषको सोमबार अपरान्ह साढे ३ बजे मृत्यु भएको नारायणी अस्पतालका प्रवक्ता डाक्टर अतुलेश चौरसीयाले जानकारी दिए। जण्डिसका रोगीसमेत रहेका ती पुरुषमा ज्वरो लगायतका स्वास्थ्य समस्या देखिएपछि भदौ १३ गते नारायणी अस्पतालमा भर्ना गरिएको थियो। त्यहीं उपचारका क्रममा उनको स्वाब संकलन गरी पीसीआर परीक्षण गर्दा रिपोर्ट पोजिटिभ आएपछि उनलाई भदौ १३ गते नै बेलुकी वीरगन्ज हेल्थ केयर अस्थायी कोभिड अस्पतालमा रिफर गरिएको थियो। योसँगै वीरगन्जमा कोरोनाका कारण मृत्यु हुनेको संख्या ५१ पुगेको छ। साउन यतामा मात्रै ४७ जनाको मृत्यु भएको हो। वीरगन्जमा अहिलेसम्म कोरोनाका कारण मृत्यु भएका ५१ मध्ये १ बेवारिसे युवकसहित पर्साका ३७ जना , बाराका १० जना र रौतहटका ४ जना रहेका छन्।"
लद्दाखमा फेरि चिनियाँ र भारतीय सेनाबीच झडप,नयाँदिल्ली : चीन र भारतको सीमाक्षेत्र लद्दाखमा दुई देशका सेनाहरुबीच फेरि झडप भएको छ । चिनियाँ सेनाले पूर्वी लद्दाखको सिमानामा भएको सहमति चीनले उल्लंघन गर्दा समस्या उत्पन्न भएको भारतीय पक्षको दावी छ । भारतीय सेनाले पाङ्गोङ सो तालमा चिनियाँ सैनिकहरुको उक्साहटपूर्ण कदमलाई रोकेको पनि दावी गरेको छ । सोमबार भारतीय सेनाले यसबारे विज्ञप्ति समेत सार्वजनिक गर्दै घटनाबारे जानकारी दिएको हो । यही साताको शनिबार र आइतबार राति दुई पक्षका सैनिकहरुबीच झडप भएको बताइएको छ । घटनापछि सीमाक्षेत्रमा तनावपूर्ण अवस्था रहेको भारतीय मिडियाले जनाएका छन् । यद्यपि झडपमा क्षति भएकोबारे विस्तृत विवरण सार्वजनिक भएको छैन । यसअघि जुन १६ मा पनि २० भारतीय सैनिकको मृत्यु हुने गरी चिनियाँ र भारतीय सेनाबीच झडप भएको थियो । त्यसपछिका दिनमा दुबै पक्षका कमाण्डर तहका सैनिक अधिकृतहरुबीच वार्ता भए पनि व्यवस्थित निचोड निस्किन सकेको छैन ।
सिन्धुलीका ६ जना प्रहरीमा कोरोना संक्रमण,"सिन्धुली : सिन्धुलीमा पनि पहिलो पटक सुरक्षाकर्मीमा कोरोना भाइरस (कोभिड१९) को संक्रमण पुष्टि भएको छ। जिल्ला प्रहरी कार्यालय सिन्धुलीमा कार्यरत ६ जनामा कोरोना पोजिटिभ देखिएको हो। जिल्ला प्रहरी कार्यालय सिन्धुलीकी प्रमुख (एसपी) रन्जु सिग्देलका अनुसार प्रहरी कार्यालयका १२ जना प्रहरीको स्वाब संकलन गरेर हेटौंडा पठाएइकोमा ६ जनाको रिपोर्ट पोजिटिभ आएको हो।कोरोना पोजेटिभ देखिएका सबै २ नम्बर प्रदेशबाट भर्खरै सिन्धुली सरुवा भइ आएका प्रहरीहरु हुन्। उनीहरुलाई दुई सातादेखि जिल्ला प्रहरी कार्यालय भित्रकै क्वारेन्टाइनमा राखिएको थियो, सिग्देलले भनिन्। कोरोना भाइरस संक्रमण भएका प्रहरी नयाँ आएका र उनीहरुको जिल्लामा कार्यरत प्रहरी टोलीसँग सम्पर्क भने नभएको दावी गरिएको छ। सिन्धुलीमा पहिलो पटक यति धेरै सुरक्षाकर्मीमा एकैपटक कोरोना देखिएको हो।"
भीरबाट लडेर मृत्यु,जाजरकोट : घाँस काट्ने क्रममा भीरबाट लडेर जाजरकोटमा एकजनाको मृत्यु भएको छ । कुशे गाँउपालिका ३ भौता का ५१ वर्षीय टीकाराम जैसीको लडेर सोमबार मृत्यु भएको हो । भैसीलाई घाँस लिन नजिकैको जंगलमा गएका जैसी नफर्केपछि आफन्त र छिमेकी खोज्न जाँदा उनी मृत अवस्थामा फेला परेका थिए । करीब एक सय मिटर तल खसेका उनको टाउकोमा चोट लागेको र अत्याधिक रक्तस्रावका कारण घटनास्थलमै ज्यान गएको स्थानीय ऐन बहादुर सिंहले बताए ।
जाजरकोटमा थप एक चिकित्सकमा कोरोना संक्रमण,"जाजरकोट : जाजरकोटमा आइतबार थप एकजना चिकित्सकमा कोरोना संक्रमण देखिएको छ । तीन सय ४० जनाको स्वाब परीक्षण गर्दा जिल्ला अस्पताल जाजरकोटमा कार्यरत एक चिकित्सकमा कोरोना संक्रमण पुष्टि भएको हो । अन्य सबैको रिपोर्ट नेगेटिभ आएको प्रदेश अस्पताल पशुपंक्षी प्रयोगशाला सुर्खेतले जनाएको छ । यसअघि सोही अस्पतालका तीन र एक पाहुना आएकासहित चार चिकित्सकमा कोरोना संक्रमण भएको थियो । चिकित्सक सबैको जिल्ला अस्पतालको आइसोलेसनमा उपचार भइरहेको छ । यसअघि भेरी नगरपालिकाले स्वाब संकलन गरी पठाएका सदरमुकामका एक सय १४ जनाको रिपोर्ट नेगेटि भएको थियो । त्यस्तै नगरपालिकाले भुर, पुन्मा र जगतिपुरबाट स्वाब संकलन गरि पठाएको एक सय १४ जनाको रिपोर्ट सवैको नेगेटिभ आएको थियो । चौरजहारी प्रयोगशालामा पठाएका २० मध्य १९ जनामा कोरोना संक्रमण देखिएको थियो । एक साता यता विभिन्न मितिमा गरिएका परीक्षणमा जम्मा ३० जनामा संक्रमण देखिएको छ । उनीहरु सबैको आइसोलेसनमा उपचार भइरहेको छ । संक्रमणको दर न्युन भएको भएपनि कसरी कहाँबाट सर्यो भन्ने एकिन नहुँदा थप जटिलता हुन सक्ने निमित्त स्वास्थ्य सेवा ब्यवस्थापक डा सुनिल पुनले बताए । बाहिर कतै नगएका चिकित्सकमा संक्रमण भएकाले समुदायमा कोरोना फैलिसक्यो कि भन्ने चिन्ता हो उनले भने, 'अस्पतालमा धेरै ठाँउका मानिस उपचार गर्न आउने भएकोले कहाँबाट संक्रमण सरेको हो एकिन हुन नसक्दा थप अन्यौल देखिएको छ ।' चिकित्सकमा संक्रमण देखिएपछि अस्पतालको आकस्मिक बाहेकका सेवा अनिश्चितकालका लागि बन्द गरिएको छ । सोमबारसम्म सदरमुकाममा निषेधाज्ञा जारी गरिएको छ ।"
"नेपाल प्रहरीका ७२ डीएसपीको सरुवा, को कहाँ ? (सूचीसहित)","काठमाठौं : नेपाल प्रहरीका ७२ जना प्रहरी नायब उपरीक्षक (डीएसपी) को सरुवा भएको छ। प्रहरी प्रधान कार्लायको मानव स्रोत एवं प्रशासन विभागले प्रहरी महानिरीक्षकको निर्णयअनुसार डीएसपीहरुको सरुवा गरेको हो। यही भदौंदेखि तलब, भत्ता समेत हाल सरुवा भएको दरबन्दीबाट खान पाउने गरी प्रहरी नायब उपरीक्षकहरुलाई सरुवा गरिको हो। यसै क्रममा केही जिल्लाका प्रहरी कार्यालयका डीसपी पनि फेरिएका छन्। प्रहरी प्रधान कार्यालयले उपत्यकाभित्र महानगरीय प्रहरी वृत्त कालिमाटीमा अपिलराज बोहोरालाई पठाएको छ भने हालका डीएसपी रुगम कुँवरको केन्द्रीय अनुसन्धान ब्युरो (सीआइबी) मा सरुवा भएको छ ।"
मृत अवस्थामा शव फेला,सन्धिखर्क : अर्घाखाँची जिल्लाको सन्धिखर्क नगरपालिकामा एक व्यक्ति मृत अवस्थामा फेला परेका छन् । सन्धिखर्क नगरपालिका १ आटीका पाटामा सडकको छेउमा मृत अवस्थामा शव फेला परेको जिल्ला प्रहरी कार्यालय अर्घाखाँचीका सूचना अधिकारी प्रकाश खत्रीले जानकारी दिए । सन्धिखर्क नगरपालिका १ झिल्केडाँडा निवासी आन्दाजी ६० वर्षका तिलबहादुर कुमालको शव फेला परेको प्रहरीले जानकारी दिएको छ ।
सर्वत्र विरोध पछि मेची अस्पतालको नयाँ भवनमा सारियो कोरोना अस्पताल,झापा : मेची प्रादेशिक अस्पतालको नयाँ भवनमा कोभिड १९ का संक्रमितको अलग्गै उपचार सुरु हुने भएको छ ।अस्पतालले एउटै भवनमा संक्रमित र अन्य बिरामी राखेर उपचार गर्दै आएको विषयमा स्थानीयको चर्को विरोध आएपछि अस्पतालको नवनिर्मित भवनमा आइसोलेसन सेन्टर बनाइएको हो । कोभिड संक्रमित राख्ने र ओहोरदोहोर गराउने ठाउँ एउटै भएको भन्दै स्थानीयले बाटबारम्बार गुनासो आइराखेपछि अस्पतालले कोभिड संक्रमितको उपचार अलग्गै भवनमा गराउन सुरु गरेको हो । मेची अस्पतालका सूचना अधिकारी मनोज पोख्रेलका अनुसार सोमबार प्रदेश राज्यमन्त्री जसमायाग जमेरको अनुगमन र अवलोकनपछि मात्र बिरामी उक्त भवनमा सारेर उपचार सुरु गरिने छ । पोख्रेलका अनुसार नयाँ भवनमा बिरामी राख्ने सबै तयारी पूरा भइसकेको छ । नेपाली सेनाले उपचार केन्द्रको सुरक्षा तथा व्यवस्थित पार्ने जिम्मेवारी लिएको उनले बताए । संक्रमितको उपचारका लागि अस्पतालका फिजिसियन डा गोविन्द कँडेलको संयोजकत्वमा ८ सदस्य समिति गठन भएको छ । समितिमा आवद्ध चिकित्सकको टोलीले नै संक्रमित बिरामीको उपचार गर्ने छन् । अस्पतालको योजना ७५ बेडको उपचार केन्द्र बनाउे भएपनि अहिले तत्कालका लागि ५० बेड तयार भइसकेको छ । बाँकी पनि छिटै तयार हुने मेची अस्पतालका मेडिकल सुपरिटेन्डेन्ट डा पिताम्बर ठाकुरले बताए । अस्पतालकै पुरानो भवनमा बनाइएको आइसोलेसन वार्डमा गत साउन १९ गतेदेखि कोरोना संक्रमण पुष्टि भएका बिरामी राखेर उपचार सुरु गरिएको थियो । त्यसपछि नै अस्पतालमा अन्य उपचारका लागि जाने बिरामीको संख्या ह्वातै घटेर अस्पतालमा अन्य रोगका बिरामी आउने संख्या करिब शुन्य नै थियो । जिल्लाको एक मात्र सरकारी अस्पतालमा कोरोना संक्रमित बिरामी राखिएपछि संक्रमण फैलिन सक्ने त्रासकै कारण गरिब तथा असहाय बिरामी जान छाडेपछि चौतर्फी आलोचना सुरु भएको थियो । कोभिड अस्पताल अन्यत्र सार्ने विषयमा नेपाली कांग्रेस जिल्लाले जिल्ला प्रशासन कार्यालयमा ज्ञापनपत्र बुझाउँदै कोभिड१९ उपचार केन्द्र अन्यत्र सार्न माग राख्दै व्यापक विरोध आएको थियो। एउटै भवनमा कोभिड र अन्य बिरामी राख्दा सर्वसाधारण बिरामी अस्पताल आउन डराएको भन्दै विभिन्नपक्षबाट पनि निरन्तर दबाब आएपछि नयाँ भवन रातारात तयार पारिएको हो । हालको नयाँ भवन पुरानो अस्पतालको भवनबाट सय मिटरको दूरीमा छ । हाल अस्पतालको पुरानो भवनमा रहेको आइसोलेसन भने नहटाइने भएको छ । अलिक बढी लक्षण देखिएका बिरामीलाई पुरानै आइसोलेसन कक्षमा राखेर नै उपचार गरिने भएको छ ।
"चिकित्सक भन्छन्, रिपोर्ट पर्खिने कि बिरामीको ज्यान बचाउने ?","धरान : बीपी कोइराला स्वास्थ्य विज्ञान प्रतिष्ठान धरानमा कोरोना संक्रमित एक व्यक्तिको शल्यक्रिया गरिएको छ। प्रतिष्ठानको आकस्मिक कक्षमा भर्ना भएका मोरङका ७८ वर्षीयवृद्धको प्रोस्टेट (सम्भावित क्यान्सर)को सफल शल्यक्रिया गरिएको हो। भदौ ९ गते प्रतिष्ठानको आकस्मिक कक्षमा भर्ना भएका वृद्ध बिरामीलाई जाँच गर्दा कोरोनाको कुनै लक्षण थिएन। बिरामीको ७ घण्टा अगाडिदेखि पिसाब पूर्ण रुपमा बन्द थियो। बिरामी चाँज गर्दा मूत्रथैलीमा रगत जमेको पाइयो। चिकित्सकले जाँच गरेपछि तत्काल शल्यक्रिया नगर्ने हो भने बिरामीको ज्यान जोखिममा पर्ने निस्कर्ष निकाले। तर, शल्यक्रिया गर्नु अगाडि बिरामीको पीसीआर रिपोर्ट नेगेटिभ हुनुपर्ने प्रावधानलाई थाती राखेर प्रतिष्ठानको युरोलोजी विभागका चिकित्सकहरुले पीसीआर रिपोर्ट बेगर नै बिरामीको शल्यक्रिया गरी बिरामीको ज्यान बचाएका छन्। बिरामीको उपचारमा युरोलोजी विभागका प्रमुख डा सुधिर सिंह, डा आवाज काफ्ले, नर्सहरु सारदा सिवा र कविता लिम्बुको टोलीले सफल शल्यक्रिया गरी बृद्धलार्ई मृत्युको मुखबाट बचाएको छ। बिरामीको शल्यक्रिया सफल गरी उनलाई सर्जरी वार्डमा सारिएको छ। चिकित्सकको निगरानीमा उपचार भइरहेको वृद्धको पीसीआर विधीबाट परीक्षण गर्दा भदौ १० गते कोरोना पोजेटिभ पुष्टि भएको प्रतिष्ठानका प्रवक्ता डा निदेश सापकोटाले बताए। आफैँले उपचार गरेको बिरामीलाई कोरोना पोजेटिभ देखिएपश्चात उपचारमा संलग्न चिकित्सक र नर्सहरुमा केहिबेर अन्योलता देखिएको थिए। वृद्धको उपचारमा संलग्न डासुधिर सिंहले बिरामीको अबस्था चिन्ताजनक भएकाले पीसीआर रिपोर्ट बेगर नै शल्यक्रिया गरेको बताए। बिरामी अन्तिम अवस्थामा रहेको बेला चिकित्सकले पीसीआर रिपोर्ट पर्खिने कि बिरामीको ज्यान बचाउन लाग्ने ? डा सिंहले भने, 'रिक्स मोलेरै भएपनी बिरामीको उपचार गरेकाले आत्म सन्तुष्ट मिलेको छ'। कोरोना पोजिटिभ देखिएका वृद्धलाई प्रतिष्ठानको कोभिड अस्पतालमा केहि दिन राखेर डिस्चार्ज गरिएको छ। उनको अवस्था सामान्य रहेको डा सिंहले बताए। 'शल्यक्रियापश्चात पनि कोरोनाको कुनै लक्षण नदेखिएकाले परिवारका सदस्यलाई सावधानी अपनाएर होम आइसोलेशनमा राख्नु भनेर बिरामीलाई सोमबार डिस्चार्ज गरेका छौं,' डा सिंहले भने। यता कोरोना पोजिटिभ देखिएका वृद्धको उपचारमा संलग्न सबै चिकित्सकहरुको पीसीआर चेक गर्दा सबैलाई कोरोना नेगेटिभ देखिएको छ। बिरामीलाई कोरोना पोजेटिभ देखिएपश्चात चारैजना तत्काल क्वारेनटाईनमा बसेर पाँचदिन पश्चात पीसीआर चेक गर्दा कोरोना नेगेटिभ देखिएको डा सिंहले बताए। कोरोना नेगेटिभ देखिएपश्चात मंगलबारबाट चारैजना नियमित काममा फर्कने पनि उनले बताए। शल्यक्रिया गर्दा बिरामीले पनि माक्स लगाएको र उपचारमा संलग्न सबैले पीपीई लगायतका सबै स्वास्थ्य सामाग्री लगाएका कारण अन्यमा संक्रमण नफैलिएको डा सिंहको भनाई छ। सावधानी अपनाएकै कारण बिरामीका परिवारका अन्य सदस्यहरुलाई समेत पीसीआर चेक गर्दा कोरोना भाइरसको संक्रमण नदेखिएको डा सिंहले बताए। कोरोनाको यो महामारीको समयमा चिकित्सकले कुनै प्रभाव नगरी सफल शल्यक्रिया सम्पन्न गरेको भन्दै बिरामीका आफन्तले चिकित्सकहरुलार्य धन्यवाद दिएका छन्।"
नवजात शिशुलाई अब भिटामिन के खुवाइने,"काठमाडौं : सरकारले पहिलोपटक नवजात शिशुलाई 'भिटामिन के' 'के वान' दिने भएको छ । रगतको मात्रा बढाउनका लागि नवजात शिशुमा 'भिटामिन के' दिन थालिएको हो । जन्मेदेखि २८ दिनभित्रमा सुईको माध्यमबाट 'भिटामिन के' दिने गरिन्छ । 'भिटामिन के' को नाम 'के वान' राखिएको छ । स्वास्थ्य सेवा विभाग परिवार कल्याण महाशाखाअन्तर्गतका खोप शाखा प्रमुख डा झलक शर्मा गौतमले रगतको मात्रा कमी हुन नदिनका लागि यस आर्थिक वर्षदेखि 'भिटामिन के' दिन थालिएको जानकारी दिए । दुई वर्षअघिदेखि कम तौल भएको शिशुलाई मात्र दिँदै आएको सो भिटामिन अब जन्मिने सबै शिशुलाई दिन थालिएको हो । साउनदेखि नै सुरु गर्ने भनिएको कोभिड१९ को कारणले 'भिटामिन के' कार्यक्रम लागू गर्न नसकिएको उनले बताए। उनले शिशुमा रगत जमाउने तत्व कम हुने र यसले गर्दा रक्तस्राव भइ शिशुको मृत्युदर पनि बढ्ने भएकाले रगत जमाउने तत्वको काम गर्न 'भिटामिन के' दिन थालिएको बताए। जन्मिना साथ आमाको दूध चुसोपछि सुईमार्फत शिशुलाई 'भिटामिन के' दिनुपर्दछ । नवजात शिशुमा 'भिटामिन के' को मात्रा कमी हुन्छ र सोही कारणले बच्चामा कुनै चोटपटक लागेमा रक्तस्राव बढी भइ मृत्युसमेत हुने गर्छ । 'भिटामिन के वान' मानिसमा दुई प्रकारले, खानाको मध्यम तथा आान्द्राभित्र रहेका ब्याक्टेरियाबाट प्राप्त हुन्छ । 'नवजात शिशुले खाने खाना आमाको दूधबाट प्राप्त हुने 'भिटामिन के' रक्तस्राप रोक्न प्रयाप्त हुँदैन भने नवजात शिशुमा आन्द्राभित्र रहेका ब्याक्टेरिया पनि सक्रिय रुपमा नहुने हुँदा शिशुमा 'भिटामिन के' को कमी हुन्छ,'उनले भने, 'सो अवस्थामा 'भिटामिन के' मा निर्भर भइ रगत जम्न सहयोग गर्ने तत्वको पनि कमी भइ शरीरमा कुनै कारणले चोटपटक हुन गएमा रक्तस्राव भइरहने हुन सक्छ । रक्तस्राव रोक्न 'भिटामिन के' दिन थालिएको हो ।' उनका अनुसार यसै आवदेखि छ लाख २० हजार नवजात शिशुका लागि 'भिटामिन के' दिइने छ । अन्तरराष्ट्रिय तथ्याङ्कमा जन्मेको पहिलो हप्तामा ६० देखि २५० नवजात शिशुमध्ये एकजनामा रक्तस्राव र जन्मेको दुईदेखि १२ हप्तामा १४ हजारदेखि २५ हजार नवजात शिशुमध्ये एक जनामा रक्तस्राव हुने गरेको देखिएको छ । रक्तस्राबबाट शिशुहरुको मृत्युसमेत हुने गरेको हुँदा रक्तस्राव समस्याको न्यूनीकरण गरि शिशुको स्वास्थ्य रक्षा गर्न आवश्यक देखिएकाले निःशुल्क रुपमा 'भिटामिन के' दिन थालिएको हो । उहाँका अनुसार आमा सुरक्षा कार्यक्रमअन्तर्गत रहेर 'भिटामिन के' कार्यक्रम सञ्चालन गर्न थालिएको हो । शिशुको जन्म तौल एक किलोभन्दा माथि भए एक मिलिग्राम र एक किलोभन्दा कम छ भने ०५ मिलिग्राम दिइनेछ । 'भिटामिन के' दिनका लागि सबै प्रदेशले बजेट र निर्देशिका पठाइसकेको खोप शाखा प्रमुख डा गौतमले जानकारी दिए । प्रदेश नं १ ले रु ३८ लाख ५४ हजार, प्रदेश नं २ ले रु ४२ लाख ६६ हजार, वाग्मतीले रु ५४ लाख ८३ हजार, गण्डकीले रु ३१ लाख ६४ हजार, कर्णालीले रु २७ लाख ७७ हजार र सुदूरपश्चिम प्रदेशले रु ३८ लाख ३० हजार बजेट 'भिटामिन के' का लागि विनियोजन गरेका छन् । विनियोजन बजेटबाट 'भिटामिन के' र एक एमएल बराबरको सुइ खरिद गर्ने छन् । रासस"
स्वास्थ्य मन्त्रालयलाई ३६ नागरिक संस्थाहरुको १६ बुँदे सुझाव,"काठमाडौं : स्वास्थ्य सेवामाथि सर्वसाधारण नागरिकहरुको पहुँच सुनिश्चित गर्न तथा निशेधाज्ञाको विकल्प खोज्न नागरिक संस्थाहरुको अपील गरेका छन्। करिब ३६ नागरिक संस्थाहरुले १६ बुँदै सुझावसहित कोरोना महामारी नियन्त्रणमा जुट्न स्वास्थ्य मन्त्रालयलाई सुझाव दिएका हुन्। उनीहरुले सर्वसाधारण नागरिकको बाँच्न पाउने हक तथा स्वास्थ्य सेवामाथिको समान पहुँचका लागि अपिल गरेका छन्। स्वास्थ्य मन्त्रालयको पछिल्लो सूचना बमोजिम आइसोलेशन वेड, आइसीयु तथा भेन्टीलेटरको सुविधा प्रयोग गर्ने सन्र्दभमा स्वास्थ्य मन्त्रालयका सीमित पदाधिकारीको सिफारिस आवश्यक पर्ने विषय सार्वजनिक भएको सन्र्दभमा उक्त विषयले सरकार फेरी पूर्णरुपमा केन्द्रिकृत शासनको अभ्यासतर्फ जान लागेको आभास भएको उनीहरुको बुझाइ छ। नागरिकको पहुँचको अवस्था लगायतका कारण उक्त सिफारिस लिने प्रावधान सर्वसाधारणको पहुँचभन्दा बाहिर पर्ने भएकोले उक्त निर्णयमा तत्काल पूर्नविचार गर्न तथा सो को लागि संघीय सरकारले नीतिगत व्यवस्था, तीन तहका सरकारबीचको प्रभावकारी समन्वय, सहयोग र अनुगमनको पाटोलाई प्रभावकारी बनाई सबै प्रदेश सरकार र स्थानीय निकायलाई जिम्मेवार हुन सुझाव दिएका छन्। 'सरकारका पछिल्ला केही कदमहरु र योजनाहरु हेर्दा बढ्दो जोखिमलाई सम्बोधन गर्ने सवालमा सरकार त्यति जिम्मेवाररुपमा प्रस्तुत नभएको आम नागरिकमा महशुस भएको तथा बिना कुनै विकल्प निरन्तरता दिइएको निशेधाज्ञाको आदेशले विशेषगरी आर्थिकरुपमा विपन्न तथा दैनिक ज्याला मजदुरी गरेर जिविकोपार्जन गर्ने नागरिकको बाँच्न पाउने हकमा नै चुनौती दिएको छ, विज्ञप्तिमा भनिएको छ,' लकडाउन यताको मृत्युदरको आँकडा हेर्ने हो भने कोभिडका कारणले भन्दा यसले सिर्जना गरेका विभिन्न परिस्थितिका कारण धेरै भएको हो।' नेपालको संविधान र संघीय कानुनले समेत स्वास्थ्य सेवामाथिको पहुँचका लागि प्रदेश र स्थानीय सरकारलाई जिम्मेवार बनाउँदै लगेकोमा यो निर्णयले संघीय कानुनलाई नै चुनौति दिएको भन्दै नेपालको भौगोलिक अवस्था, सरकारी निकायसम्मको हालसम्मको नागरिकको पहुँचको अवस्था लगायतका कारण उक्त सिफारिस लिने प्रावधान सर्वसाधारणको पहुँचभन्दा बाहिर पर्ने उनीहरुको ठहर छ। स्वास्थ्य मन्त्रालयले जारी गरेको पछिल्लो सूचनामा कोरोनाका संक्रमित बिरामीलाई कोरोना लागेको पुष्टि भएमा १० दिनमा कोरोनाको परीक्षण गर्ने र त्यसपछि थप चारदिनसम्म मात्र अस्पताल तथा आइसोलेसनमा राख्ने र त्यसपछि बिना परीक्षण नै घर पठाउने गरी गरेको निर्देशनले घरमा अलग्गै बस्ने कोठा र अलग्गै शौचालय नभएका परिवारमा कोरोना सर्ने सम्भावना र सोको सन्त्रास बढ्ने भएकाले त्यस्तो अवस्थाका व्यक्तिहरुलाई कोरोनाको रिर्पोट नेगेटिभ आएपछि मात्र घर पठाउने व्यवस्था गर्न उनीहरुको माग छ। पछिल्लो निशेधाज्ञाले विशेषगरी दीर्घरोगी, सुत्केरी, गर्भवती र अन्य आकस्मिक बिरामीहरु औषधि उपचार नपाई अकालमै ज्यान जाने अवस्था विद्यमान भएकोले त्यस्ता व्यक्तिको स्वास्थ्य उपचार तथा अवस्था अनुसारको पोषणयुक्त खाना तथा आवश्यकता अनुसारको यातायातका साधनमाथिको सहज पहुँचको सुनिश्चितता गर्न उनीहरुले माग गरेका छन्। उनीहरुले कोभिडको उपचारका लागि निजी अस्पतालको पनि प्रयोग गर्न आग्रह गरेका छन्। निकट भविष्यको अवस्थाको आंकलन गरी कोरोना विशेष अस्पतालको संख्यासहित, पीसीआर, आइसीयु, भेन्टिलेटर तथा आइसोलेसन र क्वारेन्टिनको संख्या बृद्धि गर्न र त्यस्ता सेवाहरु उपलब्ध गराउँदा महिला, अशक्तता भएका व्यक्ति र अपांगताको अवस्थालाई समेत मध्यनजर गरी संरचना र सेवाहरु उपलब्ध गराउन उनीहरुले आग्रह गरेका छन्। सरकारले निशेधाज्ञालाई नै कोरोना नसर्ने उपायका रुपमा लिएको पाइएको र यसले समग्र अर्थव्यवस्थालाई नै दिर्घकालिनरुपमा प्रभाव पार्ने भएकोले निशेधाज्ञा लब्याउनुको सट्टा स्वास्थ्य संवेदनशिलता अपनाई, भौतिक दुरी कायम गर्ने लगायतका नियमहरुको प्रभावकारी कार्यान्वयनमार्फत बढी प्रभावित स्थान विशेषमा मात्र निशेधाज्ञा जारी गरी सर्वसाधारण नागरिकलाई स्वास्थ्य संवेदनशिलता अपनाइ कामकाज गर्ने वातावरण बनाउन समेत माग गरेका छन्।"
पूर्वाञ्चलको परीक्षा असोज पहिलो साता,काठमाडौं : पूर्वाञ्चल विश्वविद्यालयले यसअघि स्थगित भएका र रोकिएका स्नातक र स्नातकोत्तर तहका सेमेष्टर प्रणालीका विद्यार्थीको परीक्षा असोज पहिलो साताबाट सञ्चालन गर्ने निर्णय गरेको छ। तत्काल नियमिततर्फका परीक्षा मात्र सञ्चालन गरिनेछ। विश्वविद्यालयको कार्यकारी परिषदले आज यस्तो निर्णय गरेको हो। परीक्षालाई वैकल्पिक विधिबाट सञ्चालन गर्ने निर्णय भएको परीक्षा व्यवस्थापन कार्यालयले जनाएको छ। परीक्षाको तालिका भने केहि दिनमा प्रकाशन हुनेछ। विश्वविद्यालयले सम्बन्धित विद्यार्थीलाई परीक्षाको तयारीमा जुट्न र आफू अध्ययनरत क्याम्पस तथा विभागमा सम्पर्क गर्न अनुरोध गरेको छ। वार्षिक प्रणाली अन्तर्गत पढेका नियमित तथा आंशिक र सेमेष्टर प्रणालीका आंशिक परीक्षा सम्बन्धमा पछि निर्णय गरिने परीक्षा नियन्त्रक प्राध्यापक डा सूर्यप्रसाद संगौलाले सोमबार जारी गरेको विज्ञप्तिमा उल्लेख छ।
"दराजको भिसासँग साझेदारी, प्रिपेमेन्टमा दराजका ग्राहकलाई १५ प्रतिशतसम्म छुट","काठमाडौं : नेपालमा अनलाइन कार्ड भुक्तानलाई अगाडि बढाउन नेपालको अग्रणी अनलाइन बजार दराज र डिजिटल भुक्तानी टेक्नोलोजीमा विश्व लीडर भिसा साझेदारीमा प्रवेश गरेका छन्। २०१८ मा अलिबाबाद्वारा अधिग्रहण भएदेखि दराजले अलिबाबाको विशाल टेक्नोलोजी र अनुभवको लाभ उठाउँदै आफ्नो ग्राहकहरुको लागि बढी सुविधाजनक, सुरक्षित र सजिलो अनलाइन पूर्वभुक्तानी विधिहरु विस्तार गर्दै आएको छ । यस साझेदारीलाई सुरू गर्दै दराज र भिसाले आफ्नो ग्राहकहरुलाई असोज १४ सम्म भिसा कार्ड प्रीपेन्टमा १५ प्रतिशत छुट दिइरहेका छन् । दराजमा पाँच हजार भन्दा बढी विक्रेताहरू र उनीहरुले बेच्ने इलेक्ट्रोनिक्स, किराना देखि फेसनसम्मका चार लाख ५० हजार भन्दा बढी उत्पादनहरू रहेका छन्। ग्राहकहरुले यी मध्ये कुनै पनि छनौट गरि आफुले दराजमा सेभ गरि राखेको भिसा कार्ड मार्फत पूर्वभुक्तानी गरे पाँच सयसम्मको अधिकतम छुट पाउनेछन । यो अफर एक पटक मात्र प्रयोग गर्न सकिन्छ र नेपालमा जारी भिसा क्रेडिट, डेबिट र प्रीपेड कार्डहरुमा लागु हुनेछ । दराज नेपालका प्रबन्ध निर्देशक लिनो अलरिंगले भने, नेपालमा अनलाइन भुक्तान विधिहरूको विकासका लागि सामुहिक प्रयास आवश्यक छ। त्यसैले हामी भिसासँग मिलेर यस कार्यलाई अघि बढाउन एकदमै खुसी छौं। यो प्रारम्भिक प्रस्तावको साथ हामी हाम्रा ग्राहकहरुलाई पहिले देखिनै बढी सुविधाजनक र सुरक्षित अनलाइन पूर्वभुक्तानी विधि प्रयोग गर्दा थप लाभ प्रदान गर्न चाहन्छौं । भिसामा मर्चन्ट सेल्स, अक्वेरिंग र साइबर सोर्सका प्रमुख शैलेश पलले भने, सामाजिक दुरीको आवश्यकतालाई ध्यानमा राख्दै डिजिटल भुक्तानी र अनलाइन शपिङ हाल एकदमै महत्वपूर्ण भएको छ। हामी अनलाइन खरीददारहरूलाई अनलाइन भुक्तानी सुविधा मार्फत एक सुरक्षित अनुभव प्रदान गर्न चाहन्छौँ र यसको लागी नेपालको अग्रणी अनलाइन बजार दराजसँग साझेदारी गर्न पाउँदा खुसी छौं। दक्षिण एसियाली बजारहरूमा दाराजसँगको हाम्रो सम्बन्धले उपभोक्ताहरूको किनमेलका अनुभवहरुलाई सुधार गर्न स्थापित कम्पनिहरु साझेदारीमा जानुपर्ने र जानसक्ने कुरालाई प्रमाणित पनि गर्दछ। नेपालमा अनलाइन शपिङको माग र अनलाइन भुक्तानीको प्रयोग बढ्दै छ। यस साझेदारीको साथ दराज र भिसा संयुक्त रूपमा आउँदो दिनमा ग्राहकहरूका लागि विश्वसनीय, सुरक्षित र झन्झटमुक्त अनलाइन शपिङ अनुभव सुनिश्चित गर्न चाहेको दराजले जनाएको छ ।"
बेइजिङमा कोरोनाका नयाँ संक्रमित भेटिए,चीनमा केही दिनयता कोरोना भाइरसका नयाँ संक्रमितहरु भेटिएको बताइएको छ । चीनमा गएको २४ घण्टायता कोरोना भाइरसका १७ जना नयाँ संक्रमित भेटिएका छन् । अन्तर्राष्ट्रिय सञ्चारमाध्यमहरुकाअनुसार सोमबार चीनमा १७ जना नयाँ संक्रमित भेटिएका छन् । यो २४ घण्टामा चीनमा २४ जना निको भएर घर फर्किएका छन् । केही हप्ता यता चीनले आफ्नो देशमा कोरोना भाइरस संक्रमित नभेटिएको बताए पनि विदेशबाट आउनेहरुमा कोरोना भाइरस देखिएको छ । गएको २४ घण्टामा देखिएका भनिएका ती १७ जना पनि सबै जना विदेशबाट आएका नागरिक रहेका चीनका स्वास्थ्य अधिकारीहरुले बताएको हो । चीनमा यो समेत गरी यस भाइरसका ८ हजार ५४८ जना संक्रमित भेटिएका हुन् । त्यस्तै ४ हजार ६३४ जनाको ज्यान गएको छ । तर चीनको जनजीवन अहिले सामान्य भइसकेको छ । त्यहाँ कहिलेकाहिँ र त्यो पनि विदेशबाट आएका नागरिकमा यो भाइरस देखिने गरेको बताइएको छ ।
मलेसिया स्वतन्त्रता दिवसमा मजदुरलाई सहयोग,"काठमाडौं : मलेसियाको ६३ औं स्वतन्त्रता दिवसको अवसरमा कमलादीस्थित स्टडी प्लसले दैनिक ज्यालादारीमा जिविकोपार्जन गर्दै आएका मजदुरलाई राहत वितरण गरेको छ। क्षेत्रपाटी तथा भुरुङखेल क्षेत्रमा ज्यालादारीमा काम गर्दै आएका मजदुरलाई सहयोग गरिएको संस्थाका प्रवन्ध निर्देशक उमेश अधिकारीले बताए। यो संस्थाले एक दशकदेखि उच्च शिक्षा अध्ययनका लागि मलेसिया जान चाहने विद्यार्थीलाई परामर्श सेवा दिंदै आएको छ। साथै संस्थाले दुई मुलुकका स्कुले तहका विद्यार्थीबीच विभिन्न सांस्कृतिक तथा रचनात्मक क्रियाकलाप पनि सञ्चालन गरिरहेको छ। अधिकारीले भने,कोरोनाका कारण मजदुरी गर्न नपाएर कष्टकर जीवन विताउँदै आएका परिवारलाई थोरै भने पनि राहत दिने उद्देश्यले यो सहयोग गरिएको हो । उनका अनुसार उक्त परिवारलाई खाद्य सामगी वितरण गरिएको हो । मलेसियामा रहनुभएका साथीहरुले पनि सहयोग गरौं भनेरर केहि सहयोग पठाउनुभएको थियो । त्यसमा हामीले पनि थपरेर राहत वितरण गरेका हौं अधिकारीले भने ।"
बर्दियामा कोरोना संक्रमित बढेसँगै उपचार व्यवस्थापनमा चुनौती,"गुलरिया : विश्वभर फैलिरहेको कोरोना भाइरस (कोभिड१९) संक्रमणका बिरामीहरु बर्दियामा लक्षणसहित देखिन थालेपछि उपचार व्यवस्थापनमा चुनौती थपिएको छ । अस्पतालको भौतिकपूर्वाधारसहित उपकरणलगायत चिकित्सकको कमी हुँदा उपचार व्यवस्थापनमा कठिनाइ भएको छ । बर्दियामा कोरोना संक्रमितको संख्या बढेसँगै उपचार व्यवस्थापनमा कठिनाइ भएको स्वास्थ्य कार्यालय बर्दियाका प्रमुख गोकर्ण गिरीले बताए । जिल्लामा भेन्टिलेटर छैन । नत आवश्यकता अनुसार चिकित्सक छन् । क्लष्टरमा देखिएका संक्रमणहरु समुदायमा देखिए उपचारमा भयानक कठिनाइ आउन सक्छ । उनले भने,' लक्षण नभएका संक्रमितको हकमा समस्या नभएपनि कोरोना भाइरसको लक्षण देखिएका संक्रमितको उपचारमा एक्कासी समस्या आउन सक्छ । तसर्थ समयमै उपचार व्यवस्थापनतर्फ सबैले ध्यानदिनु जरुरी छ ।' जिल्लामा पर्याप्त स्वास्थ्यकर्मीहरु उपलब्ध छैनन् । गिरीले थपे यदि स्वास्थ्यकर्मीहरुमा कोरोना संक्रमण भए जिल्लामा उपचारको अवस्था झन् बेहाल हुन्छ । अधिकांश आइसोलेसनमा बस्नुपर्ने सेवाग्राहीहरुको सामान्य उपचारमा समेत समस्या आउँछ । स्वास्थ्यकर्मी सिफ्ट गरी खटाउनु जरुरी छ । एउटा ग्रुप रिस्कमा परे अर्को ग्रुपबाट उपचारको सेवा सुचारु गर्ने गरी काम हुनुपर्छ । समयमै उपचार व्यवस्थापनमा जोड नदिए भविष्यमा भयावह जोखिम आउनेतर्फ प्रमुखले सचेत पारे । बर्दियामा साढे ३ सयको हाराहारीमा कोरोना संक्रमित पुष्टि भएका मध्ये ३ सय जनाले कोरोना जितेका छन् । एकजनाको मृत्यु भएको छ । साढे ९ हजार जनाको पीसीआर परीक्षण गरिएको छ । सामुदायिक क्वारेन्टाइन र आइसोलेसन संख्यात्मक रुपमा घटेको छ । स्थानीय पालिकाले आइसोलेसन तथा क्वारेन्टाइन व्यवस्थापनमा सक्रियता बढाउनुपर्ने उनको भनाइ छ । स्वास्थ्य कार्यालयसँग सवारी साधन समेत अभाव भएकाले मागेर काम चलाउनु परेको अवस्था छ । सरकारले प्रत्येक जिल्लाका अस्पताललाई कोभिड अस्पताल विस्तार गर्ने निति लिएपनि बर्दियामा संचालन हुन सकेको छैन । बर्दिया अस्पतालमा भौतिक पूर्वाधार कमी भएकाले कोभिडका बिरामीलाई अलग्गै उपचार गर्ने कक्ष संचालन गर्न नसकिएको बर्दिया अस्पतालका वरिष्ठ मेडिकल सुपरिटेण्डेण्ट डाक्टर सुभाष पाण्डेयले बताए । अस्पतालको पूरानो तथा नयाँ भवनमा वहिरंग, अन्तरंग, मातृशिशु विभाग संचालनमा छन् । बाँकी कक्षहरुमा प्रयोगशाला लगायत प्राविधिक उपकरणहरु राखिएका छन् । उनले भने,' भवनलगायत कक्षहरु अपुग भएकाले कोभिड उपचार कक्ष संचालन गर्न समस्या छ । अस्पतालमा आवश्यकता अनुसार कर्मचारी अभाव छ । नर्मल बिरामीको उपचारलाई नै नपुग्ने कर्मचारी कोभिड उपचारमा कसरी पुग्छन् ।' पाण्डेले थपे,' हामीले कर्मचारी थप गर्न विभाग लगायत प्रदेश सरकारसमक्ष माग गरेका छौं । कर्मचारीको दरबन्दी नआएसम्म कोभिड उपचार संचालन गर्न सकेका छैनौं । अस्पतालले भौतिक पूर्वाधार निर्माणका लागि भवनको डीपीआर तयार गरेको छ ।' करिब ३० करोड अनुमानित लागतको अस्पताल भवन निर्माण गर्न केन्द्रले बजेट विनियोजन गरे सबै समस्या समाधान हुन्छ । यसका लागि पहल गरिदिन सबैसँग उनले आग्रह गरे । बर्दिया अस्पताल सेकेण्डरी ए लेभलमा वर्गिकरण भएकाले ५० वेडको शैयामार्फत सेवा दिनुपर्ने आवश्यक छ । अस्पतालबाट ७ वटा वार्डमार्फत सेवा दिनुपर्ने भएकाले पूरानो भवनहरु अपुग छन् । अस्पतालमा २ सय १४ जना कर्मचारी आवश्यक रहेपनि ५९ जना कर्मचारीले सेवा दिँदै आएका छन् । भर्खरै अस्पतालले इण्डोस्कोपी सेवा पहिलो पटक संचालनमा ल्याएको डाक्टर पाण्डेले बताए ।"
भारतको गंगा नदीमा नांगै भिडियो खिच्ने फ्रान्सेली महिला पक्राउ,"नयाँदिल्ली : भारतको चर्चित तीर्थस्थल हृषीकेशस्थित गंगा नदीमा रहेको पुलमा नग्न भिडियो खिचेको भन्दै एक फ्रान्सेली महिला पक्राउ परेकी छन् । ती महिलामाथि इन्टरनेट कानुन अन्तरगत मुद्दा समेत दायर गरिएको छ । गंगा नदीमाथिको लक्ष्मण झुला पुलमा खिचिएको उक्त भिडियो सामाजिक सञ्जालमा सार्वजनिक भएपछि उनलाई प्रहरीले पक्राउ गरेको हो । इन्टरनेट कानुनअन्तर्गतको मुद्दामा उनी दोषी प्रमाणित भएमा तीन वर्षसम्मको जेल सजाय दिइने बताइएको छ । यस स्थान हिन्दू समुदायका लागि पवित्र स्थल मानिन्छ र पर्यटकहरूका लागि आकर्षणको केन्द्र पनि । बीबीसीमा प्रकाशिन समाचार अनुसार ती महिलाले आफ्नो गहनाको व्यापार प्रवर्धन गर्ने उद्देश्यले भिडियो बनाएको बताएकी थिइन्। हालका लागि उनी धरौटीमा छुटेकी छन्। प्रहरीले भने यस हर्कतलाई आपत्तिजनक मान्दै पक्राउ गरेको जनाएको छ । हृषीकेश धार्मिक स्थल भएको र उक्त पुलबाट राम, सीता र लक्ष्मणले गङ्गा नदी तरेको किंवदन्ती छ । फ्रान्सेली महिलाले सोधपुछको क्रममा त्यस स्थानमा भिडियो खिच्नु गैरकानुनी भएको थाहा नभएको जनाएकी छन् । तर आफू सर्वांग नांगो नभएको पनि उनको भनाइ छ ।"
तीन दिन चट्याङ्गसहित भारी वर्षा हुने,"काठमाडौं : जल तथा मौसम विज्ञान विभागले आगामी तीन दिन भारी वर्षा हुने जनाएको छ। विभागको मौसम पूर्वानुमान महाशाखाका अनुसार मनसुनको न्युन चापीय रेखा नेपालभन्दा दक्षिणतर्फ रहेको छ। भारतको मध्य प्रदेश तथा आसपासको क्षेत्रमा न्यून चापिय प्रणाली विस्तारै पश्चिमउत्तरपश्चिम दिशातर्फ सर्दै जाने देखिएको छ। सोमबार दिउँसो देशभर सामान्यतया बदली रही केही स्थानहरुमा मेघगर्जनचट्याङ्गसहित मध्यम वर्षाको सम्भावना रहेको मौसम पूर्वानुमान महाशाखाले जनाएको छ। प्रदेश १ र प्रदेश २ का एक वा दुई स्थानहरुमा भारी वर्षाको सम्भावना रहेको छ। राती देशभर सामान्यतया बदली रही केही स्थानहरुमा मेघगर्जनचट्याङ्गसहित मध्यम वर्षाको सम्भावना रहेको छ। प्रदेश १, प्रदेश २, बाग्मती प्रदेश, गण्डकी प्रदेश र प्रदेश ५ का एकदुई स्थानहरुमा भारी वर्षाको सम्भावना रहेको महाशाखाबाट जारी बुलेटिनमा उल्लेख छ। मंगलबार देशका अधिकांश भूभागमा पूर्ण बदली रहि धेरै स्थानहरूमा मेघगर्जनचट्याङ्गसहित मध्यम वर्षाको सम्भावना रहेको छ। प्रदेश १, प्रदेश २, बागमती प्रदेश, गण्डकी प्रदेश र कर्णाली प्रदेशका थोरै स्थानहरूमा भारी वर्षाको सम्भावना रहेको छ। राति प्रदेश ५ मा पनि भारी वर्षाको सम्भावना रहेको छ। बुधबार देशका अधिकांश भूभागमा पूर्ण बदली रहि धेरै स्थानहरूमा मेघगर्जनचट्याङ्गसहित मध्यम वर्षाको सम्भावना रहेको छ। गण्डकी प्रदेश, प्रदेश ५, कर्णाली प्रदेश र सुदुरपश्चिम प्रदेशका थोरै स्थानहरूमा तथा प्रदेश १, प्रदेश २, बागमती प्रदेशका एकदुई स्थानहरुमा भारी वर्षाको सम्भावना रहेको महाशाखाले जनाएको छ।"
पर्वतमा एक हप्ता सार्वजनिक यातायात बन्द,"कुश्मा : पर्वतमा कोरोना भाइरसको संक्रमण फैलन नदिन (सोमबार) आज राती १२ बजेदेखि सार्वजनिक यातायातका सवारी साधन संचालन बन्द गरिने भएको छ । जिल्ला प्रशासन कार्यालय पर्वतमा सोमबार बिहान बसेको सर्वपक्षीय, सबैदलीय बैठकले सोमबार राती १२ बजेदेखि लागू हुनेगरी एक सातासम्म सार्वजनिक यातायातका साधन पूर्णरुपमा बन्द गर्ने निर्णय गरेको हो । त्यस्तै छिमेकी जिल्लाबाट खाद्यान्न र अत्यावश्यक सामग्री लिएर आउने गाडिमा सवारी चालक र सहचालक गरी दुईजना मात्र जिल्ला भित्रन अनुमती दिइने भएको छ । अन्य यात्रुलाई भने प्रवेश निषेध गर्ने निर्णय भएको छ । बैठकले जिल्लाका ग्रामीण क्षेत्रमा पनि खाद्यान्न र अन्य तरकारी फलफूल बोकेका गाडिबाहेक यात्रुबहाक बस र जीपलाई पनि एक साता बन्द गर्ने निर्णय भएको सीसीएमसी पर्वतले जनाएको छ । सीसीएमसीका अनुसार जिल्लामा संचालित सहकारी संस्थाहरुले आन्तरिक कारोबार गरेपनि घर दैलोमा पुगेर बचत संकलन गर्ने कार्य समेत रोक्नका लागि कुश्मा नगरपालिकालाई अनुरोध गरिने भएको छ । कुश्माबजारमा मात्र झण्डै एक सयको हाराहारीमासहकारी संस्थाहरु रहेका छन् । बैठकले छिमेकी जिल्लामा कोरोना समुदायस्तरमा फैलिएको कारण जिल्लालाई सुरक्षित गर्न यस्ता निर्णय गरिएको प्रमुख जिल्ला अधिकारी शम्भुप्रसाद रेग्मीले जानकारी दिए । यसैगरी विदेशवाट आउनेहरुलाई पुरानै पद्धती अनुसार पुलिङ क्वारेन्टाइनमा र छिमेकी जिल्लावाट आउनेहरुलाई सम्वन्धित पालिकाको क्वारेन्टाइनमा अनिवार्य ७ दिन राख्ने निर्णय समेत बैठकले गरेको छ । यस अघिदेखिनै संक्रमण समुदायस्तरमा जान नदिनका लागि नाकामा चेक जाँचमा कडाइ गर्दै अत्यावश्यक काममा बाहेक जिल्ला भित्रन र बाहिरीन कडाइ गरिएको थियो । त्यही मौकालाई छोपेर पर्वतमा दाङ्गबाट आइपुगेका ४५ जना मजदुरलाई फिर्ता पठाइएका थियो । पर्वतमा हालसम्म १ सय ८ जनामा कोरोना संक्रमण पुष्टि भएको छ । जसमध्ये १ सय ३ जना निको भएर फर्किसकेका छन् भने पाँचजना अस्थायी कोरोना अस्पतालको आइसोलेसनमा उपचाररत रहेका छन् । उनीहरुको स्वास्थ्य अवस्था समान्य रहेको छ ।"
कोरोनाबाट वीरगन्जमा मृत्यु भएका दुई पुरुषको शव रौतहटमा व्यवस्थापन,"रौतहट : उपचारको क्रममा वीरगन्जमा मृत्यु भएका रौतहटका दुईजना कोरोना संक्रमितको नेपाली सेनाले शव व्यवस्थापन गरेको छ । युमुनामाइ गाउँपालिका ३ राजपुरका ४० वर्षीय पुरुषको शव तथा मौलापुर ३ का ३० वर्षीय पुरुषको शव व्यवस्थापन गरीएको हो । यमुनामाइका ४० वर्षीय पुरुष मधुमेह, ज्वरो र पखाला रोग लागेपछि अस्पताल पुगेको थिए । उनको आइतबार बिहान मृत्यु भएको हो । नेपाली सेनाको शव व्यवस्थापन टोलीले प्रहरी र मृतकका आफन्तको रहोवरका राजपुर नजिकैको खाली जमिनमा शव व्यवथापन गरेको छ । यस्तै शनिबार साँझ वीरगन्ज हेल्थ केयर अस्थायी कोभिड अस्पतालमा मृत्यु भएका मौलापुर नपा ३ गम्हरीयाटोलका ३० वर्षीय पुरुषको शव नेपाली सेनाले व्यवस्थापन गरेको छ ।उनी भदौ ७ गते उपचारको लागि वीरगंज गएका थिए । भदौ १३ गते शनिबार उनको मृत्यु भएको थियो । उनको शव गम्हरीयाटोल नजिकै खाली जमिनमा व्यवस्थापन गरिएको छ । अन्तिम सम्मानसहित तालिम प्राप्त टोलीले कोरानो भाइरस संक्रमणबाट मृत्यु भएका दुवैको शव व्यवस्थापन गरेको इन्द्रबक्स गण गौरले जानकारी दिएको छ । कोरोना संक्रमणबाट आइतबारसम्म रौतहटका ५ जनाको मृत्यु भइसकेको छ । १४ सय १० जनाले कोरोना जीतेका छन । एकसय ८५ जना संक्रमित आइसोलेसनमा छन् । ५ सय ६६ जनाको पीसीआर रिर्पोट आउन बाँकी छ । जिल्ला प्रशासन कार्यालय रौतहटले असार २४ गते बाट जारी गरेको निषेधाज्ञा भदौ २१ सम्म थपेको छ ।"
भारतीय पूर्वराष्ट्रपति मुखर्जीको स्वास्थ्य अवस्था झन् बिग्रिँदै,"नयाँदिल्ली : कोरोनाभाइरसको संक्रमण देखिएपछि अस्पताल भर्ना भएका भारतीय पूर्वराष्ट्रपति प्रणव मुखर्जीको स्वास्थ्य अवस्था थप बिग्रिएको चिकित्सकहरुले बताएका छन् । दिल्लीस्थित आर्मी रिसर्च एण्ड रेफरल हस्पिटललले विज्ञप्ति जारी गर्दै उनको अवस्थामा नियमित रुपमा गिरावट आएको जनाएको छ । मुखर्जी पछिल्लो केही वर्षयता फोक्सो सम्बन्धी स्वास्थ्य समस्याबाट गुज्रिँदैआएका थिए । अगस्टको दोस्रो साता अचानक बिरामी भएपछि उनलाई सैनिक अस्पताल लगेर भर्ना गरिएको हो । त्यहाँ उनको कोरोना परीक्षण गर्दा कोभिड १९ को संक्रमण पुष्टि भएको थियो । अस्पतालका अनुसार उनी अहिले भेन्टिलेटर सपोर्टसहित कोमामै छन् । साथै फोक्सोमा संक्रमणका कारण मुखर्जी सेप्टिक सकमा भएको बताइएको छ । उनको उपचारमा सक्रिय चिकित्सक टोलीका अनुसार उनको रक्तचापमा अत्यधिक गिरावट आएको छ । भारतीय पूर्वराष्ट्रपति मुखर्जीलाई कोरोना संक्रमण भारतीय पूर्व राष्ट्रपति मुखर्जी कोमामा भारतीय पूर्वराष्ट्रपति मुखर्जी भेन्टिलेटरमा, अवस्था गम्भीर कोरोना लागेका मुखर्जीको स्थिति उस्तै, भेन्टिलेटर सहित कोमामा"
कोरोनाबाट भरतपुरमा थप एकजनाको मृत्यु,चितवन : कोरोना संक्रमणका कारण चितवनमा फेरी एक जनाको मृत्यु भएको छ । भरतपुर अस्पतालमा उपचार गराइरहेका भरतपुर महानगरपालिका ६ का ७८ वर्षीय वृद्धको सोमबार बिहान मृत्यु भएको अस्पतालका कोभिड१९ क्लिनिकल कोअर्डिनेटर डाप्रमोद पौडेलले बताए । योसँगै चितवनमा मृत्यु हुनेको संख्या ६ पुगेको छ । उनलाई पछिल्लो पटक श्वासप्रश्वासमा गम्भीर समस्या देखिएको थियो । भदौ ६ गते भरतपुर अस्पताल लगिएका उनमा भदौ २ गते कोरोना संक्रमण पुष्टि भएको थियो ।
ठक्करबाट एकको मृत्यु,विराटनगर : पहिचान नखुलेको सवारी साधनको ठक्करबाट मोरङको कानेपोखरी गाउँपालिका७ स्थित पूर्वपश्चिम राजमार्गमा एक पुरुषको आइतबार राति मृत्यु भएको छ। मृतक अन्दाजी ३०३५ वर्षीय पुरुषको पहिचान खुलेको छैन। गम्भीर घाइते अवस्थामा सडकमा छटपटाइरहेका उनको उद्धार गरेर उपचारका लागि लैजाने क्रममा बाटैमा मृत्यु भएको इलाका प्रहरी कार्यालय पथरीका डीएसपी दिलिप गिरीले बताए। ती पुरुष सडकको बीचमा राति ९ बजेतिर घाइते अवस्थामा भेटिएका थिए। ट्राउजर र टीसर्ट लगाएका पुरुषले खुट्टाभने केही नलगाएको पाइएको छ। उनको साथमा परिचय खुल्ने कुनै पनि प्रमाण नभेटिएका कारण मृतकको सनाखत हुन नसकेको डीएसपी गिरीको भनाइ छ। उनका अनुसार पुरुषलाई ठक्कर दिने सवारी साधनकोसमेत पहिचान हुन सकेको छैन। शव उर्लाबारीको मंगलबारे अस्पतालमा लगेर घटनाको अनुसन्धान सुरु गर्दै दुर्घटना गराउने सवारी साधनको खोती थालिएको जानकारी गिरीले दिए।
लोकतन्त्र र हिन्दुराष्ट्र,"हिन्दुराष्ट्र पुनः स्थापित भए हाम्रा सोचविचार, संस्कार र व्यवहारमा तात्विक, सुधार देखिनेछ। गिर्दो अवस्थामा रहेको हाम्रा नैतिक चरित्र माथि उठ्ने छ देशमा निरंकुश तानाशाही शासन कायम रहेका बेला कुनै पनि जात, वर्ग, धर्म, सम्प्रदायले आफूखुसी जे मन लाग्यो त्यो काम गर्ने आँट गर्दैनन्। सबै मानिस त्यतिबेलाको ऐन कानुनअनुसार शासन, प्रशासनको अधीनमा रहन्छन्। उच्छृंखल गतिविधि हत्या, हिंसा, लुटपाट, ठगी, भ्रष्टाचार, चोरी, डकैती, विचौलिया, दलाल, गुण्डाहरूको आतंक, बलात्कार, अपहरण जस्ता सामाजिक अपराध, विकृति, विसंगतिहरू मौलाउन पाउँदैनन्, सक्दैनन्। ऐन कानुन शासन प्रशासनको डर हुन्छ। बलियालाई चैन निर्धालाई ऐन भन्ने गुनासो पनि कम हुन्छ। अपराधका घटना हुँदैनन्। भए पनि कम हुन्छन्। त्यस्ता आपराधिक घटना भई हाले पनि ढाक छोप र सोर्स फोर्सको मनोमानी चल्दैन। तर त्यस्तो तानाशाही शासन व्यवस्थामा जनताका हक अधिकार कुण्ठित हुन्छन्। प्रेस र अभिव्यक्तिको स्वतन्त्रता बन्देज गरिन्छ। एक प्रकारले देश नै बन्दी गृह वा जेलखाना जस्तो सुनसान हुन्छ। कुनै चहलपहल हुँदैन। अब तुलना गरौं जनताका लागि तानाशाही शासन र लोकतान्त्रिक शासन व्यवस्था कुन राम्रो ? हुन त तानाशाही शासन र लोकतान्त्रिक व्यवस्थाको तुलना हुनै सक्दैन। तानाशाहीभन्दा लोकतन्त्र हजार गुणा राम्रो हो। तर अहिले हामीकहाँ चलिरहेको लोकतन्त्र सच्चा लोकतन्त्रको मर्म, भावना र आदर्शअनुरूप चलेको छैन। जहाँ छलकपट स्वार्थ स्वेच्छाचारिताको राज छ। हाम्रो लोकतान्त्रिक व्यवस्था आदर्शअनुरूप चल्न नसक्नुमा सर्वसाधारण जनता र कार्यकर्ता कहिल्यै समस्याका रूपमा रहेनन्। समस्या र स्वेच्छाचारिता सधैं नेतृत्व तहमा नै देखियो। प्रजातन्त्र वा लोकतन्त्र प्राप्तिपछि हामीमा जुन जिम्मेवारीबोध हुनु पथ्र्यो। त्यस्तो हुन सकेन। द फ्रिडम एप्ल्याइड द रेस्पोन्सिविलिटी, स्वतन्त्रतासँगै जिम्मेवारी थपिन्छ भन्ने हामीले कहिल्यै महसुस गरेनौं। लोकतन्त्र सुहाउँदो संस्कार, आचरण, व्यवहार अनुशासन कर्तव्यपालन तर्फ हाम्रो ध्यान गएन। अधिकांशको सोच सत्तासम्पत्तिर सुरा सुन्दरीकेन्द्रित हुन थाल्यो। लोकतान्त्रिक आदर्शबाट उपभोगी लालचतर्फ ओर्लेपछि सबैलाई उपभोग सुविधा सम्भव भएन। आफूलाई अपेक्षित ठान्नेहरूले आतंकको बाटो रोजे। त्यो आतंकले देशमा ठूलो जनधनको क्षति गर्यो। आखिर सबै वादी मिलेर राजतन्त्र फाले। त्यसपछिको गणतन्त्रको तमासा हामी सबैले हेरेका भोगेका छौं। तानाशाही शासन कायम रहेसम्म देशमा सबै मानिस कानुनको कठघराभित्र अनुशासित जस्ता देखिन्छन्। जब लोकतान्त्रिक शासन व्यवस्था सुरु हुन्छ। त्यसपछि तिनै मानिस जातजाति वर्ग क्षेत्र भाषाभेष धर्म सम्प्रदायका कुरा उठाएर बेग्लाबेग्लै मात्र राख्दै विभिन्न रूपरंगमा देखा पर्न थाल्छन्। नारा जुलुस धर्ना गर्दै आन्दोलन थाल्छन्। देशमा एकाएक पुनः तानाशाही शासन व्यवस्था पुनः स्थापित भएमा तिनै मानिसहरू राष्ट्रिय पोशाक दौरा सुरुवाल टोपी लगाउँछन्। राष्ट्रभाषा नेपालीमा भाषण गर्छन्। राष्ट्रिय चाडपर्व मनाउन थाल्दछन्। दसैंतिहार बहिष्कार गर्ने गोरेबहादुर खपांगीहरू, राष्ट्रिय पोशाक, नेपाली भाषा बहिष्कार गर्ने बद्री मण्डलहरू तत्कालिन राजा ज्ञानेन्द्रले लादेको तानाशाही शासनका बेला लवेदा सुरुवाल टोपी लगाएर गोरेबहादुर र बद्री मण्डलहरू विजया दशमी दसैंको टीका थाप्न नारायणहीटी राजदरबारभित्र पस्छन्। पुनः लोकतन्त्र स्थापित भएपछि तिनै मान्छे छाडा हुन्छन्। सजिलो अवस्थामा मात्तिने छाडा हुने र जे मन लाग्यो त्यही गर्ने गर्छन्। जब असजिलो अवस्था आउँछ आत्तिने र सत्ताको आज्ञा शिरोपर गर्ने स्वार्थी मुर्खहरूको स्वभाव हो। हामीले हिजो राजासहितको हिन्दु अधिराज्य छँदा र आजको गणतन्त्र धर्मनिरपेक्ष संविधान घोषणापश्चातको अवस्थाको चर्चा गर्यौं। अब हिन्दुराष्ट्र पुनः स्थापनाको सम्भावना के छ ? २०६३ मा अन्तरिम संविधानमा राखिएको धर्म निरपेक्षताले २०७२ मा घोषित नयाँ संविधानमा समेत निरन्तरता पाएको पाँच वर्षे कार्यकालको समीक्षा गर्दा धर्मनिरपेक्षता लाद्नमा मुख्य भूमिका निभाएका सीमित नेताबाहेक अहिले देश विदेशमा रहेका नेतागण युवा बुद्धिजीवी, व्यापारी, शिक्षक प्राध्यापक, पत्रकार, महिलाहरू सबै सकारात्मक रूपमा हिन्दु राष्ट्रका पक्षमा उत्सुक देखिन्छन्। हिन्दुराष्ट्र गुमेकोमा चिन्तित रहेको अवस्था छ। तर मुख्य रूपमा नेपाल भारतका हिन्दुहरूका बीचको एकतामा बाधा पार्ने काम कालापानी र अयोध्याले सिर्जना गरिरहेको छ। नरेन्द्र मोदी सच्चा हिन्दुवादी नेता हुन् भने उनले तुरुन्त कालापानी क्षेत्र नेपाललाई फिर्ता गरेर हिन्दु एकता कायम गरी आफू दुनियाभरका हिन्दुहरूको साझा नेता बन्ने संकल्प गरुन्। त्यतिमात्र होइन हालै आफूलाई मंगोल अर्गनाइजेसन भन्ने गैरजिम्मेवार झुण्डले नेपाली एकताको प्रतीक नेपालको ऐतिहासिक राष्ट्रिय झण्डा जलायो। शताब्दीयौंदेखि कायम रहेको जातीय सद्भाव बिथोल्ने काम गर्यो। खस, आर्य, दशनामी लगायतका असली नोपली जातिमाथि घोर अपमान र घृणा फैलायो। जातीय द्वन्द्व बढ्ने खतरा बढायो। हामी त्यस्तो दुष्कार्यलाई निन्दनीय ठान्छौं। आफ्नो मातृभूमि मंगोलिया भन्दै पश्चिमाहरूको आडमा आफूलाई नेपालको आदिवासी दाबी गर्ने र त्यस्ता तत्वलाई काखी च्यापेर हिँड्ने वर्तमान सरकारी नेतृत्वले त्यसको स्पष्ट जवाफ दिनुपर्छ। सच्चा आदिवासी त्यो हो, जो आफूलाई देशको अभिभावक ठान्दछ। सबै जातजातिलाई समेट्छ। सबैको सम्मान गर्छ। कुनै जातजाति प्रति द्वेष र घृणा फैलाउँदैन। तर मंगोल अर्गनाइजेसनले आदिवासीको आवरणमा नेपालका विभिन्न जातजातिप्रति घृणा फैलाउने र प्रतिशोधको भावनाले द्वन्द्व बढाउने दुष्कर्म गर्दै आएको छ। त्यसले भविष्यमा नेपालमा ठूलो जातीय द्वन्द्व सिर्जना गर्दै नरसंहारको स्थिति निम्त्याएर देशलाई नै विखण्डनको दिशातर्फ धकेल्ने दुष्प्रयास गर्दैछ। त्यसमा गम्भीर प्रश्न के छ भने चन्द्रसूर्य अंकित नेपालको राष्ट्रिय झण्डा एउटा देशको झण्डा मात्र नभएर यो नेपालको सनातन धर्म संस्कृतिको प्रतीक पनि हो। वैदिक वाङ्मय अनुसार ह भनेको सूर्य र इन्दु भनेको चन्द्रमा हो। हइन्दु बराबर हिन्दु हुन्छ। तातो चिसोको सन्तुलनबाट सृष्टि चल्छ। तातो मात्रले जल्छ। चिसोले बरफ बन्छ। दुवैको सन्तुलनले सृष्टि कायम रहन्छ। हिन्दुको प्रतीक भएकै कारणले नेपालको संविधान बनाउने बेला एकाथरीले झण्डा फेर्ने जमर्को गरेका थिए। हिन्दुहरूको जरो उखेल्ने र नेपाल राष्ट्रको अस्तित्व नै मेटाउने दुवै नियत अन्तर्निहित छ मंगोल अभियानमा। यो अभियानको योजनाकार अर्कै छ। मंगोल भनिनेहरू प्रयोग पात्र मात्र हुन्। सुगौली सन्धिमार्फत् बृहत नेपालको आकार खुम्च्याउने जुन तत्व थियो। अहिले मंगोल सञ्चालक त्यही तत्व हो। नेपालभारतका हिन्दुहरूलाई फुटाएर नेपालमा हिन्दुराष्ट्र पुनः स्थापित हुन नदिने त्यो तत्वको मूल धेय हो। अप्रत्यक्ष रूपमा त्यस्तो घातक धेयलाई साथ दिने काममा सहभागी भई दिए नेपाल भारत दुवै देशका प्रधानमन्त्रीहरू। भारतीय प्रधानमन्त्री नरेन्द्र मोदीले नेपालको कालापानी क्षेत्रमा दाँत गाडेर नेपाली हिन्दुहरूलाई तर्साए भने कालापानीबाट नेपाली जनताको ध्यान मोड्न वास्तविक अयोध्या भारतमा होइन नेपालको ठोरीमा छ भनेर नेपालका प्रधानमन्त्री केपी शर्मा ओलीले भारतीय हिन्दुहरूलाई झस्काए। यसरी दुवै देशका प्रधानमन्त्रीहरू हिन्दु एकताको विपक्षमा उभिन पुगे। धर्म कुनै देशमा सीमित हुने विषय होइन। यो विश्वव्यापी भावना र आस्थाको विषय हो। यदि नरेन्द्र मोदी सच्चा हिन्दुवादी नेता हुन् भने उनले तुरुन्त कालापानी क्षेत्र नेपाललाई फिर्ता गरेर हिन्दु एकता कायम गरी आफू दुनियाभरका हिन्दुहरूको साझा नेता बन्ने संकल्प गरुन्। त्यसो गर्दा उनको ख्याति चौगुना बढ्छ। यता नेपालका प्रधानमन्त्री ओली भने कालापानी क्षेत्र भारतीय कब्जामा रहे रहोस् आफू भीमसेन थापापछि जनताको छोरो पाँचवर्षे कार्यकाल पूरा गर्ने पहिलो प्रधानमन्त्री कसरी बन्ने भन्ने धूनमा मात्र छन्। धार्मिक आस्था र भावनाको कुरा सार्वकालिक र सार्वदेशिक हुन्छ। यसको कुनै सीमा हुँदैन। जसरी पृथ्वी, पानी प्रकाश (सूर्य) वायु आकाश विश्वव्यापी छन्। त्यसरी नै सनातन धर्म संस्कृति पनि विश्वव्यापी साझा भावना र आस्था हो। कोभिड१९ को विश्वव्यापी महामारी फैलिएपश्चात पश्चिमा जीवनशैली संस्कार र सभ्यताभन्दा स्वास्थ्य सुरक्षाका दृष्टिले पूर्वीय दर्शन सनातन हिन्दू धर्म संस्कृति जीवनशैली आहार विहार धेरै उत्कृष्ट भएको प्रमाणित भएको अवस्था छ। तर हामीले आफ्नै सनातन धर्म संस्कृति र संस्कार सम्पदाको महत्व बुझेर त्यसको पर्याप्त प्रचार प्रसार गर्न सकेका छैनौं। यसरी विश्वव्यापी रूपमा पूर्वीय हिन्दु धर्म दर्शनको महत्व महसुस भएको बेला हामीले नेपाललाई सनातन हिन्दु राष्ट्र पुनः स्थापनामा जोड दिनुपर्ने हुन्छ। त्यसो हुन सकेमा विश्व भरका हिन्दु ओमकार परिवार नेपाललार्ई पुण्यभूमि आध्यात्मिक भूमि सम्झेर लाखौंको संख्यामा धार्मिक पर्यटकहरू नेपाल आउने छन्। जसबाट हाम्रो समृद्धिको सपना पूरा हुनेछ। हिन्दुराष्ट्र पुनः स्थापित भएमा वर्तमान चलनचल्तीमा रहेका हाम्रा सोच विचार संस्कार व्यवहारमा तात्विक, सुधार देखिनेछ। हाम्रा सोचहरू सकारात्मक हुनेछन्। गिर्दो अवस्थामा रहेको हाम्रा नैतिक चरित्र माथि उठ्ने छ। हामी अरूको अनुकरण गर्ने स्थितिबाट माथि उठेर अरूका लागि उदाहरणीय बन्नेछौं। हाम्रा विद्यालय, महाविद्यालय, विश्व विद्यालयका पाठ्यक्रमहरू आफ्नै मौलिकतामा आधारित हुनेछन्। आधुनिक शिक्षा र संस्कृत शिक्षालाई सन्तुलित रूपमा अघि बढाइने छ। नासाका वैज्ञानिकदेखि विश्वका विज्ञहरूले ठम्याएको संस्कृत शिक्षाको महत्वलाई भौतिक र आध्यात्मिक दुवै क्षेत्रमा उपयोगी हुने गरी पाठ्यक्रममा सन्तुलन मिलाइनेछ। ज्योतिष आयुर्वेदजस्ता अर्थकरी विद्यालाई आधुनिक विज्ञान र प्रविधिसँग जोडेर रोजगारमूलक बनाइने छ। योग ध्यान र साधनामा प्रवीण जनशक्ति उत्पादन गरेर विश्वमा योग ध्यानका माध्यमले कोलाहल तनाव र बेचैनीमा रहेको विश्व जनमानसमा शान्ति र अध्यात्मज्ञानको अलोकले आत्मज्ञान, आत्मशान्तिसँगै विश्वशान्तिमा योगदान दिन सक्ने दक्ष जनशक्ति निर्यातको व्यवस्था हुनेछ। यसरी अघि बढ्दै जाँदा यो बीसौं शताब्दीभित्रै हाम्रो नेपाल विश्वको धार्मिक आध्यात्मिक केन्द्र बन्नेछ। त्यतिमात्र होइन रासायनिक मल र विषादिले प्रदुषित खाद्य सामग्री फलफूल र तरकारीहरू विषादिरहित स्वस्थकर हुने गरी प्रांगारिक मल र जडिबुटीबाट कीटनाशक औषधिको व्यवस्था हुनेछ। गुरूकुल गौशाला वैदिक कृषिका माध्यमले सर्वांगीण सुधारको मार्ग अवलम्वन गरिनेछ।"
एकताविरोधी झट्का,"मुलुक ठूलो राजनीतिक दुर्घटनाबाट बच्यो। नेपालको राजनीतिक इतिहासमा २००३ सालदेखि प्रजातन्त्रका लागि लडेका कांग्रेस र २००६ सालदेखि सर्वहारा वर्गको मुक्तिका लागि लडेको नेपाल कम्युनिस्ट पार्टी। प्रमुख त नेपालको संघीय लोकतान्त्रिक गणतन्त्र स्थापनाका लागि नेपाली कांग्रेस र नेकपा प्रमुख हुन्। कुनै पनि पार्टीमा आन्तरिक बहस एवं विवाद हुनु सामान्य हो, जसका कारण पार्टीले ऊर्जा प्राप्त त गर्छ नै, आफ्ना आस्था, विचार, संगठनात्मक कार्यक्रम लिई जनतामा जाने क्रम बढ्छ। सामान्य विवाद वा व्यक्तिगत टकराबका कारणले वा (इगोे) व्यक्तिगत महत्र्वाकांक्षाका कारणले दुर्घटना निम्ताएका घटना नेपालको राजनीतिक इतिहासमा प्रशस्त भेटिन्छन्। बहुलवादी प्रजातन्त्रमा प्रमुख पार्टीहरूको अस्तित्व जनताले सदा स्विकार्छन्, जसले सदा जनताको सर्वोच्चतालाई आत्मसात गर्दै सैद्घान्तिक अवधारणा त्यहीअनुकूल बोकेर हिँड्छन्। कसैको पुच्छर वा व्यक्तिगत स्वार्थका लागि खोलिएका पार्टीहरू जीवित रहन मुस्किल पर्छ। संघीय लोकतान्त्रिक गणतन्त्र आत्मसात गर्दै विभिन्न चिरामा विभाजित विशेषतः मधेसवादी पार्टी वर्तमानमा आएर गल्तीबाट पाठ सिक्दै एक भएका छन्। मधेसका लागि मात्र भन्ने बिल्ला हटाएर ७७ जिल्लामै संगठन विस्तार गर्दै पार्टी एक बनाएका छन् जनता समाजवादी पार्टी। भर्खरै सीमा विवाद सम्बन्धमा आफ्ना एक सांसदले देशको सार्वभौमसत्ता, राष्ट्रिय अखण्डताविरुद्ध बोल्दा पार्टीले सांसदबाटै निष्कासन गरी लोकतान्त्रिक गणतन्त्रमा आफ्नो प्रतिबद्धता त छँदै थियो, राष्ट्रियतासम्बन्धी कहिलेकाहीं लाग्ने आरोपको समेत अन्त्य गर्यो। वर्तमानमा देखिएका यी तीन प्रमुख पार्टी जसको आफ्नै राजनीतिक इतिहास छ। वर्तमानलाई आत्मसात गर्दै २०४६ सालपश्चात नेपाली राजनीतिमा उदाएको हाल आएर जनता समाजवादी पार्टी। हजारौं कार्यकर्ता जनताका सर्वोच्चताका लागि ज्यानको बलिदान दिएको दुई पार्टी नेकपा र नेका। इतिहासमा २०४६ सालको परिवर्तनपछि आफ्नो बहुमत हुँदाहुँदै कांग्रेस मध्यावधि निर्वाचन गराउँदा देशमा राजनीतिक अस्थिरता कायम भयो। त्यसैगरी कांग्रेसले नै संसद् विघटनको सिफारिस गर्दा देशमा पुनः एकचोटि प्रजातन्त्रको हत्या भयो। तसर्थ तत्कालीन प्रमुख पार्टी कांग्रेसको आन्तरिक विवादका कारण त्यसको असर कांग्रेसमा मात्र परेन, पार्टी विभाजन मात्र भएन, मुलुक नै दुर्घटनामा पर्यो र प्रजातन्त्रको हत्या हुन पुगेको थियो। सही व्यक्ति सही ठाउँमा राखी हिजो बदमासी गरेकालाई निर्ममतापूर्वक कारबाही गर्न सक्यो भने संघीय लोकतान्त्रिक गणतन्त्रलाई कसैले हल्लाउन त सक्दैन। त्यसैगरी नेपाली राजनीतिक इतिहासमा मुख्य भूमिका निर्वाह गर्दै आएको कम्युनिस्ट पार्टीको छुट्टै पहिचान छ। कुनै पनि व्यक्ति वा परिवर्तनका इतिहासलाई सामान्यरूपमा मात्र हेर्ने हो भने कम्युनिस्ट पार्टीको भूमिका प्रस्ट हुन्छ। धेरै पछाडि नजाऔं २०४६ सालको आन्दोलनमा संयुक्त रूपमा वामपन्थीहरू एक नभएको भए वा संयुक्त वाम मोर्चा र नेपाली कांग्रेसद्वारा संयुक्त आन्दोलनपश्चात् नै बहुदलीय प्रजातन्त्रको पुनः स्थापना भएको थियो। मुलुकमा केही वर्ष बहुदलीय व्यवस्थाद्वारा राज्य सञ्चालन भइराख्दा जनताले पूर्ण न्यायिक स्वतन्त्रको उपयोग एवं उपभोग गर्न नपाइराखेको परिप्रेक्षमा कुनै पनि राजनीतिक निर्णय जनताबाट निर्णय हुने नगरेको कटुसत्यलाई तत्कालीन नेकपा माओवादीले प्रमुख मुद्दा संविधानसभामार्फत लोकतान्त्रिक गणतन्त्र स्थापना हुनुपर्छ भन्दै १० वर्ष भूमिगत युद्ध लडेपश्चात् नेपाली कांग्रेस र तत्कालीन एमालेसँग वार्ता गरी संयुक्त आन्दोलन गर्ने निर्णयपछि २०६२०६३ को आन्दोलनले संविधानसभा चुनावको घोषणा र चुनावपछिको संविधानसभाको पहिलो बैठ्कले नै लोकतान्त्रिक गणतन्त्रको घोषणा गर्यो। जब ठूला पार्टीमा मतभेद आउँछ, विभाजनतर्फ उन्मुख हुन्छ, तब परिवर्तनलाई आत्मसात गर्न नसक्ने र सदा जनताबाट तिरस्कृत व्यक्ति वा पार्टी जुँगामा ताउ लगाउन थाल्छन्। अनि भन्न थाल्छन् व्यक्तिको गल्तीलाई पनि गणतन्त्रको देन भन्दै चाकरी गर्न पुग्छन्। तसर्थ नेकपामा यसपालि ठूलौ भुइँचालो जाँदा त्यस पार्टीका दरिला नेता, लाखौं कार्यकर्ता भर्खर मात्र संविधान जारी भएपछि तीनै तहमा करिबकरिब जनताले दुईतिहाइले प्रतिनिधित्व गराएकाले पनि ती पिलर र जगका कारणले कुनै क्षति हुन पाएन। ठूलै झट्काका कारण अन्योलको स्थिति भने पक्कै रह्यो। दशकौंमा एकपटक ठूलो कम्पन जहाँतहीं वा जुनसुकै पार्टीमा गएको छ। जुन पार्टीको जग कमजोर छ वा थियो तिनीहरू सखाप भए भने जसको जग बलियो छ वा थियो तिनीहरू त्यस्ता परकम्पबाट बचेर पाठ सिके। नेकपा विभाजन हुनु भनेको पार्टी मात्र विभाजन भन्ने बुझ्यो भने सरासर गलत हुन्छ। करिब दुईतिहाइ जनताको अभिमत बोकेको पार्टी विभाजितहुँदा आम जनतामा नेता, पार्टी र संघीय लोकतान्त्रिक गणतन्त्रप्रति नै वितृष्णा जनतामा पैदा हुन्थ्यो। त्यसबाट नेकपा बच्यो नै, व्यवस्थाप्रति आस्था घट्न पाएन। २००६ सालमा गठन भएको नेकपाले धेरै आरोहअवरोह पार गर्दै यस अवस्थामा आइपुगेको हो। २०१५ सालको संसदीय निर्वाचनमा जम्मा चार सिट जित्न सफल भएको पार्टी वतमार्नमा प्रमुख पार्टी भएको छ। संघीय लोकतान्त्रिक गणतन्त्र स्थापना गर्न सफल भएको छ। स्थापना भएदेखि नै विभिन्न शक्ति केन्द्रको सिकारहुँदै आएको पार्टीले २००७ सालदेखि २०१७ सालमा आफ्ना धेरै कार्यकर्ता चोरिए भने विभिन्न पदको लोभ दिँदै केशरजंग रायमाझी प्रवृत्तिका धेरै मानिस पलायन भए। अझ २०१७ सालदेखि २०३६ सालसम्म भनौं वा जनमत संग्रहमा समेत फुटाउने काम भयो र प्रजातन्त्र पक्षधरलाई पराजित गराइयो। जब २०३६ सालपछि सबै वामपन्थी एक हुन सुरु गरे। २०४६ सालको बहुदल पुनस्र्थापनामा प्रमुख भूमिका रह्यो भने माओवादी युद्धका कारण लोकतान्त्रिक गणतन्त्र स्थापना हुन पुग्यो। दुई कम्युनिस्ट पार्टी एकताको सन्देश जानेबित्तिकै जनताले दुईतिहाइ नै दिए र पार्टी विभाजन होइन मिल्नुपर्छ वा एक हुनुपर्छ भन्ने कुरालाई समर्थन गरे। त्यसकारण लामो बलिदान र त्यागपछिको उपलब्धि रक्षा गरे। नेकपालाई टुक्र्याएर भए पनि आफ्नो स्वार्थ पूरा गर्न खोज्नेहरू पराजित भएका छन्। पार्टीभित्र एकपक्षीय र एकताविरोधीका अनुहार छर्लंग भएको छ। एउटा पक्ष तात्दा अर्काे पक्ष सेलाएका कारण पार्टी एकता सम्भव भयो। अब कुरा आउँछ पार्टी सञ्चालन र सरकार सञ्चालनका। पार्टीको कार्यकारी अध्यक्ष प्रचण्ड हुने भन्ने सहमतिले गर्दा शून्यबाट १० वर्षमै युद्ध सफल पार्न सक्ने व्यक्तिले गिरेको साखलाई पुनः रक्तसञ्चार गर्न सक्षम हुन्छन् भने त्यस पार्टीका आम कार्यकर्ता आशावादी भएको देखिन्छ। त्यसैगरी पाँच वर्ष नै केपी ओली प्रधानमन्त्री हुने र स्थायी सरकार दिने सम्झौता हुन पुग्यो। सरकारको प्रमुख चुनौती भनेको यतिबेला सरकारको विरुद्धमा धेरै जनता सडकमा ओर्लिसकेका छन् भने धेरै काण्डमा सरकार आरोपित छ। निर्मला काण्ड, वाइडबडी काण्ड, ३३ केजी सुनकाण्ड, सांसद अपहरण काण्ड, पे्रस खरिद काण्ड, कोरोना उपचार सामग्री काण्ड र अध्यादेश काण्ड आदि। यी सबै कुराको सही जवाफ सरकारसँग छ र दिन सक्नुपर्छ तब मात्र सरकारको गिरेको साख फिर्ता ल्याउन सकिन्छ। यसका लागि सरकार निष्पक्ष, पार्टीको सामूहिक निर्णयद्वारा सरकार सञ्चालन र लामो त्याग र तपस्याबाट स्थापित नेतृत्व व्यक्तिगत लाभ र गुटको चंगुलमा नपरी राष्ट्र र राष्ट्रियतालाई छातीमा राखी निर्णय गर्न सक्नुपर्यो र सकिन्छ पनि। सही व्यक्ति सही ठाउँमा राखी हिजो बदमासी गरेकालाई निर्ममतापूर्वक कारबाही गर्न सक्यो भने संघीय लोकतान्त्रिक गणतन्त्रलाई कसैले हल्लाउन त सक्दैन नै, आउने निर्वाचनमा समेत पुनः एकचोटि जनताले मतदान गर्नेछन्।"
वीरगन्जमा पनि 'प्लाज्मा थेरापी' बाट कोरोना संक्रमितको उपचार,"वीरगन्ज : वीरगन्जमा कोरोना संक्रमितको प्लाज्मा थेरापी विधिबाट उपचार गर्न थालिएको छ । नारायणी अस्पततालमा उपचाररत रहेका सर्लाहीको चकरघट्टा गाउँपालिका ३ सुन्दरपुरका ३५ वर्षीय पुरुषको आइतबा राती प्लाज्मा थेरापी विधिबाट उपचार थालिएको उपचारमा संलग्न डाक्टर उदयनाराण सिंहले जानकारी दिए । आइसीयूमा भर्ना रहेका ती पुरुषको प्लाज्मा थेरापीबाट उपचार थालिएसँगै उनको स्वास्थ्यमा सुधार पनि आइरहेको डाक्टर सिंहले बताए । एक हप्तादेखि ज्वरो, खोकी र स्वासप्रश्वासमा समस्या भएपछि उनलाई गत शनिबार परिवारका सदस्यले वीरगन्जको नारायणी अस्पतालमा ल्याएर भर्ना गराएका थिए । आइतबार उनको स्वाब संकलन गरी पीसीआर परीक्षण गर्दा कोरोना संक्रमण पुष्टि भएको थियो । आइसीयुमा भर्ना गरिएका उनमा कोरोनाको गम्भीर किसिको लक्षण देखिएको र स्वास्थ्यमा सुधार पनि नभएपछि प्लाज्मा थेरापी विधिबाट उपचार थाल्ने निर्णयमा आफूहरु पुगेको डाक्टर सिंहले बताए । यसका लागि कोरोनामुक्त भइसकेका नारायणी अस्पतालकै एक पूर्व कर्मचारीले आफ्नो रगत दिएको र त्यही रगतबाट प्लाज्मा निकालेर संक्रमित पुरुषको शरीरमा चढाइएको जानकारी डाक्टर सिंहले दिए । आइतबार राती १२ बजेतिर ती संक्रमित पुरुषको प्लाज्मा थेरापी विधिबाट उपचार गरिएको भन्दै डाक्टर सिंहले भने, 'यो विधिबाट २ घण्टासम्म उपचार गरियो, त्यसपछि उनको स्वास्थ्यमा क्रमिक सुधार आइरहेको छ, यसले हामीलाई उत्साहित बनाएको छ। उनमा यो विधि सफल भए नभएको अन्तिम नतिजाका लागि भने २४ घण्टा कुर्नुपर्छ ।' प्रदेश नम्बर २ मा पहिलो पटक वीरगन्जमै प्लाज्मा थेरापी विधिबाट संक्रमितको उपचार गर्न थालिएको उनले बताए । यसअघि काठमाडौं उपत्यकाबाहेक प्रदेश १ को धरान र प्रदेश ५ का बुटवलमा प्लाज्मा थेरापी विधिबाट संक्रमतिको उपचार गरिएको थियो । डाक्टर सिंहका अनुसार, राष्ट्रिय स्वास्थ्य अनुसन्धान परिषद (एनएचआरसी) ले तय गरेको मापदण्ड अनुसार नै वीरगन्जमा पनि संक्रमितको प्लाज्मा थेरापीबाट उपचार थालिएको हो । प्लाज्मा थेरापी विधिबारे जानकारी दिँदै डाक्टर सिंहले भने, 'कोरोना संक्रमण लागेर निको भइसकेको १४ दिनपछि कोरोना मुक्त ती व्यक्तिको रगतमा एन्टीबडी निर्माण हुन्छ, रगतबाट प्लाज्मा निकालेर नयाँ संक्रमण भएको व्यक्तिलाई दिइन्छ, रिकभर्ड प्लाज्माले भाइरसलाई न्युट्रलाइज गर्छ ।'"
कोरोनामुक्त भइसकेका वीरगन्जका मेयरका बुबाको निधन,"वीरगन्ज : वीरगन्ज महानगरपालिकाका नगर प्रमुख विजय कुमार सरावगीका बुबा चिरञ्जीवीलाल सरावगीको निधन भएको छ। ७८ वर्षीय सरावगीको काठमाण्डौस्थित ग्राण्डी अस्पतालमा उपचारको क्रममा गएराति १२ः५बजे निधन भएको परिवारका सदस्यले जनाएका छन्। गत साउन १४ गते नगर प्रमुख सरावगीमा कोरोना संक्रमण पुष्टि भएपछि कन्ट्याक्ट ट्रेसिङमा पीसीआर परीक्षण गराउँदा साउन २२ गते उनका बुवा चिरञ्जीवीलालमा पनि कोरोना संक्रमण पुष्टि भएको थियो। संक्रमण पुष्टि भएपछि उनलाई उपचारका लागि वीरगन्जबाट काठमाडौं लगिएको थियो।स्वास्थ्य अवस्थामा सुधार नभएपछि उनलाइ साउन २४ गते काठमाडौ स्थित ग्राण्डी अस्पतालमा भर्ना गरिएको थियो। उपचारकै क्रममा भदौ २ गते गरिएको पीसीआर परिक्षणमा उनको रिपोर्ट नेगेटिभ आएपछि उनी कोरोना मुक्त भएका थिए। तर कोरोना मुक्त भएपनि मुटु र मृगौलामा जटिल समस्या भएका कारण उनको ग्राण्डी अस्पतालको अति सघन कक्षमा राखेर उपचार भइरहेको थियो।स्वर्गीय चिरन्जीवीलाल सरावगीको सोमबार दिउँसो काठमाडौं स्थित पशुपति आर्यघाटमा दाहसंस्कार गरिने परिवारले जानकारी दिएका छन्। वीरगन्जमा बिक्रम संवत २००० सालमा जन्मनु भएका चिरन्जीवीलाल सरावगी वीरगन्ज उद्योग वाणिज्य संघका पूर्व अध्यक्ष, मारवाडी परिषदका केन्द्रीय अध्यक्ष, लायन्स क्लवका गभर्नर रहेका थिए। साथै धेरै सामाजिक संघ संस्थामा आवद्ध थिए । उनका दुई छोरा र एक छोरी छन्।"
भारतमा अहिलेसम्मकै उच्च संक्रमण,भारतमा विश्वकै अहिलेसम्मको एकैदिनको उच्च संक्रमण पाइएको छ । विश्वको तेस्रो उच्च संक्रमित संख्या रहेको भारतमा एकैदिन ७८ हजार ७८१ जना संक्रमित थपिएका छन् । यसअघि १७ जुलाईमा ७८ हजार २९९ संक्रमित सहित अमेरिकामा विश्वकै उच्च दैनिक संक्रमण पाइएको थियो । दशौँ लाखले रोजगारी गुमाएको मार्च महिनायताको पुष्ठभूमिमा सरकारले अर्थतन्त्र उकास्ने प्रयासस्वरूप प्रतिबन्धहरू क्रमशः हटाइरहँदा त्यस्तो वृद्धि देखिएको हो । विश्वमा पुष्टि भएका संक्रमितको संख्या साढे दुई करोड नाघ्दा कोभिड१९ भएर ज्यान गुमाउनेको संख्या आठ लाख ४३ हजार बढी पुगेको छ । जोन्स हप्किन्स विश्वविद्यालयको अनुसन्धानका अनुसार करिब ६० लाख संक्रमितहरू सहित अमेरिका सबैभन्दा उच्च प्रभावित देशको रूपमा छ । धेरै ग्रामिण क्षेत्रमा कोभिड१९ वृद्धिको क्रम देखिनु यतिखेर मुख्य सरोकार बनेको छ। कोभिड१९ को महामारी सुरु हुँदा भारतको अवस्था ठिकठिकै थियो । त्यसबेला कडा लकडाउन गरिएको थियो । तर भाइरस साना सहर वा गाउँमा फैलनुअघि मुम्बई र दिल्लीजस्ता ठूला सहरमा देखिन थाले ।
बेपत्ता भएको पाँच दिनपछि शव भेटियो,"रुकुम : रुकुम पश्चिममा एक युवा बेपत्ता भएको पाँच दिनपछि मृत फेला परेका छन्। जिल्लाको बाँफिकोट गाउँपालिका१० झुलाका ३५ वर्षीय भीमबहादुर बुढा भदौ १० गतेदेखि बेपत्ता भएका थिए। उनको आइतबार साँझ शव फेला परेको जिल्ला प्रहरी कार्यालयले जनाएको छ। बुढाको शव घर नजिकैको भीरमा फेला परेको जिल्ला प्रहरी कार्यालय रुकम पश्चिमका प्रमुख, डिएसपी ठगबहादुर केसीले जानकारी दिए। बुढाको मृत्युको कारण खुलेको छैन्। बुढा घरबाट बेपत्ता भएदेखि आफन्तले खोजी सुरु गरेका थिए। घर नजिकैको भीरमा शव फेला परेपछि स्थानीयले प्रहरीलाई खबर गरेको र घटनाको अनुसन्धान भइरहेको डिएसपी केसीले बताए।"
नाग्म बजारमा पहिरो खस्दा १० जनाको मृत्यु,"सुर्खेतबाट ललितबहादुर बुढा र कालिकोटबाट बिस्नप्रसाद न्यौपाने । कालिकोटको नाग्म बजारमा सुख्खा पहिरो खस्दा १० जनाको मृत्यु भएको छ। जिल्लाको तिलागुफा नगरपालिका१ मा रहेको नाग्म बजारमा आइतबार बिहान पहिरो खसेको हो। बजारमाथिबाट सुख्खा पहिरो खसेका कारण पुरिएर १० जनाको ज्यान गएको प्रहरीले जनाएको छ। कालिकोट र जुम्लाको सिमानामा रहेको यो बजारका चार वटा घर पहिरोमा पुरिएका छन्। पहिरोमा पुरिएर एकै घरका चारजना सहित १० जनाको ज्यान गएको हो। जिल्ला प्रहरी कार्यालयका अनुसार आइतबार विहान साढे ७ बजे पहिरो गएको हो। जिल्ला प्रहरी कार्यालयका डिएसपी श्यामबाबु ओलीयाले पहिरोमा १० जनाको मृत्यु भएको जानकारी दिए। पहिरोमा मृत्यु हुनेहरुमा नाग्म बजारमा व्यापार गरी बसेका ४० बर्षका परेक शाही, उनका छोरा ५ बर्षका निराजन शाही, दुई महिनाको छोरा अक्कल शाही र ७ बर्षकी छोरी हिमा शाही रहेका छन्। सोही पहिरोमै पुरिएर ३० वर्षका टेकबहादुर दमाई, उनकी पत्नी २५ वर्षीया छोइनु दमाई, ६ वर्षीय छोरा गजेन्द्र दमाई, ३५ वर्षीय मनवीर कटुवाल, ४५ वर्षीया आइती खड्का र २३ वर्षका अमृत थापाको पनि ज्यान गएको छ। डीएसपी ओलियाका अनुसार मृतक परेक शाहीकी पत्नी पुन्या शाही र स्थानीय अर्जुन हमालको भने जिवितै उद्धार गरिएको छ। उनीहरुको कर्णाली स्वास्थ्य विज्ञान प्रतिष्ठान जुम्लामा उपचार भइरहेको छ। तिलागुफामा केहीदिन अघि कोरोना देखिएपछि त्यहाँ निषेधाज्ञा जारी छ। बजार सिल भएका कारण स्थानीयहरु घरभित्रै बसेका थिए। यसकारण पनि मानवीय क्षति धेरै भएको प्रहरीले जनाएको छ। पहिरोमा चार घर पुरिएका छन्। एउटा कुखुरा पालन गर्ने, एउटा एक मासु काट्ने घर र दुई वटा खुद्रा पसल रहेका घर पहिरोमा पुरिएका छन्। प्रहरीले पहिरोमा थप वेपत्ता भएको हुन सक्ने आशंका गरेको छ। पसलमा कोही ग्राहकहरु गएको भए उनीहरु बेपत्ता भएको हुनसक्ने डिएसपी ओलीयाले बताए। नाग्म बजार कर्णाली राजमार्गमा अन्तर्गत रहेको बजार हो। जहाँ माथि भीर र तल कर्णाली नदी छ।"
बाली र पशु बिमा निःशुल्क,रुकुमपश्चिम : रुकुम(पश्चिम)को मुसीकोट नगरपालिकाका कृषकले यस वर्ष पनि निःशुल्क बाली र पशु बिमाको सेवा पाउने भएका छन्। गत आर्थिक २०७६०७७ देखि सुरु भएको निःशुल्क बिमा कार्यक्रम यस वर्ष पनि सञ्चालन हुने भएको छ। पशु तथा कृषि पेशामा आबद्ध कृषकलाई प्रोत्साहन गर्न संघीय सरकारले बिमाको व्यवस्था गरेको छ। बिमाबापतको ७५ प्रतिशत रकम सरकारले र २५ प्रतिशत कृषकले व्यहोर्ने व्यवस्था छ। मुसीकोट नगरपालिकाले कृषकले तिर्नुपर्ने २५ प्रतिशत तिरिदिने गरेको छ। संघीय र स्थानीय सरकारले रकम व्यहोरेपछि नगरपालिकाका कृषकले गत वर्षदेखि निःशुल्क पशु र बाली बीमाको सुविधा पाइरहेका छन्। कार्यक्रमलाई चालू आर्थिक वर्षमा पनि निरन्तरता दिइएको नगर प्रमुख देवीलाल गौतमले जानकारी दिए।
कर्णाली नदी टीकापुर पस्ने खतरा,"टीकापुर : कर्णाली नदी टीकापुरमा पस्ने खतरा बढेको छ । टीकापुर नगरपालिका वडा नं २ मूलपानीमा निर्माण भएको तटबन्ध कर्णाली नदीले तीब्र कटान गर्न थालेपछि कर्णाली नदी टीकापुर पस्ने खतरा बढेको हो। जनशक्ति सामुदायिक वन क्षेत्रमा निर्माण भएको तटबन्ध नदीले कटान गरिरहेको छ । कटानका कारण राष्ट्रिय गौरवको रानी, जमरा, कुलरिया सिचाईं आयोजनाले निर्माण गरेको तटबन्ध भत्किएर कर्णाली फुट्ने अवस्था छ । स्थानीय बासिन्दाका अनुसार नदीले पछिल्लो तीन दिनयता मात्रै तटबन्धको २० फिट बढी चौडाई कटान गरेको छ । कर्णाली नदीमा पानीको सतह घटेसँगै कटान तीब्र भएर तटबन्ध भत्किएको हो । केही दिनअघिबाट नदीले कटान शुरु गरेको थियो। नदीले तीन दिनयता मात्रै झण्डै ५० फिट लम्बाई र २० फिट भन्दा बढी चौडाईको तटबन्ध कटान गरिसकेको जनशक्ति सामुदायिक वनका सदस्य उदयकुमार सुनारले बताए । आयोजनाले दुई वर्षअघि सो क्षेत्रमा तटबन्ध निर्माण गरेको थियो । सो क्षेत्रमा नदीले कटान गर्दै गए टीकापुर नगरपालिका वडा नं ५, टीकापुर पार्क लगायतका अधिकांश भागमा कर्णाली नदी पस्ने खतरा छ । नदीमा पानीको सतह घट्दै जाँदा तटबन्ध कटान भइरहेको टीकापुर नगरपालिकाका नगर प्रमुख तपेन्द्र रावलले बताए । नदीमा पानीको सतह घटिरहेको छ, पानी घट्दा कटान तीब्र भइरहेको छ रावलले भने यही रफ्तारमा नदी कटान भए कर्णाली नदी टीकापुर पार्क क्षेत्रमा पस्ने खतरा देखिन्छ । नगरप्रमुख रावलका अनुसार नदीको बीचमा थुप्रै टापुहरु रहेका छन् । वर्षेनी ती टापुहरुमा बालुवा थुप्रिने गर्दा नदीले धार परिवर्तन गरेर निर्माण गरेको तटबन्ध समेत भत्काउँदै आएको छ । गत वर्ष वडा नं ५ को शाहीपुर क्षेत्रमा निर्माण गरिएको तटबन्ध नदीले कटान गरेको थियो। कटान तीब्र भएपछि इलाका प्रशासन कार्यालय टीकापुर, टीकापुर नगरपालिका, रानी, जमरा, कुलरिया सिचाईं आयोजना, सशस्त्र प्रहरी र नेपाल प्रहरीको संयुक्त टोलीले कटानको निरीक्षण गरेको छ । नदीले दिनप्रतिदिन कटान तीब्र पार्न थालेपछि कटान नियन्त्रणका लागि अस्थायी ड्याम बनाउने गरी पहल सुरु गरिएको इलाका प्रशासन कार्यालय टीकापुरका प्रमुख शंकर विष्टले बताए । नदीले कटान गरिरहेको छ, बस्तीमा नदी पस्ने खतरा छ, यसलाई नियन्त्रण गर्न हामी सबै मिलेर अस्थायी ड्याम निर्माण गर्ने तयारीमा छौं विष्टले भने नदीको बहाव तटबन्ध क्षेत्रमा फर्किएपछि कटान तीब्र भएको हो । राष्ट्रिय गौरवको रानी, जमरा, कुलरिया सिचाईं आयोजना शुरु भएसँगै कर्णाली नदीले कटान गर्दै आएको कमाण्ड क्षेत्रभित्रका जमिन सुरक्षाका लागि तटबन्ध गर्दै आएको छ।"
सरकारी जागिरसँगै व्यवसायिक कृषि र पशुपालन,"ओखलढुंगा : धेरैले खेतीपाती गर्नुका दुखले जागिर रोज्छन्। त्यसमाथि पनि धेरैको नजर सरकारी जागिरतिरै हुन्छ। जागिरे भएपछि कृषिलाई पनि मुख्य पेशालाई महत्व दिने विरलै हुन्छन्। तर ओलखढुंगा नारायणस्थानका बालकुमार खनाल सरकारी जागिरसँगै कृषिमा पनि एक अब्बल किसान हुन्। सिद्धिचरण नगरपालिका३, नारायणस्थानका बालकुमार खनालले जिल्ला खेलकुद विकास समितिका कार्यालय सचिव हुन्। कार्यालय समयबाहेक उनी अधिकांश समय खेतबारीमै भेटिन्छन्। पाँच वर्ष भयो खनालले फलफूल खेती र पशुपालन सुरु गरेको। बिहान बेलुकी उनी आफ्नो बगैँचामा व्यस्त हुन्छन्। उनले लगाएको मूख्य फलफूल खेती अहिले किवी रहेको छ। गतवर्ष ५० वटा जति बोटले राम्रो उत्पादन दियो। करिब १ लाख ५० हजार जतिको किवी बिक्रि गरेको खनाले सुनाए। यसवर्ष १ सय २० बोट भन्दा बढी किवीका बोट छन् र त्यसमा लटरम्मै फल लागिसकेका छन्। तर कोरोनाको कहरले गर्दा बिक्रि गर्न गाह्रो होला कि भन्ने चिन्ताले पिरोलेको छ उनलाई। स्थानीय बजारमा स्याउ र सुन्तलाको भाउ भन्दा सस्तो दिँदा पनि मान्छेले झन सस्तो माग्ने गरेको उनले बताए। मान्छेलाई किवी फलको बारेमा जानकारी नहुँदा स्थानीय बजारमा यो सस्तो मूल्यमा मागेका हुन्। उनले भने, फलफूलमा किवी खाने बानी पार्न समय लाग्छ। किवीसँगै खनालको बगैँचामा सुन्तला, कागती, ड्रागनफल, आलमोन्ड (हाडे बदाम) पनि छन्। रुद्राक्ष र बोधिचित्त हुर्किएर फल्न थालिसकेको छ। उनले सुरुमै बाख्रापालनमा हात हाले। तर, बाख्रापालनको सामान्य ज्ञानसम्म नलिई सुरु गर्दा निकै डुबे। दुई दिनमा १४ वटा सम्म पाठापाठी मरे। अहिले बाख्राको संख्या घटाएर १७ वटामा झारेका छन्। उन्नत जातसँग क्रस गरेर नश्ल सुधार गर्न बोयरको ५० प्रतिशतको बोका पालेका छन्। लोकल खरिजातसँग क्रस गरेर जन्मिएका पाठापाठी धेरैले माग्ने गरेको उनले बताए। बाख्रापालन सुरु गर्दा घाँसले नपुगेपछि घाँस किनेर पाले। पछि सम्भव नहुने रहेछ भन्ने थाहा पाएपछि उनले १७ रोपनीमा घाँस रोपेका छन्। डाले र भुईँ घास रोपेका छन्। घाँसको नर्सरी बनाएका छन्। उनको अनुभवमा सबैभन्दा ठूलो समस्या दक्ष प्राविधिकको अभाव नै हो। पशुपालन र कृषि दुवैमा भनेको बेलामा रोग पहिचान गरेर समाधान गरिदिने प्राविधिक पाउन गाह्रो छ। खनालले किवी खेतीमै १२ लाख भन्दा बढी लगानी गरेका छन्। घाँसखेती र पशुपालनसहित गरी करिब २० लाख जति लगानी गरेको उनले जानकारी दिए। धेरै लगानी फिर्ता भइसकेको छैन। तर अर्को वर्षदेखि ५ देखि ६ लाखको व्यापार गर्ने उद्देश्य उनले राखेका छन्। जागिरबाट अवकाश लिएपछि कृषि र पशुपालनै पूर्णरुपमा समय दिने उनको सोच छ।"
"साउदीबाट फर्किए ८ हजार नेपाली, नेपाल फर्कन चाहनेको संख्या २७ हजार",साउदी अरेबिया : साउदी अरेबियामा कोभिड १९ को असरबाट स्वदेश फिर्ताको लागी अलपत्र परेका ८ हजार २ सय २३ जना नेपाली चार्टर उडानबाट स्वदेश फिर्ता भएका छन्। दुतावासका अनुसार कोरोनाको महामारीसँगै स्वदेश फिर्ता हुने संख्या दैनिकी रूपमा बढ्दो रहेको छ। दुतावास रियाद र वाणिज्य दुतावास जेद्धाले हालसम्म स्वदेश फिर्ताका लागी २१ हजार २ सय ९५ जनाको नामावली सार्वजनिक गरेको छ भने अनलाईन तथा टेलिफोन सम्पर्क गरि फारम भर्नेको संख्या लगभग २७ हजार भन्दा बढी रहेका छन्। विज्ञप्तिमार्फत साउदी अरेबियामा कार्यरत कम्पनी र निजी क्षेत्रले लामो समयदेखि अकामा नबनेका नविकरण नगरेका नेपालीले बहिगर्मनको भिषाको लागी फारम भरी स्वदेश फिर्ता हुन अनुरोध गरेको छ। दुतावास रियादको सहयोगमा हालसम्म ७ सय ३८ जना नेपालीले बहिगर्मन भिषा प्राप्त गरेका छन भने २५० भन्दा बढी स्वदेश फिर्ता भएका छन्। साउदीमा कोरोना भाइरसको असरबाट बिभिन्न कम्पनी बन्द हुदै गएको अवस्थामा कार्यरत नेपालीमा पनि यसको असर बढ्दो संख्यामा देखा परेको छ। कतिपय कम्पनीले अवस्था हेरी कार्यरत कामदारलाई विना सुचना निकालेका छन भने कतिपय कम्पनीले कार्यरत कामदारलाई आवश्यक सुबिधा दिएका छैनन्। बिभिन्न समस्याबाट पीडित बनेका नेपाली कामदार स्वदेश फिर्ताको लागी तयार रहेको अवस्थामा नेपाल सरकारले निर्धारण गरेको झन्झटिलो नियमबाट थप निरासा समेत भएका छन्। दुतावासले स्वदेश फिर्ताका लागी २१ हजार नेपालीको नामावली सार्वजनिक गरेता पनि अलपत्र परेका १३ हजार भन्दा बढी नेपाली उडानको पर्खाइमा रहेका छन्। वाणिज्यदूत जेद्धाले आगामी सेप्टेम्बर महिनामा ३ उडान जेद्धा शहरबाट हुने जानकारी गराएको छ भने दुतावास रियाद लाई हालसम्म उडान सम्वन्धी कुनै पनि औपचारिक सुचना प्राप्त नभएको जानकारी गरेको छ। साउदीमा कोरोनाको असरबाट अलपत्र परेका नेपालीको उद्धारका लागी नियमित उडान नभएता पनि स्वदेश फिर्ता हुने संख्या दैनिकी बढ्दो हुँदा समयमा नै थप चार्टर उडान आवश्यक रहेको देखिन्छ। साउदीमा कोरोना भाइरसबाट हालसम्म ३ लाख १४ हजार ८ सय २१ जना संक्रमित हुनुको साथै २ लाख ८९ हजार ६ सय ६७ निको भएका छन भने ३ हजार ८ सय ७० जनाको मृत्यु भएको छ।
"सक्नेले दिएर जाऔं, नसक्नेले लिएर जाऔं अभियान सुरु","बागलुङ : बागलुङ बजारमा सक्नेले दिएर जाऔं, नसक्नेले लिएर जाऔं हातेमालो अभियान सुरु गरिएको छ । कोरोना भाइरस (कोभिड१९) को महामारीका कारण दैनिक जिविकामै समस्या हुन थालेपछि मजदुर र विपन्न समुदायका नागरिकलाई लक्षित गरी लियो क्लव अफ बागलुङ कालिकाले अभियान सुरु गरेको हो । क्लबले सञ्चालन गरेको अभियानमा खाद्यान्न हुनेले दिएर जाने र नहुनेले लिएर जानसक्ने क्लबका अध्यक्षसन्देश बोगटीले बताए । अभियान अन्र्तगत पहिलो दिन बजारको जीप पार्कबाट ४३ जनाले राहत सामग्री लगेको अध्यक्ष बोगटीको भनाई छ । अभियानमा चामल, दाल, तेल लगायतको प्याकेज तयार गरिएको छ । केही दाताबाट खाद्यान्न सामग्री संकलन सुरु गरिएको अभियानमा स्वतःस्फूर्त सहयोग दिने क्रम पनि उत्साहजनक रहेको कार्यक्रम संयोजक रामप्रसाद घिमिरले जानकारी दिए । संकटको समयमा कुनै पनि नागरिक भोकै बस्न बाध्य नपरुन् भन्ने अभिप्रायले यस्तो अभियान थालिएको गरिएको क्लबले जनाएको छ । अभियानका क्रममा सोमबा लोकतान्त्रिक चोकमा कार्यक्रम गरिने र प्राप्त सहयोग अनुसार यसलाई निरन्तरता दिइने कार्यक्रम संयोजक घिमिरेले जानकारी दिए ।"
"कस्तो युवा, कसको नेतृत्व ?","नेपाली कांग्रेसका प्रवक्ता एवं प्रभावशाली युवा नेता विश्वप्रकाश शर्माले एक टेलिभिजन कार्यक्रममा अन्तरवार्ता दिने क्रममा कमिजभित्रबाट आफूले धारण गरेको जनै निकालेर देखाए। जनै धारण गर्नु उनको व्यक्तिगत (वर्णवादी) स्वतन्त्रता छँदै छ, तथापि त्यसरी प्रदर्शन नै गर्दा उनको वर्ण (ब्राह्मण) वादी उच्चताको स्पष्ट परिचय दिन चाहेको कम्तीमा पंक्तिकारलाई लाग्यो। आशा लाग्दा र उज्ज्वल भविष्य भएको भनिएका यस्ता युवा नेताको त्यस्तो हर्कतले अन्य समुदायमा प्रत्यक्षपरोक्ष निराशा र घृणा जगाउन ठूलो भूमिका खेल्छ। नेपाली कांग्रेसको चौधैौं महाधिवेशन निकट आएसँगै कांग्रेसभित्र युवा नेतृत्वको बहस एकपटक फेरि सतहमै छताछुल्ल भएको छ। कांग्रेसभित्र मात्रै होइन, बेलाबखत राजनीतिक दलहरू र सरकारकै नेतृत्वसमेत युवाले हाँक्नुपर्ने धारणा व्यक्त भइरहन्छन्। जस्तो कि मानौं आजसम्मका सम्पूर्ण असफलताको जिम्मेवार निसंकोच प्रौढ नेतृत्व हो। यस्तो बुझाइमा पूर्ण सत्यता रहेको मान्न नसकिए पनि त्यस्तो मान्यता सत्यको निकट भने अवश्य छ नै। यद्यपि प्रश्न उठ्छ निरपेक्ष युवा नेतृत्व के एक मात्रै र अकाट्य निकास या विकल्प हो ? अथवा कस्तो युवा ? युवा सोचको कि उमेरको ? युवा समुदाय, जात, लिंग, भाषा या क्षेत्रसँग सापेक्ष रहने कि निरपेक्ष ? जातजाति, क्षेत्र, समुदाय र लिंग आदिका युवा आवश्यक हो कि फगत निरपेक्ष युवाको बहस हो ? के यस्तो युवा नेतृत्व राष्ट्र निर्माणको सही विकल्प हुन सक्छ ? यो लेख र आजको युवा नेतृत्वसम्बन्धी बहसको चुरो प्रश्न पनि यिनै हुन्। निरपेक्ष युवा नेतृत्व, विकल्प हुनै सक्दैन २०१० साल कात्तिक १० गते नेपाली कांग्रेसका सभापति बीपी कोइरालाले सिंहध्वज खड्काको अध्यक्षतामा अर्धसैनिक दस्ताका रूपमा कांग्रेसी युवाहरूको संगठन तरुण दलको घोषणा गरे। ज्ञातव्य रहोस्, जहानियाँ राणाशासनविरुद्ध लड्न २००७ सालताका कांग्रेसले करिब आठ हजारको संख्यामा जनमुक्ति सेना निर्माण गरेको थियो। अझै पनि त्यसलाई बीपीका जनमुक्ति सेना भन्ने गरिन्छ। पछि ००७ को क्रान्ति सम्पन्न भएपछि त्यो सेना भंग गरिएको थियो। जे होस्, सात सालदेखिको प्रजातान्त्रिक, लोक्तान्त्रिक र प्रगतिशील विभिन्न क्रान्तिमा युवाको भूमिका र जिम्मेवारी महत्र्वपूर्ण रह्यो। रोचक प्रसंगसमेत के छ भने, संयोगवश प्रधानमन्त्री बीपी कोइराला चर्चित २०१७ साल पुस १ गते तत्कालीन राजा महेन्द्र शाहद्वारा गिरफ्तार गरिँदा बीपी तरुण दलकै महाधिवेशन उद्घाटन सभालाई सम्बोधन गरिरहेका थिए। स्मरणीय छ महेन्द्रले जननिर्वाचित प्रधानमन्त्री बीपीलगायत कांग्रेसका नेताहरूलाई पक्रेर जेल कोच्दै पञ्चायती व्यवस्था घोषणा गरी सत्ता आफ्नो हातमा लिएका थिए। रुढिग्रस्त मनस्थिति भएको व्यक्ति उमेरले युवा हुनु र वृद्धा हुनुको कुनै अर्थ रहँदैन। त्यसैले कस्तो युवा र कसको नेतृत्व चाहेका हौं हामीले, पहिले त्यसको निक्र्योल गर्न जरुरी छ। २०२७ सालमा कांग्रेसले नेपाल विद्यार्थी संघ (नेवि संघ) को स्थापना गरी युवाविद्यार्थीको भूमिकालाई महत्र्व र जिम्मेवारी दियो। युवाको भूमिका र योगदान महत्र्वपूर्ण रहँदै आएको भए पनि दल या राज्यकै नेतृत्व युवाले गर्न पाउनुपर्ने माग भने अद्यापि निरन्तर जारी छ। युवा केवल निरपेक्ष हुन सक्दैन। युवा कुन समुदायको हो ? कुन जात, धर्म, लिंग र क्षेत्रको हो ? यो प्रश्न त्यत्तिकै महत्र्वपूर्ण छन्। किनभने ६०७० वर्ष उमेरका वृद्ध नेताको ठाउँमा उही जाति, उही लिंग, उही धर्म, समुदाय र उही क्षेत्रका ३०४० वर्ष उमेरका युवा नेतृत्वमा आउँदैमा क्रान्ति भएको मान्न सकिन्छ ? उदाहरणका लागि मानौं कांग्रेसका शेरबहादुर देउवा, रामचन्द्र पौडेल आदि नेतृत्वबाट विस्थापित भइ विश्वप्रकाश शर्मा, गगन थापा, गुरु घिमिरे आदि नेतृत्वमा आए भन्दैमा कांग्रेसको कायापलट सम्भव छ ? अवश्य पनि छैन। वृद्ध बाहुनक्षेत्री नेतालाई विस्थापित गरी सोही समुदायका अर्का युवा नेता स्थापित हुनु कुनै शर्तमा पनि प्रगतिशील कार्य हुनै सक्दैन। त्यो परिवर्तन र समयको माग होइन। फरक जातजाति, समुदाय, लिंग, क्षेत्र, सम्प्रदायको सामूहिक नेतृत्व प्रणालीको विकास गर्नु एक मात्रै र सच्चा विकल्प हो। निर्णायक तहमा आर्यखस, दलित, मधेसी, गैरहिन्दु, महिला आदि समुदायको सामूहिक नेतृत्वको जरुरी छ। त्यहाँ उमेरको मात्रै नभई सोचको प्रगतिशील युवा हुनु त्यत्तिकै आवश्यक छ। नीति निर्माण तहमा समावेशी युवा सत्तारुढ दल नेकपाको आन्तरिक द्वन्द्व र सत्तासंघर्ष तत्काल केही समयका लागि भए पनि मत्थर हुने दिशातर्फ लम्किएको बुझिन आएको छ। नेकपाभित्रको पर्दामा देखिने गरी तीन गुटका दुईदुईजना सदस्य रहेका विवाद समाधानका लागि सुझाव सिफारिस गर्ने जिम्मेवारी पाएको समितिले भर्खरै दुई अध्यक्षसमक्ष प्रतिवेदन तयार पारी बुझाएको छ। पार्टी महासचिव विष्णु पौडेल संयोजक रहेको उक्त समिति एकल जातीय आर्यखस मात्रै सम्मिलित थियो। हुन त नेकपा भनेकै पहाडे, बाहुनक्षेत्री, हिन्दु र भालेहरूको मात्रै पार्टी रहेको पुष्टि भइ नै सकेको छ। भालेहरूको पार्टी भएकाले भालेकै जुधाइ हुनु र समाधान पनि भालेहरूले खोज्नु आश्चर्यको विषय होइन। नेकपाको स्थायी कमिटी, अझ सचिवालयको जातीय, लैगिंक र क्षेत्रीय बनोट हेर्ने हो भने यो पार्टी कसको हो स्पष्ट भइहाल्छ। त्यसको प्रभाव या असर केपी शर्मा ओली नेतृत्वको नेकपा सरकारमा पनि पर्नु अनौठो विषय होइन। संघीय सरकारका प्रमुख मन्त्रीहरू, राष्ट्रपतिदेखि सभामुख, राष्ट्रियसभाका अध्यक्ष र प्रदेश संसद्का सभामुख र मन्त्रीहरूसम्म हेर्दा जातिवादी सत्ताको मुहार प्रस्टै देखिन्छ। यो युगलाई फगत निरपेक्ष युवा नेतृत्वको स्थापना एवं विकासलाई मात्रै लक्ष्य बनाइयो भने त्यो अपूर्ण, मूर्खता र घातकसमेत हुनेछ। जनयुद्धपछि धारण गरिएका कमरेडहरूका जनै, धनयुद्धमा हड्पिएका कमरेडहरूका अकूत दौलत, पद र पावरको दुरुपयोग तथा हत्याहिंसासम्म पुगेको घृणित जातिवादको बिगबिगी आदि कारणले हाम्रो देशमा जातीय, क्षेत्रीय, लैगिंक, धार्मिक, भाषिक र सामाजिक समानता साथै समावेशिताको मुद्दा जबर्जस्त ढंगले उठाउनैपर्ने बाध्यताको महसुस गराएको छ। अब यो राजनीतिको केन्द्रीय मुद्दा बनाउनुपर्ने आवश्यकता छ। स्वघोषित सबैभन्दा क्रान्तिकारी भनिने कम्युनिस्टहरू धुरन्धर धार्मिक, पुँजीपति र जातिवादी कित्तामा उभिएका छन्। आकाशमा ढुंगा फाल्ने र त्यो ढुंगा जहाँ झर्छ, त्यही कथित (रामायण कथाका आदर्श पात्र तर भौतिक उपस्थिति प्रमाणित गर्न नसकिने) श्रीरामको जन्मभूमि हो भन्दै कोरोना भाइरसका बिरामीलाई न्यूनतम उपचारको पर्याप्त व्यवस्था गर्ने दायित्वबाट निर्लज्ज ढंगले पन्छिदै राममन्दिर निर्माणमा मनग्गे खर्च गर्ने मनकारी व्यक्तिलाई कम्युनिस्ट आदर्श नेता मानिँदो रहेछ। अझ उनै राष्ट्रनायक कहलिन बेर छैन। कसैले भन्लान् ओलीदाहालहरू वृद्धा भए, नेकपाका युवा नेताहरू त्यस्ता छैनन्। तर पत्याउने आधार खोइ ? नेकपाका आशा गरिएका भनिएका युवा नेताहरू योगेश भट्टराई, घनश्याम भुसाल आदि यही मन्त्रिपरिषद्मै मन्त्री छन्। भट्टराई अनियमितता र विवादमा तानिए भने भुसाल किसानलाई मल दिनेलगायत आफ्नो मन्त्रालय सुधार्न छाडेर दमदार लेख लेख्नमै व्यस्त छन्। सानदार र उपलब्धिमूलक काम गर्न छाडेर आदर्शवान्, क्रान्तिकारी र दमदार लेख लेख्न तल्लीन कृषिमन्त्री हुँदा पनि आज किसान र राष्ट्रको कृषिको हालत त्यस्तै छ जो हिजो पनि थियो। यही हो त युवा नेताहरूप्रतिको आम जनअपेक्षा ? बोल्न र लेख्न जति सजिलो छ, कामै गर्न सरल नभए पनि असम्भव भने छैन। त्यो गरी देखाउने दायित्व युवा शक्तिमा छ। तथापि उमेरले युवा भए पनि मानसिक्ता पुरातन हुनाको परिणति नै यो असफलताको कारक हो। यात्रामा बिरालाले बाटो काट्दा अशुभ हुन्छ भनी डर मर्ने क्रान्तिकारी युवा कमरेडप्रति आँखा चिम्लेर भरोसा गर्ने जमात भने जीवितै छ। मंगलबार घर पस्न हुन्न, महिनावारी भएकी श्रीमती, आमा या दिदीबहिनीलाई भान्छा, पूजाकोठामा प्रवेश निषेध गर्नु धर्म हो, सहरमै घर भए पनि कोठा भाडामा लगाउादा जात सोध्न बिर्सनै हुन्न आदि जस्ता विचार राख्ने युवा र यस्ता विचार बोकेर युवा आऊ, देश बचाऊ भन्नेहरूको पछि लागेर के फाइदा ? युवा त सोचमा नवीनता भएको, परिवर्तनलाई हाँक्न र आकलन गर्न सक्ने क्षमतायुक्त हुन आवश्यक छ। रुढिग्रस्त मनस्थिति भएको व्यक्ति उमेरले युवा हुनु र वृद्धा हुनुको कुनै अर्थ रहँदैन। त्यसैले कस्तो युवा र कसको नेतृत्व चाहेका हौं हामीले, पहिले त्यसको निक्र्योल गर्न जरुरी छ। हेक्का रहोस्, युवा उमेरमा भन्दा बेसी सोच, मान्यता र व्यवहारमा खोज्नु उपयुक्त हुनेछ। समावेशी युवा नेतृत्व विकल्पका रूपमा अघि सार्न सकिन्छ।"
कैदीबन्दीमा पनि बढ्दै कोरोना संक्रमण,"काठमाडौं : विश्वव्यापी महामारीको रूपमा रहेको कोभिड१९ को सङ्क्रमण नेपालको कारागारमा समेत देखिन थालेको छ। कारागारभित्र बस्ने कैदीबन्दीमा पछिल्लो समयमा सङ्क्रमण फैलिन थालेको पाइएको कारागार व्यवस्थापन विभागले जनाएको छ। आइतबारसम्ममा शङ्कास्पद ८७९ जनाको पिसीआर परीक्षणमा १६६ जनामा सङ्क्रमण भेटिएको छ। त्यसमध्ये ७२ जना सङ्क्रमण मुक्त भइसकेको विभागका सूचना अधिकारी देवर्शी सापकोटाले जानकारी दिए। उनका अनुसार भदौको पहिलो सातामा पर्साको वीरगञ्ज कारागारबाट सङ्क्रमण देखिएको थियो। त्यसपछि जोखिम क्षेत्रको सात वटा कारागारमा नमूना सङ्कलन गरेर परीक्षण गर्दा अन्यमा समेत देखिएको हो। नयाँ कैदीबन्दी र कारागारको सुरक्षामा खटिएका प्रहरीमा पहिलो पटक कोरोना देखिएको थियो। केहीअघि काठमाडौँको केन्द्रीय कारागारसहित स्याङ्जा, बाँके, सिन्धुपाल्चोक, सिरहा, सुनसरी र पर्साको कारागारमा शङ्कास्पद कैदीबन्दी, सुरक्षाकर्मी र कर्मचारीको परीक्षण गरिएको सापकोटाले बताए। काठमाडौँको केन्द्रीय कारागारमा मात्रै चार जनामा देखिएको छ। प्राप्त विवरणअनुसार कारागारका सुरक्षाका लागि खटिएका २०७ प्रहरीमा पिसीआर परीक्षण गर्दा ५२ जना तथा कर्मचारी ७८ को परीक्षणमा सात जना सङ्क्रमित भएका हुन्। बाँकी सबै कैदीबन्दी रहेको कारागार व्यवस्थापन विभागले जनाएको छ। हाल कारागारमा २४ हजार १०० कैदीबन्दी छन्। कूल ८२० कर्मचारी र झण्डै दुई हजार प्रहरी रहेका छन्। कारागारभित्र सामाजिक दूरी कायम गर्न सक्ने अवस्था नभएकाले उच्च जोखिम छ।"
नासिँदै एकसिंगे गैंडा,"गुलरिया : विश्वमै लोपोन्मुख अवस्थामा पुगेका एकसिंगे गैंडाहरुको प्राकृतिक रुपमा मृत्यु हुनेक्रम बढेसँगै नासिने चिन्ता थपिएको छ । गैंडाका कोटोहरु (बच्चा) बाघको आक्रमणलगायत वयस्क गैंडाहरु प्राकृतिक कारणले मर्न थालेपछि नेपालमा गैंडाको दीगो संरक्षणका लागि तत्काल पहल गर्नुपर्ने आवश्यकता महशुस गर्न थालिएको छ । पछिल्लो समय सन् २०१५ मा गरिएको गैंडा अनुगमनका क्रममा बर्दिया राष्ट्रिय निकुञ्जमा २९ वटा गैंडा गणना गरिएका थिए । त्यसपछि राष्ट्रिय निकुञ्ज तथा बन्यजन्तु संरक्षण विभागले चितवन राष्ट्रिय निकुञ्जबाट निकुञ्ज भित्रको बबइ उपत्यकामा दुई पटक गरी ८ वटा गैडा स्थानान्तरण गरेको हो । राष्ट्रिय प्रकृति संरक्षण कोष बर्दिया संरक्षण कार्यक्रमका संरक्षण अधिकृत रविन कडरियाले भने पछिल्लो गैंडा गणनापछि सन् २०२० सम्म ५ वर्षको अवधिमा बर्दियामा १४ वटा गैंडा प्राकृतिक कारणले मरेका छन् । गैंडाको प्राकृतिक मरणको सुस्म अध्ययन गर्नुपर्ने आवस्यकता बढ्दै गएको छ । गैंडाको चोरी शिकार शून्य छ । तर प्राकृतिक मृत्युको तथ्यांक डरलाग्दो देखिन्छ । बबई उपत्यकामा स्थानान्तरण गरिएका ८ वटा गैंडाहरुबाट ३ वटा बच्चा जन्मिए । जसमध्ये एउटा वयस्क गैंडा कर्णाली तटीय क्षेत्रमा पुगेको र केही गैंडा बाघको आक्रमणलगायत प्राकृतिक कारणबाट मरेको बताए । गैंडाको प्राकृतिक मरणले चिन्ता थपिदिएको छ । उनले थपे गैंडाको दीगो संरक्षणका लागि समयमै सक्रियता बढाउनुपर्छ । पछिल्लो गैंडा गणनाअनुसार चितवनमा ६ सय ५, बर्दियामा २९, शुक्लामा ८ र पर्सामा ३ वटा गरी नेपालमा ६ सय ४५ वटा एकसिंगे गैंडा छन् । विश्वमै संवेदनशील प्रजाती मानिने लोपोन्मुख एकसिंगे गैंडा कोरोना भाईरस (कोभिड१९) नियन्त्रणका लागि गरिएको लकडाउन तथा निषेधाज्ञाका कारण राष्ट्रिय रुपमा अनुगमन हुन नसक्दा यसको दीगो ब्यवस्थापनमा चुनौती थपिन थालेको छ । बर्दिया, चितवन, पर्सा र शुक्लाफाँटा राष्ट्रिय निकुञ्ज लगायत आसपासका मध्यवर्तीक्षेत्र स्थित सामुदायिक बनका वासस्थानहरुमा रहेका गैंडाहरुको राष्ट्रिय रुपमै गणना तथा अनुगमन नगर्दा यसको यकिन संख्या, बासस्थानसँगै आहारा ब्यवस्थापनमा चुनौती थपिएको हो । सरकारले प्रत्येक ५ वर्षमा गैंडा गणना गर्दै आएको थियो । गत चैत्र महिनाको सुरुवातसँगै राष्ट्रिय रुपमै देशभरीका गैंडाका बासस्थान क्षेत्रहरुमा अनुगमन गर्दै गैंडा गणना गर्ने तयारी गरिएको भएपनि महामारीका रुपमा फैलिरहेको कोभिड१९ संक्रमणका कारण गणना स्थगित हुन गएको छ । तर निकुञ्जहरुको आन्तरिक रुपमा नियमित गरिने गैंडा अनुगमन भने रोकिएको छैन । बर्दिया राष्ट्रिय निकुञ्ज तथा राष्ट्रिय प्रकृति संरक्षण कोष बर्दिया संरक्षण कार्यक्रमको सहकार्यमा बर्दियामा पहिचानमा आधारित गैंडा अनुगमन गरिएको बर्दिया राष्ट्रिय निकुञ्जका प्रमुख संरक्षण अधिकृत विष्णु प्रसाद श्रेष्ठले बताए । अनुगमनका क्रममा बर्दियामा ३७ वटा गैंडा भेटिएका छन् । अनुगमनका क्रममा ३० वटा गैंडा कर्णाली तटीय क्षेत्रमा र बाँकी बबईलगायतका क्षेत्रमा भेटिएका छन् । कर्णाली नदी तटीय क्षेत्रमा ४ वटा पोस्ट तथा बबई क्षेत्रमा एउटा पोस्टमार्फत पहिचानमा आधारित गैंडा अनुगमन गरिएको हो । बर्दिया राष्ट्रिय निकुञ्ज चितवन पछिको गैंडा संरक्षणका लागि उपयुक्त मानिन्छ । निकुञ्जभित्र बबई नदी तटीयक्षेत्र भन्दा कर्णाली नदीतटीय क्षेत्र गैंडाको उपयुक्त वाससस्थान बन्दै गएको छ । अधिकृत श्रेष्ठले भने बबई तटीय क्षेत्र पनि गैंडाको वासस्थानका लागि उपयुक्त मानिए पनि आहारालगायत पानीपोखरीको दीगो व्यवस्थापन गर्नु आवश्यक छ ।"
पर्सामा थप ३२ जनामा कोरोना पुष्टि,"वीरगन्ज : पर्सामा थप ३२ जनामा कोरोना भाइरस संक्रमण पुष्टि भएको छ। वीरगन्जस्थित नारायणी अस्पतालको प्रयोशालमा आइतबार राति गरिएको परीक्षणमा पर्साका ३२ जनामा संक्रमण पुष्टि भएको नारायणी अस्पतालका प्रवक्ता डाक्टर अतुलेश चौरसीयाले जानकारी दिए। संक्रमण पुष्टि भएका पर्साका ४७ जना मध्ये वीरगन्ज महानगरपालिकाको विभिन्न वडाका २१ जना छन्। डाक्टर चौरसीयाका अनुसार , आइतवार राति वीरगन्ज महानगरपालिका वडा नम्बर ११ का १२ जना , वडा नम्बर २ का ३ जना , वडा नम्बर २० का २ जना तथा वडा नम्बर ५ , ६ , १३ र १५ का ११ जनामा संक्रमण पुष्टि भएको हो। यस्तै पर्साकै कालीकामाइ गाँउपालिकाको वडा नम्बर १ र ४ का ४४ जना तथा वडा नम्बर ३ का १ जना र जीराभवानी गाँउपालिका वडा नम्बर २ का २ जनामा पनि संक्रमण देखिएको डाक्टर चौरसीयाले जानकारी दिए। आइतवार राति थप ३२ जनामा संक्रमण पुष्टि भएसंगै पर्सामा संक्रमितको संख्या २ हजार १ सय ९२ पुगेको जिल्ला प्रशासन कार्यालय पर्साले जनाएको छ। यसैबिच आइतवार राति नारायणी अस्पतालको प्रयोगशालामा गरिएको पीसीआर परिक्षणमा बाराका ४ र सर्लाहीका १ जनामा संक्रमण पुष्टि भएको छ। बाराको कोल्भी नगरपालिकाका ३ जनामा र महागढी नगरपालिका वडा नम्बर ११ का १ जनामा कोरोना पुष्टि भएको नारायणी अस्पतालका प्रवक्ता डाक्टर चौरसीयाले जानकारी दिए।"
"विराटनगरमा कोरोना संक्रमितको संख्या एक हजार नाघ्यो, ६०६ जना होम आइसोलेसनमा","विराटनगर : प्रदेश १ मा कोरोना भाइरसबाट सबैभन्दा बढी प्रभावित विराटनगर महानगरपालिकामा संक्रमितको संख्या एक हजार नाघेको छ । समुदायस्तरमा कोरोना फैलिएको विराटनगरमा ४२ जना नयाँ बिरामी थपिएसँगै सोमबार बिहानसम्ममा संक्रमित संख्या एक हजार १६ पुगेको छ । संक्रमितमध्ये तीन सय ८९ जना कोरोना जितेर घर फर्किसकेका छन् । संक्रमणका कारण हालसम्म विराटनगरमा ११ जनाले ज्यान गुमाइसकेका छन् । विराटनगर महानगरपालिका वडा नम्बर ८, ९ र १५ मा दुईदुईजना संक्रमितको मृत्यु भएको छ । विराटनगर २, ३, ५ ,६ र १० मा एकएक जना संक्रमितको मृत्यु भइसकेको छ । विराटनगरमा पहिलो पटक कोरोना संक्रमणका कारण साउन १९ गते विराटनगर५ का ७७ वर्षीय वृद्धको मृत्यु भएको थियो । मृत्यु भएका ११ मध्ये अधिकांशमा दीर्घरोग देखिएको उपचारमा संलग्न चिकित्सकले बताएका छन् । विराटनगर महानगरपालिकामा १९ वटा वडा छन् । तीमध्ये वडा नम्बर १९ मा संक्रमण देखिएको छैन । दुईवटा वडामा संक्रमितको संख्या एक सयमाथि छ । वडा नम्बर १२ मा कोरोना संक्रमितको संख्या एक सय २६ जना छ । वडा नम्बर ६ मा एक सय पाँच जनामा संक्रमण पुष्टि भइसकेको छ । यसैबीच विराटनगरमा कोरोना संक्रमितमध्ये अधिकांश 'होम आइसोलेसन' मा छन् । महानगरको जनस्वास्थ्य महाशाखा प्रमुख रमेश कार्कीले सोमबार बिहानसम्ममा छ सय छ जना 'होम आइसोलेसन' मा रहेको जानकारी दिए । 'होम आइसोलेसन' मा बसेकामध्ये दुई सय ५० महिला र तीन सय ५६ पुरुष छन् । कोभिड अस्पतालमा बेड खाली नभएपछि संक्रमितहरु 'होम आइसोलेसन' मा बस्न बाध्य भएको महानगरले जनाएको छ ।"
स्वास्थ्यकर्मीको परिवार पीडा,"कोभिड १९ को महामारीले संसारलाई आक्रान्त पारिरहेको जगजाहेर नै छ। विगत आठ महिनाको समयमा करोडौं मानिस कोभिडबाट संक्रमित भइसकेका छन् भने लाखौंको ज्यान गमिसकेको छ। यसमा हाम्रो सानो देश नेपाल पनि अछुतो रहन सकेन। यस विषम परिस्थितिमा हामी जोकोही पनि यसको सिकार हुन सक्छौं। यसले जात, धर्म, लिंग, पेसा, पद, प्रतिष्ठा, धनी, गरिब, बच्चा, जवान, वृद्धवृद्धा, अग्लो, होचो कोही छुट्टाउँदैन। संसारभरका डाक्टर, वैज्ञानिकहरू रातदिन नभनी कोभिडको खोप तयार बनाउन लागिपरेका छन् र सफलताको नजिकै पनि पुगिसकेका छन्। कोभिडको महामारीसँग संसारभरका मानिस जुधिरहेका छौं। यस विषम परिस्थितिमा अग्रपंक्तिमा रहेर काम गर्नेमा जोखिम धेरै हुने भएकाले सजकता अपनाउनुपर्ने हुन्छ र अपनाइरहेको पनि पाइन्छ। स्वास्थ्यकर्र्मी, सुरक्षाकर्मी, सञ्चारकर्मी आफैं जोखिम मोलेर संक्रमितको स्वास्थ्य सुधारका लागि घरपरिवार छाडेर दिनरात नभनी खटिरहेका छन्। त्यसैगरी सुरक्षाकर्मीहरू चौबीसै घन्टा तैनाथ छन्, सञ्चारकर्मीहरू पनि समाचार सम्प्रेषण गर्न ज्यानको प्रवाह नगरी सबैतिर पुगिरहेका छन्। यी सबै परिस्थितिसँग जुध्दाजुध्दै आफैं संक्रमित भएर आइसोलेसन बसिरहेका धेरै घटना छन्। नेपालमा कोभिडका बिरामी देखिन थालेसँगै समाजमा स्वास्थ्यकर्मीमाथि समाजका केही पात्रले एक प्रकारको दबाब दिन थालेका थिए। पहिलो घटना पश्चिम नेपालको प्राइभेट अस्पतालमा काम गर्ने नर्सलाई घरपतिले घर खाली गरिदिन भनेपछि र उनी मिडियामा आएपछि यो कुरा बाहिर आएको थियो। त्यसपछि नेपाल सरकारले स्वास्थ्यकर्मीमाथि कुनै पनि प्रकारको दुव्र्यवहार नगर्न अनुरोध गरेको थियो। सरकारको अनुरोधलाई बेवास्ता गर्दे बकुलहार अस्पताल रत्ननगरका मेसु डा विश्वबन्धु बगालेलाई कोरोना पोजेटिभ देखिएपछि घरमै आइसोलेसनमा बसेको बेला छिमेकीले गरेका दुव्र्यवहारको घटनाले फेरि सबैको शिर झुक्यो। त्यसको केही समयपछि राजधानीको नागरिक अस्पतालका स्वास्थ्यकर्मीलाई कोरोना पोजेटिभ देखिएपछि सम्पर्कमा आएका थप स्वास्थ्यकर्मीहरू क्वारेन्टाइनमा बसेको होस्टलमा स्थानीय बुद्धिजीवी भनाउँदाहरूले घर घेरेर अस्पतालबाट समुदायमा संक्रमण फैलाउने भन्दै विरोध गरेको घटनाले सहरी समाजको धज्जी उडाएको छ। चारैतिरबाट विरोध आएपछि पछिल्ला समयमा यस्ता घटना भएको कमै सुनिएको छ। यस्तो परिस्थितिमा स्वास्थ्यकर्मीका घरपरिवारमा कस्तो मानसिक प्रभाव परेको होला भनेर परिवारबाहेकका मानिसले सोचेका छैनन्। म आफू स्वयं स्वास्थ्यकर्मी नभए पनि मेरो घरमा दुई देवर, दुई देउरानी डाक्टर र तीनजना दिदीबहिनी नर्स भएकाले मैले नजिकबाट यी समस्या झेलिरहेको छु। सरकारका काम व्यवहारमा भन्दा कुरैमा सीमित छन्। स्वास्थ्यकर्मीलाई व्यक्तिगत सुरक्षा सामग्री उपलब्ध गराउने कुरा त धेरै टाढाको हो। नेपाल सरकारले अर्बौँ रुपैयाँ कोराना संक्रमणमा खर्च भएको विवरण आए पनि अग्रपंक्तिमा खटेर काम गर्ने स्वास्थ्यकर्मीमाथि खर्च भएको कुल रकममध्ये केकति खर्च भयो भनेर विश्लेषण अवश्य गर्नुपर्छ अहिले हिसाब गरेर बस्ने बेला पक्का होइन। कतिसम्म भने अस्पतालमा स्वास्थ्यकर्मीले प्रयोग गर्ने मास्कसमेत आफैं किनेर प्रयोग गर्नुपर्ने हुन्छ। मेरो दिदी पूर्वको सरकारी अस्पतालमा काम गर्नुहुन्छ। प्रसूति विभाग भएकाले जतिबेलै सजकता अपनाउनै पर्यो। पर्याप्त सुरक्षाको साधनविना नै दिनरात ड्युउटीमा खटिनुहुन्छ। घरबाट निस्कँदा भरे घर आउँदा संक्रमण आफैंसँग आएर घरपरिवारका अन्य सदस्यलाई संक्रमित बनाइने पो हो कि भन्दै पाँच महिना बितिसकेको छ। स्वास्थ्यकर्मीलाई बस्ने व्यवस्था नहुँदा जोखिम मोलेरै भए पनि घर आउनुपरेको छ। यसरी नै मेरो बहिनी राजधानीको सरकारी अस्पतालमा काम गर्छिन्, केही दिनअगाडि आफूले काम गर्ने विभागमा एकजना बिरामीमा कोरोना संक्रमण देखिएपछि विभागका सम्पर्कमा आएका सबै स्वास्थ्यकर्मीहरू अस्पतालले व्यवस्था गरेको क्वारेन्टाइनमा बसेर ड्युउटी गरिरहेका छन्। यसरी अस्पतालले क्वारेनटाइनको आफैं व्यवस्था गरेमा स्वास्थ्यकर्मीलाई धेरै सहज हुने देखिन्छ तर यस्तो अस्पतालको संख्या न्यून रहेको पाइन्छ। यसरी घरपरिवार छाडेर क्वारेनटाइनमा बसेरै भए पनि उपचारमा संलग्न भएका स्वास्थ्यकर्मीको पीडा एकातिर छ भने अर्कातिर अस्पतालले छुट्टै बस्ने व्यवस्था नगरिदिँदा आफूलगायत परिवारमा संक्रमण भित्रिने डर अर्कातर्फ रहेको छ। हाम्रो घरमा १६ जनाको परिवार छ। ८१ वर्षकी आमादेखि १७ महिनाको बच्चासम्म। मेरा देवर नाक, कान, घाँटीको सरकारी अस्पतालको डाक्टर हुनुहुन्छ। उहाँ प्रत्येक दिन ओपीडीमा विभिन्न प्रकारका बिरामी चेकजाँच गर्नुपर्छ। सजगता अपनाउँदाअपनाउँदै पनि कतिबेला आफैं संक्रमित भइन्छ भन्ने हेक्काहुँदैन। आफैंले जाँचेका कति बिरामीमा संक्रमण पुष्टि भइसकेको छ। अस्पतालले स्वास्थ्यकर्मीलाई बाहिर बस्ने व्यवस्था नगर्दा घरमै आउनुपर्ने बाध्यता छ। २० वर्षदेखि उच्च रक्तचाप र मुटु रोगको नियमित औषधि खाने ८१ वर्षकी आमा र १७ महिनाको बच्चा घरमा सँगै हुँदा कति मानसिक तनाव होला ? स्वयं स्वास्थ्यकर्मीकोे मानसिक स्वास्थ्यमा परेको असरबारेमा बुझिदिने कसले ? यी माथिका घटना प्रतिनिधि मात्र हुन्। स्वास्थ्यकर्मी भएका घरमा सबैलाई यही कुराले सताइरहँदा पनि स्वास्थ्यकर्मीहरू आफ्नो काममा खटिइरहेका छनु र संक्रमितको सेवामा जुटिरहेका छन्। यस्तो बेलामा समाजमा स्वास्थ्यकर्र्मीमाथि हुने दुव्र्यवहारका घटनाले हाम्रो समाजमा कस्तो सन्देश छाड्ला ? शिक्षित र सहरी भनाउँदाबाटै यस्तो दुव्र्यवहार र विभेदका घटनाक्रमले आम जनसमुदायले शिर झुकाउनुपर्ने अवस्था आएको छ। डा विश्वबन्धु बगालेका घरमा भएको घटना भोलिका दिन मेरै घरपरिवारमा पनि नहोला भन्न सकिन्न। स्वास्थ्यकर्मीले यसरी दिनरात नभनी संक्रमित तथा अन्य रोगीको उपचारमा खटिएवापत हाम्रो समाजले दिने पुरस्कार यही हो ? स्वास्थ्यकर्मी कसरी संक्रमित भए भनेर बुझ्दाबुझ्दै किन अबुझ हुन्छौं हामी ? हिजो स्वास्थ्यकर्मीको घर घेर्न आउने भीड भोलि संक्रमित हुँदा जाने ठाउँ कहाँ हो ? यो संक्रमण संसारभरि नै फैलिएको छ, कसैले आफैं सृजना गर्ने होइन भन्ने थाहा पाएर पनि तिनै संक्रमितको सेवामा समर्पितमाथि यत्रो दुव्र्यवहार गर्ने हिम्मत कसरी आउँछ ? यस्तो बेलामा पीडितमाथि न्याय दिलाउन र मनोबल उच्च राख्न राज्यले कडा कदम चाल्न पनि पछि पर्नु हुँदैन। दुव्र्यवहार गर्नेलाई कानुनको दायरामा ल्याउनैपर्छ। नत्र यस्ता घटना हुने क्रम जारी रहन्छ। हाम्रो समाजमा ठूलाठूला अपराधी र भ्रष्टाचारीहरू निर्बाध रूपमा खुलेआम हिँडिरहेका बेलामा स्वास्थ्यकर्मीमाथि यस्तो दुव्र्यवहार कहाँसम्म न्यायसंगत हो ? मूल्यांकन गर्ने जिम्मा तपाईंहाम्रै हो। यस्ता निन्दनीय घटना पूर्णरूपमा नियन्त्रण गर्ने संयन्त्र परिचालन गर्न राज्य पछि पर्नु हुँदैन। कोभिडका कारण उत्पन्न अहिलेको विषम परिस्थितिमा स्वास्थ्यकर्मीका साथै अग्रपंक्तिमा रहेर काम गर्ने सबैको मनोबल उच्च राख्न राज्यले विभिन्न कार्यक्रम कार्यान्वयन गर्न आवश्यक देखिन्छ। कोभिड महामारीको यो विषम परिस्थितिमा राष्ट्रले स्वास्थ्यकर्मीहरूको मनोबल बढाउन गरेको मान, सम्मान र सहानुभूतिबारेमा विभिन्न अन्तर्राष्ट्रिय सञ्चारमाध्यममा समाचार पढ्न र सुन्न पाइन्छ। हामीले ती सबै गर्न नसके पनि कमसेकम दुव्र्यवहार र विभेद त नगरिदिन सकिन्छ नि ! वास्तवमा जन्मिएदेखि मृत्युपर्यन्त पनि हामीलाई स्वास्थ्यकर्मीको सहयोग अपरिहार्य हुन्छ। स्वास्थ्यकर्मीबाट पनि केही अपवादका नराम्रा घटनाचाहिँ समाजमा नभएका भने होइनन्। त्यस्ता नराम्रा घटनालाई कानुनको दायरामा ल्याउने काम सरकारको हो। यसरी संसार सबै कुरा थाँती राखेर कोभिड रोकथामका लागि अहोरात्र खटिइरहेको छ। हामी सबैले कोभिडबाट जोगिन आफूले सकेको सतर्कता अपनाउँदै सचेत नागरिकको जिम्मेवारी पूरा गर्नुपर्नेमा दुईमत छैन। कोभिडको दौरान समाजमा देखिएका विकृति, विसंगति र दुर्व्यवहार निर्मूल पार्दै र सभ्य समाज निर्माण गर्ने सबैको साझा दायित्वलाई आत्मसात गर्दै आगामी दिनमा स्वास्थ्यकर्मीमाथि हुने दुव्र्यवहारका घटना नहोऊन् र नदोहोरिऊन्। हाइलाइट कोभिडको दौरान समाजमा देखिएका विकृति, विसंगति र दुव्र्यवहार निर्मूल पार्दै सभ्य समाज निर्माण गर्ने सबैको साझा दायित्वलाई आत्मसात गर्दै स्वास्थ्यकर्मीमाथि हुने दुव्र्यवहारका घटना दोहोरिनु हुँदैन।"
नेतृत्वको असफलता,"मुलुकलाई वैकल्पिक वाद वा दलभन्दा पनि सुधारिएको नेतृत्व र दल चहिएको छ नेपालीको भाग्य नै त्यस्तो कि सतीले सरापेको देश हुनाले हामी यस्तो दुर्दशामा हेलिनुपरेको ? चित्त बुझाउने बाटो हो भाग्य र सतीलाई दोष। हाम्रा देश चलाउनेको मती खराब भएकाले सारा देशवासीको अवस्थामा सुधार हुन नसकेको हो। राणाले देश हेरेनन् आफ्नै शाखासन्तान मात्र पोसित गरे भनेर जनता उर्लिए धेरैले प्राण त्याग गरेर सहिद बने तर अवस्थामा खासै सुधार भएन। २०१५ सालमा बीपी कोइरालाको सरकारले केही आशा जगाएको थियो तर प्रजातन्त्रको घाँटी निमोठियो। शाही सत्ताले जनतालाई हेरेन उनीहरूको आवाज दबायो कैद पार्यो। बहुदल ल्याएपछि त देशमा समृद्धि आउने छ वर्ग असमानता हट्ने छ सबैको आवाज सुनिने छ भन्ने आशामा २०४६ मा जनता सडकमा उर्लिए तर जनजीवनमा कुनै तात्विक भिन्नता भएन। त्यसपछि त माओवादी संघर्षले गर्दा झनै दयनीय अवस्था झेल्नुपर्यो। तत्कालीन राजा ज्ञानेन्द्रले सत्ता लिँदा जनताको खासै विरोध थिएन किनकि व्यवस्था परिवर्तन हुँदा केही सुधार होला माओवादी युद्धको किनारा लाग्ला, निरन्तर हुने नेपाल बन्द रोकिएला, दैनिक लास गन्ने समाचार सुन्न नपर्ला भन्ने जनमानसलाई लागेको थियो तर त्यो आशा पनि मरुभूमिको मिराजजस्तो भएर बिलायो। अनि फेरि जनता जागे, ६२६३ को आन्दोलन भयो गणतन्त्र आयो तर के फरक भयो त यो १४ वर्षमा जनताको जीवनयापन गर्ने शैलीमा ? उही दुःख उही जीवन। तर कैयन् नेता र टाठाबाठा कार्यकर्ताबाहेक अरूको जीवनमा केही फरक आएको छैन। विश्वमा भएका परिवर्तनका कारण लतारिएर जति विकास भएको छ, त्योबाहेक हाम्रो नेतृत्वको जनताप्रतिको उत्तरदायित्वका कारण देशले कुनै कुरामा कोल्टे फेरेको छैन भन्दा पनि हुन्छ। दलित, पिछडिएका जनता, दुर्गमवासीको अधिकार सुनिश्चित भएको देखिन्न। कागजमा लेखेको कुरा उही टाठाबाठा समूहले रजाइँ गरिरहेका छन्। हो, व्यवस्था फेरियो तर जनताको अवस्था फेरिएन। सबै नेताहरूले हामीलाई मीठा सपना देखाए हामी तिनै सपनामा डुब्दै गयौं। धेरै सपना बोकी पटकपटकको आन्दोलनमा हेलिएको मजस्ता कैयन् नेपालीले फरकफरक नेता र पार्टीहरूका झूटा आश्वासन पत्याउँदै गयौं र उनीहरूलाई पटकपटक सत्तामा पुर्यायौं। प्रचण्ड, बाबुराम र अहिले ओली प्रधानमन्त्री हुँदा अरू नेताभन्दा धेरै आशा गरिएको थियो। तर सबै उस्तै निस्किए। अब एउटा अर्को आशामा हामी अल्झिएका छौं त्यो हो पार्टी र सरकारको युवा नेतृत्व। कथंकदाचित अर्को चुनावपछि युवा नेतृत्वले देश हाँक्ने अवसर पायो भने के होला के तिनीहरू पनि पुराना नेता झैं फेल होलान् कि हाम्रो जीवनस्तरमा केही सुधार ल्याउलान् ? दक्ष नेतृत्वले संकटका बेलामा देशलाई संकटबाट मुक्ति दिलाउन सक्नुपर्छ। बहुमतको सरकार हुँदाहुँदै देशलाई युद्धका बेलामा सफलतापूर्वक हाँक्न नसकेकाले दोस्रो विश्वयुद्धको सुरुवाती समयमा बेलायतका प्रधानमन्त्री च्याम्बरल्यानले आफ्नो पदबाट राजीनामा दिनुपरेको थियो। त्यस्तो संकटको अवस्थामा सबै पार्टीलाई एकजुट बनाउँदै विस्टन चर्चिलले सत्ता सम्हालेका थिए। उनले सत्ता सम्हाल्नेबित्तिकै देश र जनतालाई गरेको सम्बोधनमा प्रधानमन्त्री र उनको सरकारले जनतालाई केवल रगत, श्रम, आँसु र पसिना मात्र दिनेछ, अरू केही दिने छैन भनेर वास्तविकता बताएका थिए। अब पार्टीहरू सुध्रिनु अनिवार्य छ। नेतृत्वले जनतालाई हावा गफ होइन कि वास्तविकता बताउनुपर्छ। आन्दोलन गर्न सक्षम पुस्ताले देश चलाउन सकेन। त्यसैले नयाँ पुस्तालाई बाटो खुला गर्नुपर्छ। होइन भने गलत नेतृत्वले देश र जनतालाई अर्को लामो समय कुँज्याएर राख्ने छ। उनको नेतृत्वमा बेलायतले दोस्रो विश्वयुद्ध जित्यो पनि तर उक्त युद्ध सकिनेबित्तिकै भएको चुनावमा उनको दल कन्जर्भेटिभले नराम्रो पराजय भोग्नु पनि पर्यो। अर्थात् अब युद्ध संकटबाट पार लगाउने नेतृत्व होइन, देश विकास गर्ने नेतृत्व चाहिएको छ भन्ने जनताको चाहना थियो सोहीअनुरूप भयो। अर्थात् कुनै एक नेतृत्व सबै कामका लागि उपयुक्त नहुन सक्छ। तर हाम्रा नेताहरू जनतालाई झूटा आश्वासन दिने सरकार र देशले गर्न नसक्ने काम छोटो समयमै गरेर देखाउँछु भन्ने जस्ता झूटा कुरा बाँडेर चुनाव जित्ने ध्येय मात्र राख्छन्, चर्चिलले भने झैं प्रधानमन्त्री हुने बेलामा वा चुनावी भाषणमा सत्य कुरो किन बोल्दैनन् हाम्रा नेता ? दुई वर्षमै रेल र पानीजहाज, घरघरमा ग्यासको पाइप, कोही भोकै बस्नुनपर्ने, घरघरमा पाँच हजार वृद्धभत्ता जस्ता हावा गफ दिने हाम्रो नेतृत्व गम्भीर नबनेसम्म देश समृद्धिको मार्गमा हिँड्ने छैन। देश निर्माण कुशल र यथार्थवादी नेतृत्वले मात्र सम्भव छ। मलेसिया, सिंगापुर, दक्षिण कोरिया, जापान, रुवान्डा, इथियोपिया, पोल्यान्डलगायतले छोटो समयमै तीव्र विकासको फट्को मार्नुमा ती देशमा रहेको कुशल नेतृत्व नै थियो र हो। कर्मचारीतन्त्रलाई निर्देशन गर्ने, नीतिनियम बनाएर कार्यान्वयन गर्ने सबै काम राजनीतिक नेतृत्वकै रहन्छ। अर्थात् नेतृत्व कमजोर र रोगी हुँदा देशले फट्को मार्न सक्दैन। सात दशकदेखि यही समस्याले गुज्रिरहेका छौं हामी। सबै आन्दोलन गर्दा हामीले सोच्यौं हाम्रा नेताहरूमा इमानदारी र निष्ठा छ भनेर। उनीहरूमा विकासको प्रतिबद्धता र जोस छ भनेर। हाम्रा नेताहरू पारदर्शी हुनेछन् र उत्तरदायित्व वहन गर्नेछन् भन्ने सोच राख्यौं हामीले। समानुभूति, निर्णय गर्ने क्षमता, नम्रता, पारदर्शिता र सशक्तीकरणजस्ता गुणले भरिएका नेता पाएका छांै। यिनीहरूको नेतृत्वमा देश समृद्ध हुनेछ र हामी सम्पन्न देशका जनता हुनेछौं भनेर सपना पटकपटक देख्यौं हामीले तर हाम्रा नेताहरू निकम्मा निस्किए। हाम्रा सपना तुहाएर आफू र आफ्ना नातेदारका लागि मात्र काम गरे। विकास र समृद्धि कुनै वादको फेरो समातेर आउने होइन। देख्न सकिन्छ राजा भएका देशहरूमा विकासले आकाश छोएको पनि छ चरम गरिबी पनि छ। खाडीका प्रायः देशमा राजतन्त्र नै छ तर विकासको उत्कृष्ट नमुना त्यही क्षेत्रमा देख्न सकिन्छ अर्कातर्फ अफ्रिकाका स्वाजिल्यान्ड र टोंगाजस्ता देश राजातन्त्र भए पनि चरम गरिबीले डुबेका छन्। जापान, बेलायत स्विट्जरल्यान्ड, डेनमार्क, बेल्जियम नेदरल्यान्डलगायत कैयन् देश संवैधानिक राजतन्त्र र लोकतन्त्रको अभ्यासमा फलेफुलेका छन्। कम्युनिस्ट राष्ट्र चीन र पुँजीवादी राष्ट्र अमेरिकाले पनि विकासमा चमत्कार गरेकै छन्। अर्कातर्फ कम्युनिस्ट भएरै भोकमरीमा डुबेको उत्तरकोरिया र पुँजीवाद अँगालेर करोडौं भिखारी सडकमा देखिने भारत पनि हाम्रैसामु छन्। अर्थात् विकास कुनै वाद वा तन्त्रले छेक्ने वा बोकेर ल्याउने होइन। समृद्धि त सफल र कुशल नेतृत्वले ल्याउने हो। हामी नेपालमा तानाशाहीतन्त्रले ल्याउने विकास होइन कि लोकतन्त्रसहितको समृद्धि खोजिरहेका छौं। देशको भौगोलिक अवस्था र प्राकृतिक स्रोतको सदुपयोग गर्ने हो भने हामीलाई समृद्धि चुम्न गाह्रो हुने थिएन तर हाम्रा नेताहरूले विकास मार्ग पहिल्याउन सकेनन्। देशमा जनशक्ति अडिने वातावरण बनाउन सकेनन्। त्यसैले हाम्रा युवा खाडीका देश निर्माणमा व्यस्त छन् पश्चिमेली देशका ठूलाठूला आयोजना हाँक्न व्यस्त छन्। अहिले हामीसँग झन्डैझन्डै दुईतिहाइको समर्थनमा बनेको सरकार छ तर सरकारले बलियो गरी खुट्टा टेकेको आभास भएको छैन। ससाना कुरामा अल्मलिएर बसेको छ। विधेयकहरू पर्याप्त छलफल नगरी ल्याउँदा जनमतको दबाबमा फिर्ता लिनु परिरहेको छ। प्रधानमन्त्री र मन्त्रीहरू जथाभावी बोल्दै हिँड्ने क्रम जारी छ। जनताका समस्या सुनेर समाधान गर्नेतर्फ नलागी सरकार टुक्का र भाषणका भरमा रमाइरहेको देखिन्छ र जनतालाई फेरि पनि निराशाको केन्द्रतिर धकेलिरहेका छ। बीपी कोइराला र पुष्पलाल श्रेष्ठले देखेका सपना कृषक र मजदुरका लागि थिए। बीपी कोइरालाले जति गरे दीर्घकालीन रूपमा गरिबलाई उत्थान गर्ने गरी काम गरे। तर उनीहरूका अनुयायी हुँ भन्नेले मजदुर र कृषकका लागि होइन कि आफ्नै आसेपासेका लागि मात्र काम गरे, जसले गर्दा जुनसुकै व्यवस्था आए पनि जनताले केही राहत पाएनन्। हाम्रो नेतृत्व दीर्घकालीन रूपमा सोचेर काम गर्ने त कुरै छाडौं, भाषण पनि टुक्का र जोकजस्तो गर्ने भए। जे बोल्छन्, हचुवामा बोल्छन्। हुँदाहुँदा अहिले त यस्तो अवस्था आयो प्रधानमन्त्रीले बोले भने हाँसोमा उडाउने वातावरण सिर्जना भयो। नेतृत्वमाथिको यस्तो अविश्वास अरू कसैले सिर्जना गरेको होइन, हाम्रै नेताहरूले हो। हामीलाई सबै किसिमको विकास चहिएको छ। तर देशमा रहेका जडिबुटी खेर गइरहेको छ। जलविद्युत् विकास गर्न सकिएको छैन। कृषिप्रधान देश भन्दै विदेशबाट खाद्यान्न भित्र्याएर खानु परिरहेको छ। सगरमाथा र बुद्धको जन्मभूमिमा पर्याप्त पर्यटक भित्र्याउन सकिएको छैन। तर नेतृत्वले गफ दिन छाडेको पनि छैन दुईचार वर्षमै खासा रेल र काठमाडौंमा मेट्रोरेल, अध्ययन हुनै बाँकी पेट्रोल उत्खनन केही वर्षमै अनि पोहोर सालै चल्ने गरी पानीजहाज। हो, यस्ता बकम्फुसे गफले नेतृत्व निकै हल्का भयो जनताले पार्टी र नेतालाई पत्याउने वातावरण भएन अनि देशको प्राकृतिक स्रोतको सदुपयोग गर्न सकिएन। अब पार्टीहरू सुध्रिनु अनिवार्य छ नेतृत्वले जनतालाई हावा गफ होइन कि वास्तविकता बताउन जरुरी छ। आन्दोलन गर्न सक्षम पुस्ताले देश चलाउन सकेन। त्यसैले नयाँ पुस्तालाई बाटो खुला गर्न आवश्यक छ। होइन भने गलत नेतृत्वले देश र जनतालाई अर्को लामो समय कुँज्याएर राख्ने पक्का छ। वैकल्पिक वाद वा दलभन्दा पनि सुधारिएको नेतृत्व र दल चहिएको छ हामीलाई अहिले।"
अब पालो कथानक गीतको,"काठमाडौं : समयको गतिसँगै गीतसंगीतको पाटर्न पनि परिवर्तन हुँदै गएको छ। कुनै समय सुन्ने गीतको बोलवाला थियो। विस्तारै सुन्ने र हेर्ने गीतले बजार लियो। अहिले त्यसलाई पनि विस्थापित गर्दै हेर्ने गीतमा कथा जोड्न थालिएको छ। र, बजार पनि यस्तै गीतले लिन थालेका छन्। गीत कति लामो हुनुपर्छ ? यसको कुनै निर्धारित मापदण्ड छैन। तर नेपाली गीतको औसत लम्बाइ पाँच मिनेटको हाराहारीमा हुने गरेको छ। सुन्नेभन्दा हेर्ने गीत धेरै हेबन्न थालेपछि गीतको लम्बाइ बढ्न थालेको छ। अरू गीतभन्दा दोहोरी गीतको लम्बाइ बढी हुने गरेको छ। कथा जोडेर गीतको भिडियो बनाउने क्रम बढेपछि गीतको लम्बाइ तन्कन थालेको हो। तीजको अवसरमा आएको गायक प्रकाश सपूतको बदला बरिलै बोलको गीत यसको पछिल्लो उदाहरण हो। देवी घर्तीको स्वर रहेको यो गीतको भिडियो १५ मिनेटको छ। बदला बरिलै मा मूल गीतले बलात्कार घटनाको कथा पूरा नभएपछि परिकल्पनाकार सपूतले संगीत थपेका छन्। यसले गीत मात्रै नभएर डकुमेन्ट्री वा सर्ट फिल्मको झल्को दिन्छ। यो गीतको मर्म बुझ्न सुनेर मात्रै पुग्दैन, हेर्नै पर्छ। सुन्दा मात्र यसको कथा पूर्णत बुझिँदैन। अडियो क्यासेट हराएर युट्युबबाट भिडियो रिलिज गर्ने परम्परा बसेपछि कथा जोडेर गीत निर्माण हुन थालेका छन्। गीतभित्र कथा जोड्नु समयको माग भएको धारणा राख्छन् सपूत। भन्छन्, पहिले अडियो क्यासेटको चलन थियो, भिडियोको परिकल्पना थिएन। तर अहिले अडियो क्यासेट हराएर युट्युबबाट रिलिज गर्ने परम्परा बसेपछि गीतमा कथा जोडिएर आउन थालेका छन्। यसले गीतलाई थप बलियो बनाउँछ। यद्यपि गीतभित्र कथा जोडेपछि थपिएको संगीतले अडियो मात्रै सुन्ने श्रोतालाई बोझिलो लाग्ने खतरा रहेको भने स्वीकार्छन् सपूत। गायकहरूकै बुझाइमा अडियो मात्रै अपलोड गरिएका गीतका श्रोता कम छन्। त्यसैले भ्युजका आधारमा गतिलो आम्दानी पनि हुने भएपछि भिडियो बनाएर युट्युबमार्फत रिलिज गर्ने चलन मौलाउँदै गएको छ। भिडियो बनाउँदा गीतभित्रै कथा खोज्ने कन्सेप्ट देखिएको छ। भिडियो बनाइएका गीतमा कथा बुझाउन मूल गीतमा नरहेका केही संवाद सुरवात र पुछारमा जोड्ने चलन पनि सुरु भएको छ। केही वर्षपहिले स्टेजमा उफ्रिँ दै गाउने गायक धीरज राईको प्रस्तुति हेरेपछि लेखक अभि सुवेदीको लिखत टिप्पणी थियो, ए भाइ, एक पटकमा एउटा मात्रै काम गर न; कि गीत गाऊ कि नाच। अब भने लेखक सुवेदीको टिप्पणी उहिलेको देशमा खुइलेको कुरा भएको छ। कारण प्रायः सबै गायकगायिका आफ्नो गीतको भिडियोमा कम्मर मर्काउन थालेका छन्। अरू त अरू, पहिलो नेपाल आइडल विजेता बुद्ध लामा पनि नृत्यतिर तानिएका छन्। यसै साता युट्युबमा सज्जा चौलागाईंसँगको संयुक्त स्वरमा उनको हुन्न हुन्न, हुँदै हुन्न बोलको गीत अपलोड भएको छ। यसको भिडियोमा उनी आफंै देखिएका छन्। बुद्ध लामा हिमालयन टेलिभिजनबाट यथाशीघ्र प्रसारण हुने डान्सिङ विथ द स्टार कार्यक्रमका लागि नृत्य कक्षा पनि लिइरहेका छन्। भन्छन्, कोरियोग्राफीतिर लाग्छु भन्ने रहर छैन। रुचि गायनमै छ। रियाजमा तीन घण्टा समय दिन्छु भने नृत्यमा आधा घण्टा। रमाइलोका लागि नृत्य सिक्न थालेको हुँ। गायक शिशिर योगीको बुझाइमा गायन र नृत्य बिल्कुल फरक विधा हो। गायकहरू गीतको रियाजभन्दा नाच्न बढी ध्यान दिन थालेपछि स्वर खस्किन्छ। गायिका समीक्षा चौधरीले केही नेपालीबाहेक आफ्नो मातृभाषाका सयौं गीत गाएकी छन्। थारू गीत पनि भिडियोसहित धमाधम युट्युबमा अपलोड गर्ने क्रम बढेको छ। तर अपवादबाहेक उनी गीतको भिडियोमा देखिन रुचाउँदिनन्। भन्छिन्, भिडियो निर्माता, निर्देशकहरू अफर त गर्छन् तर मलाई अनुहार देखाउनुभन्दा स्वर मात्रै सुनाउन ठीक लाग्छ। भिडियो सुटिङले धेरै समय खाँदा रियाजमा असर पर्ने भएकाले जाँगर नचलेको उनको भनाइ छ। त्यसो त स्टेज कार्यक्रम तताउन पनि गायकगायिका नृत्यका केही स्टेप सिक्न लालायित भएको हुनुपर्छ। अहिले बन्ने गीतका प्रायः भिडियोमा कम्मर मर्काउन नजान्ने गायकगायिका पनि गीतको केही अन्तरामा हात हल्लाउँछन्। लकडाउनले कलाकार बेरोजगार छन्। लकडाउन खुकुलो भएको बेला विपिन कार्की, पल शाह, दयाहाङ राई, नाजिर हुसेनलगायतका कलाकारले विभिन्न म्युजिक भिडियोमा अभिनय गरेका छन्। गीत सुन्नेभन्दा हेर्ने चलन बढेपछि चल्तीका कलाकार पनि म्युजिक भिडियोमा देखिन थालेका छन्। यस्तोमा स्वयं गायकहरू पनि मोडलिङमा आउनु अस्वाभाविक होइन। आज एउटा अर्को कथानक गीत समयको मागसँगै अघि बढेका संगीतकर्मीको एउटा समूहले निर्माण गरेको माया नयनी ताल बोलको म्युजिक भिडियो सोमबार अपरान्ह रिलिज हुँदैछ। सरोज साजन श्रेष्ठ (एस थ्री) को स्वर, शब्द तथा संगीत रहेको माया नयनी ताल को भिडियोमा यसका निर्देशक विधान कार्कीले शब्द अनुसारको कथा बुनेका छन्। भिडियोमा सुशील रेग्मी, टिकटकबाट चर्चामा आएका सुधीर श्रेष्ठ र रियाशा दाहालको अभिनय छ। गीतका शब्द, त्यसको भाव अनि संगीतको मर्म जोडेर भिडियोमार्फत कथा भन्ने प्रयास गरेको छु, निर्देशक कार्कीले भने। नेपाली लोकपप जनरालाई फ्युजन गरिएको गरिएको गीतलाई सुहाउने कथा जोडिएको उनको भनाइ छ। सरोज साजन श्रेष्ठको प्रस्तुति र नेप्सिनेको भिडियो निर्माण रहेको भिडियोका निर्माता प्रेम रेग्मी हुन्।"
निषेधाज्ञामै झन् संक्रमण,"काठमाडौं : काठमाडौंसहित विभिन्न जिल्लामा निषेधाज्ञा जारी गरिए पनि कोरोना संक्रमण झन्झन् बढ्दो छ। पछिल्लो २४ घण्टामा आइतबार १ हजार २ सय २१ जनामा संक्रमण पुष्टि भएको छ। काठमाडौं उपत्यकामा मात्रै भदौ ३ गते राति लगाइएको निषेधाज्ञाबीच आइतबार सर्वाधिक ४ सय २९ जना संक्रमित थपिएका छन्। स्वास्थ्य तथा जनसंख्या मन्त्रालयका प्रवक्ता डा जागेश्वर गौतमले काठमाडौंमा ३ सय ७२, भक्तपुरमा ४५ र ललितपुरमा १२ जनामा कोरोना देखिएको बताए। किन बढिरहेछ त संक्रमण ? जनस्वास्थ्यविद् डा बाबुराम मरासिनी भन्छन्, कोरोना भाइरसको इन्कुबेसन पिरियड (लक्षण देखिने समय) १४ दिन हो। यो संक्रमण काठमाडौंमा निषेधाज्ञा घोषणाअघिको हो। १४ दिनअघि शरीरमा भाइरस प्रवेश गरेकाहरूमा लक्षण देखिने बेला नै यही हो। कतिपयलाई सातै दिनमा लक्षण देखिन्छ। कतिपयलाई १४ दिनसम्म पनि देखिन सक्छ। संक्रमितको स्वाब संकलन गरिएको १० दिनपछि पीसीआर जाँच गरिन्छ। रिपोर्ट नेगेटिभ आए डिस्चार्ज गर्ने र पोजिटिभ भए थप चार दिनपछि जाँच नगरी पनि डिस्चार्ज गर्न सकिने विश्व स्वास्थ्य संगठनको प्रोटोकल हो। शुक्रराज ट्रपिकल तथा सरुवा रोग अस्पताल टेकुका निर्देशक डा सागरकुमार राजभण्डारीका अनुसार संक्रमित व्यक्तिबाट १४ दिनपछि अन्यलाई भाइरस सर्ने सम्भावना हुँदैन। त्यसैले डिस्चार्ज गर्दा फरक नपर्ने उनको दाबी छ। शुक्रराज अस्पतालकै क्लिनिकल रिसर्च युनिट संयोजक डा शेरबहादुर पुन निषेधाज्ञाको पालनासमेत नगर्ने प्रवृत्ति देखिएको बताउँछन्। भन्छन्, सरकारले के गरेन भन्ने प्रश्न उठाउनु आफ्नो ठाउँमा होला। संक्रमण वृद्धि हुन नदिन हामीले के गरिरहेका छौं भन्ने प्रश्न पनि स्वाभाविक रूपमा उठेको छ। कोरोना संक्रमण वृद्धि रोक्नु नागरिकको पनि कर्तव्य रहेको उनी बताउँछन्। कामको सिलसिलामा आवतजावत गर्नेहरूबाट पनि संक्रमण बढेको डा मरासिनीको ठम्याइ छ। चलायमान उमेरमा बढी संक्रमण दैनिक कामकाजका लागि चलायनमान बन्नुपर्ने समूहमा कोरोना संक्रमण निकै बढेको पाइन्छ। काठमाडौं उपत्यकासँगै मुलुकभर आइतबार संक्रमितको संख्या वृद्धि भएपछि चिन्ता पनि थपिएको छ। काठमाडौं उपत्यकाका साथै मोरङ, धनुषा, बारा, पर्सा, महोत्तरी, रौेतहट, सर्लाही, चितवन र रूपन्देही गरी १२ जिल्लामा संक्रमित बढी देखिएका छन्। यी जिल्लामा पाँच सयभन्दा बढी सक्रिय संक्रमित उपचाररत रहेको प्रवक्ता गौतमले बताए। सबैभन्दा बढी संक्रमित काठमाडौंमा पाइएको मन्त्रालयले जनाएको छ। यस्तै, प्रदेश १ का सीमावर्ती जिल्लामा बढी संक्रमित फेला परेका छन्। मोरङमा ४९, सुनसरीमा ३३ र झापामा ११ जना थपिएका छन्। त्यस्तै प्रदेश २ को धनुषामा ७५, पर्सामा ४६, बारामा ८२, महोत्तरीमा ३७ जनामा संक्रमण पुष्टि भएको छ। बागमतीमा प्रदेशमा काठमाडौंपछि चितवनमा ९० र काभ्रेपलाञ्चोकमा २५ जना छन्। सातै प्रदेशमध्ये गण्डकीमा संक्रमणदर न्यून देखिन्छ। सबैभन्दा बढी कास्की र गोरखामा ५५ संक्रमित थपिएका छन्। प्रदेश ५ को रूपन्देहीमा ६१, कपिलवस्तुमा २५, नवलपरासिमा २१ र बाँकेमा १४ जना थपिएका छन्। सुदूरपश्चिम प्रदेशको बझाङमा ४७, डोटीमा ११ र कैलालीमा ६ जना नयाँ संक्रमित थपिएका छन्। प्रवक्ता गौतमका अनुसार आइतबार ३ सय ४८ महिला र ८ सय ७३ पुरुषमा संक्रमण पुष्टि भएको हो। २१ देखि ५० वर्ष उमेरको चलायमान समूहमा संक्रमण वृद्धि भएको मन्त्रालयले जनाएको छ। आईसीयूमा प्रदेश १ मा १७, प्रदेश २ मा ३८, बागमतीमा ७०, गण्डकीमा ३ र प्रदेश ५ मा १६ गरी १ सय ४४ जना छन्। त्यस्तै भेन्टिलेटरमा उपचाररत बिरामीको संख्या प्रदेश १ मा ३, बागमतीमा १२, प्रदेश ५ मा २ गरी १७ छ। कोरोेनाबाट मृत्यु हुनेहरू ४१ देखि ५० वर्ष उमेरसमूहमा बढी देखिन्छ। संक्रमणबाट मृत्यु हुने महिला सबैभन्दा बढी ६१ देखि ७० वर्ष उमेरका छन्। मास टेस्टिङमा उदासीनता कोरोना संक्रमण रोकथाम तथा नियन्त्रण गर्न मास टेस्टिङ र कन्ट्याक्ट ट्रेसिङ गर्नुपर्ने प्रमुख जिल्ला अधिकारीहरूको माग छ। यद्यपि, मन्त्रालयले यसतर्फ ध्यान दिएको छैन। मन्त्रालयका पूर्वप्रमुख विशेषज्ञ डा सुशीलनाथ प्याकुरेल सरकारले निषेधाज्ञासँगै मास टेस्टिङ र कन्ट्याक्ट ट्रेसिङ एकसाथ अघि बढाउनुपर्ने बताउँछन्। निषेधाज्ञाका कारण भीडभाड कम छ। आवागमन पनि न्यून छ। प्रशासनको सहयोगमा जोखिमयुक्त क्षेत्र पहिचान गरी धमाधम पीसीआर परीक्षण गर्नुपर्ने डा प्याकुरेलको सुझाव छ। उपत्यकामा भदौ १७ गतेसम्म निषेधाज्ञा जारी छ। बढी जोखिमयुक्त क्षेत्र, किराना एवं तरकारी पसल र अत्यावश्यक सेवाप्रदायक कार्यालयहरूमा प्राथमिकता दिई परीक्षण गरिनुपर्ने विज्ञको भनाइ छ। कोरोना संक्रमण नियन्त्रण गर्न तात्नुपर्ने सरोकारवाला निकाय र संयन्त्रबीच समन्वय र सहकार्य नै देखिएन, प्याकुरेल भन्छन्। उपत्यकामा संक्रमणको अवस्था मन्त्रालयका अनुसार काठमाडौंमा ३ हजार ९ सय ६० जना संक्रमित भएका छन्। यीमध्ये २ हजार ६ सय ७० पुरुष र १ हजार २ सय ९० महिला छन्। ललितपुरमा कुल संक्रमितको संख्या ६ सय ६ पुगेको छ। जसमध्ये ३ सय ३३ पुरुष र २ सय ७३ जना महिला छन्। त्यस्तै भक्तपुरमा कुल संक्रमितको संख्या ४ सय ३१ पुगेको छ। जसमध्ये २ सय ६३ पुरुष र १ सय ६३ महिला छन्। काभ्रे, सिन्धुपाल्चोक, रसुवा, धादिङ, मकवानपुरलगायत जिल्लाबाट काठमाडौं उपत्यकामा अहिले पनि आवागमन भइरहेको छ। त्यहाँका व्यक्तिको दैनिकी काठमाडौंसँग जोडिएको छ। तरकारी, दूध र खाद्यान्नका लागि अन्तरनिर्भर छ। अत्यावश्यक सामानसहित वा हिँडेर आएका मान्छेलाई रोक्न सकिँदैन, डा मरासिनी भन्छन्, उपत्यकासँगै वरपरका ठाउँमा पनि निषेधाज्ञा गरेको भए प्रभावकारी हुन्थ्यो। एकातिर संक्रमितको संख्या बढ्दो छ। अर्कोतर्फ समाजको दुव्र्यवहारका कारण संक्रमितले रोग लुकाउने प्रवृत्तिले पनि संक्रमण वृद्धिमा सहयोग गरिरहेको विज्ञहरूको भनाइ छ।"
पीसीआर जाँच : भनसुन गर्न नसक्नेहरू रिपोर्ट कुरेको कुर्यै,"धनगढी हेटौंडा : सुदूरपश्चिम प्रदेशको राजधानी धनगढीमा भदौ १ गते बैंकका कर्मचारीमा पहिलो पटक कोरोना देखियो। ग्लोबल आईएमईका एक पुरुष कर्मचारीले साउन ३० गते स्वाब दिएका थिए। त्यसको रिपोर्ट भदौ १ गते पोजिटिभ आएको हो। धनगढीमा दुईवटा शाखा रहेको ग्लोबल आईएमईका ३९ कर्मचारीले भदौ १ गते नै स्वाब दिए। त्यसको रिपोर्ट दुई दिनपछि आयो। नजिकै रहेको अत्तरिया शाखाका ११ कर्मचारीको स्वाबको रिपोर्ट आउन भने नौ दिन कुर्नुपर्यो। बैंक अत्यावश्यक सेवाभित्र पर्छ। पैसा समात्नै पर्छ। भीडभाड भए पनि काम गर्नै पर्छ, ग्लोबल आईएमईका सुदूरपश्चिम प्रदेश प्रमुख मुकुन्द भट्ट भन्छन्, तर, यसरी ढिला रिपोर्ट आएकाले कर्मचारी नौ दिनसम्म मानसिक तनावमा परे। सानिमा, कृषि विकास, सिभिल बैंकका कर्मचारीमा कोरोना पुष्टि भएपछि नेपाल राष्ट्र बैंकसँगको समन्वयमा विभिन्न बैंकका थप १ सय ५ जनाले स्वाब दिए। तर, उनीहरूको रिपोर्टका लागि पनि पाँच दिन लाग्यो। जनसम्पर्क बढी हुने कार्यालय भनेको बैंक हो। पैसाबाट पनि सर्छ भनेपछि बैंकका कर्मचारी त अझ जोखिममा हुने नै भए, बैंकर्स क्लबका सुदूरपश्चिम अध्यक्ष धर्म विष्ट भन्छन्, तर, स्वाब दिएको हप्ता दिनसम्म पनि रिपोर्ट नआउँदा कर्मचारीमा मानसिक तनाव देखिने गरेको छ। फोनबाट नेगेटिभ भने पनि आधिकारिक रूपमा कसैको पनि रिपोर्ट दुई हप्तासम्म नआएको उनको भनाइ छ। सानिमा बैंकको फ्रन्ट डेस्कका एक जनामा भदौ २ गते कोरोना पुष्टि भयो। त्यसपछि शाखाका १२ जनाले त्यही दिन स्वाब दिए। तर, उनीहरूको पनि नौ दिनपछि मात्रै रिपोर्ट आयो। हामीले सबै स्टाफलाई होटलमा बसाल्यौं। नौ दिनसम्म रिपार्ट आउँदैन, सानिमा बैंकका सुदूरपश्चिम प्रदेश प्रमुख मेखराज खड्का भन्छन्, अफिसको काममा पनि प्रभाव परिरहेको छ। अझ कर्मचारीको मानसिक तनाव पनि उस्तै छ। पीसीआर जाँच र रिपोर्टको कुरा सिस्टममा भइरहेको छैन। स्वाब दिँदा भरिने फारममा मोबाइल नम्बर हुने भएकाले त्यसमै एसएमएसबाट कोरोनाको रिपोर्ट आउने व्यवस्था गर्नुपर्ने उनको माग छ। प्रविधिको जमानामा पनि पीसीआरको रिपोर्टिङ सिस्टम परम्परागत ढर्राकै लाग्यो, उनी भन्छन्। तर, गृहजिल्ला डोटीको पीसीआर मेसिन उद्घाटन गर्न दिपायल पुगेका मुख्यमन्त्री त्रिलोचन भट्टको निजी सचिवालयका चालकलाई केही दिनअघि कोरोना पुष्टि भयो। मुख्यमन्त्रीको दिपायल भ्रमणमा पनि ती चालक सचिवालयका व्यक्तिहरू बोकेर सँगै थिए। चालकमा कोरोना देखिएपछि मुख्यमन्त्री, मुख्यमन्त्री कार्यालयका सचिवहरू, अरू कर्मचारी, निजी सचिवालय र परिवारका सदस्य गरी ४० जनाभन्दा बढीको पीसीआर गरियो। तर, स्वाब दिएको भोलिपल्टै उनीहरू सबैको रिपोर्ट आयो। रिपोर्टमा भने सबैको नेगेटिभ छ। मुख्यमन्त्री कार्यालयको रिपोर्ट दोस्रो दिन नै आइहाल्छ। अरूले नौ दिन पर्खिनुपर्छ। यो विभेद भयो, बैंकर्स क्लबका अध्यक्ष विष्ट भन्छन्। पीसीआर अत्यावश्यक सेवाका लागि अलि छिटो गरिनुपर्ने उनी बताउँछन्। सुदूरपश्चिम प्रदेशको जनस्वास्थ्य प्रयोगशालाका निमित्त प्रमुख रामप्रसाद ओझा परीक्षणमा विभेद नभएको दाबी गर्छन्। मुख्यमन्त्री कार्यालय प्रदेशकै अत्यावश्यक कार्यालय हो। त्यहाँ सुरक्षाकर्मी पनि हुन्छन्, धेरै काम रोकिएको हुन्छ, ओझा भन्छन्, त्यसैले पीसीआरको रिपोर्ट छिटो आएको होला। उनी चिकित्सक, स्वास्थ्यकर्मी, सुरक्षाकर्मी, सुत्केरी हुन आएको महिला, मृत्यु भएका व्यक्तिजस्ता घटनाका स्वाबलाई पहिलो प्राथमिकतामा राखेर परीक्षण गर्ने गरिएको बताउँछन्। बीचमा स्वाबका नमुनाको संख्या निकै बढेकाले पनि दुई हजार स्वाब डँडेलधुराको प्रयोगशालामा पठाएकाले ढिलाइ भएको प्रदेश जनस्वास्थ्य प्रयोगशालाले जनाएको छ। नेता र कर्मचारीको फटाफट यता मकवानपुरको हेटौंडा८ का एक युवाले पीसीआर परीक्षण गर्न भदौ ३ गते स्वाब दिए। त्यसको रिपोर्ट एक सातापछि भदौ १२ गते मात्र आयो। रिपोर्ट नआएसम्म उनी घर र बजार ओहोरदोहर गरिरहेका थिए। मेरो रिपोर्ट पोजिटिभ आएपछि आइसोलेसनमा छु, उनी भन्छन्, छिट्टै रिपोर्ट आएको भए अरू धेरैसँग सम्पर्क हुने थिएन। भदौ ९ गते स्वाब दिएकी हेटौंडा४ की एक महिला पीसीआर रिपोर्टको प्रतीक्षामा छिन्। ६ दिनसम्म पनि रिपोर्ट नआउँदा तनावमा रहेकी उनी भन्छिन्, रिपोर्ट नआउँदा काममा जान पनि पाएको छैन। अझै कति दिन लाग्ने हो थाहा छैन। नेता र कर्मचारीलाई भने यो कुरा कमै मात्र लागू हुन्छ। बागमती प्रदेश प्रमुख कार्यालयका सचिवले स्वाब दिएको भोलिपल्ट नै रिपोर्ट आयो। उनको रिपोर्ट पोजिटिभ आएपछि परिवारका अन्य सदस्यको पनि त्यसै दिन स्वाब संकलन भयो र रिपोर्ट पनि त्यसै दिन आयो। प्रदेश सरकारका मन्त्रीहरू, हेटौंडामा रहेका प्रदेशसभा सदस्यहरू, प्रदेश सरकार सचिवहरू तथा अन्य कर्मचारी, व्यवसायीले पनि धमाधम पीसीआर परीक्षण गराएका छन। तर उनीहरूले स्वाब दिएको बढीमा दुई दिनभित्र प्रयोगशालाले रिपोर्ट दिएको छ। प्रयोगशालामा नेता र प्रशासकले आफ्नो मान्छेको स्वाब छिटो परीक्षण गरी सार्वजनिक गर्न दबाब दिँदा अरूको परीक्षणमा ढिलाइ भएको हो। स्वाबको रिपोर्ट छिटो सार्वजनिक गर्न मन्त्रीदेखि अधिकृतसम्मको फोन आउँछ। फोनमै अरु कुरा थाहा छैन फलानो रिर्पोट छिटो आउनुपर्छ भन्नुहुन्छ, प्रयोगशालामा कार्यरत एक स्वास्थ्यकर्मी भन्छन्। प्रयोगशाला प्रमुख नारायण कार्की सात कर्मचारीका भरमा काम गर्नुपरेको गुनासो गर्छन्। १८ घण्टा लगातार सञ्चालन गर्दा हामीसँग भएको प्रयोगशालाले २ सय ५० देखि तीन सयसम्म स्वाब परीक्षण गर्न सक्छ, कार्की भन्छन्, बढी स्वाब संकलन हुँदा केही ढिलाइ भएको हो। तर, अहिले सुधार भइसकेको छ। स्वाब संकलन बढी भए भनेको समयमा रिपोर्ट दिन नसकिने उनको भनाइ छ। बागमती प्रदेशका विभिन्न प्रयोगशालामा आइतबारसम्म १५ सयभन्दा बढी स्वाब परीक्षण हुन बाँकी रहेको सामाजिक विकास मन्त्रालयले जनाएको छ। हेटौंडाको मात्र भदौ ९ देखि १४ गतेसम्मको करिब तीन सय स्वाबको रिपोर्ट आउन बाँकी रहेको हेटौंडा४ स्थित आइसोलेसन वार्डका इन्चार्ज भोला चौलागाईं बताउँछन्। हेटौंडास्थित प्रयोगशालामा मकवानपुरसहित बागमती प्रदेशका विभिन्न जिल्ला र प्रदेश २ बाट संकलन गरिएको स्वाब परीक्षण गरिँदै आएको छ। प्रदेशअन्तर्गत हेटौंडासहित काभे्रको धुलिखेल र भरतपुरमा पीसीआर परीक्षण प्रयोगशाला छ।भएन कन्ट्याक्ट ट्रेसिङमकवानपुरमा आइतबारसम्म कोरोना पोजिटिभ देखिएका ५ सय ४ जनामध्ये १ सय ३३ जना होम आइसोलसनमा छन्। तर, पोजिटिभ देखिएकाको कन्ट्याक्ट ट्रेसिङ हुन सकेको छैन। मसँग सम्पर्कमा आएकाहरूको कन्ट्याक्ट ट्रेसिङका लागि आग्रह गर्दा पनि वास्ता गरिएको छैन। अरूको हकमा पनि यस्तै छ, कोरोना पोजिटिभ देखिएपछि घरमै आइसोलेसनमा रहेका नेपाली कांग्रेस हेटौंडा नगर सभापति आनन्दराम पराजुली भन्छन्, प्रभावकारी कन्ट्याक्ट ट्रेसिङ नगरेकाले निषेधाज्ञा गरेको दुई सातापछि पनि झन् कोरोना पोजिटिभको संख्या बढ्दै गएको हो। सामाजिक विकास मन्त्रालयले भने कीट अभावका कारण नजिकको सम्पर्कमा आएकाहरूको मात्र पीसीआर परीक्षण गरिरहेको जनाएको छ। पोजिटिभ देखिएका व्यक्तिसँग नजिक रहेका व्यक्तिबाहेक देखभेट गरेकाहरूलाई पीसीआर गर्न अनिवार्य छैन, सामाजिक विकास मन्त्रालयका कोभिड १९ प्रवक्ता पुरुषोत्तम सेढाईं भन्छन्, सीमित कीटका कारण पनि पीसीआरको दायरा बढाउन समस्या भएको हो।"
आन्तरिक उडानमा अन्योल,"काठमाडौं : विमान कम्पनीले यही भदौ १६ देखि आन्तरिक उडान सुरु गर्ने तयारी गरेका छन्। अन्तर्राष्ट्रिय नियमित उडानसँगै आन्तरिक उडान पनि सुरु हुने नेपाल वायुसेवा सञ्चालक संघका प्रवक्ता योगराज कँडेल शर्मा बताउँछन्। यसअघि सरकारले भदौ १ गतेबाट आन्तरिक र बाह्य उडान सुरु गर्ने भनेकामा कोरोना संक्रमण फैलिने क्रम बढेसँगै सबै उडान स्थगित गरेको थियो। सरकारले केही समयका लागि उडान स्थगित गर्ने भनेको र १६ गतेबाट अन्तर्राष्ट्रिय उडान सुरु गर्ने तय गरेका कारण सोही समयबाट नै आन्तरिक नियमति उडान पनि सुरु हुने प्रवक्ता शर्माले बताए। उनले भने, भदौ १ गते उडान सुरु गर्नु भन्ने आधिकारिक पत्र आइसकेको छ। कोरोनाका कारण १५ दिनलाई स्थगित गर्नु मात्र भनेको हो। उडान रद्ध भन्ने सरकारको आशय होइन। त्यहीकारण त्यही पत्रका आधारमा नै १६ गतेबाट आन्तरिक उडान सुरु हुन्छ। स्वास्थ तथा सुरक्षासम्बन्धी सरकारले तोकेको मापदण्ड पालना गरेर आन्तरिक उडान सुरु गरिनेछ। तर आन्तरिक उडानमा यात्रुको कोरोना जाँचसम्बन्धी पीसीआर टेस्ट नगरिने प्रवक्ताको भनाइ छ। चालक दलका सदस्यको हकमा भने उडान पूर्व ७२ घण्टाको बीचमा २ पटक कोरोना जाँच गरिनेछ। चालक दलका सदस्यलाई कोरोना भएमा भने आइसोलेसनमा पठाइनेछ। करिब ६ महिनादेखि बन्द भएका आन्तरिक उडान खुलाउन विमान कम्पनीले नाटकीय उडान तयारीमा पनि गर्दै आइरहेकोमा अब वास्तविक यात्रु लिएर उड्ने गरी तयारी भइसकेको छ। कोरोना बढी प्रभावित तराईका जिल्लामा उडान नगरे पनि पोखरालगायत पहाडी र हिमाली जिल्लामा नियमित उडान भर्न समस्या नभएको शर्मा बताउँछन्। १६ गतेबाट उड्ने मान्यता भए पनि अहिलेसम्म सरकारले औपचारिक पत्र भने नपठाएका उनले जानकारी दिए। सरकार आफैं दोधारमा रहेकाले पनि उडानसम्बन्धी स्पष्ट जानकारी आउन नसकेकोले सबै नै अन्योलमा रहेको शर्मा बताउँछन्। वायुसेवा सञ्चालक संघले यस अघि सार्वजनिक गरेको तथ्यांकले सन् २०२० मा करिब १० अर्ब रुपैयाँ नोक्सानी व्यहोर्ने तथ्यांक सार्वजनिक गरेको थियो। सेप्टेम्बरबाट नियमित उडान सुरु भएको खण्डमा करिब २ अर्ब नोक्सानी कम हुने अनुमान संघको छ। उक्त संघमा नेपाली ध्वाजाबाहक नेपाल एयरलाइन्स भने आबद्ध छैन। आन्तरिक उडान खुलाउने सम्बन्धमा सरकारको धारणा भने फरक छ। भदौ १६ गतेबाट अन्तर्राष्ट्रियतर्फको नियमित उडान मात्रै खुल्ने हो। आन्तरिक उडान सुरु गराउन सरकारले कुनै निर्णय गरिनसकेको बताइएको छ। नियामक निकाय नेपाल नागरिक उड्डयन प्राधिकरणले पनि आन्तरिक उडान भदौ १६ गतेबाट नै खुलाउने सम्बन्धमा केही पनि तयारी नभएको बताएको छ। केही छोटा दूरीमा खोल्ने कि भन्ने तयारी मात्रै भएको तर खोल्ने सम्बन्धमा निर्णय नभएको प्राधिकरणका महानिर्देशक राजन पाखरेलले जानकारी दिए। मन्त्रिपरिषद्को निर्णय नहुँदासम्म त्यो आधिकारिक नहुने पोखरेलको भनाइ छ। पोस्टपोन्ड गरिएको र अहिले तालिका उडान गर्ने भनेर भनिएको छैन। विमान कम्पनीलाई तालिका पेश गर्नु भनिएको छैन। मन्त्रिपरिषद्ले बाह्य उडान मात्र खोल्ने भनेको हो,प्राधिकरण महानिर्देशकले भने। तत्काल खोल्ने तयारी नभएको भए पनि दसैं अघिसम्म सुरु गराउने सरकारको प्रयास रहने पोखरेलले स्पष्ट पारे। यता, संस्कृति, पर्यटन तथा नागरिक उड्डयन मन्त्रालयले पनि आन्तरिक उडान तत्काल नखुल्ने प्रष्ट्याएको छ। मन्त्रिपरिषद्को निर्णबाट नै उडान रोकिएको हुँदा मन्त्रिपरिषद्ले उडान खुलाउने सम्बन्धमा निर्णय गर्नुपर्ने सहसचिव सुरेश आचार्यले बताए। सार्वजनिक हवाई यातायात भएकाले आफूखुसी निर्णय अधिकार नभएको भन्दै सरकारको निर्देशन कुर्नुको विकल्प नभएको आचार्यले बताए। नियमित उडान करिब ६ महिनादेखि बन्द हुँदा आन्तरिक विमान कम्पनी समस्या परेको यथार्थ सरकारले बुझेको भए पनि परिस्थितिको मूल्यांकन गरेर मात्रै उडान खुलाइने आचार्यको भनाइ छ। कोरोनाको संक्रमण तीव्र भएकाले पनि स्वास्थ्य सुरक्षालाई प्राथमितामा राखेर केही समयपछि मात्रै आन्तरिक उडान खुलाइने आचार्यले जानकारी दिए।"
शिल्पाद्वारा निर्मातामाथि आरोप,"मुम्बई : सिने आर्टिस्ट एसोसिएसनद्वारा दुई वर्षको प्रतिबन्ध फुकुवापछि बलिउड अभिनेत्री शिल्पा सिन्देको कमब्याक भएको छ। शिल्पा कमेडी सो ग्याङ्स अफ फिल्मिस्तान बाट टेलिभिजन कार्यक्रममा देखिन थालेकी हुन्। यो सोमा सुनिल ग्रोवर, अली असगर र सिद्धार्थ सागर पनि देखिँदै छन्। तर सो सुरु हुनुभन्दा अगावै शिल्पाले ग्याङ्स अफ फिल्मिस्तान का निर्मातामाथि शोषणको आरोप लगाएकी छन्। सुरुमा सातामा दुई दिन मात्रै काम गर्नुपर्ने भनिए पनि लगातार १२ घण्टा सुटिङ गराएर कलाकारको शोषण गरेको उनको आरोप छ। शिल्पाको थप आरोप छ, सिने आर्टिस्ट एसोसिएसनका पदाधकारीहरू सधैं कलाकारको छवि धूमिल पार्न लागेका छन्। तर यहाँ श्रम शोषण गरेर टर्चर गरिँदा कसैलाई मतलब छैन। त्यसो त शिल्पाको कलाकार सुनिल ग्रोवरसँग पनि काम गर्ने चाहना थिएन। आफ्नो पार्टमा उनीसँग रोल नभएको भनेर झुक्याइएको पनि उनले आरोप लगाएकी छन्।"
प्रहरी हिरासतमै मृत्यु : अक्षम्य यातना,"रौतहटको गरुडा दुइटा घटनाले शोकमा छ यतिबेला। केही दिनअघि २० वर्षीय निरञ्जन राम चमारको गरुडामै रहस्यमय ढंगले भएको हत्या र सोही घटनामा संलग्न रहेको आरोपमा पक्राउ परेका १९ वर्षीय विजयराम चमारको प्रहरी हिरासतमै निधन। निरञ्जनको हत्या हुनु जघन्य अपराध हो। उनको हत्यालाई विभिन्न घटनामा जोडेर हेरिए पनि खास कारण पत्ता लागेको छैन। यसबारे निष्पक्ष छानबिन गरी दोषीमाथि कारबाही हुनुपर्छ। अनुसन्धानकै क्रममा हिरासतमा लिएका व्यक्तिकै निधन भएपछि केही आशंका पनि जन्मिएका छन्। यो शंकाको निवारण गर्न प्रहरी प्रशासनलाई चुनौती छ। विजयलाई पक्राउ परेको दिनदेखि नै प्रहरीले परिवार तथा आफन्तलाई भेट्न दिएन। विजय निर्दोष रहेको दाबी गर्दै रिहा गर्न प्रहरीलाई गाउँलेले सुरुका दिनदेखि नै दबाब दिएका थिए। प्रहरीले कसैको कुरा नसुनी एकतर्फी केरकार गर्दै गयो। अन्तिममा उनको निधन भएको खबर प्रहरीले नै दिएपछि परिवार मर्माहत भएका छन्। पुष्टि नभएको आरोपमा पक्राउ परेका व्यक्तिको जीवन बचाउन नसक्नु प्रहरीको कमजोरी मात्रै होइन लापरबाही पनि हो। मानवअधिकार र व्यक्तिको जीउधन रक्षाका पक्षमा विश्वमै लहर चलिरहेका बेलामा एक युवकको प्रहरी हिरासतमै निधन भएको घटनालाई हल्का रूपमा लिइनु हुँदैन। थुनुवाको मृत्यु प्रकरण : प्रहरीतिरै प्रश्न विजयको निधनमा प्रहरी मुख्य दोषी रहेको परिवारको आरोप छ। एक निर्दोष र दलित परिवारका छोरालाई प्रहरीले हत्या गरेको भन्दै गाउँलेहरू एकजुट भएर आन्दोलनमा उत्रेका छन्। हत्या आरोपमा थुप्रै व्यक्ति पक्राउ परे पनि विजयमाथि प्रहरीले देखाएको व्यवहारप्रति सुरुका दिनदेखि नै परिवार र गाउँलेले असन्तुष्टि जनाउँदै आएका थिए। विजयमाथि प्रहरीले रड, बुट र बाँसका लाठाले पिटेको भिडियो सार्वजनिक भएको छ। घाउचोट लागेको र नीलडाम देखिने तस्बिर पनि सार्वजनिक भएको छ। यो सबै हेर्दा उनलाई जबर्जस्ती आरोप स्विकार्न लगाएको र नमान्दा यातना दिएको अनुमान लगाउन सकिन्छ। प्रहरी प्रशासनले नै कसैको प्रभावमा परेर यस्तो यातना दिएको र जबर्जस्ती दोषी करार गराउन खोजेको परिवारको आरोप छ। यो आरोप निराधार होइन भन्ने प्रहरी प्रशासनले पुष्टि गर्न सक्नुपर्छ। होइन भने पटकपटक एउटाको गल्तीमा अर्कै व्यक्तिलाई बलपूर्वक दोषी ठहर्याउने गरेको भनेर विगतमा पनि प्रहरी प्रशासनमाथि लाग्ने गरेको आरोपलाई यो घटनाले बल पुर्याउनेछ। जनतालाई सुरक्षा दिने दायित्व बोकेको प्रहरीले आफ्नै नियन्त्रणमा रहेका नागरिकको त सुरक्षा गर्न सक्दैन भने अन्य नागरिकले कसरी सुरक्षाको अनुभूति गर्न सक्छन् ? प्रहरीको गतिविधिप्रति जनता सशंकित बन्नुपर्ने अवस्था आउनु हुँदैन। विजयको निधनपछि आन्दोलन चर्किंदै गएपछि गृह मन्त्रालयले छानबिन समिति बनाएको छ। समितिले काम गरिरहेको छ तर यो समितिको कामले पनि निर्मला पन्तको हत्याकाण्डजस्तो हुनबाट बचाउनुपर्छ। किनकि यस घटनामा पनि मुख्य दोषी उम्काउन प्रहरीले निर्दोषलाई फसाउन खोजेको आरोप स्थानीयले प्रहरीलाई लगाएका छन्। यो आरोप सत्य हो भने कुनै एक प्रहरी अधिकृतको कमजोरीका कारण समग्र संगठनलाई बदनाम गराउन मिल्दैन। स्थानीको चित्त बुझ्ने गरी छानबिन समितिले काम गर्नुपर्छ। अध्ययनका क्रममा मृतकको स्वास्थ्य परीक्षण गरिएको रिपोर्ट, उनलाई यातना दिएको भनिएको तस्बिर तथा भिडियोको छानबिन हुनुपर्छ। जो जति दोषी ठहरिन्छन्, उनीहरूलाई कडा कारबाही हुनुपर्छ। तत्काल पीडित परिवारलाई उचित क्षतिपूर्ति र राहत दिइनुपर्छ। मृतकको स्वास्थ्य परीक्षण रिपोर्टबारे अध्ययन गर्नुपर्छ। यो घटनालाई एक व्यक्तिको हत्या भएको कोणबाट मात्र हेर्नु हुँदैन। समग्र प्रहरी प्रशासनबाट हुने गरेका गल्ती र विगतमा पनि यो बृहत् संगठनमाथि लाग्ने गरेको आरोपलाई निराधार पुष्टि गर्ने अवसरका रूपमा लिनुपर्छ। समयमै घटनाको मुख्य दोषी पहिचान गरेर दण्ड र निर्दोषलाई न्याय दिन सकिएन भने घटनाले विकराल रूप लिन सक्नेतर्फ सबैको ध्यानाकर्षण हुन जरुरी छ।"
करेन्ट लागेर महिलाको मृत्यु,विराटनगर : मोरङको बेलबारी नगरपालिका८ मा करेन्ट लागेर एक महिलाको मृत्यु भएको छ। आफ्नै घरमा पंखा जोड्ने क्रममा करेन्ट लागेर २८ वार्षीय फूलकुमारी धिमालको मृत्यु भएको मोरङ प्रहरीका प्रवक्ता डीएसपी मानबहादुर राईले बताए। उनका अनुसार करेन्ट लागेर आइतबार साँझ घाइते भएकी धिमालको उपचारका क्रममा पथरी अस्पतालमा राति मृत्यु भएको हो। प्रहरीले घरमा पंखा जोड्ने क्रममा सावधानी अपनाउन नसक्दा महिलाको ज्यान गएको जनाएको छ । घटनाको अनुसन्धान सुरु गरिएको जानकारी प्रहरीले दिएको छ।
डुब्नलाग्यो व्यवसाय,"चितवन : लकडाउनका कारण चितवनको अर्थतन्त्र धरासयी बनेको छ। विकल्प बिनाको निषेधाज्ञाले व्यवसाय डुब्न लागेको व्यवसायी बताउँछन्। लगातारको निषेधाज्ञाले आर्थिक क्षेत्र धरासयी बनेको हो। जिल्लाको पोल्ट्री, पर्यटन र कृषि क्षेत्र बढी प्रभावित छ। कोरोना भाइरस संक्रमणको जोखिमले कहिले लकडाउन र कहिले निषेधाज्ञा जारी गर्दा अर्थतन्त्र ठप्प भएको छ। व्यवसाय नै चौपटक भएपछि विकल्पको खोजी गर्न उद्योगी व्यवसायीले माग गरेका छन्। लकडाउनले पर्यटन व्यवसाय धरासयी भएको मेघौलीको होटल साराङ वाइल्डलाइफ स्याङ्चुरीका सञ्चालक सुवोध प्रधानले बताए। जति लम्बिन्छ यसले त्यति नै पछिका दिनसम्म धक्का पुगिसकेको छप्रधानले भने, विकल्प बिनाको निषेधाज्ञा ठीक होइन, कति दिनसम्म पर्खने त ? उनले निकासको बाटो खोज्न सरकारलाई आग्रह गरे। स्थानीय स्तरमा भनिए पनि जिल्लाको सबै पालिकमा निषेधाज्ञा गरिएको छ। व्यवसाय पूर्ण बन्द हुँदा समयमा ऋण तिर्न सक्ने अवस्था अधिकांश व्यवसायीको छैन। सबैभन्दा ठूलो समस्या पोल्ट्रीमा छ। नेपाल दाना उद्योग संघका केन्द्रीय वरिष्ठ उपाध्य शंकर कँडेलले निषेधाज्ञा संक्रमण भगाउने उपाय नभएको बताए। होटल र पार्टी प्यालेस बन्द छ, अनि व्यापार कसरी हुन्छ त ? , कँडलेलले भने, अहिले नाफाको व्यापार शून्य छ, कतिञ्जेलसम्म कुर्ने भन्ने मात्रै हो। दैनिक २१ करोड पोल्ट्री व्यवसायमा घाटा रहेको कँडेलले बताए। उनका अनुसार अहिले चल्लाको बिक्री १० प्रतिशत मात्रै छ। बिक्री नभएपछि उत्पादन गरिएका कुखुराका चल्ला मारेर गाड्ने अवस्था छ। कुखुरा र अण्डाको बिक्री २५ प्रतिशत मात्रै छ। व्यवसायको लागि सहजवातावरण नहुँदा जिल्लामा लकडाउनको प्रभावमा अर्थतन्त्र थिलोथिलो भएको छ। नेपाल उद्योग वाणिज्य महासंघका केन्द्रीय सदस्य डा तिलचन्द्र भट्टराईले लकडाउन समस्याको समाधान नभएको बताए। राज्यले सजगता र सतर्कतामा कडाइ गरेर व्यवसाय सञ्चालन गर्न विकल्प दिनुपर्ने बताए। सबैभन्दा मारमा परेको अर्को क्षेत्र पर्यटन हो। धेरै पर्यटक आवागमन हुने चितवनका होटल खाली छन्। मेघौली, सौराहा, पटिहानी, क्षेत्रमा पर्यटकीय होटल छन्। होटल र रेस्टुरेन्ट बन्द हुँदा पोल्ट्रीजन्य उत्पादनको बिक्री हुन सकेको छैन। करिब ७० वर्षभन्दा लामो जिल्लाको आर्थिक क्षेत्र यसपटक सबैभन्दा बढी धरासयी बनेको हो। क्षेत्रीय होटल संघ चितवनका निवर्तमान अध्यक्ष सुमन घिमिरे सरकार निश्चित मापदण्ड बनाएर वातावरण खुला गर्नुपर्ने धारणा राख्छन्। मापदण्डलाई कडाइ गरेर पर्यटन व्यवसाय चलाउनुपर्छ, उनले भने, सधैं बन्द मात्रै निकास होइन, विकल्प खोज्न सक्नुपर्छ। भरततपुर महानगर क्षेत्रभित्र साउन ३० गते रातिदेखि जारी निषेधाज्ञा शनिबार रातिदेखि दोस्रो साता पूरा भएको छ। अन्य ६ वटा नगरपालिका र इच्छाकामना गाउँपालिकामा दोस्रो चरणमा निषेधाज्ञा गरिएको छ।"
नर्सको प्रेमपीडामा मिस्त्री,"काठमाडौं : कीर्तिमानी गीतकार डा डीआर उपाध्यायले गायक राज सागरको स्वरमा आफ्नो नयाँ गीत गए तिम्रा यादहरूको भिडियो सार्वजनिक गरेका छन्। एकपछि अर्को सिर्जना सार्वजनिक गर्ने क्रममा विश्व कीर्तिमानी गीतकार उपाध्यायले यसपटक वियोगान्त गीत ल्याएका छन्। गीतको भिडियोलाई रोशिकले निर्देशन, छायांकन र सम्पादन गरेका छन्। भिडियोमा एउटा मोटरसाइकल मिस्त्रीले मन पराएकी युवती (नर्स)लाई डाक्टरले मन पराएपछि ती मिस्त्रीको छटपटी र प्रेमपीडा प्रस्तुत गरिएको छ। भिडियोको कथा वाचन शैली फरक छ। भिडियोमा नयन सिंह, पुरुषोत्तम सानु, रूपा सुनार, रजिना भित्रीकोटीलगायतले अभिनय गरेका छन्। यो गीत अहिलेका युवा संगीतकार गायक राज सागरले गाएका छन्। यसमा साहस शाक्यको संगीत संयोजन र दीप घतानीको मिक्सिङ तथा मास्टरिङ रहेको छ।"
सामाजिक सञ्जालमा भिडियो हेरेर बालिका पूजामा उर्लियो भीड,"राजविराज : १३ वर्षीया मुनचुनकुमारी दासलाई उनकी आमाले बिहान सबेरै उठाउँछिन्। नुहाएर सफा कपडा लगाइदिएपछि नास्ता खुवाउँछिन्। त्यसपछि बिहान ७ बजे नजिकै ठाकुर बाबाको मन्दिरमा लगेर राख्छिन्। यो घटना सप्तरीस्थित दक्षिणपश्चिमको बलान बिहुल गाउँपालिका६ रौतहटको हो। प्राचीनकालका राजा ठाकुर बाबा नुहाउने भनिएको बडकी (ठूलो) पोखरीछेउ निर्मित मन्दिरमा सप्तरी र सिरहाका गाउँबाट भीड उर्लिन थालेको छ। उनीहरू देवीस्वरूप मानेर ती बालिकालाई ढोग्छन्। सबैले गच्छेअनुसार पैसा चढाउँछन्। बालिकाका आफन्तले जिम्मेवारी बाँडफाँट गरेका छन्। जसअनुसार दर्शनार्थीलाई प्रसाद वितरणको जिम्मा सिरहाको महेशपुरबाट आएकी फुपू सागैरदेवीले पाएकी छन्। भीड कम भएका बेला दिउँसो १२ बजे बालिकालाई घर पुयाएर खाना खुवाइन्छ। पुनः नुहाएर कपडा फेराई बेलुका ७ बजेसम्म मन्दिरमै राखिन्छ। कोरोना भाइरस फैलिएका बेला राजविराजबाट ३५ किलोमिटर दूरीमा रहेको रौतहट गाउँमा तीन दिनदेखि यही प्रक्रिया चलिरहेको छ। स्थानीय परशुराम महरानले बालिकाको दर्शन गर्न दर्जनौं गाउँबाट सयौं संख्यामा दर्शनार्थी आउने क्रम बढिरहेको बताए। सहभागी केहीले मात्र मास्क लगाएका छन्। गाउँपालिका अध्यक्ष दयानन्द गोइतले जनभावनालाई कदर गरी दैवी शक्तिमाथि विश्वास गर्दै पूजा गर्न दिइएको बताए। भीडलाई व्यवस्थित गर्न सहयोग गरिरहेको उनको भनाइ छ। बढ्दो भीड कोरोना बम बन्ने जोखिम देखिएको सशस्त्रका इन्स्पेक्टर लाल खड्काको चिन्ता छ। उनका अनुसार जनप्रतिनिधिले अवरोध नगर्न भनेकाले भौतिक दूरी बनाएर दर्शन गर्न आग्रह मात्र गरिएको छ। पुजारी लुचाई दासले दुई साताअघि देखेको सपनाअनुसार बुधबार मन्दिर परिसरमा भण्डारा (भोज) गर्न लागिएको स्थानीय दिनेश्वर यादवले बताए। उनका अनुसार भोजका लागि गाउँबाट दाल, चामल, आलु संकलन सुरु गरिएको छ। कोरोना संक्रमण रोकथामका लागि लगाएको निषेधाज्ञा मिच्दै भएको भेलाबाट स्थानीय प्रशासन भने चिन्तित छ। सप्तरीका प्रमुख जिल्ला अधिकारी शंकरहरि आचार्यले मास्क लगाउन र दूरी कायम गर्न प्रहरी खटाउनुपर्ने अवस्था चिन्ताजनक रहेको बताए। निषेधाज्ञा कार्यान्वयनमा सबैको प्रतिबद्धता र सहयोग चाहिने उनको भनाइ छ। मुनचुन एक दिन घाँस काटेर साथीहरूसँग घर फर्किंदै थिइन्। कमलको फूल टिप्न पोखरीमा पसेकी उनी डुबेर बेपत्ता भएको ७ घण्टापछि जीवितै फर्किएको भनेर स्थानीय युवाले सामाजिक सञ्जालमा प्रचार गरे। त्यसपछि दैवी शक्तिको चमत्कार भन्दै दर्शन गर्न भीड बढेको हो। मुनचुन बिहीबार साँझ ५ बजे फूल टिप्न पोखरीमा गएकी थिइन्। केही बेरपछि फर्केर हेर्दा नदेख्दा उनी डुबेको अनुमान लगाउँदै साथीहरूले गाउँलेलाई खबर गरे। घटनास्थल पुगेको प्रहरी चौकी रामनगर कोदरकट्टीका असइ रामविनय सिंह र बोर्डर आउट पोस्ट रामनगरका इन्स्पेक्टर लाल खड्काको टोलीले गाउँलेलाई पोखरीभित्र ३ घण्टा खोज्न लगाउँदा पनि बालिका भेटिइनन्। त्यसपछि बिहान गोताखोर ल्याएर खोजी गर्ने सल्लाहबमोजिम फर्किएको असइ सिंहले बताए। गाउँले पनि घर फर्किए तर परिवारका सदस्य भाकल गरेर मन्दिरमै बसे। मध्यरात १२ः२० बजे ममी, ममी भनेको आवाज सुनियो। मोटरसाइकलको प्रकाशमा पोखरी किनारको रुखमुनि बालिकालाई रोइरहेको फेला पारिएको उनकी आमा पुनिताले बताइन्। डुब्दै गरेको र पोखरीबाट निक्लिँदै गरेको भने कसैले देखेनन्। बालिकाले एकपछि अर्को सुन्दर फूलतर्फ आकर्षित हुँदै भित्र पुगेको तर त्यहाँ पानी नरहेको बताइन्। पोखरीभित्र फेला परेका बाबाले ३४ दिन यतै बस्नु भने पनि आफू रोइकराइ बिन्ती गरेपछि बाहिर आइपुगेको बालिकाले बताइन्। यो सुनेपछि सबैले चमत्कार मान्दै दैवीशक्ति भनेर पूजा सुरु गरे। सिरहाको भगवानपुर १ सिनुरियाबाट दुई सयभन्दा बढीले दर्शन गरेर फर्किएको फेकनीदेबी मण्डलले बताइन्। सामाजिक सञ्जालमा भाइरल भिडियो देखेर आएको अधिकांशको भनाइ छ। पूर्वसिँचाइमन्त्री उमेशकुमार यादव र प्रदेशसभा सदस्य गोविन्द न्यौपाने पनि त्यहाँ पुगे। उनीहरूले पुराताŒिवक अध्ययन अनुसन्धानका साथै ऐतिहासिक सम्पदाको संरक्षणमा जोड दिए। राजा ठाकुरबाबा नुहाउने २२ बिघाको बडकी पोखरीको शक्तिबारे अनेकौं किंवदन्ती सुनाउँदै वडाध्यक्ष सूर्यकुमार दासले दैवी शक्तिका कारण बालिका ७ घण्टापछि बाहिरिएको दाबी गरे। चिकित्सकले भने यो अन्धविश्वास र भ्रम भएको तर्क गरेका छन्। सोझा जनताको ध्यान मोडेर लाभ लिन मनगढन्ते कथा बनाउने गरिएको डा सरोज यादवको भनाइ छ। उनका अनुसार अक्सिजनबिना तीन मिनेट पनि बाँच्न सकिँदैन। राजविराजस्थित कृष्ण मन्दिरका पुजारी रत्नेश्वर झाले पनि सामाजिक सञ्जालमा आउने र समाजमा फैलिएका सबै कुरा सत्य नहुने बताए। शुद्ध मनले पूजापाठ गर्दा पुण्य अवश्य पाइन्छ। तर, पानीमा सात घण्टासम्म डुबेर बाँचेको कहिले सुनिएको छैन, उनले भने, यसरी हल्लाको पछाडि लाग्नु ठीक होइन। विद्यालय पाठ्यक्रममा विज्ञान विषयले कक्षा १ देखि नै प्रवेश पाए पनि अवैज्ञानिक मान्यता हट्न नसकेको शिक्षक एवम् साहित्यकार नन्दलाल आचार्यको भनाइ छ।"
