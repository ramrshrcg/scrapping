शीर्षक,विवरण
दसैंमा भक्तपुर तलेजुमा बलि नचढ्ने,"भक्तपुर : कोरोना भाइरस संक्रमणको कारण भक्तपुरको तलेजुमा वडा दसैंमै बलि नचढ्ने भएको छ। यसअघि बिस्काजात्रा, चैते दसैं र यसपछिका विभिन्न थापूजामा समेत तलेजुमा बलि चढेको थिएन। दसैंमा सर्वसाधारणको भीड हुने हुँदा कोरोना भाइरस संक्रमण हुन नदिन दसैंमा तलेजुमा बलि रोक्ने निर्णय गरिएको हो। भक्तपुर नगरपालिकामा मंगलबार भएको सरोकारवालाहरुसँगको सर्वदलीय बैठकले उक्त निर्णय गरेको हो। भक्तपुर तलेजुका मूल नाइके नरेन्द्रप्रसाद जोशीका अनुसार दसैंभर तलेजुमा ५४ बोका, ३२ राँगो र ३२ वटा हाँसको बलि दिइन्छ। उनले तलेजुमा सप्तमी, अष्टमी र नवमी गरी तीन दिन बलि पूजा हुने जानकारी दिए। तर कोरोना भाइरस संक्रमण नियन्त्रण तथा व्यवस्थापनको कारण यस वर्ष पहिलोपटक दसैंमा तलेजुमा बलि नचढ्ने भयो, मूल नाइके जोशीले भने, गएको बिस्काजात्राको स्याक्वत्याक्वपछि १२ वटा थापूजामा समेत तलेजुभित्र बलि चढेन। उनले दसैंमा तलेजुसँगै तलेजुबाट त्रिपुरासुन्दरीसहित अष्टमातृका र नवदुर्गा पीठमा बलिसहितको पूजा जाने परम्परा भएकाले बलि दिइने चौपाया तथा दोपायाको संख्या बढी देखिएको स्पष्ट पारे। त्यस्तै तलेजुभित्र पनि इष्टदेवदेवीहरु तलेजुसँगै द्वेमाजु र मानेश्वरीलगायत भएकाले धेरै बलिपूजा देखिएको उनको भनाइ थियो। मूल नाइके जोशीकाअनुसार दसैंको सप्तमीको एकैदिन ७ राँगो र ८ बोकाको मार हानिन्छ। बिस्काजात्राअन्तर्गत स्याक्वत्याक्वमा मात्रै तलेजुमा ३७ वटा बोका, एउटा राँगो र केही हाँस तथा कुखुराको बलि पूजा हुन्थ्यो। जुन यस वर्ष पहिलोपटक रोकिएको थियो। स्काजात्रापछि चैते दसैं, बैशाखमा २, जेठमा ३, असारमा ५ र असोजमा २ गरी १२ वटा थापूजामा पनि बलि चढेन। त्यस्तै साउन महिनामा दमनारोहण र भाद्रमा पवित्रारोहण पूजामा पनि बलि नचढेको मूल नाइके जोशीले जानकारी दिए। चैते दसैंमा ९ वटा बोका, प्रत्येक थापूजामा ७ वटा बोका, एउटा राँगो र एउटा हाँस तथा दमनारोहण पूजामा एकराँगो र एक बोका तथा पवित्रारोहण पूजामा एक राँगो र एक हाँसको बलि दिइँदै आएको उनले बताए। नगर प्रमुख सुनिल प्रजापतिको अध्यक्षतामा बसेको बैठकले दसैं अवधिभर तलेजुमा सर्वसाधारणको प्रवेशमा समेत रोक लागउने निर्णय गरेको छ। दसैंको पहिलो दिन घटस्थापनादेखि पूर्णिमासम्म सर्वसाधारण विभिन्न अष्टमातृकाको शक्तिपीठमा पूजाआजापछि तलेजु पुग्ने गर्दै आएका छन्। तलेजुलाई अष्टमातृकाको केन्द्र मानिन्छ। त्यसैले दसैंमा बढीभन्दा बढी सर्वसाधारण तलेजु पुग्ने गर्छन्। यससँगै दसैंको सप्तमी र विजया दशमीको दिन तलेजुको खड्गयात्रा हुन्छ। तलेजुको मूलचोकमा हुने उक्त खड्गयात्रा हेर्न सर्वसाधारणहरुबीच तँछाडमछाड हुँदै आएको छ। त्यस्तै महानवमीको दिन तलेजुस्थित दसैंघरमा एकान्तकुमारीको सवारी हुन्छ। त्यसबेला पनि सर्वसाधारणको भीड लाग्छ। विजयादशमीको मध्यरात तलेजुबाट पायोजात्रा निकालिन्छ। तलेजु भवानीको प्रतीकस्वरुप खड्गलाई सेतो घोडामा सवार गराएर भक्तपुर नगर परिक्रमा गराइन्छ। यस जात्रामा पनि सर्वसाधारणको सहभागिता उल्लेखनीय हुने गर्दै आएको छ। तर मंगलबार गरिएको निर्णयले सर्वसाधारणको सहभागिता हुने पायोजात्रा हुने या नहुने निक्र्योल नभएको मूल नाइके जोशीले सुनाए। सर्वदलीय बैठकले दसैंको पहिलो दिनदेखि शक्तिपीठहरुमा बाजागाजासहित पूजाआजामा नजान सर्वसाधारणलाई आह्वान गर्ने निर्णय गरेको छ। दसैंको पहिलो दिनदेखि विजया दशमीसम्म क्रमशः ब्रह्मायणी, माहेश्वरी, कुमारी, भद्रकाली, बाराही, इन्द्रायणी, महाकाली, महालक्ष्मी र त्रिपुरासुन्दरी शक्तिपीठमा सर्वसाधारण बिहान र बेलुका गरी नवरात जाने प्रचलन रहेको छ।"
ब्ल्याक होल खोजी गर्ने तीन वैज्ञानिकलाई भौतिक शास्त्रतर्फको नोबेल पुरस्कार,"लण्डन : यस वर्षको भौतिक शास्त्रतर्फको नोबेल पुरस्कार ब्ल्याक होलबारे अनुसन्धान गरेका तीन वैज्ञानिकले जितेका छन् । रोजर पेनरोज, राइनहार्ड गेन्जेल र आन्द्रिया गेजले सन् २०२० को प्रतिष्ठित पुरस्कार पाएका हुन् । एक करोड क्रोनर रकमको उक्त पुरस्कार विश्वभर प्रतिष्ठित मानिन्छ । बीबीसीका अनुसार बेलायती वैज्ञानिक रोजर पेनरोजले अल्बर्ट आइन्स्टाइनको सापेक्षताको सिद्धान्तकै आधारमा ब्ल्याक होल हुने पुष्टि गरेका थिए। गेन्जेल र गेजले आकाशङ्गाको केन्द्रमा एउटा विशाल ब्ल्याक होल भएको प्रमाण खोजेका थिए। गत वर्ष भने सोही शीर्षकमा जेम्स पीबल्सलाई ब्रह्माण्डको क्रमविकास तथा मिशल मेयर र डिडिएर क्वेलोजलाई सूर्यजस्तो एउटा तारानजिकको एउटा ग्रह पत्ता लगाएकाले पुरस्कार दिइएको थियो।"
अब विपद् पीडितले पनि अनुदान पाउने !,"काठमाडौं : भूकम्प पीडितले प्राप्त गरे झैँ अब विपद्बाट प्रभावित भएका लाभग्राहीले समेत अनुदान रकम प्राप्त गर्ने भएका छन्। सरकारले त्यससम्बन्धी कार्यविधि निर्माणलाई अन्तिम चरणमा पुर्याएको छ। प्रस्तावित विपद् प्रभावित निजी आवास पुनःनिर्माण तथा पुनःस्थापन अनुदान कार्यविधि २०७७ मा प्रभावितको प्रकृतिका आधारमा अनुदान दिइने उल्लेख छ। प्रस्तावित कार्यविधि मन्त्रिपरिषबाट पारित गरेपछि लागू हुनेछ। यसअघि सरकारले भूकम्प पीडितका लागि अनुदान दिँदै आएको थियो। राष्ट्रिय पुनःनिर्माण प्राधिकरणमार्फत क्षतिको वर्गीकरणका आधारमा प्रभावितले अनुदान रकम प्राप्त गर्थे। सोही प्रक्रिया अपनाई राष्ट्रिय विपद् जोखिम न्यूनीकरण तथा व्यवस्थापन प्राधिकरणले कार्यविधि निर्माणलाई अन्तिम चरणमा पुर्याएको गृह मन्त्रालयले जनाएको छ। प्राधिकरणले विपद् जोखिम न्यूनीकरण तथा व्यवस्थापन कार्यकारी समितिमा उक्त कार्यविधिको मस्यौदा प्रस्तुत गरिसकेको छ। गृहमन्त्री रामबहादुर थापा अध्यक्ष रहेको समितिले उक्त कार्यविधि परिमार्जनसहित पारित गरी मन्त्रिपरिषद्मा लैजाने निर्णय गरेको छ। गृहमन्त्री थापाले कार्यविधि आएपछि विपद् प्रभावितको पुनःस्थापना र भौतिक संरचनाको पुनःनिर्माणले गति लिने बताए। समितिमा प्रस्तुत कार्यविधिको मस्यौदामा लाभग्राहीका पहिचानका आधार, अनुदानको प्रकार र किस्ता, लाभग्राही छनोट प्रक्रिया, वित्तीय प्रबन्ध, अनुदान दिने प्रक्रिया, एकीकृत बस्ती र पूर्वाधारमा अनुदानको व्यवस्था, विपद् उत्थानशील प्रविधिको प्रयोगलगायत विषय समावेश गरिएको प्राधिकरणका प्रमुख कार्यकारी अधिकृत अनिल पोखरेलले जानकारी दिए। स्थानीय विपद् व्यवस्थापन समितिले प्रमाणका आधारमा लाभग्राहीको छनोट गर्ने प्रस्तावित कार्यविधिमा उल्लेख छ। लाभग्राही कायम गर्दा मर्मत, प्रबलीकरण, पुनःनिर्माण र पुनःस्थापनाका छुट्टाछुट्टै विधि अपनाई प्रमाणीकरण गरिने छ। छनोटका क्रममा एकल महिला, अपाङ्गता भएका, ज्येष्ठ नागरिक, दीर्घरोगी र बालबालिकासमेत छुट्याउनुपर्ने मस्यौदामा भनिएको छ। रकम उपलब्ध गराउँदा भने प्राधिकरणले विपद् व्यवस्थापन कोषमा उपलब्ध गराउने र वडाध्यक्षले लाभग्राहीसँग सम्झौता गरी वितरण गरिने उल्लेख छ। एकीकृत बस्ती निर्माण गर्दा भने जग्गा खरीदमा अनुदान दिइने प्रस्ताव गरिएको छ। सोही विषयमा गृह मन्त्रालयमा छलफलसमेत भएको छ। छलफलमा उठेका सुझाव समावेश गरी परिमार्जनसहित अर्थ मन्त्रालयको राय लिएर कार्यविधि मन्त्रिपरिषद्मा पेश गरिने विपद् जोखिम न्यूनीकरण तथा व्यवस्थापन कार्यकारी समितिको आजको बैठकले निर्णय गरेको पोखरेलले जानकारी दिए। उनका अनुसार बैठकले हरेक मन्त्रालयलाई विपद्बाट भएको क्षतिको विवरण १५ दिनभित्र पेश गर्न भनेको छ। आजै विपद् जोखिम न्यूनीकरण राष्ट्रिय कार्यमञ्चको कार्य सञ्चालन मागदर्शन पनि पारित गरिएको छ। सबै संस्थालाई संयुक्त रुपमा जोखिम न्यूनीकरण व्यवस्थापनमा परिचालन र छलफल गर्न उक्त मार्गदर्शन केन्द्रित छ। सहयोगी संस्था, सरकारी तथा गैरसरकारी निकाय, विज्ञ, सञ्चार क्षेत्रसमेत संयुक्त रुपमा परिचालन हुने गरी मार्गदर्शन बनेको जनाइएको छ। आजको बैठकमा अन्य दुई कार्यविधिको मस्यौदासमेत प्रस्तुत भएको छ। तिनमा विपद् खोज तथा उद्धार आधारभूत तालिमको पाठ्यक्रम कार्यविधि, विपद्का समयमा खोज तथा उद्धार प्राथमिक उपचार र शव व्यवस्थापनका लागि आवश्यक सामग्रीसम्बन्धी मापदण्ड छन्। यसअघि सेना, प्रहरी र सशस्त्र प्रहरीको छुट्टै पाठ्यक्रम थियो। अब यो कार्यविधि पारित भएपछि भने एकीकृत पाठ्यक्रम हुने छ। बैठकले मानिसको जीवन बसोबासलाई सुरक्षित बनाउने विषयमा केन्द्रित गरेर आगामी साता अन्तरराष्ट्रिय विपद् जोखिम न्यनूीकरण दिवस मनाउने निर्णय गरेको पोखरेलले जानकारी दिए। रासस"
प्रदेश १ मा अहिलेसम्मकै धेरै ३३० संक्रमित थपिए,"विराटनगर : पछिल्लो २४ घण्टामा प्रदेश १ मा अहिलेसम्मकै धेरै तीन सय ३० जना कोरोना संक्रमण पुष्टि भएको छ। छ सय ६६ जनाको पीसीआर परीक्षण हुँदा मंगलबार एक सय ३५ पुरुष र एक सय ९५ महिलाको रिपोर्ट पोजिटिभ आएको सामाजिक विकास मन्त्रालयले जनाएको छ। मन्त्रालयका अनुसार परीक्षण गरिएकामध्ये तीन सय ३६ जनाको रिपोर्ट नेगेटिभ आएको छ। प्रदेशमा मंगलबार तीन सय ३० जना नयाँ बिरामी थपिएसँगै संक्रमित संख्या आठ हजार नाघेको छ। प्रदेशमा संक्रमितको संख्या आठ हजार एक सय पाँच पुगेको छ। एकै दिन थपिएका संक्रमितमा सबैभन्दा बढी मोरङका दुई सय १० जना छन्। मोरङको पनि प्रदेश राजधानी विराटनगरका एक सय ५० छन्। जसमा ६९ महिला र ८१ पुरुष रहेको मन्त्रालयले जनाएको छ। मोरङबाहेक सुनसरीमा ९१, झापामा १७, संखुवासभामा तीन, उदयपुरमा दुई, धनकुटा र खोटाङमा एकएक र प्रदेश १ बाहिरकाल पाँच जना नयाँ संक्रमित थपिएका छन्। प्रदेश १ मा मंगलबार ३२ जना डिस्चार्ज भएका छन्। योसँगै डिस्चार्ज हुनेको संख्या चार हजार एक सय २२ पुगेको छ। प्रदेशमा अहिलेसम्म ८५ जनाको मृत्यु भइसकेको छ। मृत्यु हुनेमा २३ महिला र ६२ पुरुष छन्।"
प्रहरी बनेर ठग्ने पक्राउ,सिरहा : प्रहरी हुँ भन्दै ठगी गर्ने एक जनालाई सिरहा प्रहरीले पक्राउ गरेका छन्। पक्राउ पर्नेमा अर्नमा गाउँपालिका १ का ३० वर्षीय मोहम्मद जाबिर रहेको जिल्ला प्रहरी कार्यालय सिरहाले जनाएको छ। जाबिरले बरियारपट्टि गाउँपालिका४ का मुकेश कुमार साहसँग उनको दाजुलाई रिहाई गराइदिने झुठा प्रलोभनमा पारी ३५ हजार दिनुपर्छ भनेर ठगी गरेको प्रहरीले जनाएको छ। मुकेशको दाजु २३ वर्षीय शिवकुमार साह जर्वजस्ती करणी मुद्दामा पूर्वपक्षका लागि करागार चलान भएका छन्। आफु मुद्दामा फाटमा कार्यरत प्रहरी रहेको भन्दै शिवकुमारलाई रिहाई गराउने बापत रकम ठगी गर्न खोजेका थिए। जाबिरलाई पक्राउ गरी थप अनुसन्धान भइरहेको जिल्ला प्रहरी कार्यालय सिरहाका प्रवक्ता तथा डिएसपी शालिग्राम शर्माले जानकारी दिए।
भक्तपुरका ५५ प्रतिशत संक्रमित डिस्चार्ज,भक्तपुर : भक्तपुरमा कोरोना भाइरस संक्रमणलाई जितेर डिस्चार्ज हुनेको संख्या बढेको छ । पहिले ३० प्रतिशतको हाराहारीमा रहेको डिस्चार्ज हुने संक्रमितको संख्या अहिले ५५ प्रतिशतसम्म पुगेको हो । तैपनि समग्र नेपालमा भन्दा भक्तपुरका करिब २० प्रतिशत कम संक्रमितमात्रै डिस्चार्ज भएका छन् । नेपालमा कोरोना भाइरस जितेर डिस्चार्ज हुने संक्रमितको संख्या ७४३ प्रतिशत रहेको छ। स्वास्थ्य कार्यालय भक्तपुरका अनुसार मंगलबारसम्म ८ सय १६ पुरुष र ६ सय ३७ महिला गरी कूल एकहजार ४ सय ५३ जना संक्रमित डिस्चार्ज भएका छन् । जुन कूल संक्रमितको ५५ प्रतिशत भएको कार्यालयका प्रमुख कृष्ण मिजारले जानकारी दिए। भक्तपुरमा मंगलबार एकसय २० जना थपिएसँगै संक्रमितको संख्या २ हजार ६ सय ३७ पुगेको छ । जसमा एक हजार ४ सय ८९ पुरुष र एक हजार एकसय ४८ महिला रहेको उनले बताए। मंगलबार सबैभन्दा बढी मध्यपुर थिमि नपामा ३० पुरुष र २२ महिला गरी ५२ जना संक्रमित थपिएको छ । मध्यपुर थिमि भक्तपुरका चार नपामध्ये सबैभन्दा बढी संक्रमित रहेको नपा हो । यहाँ मंगलबारसम्म संक्रमितको संख्या ९ सय ८९ पुगेको स्वास्थ्य कार्यालयले जनाएको छ । त्यस्तै सूर्यविनायक नपामा २४ पुरुष र १२ महिला गरी ३६ जना नयाँ संक्रमित थपिएको छ । यहाँ मंगलबारसम्म ५ सय ९३ पुगेको स्वास्थ्य कार्यालयको तथ्यांक रहेको छ । मंगलबार भक्तपुर नपामा १४ पुरुष र ११ महिला गरी २५ जना नयाँ संक्रमित थपिए । यससँगै यहाँ संक्रमितको संख्या ७ सय ४९ पुगेको छ । चाँगुनारायण नपामा भने ५ पुरुष र एक महिला गरी ६ जनामात्रै संक्रमित थपिए । यससँगै यहाँ संक्रमितको संख्या २ सय ७१ जना पुगेको छ । मृत्युदर दोब्बर भक्तपुरमा कोरोना भाइरस संक्रमणको मृत्युदर भने समग्र देशको भन्दा दोब्बर रहेको छ । नेपालमा कोरोना भाइरस संक्रमणको मृत्युदर ०६२ प्रतिशतमात्रै रहेको छ तर भक्तपुरको मृत्युदर १२५ प्रतिशत रहेको हो । भक्तपुरका कोरोना भाइरस संक्रमणको कारण ३३ जनाको मृत्यु भएको छ । जसमा २३ जना पुरुष र १० जना महिला रहेका छन् । यहाँ मंगलबारसम्म सक्रिय संक्रमितको संख्या एकहजार एकसय ५१ रहेका छन् । जसमध्ये सोमबारसम्म ४ सय २७ पुरुष र ३ सय ६४ महिला गरी जम्मा ७ सय ९१ जना होम आइसोलेसनमा रहेका छन् । जुन सक्रिय संक्रमितको ७२३० प्रतिशत हो । त्यस्तै एकसय ८७ पुरुष र एकसय १५ महिला गरी ३ सय २ जना अस्पतालको आइसोलेसनमा उपचार भइरहेको स्वास्थ्य कार्यालयले जनाएको छ । भक्तपुरका ६ जना संक्रमितको आईसीयूमा उपचार भइरहेको स्वास्थ्य कार्यालय प्रमुख मिजारले जानकारी दिए ।
भाँडाकुटी खेल्दा बालिका बलात्कार गरेको आरोपमा दुई बालक पक्राउ,तेह्रथुम : बालिका बलात्कार गरेको अभियोगमा फेदाप गाउँपालिकाका दुईजना बालक पक्राउ परेका छन्। बालिकालाई बलात्कार गरेको भन्दै अभिभावकको उजुरीका आधारमा १४ र १३ वर्षीय बालकलाई सोमबार पक्राउ गरिएको जिल्ला प्रहरी प्रमुख प्रहरी नायव उपरिक्षक गौतम थापाले बताए। उनीहरु प्रहरीको नियन्त्रणमा छन्। आवश्यक अनुसन्धान भइरहेको छ उनले भने। असोज १७ गते घर नजिकै भाँडाकुटी खेल्ने क्रममा अन्य साथीहरुको सहयोगमा १३ वर्षीय केटा साथीले बलात्कार गरेको र आफु फुत्किएर भागे पनि घरैमा आएर साँझ फेरी बलात्कार गरेको पीडित बालिकाले बताएकी छन्। बुबा विदेश हुनुहुन्छ। आमा पनि पारी गाउँको आफन्तकोमा जानुभएको थियो घरमा कोही थिएनन् बालिकाले बताइन्। १४ वर्षीय बालकले भने केही वर्ष अगाडी तीन पटक यौनसम्पर्क राखेको र त्यो कुरा अरुलाई सुनाए कुट्छु मार्छु भन्ने धम्की दिएकाले कसैलाई नसुनाएको बालिकाले बताइन्। नाताले मामा पर्नेबाट आफ्नी छोरी पटकपटक बलात्कृत भएपछि न्यायको खोजीमा प्रहरीको साहारा लिनु परेको पीडितको आमाको भनाई छ। घटना गाउँमै मिलाउन पिडक पक्षले दवाब दिए पनि आफु नमानेको उनले बताइन्। पीडित पक्षले मंगलबार दिएको जाहेरी प्रहरीले नलिएको बालिकाको मामाले दुखेसो पोखे। घटनालाई तोडमोड गरेको लेखिएको जाहेरी नलिने र सत्यतथ्य घटना मात्र उल्लेख गर्न भन्दै प्रहरीले जाहेरी फिर्ता दिएको उनले बताए। कानुन व्यवसायीले घटनालाई अतिरन्जित बनाउने गरि जाहेरी लेखेकाले सच्याएर पुनः जाहेरी ल्याउन पीडित पक्षलाई आग्रह गरिएको प्रहरी नायव उपरिक्षक थापाले बताए।
"कोरोनाको खोप विश्वभर पठाउने चीनको तयारी, डब्लूएचओसँग छलफल गर्दै","बेइजिङ ः चीनले आफूले विकास गरेको कोभिड १९ विरुद्धको खोपलाई अन्तर्राष्ट्रिय स्तरमा प्रयोगमा ल्याउनेबारे विश्व स्वास्थ्य संगठनसँग कुरा गरेको छ । चीनले विकास गरेको खोप यहाँका उच्च जोखिममा रहेका हजारौँ कामदारका लागि दिइएको छ । यद्यपि त्यस खोपको क्लिनिकल परीक्षण पूर्ण रुपमा सम्पन्न भइसकेको थिएन । जुन खोपको विश्वसनीयताबारे विज्ञहरुले सुरक्षा चासो उठाएका छन् । डब्लूएचओका अधिकारीहरुका अनुसार चीनले उक्त खोपको आपतकालिन प्रयोगका लागि डब्लूएचओसँग प्रारम्भिक छलफल गरेको थियो । चीनले हाल आफू खोप विकासको अन्तिम र निर्णयक चरणमा पुगिसकेको जनाएको छ । र उसले चारवटा खोप समानान्तर रुपमा विकास गरिरहेको छ । दुई वटा राज्यनियन्त्रित कम्पनी चाइना नेश्नल बायोटेक ग्रूपले बनाएको छ भने अरु दुई खोप सिनोभेक बायोटेक र क्यानसिनो बायोलोजिक्स ग्रूपको सहकार्यमा विकास भइरहेका छन् । उनीहरुले ती खोप पाकिस्तान, ब्राजिल, रुस र यूएईमा परीक्षण गरेका छन् । गत महिना यूएईले चिनियाँ खोपलाई आपतकालिन परीक्षणको अनुमति दिएको हो ।"
बन्धक बनाएर महिलाको हत्या गरेको आरोपमा एक पक्राउ,काठमाडौं : विगत एक वर्ष अघि एक महिलालाई बन्धक बनाएर हत्या गरेको आरोपमा सिन्धुपाल्चोक इन्द्रावती गाउँपालिका११ बडेगाउँका ३५ वर्षीय विनय श्रेष्ठ भन्ने विनय माझी पक्राउ परेका छन्। महानगरीय अपराध महाशाखाको टोलीले माझीलाई पक्राउ गरेको हो। महाशाखाका प्रमुख प्रहरी वरिष्ठ उपरीक्षक (एसएसपी) दीपक थापाका अनुसार विनयले २०७६ जेठ ५ गते सिन्धुपाल्चोक कर्थली३ की ३६ वर्षीया पम्फा श्रेष्ठलाई आफू बस्दै आएको कोठामा बन्धक बनाई हत्या गरेको दाबी प्रहरीको छ। थापाका अनुसार महिलाको हत्या लगत्तै माझी फरार थिए । माझीलाई मकवानपुरको हेटौंडा उपमहानगरपालिका१४ नयाँबस्ती गौरीटोलबाट नियन्त्रणमा लिएर प्रहरीले काठमाडौं ल्याएको छ । माझीले सोमबहादुर राईको नामबाट जिल्ला प्रशासन कार्यालय मकवानपुरबाट नागरिकता समेत लिएको विषयमा समेत प्रहरीले अनुसन्धान अगाडि बढाएको जानकारी एसएसपी थापाले दिए। कागेश्वरी नगरपालिकागोठाटारमा एक टहरामा बस्दै आएका माझी नर्फकिएपछि ताला फोडेर हेर्दा महिलाको शव फेला परेको थियो। मृतक महिला भने काठमाडौँ जोरपाटीस्थित नयाँबस्तीमा भाडामा बस्दै आएकी थिइन् ।
मनास्लु आरोहण गर्न बहराइनका राजकुमारको टोली सामागाउँमा,"गोरखा : बहराइनका राजकुमार सेख मोहम्मद हमाद मोहम्मद अल खलिफासहितको २१ जनाको टोली गोरखाको सामागाउँमा पुगेका छन्। मनास्लु हिमाल आरोहणका लागि राजकुमारसहितको टोली बिहान हेलिकोप्टरमार्फत चुमनुब्री गाउँपालिका १ सामागाउँमा पुगेको हो। राजकुमार सेख मोहम्मतको हिमाल आरोहणका लागि सेभेन सम्मिट ट्रेक्स प्रालिले व्यवस्था मिलाएको छ। उनीहरु पहिलो दिन मंगलबार स्थानीय वीरबहादुर लामाको होटलमा बसेका सो प्रालिका कार्यकारी निर्देशक पासाङ फुर्बा शेर्पाले जानकारी दिए। आरोहण टोलीमा बहराइनका शाही परिवार, सुरक्षा टोली, नेपाल तथा हल्याण्डका आरोहण गाइडसहित २१ जना रहेको शेर्पाले जानकारी दिए। आज उहाँहरु हेलिकोप्टरमार्फत बिहान ११ बजे सामागाउँ पुग्नुभयो, शेर्पाले भने, आज पहिलो दिन स्थानीय एक होटलमा बस्नुहुन्छ। त्यसपछि बेसक्याम्पमा जानुहुन्छ। अक्टोबर १५ देखि २० तारिखभित्र ८,१३० मिटर अग्लो मनास्लु हिमाल आरोहण गरिसक्ने कार्यक्रम छ। मनास्लु आरोहणको तयारीका लागि ७५ जनाको टोली एकसाताअघि नै मनास्लु आधार शिविर पुगिसकेको थियो। टोलीले सबै क्याम्प सेट गरिसकेका छन् भने रुट फिक्सको काम पनि गरिसकेका कार्यकारी निर्देशक शेर्पाले जानकारी दिए। राजकुमारको आरोहण टोलीलाई हल्याण्डका अन्तर्राष्ट्रिय पर्वतारोहण पथप्रदर्शक अर्नाल थ्रेस्टरले गाइड गर्नेछन्। टिमको नेतृत्व २४ पटक सगरमाथा आरोहण गरेर विश्व रेकर्ड कायम गरेका कामी रिता शेर्पाले गर्नेछन् भने विश्वका १४ वटा अग्ला हिमाल आरोहण गरेका छाङदावा शेर्पा, कान्छा सगरमाथा आरोही टासी लाक्पा शेर्पा पनि उनको टिममा छन्। यसअघि राजकुमारको टोलीले गत शनिबार सोलुखुम्बु जिल्लाको ६,११९ मिटर अग्लो लुबुचे हिमालको आरोहण गरेर फर्किएको थियो।"
"२४ घन्टामा १५ सय ५१ जनामा कोरोना संक्रमण, संक्रमितको संख्या ९० हजार नाघ्यो",काठमाडौं : नेपालमा कोरोना भाइरस (कोभिड१९) संक्रमितको संख्या ९० हजार नाघेको छ। पछिल्लो २४ घण्टामा १५ सय ५१ जनामा संक्रमण देखिएसँगै संक्रमितको संख्या ९० हजार ८१४ पुगेको स्वास्थ्य मन्त्रालयका प्रवक्ता डा जागेश्वर गौतमले जानकारी दिए। २२ हजार ७०९ कोरोनाका सक्रिय संक्रमित छन्। यस्तै मन्त्रालयका अनुसार संस्थागत आइसोलेसनमा ९ हजार ११८ जना रहेका छन् भने होम आइसोलेसनमा १३ हजार ५९१ जना छन्। यस्तै क्वारेन्टाइनमा ४ हजार २२१ जना रहेका छन्। मन्त्रालयका अनुसार पछिल्लो २४ घन्टामा ११ हजार ४७ नमूनाको पीसीआर परीक्षण भएको छ। मंगलबार २३ सय ४० जनाले कोरोना जितेर डिस्चार्ज भएको मन्त्रालयले जनाएको छ। योसँगै कुल डिस्चार्ज हुनेको संख्या ६७ हजार ५४२ पुगेको छ। नेपालमा कोरोनाबाट ५६३ जनाको मृत्यु भएको छ। मंगलबार ९ जनाको मृत्यु भएको मन्त्रालयले पुष्टि गरेको छ। सोमबार मात्रै १९ जनाको मृत्यु भएको थियो।
स्थानीय भेषभुषामा सजिए बहराइन राजकुमार,"गोरखा : बहराइनका राजकुमार सेख मोहम्मद हमाद मोहम्मद अल खलिफालाई गोरखा सामागाउँका बासिन्दाले स्थानीय भेषभुषा(छुवा)मा सजाएका छन्। ८ हजार १६३ मिटर अग्लो मनास्लु हिमाल आरोहण गर्न हेलिकोप्टरबाट बिहान ११ बजे सामागाउँमा उत्रिएका राजकुमार सेख मोहम्मदलाई सामागाउँका वडाअध्यक्ष वीरबहादुर लामासहितको सांस्कृतिक समूहले छुवा लगाएर स्वागत गरेका हुन्। राजकुमारसहित २१ जनाको टोलीलाई हिमाल आरोहणका लागि सेभेन समिट ट्रेक्स प्रालिले व्यवस्था मिलाएको हो। स्थानीय भेषभुषा लगाउन पाउँदा राजकुमारले धेरै खुशी व्यक्त गरेका वडाअध्यक्ष वीरबहादुर लामाले जानकारी दिए। स्थानीयबासीको माया पाउँदा मलाई आफ्नो घर आएजस्तो अनुभूति भएको छ भन्नुभयो, वडाअध्यक्ष लामाले भने, म पहिलो पल्ट नेपाल आएको छु। अब नेपालको र बहराइनको सम्बन्ध भविष्यमा धेरै राम्रो हुने विश्वास लिएको छु। साथै सामागाउँलाई सँधै सम्झिरहने र दुख, सुखमा साथ र सहयोग दिने पनि प्रतिवद्धता व्यक्त गर्नुभयो। कार्यक्रममा सेभेन समिट कम्पनीका अध्यक्ष मिङ्मा शेर्पाले सामागाउँ र ल्होका बासिन्दामा कोभिड १९ बाट कुनै समस्या भएमा आफ्नो कम्पनीको हेलिकोप्टरबाट निशुल्क रुपमा अस्पताल पुर्याउने सेवा दिने प्रतिवद्धता व्यक्त गरेका छन्। स्याला भन्दा माथिका बासिन्दामा यदि कोभिड १९ को समस्या देखिएमा हाम्रो हेलिकोप्टरले निःशुल्क अस्पताल पुर्याउने प्रतिवद्धता व्यक्त गर्नुभयो, वडाअध्यक्ष लामाले भने। राजकुमारसहितको टोली पहिलो दिन मंगलबार स्थानीय होटल मनास्लुमा बसेका सो प्रालिका कार्यकारी निर्देशक पासाङ फुर्बा शेर्पाले जानकारी दिए। आरोहण टोलीमा बहराइनका शाही परिवार, सुरक्षा टोली, नेपाल तथा हल्याण्डका आरोहण गाइडसहित २१ जना रहेका शेर्पाले जानकारी दिए। आज उहाँहरु हेलिकोप्टरमार्फत बिहान ११ बजे सामागाउँ पुग्नुभयो, शेर्पाले भने, आज पहिलो दिन स्थानीय एक होटलमा बस्नुहुन्छ। त्यसपछि बेसक्याम्पमा जानुहुन्छ। अक्टुवर १५ देखि २० तारिखभित्र ८ हजार १३० मिटर अग्लो मनास्लु हिमाल आरोहण गरिसक्ने कार्यक्रम छ। मनास्लु आरोहणको तयारीका लागि ७५ जनाको टोली एकसाताअघि नै मनास्लु आधार शिविर पुगिसकेको थियो। टोलीले सबै क्याम्प सेट गरिसकेका छन् भने रुट फिक्सको काम पनि गरिसकेका कार्यकारी निर्देशक शेर्पाले जानकारी दिए। राजकुमारको आरोहण टोलीलाई हल्याण्डका अन्तर्राष्ट्रिय पर्वतारोहण पथप्रदर्शक अर्नाल थ्रेस्टरले गाइड गर्नेछन्। टिमको नेतृत्व २४ पटक सगरमाथा आरोहण गरेर विश्व रेकर्ड कायम गरेका कामी रिता शेर्पाले गर्नेछन् भने विश्वका १४ वटा अग्ला हिमाल आरोहण गरेका छाङदावा शेर्पा, कान्छा सगरमाथा आरोही टासी लाक्पा शेर्पाले पनि उनको टिमलाई साथ दिने छन्। यसअघि राजकुमारको टोलीले गत शनिबार सोलुखुम्बु जिल्लाको ६ हजार ११९ मिटर अग्लो लुबुचे हिमालको आरोहण गरेको थियो।"
तस्करी गरेर ल्याएको गहुँ बरामद,"विराटनगर : भारतबाट तस्करी गरेर ल्याइएको ठूलो परिणामको गहुँ प्रहरीले मोरङको जहदा गाउँपालिका१ कुलरीयाबाट बरामद गरेको छ। भन्सार छली गरेर अवैध रुपमा ल्याउँदै नेपालभारत सीमा नजिकै गोदाम खडा गरी भण्डारण गरेर राखेको अवस्था गहुँ बरामद भएको मोरङ प्रहरीका प्रवक्ता डीएसपी मानबहादुर राईले जानकारी दिए। उनका अनुसार छापा हानेर धर्मचन्द्र साहको घरको गोदाममा भारतबाट ल्याएर स्टक गर्ने गरिएको छ हजार दुई सय ४० किलो गहुँ सोमबार राति बरामद गरिएको छ। तस्करीको गहुँ नियन्त्रणमा लिन इलाका प्रहरी कार्यालय रानीबाट प्रहरी निरीक्षक दीपक थापा र जिल्ला प्रहरी कार्यालय मोरङबाट प्रहरी निरीक्षक पप्पु नायकको नेतृत्वमा अलगअलग टोली परिचालन गरिएको थियो। नियन्त्रणमा लिने क्रममा स्थानीयबाट अवरोधको प्रयास भएपछि ठूलो संख्यामा प्रहरी परिचालन गर्नु परेको थियो। सुरुमा तीनवटा साइकलमा ल्याउँदै गरेका मानिसहरु प्रति बोरा ६० किलोग्राम दरको १० बोरा गहुँ फ्यालेर फरार भए, डीएसपी राईले भने, त्यही गहुँ साहको घरमै रहेको गोदाममा भण्डारण गर्न ल्याइएको पाइएपछि प्रहरीले छापा हानेको हो। उनका अनुसार गोदामबाट ६० किलो दरका ९४ बोरा र साइकलमा ल्याउँदै गरेको १० सहित एक सय चार बोरा गहुँ बरामद भएको छ। प्रहरीका अनुसार साहले नेपालभारत सीमा क्षेत्रको दशगजा नजिकै गहुँ भण्डारण गर्ने गोदाम र काँटा सञ्चालन गरेका छन्। गोदाम र काँटा दशगजाभन्दा लगभग डेढ सय मिटर मात्रै टाढा छ। भारतबाट अवैध रुपमा ल्याउँदै गोदाममा स्टक गर्ने र काँटामा जोखेर (तौल लिएर) बिक्री गर्ने गरेको पाइएको डीएसपी राईले बताए। गोदाममा छापा हान्न प्रहरी पुगेपछि साह फरार भएको उनको भनाइ छ। फरार रहेका साहको खोजी थाल्दै बरामद भएको गहुँ भने आवश्यक कारबाहीका लागि मंगलबार विराटनगर भन्सार कार्यालयमा बुझाइएको जानकारी राईले दिए। विराटनगर भन्सार कार्यालयकी प्रवक्ता सुनिता पौडेलले भारतबाट आयात हुने गहुँमा मूल्यको पाँच प्रतिशत कृषि सुधार शुल्क लाग्ने बताइन्। यसअघि नौ प्रतिशत शुल्क लाग्ने गरेको थियो, उनले भनिन्, अहिले संशोधन गर्दै घटाएर राजपत्रमा प्रकासित गर्दै पाँच प्रतिशतमा झारिएको छ। पौडेलले गहुँ आयातमा भन्सार शुल्क र भ्याट भने नलाग्ने जानकारी दिइन्। उनका अनुसार कृषि सुधार शुल्क तिर्नुपर्ने भएका कारण तस्करीमा संलग्नले चोर बाटोबाट गहुँको तस्करी गर्ने गरेको हुन सक्ने बताइन्। भन्सारका अनुसार खाद्यान्न र बिउका लागि भारतबाट गहुँको आयात हुने गरेको छ। विराटनगर भन्सार हुँदै साउनमा १८ करोड ४४ लाख ४२ हजार सात सय ३२ रुपैयाँ बराबरको ५५ लाख ७५ हजार ६० किलोग्राम र भदौमा २३ करोड ७१ लाख सात हजार नौ सय २६ रुपैयाँ बराबरको ७१ लाख ७७ हजार आठ सय ५५ किलोग्राम गहुँ आयात भएको छ। दुई महिनामा ४२ करोड १५ लाख ५० हजार छ सय ५९ रुपैयाँ बराबरको एक करोड २७ लाख ५२ हजार नौ सय १५ किलोग्राम गहुँ आयात भएको भन्सारले जनाएको छ।"
जोखिम बढेको भन्दै भीमाद अनिश्चितकालका लागि बन्द,दमौली : भीमाद नगरपालिकाले समुदायस्तरमा संक्रमणको जोखिम बढेको भन्दै अनिश्चितकालका लागि नगरक्षेत्र बन्दको घोषणा गरेको छ। यसअघि एक जनामा संक्रमण देखिएकामा हाल उनको सम्पर्कमा रहेका भीमाद ६ का चार जनामा एकैसाथ संक्रमण भेटिए पछि नगरपालिकाले सूचना जारी गरेर सबै वडा क्षेत्रमा अत् यावश्यकबाहेकका सेवा रोक्ने निर्णय गरेको हो। नगरपालिकाका प्रमुख प्रशासकिय अधिकृत थमनसिं थापाद्वारा जारी सूचनामा नगर क्षेत्रका सबै संघ संस्था बन्द गर्न तथा अत्यावश्यक कामबाहेक बाहिर ननिस्कन भनिएको छ। नगरपालिकाले मध्यरातबाट लागू हुने गरी जारी गरेको सूचना अनुसार अर्को सूचना नआउँदासम्म स्वास्थ्य र सुरक्षा बाहेकका काम सबै रोकिनेछ।
तीन सांसद जसले राजधानीको मतदान बहिष्कार गरे !,बुटवल : प्रदेश ५ को राजधानीको विषयमा मंगलबार भएको मतविभाजनमा तीन जना सांसदले पक्ष विपक्षमा मत नदिई बहिष्कार गरेका छन्। सरकारले बहुसंख्यक जनताको हीत विपरीत प्रस्ताव ल्याएको भन्दै तीन सांसदले मत बहिष्कार गरेका हुन्। जनता समाजवादी पार्टीका प्रमुख सचेतक सन्तोष पाण्डे र सांसद कल्पना पाण्डेले मत बहिष्कार गरे। यी दुई रुपन्देही र अर्घाखाँचीका प्रतिनिधि हुन्। प्युठानबाट राष्ट्रिय जनमोर्चाको तर्फबाट सांसद बनेकी तारा जिसीले समेत राजधानीको भोट बहिष्कार गरिन। यी तीनै सांसदले प्रदेशको नाम लुम्बिनी राख्ने पक्षमा भने मत दिएका छन्। प्रदेश ५ को स्थायी राजधानी देउखुरी राख्ने प्रस्ताव दुई तिहाइले पारित : विपक्षमा १३ मत प्रदेश सभामा ८७ मध्ये ८५ जना सांसद उपस्थित थिए। कांग्रेसका प्रमुख सचेतक बाँकेका सुरेन्द्र हमाल बैठकमा सहभागी नै भएनन्। सभामुखले निर्णायक मत मात्रै दिने व्यवस्था रहेको छ।
डा केसीको समर्थनमा डोल्पाका चिकित्सक आन्दोलित,डोल्पा : २३ दिनदेखि अनशनरत प्राडा गोविन्द केसीको सर्मथनमा डोल्पाका चिकित्सक आन्दोलित भएका छन्। १९ औँ पटक सत्याग्रहमा रहेका डाक्टर केसीको सर्मथनमा जिल्ला अस्पताल डोल्पाका सम्पूर्ण स्वास्थ्यकर्मी आन्दोलित भएका हुन्। जुम्लाबाट १९ औँ सत्याग्रह सुरु गरेका केसीका मागको सुनुवाइ हुनुपर्ने उनीहरुको भनाइ छ। चिकित्सक र स्वास्थ्यकर्मीले डा केसीको जीवन रक्षाकोसमेत माग गरेका छन्। मेडिकल माफिया र राजनीतिक हस्तक्षेपका कारण डा केसीका जीवन नै खतरामा रहेकाले जीवनरक्षा पहिलो शर्त भएको उनीहरुको भनाइ छ। डा केसीको जीवनरक्षाका लागि आन्दोलिन हुनु परेको जिल्ला स्वास्थ्य सेवा प्रमुख डाक्टर सिजन रावलले बताए। डा केसीका माग पूरा नभएसम्म आन्दोलन जारी राख्ने उनको भनाइ छ। आधा दर्जन भन्दा धेरै पटक डा केसीले डोल्पामा आएर निःशुल्क उपचार गरिसकेका छन्। यसपटक अनशन बस्नुअघि समेत डा केसी डोल्पाको जगदुल्ला गाउँपालिकामा उपचार गरेर फर्किएका हुन्।
चीन विरुद्ध एसियाली समर्थन जुटाउने अमेरिकी कसरत,"टोक्यो : अमेरिकी विदेशमन्त्री माइक पम्पियोले मंगलबार अमेरिकी निकट एसियाली सहयोगी देश जापान, अष्ट्रेलिया र भारतका विदेश मन्त्रीहरुसँग भेट गरे । पम्पियोको यो भेट अमेरिकाले भन्दैआएको चीनको बढ्दो क्षेत्रीय प्रभाव विरुद्ध समर्थन लिनका लागि थियो भनिएको छ । यसवाहेक मंगोलिया र दक्षिण कोरिया पनि भ्रमण गर्ने पम्पियोको पूर्वयोजना थियो । तर राष्ट्रपति डोनल्ड ट्रम्पलाई कोभिड १९ को संक्रमण भएपछि उनको ती देश भ्रमण गर्ने तालिका रद्ध भयो । त्यसो त, पूर्वी एसिया क्षेत्रमा २०१९ को जुलाइपछि पम्पियोको यो पहिलो भ्रमण पनि हो । विश्लेषकहरुका अनुसार अमेरिका यतिबेला चीनविरुद्ध एसियाली मुलुकहरुको समर्थन जुटाउने प्रयासमा छ । यसैबीच पम्पियो र अष्ट्रेलियन समकक्षी मरिस प्यानबीच भएको छलफलमा चीनको क्षेत्रीय खराब गतिविधिबारे चिन्ता व्यक्त गरिएको थियो । यस्तै जापानी परराष्ट्रमन्त्रीसँगको भेटमा जापानी परराष्ट्रमन्त्रीले आफ्ना नयाँ प्रधानमन्त्री योशिहिदे सुगाले अमेरिकासँगको सम्बन्ध बलियो बनाउने प्रतिक्रिया दिएका थिए । पम्पियोले प्रधानमन्त्री सुगासँग पनि भेट्ने कार्यतालिका छ ।"
स्ट्याण्डर्ड चार्टर्डलाई 'बेस्ट कन्जुमर डिजिटल बैंक इन नेपाल २०२०' को अर्वाड,"स्ट्याण्डर्ड चार्टर्ड बैंक नेपालले बेस्ट कन्जुमर डिजिटल बैंक इन नेपाल२०२० अवार्ड पाएको छ। एसिया प्यासिफिक विधामा ग्लोबल फाइनान्स, न्यू योर्कबाट याे अर्वाड प्रदान गरिएको हाे । बैंकले यो प्रतिष्ठित अर्वाड प्राप्त गरेको यो लगातार छैठौं वर्ष हो । बैंकले आफ्ना ग्राहकहरुलाई डिजिटल सेवा र सुविधा दिने तथा डिजिटल प्रयोगमा सफलता पाउनुका साथै डिजिटल ग्राहकहरुको बृद्धि, डिजिटल पहल र वेबमोबाइल साइट डिजाइनको आधारमा यो अर्वाड जितेको हो । पार्टनरशिप एण्ड एलायन्स र डिजिटल अफ स्ट्यान्डर्ड चार्टर्ड नेपालका प्रमुखले भने, 'यो अर्वाड हाम्रो लगनशीलता, प्रतिबद्धता र नवीनताको अभिव्यक्ति हो, हाम्रो डिजिटल ड्राइव विकसित हुँदैछ र हामी उन्नत सुरक्षा र सुरक्षा उपायहरूकोसाथ ग्राहकहरुलाई अन्य धेरै सेवाहरु प्रदान गर्न दृढ छौं' ।"
मनसुन अझै सक्रिय हुने,"काठमाडौं : अझै केही दिन देशका पूर्वी तथा मध्य क्षेत्रमा मनसुन सक्रिय हुने भएको छ। बङ्गालको खाडीमा रहेको न्यूनचापीय क्षेत्रको प्रभावले नेपालका पूर्वी तथा मध्य भूभागमा मनसुन अझै सक्रिय रहने छ। अबको एक साता नेपालबाट मनसुन बाहिरिने अवस्था नरहेको मौसमविद् मञ्जु बासीले बताए। उनका अनुसार अबको एक साता मनसुन नबाहिरिए पनि निरन्तरको भारी वर्षाको सम्भावना छैन। गत वर्ष पनि मनसुन औसत समयभन्दा केही ढिलो अक्टोबर १२ मा बाहिरिएको थियो। यस वर्ष पनि अक्टोबर १२ सम्म पुग्ने मौसमविद्को अनुमान छ। नेपालबाट मनसुन बाहिरिने औसत समय सेप्टेम्बर २३ हो। हाल देशका प्रदेश १, २, गण्डकी र वाग्मती प्रदेशमा आंशिकदेखि सामान्य बदली रही बाँकी प्रदेशमा आंशिक बदली रहेको छ। राति प्रदेश १, २ वाग्मती तथा गण्डकी प्रदेशमा सामान्य बदली रही बाँकी प्रदेशमा आंशिक बदली हुने तथा प्रदेश १ र २ का केही स्थानका साथै वाग्मती र गण्डकी प्रदेशका एक वा दुई स्थानमा हल्का वर्षाको सम्भावना रहेको मौसम पूर्वानुमान महाशाखाले जनाएको छ। राति प्रदेश नं १, २ वाग्मती र गण्डकी प्रदेशमा आंशिकदेखि सामान्य बदली र बाँकी प्रदेशमा आंशिक बदली रही प्रदेश नं १ का एक वा दुई स्थानमा हल्का वर्षाको सम्भावना छ। मौसम पूर्वानुमान महाशाखाको पछिल्लो विवरणअनुसार आज काठमाडौँ उपत्यकाको न्यूनतम तापक्रम १७ दशमलव ८ र अधिकतम तापक्रम २८ दशमलव ७ डिग्री सेल्सियस छ। त्यस्तै आज सबैभन्दा कम जुम्लाको न्यूनतम तापक्रम ७ दशमलव शून्य डिग्री र सबैभन्दा धेरै नेपालगञ्जको अधिकतम तापक्रम ३४ दशमलव ६ डिग्री सेल्सियस छ। रासस"
कपडादेखि अटोमोबाइलसम्मका अफर नेपाल अफर्स डटकममा,"काठमाडौँ : नेपाल अफर्स डटकमले विभिन्न व्यवसायको अफरलाई एउटै डिजिटल प्लेटफर्ममा ल्याएर प्रवर्द्धनको काम सुरु गरेको छ। अफरहरुलाई नेपाल अफर्सले निशुल्क रुपमा आफ्नो वेबसाइट, फेसबुक तथा इन्स्ट्राग्राम पेजमा राखेर प्रचार गरेको नेपाल अफर्सका संचालक वाफ्ट टेक्नोलोजि प्रालिका सिइओ राजन जैसवालले बताए। अफर सार्वजनिक गर्न इच्छुक कम्पनी तथा व्यवसायीले नेपाल अफर्सको एन्ड्रोइड मोबाइल एप वा वेबसाइट ९लभउबयिामभचक।अय०मा गएर लगइन गरि आफ्नो कम्पनीको अफर पोस्ट गर्नसक्ने जैसवालले बताए। आफ्नो इमेल आइडी अथवा फेसबुकको माध्यमबाट नेपाल अफर्स डटकम लगइन गर्न सकिनेछ । पोस्ट गरेका अफरहरु नेपाल अफर्सका कर्मचारीले प्रमाणित गरिसकेपछि पेज तथा वेबसाइटमा लाइभ हुने बताइएको छ। जुनसुकै कम्पनी वा व्यवसायको अफरलाई प्रवर्द्धन नेपाल अफर्सले गर्ने जैसवाल बताउँछन्। निशुल्क रुपमा पोस्ट गर्न सकिने अफर अन्तर्गत सय कम्पनी तथा व्यवसायको अफरलाई निशुल्क बुस्ट समेत गराइने कम्पनीले जनाएको छ । आफ्नो फिचर्ड गर्नका लागी भने कम्पनीलाई सम्पर्क गर्नुपर्ने जैसवालले बताए। १८ महिनादेखि सञ्चालनमा आएको अफर्स डटकममा हाल ६० भन्दा धेरै कम्पनी आवद्ध छन् भने १२ सय भन्दा धेरै अफरहरु दर्ता भइसकेको बताइएको छ।"
नेकपा सचिवालय बैठक सकियो : डा केसीलाई अनशन अन्त्य गर्न अनुरोध,"काठमाडौं : नेपाल कम्युनिस्ट पार्टी (नेकपा)ले २३ दिनदेखि अनशनरत प्राडा गोविन्द केसीलाई अनशन अन्त्य गर्न अनुरोध गरेको छ। मंगलबार साँझ प्रधानमन्त्रीको सरकारी निवास बालुवाटारमा बसेको सचिवालय बैठकले डा केसीलाई विश्वव्यापी महामारीको रुपमा फैलिएको कोरोना भाइरस (कोभिड१९) त्रासको अवस्थामा तत्कालका लागि अनशन अन्त्य गर्न अनुरोध गरेको हो। प्रवक्ता नारायणकाजी श्रेष्ठका अनुसार बैठकमा पार्टी अध्यक्षसमेत रहेका प्रधानमन्त्री केपी ओलीले केसीलाई अनशन अन्त्य गर्न सरकारले गरेको अनुरोधसहितको विवरण पेश गरेका थिए। त्यसपछि बैठकले कोरोना संकटको समयमा केसीलाई अनशन अन्त्य गर्न अनुरोध गरेको प्रवक्ता श्रेष्ठले जानकारी दिए। बैठकमा सरकारले डा केसीलाई अनशनको अन्त्य गर्नका निम्ति गरेको अनुरोधसहितको विवरण प्रधानमन्त्रीले जानकारी गराउनुभयो, प्रवक्ता श्रेष्ठले भने, केसीले चिकित्सा शिक्षा सुधारका क्षेत्रमा जुनजुन मुद्दा उठाउनु भएको थियो त्यसलाई पूरा गर्नेगरी अगाडि नै सम्झौता भएका छन्। कतिपय विषय कार्यान्वयनको प्रक्रियामा अगाडि बढेका छन्। सरकार कोरोना रोकथाम र नियन्त्रणमा केन्द्रित हुनुपर्ने अवस्था रहेको र पहिलाका सम्झौता कार्यान्वयनको पृष्ठभूमिमा रहकाले सरकारले जस्तै सचिवालय बैठकले पनि केसीलाई अनशन अन्त्य गर्न अनुरोध गरेको छ। त्यसैगरी सचिवालय बैठकमा अन्य निर्धारित एजेन्डामा छलफल भएको प्रवक्ता श्रेष्ठले बताए। निर्धारित एजेन्डामा सांगठानिक एकीकरणका बाँकी काम पूरा गर्ने र संगठनात्मक कार्ययोजनाको विषयमा छलफल भएको श्रेष्ठले बताए। तत्काल मन्त्रिपरिषद् पुनर्गठन हुने चर्चा चले पनि मंगलबारको सचिवालय बैठकमा यस विषयमा छलफल नभएको प्रवक्ता श्रेष्ठले बताए। सचिवालयको आजको बैठकमा यसबारे कुनै छलफल भएन, मन्त्रिपरिषद् पुनर्गठबारे सञ्चारकर्मीले सोधेको प्रश्नको जवाफ दिँदै प्रवक्ता श्रेष्ठले भने, प्रधानमन्त्रीजीले पनि यसबारे जनकारी गराउनु भएको छैन। मंगलबारको बैठकमा संवैधानिक नियुक्ति र सिफारिसको विषयमा भने छलफल भएको छ। अर्को बैठक दुई अध्यक्षबीचको छलफलपछि तय हुने श्रेष्ठले जानकारी दिए।"
कोरोना अपडेट : स्वास्थ्य मन्त्रालयको पत्रकार सम्मेलन (लाइभ),काठमाडौं : स्वास्थ्य तथा जनसंख्या मन्त्रालयले पत्रकार सम्मेलनमार्फत् कोरोना भाइरस (कोभिड१९) को नियमित अपडेट गराउँदै आएको छ। २०७६ चैत ११ गतेदेखि सुरु भएको पत्रकार सम्मेलनलाई मन्त्रालयले निरन्तरता दिएको हो। नियमित पत्रकार सम्मेलनमा मन्त्रालयका प्रवक्ता डा जागेश्वर गौतमले कोरोनाको पछिल्लो अवस्थाबारे जानकारी गराउँदै आएका छन्। नेपालमा लकडाउन र निषेधाज्ञा खुकुलो भएपछि सहरी क्षेत्रमा संक्रमण बढ्दै गएको छ ।
जलविद्युत् कम्पनीका शेयरमा ओइरिए लगानीकर्ता,"काठमाडौं : धितोपत्र बजारमा शेयर कारोबार मापक नेप्से परिसूचक आज झिनो अङ्कले वृद्धि भएको छ। नेपाल स्टक एक्सचेञ्जका अनुसार नेप्से परिसूचक आज ४१७ बिन्दुले वृद्धि भई एक हजार ५८६२९ मा पुगेको छ। यस्तै सेन्सेटिभ परिसूचक ०७६ बिन्दुले बढेर ३१३२२ मा पुगेको छ। कूल १९५ कम्पनीको ९९ लाख ४९ हजार ३१७ कित्ता शेयर रु दुई अर्ब ५१ करोड ५ लाख ८५ हजार ३३२ मूल्यमा खरिद बिक्री भए। कारोबार भएका कूल १२ उपसमूहमध्ये आज ६ उपसमूहको शेयर उकालो लागेको छ भने ६ उपसमूहको शेयर ओरालो लागेको छ। व्यापार ८१५, विकास बैंक ७०९, जलविद्युत् ६६८३, वित्त ६०३, उत्पादन ४७७ र अन्य उपसमूहको शेयर २०८ बिन्दुले उकालो लागेको छ। यस्तै बैंकिङ०४६, होटल ०१५, निर्जीबन बीमा ५७०२, लघुवित्त ९२९, जीवन बीमा २५७९ र सामूहिक लगानी कोष ००२ ले ओरालो लागेको छ। कारोबारका आधारमा आज सानिमा माइ हाइड्रोपावर कम्पनी शीर्ष स्थानमा रहेको छ। सो कम्पनीको आज रु १० करोड ७० लाख ६८ हजार ७१० बराबरको कारोबार भई शीर्ष स्थानमा रह््यो। यस्तै, नेशनल हाइड्रोपावर रु १० करोड ६ लाख १३ हजार १४२ , अरुण काबेली पावर कम्पनी रु नौ करोड २ लाख ४८ हजार ८४१, अपि पावर कम्पनी रु आठ करोड ९५ लाख ४७ हजार ७९०, अरुण भ्याली हाइड्रोपावर कम्पनी रु आठ करोड ३१ लाख ४८ हजार ५८९, हिमाल दोलखा हाइड्रोपावर रु आठ करोड २७ लाख आठ हजार ५८९ र नेपाल बैंक लिमिटेडको रु सात करोड ९९ लाख ६६ हजार ५७२ बराबरको कारोबार भई शीर्ष स्थानमा रहे। कारोबारका आधारमा आज ङादी ग्रुप अफ पावर, दिव्यश्वरी हाइड्रोपावर, नेशनल हाइड्रोपावर, माउण्टेन हाइड्रो र नेपाल फाइनान्सका लगानीकर्ताले समान १०१० प्रतिशतले कमाए। ती कम्पनीका शेयरमा आज सकारात्मक सर्किट लागेको थियो। यस्तै, रसुवागढी हाइड्रोपावर ९९५, खानीखोला हाइड्रोपावर ९९१, कालिका पावर कम्पनी ९८८, साञ्जेन जलविद्युत् कम्पनी ९८३ र बरुण हाइड्रोपावरका लगानीकर्ताले ९८३ प्रतिशतले कमाए। त्यस्तै, अरुण भ्याली हाइड्रोपावर ४, एनआरएन लघुवित्त ३३३, कामना सेवा विकास बैंक ३१८, एनआइबिएल समृद्धि फण्ड एक ३०३, कर्णाली डेभलपमेन्ट बैंक २९९, श्री इन्भेस्टमेन्ट कम्पनी २६५ र कालिका माइक्रोक्रेडिटका लगानीकर्ताले २४२ प्रतिशतले गुमाए। रासस"
"उपत्यकामा कोरोनाबाट ५ को मृत्यु, १ हजार १७ जनामा संक्रमण","काठमाडौं : पछिल्लो २४ घण्टामा कोरोना भाइरस (कोभिड१९) बाट काठमाडौं उपत्यकाका ५ जनाको मृत्यु भएको छ भने १ हजार १७ जनामा संक्रमण देखिएको छ। काठमाडौंका ५९ र ६० वर्षीया महिला, ललितपुरमा ६७ वर्षीया महिला र ६१, ७७ वर्षीय पुरुषको कोरोनाबाट मृत्यु भएको स्वास्थ्य मन्त्रालयले जनाएको छ। यस्तै काठमाडौंका ७८३, ललितपुरका ११८ र भक्तपुरका ११६ जनामा संक्रमण देखिएको मन्त्रालय प्रवक्ता डा जागेश्वर गौतमले जानकारी दिए। नेपालमा कोरोना भाइरस संक्रमितको संख्या ९० हजार नाघेको छ। पछिल्लो २४ घण्टामा १५ सय ५१ जनामा संक्रमण देखिएसँगै संक्रमितको संख्या ९० हजार ८१४ पुगेको स्वास्थ्य मन्त्रालयका प्रवक्ता डा जागेश्वर गौतमले जानकारी दिए। २२ हजार ७०९ कोरोनाका सक्रिय संक्रमित छन्। यस्तै मन्त्रालयका अनुसार संस्थागत आइसोलेसनमा ९ हजार ११८ जना रहेका छन् भने होम आइसोलेसनमा १३ हजार ५९१ जना छन्। यस्तै क्वारेन्टाइनमा ४ हजार २२१ जना रहेका छन्। मन्त्रालयका अनुसार पछिल्लो २४ घन्टामा ११ हजार ४७ नमूनाको पीसीआर परीक्षण भएको छ। मंगलबार २३ सय ४० जनाले कोरोना जितेर डिस्चार्ज भएको मन्त्रालयले जनाएको छ। योसँगै कुल डिस्चार्ज हुनेको संख्या ६७ हजार ५४२ पुगेको छ। आइसीयूमा २४३ र ४० जनाको भेन्टिलेटरमा उपचार भइरहेको छ। नेपालमा कोरोनाबाट ५६३ जनाको मृत्यु भएको छ। मंगलबार उपत्यकाका ५ सहित ९ जनाको मृत्यु भएको मन्त्रालयले पुष्टि गरेको छ। सोमबार मात्रै कोरोनाबाट १९ जनाको मृत्यु भएको थियो।"
मदन भण्डारी प्रतिष्ठानका लेखा प्रमुखको मृत्यु शंकास्पद,"विराटनगर : मोरङको उर्लाबारी नगरपालिका३ मंगलबारेमा केन्द्रीय कार्यालय रहेको मदन भण्डारी स्मृति प्रतिष्ठानका लेखा एवं प्रशासन प्रमुख मुक्तीनाथ दाहालको मृत्यु शंकास्पद बनेर गएको छ। परिवार र आफन्तले मृत्यु अस्वभाविक रहेकोभन्दै तत्काल छानबिन गर्दै दोषीमाथि कारबाही गरिनुपर्ने माग राखेर मंगलबार दिनभर शव उठाएनन्। झापाको दमकस्थित तारबारीमा रहेको प्रतिष्ठानको बहुप्राविधिक शिक्षालयमा दाहाल कार्यरत थिए। उर्लाबारी५ घर भएका उनी शिक्षालयमै झुन्डिएको अवस्थामा सोमबार मृत फेला परेका हुन्। घटनापछि आक्रोसित बनेका आफन्त र स्थानीय बासिन्दाले प्रतिष्ठानका अध्यक्ष एवं नेकपा नेता गुरु बरालमाथि मंगलबार दुरव्यवहार गरेका छन्। घटना रहस्यमय रहेकोभन्दै आफन्तले छानबिनको माग गरिरहेका बेला सम्झाउन र श्रद्धाञ्जली दिनभनेर पुगेका नेकपा केन्द्रीय सदस्य बरालमाथि आक्रोसित समूहले दुरव्यवहार गरेको प्रहरीले जनाएको छ। प्रतिष्ठानले घटनाका दोषीलाई बचाउन खोजेको आरोप लगाउँदै आक्रोसित भीडले अध्यक्ष बरालमाथि दुरव्यवहार र हातपात गरेको हो। बरालको स्वास्थ्य अवस्था भने सामान्य रहेको प्रतिष्ठानले जनाएको छ। प्रहरीको प्रारम्भिक अनुसन्धानबाट भने दाहालले आत्महत्या गरेको खुलेको छ। मृत्युको बाटो रोज्न बाध्य पारेकोभन्दै उनका आफन्त र स्थानीय बासिन्दाले प्रतिष्ठानका प्रमुख कार्यकारी अधिकृत विनोद अर्याललाई पक्राउ गरेर कारबाही अघि बढाउनुपर्ने माग राख्दै मृत्यु भएको २४ घण्टासम्म शव नउठाएका हुन्। अर्यालले दिएको मानसिक तनावका कारण दाहालले आत्महत्याको बाटो राजेको दाबी आफन्तको छ। एक आफन्तका अनुसार खाली चेकमा हस्ताक्षर गर्न लगाएर अर्याल आफैले बोकेपछि केही दिनदेखि दाहाल तनावमा थिए। लामै समयदेखि मानसिक तनाव दिने गरेको पाइएको छ, उनले भने, खाली चेकमा ठूलो रकमको हस्ताक्षर गर्न लगाएर अर्याल आफैले बोकेका कारण झन् पीडामा परेको हामीले थाहा पायौँ। चेकमा उल्लेख भएको रकम भने खुलाइएको छैन। प्रतिष्ठान र दाहाल परिवारबीच नौ बुँदे सहमति भएपछि भने मंगलबार साँझ परिवारले शव बुझेर अन्त्येष्टि गरेको मृतकका छिमेकी पोषकुमार वास्तोलाले जानकारी दिए। उनका अनुसार मृतकका छोराहरुको शिक्षादीक्षाको जिम्मा प्रतिष्ठानले लिने, प्रतिष्ठानमै जागिरे रहेकी श्रीमती शान्तालाई बढुवा गर्ने, घटनामा दोषी देखिएकालाई कानुन अनुसार कारबाहीका लागि पहल गर्ने, अर्याललाई तत्काल निलम्बन गरेर जिम्मेवारीबाट हटाउने, घटनाको निष्पक्ष छानबिन गर्न मद्धत गर्ने लगायतका सहमति भएका छन्। भीड उत्तेजित र आक्रमक हुँदै गएपछि नियन्त्रणमा लिन उर्लाबारी, बेलबारी, पथरीबाट ठूलो संख्यामा प्रहरी परिचालन गरिएको मोरङ प्रहरी प्रमुख एसपी सन्तोष खड्काले जानकारी दिए। त्यत्तिकै संख्यामा सशस्त्र प्रहरी पनि परिचालन गरिएको थियो। अवस्था असामान्य बन्दै गएपछि प्रदेश १ का सामाजिक विकास मन्त्री जीवन घिमिरे, नेकपाका केन्द्रीय सदस्यहरु महेश रेग्मी, विनोद ढकाल, नेकपा मोरङका अध्यक्ष ऋषिकेश पोख्रेल लगायतका नेताहरु आक्रोसित बनेकालाई सम्झाउन पुगेका थिए। तर उनीहरुले नेताको आश्वासन नमान्ने र आत्महत्या गर्न बाध्य पार्नेमाथि कारबाही हुनुपर्ने माग राख्दै दाहसंस्कारका लागि शव लैजान मानेनन्। उनीहरुले प्रतिष्ठानबाट बरालले राजीनामा दिनु पर्ने, मृतकका परिवारलाई उचित क्षतिपूर्ति दिइनु पर्ने लगायतका माग राखेर नाराजुलुस र प्रदर्शन जारी राखे। प्रहरीले घटना आत्महत्या दुरुत्साहन हुनसक्नेभन्दै त्यसतर्फ पनि अनुसन्धान थालिएको जनाएको छ। इलाका प्रहरी कार्यालय दमकका डीएसपी विजयराज पण्डितले गम्भीर रुपमा घटनाको अनुसन्धान थालिएको र विस्तृत कुरा पछि खुल्दै जाने जानकारी दिए। आत्महत्या गर्न बाध्य बनाएकोभनेर दुरुत्साहनको आरोप लागेका प्रमुख कार्यकारी अधिकृत अर्याललाई भने मोरङ प्रहरीले दिउँसो विराटनगरबाट नियन्त्रणमा पनि लिएको थियो। तर उनीविरुद्ध किटानी जाहेरी नपरेका कारण कानुनी हिसाबले हिरासतमा राख्न नमिल्ने भएपछि तत्कालका लागि आफन्तको जिम्मा लगाएर छाडिएको प्रहरी स्रोतले बतायो। स्रोतका अनुसार जाहेरी परेको भए मोरङ प्रहरीले अर्याललाई दमक प्रहरीको जिम्मा लगाउने तयारी गरेको थियो। स्थापना भएदेखि नै २०५२ सालबाटै प्रतिष्ठानमा कार्यरत रहेका मृतक दाहालका श्रीमती र दुई छोरा छन्।"
हरिवंश दम्पत्तिमा कोरोना संक्रमण,"काठमाडौं : कलाकार हरिवंश आचार्य र उनकी पत्नी रमिलामा कोरोना भाइरस (कोभिड१९) संक्रमण पुष्टि भएको छ। अभिनेता आचार्यले मंगलबार फेसबुकमार्फत दम्पत्तिलाई कोरोना पुष्टि भएको जानकारी गराएका हुन्। स्वास्थ्य अवस्था भने सामान्य रहेको उनले बताएका छन्। यहाँहरुको माया, आशीर्वाद र शुभेच्छाको कारण हामीले छिट्टै कोरोना संक्रमणलाई जित्नेछौं, हरिवंशले फेसबुकमा लेखेका छन्, कोरोना संक्रमण व्यापक रुपमा फैलिएको हुँदा यहाँहरु सबैले जनस्वास्थ्यका मापदण्ड अनिवार्य रुपमा अवलम्बन गर्नुहुन अनुरोध छ। आचार्यले आफूहरुको सम्पर्कमा रहेकालाई होम आइसोलेसनमा बस्न र पीसीआर परीक्षण गर्न अनुरोध गरेका छन्। 'हामीसंग सम्पर्कमा रहनुभएका सम्पूर्ण महानुभावहरुले होम आइसोलेसनमा बसेर निर्धारित समयमा परीक्षण गराउनुहोला', उनले भने ।"
फेरि बढ्यो सुनको मूल्य,काठमाडौं : नेपाली बजारमा आज सुनको मूल्यमा सामान्य वृद्धि भएको छ। नेपाल सुनचाँदी व्यवसायी महासङ्घका अनुसार आज छापाबाल सुन प्रतितोला रु ८०० ले वृद्धि भई रु ९४ हजार ९०० मा कारोबार भएको छ। सोमबार प्रतितोला रु ९४ हजार १०० मा कारोबार भएको थियो। यस्तै तेजाबी सुनमा पनि रु ८०० ले नै वृद्धि भएको छ। सोमबार प्रतितोला रु ९३ हजार ६०० मा कारोबार भएको तेजाबी सुन आज भने रु ९४ हजार ४०० मा कारोबार भएको छ। यस्तै चाँदी प्रतितोला रु २० ले वृद्धि भएको छ। सोमबार प्रतितोला रु एक हजार १८० मा कारोबार भएको चाँदी आज भने रु एक हजार २०० मा कारोबार भएको छ। रासस
कोरोना लागेपछि ट्रम्प पत्नीले ह्वाइट हाउस छोड्न नमान्दा मनमुटाव,वासिङटन : अमेरिकी राष्ट्रपति डोनल्ड ट्रम्पकी पत्नी मेलानिया ट्रम्पले कोरोनाभाइरसको संक्रमण भएपछि पनि ह्वाइट हाउस छाड्ने कुनै योजना नबनाएको ह्वाइट हाउसका अधिकारीहरुले जनाएका छन् । ह्वाइट हाउस नछाड्ने उनको अडानले गर्दा राष्ट्रपति ट्रम्पसँग मनमुटाव भएको पनि बुझिएको छ । ट्रम्प आफैँलाई पनि कोरोनाभाइरसको संक्रमण भएको छ । आइतबार राष्ट्रपति ट्रम्प उपचारका लागि अस्पताल पुगे । तर मेलानियाले ह्वाइट हाउस नछाड्ने भएकी हुन् । ह्वाइट हाउसका अधिकारीहरुले बताए अनुसार मेलानिया कोभिड १९ को खतराप्रति सचेत नै छिन् । शुक्रबार बिहानै फस्र्ट लेडी मेलानियाले आफू र राष्ट्रपतिलाई कोभिड १९ को संक्रमण पुष्टि भएको जानकारी दिएकी थिइन् । तर उनले आफूलाई हल्का लक्षण मात्रै देखिएको पनि उनले जनाएकी थिइन् । सोमबार भने मेलानियाले आफ्नो स्वास्थ्य अवस्था ठीक भएको र नियमित रुपमा घरमै आराम गर्ने बताइन् । उनले मेडिकल स्टाफ र आफ्नो हेरचाह गर्नेहरुलाई ट्वीटरमार्फत धन्यवाद दिएकी थिइन् । साथै उनले कोभिड १९ का बिरामीहरुको सुस्वास्थ्यको कामना समेत गरेकी थिइन् । मेलानियाले यसवाहेक ६ महिना अघिदेखि नै लामो दूरीको यात्रा र सार्वजनिक जमघटमा जान रोकेकी थिइन् । गत महिना फस्र्ट लेडीले न्यु ह्याम्पसायर भ्रमण गरेकी थिइन् । त्यहाँ उनी जन्मजात अपांगता भएका बालबालिकाको उपचार गर्ने अस्पतालको एक कार्यक्रममा पुगेकी थिइन् । जुन महामारी सुरु भएपछि उनको पहिलो औपचारिक यात्रा थियो ।
मुस्ताङमा ७ महिनापछि सुरु भयो लामो दूरीको यातायात,"जोमसोम : दुर्गम हिमालपारीको जिल्ला मुस्ताङमा झन्डै ७ महिनापछि लामो दूरीको यातायात बस सेवा सञ्चालनमा आएको छ । विश्वव्यापी महामारीको रुपमा फैलिएको कोरोना भाइरस (कोभिड१९ ) कारण सरकारले चैत्र ११ गते लकडाउन घोषणा गरेसँगै मुस्ताङबाट पोखराकाठमाडौं र सुनौली, भैरहवालगायतमा छुट्ने लामो दूरीको यातायात सेवा ठप्प रहदै आएको थियो । नेपाल सरकार मन्त्रिपरिषदको बैठकले कोभिड१९ को विद्यमान संक्रमण अवस्थालाई ध्यानमा राखेर असोज १ गते देखि हवाई तथा लामो दुरी चल्ने यातायात सञ्चालन गर्न पाउने निर्णय गरेसँगै घोडाघोडी यातायात प्रालि तथा म्याग्दीकोरला यातायात प्रालिको बस सोमबार मुस्ताङ आएको घोडाघोडी यातायात प्रालि मुस्ताङ शाखाकी प्रतिनिधि सुनदेवी रसाईली जानकारी दिइन् । मुस्ताङमा लामो दूरीको यातायात सञ्चालन गर्ने तयारी प्रालि कम्पनीहरुले गरेसँगै ३ दिन अघिनै मुस्ताङमा लामो दूरीको टिकट बुकिङ काउन्टर खुलेको थियो । घोडाघोडी यातायात प्रालिले लामो दूरीको यातायात सञ्चालन गर्न सरकारले तोकेको आवश्यक सुरक्षा मापदण्ड अनपनाएर सेवा प्रवाह गर्ने तैयारी थालेको घोडाघोडी यातायातकी मुस्ताङ प्रतिनिधि सुनदेवी रसाईलीले उल्लेख गरिन् । उनका अनुसार कम्पनीले बसका चालक सहचालकलाई कोभिड१९ रोकथामका चाहिने स्वास्थ्य सामग्री उपलब्ध गराएको छ । काठमाडौंबाट मुस्ताङ आउँदा र मुस्ताङबाट काठमाडौं जाने क्रममा फुल बडी डिसइन्फेक्सन गरी सञ्चालनमा ल्याएको छ । मुस्ताङ प्रतिनिधि रसाईलीले ३२ सिटे घोडा घोडी बसमा १४ सिटमा मात्र यात्रु राख्ने गरेको जानकारी दिइन् । सरकारले बसभित्र भौतिक दूरी कायम गर्नुपर्ने र त्यसका लागि ५० प्रतिशत भाडा वृद्धि गर्न पाउने प्रावधान अनुसार भाडादर ५० प्रतिशत वृद्धि भएको उनले बताइन् । उनका अनुसार काठमाडौमुस्ताङका लागि साविक भाडादर १७ सय ५० मा वृद्धि गरी २६ सय २५ रुपैयाँ कायम भएको छ । यस्तै,पोखराबाट मुस्ताङका लागि छुट्ने लामो दूरीको म्याग्दीकोरला यातायात प्रालिले सोमबारदेखि यातायात बस सेवा सञ्चालनमा ल्याएको मुस्ताङ प्रतिनिधि पेमा छेतेन विकले जानकारी दिए । आसन्न बडादसैंको मुखमा मुस्ताङमा लामोदूरीका यातायात सेवा सञ्चालनमा आएपछि स्थानीय ,कर्मचारी ,शिक्षक ,जनप्रतिनिधि र सुरक्षा निकाय लगायतमा खुसी छाएको छ । बेनीजोमसोम ७६ किमी सडकमा बाढीपहिरो र नदी कटानका कारण लामो समय अवरुद्ध रहेको अवस्था र कोभिड१९ का कारण सरकारी पास ,यातायात सेवा नहुँदा सर्वसाधारणलाई आउजाउमा समस्या पर्दै आइरहेको थियो । घोडाघोडी यातायातका बस चालक राजन पुरीले बेनीजोमसोम अप्ठ्यारो र जोखिमयुक्त सडकमा सर्वसाधारण यात्रुको सुविधाका लागि बस सञ्चालनमा ल्याएको बताए । उनले बेनीजोमसोम सडकमा ठाउँठाउँमा सडकको दूरअवस्था रहेकाले सम्बन्धित निकायले छिटोछरितो स्तरोन्नति गरिदिनुपर्ने चालक पुरीको भनाइ छ ।"
आहा ! कति सुन्दर खोपरा (फोटो फिचर),"खोपारा (म्याग्दी) : पहाडको शिरमा भिरालो पाखो । केही तल हरियाली जंगल । पृष्ठभूमिमा लहरै बसेका हिमाल । हिमाल र पहाडको बादलसँग लुकामारी । शान्त वातावरण । मौसम अनुसार फूल्ने रंगिबिरंगी फूल । घाँसे मैदानमा चरिरहेका चौरी, भेडा र घोडाका अलग बथान । म्याग्दीको अन्नपूर्ण गाँउपालिका५ मा पर्ने 'खोपारा' लेक जैबिक, भौगोलिक र प्राकृतिक हिसाबले मनमोहक छ । समुन्द्री सतहदेखि तीन हजार ६६० मिटर उचाइमा अवस्थित खोपारा प्राकृतिक 'भ्यू प्वाइन्ट' हो । यहाँबाट पुथा, गुर्जा, धवलागिरी, मानापाथी, निलगिरी, अन्नपूर्ण, बराह शिखरलगायतका हिम टाकुराहरुलाई नजिकबाट अवलोकन गर्न सकिन्छ । खोपाराबाट नागबेली परेर फेदीमा बगेको कालीगण्डकी देखि हिमालको दृष्य देखिने त्यहाँस्थित सामुदायिक लजमा विगत एक वर्षदेखि कार्यरत पाउद्धारका आदेश तिलीजाले बताए । उनका अनुसार खोपाराबाट सुर्योदय, सुर्यास्तको साथमा म्याग्दी, पर्वत र कास्कीका पहाडि बस्ती देख्न सकिन्छ । खोपारा भन्दा तलको क्षेत्रमा हरियाली जंगल छ । माथिल्लो क्षेत्र नांगो पाखो । एक जापानी अनुसन्धान कर्ताले यस क्षेत्रमा १७५ प्रजातिका बनस्पति पाइने बताएका वडा सदस्य धनबहादुर पाइजा पुनले सुनाए । बर्खामा बुकीमा धेरै थरीका फुल फुलेर रंगीन हुन्छ,' उनले भने, 'हिउँदमा हिउँले छोपिने खोपारा बसन्त ऋतुमा पाखाभरी ढकमक्क फूल्ने लालिगुराँसले मनमोहन देखिन्छ ।' भिरालो हरियाली घाँसे मैदानको पृष्ठभुमिका हिमालहरुको दृष्य बिहान १०११ बजेपछि भने बादलको घुम्टोभित्र लुक्छ । छिनछिनमा बादल र कुइरो घुम्टो ओडेर लुकामारी खेल्ने गर्दछन् । प्रभातकालीन समयमा हिमाल र खुलेका निलो आकाश देख्दा आँखा चिम्लन मन नलाग्ने बेनीबाट खोपारा भ्रमणमा गएका सिजन शाहीले अनुभव सुनाए । 'हिमालको पृष्ठभूमिमा चौरी, भेडा र घोडाको बनाथ चर्दै र खेल्दै गरेको दृष्य पहिलो पटक यहाँ आएर देखे, 'बेनीबाट १० जनाको समूहमा खोपारा घुम्न गएका शाहीले भने, 'यहाँको रमणीय दृष्य र शान्त वातावरणले मोहित बनायो ।' खोपारा भन्दा तलको खोचबाट जहाज र हेलीकप्टर मुस्ताङ ओहोरदोहोर गरेको दृष्य कम लोभ लाग्दो हुँदैन् । खोपारा लेकसम्म पुग्न नाकै ठोकीने उकालो, तल हेर्दा रिंगाटा लाग्ने अक्करे भिरको यात्रा गर्नुपर्छ । प्राकृतिक सौन्दर्यले गर्दा उकालो यात्राको दु:ख र थकाई मेटिएको बेनीका सज्जन हमालले अनुभव सुनाए । खोपारा र आसपासका क्षेत्रमा पाउद्धार मावि र हिमाञ्चल माविका निजी स्रोतका शिक्षकको तलब जुटाउन डेढ सय भन्दा बढी चौरी पालिएका छन् । पाउद्धार गाउँका ७ वटा भेडा गोठको चरन क्षेत्र पनि खोपारा वरपरनै हो । पछिल्लो समय यहाँ भैसी र गाईको गोठ भने लैजान छोडिएको छ । भैसीले चरन क्षेत्रमै ब्याएका पाडापाडी चिप्लिएर तल तल झर्ने र त्यसलाई खोज्न जानुपर्ने भएका कारण परापूर्व कालमा यस ठाउँलाई 'खोपारा' नामांकरण गरिएको स्थानीय बताउँछन् । पछिल्लो समय यो ठाउँलाई खोप्रा भनेर प्रचार भइरहेको छ । पाउद्वारदेखि खोपारा जाने बाटोमा विभिन्न मण्डलीका थान छन् । स्थानीयबासीको धार्मिक आस्था भएका मण्डलीका थानसँग ग्रामिण कृषि, गोठाला र शिकारीहरुको कथा जोडिएका छन् । अन्नपूर्ण संरक्षण क्षेत्र आयोजना (एक्याप) भित्र पर्ने खोपारा पछिल्लो समय पर्यटकीय गन्तब्य स्थलको रुपमा विकास भएको छ । सन २०१८ र १९ मा एक हजार जना भन्दा बढी बिदेशीले खोपरा क्षेत्रको भ्रमण गरेका थिए । विदेशीका साथै देशका विभिन्न ठाउँबाट समेत आन्तरिक पर्यटक खोपारा भ्रमणमा आउँछन् । सिजनमा पाहुनाले खोपाराको सामुदायिक लज भरिभराउ हुन्छ । कोरोनाको महामारीले गत फागुन देखि अन्य क्षेत्र जस्तै खोपाराको पर्यटन पनि सुस्ताएको छ । तर सहरी क्षेत्रबाट जन्मथलोमा फर्किएका र जिल्लाभित्रकै मानिसहरुले घुमघामका लागि खोपारालाई रोज्न थालेका छन् । सामाजिक अभियन्ता महावीर पुनको अगुवाइ र अवधारणा अनुसार सञ्चालित अन्नपूर्ण धौलागिरी सामुदायिक पर्यावरणीय पदमार्गमा खोपारालाई समेटिएको छ । खोपाराको रिपीटर टावरबाट पुनले म्याग्दीको उत्तरी क्षेत्र र मुस्ताङ जिल्लाको दुर्गम बस्तीमा तार रहित ईन्टरनेटको सञ्चाल फिँजाएका छन् । दुर्गम भएपनि आधुनिक सूचना प्रबिधिमा रमाउन पाउनु खोपाराको अर्को बिशेषता हो । खोपारा घुम्न जानेहरुलाई खाने बस्ने सुविधाका लागि सामुदायिक लज सञ्चालन भएको छ । करिब दश वर्ष पाउद्धार र हिमाञ्चल मावि मार्फत सञ्चालित सामुदायिक लजलाई गत मंसिरदेखि पाउद्वार पर्यटन सहकारी संस्था मातहत ल्याइएको छ । यो लजको क्षमता २४ जनाको छ । सहकारी मार्फत सामुदायिक लजका साथै पाउद्धारमा होमस्टे र तातोपानी कुण्डभालखराखोपाराखयरखोपारालेरेनीपाउद्वार जोड्ने नयाँ पदमार्ग सञ्चालनको तयारी गरिएको कार्यवाहक वडा अध्यक्ष राजेश तिलीजाले बताए । फ्रान्सका दाताको सहयोगमा खोपारामा चार कोठे आठ जना क्षमताको नयाँ पाहुनाघर निर्माण अन्तिम चरणमा पुगेको छ । अर्को पाहुनाघर पनि निर्माणको तयारीमा छ । खयरभारानी थान तथा क्षेत्र संरक्षण कोषले खोपरामा दुई वटा आश्रयस्थल बनाएको छ । पाउद्धार, नारच्याङ, स्वाँता, बयली, ढाडखर्क हुदै खोपारा एकै दिनमा पुग्न सकिन्छ । पाउद्वार हुँदै खोपारा जाने बाटोमा दुईवटा चिया तथा खाजा र खाना खान पाइने रेष्टुरेन्ट खुलेका छन् । पाउद्धारका होटलमा राम्रो खानेबस्ने सुविधा छ । घोस्केखोर लघुजलविद्युत परियोजनाबाट खोपारा, ढाडखर्क र बयलीको सामुदायिक लजमा बिद्युत आपुर्ति गराइएको छ । पुराना पदमार्ग सडकमा परिणत भएपछि खोपारालाई नयाँ गन्तब्य बनाउन समुदाय र स्थानीय तहले चासो दिएका छन् । अन्नपूर्ण गाउपालिकाको दश लाख रुपैयाँ बजेटबाट पाउद्धारदेखि खोपारा हुदै खयर जाने विभिन्न ठाउँमा ८२० मिटर पदमार्ग निर्माण भैरहेको उपभोक्ता समितिका अध्यक्ष राकेश पुर्जाले बताए । थप दश लाख बजेटबाट ढाँडखर्क हुँदै खोपारा जोड्ने पदमार्ग निर्माण सुरु भएको छ । पाउद्धारका बासिन्दाले आफन्तको नाममा खोपरा र त्यहाँदेखि चार हजार ७०० मिटर उचाइमा रहेको धार्मिक पर्यटकीय स्थल खयरभारानी ताल जोड्ने पदमार्ग निर्माण गर्दै आएका छन् । खयरभारानी थान तथा क्षेत्र संरक्षण कोषका अध्यक्ष राजु पुनका अनुसार पछिल्लो आठ वर्षयता समुदाय तथा प्रवासमा रहेकाहरुबाट करिब डेढ करोड रुपैयाँ सहयोग जुटाएर खोपरा र खयर क्षेत्रमा पूर्वाधार निर्माण गरिएको छ । यसमा सरकारको सहयोग तीन लाख रुपैयाँ मात्र छ । खयरभारानीको थान पुननिर्माण, पदमार्ग निर्माण, भक्तजन र पर्यटक बस्ने आश्रयस्थल निर्माण र खानेपानीको ब्यवस्था मिलाइएको छ । खयरभारानीमा जनै पूर्णिमाका दिन लाग्ने मेलामा आफूले मागेको बर पुरा भएको र आफन्तको नाममा चन्दा सहयोग गरेका छन् । ६८ वर्षीय पुन बेलायती सेनाको जागिरबाट सेवा निवृत्त भएपछि विगत ९ वर्षयता खयरभारानीको सेवामा सक्रिय छन् । उकालो र चिप्लो तथा भीरको बाटो भएकाले दुर्घटनाको जोखिम न्युनीकरणका लागि ढुंगासहितको सिंढी निर्माण गरिएको छ । पदमार्गको ठाउँ गाउँमा विश्राम गर्ने चौतारी बनाएका छन् । पदमार्ग, सामुदायिक लज, खानेपानी र आश्रयस्थलको सुविधा भएपछि खोपरा र खयरभारानीको पर्यटन विकासमा मद्दत पुगेको छ । स्थानीयको सक्रियतालाई मूर्तरुप दिन गाउँपालिका, प्रदेश र संघ सरकारको साथ र सहयोग आवश्यक रहेको कोषका अध्यक्ष पुनले बताए ।"
"भारतमा बलात्कार घटनाका पीडित भन्छन्ः अभियुक्तको धम्की आयो, गाउँ बस्न सकिन्न","नयाँदिल्ली : भारतको उत्तर प्रदेशस्थित हथरास गाउँमा गत महिना १९ वर्षीया किशोरीमाथि सामूहिक बलात्कारपछि हत्याको घटनासँगै स्थानीय स्तरमा राजनीतिक विभाजन र हिंसाको रुप लिएको छ । अभियुक्त चारजनालाई प्रहरीले पक्राउ गरी नियन्त्रणमा लिएपछि पीडित पक्षलाई धम्की आउन थालेको छ । कथित उच्च जातिका युवाहरुले सार्वजनिक रुपमै पीडित परिवारलाई धम्की दिन थालेका हुन् । भारतीय मिडियाका अनुसार मृतककी आमा र परिवारका सदस्यलाई कथित उच्च जातिका युवाले यदी आफूहरु जेल जानु परेमा पीडित परिवारलाई जेसुकै गर्नसक्ने भन्दै धम्की दिएका हुन् । यतिसम्म कि, मिडिया र प्रहरीकै सामु उनीहरुले पीडित परिवारलाई धम्की दिइएको छ । युवाहरुको समूहले धम्की दिएको भिडियो समेत भाइरल बनेको छ । तर पीडित परिवारका सदस्यहरु भने यदी उनीहरुलाई दोषी ठहर गरी जेल पठाएमा वा फाँसी दिइएमा आफूहरु गाउँ बस्न नसक्ने गुनासो गर्न थालेका छन् । गत आइतबार मात्रै घटनास्थलमा पुगेका भिम सेना प्रमुख चन्द्रशेखर आजादको अगाडि नै अभियुक्तका आफन्तले पीडितलाई धम्की दिएका थिए । तर उत्तर प्रदेश प्रहरीले भिम सेनाका नेता चन्द्रशेखरसहित ४ सय जनाविरुद्ध मुद्दा दायर गरेको छ । उनीहरुविरुद्ध प्रहरीले भिडभाड गरेको र प्रतिबन्धित क्षेत्रमा भेला भएर नियम उल्लंघन गरेको भन्द्र प्रहरीले मुद्दा दायर गरेको हो । भारतीय मिडियाका अनुसार हाथरसका पीडित परिवारले आफूहरु असुरक्षित भएको भन्दै सरकारसँग विशेष सुरक्षा मागेका छन् । हाथरस घटनालाई लिएर उत्तर प्रदेशको प्रहरी पनि विवादित बनेको छ । जब कि, बलात्कृत तथा मृतक युवतीको शवलाई प्रहरीले परिवारको रोहवरविना नै जलाइदिएको थियो । सेप्टेम्बर १४ मा हाथरसकी १९ वर्षीया किशोरीमाथि सामूहिक बलात्कार गरी उनको जिब्रो काटेर फालिदिएको भन्दै चार जनाविरुद्ध मुद्दा दायर भएको छ । बलात्कृत किशोरीको दिल्लीस्थित अस्पतालमा उपचारको क्रममा मृत्यु भएको थियो । तर अभियुक्तका परिवारले त्यहाँ बलात्कार नभएको जिकिर गर्दैआएको छ । सोही अनुरुप यदी मुद्दा चलेर जेल जानुपर्ने अवस्था आएमा युवतीका परिवार र आफन्तको ज्यान मार्नेसम्मको धम्की दिएका छन् ।"
प्रदेश ५ को राजधानी देउखुरी' र नाम लुम्बिनी दुई तिहाइले पारित,"बुटवल : प्रदेश नम्बर ५ को स्थायी राजधानी र नामको टुंगो लागेको छ। मंगलबार प्रदेशसभा बैठकले मतदान प्रक्रियामार्फत् नाम र राजधानी टुंगो लगाएको हो। प्रदेशसभाको दुई तिहाई बहुमतले प्रदेश राजधानी दाङको देउखुरीक्षेत्रको भालुवाङ बजार र नाम लुम्बिनी बहुमतले पारित भएको हो। प्रदेशको राजधानी देउखुरी तोक्ने प्रस्तावको पक्षमा ६९ मत परेको छ भने विपक्षमा १३ मत परेको छ। प्रदेशसभाका ८७ मध्ये बैठकमा मंगलबार ८२ सांसदमात्र सहभागी थिए। त्यसैगरी प्रदेशको नाम लुम्बिनी राख्ने प्रस्तावको पक्षमा ७९ मत र विपक्षमा चार मत परेको छ। पदेश ५ को सरकारले दाङको देउखुरीको भालुवाङ बजारलाई केन्द्रमा राखेर राप्ती र गढवा गाउँपालिका तथा अर्घाखाँचीको शीतगंगा नगरपालिकालाई जाडेर स्थायी राजधानी बनाउने र प्रदेशको नाम लुम्बिनी राख्ने प्रस्ताव असोज १६ गते प्रदेशसभामा पेश गरेको थियो। राजधानी कायम गर्न ८७ सांसदमध्ये ५८ जना भए मात्रै पुग्छ। प्रदेशसभामा उपस्थित ८३ सांसदमध्ये १३ जनाले मात्रै विपक्षमा मत दिए। जनमोर्चाले मत दिएको छैन्। नेपाली कांग्रेसका लुम्बिनी क्षेत्रबाट प्रतिनिधित्व गर्ने सांसदले विपक्षमा मतदान गरे। पार्टीको ह्वीप उलंघन गर्दै राप्ती पारिका चार सांसदले पक्षमा मत दिएका हुन्। समाजवादी पार्टीले राजधानीको पक्षमा मत दिएको छ। प्रदेशको नाम लुम्बिनी राख्ने प्रस्तावसमेत पारित भएको छ। लुम्बिनीको पक्षमा ७९ मत परेको छ। विपक्षमा ४ मत मात्रै परेको छ। जनता समाजवादी पार्टीले अवधथारुवानमतरात नामको पक्षमा मत दिने गरी संशोधन दर्ता गराए पनि लुम्बिनी क्षेत्रका दुई सांसदले लुम्बिनी नाममा मत दिएका हुन्। सरकारले प्रदेशको राजधानी दाङको राप्ती र गडवा गाउँपालिका र अर्घाखाँचीको शीतगंगा नगरपालिकाले चर्चेको राप्ती किनारको समथर क्षेत्र (देउखुरी उपत्यका)लाई बनाउने प्रस्ताव गरेको थियो। यो क्षेत्रलाई भालुवाङका नामले चिनिन्छ। प्रदेशको नाम भने बुद्ध जन्मस्थल लुम्बिनीबाट राखिएको छ। प्रदेश सरकार स्थापनाको पौने तीन वर्षपछि सरकारले राजधानी तोकेको हो। लुम्बिनी क्षेत्रका सडकमा आन्दोलन, निषेधाज्ञा र कडा सुरक्षा तैनाथीकाबीच प्रदेशले राजधानी र नाम पाएको छ। यही विवादले प्रदेशसभाको सोमबारको बैठकमा वितण्डा मच्चिएको थियो। विपक्षी दल कांग्रेसका सांसदले कुर्सी तोडफोड गरेका थिए। मंगलबारको बैठकमा मत विभाजनअघि बोल्दै प्रतिपक्षी दलका नेता विरेन्द्र कनौडियाले प्रदेशसभामा हिजो भएको घटनाप्रति दुःख व्यक्त गर्दै अब लोकतान्त्रिक प्रक्रियाबाट अघि बढ्नुपर्ने बताए। मन्त्री र कांग्रेका केही सांसदको आवेगले त्यो परिणाम आएको उनको भनाइ थियो। नेता कनौडियाले राजधानीको विषय छापामार शैलीमा ल्याउनु नै गलत भएको बताए। यति महत्वपूर्ण विषयलाई साझा एजेण्डाका रुपमा ल्याउन सकिने सम्भावना हुँदाहुँदै सरकारले बहुमतको आधारमा पेलेर जाने नीति लिएको उनले बताए। दाङ, कपिलवस्तु र रुपन्देही राजधानीका लागि उपयुक्त रहेको भन्दै यी तिनै क्षेत्रको विकासमा ध्यान दिनुपर्ने उनले बताए। बैठकमा बोल्दै मुख्यमन्त्री शंकर पोखरेलले अखण्ड लुम्बिनीको आन्दोलनमा बुटवलले महत्वपूर्ण योगदान गरेको भन्दै अब बृहत्त लुम्बिनी बनाउन १२ जिल्ला जोडिने बताए। सरकारले विशेष समितिको प्रतिवेदन अनुसार नै राजधानी प्रस्ताव गरिएको जिकिर उनले गरे। समितिले पहिलो दाङ, दोस्रोमा रुपन्देही र तेस्रोमा कपिलवस्तु राजधानी राख्न प्रस्ताव गरिएको उनले बताए। कुनै एक क्षेत्रको प्रतिनिधित्व गरेर अघि बढ्दा समृद्धि हासिल नहुने भन्दै १२ जिल्लाको समृद्धिका लागि सरकारले यो प्रस्ताव ल्याएको उनले बताए। राजधानी र नामाकरण तय भएसँगै प्रदेशसभाका हिउदे अधिवेशन अन्त्य भएको छ। प्रदेश प्रमुख धर्मनाथ यादवले पठाएको पत्र सभामुख पूर्णबहादुर घर्तीले पढेर सुनाएका हुन्।"
' बहुमतले मिच्न खोज्दा दुर्घटना भयो',"काठमाडौं : बैठक सुरुमै सभामुखसँग समय लिएर बोल्दै नेपाली कांग्रेस संसदीय दलका नेता वीरेन्द्र कनौडियाले राजधानी जस्तो ऐतिहासिक प्रस्तावलाई फास्ट ट्र्याकबाट पास गर्न खोज्दा संसद्मा कुर्सी र माइक तोडफोडको अवस्था आएको बताए। लोकतान्त्रिक प्रक्रियाबाट अघि बढ्नुपर्ने बताउँदै उनले भने,' मन्त्री र कांग्रेका केही सांसदको आवेगले त्यो परिणाम आएको हो।' नेता कनौडियाले राजधानीको विषय छापामार शैलीमा ल्याउनु नै गलत भएको दावी गरे । यति महत्वपूर्ण विषयलाई साझा एजेण्डाका रुपमा ल्याउन सकिने सम्भावना हुदाहुदै सरकारले बहुमतको आधारमा पेलेर जाने नीति लिएको उनले बताए । दाङ, कपिलवस्तु र रुपन्देही राजधानीका लागि उपयुक्त रहेको भन्दै यी तिनै क्षेत्रको विकासमा ध्यान दिनुपर्ने उनले जोड दिए। प्रदेश ५ को नाम र राजधानी टुंगो लाग्दै, मुख्यमन्त्रीको सम्बोधनपछि मतदान हुँदै (लाइभ)"
पञ्चले कानुन हातमा लिएपछि,"बर्दिबास : बलात्कार घटनामा पीडकसँग पीडितको मिलापत्र गराएको अरोपमा प्रदेश२ बाट १२ जना पञ्च पक्राउ परेका छन् । असोज १ गते यता सप्तरीबाट ३, सिरहाबाट ८ र धनुषाबाट १ गरी १२ जना पक्राउ परेका नम्बर२ प्रदेश प्रहरी कार्यालय जनकपुरधामका डीआइजी धिरजप्रताप सिंहले जानकारी दिए । आर्थिक दण्डजरिवाना गरी गाउँमै घटना मिलाएको आरोपमा उनीहरुमाथि मद्दा चलाइएको हो । जघंन्य अपराधमा पञ्चैती गर्नेहरु विरुद्ध प्रहरी कठोर भएर प्रस्तुत भएको डीआइजी सिंहले बताए । 'जघन्य अपराधका घटनामा मिलापत्रले पीडितलाई झन पीडा दिन्छ, 'उनले भने । सामान्य झैंझगडा बाहेकका घटना गाउँमै पञ्चैयती गराएको खण्डमा प्रहरीलाई हस्तक्षेप गरी उनीहरुलाई कारवाही गर्न प्रहरी हेटक्वारकै निर्देशन छ । महिला हिंसा, बलात्कार, हत्या जस्ता जघंन्य अपराधका घटनामा पनि पञ्चैत गरेर मिलापत्र गराउन पञ्चहरु पछि पर्दैनन् । प्रदेश प्रहरी कार्यालयको तथ्यांकअनुसार चालु आर्थिक वर्षको हालसम्म प्रदेश २ का आठवटै जिल्लामा बलात्कारका ७६ वटा उजूरी दर्ता भएका छन् । आर्थिक वर्ष २०७४०७५ मा प्रदेशका आठ जिल्लामा एक सय ७० वटा बलात्कारका मुद्दा दर्ता भएका थिए । त्यस्तै २०७५०७६ मा दुई सय ९६ र २०७६०७७ मा दुई सय ८५ वटा बलात्कारका मुद्दा प्रहरीले अनुसन्धान गरेको थियो । यो त भयो प्रहरीमा दर्ता भएका घटनाको एक तथ्यांक । धेरैजसो गाउँका घटना प्रहरीसम्म आइपुग्दैनन् । पञ्चहरुले गाउँमा मेलाउँदै आएका छन् । बलात्कारीहरुलाई फाँसी दिनुपर्ने माग राख्दैं सोमबार प्रदेश २ को अस्थायी राजधानी जनकपुरधाममा नाराजुलसहित प्रदर्शन गरिएको छ । 'पोलपोलमा सरकार, टोलटोलमा बलात्कार, बलात्कारीलाई फाँसी दें जस्ता नारा लगाउँदै युवाहरुले जिल्ला प्रहरी कार्यालय धनुषा अघि प्रदर्शन गरे । बलात्कार विरुद्ध युवा संगठन नाम समूहले गरेको प्रदर्शनमा ओली सरकारको चर्को आलोचना गरेका थिए । बलात्कारीलाई फाँसीको सजाई माग गर्दै गरिएको प्रदर्शन । 'संविधान संसोधन गरेर बलात्कारीलाई फाँसीको सजायको व्यवस्था गरिनुपर्ने संगठनकी अध्यक्ष गुञ्जा रायले सरकारसँग माग गरिन् । बलात्कारीलाई कडा कारवाही नहुँदा यस्ता घटना बढ्दै गएकोप्रति समाजिक अभियन्ता सरोज रायले चिन्ता व्यक्त गरे । 'पीडकहरुलाई राजनीतिक बलमा प्रहरी प्रशासनले संरक्षण दिइहेको छ, 'अभियानी सरोज मिश्रले दावी गरे । प्रदेश २ सरकारले बेटी पढाउ, बेटी बचाउ नारा लिएर कानमा तेल हालेर सुतेको जनकपुरकी बिजेता झाले व्यङ्ग गरिन् । नेवि संघका महोत्तरी जिल्ला अध्यक्ष आशुतोष झाले आफ्नो देशमा बढ्दै गरेको बलात्कार घटनालाई गृहमन्त्री रामबहादुर बादलले अरु देशसँग तुलना गरेकोमा आक्रोस व्यक्त गरे । बलात्कारका घटना केवल संख्या वा अनुपात होइन्, त्यसमा जीवन, समाजको चरित्र,, सभ्यता, आत्मसम्मान र राज्यको क्षमता जोडिएको हुन्छ । एक छिन पीडितको ठाउँमा उभ्याएर सोच्नुपर्ने अभियान्ताको भनाइ थियो । मधेशका गाउँगाउँमा देशको कानुन होइन, पञ्चको कानुन प्रयोग हुने गरेको छ। कानुनभन्दा व्यवहार ठूलो भन्ने मान्यताले गाउँमा चोरी, लागूऔषधका घटना मात्र होइन, कथित बोक्साबोक्सी, बालविवाह, बहुविवाह, बलात्कारजस्ता संवेदनशील घटनामा रातारात पञ्चैती बसेर निर्णय हुने गरेको छ। नेकपा प्रदेश कमिटी सदस्य तथा पूर्व संविधान सभा सदस्य निशा साहले गाउँमा हुने पञ्चैतीमा पीडितमाथि न्याय भन्दा अन्याय बढी हुने गरेको बताउँछिन् । उनले भनिन् पञ्चहरुले पीडितहरुलाई प्रहरीको ढोकासम्म जानै दिदैंन । भलादमीहरुको भेषमा देखिने पञ्चहरुले पीडितहरुको भावनामा ठेस पुर्याउने गरेको उनको ठहर छ। पीडकहरु ठूलाठालू तथा बोलबाला हुने र समान्ति प्रवृत्तिका पात्रहरु पञ्चको भेषमा उभिदा पीडितहरु अन्यायमा पर्ने गर्दछ । पीडितहरु प्रहरी कार्यालयमा पुग्न सहज वातावरण निर्माणका लागि एउटा अभियानको खाँचो छ,उनले भनिन् ।"
अनशनको २३ औं दिनमा केसीलाई भेट्न पुग्यो सरकारी टोली,"काठमाडौं : चिकित्सा क्षेत्रको सुधारका लागि २३ दिनदेखि अनशनमा रहेका प्राडा गोविन्द केसीलाई भेट्न पहिलो पटक सरकारी टोली अनशनस्थलमा पुगेको छ। शिक्षा सचिव गोपीनाथ मैनाली दुईजना सहयोगी लिएर केसीको अनशनस्थल त्रिवि शिक्षण अस्पतालमा पुगेका हुन्। सचिव मैनालीले विश्वव्यापी महामारीको रुपमा फैलिएको कोरोना भाइरस (कोभिड१९) को समयमा अनशन स्थगित गर्न केसीलाई आग्रह गरेका छन्। डा केसीले यसअघि सरकारका प्रवक्ता प्रदीप ज्ञवालीले समेत त्यही भनेको भन्दै त्यसका लागि दुःख नपाउन आग्रह गरेको उनका सहयोगी प्रितम सुवेदीले जानकारी दिए। सचिव मैनालीले सरकारले वार्ताका लागि अहिलेसम्म औपचारिक रुपमा वार्ता टोली गठन नगरेकाले अनशन तोड्न आग्रह गर्दा केसीले त्यसका लागि दुःख नपाउन अनुरोध गरेका हुन्। सचिव मैनालीलाई डा केसीले वार्ताका लागि सरकारले औपचारिक रुपमै वार्ता टोली पठाउनुपर्ने बताएका छन् । भदौ २९ गते जुम्लाबाट अनशन सुरु गरेका केसीलाई असोज ५ गते नेपालगञ्ज ल्याइएको थियो। नेपालगञ्जबाट हेलिकप्टरमा असोज ६ गते काठमाडौं ल्याइएपछि उनी अहिले त्रिवि शिक्षण अस्पतालमा अनशनरत छन्। डा केसीले कर्णाली स्वास्थ्य विज्ञान प्रतिष्ठानमा तत्काल पूर्वाधार र जनशक्ति पुर्याएर एमबीबीएस कार्यक्रम सञ्चालन गर्नुपर्ने, कोभिड तथा अन्य रोगका सबै बिरामीका लागि उचित उपचारको व्यवस्था हुनुपर्नेसहित ६ वटा मागलाई अगाडि सारेका छन् । केसीले २०७५ साउन १० गतेको सम्झौताअनुसार चिकित्सा शिक्षा ऐन संशोधन हुनुपर्ने मागलाईसमेत प्राथमिकताका साथ उठाएका छन् । उनले त्रिवि चिकित्साशासत्र अध्ययन संसथामा वरिष्ठता मिचेर भएका नियुक्ति सच्याउनुपर्ने, बयलपाटा अस्पताललाई नियमित आवश्यक बजेटको व्यवस्था गरी दिगो निःशुल्क सेवा सुनिश्चित गर्नुपर्ने र भ्रष्टाचारका विभिन्न काण्डमा मुछिएकालाई कारबाही गर्नुपर्ने प्रमुख ६ वटा माग अगाडि सारेका छन् । चिकित्सा क्षेत्रमा देखिएका समस्या समाधानका लागि डा केसीले गरेको यो १९ औं अनशन हो । अनशनको २३ औं दिनमा पुग्दा केसीको स्वास्थ्य अवस्था गम्भीर बन्दै गएको छ । मुटुको चालमा समस्या भएकाले डा केसीको स्वास्थ्य अवस्था गम्भीर बनेको उनको उपचारमा संलग्न चिकित्सकले बताएका छन् । मुटुको चाल कमजोर हुँदा कतिबेला के हुन्छ भनेर भन्न सक्ने अवस्था नभएको उपचारमा संलग्न एक चिकित्सकको भनाइ छ । केसीको जीवन रक्षाको माग गर्दै उनका समर्थक र विभिन्न संघ संस्थाले विरोध कार्यक्रम गर्दै आएका छन् । त्रिवि शिक्षण अस्पतालमा कार्यरत चिकित्सकले डा केसीको जीवन रक्षाको माग गर्दै सोमबार प्रदर्शनसमेत गरेका थिए । नेपाल चिकित्सक संघले डा केसीका माग सम्बोधन गर्न सरकारलाई आइतबार नै ७२ घण्टे अल्टिमेटम दिइसकेको छ । केसीको स्वास्थ्यबारे सरकारले चासो नदिएको भन्दै आवासीय चिकित्कले ओपीडी सेवा बहिष्कार गर्ने घोषणा गरेका छन् । चिकित्कले विरोधका विभिन्न कार्यक्रम अन्तर्गत ओपीडी सेवा बहिष्कार गर्ने, कालो पट्टी सहित विविध धर्नाका कार्यक्रम गर्ने, कोभिड, इमर्जेन्सी र इन्डोर सेवामा कालो पट्टि बाँधेर यथावत ड्यूटीलाई निरन्तरता दिनेलगायत रहेका छन् । केसीको जीवनरक्षाका लागि चौतर्फी दबाब भए पनि सरकारले भने यो विषयलाई गम्भीर रुपमा नलिएको भन्दै आवासीय चिकित्सकले आन्दोलनको घोषणा गरेका हुन् ।"
यौन दुर्व्यवहारको आरोपमा वडा अध्यक्ष पक्राउ,"ओखलढुंगा : मानेभञ्ज्याङ गाउँपालिका ३ का वडा अध्यक्ष मेडल राईमाथि यौन दुव्र्यवहारको आरोप लागेको छ । वडा अध्यक्षविरुद्ध उजुरी आएपछि उनी पक्राउ परेका हुन् । एक महिलामाथि यौन दुव्र्यवहार गरेको उजुरीका आधारमा पक्राउ गरिएको जिल्ला प्रहरी कार्यालय ओखलढुंगाका डिएस्पी रुपेश खड्काले बताए । उनले भने, 'हामीले नियन्त्रणमा लिएका छौं, करणीको जाहेरी आएकाले अनुसन्धानको क्रममा छ ।' अध्यक्ष राईले चार दिन पहिले मादक पदार्थ सेवन गरेर घरैमा गई यौन दुव्र्यवहार गरेको पीडित महिलाको आरोप छ । घटना चार दिन पहिलेको भएपनि स्थानीयस्तरमा मिलापत्र गर्न छलफल गराइ माफी मगाउने काम समेत भएको स्थानीयले बताए । घटनाबारे बुझ्न गाउँपालिका उपाध्यक्ष तथा न्यायिक समितिका संयोजक सविता राईलाई पटक पटक टेलिफोन गरे पनि नउठाएकाले कुराकानी हुन सकेन । स्थानीयका अनुसार वडा अध्यक्षको घर ढलानको दिन खानपान निकै अबेरसम्म भएको र मादक पदार्थले लठ्ठ भएका अध्यक्ष बेसुरमा आफ्नो घरजाँदा महिलाको घर पुगेका थिए । पीडित पक्षले भने राती महिला सुतेकै ठाउँमा गएर करणी प्रयास गरेको आरोप लगाएको छ । घटना अनुसन्धानमै रहेकाले थप बताउन नमिल्ने प्रहरीको भनाइ छ ।"
प्रदेश ५ को स्थायी राजधानी देउखुरी राख्ने प्रस्ताव दुई तिहाइले पारित : विपक्षमा १३ मत,बुटवल : प्रदेश नम्बर ५ को स्थायी राजधानी देउखुरी (भालुवाङ) बनाउने प्रस्ताव प्रदेशसभाबाट पास भएको छ। प्रदेशसभामा मंगलबार भएको मतदानमा उक्त प्रस्ताव दुई तिहाई बहुमतले पास भएको हो। प्रस्तावको पक्षमा ६९ मत परेको छ भने विपक्षमा १३ मत परेको छ। मतदान प्रक्रियामा जनमोर्चा भने सहभागी भएन। प्रदेशसभाका ८७ मध्ये बैठकमा मंगलबार ८२ सांसदमात्र सहभागी थिए। पदेश ५ को सरकारले दाङ देउखुरीको भालुवाङ बजारलाई केन्द्रमा राखेर राप्ती र गढवा गाउँपालिका तथा अर्घाखाँचीको शीतगंगा नगरपालिकालाई जाडेर स्थायी राजधानी बनाउने प्रस्ताव असोज १६ गते प्रदेशसभामा पेश गरेको थियो ।
चोरी मुद्दामा संसदका उम्मेदवार पुगे थुनामा,"राजविराज : चोरी लगत्तै पक्राउ परेका सप्तरीको रूपनी गाउँपालिका२ हरीरावाका लाल मोहम्मद राइन र राजविराज नगरपालिका६ का सैनी भनिने सनिया मण्डल थुनामा पुगेका छन् । थुनामा परेका राइन पछिल्लो संविधानसभाका उम्मेदवार हुनुका साथै गत चुनावमा सप्तरी निर्वाचन क्षेत्र नम्बर ३ मा देशभक्त लोकतान्त्रिक पार्टीबाट प्रतिनिधि सभा सदस्य उम्मेदवार थिए । सप्तरी जिल्ला अदालतको आदेशमा राइन र मण्डल पुर्पक्षका लागि थुनामा परेको तथा राजविराज४ बस्ने ज्योति मण्डल सहनी र उनकै मदिरा पसलमा काम गर्ने समिम सलिमलाई पुर्पक्षका लागि ७५ हजार धरौटीमा रिहा गर्ने आदेश भएको अदालतले जनाएको छ । धरौटी रकम तिर्न नसक्दा समिमलाई पनि राजविराज कारागारमा थुनामा पठाइएको स्रेस्तेदार कुमार मास्केले बताए। जिल्ला प्रहरी कार्यालय सप्तरीका प्रहरी उपरीक्षक राजेन्द्रप्रसाद धमलाका अनुसार घटनालगत्तै प्राप्त सूचना र प्रहरी सक्रिय हुँदा आठ घण्टाभित्रै चोरी भएको ३ लाख ६० हजार नगद र ५० हजारको रिचार्ज कार्डसहित प्रहरीले चार आरोपितलाई पक्राउ गरेको हो । यस्तो थियो घटना भदौ २२ गते बिहान ५ बजे छोराहरूको हल्लाले ओमप्रकाश साह ब्युझिएँ । छोराहरू कोठा भित्रबाट कराउँदै थिए, 'ढोका खोल्नुस न बुवा, बाहिरबाट ढोका किन लगाइ दिनुभयो ?' छोराहरूको लगातारको बोलावटबाट छेउकै कोठामा सुतिरहेका ओमप्रकाश ब्युझिनुका साथै झस्किए । उनको कोठा पनि बाहिरबाट बन्द पाएपछि मनमा चिसो पस्यो । राजविराज७ स्थित गुदरी हटियामै होलसेलसहितको किराना पसल सञ्चालन गरिरहेका साह परिवार पसलकै माथिल्लो तलामा सुत्थे । एक घण्टा अगाडि मात्र उठेका साहले पसल हेरेर आएको बताए । उनले भने, 'वर्षा नरुकी ग्राहक नआउने भएकाले ओछ्यानमा आएर पल्टिएको मात्र थिए, पुनः निन्द्रा परेछ ।' लकडाउनले पढाइ ठप्प भएका कारण बिराटनगरमा अध्ययनरत छोरा पनि घरमै थिए । दुई छोरा र साह दम्पति सुत्ने दुबै कोठाको ढोकामा बाहिरबाट चुकुल लगाएको पाएपछि सबैजना चिन्तामा परे । तेस्रो कोठा हुँदै पछाडिबाट निक्लिएर साहले कोठाको चुकुल खोल्नासाथ सबैजना पसलतर्फ दौडिए । पैसा राख्ने बाकस (गल्ला) को ताला फुटाइएको थियो । गल्लामा राखिएको चार लाख नगद र साढे एक लाखको रिचार्ज कार्ड गायब थियो । सिसीटिभी क्यामेरा चेक गरेपछि साह परिवारलाई चोरी भएको निश्चित भयो । साहले जिल्ला प्रहरी कार्यालय सप्तरीमा खबर गरे । कोरोना भाइरस (कोभिड१९) नियन्त्रणका लागि लगाइएको लकडाउनको सुरुवाती दिनमा चोरी नभए पनि पछिल्ला दिनहरूमा हुने गरेको श्रृंखलावद्ध चोरीको घटनाबाट प्रहरी त्यसै पनि हैरान छ । एसपी धमलाका अनुसार जिल्लामा सानातिना समेत गरी दैनिकजसो चोरीको गुनासो प्रहरी कहाँ आउन थालेको छ । डेरा बसेको घर, पसल र सडकबाटै पनि चोरीका घटना बढेको अवस्थामा राजविराजको मुख्य बजारमै भएको चोरीको घटनालाई चुनौतिका रूपमा लिँदै थालिएको अपरेशनपछि चोरिएको रकमसहित आरोपितहरू पक्राउ परेको धमलाले बताए । घटनाको अनुसन्धानमा खटिएका इन्स्पेक्टर सन्तोष खडकाका अनुसार चोरी घटनामा बारम्बार संलग्न केही व्यक्तिलाई तत्कालै नियन्त्रणमा लिइ सोधपुछ गरेपछि प्रहरीले राजविराज६ का सैनी भनिने सनिया मण्डलको खोजी गर्न थाल्यो । उनी घरमा नभई राजविराज४ स्थित दिदी ज्योति मण्डल सहनीको घरमा बसेका थिए । दिदी ज्योती राजविराज २ मा सञ्चालन गरेको मदिरा पसलमै सुत्थिन् । खोजी गर्दै पसलमै पुगेको प्रहरीलाई ज्योतीले भाइ सनिया उठनै नसक्ने गरी बिरामी रहेको बताइन् । कडा रूपमा प्रस्तुत भएपछि ज्योतीले सनिया बस्दै गरेको आफ्नो डेरा देखाइन् । बाहिरबाट कोठामा कोही नभएको जस्तो ताला लगाएर राखिएको रहेछ । नियन्त्रणमा लिइएका सनियाले हुलिया परिवर्तन गरेपनि घाँटी र खुट्टामा लगाएको डोरीका आधारमा पहिचान गरिएको र सिसीटिभी क्यामेरामा सबै कुरा प्रष्ट भइसकेको प्रहरीले बताए पछि सनियाले आरोप स्वीकारेको इन्स्पेक्टर खडकाले बताए । बिहान साढे चार बजे सोलारको पोलबाट सनिया पसलेको घरमाथि चढेका रहेछन् । उनलाई मानिस आवतजावतको सूचना दिन लाल मोहम्मद राइन बाहिर बसे । राइनले चोरी आरोपमा २ वर्ष कैद भोगेको पनि बताए । माथिल्लो तलामा पुगेका सनियाले नै सुतिरहेका साह र उनको छोराको कोठा बाहिरबाट चुकुल लगाए । भुँइ तल्लामा ओर्लिएर पसलमा चोरी गरी बाहिर निक्लिएका सनियाले पसलको बाहिरबाट समेत चुकुल लगाए । सनिया चोरीको समानसहित दिदी ज्योतीको डेरामा लुक्न पुगे । ज्योतीले रिचार्ज कार्डहरू खेलौना गुडियाभित्र लुकाएर धागोले सिलाइन । घरकै विभिन्न ठाउँमा केही पैसा र धेरै पैसा मदिरा पसलमा लुकाएर राखेको अवस्थामा फेला पर्यो । ज्योतीको निर्देशनमा मदिरा पसलमा काम गर्ने समिमले चोरीको रकम कपडामा बेरी पसलकै पूर्व खाल्डो खनी माटोमा गाडेर लुकाएको अवस्थामा भेटिएको इन्स्पेक्टर खडकाले बताए ।"
नवलपरासीमा धान उत्पादन घट्यो,"परासी : पश्चिम नवलपरासीमा यसवर्ष धान उत्पादनमा कमी आउने भएको छ । कोरोना र बाढीका कारण उत्पादनमा कमी आउने भएको हो । कोरोनाका कारण समयमा सहजरुपमा मलखाद नपाउनु र बाढीका कारण लगाएको धान डुबेपछि धान उत्पादनमा कमी आउने कृषि ज्ञान केन्द्र नवलपरासीले जनाएको छ । जिल्लामा कुल २१ हजार १ सय ७५ हेक्टर क्षेत्रफलमा धानखेती हुँदै आएको छ । गतवर्ष ९० हजार ३ सय ७५ मेट्रिक टन धान उत्पादन भएको जिल्लामा यसवर्ष १५ देखि २० प्रतिशतले कमी आउने केन्द्रकी कृषि प्रसार अधिकृत मनिषा पौडेलले बताइन् । बाढीका कारण मात्र पाल्हीनन्दन र सरावल गाउँपालिकामा करिब २ हजारबढी हेक्टरको धानबाली पूर्णरुपले नष्ट भएको उनले जानकारी दिइन् । जिल्लाका अधिकांश किसान यतिबेला धान काट्न व्यस्त छन् । तर भित्राउने समयमा आएको बाढीले धान नष्ट भएपछि किसान चिन्तित भएका छन् ।समयमा मलखाद नपाउनु र बाढीका कारण आफ्नो ७५ प्रतिशत धान नष्ट भएको सरावल गाउँपालिका जनकपुरका किसान इन्द्रकमल चौधरीले बताए । काट्न तयार भएको धान बाढीले नष्ट बनाएपनि अहिलेसम्म पालिकाले कुनै पनि राहत उपलब्ध नगराएको उनले गुनासो गरे । पालिकाहरुले भने किसानलाई तत्काल कुनै राहत उपलब्ध गराउन नसकिने बताएका छन् । धानबालीमा राहत उपलब्ध गराउन नसके पनि हिउँदेबालीमा राहतका कार्यक्रम ल्याउने सरावल गाउँपालिकाका अध्यक्ष राधेश्याम चौधरीले बताए । 'धान काट्ने समय भएकाले किसानका लागि अब गहुँको बिउमा ५० प्रतिशत अनुदान दिएर सहयोग गछौं,'चौधरीले भने । जिल्लाको अधिकांश क्षेत्रफलमा धानखेती हुँदै आएको छ । धेरै किसानले धान बेचेर घर खर्च चलाउँदै आएका छन् । यसवर्ष मात्र होइन हरेक वर्ष किसानले समयमा मलखाद र बिउ पाउन सकेका छैनन् । जसका कारण हरेक वर्ष जिल्लामा धान उत्पादनमा कमि हुँदै आएको छ । जिल्लामा बहुगुणी२, राम धान, सावा मन्सुली, राधा४ लगायतका प्रजातिका धान लगाउने गरिन्छ ।"
कर्मचारीमा कोरोना पुष्टि भएपछि सिन्धुलीका चार बैंक र मालपोत कार्यालय बन्द,"सिन्धुली : सिन्धुलीमा चार वटा बैंक र मालापोत कार्यालय अनिश्चित समयसम्मका लागि बन्द गरिएको छ। सिन्धुली माढीमा रहेका सिद्धार्थ बैंक, मेगा बैंक, एनआइसि एसिया बैंक र सहकारी बैंकमा कार्यरत कर्मचारीहरुमा कोरोना भाइरस (कोभिड १९)को संक्रमण पुष्टि भएपछि अर्को सूचना जारी नभएसम्मका लागि बन्द गरिएको हो। यी बैंकहरुले सूचना जारी गर्दै कोरोना भाईरसको संक्रमण थप फैलन सक्ने भन्दै आफ्ना सम्पूर्ण सेवाहरु बन्द गरिएको जनाएका हुन्। मेगा बैंकका सिन्धुली शाखा प्रमुखलाई नै कोरोना भाइरसको संक्रमण पुष्टि भएको छ। उनले आफु होम आइसोलेसनमा रहेको र सबै सेवाग्राहीलाई सुरक्षित हुन र होम क्वारेन्टाइनमा बस्न सामाजिक सञ्जालमार्फत आग्रह गरेका छन्। उता मालोपोत कार्यालयका सूचना अधिकारीलाई कोरोना पोजिटिभ देखिएपछि मंगलबारबाट अर्को सूचना जारी नहुन्जेलसम्मका लागि सम्पूर्ण सेवा बन्द गरिएको हो। कार्यालय प्रमुख लिलाराज पौडेलले मंगलबार एक विज्ञप्ति जारी गर्दै अर्को सूचना जारी नभएसम्मका लागि कार्यालयबाट सेवा प्रवाह हुँदै आएका सम्पूर्ण कार्य बन्द गरीएको जनाएका हुन्। उनले कार्यालयका अन्य कर्मचारीहरु समेत अस्वस्थ भई कार्यालय उपस्थित हुन नसकेका कारण धेरै कर्मचारीमा कोरोनाको संक्रमण भएको हुन सक्ने आशंका व्यक्त गर्दै कर्मचारी र सेवा ग्राही दुबैको स्वास्थ्य सुरक्षाका लागि कार्यालयको सेवाहरु बन्द गरिएको जनाएका छन्। पछिल्लो केही दिन यता जिल्लामा कोरोना संक्रमितहरुको संख्या बढेको छ। सोमबारमात्र एकै पटक हालसम्मकै सर्वाधिक २६ जनालाई कोरोना संक्रमण पुष्टि भएको थियो। योसँगै जिल्लामा कोरोना संक्रमितिको संख्या १ सय ३३ जना पुगेको छ। उनीहरुमध्ये ६५ जना सक्रिय संक्रमितिहरु रहेको जनस्वास्थ्य कार्यालय सिन्धुलीले जनायो।"
जिसस प्रमुखलाई कोरोना संक्रमण पुष्टि,"उदयपुर : जिल्ला समन्वय समितिका प्रमुख खड्गबहादुर दर्नाललाई कोरोना पोजिटिभ देखिएको छ । प्रादेशिक अस्पताल विराटनगरस्थित कोरोना प्रयोगशालामा मंगलबार गरिएको परीक्षणबाट उनलाई कोरोना पुष्टि भएको हो । उनीसँगै जिल्लामा कोरोना भाइरस संक्रमितको संख्या एक सय २५ पुगेको छ । त्यसमध्ये ९३ जना पुरुष र ३२ जना महिला रहेका छन् । दश दिनअघि आमाको उपचारमा बिराटनगरस्थित अस्पतालमा पुगेका उनलाई त्यहीँबाट कोरोना संक्रमण फैलिएको अनुमान गरिएको छ । लामो समयदेखि उनी विराटनगर नै रहेकाले जिल्लामा कन्ट्रयाक ट्रेसिङ्गमा परेको पनि हुनसक्ने बताइएको छ । दुई दिनअघि मात्र जिल्लामा फर्किएका उनी आउनसाथ शंका लागेपछि सरकारी निवासमै बस्दै आएका थिए । उनको दुई दिनअघि मात्र जिल्ला स्वास्थ्य कार्यालयले स्वाब संकलन गरेको स्वास्थ्य प्रमुख मोहन सुबेदीले जानकारी दिए । कोरोना संक्रमण पुष्टि भएसँगै उनलाई उदयपुर कोभिड १९ अस्पताल बेल्टार पठाइएको उनले बताए । त्रियुगा नगरपालिका ३ भुल्केबाट उदयपुरमा सुरु भएको कोरोना भाइरस भुल्केपछि सबैभन्दा बढी बेलका नगर क्षेत्रमा संक्रमित देखिएका छन् । संक्रमित मध्ये हालसम्म त्रियुगा नगरपालिकामा ७१ जना, बेलका नगरपालिकामा ४० जना, कटारी नगरपालिकामा ७ जना, उदयपुरगढी गाउँपालिकामा २ जना, चौदण्डीगढी नगरपालिकामा २ जना र ताप्ली गाउँपालिकामा ३ रहेको जिल्ला स्वास्थ्य कार्यालय उदयपुरले जनाएको छ । स्वास्थ्य प्रमुख सुवेदीका अनुसार हालसम्म १ हजार ९ सय ७५ जना महिलासहित सात हजार ७ सय ६१ जनाको पिसिआर टेष्ट गरिएको छ । त्यसमध्ये सात हजार सात सय २३ जनाको रिर्पोट आइसकेको छ । कार्यालयकाअनुसार १२ जना पुरुषसहित १५ जना क्वारेन्टाइनमा रहेका छन् भने चार सय ५४ जना पुरुषसहित चार सय ७२ जना होमक्वारेन्टाइनमा रहेका छन् ।"
बुवा भेट्न अस्पताल गएका छोराको कोरोनाबाट मृत्यु,"दमौलीः आफ्ना बिरामी बुवा भेट्न गएका भीमाद ६ का ७१ वर्षीय वृद्धको कोरोना संक्रमणबाट चितवनमा मृत्यु भएको छ । उनी ९८ वर्षीय बुवा भेट्न चितवन मेडिकल कलेज गएका थिए । त्यसक्रममा बुवा र भाइलाई कोरोना संक्रमण देखिएपछि वृद्धमा पनि संक्रमण भेटिएको थियो । भाइकै घरमा होम आइसोलेसन बसेका उनलाई गाह्रो भएपछि उपचारका लागि अस्पताल लैजाने तयारी भइरहँदा चिकित्सकले उनलाई मृत घोषणा गरिदिए। उनका बुवा भने हाल राजधानीको मेडिसिटी अस्पतालमा उपचाररत छन् । ती वृद्धको चितवनको देवघाटमा नेपाली सेनाले अन्त्येष्टि गरेको निकट आफन्तले जानकारी दिए । भीमाद नगरपालिकाका स्वास्थ्य प्रमुख मनराज बरालले आधिकारिक जानकारी आइ नपुगे पनि कोरोना संक्रमणबाट मृत्यु भएको परिवारले जानकारी दिएको बताए । 'परिवारका सदस्यले संक्रमणबाट ज्यान गएको भने पछि हामीले उहाँलाई चितवन जाँदा प्रयोग गरेको सवारीका चालकबारे खोजी गरेका छौं,' उनले भने ।"
"प्रदेश ५ को नाम र राजधानी टुंगो लाग्दै, मुख्यमन्त्रीको सम्बोधनपछि मतदान हुँदै (लाइभ)",काठमाडौं : प्रदेश ५ को नाम र राजधानीको टुंगो लगाउने कार्यसूचीसहित प्रदेश सभा बैठक मंगलबार सुरु भएको छ। यसमा विभाजनको प्रक्रियाबाट मतदान हुनेछ। प्रदेशको नाम लुम्बिनी र स्थायी राजधानी दाङको भालुवाङ बनाउने प्रस्ताव प्रदेश सरकारले संसदमा पेस गरिसकेको छ। आन्तरिक मामिला तथा कानुनमन्त्रीले प्रदेश सभामा प्रस्ताव पेस गर्दा विपक्षीबाट घेराउ तथा नाराबाजी भएको थियो। प्रदेश सभामा पेश भएको नाम र राजधानीको प्रस्तावमा मतदान गर्न नेकपा संसदीय दलले ह्वीप लगाएको छ। नेकपाका सबै सांसदले प्रदेशको नाम लुम्बिनी र राजधानी दाङ देउखुरीको भालुवाङमा मतदान गर्ने भएका छन् । प्रदेशका कुल ८७ सांसदमध्ये ६१ जना नेकपाका मात्रै छन् । कांग्रेसले प्रदेशसभाको विपक्षमा मतदान गर्न ह्वीप जारी गरेको छ। सोमबार पेश भएको उक्त प्रस्तावमाथि संशोधन लागि १८ घण्टाको लागि समय दिइएको थियो। अहिलेसम्म प्रदेशको स्थायी राजधानी बुटवल हुनुपर्छ भन्दै कांग्रेस सांसद रमा अर्यालले मात्रै संशोधन दर्ता गराएकी छिन्। प्रदेशसभा सदस्यले उठाएका प्रश्नको जवाफ दिँदै मुख्यमन्त्री शंकर पोखरेल
कोरोना संक्रमित वृद्धको होम आइसोलेसनमै मृत्यु,विराटनगर : विराटनगरमा कोरोना भाइरस संक्रमित एक वृद्ध पुरुषको होम आइसोलेसनमै मृत्यु भएको छ । उनको मृत्युपछि रिपोर्ट पोजिटिभ आएको हो । विराटनगर महानगरपालिका११ पिचराका ८८ वर्षीय वृद्धको सोमबार राती मृत्यु भए पनि रिपोर्ट भने मंगलबार दिउँसो पोजिटिभ आएको महानगर प्रहरीका निरीक्षक राजन पौडेलले जानकारी दिए । उनका अनुसार कोरोनाको आशंकामा सोमबार स्वाब संकलन गरेर पीसीआर परीक्षणका लागि प्रदेश १ जनस्वास्थ्य प्रयोगशालामा पठाएर वृद्धलाई होम आइसोलेसनमै राखिएको थियो । राति ११ बजे मृत्यु भए पनि कोरोना पुष्टि भएको रिपोर्ट भने मंगलबार दिउँसो २ :३० बजे मात्रै आएको हो । कोरोनासँग मिल्दोजुल्दो लक्षण देखिएका वृद्धको रिपोर्ट आउनुभन्दा साढे १५ घण्टाअघि घरमै मृत्यु भएको पौडेलले बताए । उनका अनुसार मृत्युपछि रिपोर्ट पोजेटिभ आएकाले परिवारका सदस्यले उपचारका लागि कोभिड अस्पताल लैजान पाएनन् । शव व्यवस्थापन नियम अनुसार हुने महानगरपालिकाले जनाएको छ । महानगरले वृद्धको मृत्युअघि र पछि उनको सम्पर्कमा रहेका परिवारका सदस्य र नातेदारलाई पीसीआर परीक्षणको दायरामा ल्याउने तयारी थालेको छ ।
उत्तर कोरियाली नेता किमले देशव्यापी अभियान घोषणा गरे,"प्योङयाङ : उत्तर कोरियाली नेता किम जोङ उनले जनवरीमा पाँच वर्षे योजना बनाउने अधिवेशन सुरु हुनुअघि नै देशव्यापी अभियानको आह्वान गरेका छन् । नेता किमले हरेक क्षेत्रमा लक्ष्य प्राप्तिका लागि ८० दिने अभियान चलाउन लागेका हुन् । किमले यही सोमबार सत्तारुढ वर्कर्स पार्टीको पोलिटब्युरो बैठकमा यस्तो घोषणा गरेका हुन् । आँधीवेहरी र बाढीका कारण दबाव झेलिरहेको उत्तर कोरियाली अर्थ व्यवस्था महामारीका कारण थप थिलोथिलो भइरहँदा पार्टीको बैठक बसेको छ । हामीले अझै चुनौतीहरु समना गर्दैछौँ, जुन बेवास्ता गर्न सक्दैनौँ र केही लक्ष्य यही वर्षभित्र प्राप्त गर्नुपर्छ, नेता किमले भनेका छन् । यस्तै उनले गत अगस्टमा आफ्नो पार्टीले आगामी जनवरीमा पाँच वर्षे योजना तय गर्न अधिवेशन गर्ने घोषणा गरेका थिए ।"
घुस लिनेदिने दुवै अख्तियारको फन्दामा,भैरहवा : अख्तियार दुरुपयोग अनुसन्धान आयोगको बुटवल कार्यालयले रुपन्देहीको इलाका प्रहरी कार्यालय लुम्बिनीका प्रहरी नायब निरीक्षक (सइ) गगन सिंह बोगटीलाई पाँच हजार रुपैयाँ घुससहित पक्राउ गरेको छ । साथै घुस दिने व्यक्ति पनि पक्राउ परेका छन् । अख्तियारको बुटवल कार्यालयका प्रवक्ता सुरेश भुसालका अनुसार पक्राउ परेका बोगटीले कार्यालयमा दर्ता भएको रकम लेनदेनको उजुरी मिलाइदिने प्रयोजनका लागि स्थानीय दुर्गेश यादवसँग ५ हजार रुपैयाँ घुस माग गरेका थिए । सोमबार साँझ बोगटी र यादवबीच घुस रकम लेनदेन भइरहेको अवस्थामा दुवैजनालाई लुम्बिनी सांस्कृतिक नगरपालिका ६ स्थित ग्रेण्ड कस्मो लुम्बिनी होटल नजिकैबाट नियन्त्रणमा लिएर घटनाको थप अनुसन्धान भइरहेको प्रवक्ता भुसालले जानकारी दिए ।
सामसुङ ग्यालेक्सी जी फोल्ड २ को प्रिबुकिङ्ग शुरु,"काठमाडौं : लामो प्रतिक्षापछि सामसुङ ग्यालेक्सी जी फोल्ड२ को लागि प्रिबुकिङ्ग अब स्मार्ट डोकोबाट सुरु भएको छ । यस स्मार्टफोनमा ग्लास स्क्रिन राखिएको छ, जसमा किताब जस्तै फोल्ड गर्न र ह्यान्ड्स फ्री क्यामेराबाट प्रयोगकर्ताले हात वेभ गर्दा शुट हुने गर्छ । स्मार्ट डोकोमा यसको मुल्य २ लाख ४९ हजार ९९९ तोकिएको छ । यस मोवाइलको प्रिबुकिङ्ग गर्दा १९,९९९ मूल्यको सामसुङ ग्यालेक्सी बड्स लाइभ पनि निःशुल्क पाइने तथा ग्राहकले १ पटकको लागि १२ महिनाको ब्रेकेज बीमा पनि प्राप्त गर्न सक्ने नेपालका लागि आधिकारिक बिक्रेता आइएमएस ग्रुपले जनाएको छ । सामसुङ ग्यालेक्सी जी फोल्ड २ प्रिबुक गर्न वेभसाइटमा जान सकिन्छ । ग्राहकहरुले प्रिबुकिङ्गको लागि ५ हजार भुक्तानी गर्नुपर्ने र बाँकी ह्यान्डसेट पाएपछि भुक्तानी गर्नुपर्ने कम्पनीले जनाएको छ । 'अघिल्लो समयमा सामसुङको फोल्डिङ फोन नेपालमा नभित्रिदाँ पनि, अहिले भने हामीले नेपालमै पहिलोपटक सामसुङको स्मार्टफोन स्मार्टडोकोबाट प्रिबुकिङ्ग गराउन पाउँदा हामी अत्यन्तै उत्साहित छौं', आईएमएस ग्रुपका अध्यक्ष र सीईओ दिकेश मल्होत्राले भने। स्मार्टडोकोबाट प्रिबुकिङ्ग असोज २८ गतेसम्म मात्र खुला गरिएको छ ।"
ट्रम्पको चुनावी धम्की र सम्भावना,"लोकतन्त्रमा नेताको क्षमता वा अक्षमताको तुलना उनका प्रतिद्वन्द्वीको हैसियतका आधारमा गरिन्छ विकसित मुलुकमा हुने भेदभाव र अपराधलाई संसारका कतिपय गैरलोकतान्त्रिक, अर्धलोकतान्त्रिक वा नवलोकतान्त्रिक मुलुकका ठग नेताले मानकका रूपमा प्रयोग गरेर त्यसबाट आत्मसन्तुष्टि लिएको देखिन्छ। अमेरिकामा नश्लीय हिंसामा भएको वृद्धिलाई नेपालका गृहमन्त्रीले जाजरकोटमा भएको जातीय हिंसाको प्रतिरक्षा गर्न उपयोग गरे। भारतमै भएका बलात्कारका घटनासँग तुलना गरेर नेपालको स्थिति चिन्ताजनक नभएको भनिएको छ। आर्थिक र सैन्य रूपले विश्वकै सर्वाधिक शक्तिशाली र लोकतान्त्रिक मुलुक संयुक्त राज्य अमेरिकामा यस वर्ष नोभेम्बर ३ मा राष्ट्रपति निर्वाचन हुँदैछ। प्रतिस्पर्धामा डेमोक्रेटिक दलका उम्मेदवार पूर्वउपराष्ट्रपति जोसेफ बाइडन र रिपब्लिकन दलका उम्मेदवार वर्तमान राष्ट्रपति डोनाल्ड ट्रम्प छन्। ट्रम्प र बाइडनबीच गत हप्ता भएको बहसले चीनको ग्लोबल टाइम्सलगायत संसारका धेरै छापामा प्रमुख स्थान पाएको थियो। संसारको चासो यसैबाट देखिन्छ। ट्रम्पले निर्वाचनको नतिजा आफ्नो पक्षमा नआएमा निर्वाचनको परिणाम अस्वीकार गर्न सक्ने धम्कीपूर्ण अभिव्यक्ति पटकपटक दिएका छन्। पराजित भएको निर्वाचन परिणाम नस्विकार्ने बहाना खोज्नेका लागि यो एक प्रेरणाको स्रोत बनेको छ। के ट्रम्पले निर्वाचनको नतिजा नस्वीकार्न सक्छन् ? अमेरिकी राष्ट्रपतिको निर्वाचनमा नागरिकले उम्मेदवारलाई मतदान गरे पनि ती मत उम्मेदवारले प्रत्यक्ष रूपमा प्राप्त गर्दैनन्। उम्मेदवारले प्राप्त गरेको मतका आधारमा प्रत्येक राज्यले निर्वाचनमण्डल (इलेक्टोरल कलेज) को चयन गर्छ। निर्वाचनमण्डलमा ५० राज्य र राजधानी वासिंगटन डीसी गरेर जम्मा ५३८ जना निर्वाचक हुन्छन्। त्यसैले राष्ट्रपतिमा निर्वाचित हुनलाई त्यसको बहुमत २७० मतको आवश्यकता पर्छ। निर्वाचनमण्डलको मनोनयन प्रक्रियामा राज्य विधानसभा (स्टेट एसेम्बली) को भूमिका अहम रहन्छ। अमेरिकी सर्वोच्च अदालतले सन् २००० को निर्वाचनमा फ्लोरिडा राज्यमा भएको मतगणना विवाद सम्बन्धमा भनेको छ राज्य विधानसभाले निर्वाचन नै निर्वाचनमण्डलको चयन गर्ने माध्यम हो भन्ने कानुन बनाएर लागू नगरेसम्म नागरिकसँग निर्वाचनमण्डल चुन्ने संघीय संवैधानिक अधिकार उपलब्ध छैन। त्यसै फैसलामा भनिएको छ लोकप्रिय मतको संख्या जेसुकै भए पनि फ्लोरिडा राज्य विधानसभाले जनताका ती मतको अवज्ञासम्म गर्न सक्नेछ। ट्रम्पका अन्य दाउहरूको चर्चा गर्नुभन्दा पहिला केही तथ्य आवश्यक हुन्छन्। अमेरिकी राष्ट्रपतिको निर्वाचन नोभेम्बरको पहिलो दिनदेखिको पहिलो मंगलबारमा गरिन्छ। यस वर्ष यो नोभेम्बर ३ मा हुनेछ। मतगणनाको सम्पूर्ण कार्य डिसेम्बरको ८ सम्म पूरा हुनुपर्ने छ। डिसेम्बर १४ का दिन निर्वाचनमण्डलले राज्य विधानसभामार्फत आआफ्ना दलका उम्मेदवारलाई मतदान गर्नेछन्। यो नै राष्ट्रपतिको वैधानिक निर्वाचन हो। आफ्नो अक्षमता लुकाउन अमेरिकाजस्तो लोकतान्त्रिक देशका राष्ट्रपतिले गरेको अभ्यास उनीहरूका लागि एउटा नजिर बन्नेछ। जनवरीको ६ मा संसद्को संयुक्त बैठकले औपचारिक रूपमा निर्वाचनमण्डलका मतहरूको गणना गर्नेछ। यो एक औपचारिकत मात्र हो, तर राज्य विधानसभाले चयन गरेका निर्वाचनमण्डलमा विवाद भएमा अमेरिकी संयुक्त संसद्सँग त्यस्ता निर्वाचकलाई अयोग्य घोषित गर्न सक्ने संवैधानिक अधिकार छ। कुनै राज्यका त्यस्ता निर्वाचकलाई संसद्ले अयोग्य मानिदिएमा राष्ट्रपतिलाई चाहिने २७० मत कसैलाई पनि प्राप्त नभएर निर्वाचन अनिर्णीत हुन सक्छ। त्यसपछि संसद्सँग आकस्मिक निर्वाचन (कन्टिञ्जेन्टइलेक्सन) को अर्को विकल्प बाँकी रहन्छ। यो निर्वाचनमा कांग्रेस (तल्लो सदन ) का सदस्यहरूले मतदान गर्छन्, तर यो निर्वाचनमा प्रत्येक राज्यको एक मत मात्र हुन्छ। अमेरिकामा ५० वटा राज्य भएकाले निर्वाचन जित्न चाहिने संख्या अब २६ हुन आउँछ (यसमा वासिंटन डीसीले भाग लिन पाउँदैन)। अमेरिकाको कांग्रेसमा अहिले डेमोक्रेटिक पार्टीको बहुमत छ तर २६ वटा राज्यहरू यस्ता छन्, जहाँ रिपब्लिकन पार्टीबाट कांग्रेसमा प्रतिनिधित्व गर्नेको बहुमत छ। ट्रम्पको यो अर्को दाउ हो। अमेरिकामा दुइटा राज्यबाहेक अन्यमा विजेताले पूरै मत प्राप्त गर्ने पद्धतिका आधारमा निर्वाचन गरिन्छ। प्रत्येक राज्यले चयन गर्ने निर्वाचकको संख्या जनसंख्याका आधारमा निश्चित गरिन्छ। उदाहरणका लागि त्यो क्यालिफोर्नियामा ५५, टेनिसीमा ११ र फ्लोरिडामा २९ जनाको छ। क्यालिफोर्नियाको ५५ भोट पूरै या त ट्रम्पले पाउनेछन् या बाइडनले। कतिपय राज्यहरू डेमोक्रेटतिर ढल्केका छन्। कतिपय रिपब्लिकनतिर। जस्तै क्यालिफोर्नियामा डेमोक्रेटको वर्चश्व छ, टेनीसीमा रिपब्लिकनको। कतिपय राज्यमा त्यो निश्चितता छैन। तिनलाई स्विङ (अनिश्चित) स्टेट भनिन्छ। जस्तो कि फ्लोरिडा एउटा स्विङ स्टेट हो। अमेरिकामा अहिले करिब ११ वटा राज्यहरू स्विङ स्टेटका रूपमा देखिएका छन्। यीमध्ये कतिपयमा राज्यका विधानसभामा रिपब्लिकन दलको बहुमत छ र त्यस्ता दुईवटा राज्यहरूमा गभर्नर पनि रिपब्लिकन दलकै छन्। निर्वाचनमण्डलको चयन यिनैबाट हुनेछ। ट्रम्पले यिनलाई प्रभावमा पार्न सक्ने छन्। ट्रम्पले गर्न सक्ने बबालको गहिराइ कति छ त ? कम्प्युटरमार्फत गरिएको मतदानको परिणाम नोभेम्बरको ३ मा आउने छ तर अमेरिकामा अहिले ठूलो संख्यामा हुलाकबाट मतदान हुँदैछ। हुलाकबाट प्राप्त मतले नोभेम्बर ३ को निर्वाचनको परिणामलाई फरक पार्न सक्छ। स्विङ स्टेटमा त्यो सम्भावना बढी हुन्छ। हुलाकबाट प्राप्त मत डेमोक्रेटतिर जान सक्ने एउटा अनुमान छ। ट्रम्पले कोरोनाको बेपर्बाह गरेका छन् तर बाइडनले सावधानी अपनाएका छन्। त्यसैले बाइडनका मतदाताले हुलाकको प्रयोग व्यापक रूपमा गर्ने अनुमान गरिएको छ। यसबीचमा अदालतमा मतपत्रको वैधताका विषयमा मुद्दामामिला गरेर समय खर्च गर्दागर्दै डिसेम्बर ८ आयो भने राज्य विधानसभाले निर्वाचनमण्डलको चयन आफूअनुकूल गर्न सक्नेछन्। स्विङ स्टेटमा ट्रम्पले त्यसलाई प्रभावित गर्न सक्छन्। डेमोक्रेटिक र रिपब्लिकनले आआफ्ना संकल्पित कार्यकर्तालाई निर्वाचनमण्डलमा पठाउनुपर्ने विवाद भएमा त्यसको संवैधानिक उपाय देखिँदैन। यसरी विवादित निर्वाचनमण्डल चयन गरियो भने संयुक्त संसद्ले यसको छिनोफानो गर्नेछ। नोभेम्बर ३ मा जनमत जे भए पनि त्यस दिन बाइडनसँग केही कार्यकर्ता र पत्रकार मात्र हुनेछन्। ट्रम्पले २०१६ को आफूले जितेको निर्वाचनमा समेत धाँधली भएको भनेका थिए। पराजित भएमा आफ्नो पराजय नस्वीकार्ने भनिसकेकाले परिणामको टुंगो त्यस दिन लाग्ने सम्भावना देखिँदैन। उनीसँग कार्यकारी अधिकार छ। उनले श्वेत वर्चश्ववादीलाई तयार भएर बस्न अनुरोध गरिसकेका छन्। उनको मातहतमा नेसनल गार्ड (सेना) समेत हुनेछ। त्यस रात अमेरिकामा एउटा अभूतपूर्व र भयावह स्थिति देखिने सम्भावना छ। ट्रम्पविरुद्ध पनि अनेक सम्भावना छन्। एउटा भव्य मतान्तरले नोभेम्बर ३ मै राष्ट्रपतिको छिनोफानो हुने सम्भावना जिउँदै छ। आफ्नै दलमा अलोकप्रिय भएकाले ट्रम्पको निजी स्वार्थका लागि राज्य विधानसभाले अस्वाभाविक निर्णय गर्ने सम्भावना कमै देखिन्छ। यो राष्ट्रपतिको निर्वाचनमा केही कांग्रेस र सिनेट (माथिल्लो सदन) का सदस्य पनि निर्वाचित भएर आउनेछन्। जनवरी ३ मा कांग्रेस र सिनेटका नयाँ सदस्यले शपथग्रहण गरेपश्चात् नयाँ संसद् बन्नेछ। कांग्रेस र सिनेट दुवैमा डेमोक्रेटिक दलको बहुमत भएमा ट्रम्पका दाउपेच काम लाग्ने छैनन्। दलप्रति संकल्पित निर्वाचकलाई दलीय आधारमा मत हाल्न अमेरिकी संविधानले बाध्य पारेको छैन। कतिपय राज्यमा संकल्पित निर्वाचकले आफ्नै दलको नेतालाई मतदान गर्नुपर्ने बाध्यता छ, कतिपयमा छैन। त्यस्तालाई फेथलेस (विश्वासघाती) निर्वाचक भनिन्छ। ट्रम्पको घमन्डको उत्तेजनामा पार्टीलाई हानि हुने देखिएमा त्यस्ता फेथलेस सदस्यहरू देखिन सक्छन्। कांग्रेसमा आकस्मिक निर्वाचन भएको खण्डमा पनि कांग्रेसका सदस्यहरूले दलीय आधारमा मतदान गर्नुपर्ने संवैधानिक बाध्यता नभएकाले कांग्रेसका सदस्यहरू फेथलेस हुन सक्नेछन्। कांग्रेसमा अहिलेको डेमोक्रेटको बहुमत कायम रहने सम्भावना जीवित छ। ट्रम्पले सर्वसत्तावादी हुन खोजेको खण्डमा जनवरी ६ देखि २० सम्म कांग्रेस अवरुद्ध गर्ने सामथ्र्य डेमोक्रेटसँग हुनेछ (त्यो अनैतिक र अभूतपूर्व हुन सक्छ)। त्यस्तो अवस्थामा राष्ट्रपतिको अभिषेक हुने दिन जनवरी २० मा कांग्रेसको सभामुखलाई अमेरिकी राष्ट्रपति हुने अवसर मिल्ने छ। अर्थात् अहिलेकै अवस्था कांग्रेसमा कायम रह्यो भने त्यो अवसर न्यान्सीपलोसी (डेमोक्रेट) लाई मिल्नेछ। ट्रम्पको लोकप्रियतामा ह्रास आएको छ। ट्रम्पलाई समर्थन गर्ने धार्मिक कट्टरपन्थी र श्वेत वर्चश्ववादीको एउटा समूह छ। रिपब्लिकन दलका पारम्परिक मतदाताहरू स्वाभाविक रूपले उनका पक्षमा छन् तर कतिपयले उनको विरोध गरिसकेका छन्। ट्रम्पको शासनमा अमेरिकामा नश्लीय दंगामा वृद्धि भएको छ। असन्तुष्ट वर्गको उनले उपेक्षा गर्दै आएका छन्। उनलाई कतिपय यौनजन्य आरोप लागेका छन्। उनले आफ्नो आयकरको हिसाब जनतासामु राखेका छैनन्। ट्रम्पको विरुद्धमा लेखिएका करिब आधा दर्जनजति पुस्तक हालै प्रकाशित भएका छन्। उनले आफ्ना सहयोगीलाई समेत आफूसँग राख्न सकेका छैनन्। कोरोनाको खतरालाई ट्रम्पले ग्रहण गर्न सकेनन्। पृथ्वीको तापमान वृद्धिसम्बन्धी वैज्ञानिक तर्कलाई उनले झूट भनेका छन्। विवादित व्यक्ति भएकाले उनले महाभियोग भोग्नुपरेको थियो। लोकतन्त्रमा नेताको क्षमता वा अक्षमताको तुलना उनका प्रतिद्वन्द्वीको हैसियतका आधारमा गरिन्छ। प्रतिद्वन्द्वी कमजोर भएको वा प्रतिद्वन्द्वी नभएको निर्वाचन परिणामको उदाहरण भारतमै छ। नेपालमा पनि प्रतिद्वन्द्वी कमजोर हुनुले नेकपालाई मद्दत पुगेको देखिएको छ। उमेरका कारण बाइडनमा राष्ट्रपतिमा हुनुपर्ने जोस र जाँगरको कमी देखिन्छ। यसको थोरबहुत लाभ ट्रम्पलाई मिल्न सक्छ। तर एक प्रखर वक्ता र अल्पसंख्यक समुदायकी महिला कमला हेरिसलाई उपराष्ट्रपतिको उम्मेदवारका रूपमा चयन गरेको लाभ बाइडनलाई मिल्ने देखिन्छ। युरोपका दक्षिणपन्थीमाझ ट्रम्प लोकप्रिय छन्। निर्वाचनको परिणाम जे भए पनि संसारका ठग, अनैतिक, नक्कली लोकतन्त्रवादी र छद्म राष्ट्रवादी नेताहरूका प्रेरणाका स्रोत ट्रम्प भइसकेका छन्। आफ्नो अक्षमता लुकाउन अमेरिकाजस्तो लोकतान्त्रिक देशका राष्ट्रपतिले गरेको अभ्यास उनीहरूका लागि एउटा नजिर बन्नेछ।"
७२ घण्टापछि ट्रम्प अस्पतालबाट ह्वाइट हाउस फर्किए,"वासिङटन : अमेरिकी राष्ट्रपति डोनल्ड ट्रम्प ७२ घण्टाको अस्पताल बसाइपछि सोमबार राष्ट्रपति भवन ह्वाइट हाउस नाटकीय ढंगमा फर्किएका छन्। कोरोना भाइरस संक्रमण भएपछि उनलाई शुक्रबार सैनिक अस्पताल भर्ना गरिएको थियो। खतराबाट बाहिर नआइसकेको भन्ने चिकित्सकको चेतावानीलाई वास्ता नगरी ट्रम्प ह्वाइट हाउस फर्किएका हुन्। उनले कोरोनाबाट नडराउन समेत सबैलाई आग्रह गरेका छन्। कोभिडदेखि नडराउनुस्, अस्पतालबाट फर्किनु पहिले ट्वीटरमा लेखेका थिए, यसलाई आफ्नो जीवनमा हावी हुन नदिनुस्। ट्रम्पले अस्पतालबाट बाहिरिदा सेतो मास्क लगाएका थिए। ह्वाइट हाउसको बाल्कोनीमा पुगेपछि तुरुन्तै सो मास्क खोलेर खल्तीमा राखेका थिए। ट्रम्पको रगतमा अक्सिजनको मात्रा कम भएपछि उनलाई अस्पताल भर्ना गरिएको थियो। अब उनले चाँडै राष्ट्रपतीय चुनावको अभियानमा लाग्ने बताइएको छ।"
पारा प्रशिक्षकलाई अन्तर्राष्ट्रिय लाइसेन्स,"काठमाडौं : नेपाली राष्ट्रिय पारा तेक्वान्दो प्रशिक्षकले अन्तर्राष्ट्रिय प्रशिक्षणको प्रमाण पत्र प्राप्त गरेका छन्। विश्व तेक्वान्दो महासंघको आयोजनामा असोज १६ गते देखि १८ गतेसम्म सञ्चालन भएको चौथो विश्व पारा प्रशिक्षक प्रशिक्षण लेबल वान अनलाइन कोर्समा सहभागी नेपाली प्रशिक्षकले सो कोर्स उतीर्ण गर्दै प्रमाणपत्र प्राप्त गरेका हुन्। कोर्समा नेपालबाट कविराज नेगी लामा, आयशा शाक्य र विकेश बिडारी सहभागी भएका थिए। पारा प्रशिक्षण कोर्समा आयशा र विकेश पहिलो पटक पटक सहभागी भएका हुन्। कविराज भने सन् २०१६ मा दक्षिण कोरियामा आयोजना भएको पारा कोर्समा सहभागी भएका थिए। पारा प्रशिक्षक कोर्स गरेपछि कविराजले नै नेपाली पारा खेलाडीले प्रशिक्षण गराउँदै आएका छन्। उनको प्रशिक्षणमा नेपाली पारा खेलाडीले विभिन्न अन्तर्राष्ट्रिय प्रतियोगितामा सफलता हासिल गर्दै आएका छन्। अर्को वर्ष जापानमा हुने पारा ओलम्पिकका लागि नेपाली खेलाडीले कविराजकै प्रशिक्षणमा तयारी गरिरहेका छन्।"
मुटु रोगीलाई कोरोनाको जोखिम,"कोरोना भाइरस समूहको सार्सकोभि २ नामक भाइरसले उत्पन्न गराउने कोरोना भाइरस रोग २०१९ अथवा कोभिड १९ हालमा विश्वभर फैलिएर करोडौंलाई असर गरिसकेको छ। गतवर्षको डिसेम्बर दोस्रो साता उत्पन्न भएको यस रोगको असरलाई ध्यानमा राखेर विश्व स्वास्थ्य संगठनले २०२० मे महिनामा यो रोगलाई महामारी घोषणा गरेको थियो। यो रोग देखा परेको झन्डै एक वर्ष हुनै लाग्दासम्म ३ करोड ५० लाखभन्दा बढीलाई प्रत्यक्ष असर गरिसकेको छ भने १० लाखभन्दा बढीले ज्यान गुमाइसकेका छन्। त्यस्तै नेपालमा समेत ८३ हजार बढी संक्रमित हँुदा पाँच सयभन्दा बढीले ज्यान गुमाइसकेका छन्। कुनै पनि उमेर समूहका व्यक्तिलाई लाग्न सक्ने यो रोग कतिपय जोखिम कारक भएका व्यक्तिमा जटिल रूप लिन सक्छ। यी जोखिम कारकमा वृद्धावस्था, मोटोपन, मधुमेह, उच्च रक्तचाप, विभिन्न खाले मुटुरोग, दम आदि पर्छन्। के हो मुटुरोग : मुटुरोग आफैंमा विश्वभर मृत्युको प्रमुख कारकमध्ये एक हो। मुटुरोग भन्नाले हृदय तथा रक्तवाहिनी नलीमा उत्पन्न हुन सक्ने विभिन्न समस्या भन्ने गरिन्छ। यो रोगमा मुख्यतया प्रमुख रक्तवाहिनी नलीहरूमा चिल्लो पदार्थ जम्मा हुने र उक्त नलीमा रगतका चोक्टा बन्न सक्ने खतरा रहन्छ। त्यस्तै अन्य प्रमुख अंग जस्तै दिमाग, मिर्गौला तथा आँखामा जाने नलीहरूमा समेत असर पुर्याउन सक्छ। प्रमुख मुटुरोगहरूमा कोरोनरी धमनी अर्थात् हृदयघात, मष्तिष्कघात, परिधीय धमनी रोग तथा महाधमनी रोग पर्छन्। मुटुरोग उत्पन्न गराउन प्रमुख भूमिका खेल्ने कारक उच्च रक्तचाप, धूमपान, उच्च चिल्लोपना, मधुमेह, मोटोपना आदि हुन्। यी प्रमुख कारकमा ध्यान पुर्याउन सकियो भने मुटुरोगको जोखिम नियन्त्रण गर्न सकिन्छ। मुटुरोगमा शरीरको मुख्य अंगमा रगत सञ्चालन गर्ने धमनी साँघुरो भएर अथवा थुनिएर रगत सञ्चालन बन्द हुन्छ। मुटुरोगीमा कोरोनाका असर र जटिलता धेरै रहेकाले विशेष सतर्कता अपनाउन जरुरी छ। कोरोनाको असर : मुटुरोग कोरोना संक्रमणको प्रमुख जोखिम कारकमध्ये एक हो। तथ्यांकअनुसार कोरोना भाइरस समूहले गराउने सार्स र मर्स रोग लागेका व्यक्तिमा क्रमश: १० प्रतिशत र ३० प्रतिशतमा मुटुरोग देखिएको छ। त्यस्तै विभिन्न देशमा गरिएको अनुसन्धानअनुसार कोभिड १९ रोगमा पनि ५३० प्रतिशतमा मुटुरोग देखिएको छ। मुटुरोग लागेकालाई कोरोना संक्रमणको उच्च जोखिम देखिएको छ तथा जटिल समस्या आउन सक्ने जोखिम पनि त्यति नै धेरै हुन्छ। त्यसैगरी कोरोना संक्रमणका क्रममा मुटुको मांसपेसीमा असर पुगेर मुटुरोग उत्पन्न हुनसक्ने जोखिम पनि रहन्छ। साथै कोरोनाका रोगीमा उच्च रक्तचाप पनि मुख्य समस्या रहेको पाइएको छ, जुन १५३५ प्रतिशत संक्रमितमा हुने गरेको देखिन्छ। कोरोना संक्रमित मृतकको मुटुको मांसपेसीमा संक्रमणका तत्व भेटिएको पाइन्छ, जसले मायोकार्डिएम अर्थात् मुटुको मांसपेसीमा असर गर्छ। त्यस्तै कोरोना संक्रमितमा मुटुमा असर पर्दा बढ्ने तत्त्वसमेत रगतमा बढेको पाइन्छ। यस्तो अवस्थामा मुटुको चालमा अनियमितता समेत हुन सक्ने देखिएको छ। यस्ता समस्या देखिने कारण कोरोनाले मुटुबाट उत्पादन हुने एन्जाइममा असर पार्ने तथा रोग प्रतिरक्षा प्रणालीमार्फत विभिन्न हानिकारक तत्त्व उत्पादन गरेको हुनसक्छ। साथै कोरोनाले फोक्सोमा हानि गरेपश्चात् मुटुको कार्यक्षमतामा ह्रास आई विभिन्न समस्या उत्पन्न हुन सक्छ। रोग प्रतिरक्षा क्षमता कम भएका व्यक्तिमा संक्रमणको जोखिम बढी हुन्छ। लक्षण : मुटुरोगका मुख्य लक्षणमा छाती दुख्ने, सास फेर्न गाह्रो हुने, खोकी लाग्ने, मुटुको चाल तीव्र हुने आदि हुन्। कोभिड १९ ले मुख्यतया फोक्सोमा असर गर्ने हुनाले श्वासप्रश्वासमा समस्या खोकी आदि अधिकतम देखिन्छ भने केहीमा छाती दुख्ने समस्या नै मुख्य रूपमा देखिन सक्छ। मुटुको चालमा अनियमितता एक मुख्य खतरा हुनसक्ने भएकाले यस महामारीको अवस्थामा स्वास्थ्यकर्मीले मुटुको चाल कम वा बढी हुँदा हुने लक्षण ध्यानमा राख्नुपर्ने हुन्छ। साथै स्वास्थ्य निकायले चालको अनियमिततालाई समयमै यकिन गरी उपचार गर्न योजना बनाउन जरुरी हुन्छ। त्यस्तै निमोनिया लागेका कोरोना संक्रमितमा पनि मुटुरोगको खतरा धेरै रहन्छ। त्यसैले निमोनिया तथा पुराना मुटुरोगीको उपचारमा पनि हुनसक्ने जटिलता कम गर्न जोखिम निर्धारण गरी उचित उपचार पद्धति अपनाउन जरुरी छ। कोरोना संक्रमितमा मुटुरोग भएको नभएको यकिन गर्न विभिन्न जाँच सहयोगी हुन सक्छ। ईसीजीबाट प्रायजसो मुटुरोग पत्ता लाग्न सक्छन् भने रगतमा मुटुको क्षति हुँदा बढ्ने तत्को मात्रा मापन गरेर पनि मुटुमा क्षति भएको पत्ता लाग्छ। मुटुको मांसपेसी टुक्रेर उत्पन्न हुने यी मुटुरोगका तत्त्व हृदयघातको खतरा यकिन गर्नसमेत प्रयोग हुन्छ। त्यस्तै मुटुमा केही क्षति भएनभएको हेर्न इकोकार्डियोग्राफी सहयोगी हुन्छ। यसले मुटुको संरचना र कार्यक्षमतामा समस्या भएनभएको देखाउँछ। उपचार पद्धति : मुटुरोगीको उपचार गर्नुअघि कोरोनाको जाँच गर्नु जरुरी हुन्छ। यसमार्फत स्वास्थ्यकर्मीले उपचारका क्रममा उचित बचावटका उपाय अपनाउन सक्छन् र बिरामीको उपचारको पद्धति यकिन गर्न सक्छन्। हृदयघातका बिरामीमा जोखिमको निक्र्योल गर्नुपर्छ र उच्च जोखिममा रहेका बिरामीलाई कोभिड १९ उपचारमा संलग्न अस्पतालमा इन्भेसिभ उपचारका लागि व्यवस्था मिलाउनुपर्छ। उच्च जोखिममा रहेका बिरामीलाई तुरुन्त उपचार चाहिने हुनाले उनीहरूलाई कोभिड संक्रमित अन्दाज गरी उचित बचावटका तरिका अपनाएर रक्तनलीमा रगत प्रवाह बढाउने उपचारको थालनी गर्नुपर्छ। त्यस्तै मुटुको असफलता भएमा उचित वातावरण र आवश्यकताअनुसार आईसीयूमा राखेर मुटुको चाल, तीव्रता आदिमा परिवर्तन गराउने औषधि प्रयोग गरी सामान्यतया गरिने उपचार गर्न सकिन्छ। त्यस्तै मुटुको चाल स्थिर राख्ने यन्त्रहरू मुटुमा जडान गर्दा संक्रमण हुने जोखिम धेरै हुन्छ तसर्थ उपयुक्त सावधानी अपनाउन जरुरी छ। त्यस्तै मुटुरोग उपचारमा प्रयोग हुने अन्य उपाय प्रयोग गर्नुअघि जोखिम निर्धारण गरी अत्यावश्यक परिस्थितिलाई प्राथमिकता दिने गर्न सकिन्छ। त्यस्तै उच्च रक्तचापका बिरामीलाई समेत आवश्यकताअनुसार औषधोपचार गर्न सकिन्छ। अस्पताल सेवा आवश्यक नभएका बिरामीलाई घरमै औषधिमार्फत रक्तचाप नियन्त्रण गर्न सकिन्छ। त्यस्तै लामो समयदेखि रक्तचाप उच्च रहेका बिरामीमा मुटुरोग र चालसम्बन्धी समस्या आउने हुनाले रगतमा इलेक्ट्रोलाइट्सको मात्रा नियन्त्रणमा राख्नुपर्छ। त्यस्ते संक्रमित तथा उच्च रक्तचाप भएका व्यक्तिमा तीव्र मिर्गौला क्षति भएको पाइएमा रक्तचाप नियन्त्रण गर्ने औषधिहरू रोक्नुपर्ने हुन्छ। तसर्थ उच्च रक्तचाप भएका बिरामीले केही समस्या आएमा स्वास्थ्यकर्मीसँग छलफल गरी उचित उपचार योजना बनाउनुपर्छ। नयाँ मुटुरोग उत्पन्न हुनसक्ने हुनाले कोरोनाको लक्षणलक्षित उपचार तथा एन्टिभाइरल औषधि जस्तै रेम्डेसिभर, लोपिनाभिररिटोनाभिर प्रयोग गर्न सकिन्छ। त्यस्तै कोरोनाको जोखिमका कारण बढ्न सक्ने मृत्युदर नियन्त्रण गर्न सरकार तथा विभिन्न निकायले स्वास्थ्य सेवा, आईसीयू सेवा, भेन्टिलेटर सेवा आदिको गुणस्तर तथा उपलब्धता बनाइराख्न उचित उपाय अपनाउन जरुरी हुन्छ। अपनाउनुपर्ने सावधानी : मुटुरोगीमा कोरोनाका असर र जटिलता धेरै रहेकाले विशेष सतर्कता अपनाउन जरुरी छ। कोरोनाबाट बच्न बेलाबेलामा हात धुने, मास्क प्रयोग गर्ने, भौतिक दूरी कायम गर्ने, लकडाउनको पालन गर्नेजस्ता प्रमुख उपायका साथै आफ्नो रोगको उचित नियन्त्रणका उपाय अपनाउनुपर्छ। स्वास्थ्यकर्मीसँग सहकार्य गरी आफ्नो रोगको उपचारमा केकस्तो सुधार ल्याउने तथा केकस्तो परिस्थितिमा आकस्मिक उपचारको उपयोग गर्ने आदि जान्न जरुरी छ। त्यस्तै स्वास्थ्यकर्मीले पनि बिरामीको रोगअनुसार जोखिम निर्धारण गरी केकस्तो उपचार प्रणाली उपयोग गर्ने सल्लाह दिनुपर्ने हुन्छ। साथै उच्च रक्तचाप तथा मुटुरोगका बिरामीले जटिल समस्या आउन नदिन जीवनशैलीमा सुधार गर्ने, व्यायाम गर्ने, खानपानमा ध्यान पुर्याउने, धूमपान नगर्ने चिल्लो कम खाने आदि गर्नुपर्छ। मुटुरोगीमा कोरोनाले निम्त्याउन सक्ने समस्या भयावह त छन् तर आफ्नो उचित तयारी, उपचारमा नियमितता र समयमै स्वास्थ्यकर्मीको उचित सल्लाहअनुसार दैनिक जीवन पद्धति विकास गर्न सकियो भने समस्यालाई मुख्यतया नियन्त्रण गरी स्वस्थ जीवनयापन गर्न सकिन्छ।"
४७ प्रतिशत घरधुरीमा साबुन पानीले हात धुँदैनन्,"विराटनगर : अधिकांश रोगको संक्रमणबाट बच्न साबुन पानीले हात धुनु अनिवार्य भए पनि यसको बढी प्रयोग भने कोरोना संक्रमण बढेसँगै भयो। तर, मोरङ जिल्लामा अझै पनि ४७ प्रतिशत घरधुरीमा साबुन पानीले हात धुने स्थान समेत नरहेको पाइएको छ। कोरोना संक्रमित बढ्दै जाँदा लकडाउनकै समयमा गरिएको अध्यायनका क्रममा मोरङमा यस्तो भेटिएको हो। यूएन ह्याबिट्याट र नारी विकास संघ मोरङले गरेको तथ्याङ्क संकलनमा ५३ प्रतिशत घरधुरीमा जोखिमपूर्ण अवस्थामा साबुन पानीले हात धुनका लागि निश्चित स्थान र सामग्रीको व्यवस्था भेटियो भने ४७ प्रतिशत घरधुरीमा साबुन पानीले हात धुने निश्चित स्थान नरहेको भेटिएको हो। यूएन ह्याबिट्याटका जिल्ला संयोजक एवम् प्रदेश वास क्लस्टरका सहसंयोजक विनोद शर्माका अनुसार प्रदेश १ को राजधानी जिल्लाको अवस्था साबुन पानीले हात धुने कुरामा यति धेरै पछि भेटिएको छ। मोरङ अझै पनि करिब ४७ प्रतिशत घरधुरीमा साबुन पानीले हात धुने निश्चित स्थान छैन', उनले भने, कम्तिमा पनि पूर्ण सरसफाइ अभियान थालनी भएका स्थानमा यस अवधिमा शतप्रतिशत घरधुरीमा साबुन पानीले हात धुने सुविधाको सुनिश्चितता हुनुपर्ने हो। मोरङका ४७ प्रतिशत घरधुरीमा बाल्टी या असुरक्षित कलबाट नै हात धुने गरिएको पाइएको छ। मोरङ जिल्लाको धेरै स्थानीय तह छुने चार तहका २३ हजार घरधुरीमा हातधुने स्थान, व्यवस्थापन र ज्ञानका विषयमा अध्ययन गरिएको शर्माले बताए। मोरङको बेलबारी, जहदा, रंगेली र रतुवामाईका करिब २३ हजार घरधुरीमा गरिएको सर्वेक्षण अनुसार पूर्ण सरसफाइको अवस्थामा बेलबारी नगरपालिकामा सबैभन्दा राम्रो देखिएको छ भने जहदामा सबैभन्दा कमजोर देखिएको सर्वेक्षणले देखाएको छ। बेलबारीमा ७३ प्रतिशत घरधुरीमा हात धुने निश्चित स्थानको व्यवस्था गरिएको छ। यस्तै रतुवामाई नगरपालिकामा ६५ प्रतिशत, रंगेलीमा ३४ प्रतिशत र जहदामा ३० प्रतिशत घरधुरीमा मात्र साबुन पानीले हात धुने निश्चित स्थानको व्यवस्था छ। यी तहकै आधारलाई जिल्ला गणना गर्न सकिन्छ, नारी विकास संघ मोरङकी कार्यक्रम संयोजक सन्ध्या पौडेलले भनिन्, यो अवस्था हेर्दा मोरङका नागरिकको स्वास्थ्य अवस्था जटिल हुने अवस्था हो, समयमा सचेत हुनुपर्छ। लकडाउनको समयमा समेत पूर्ण सरसफाइ प्रवर्द्धनका लागि ती कार्यक्षेत्रका घरधुरीको मोबाइलमा फोन गरी पूर्ण सरसफाइ प्रवर्द्धन र कोरोनाबाट बच्ने उपायको बारेमा निरन्तर जानकारी दिएर सचेतना जगाए पनि अझै चेतनाको विकास नागरिकमा गर्न आवस्यक रहेको नारी विकास संघका पूर्ण सरसफाइ अभियान टिम लिडर हिमांशु यादवले जानकारी दिए। हामीले कोरोना महामारीको समयमा २३ हजार नागरिकलाई फोनबाटै भए पनि हात धुन सिकाएर सचेत बनाउने प्रयास गरेका थियौँ, यादबले भने, त्यसपछि गरिएको घरधुरी सर्वेक्षणमा औसत ४७ प्रतिशत घरधुरीमा साबुन पानीले हात धुने निश्चित स्थान नभएको देखिएको हो। साबुन पानीले हात धुने निश्चित स्थान भएका घरधुरीमध्ये पनि ३ प्रतिशत घरधुरीमा सर्वेक्षणको क्रममा साबुन वा हात धुने जेल नभेटिएको तथ्यांकले देखाउँछ। हात धुने स्थान बनाउन बाँकी घरधुरीमध्ये कम्तिमा ५० प्रतिशत घरधुरीमा निश्चित स्थान बनाउन लगाउन सकेमा पनि हातको स्वच्छता प्रवर्द्धनमा ठूलो फड्को हुने टिम लिडर यादव बताउँछन्। १ लाख घरपरिवारलाई सबुनपनीले हात धुवाउने मोरङमाखनै ठुलो संख्यामा घरधुरी सामान्य साबुनपानीले हात धुने अवस्थामा नभेटिएपछि साबुन पानीले हात धुने अभियान नै थालनी गरिएको छ। मोरङको बेलबारीबाट सो अभियानको थालनी गरिएको प्रदेश वास क्लस्टरका सहसंयोजक विनोद शर्माले जानकारी दिए। अभियानअन्तर्गत अक्टुबर १५ सम्म संस्थागत एवम् घरायसी तहमा साबुन पानीले हात धुने विशेष अभियान सञ्चालन गरिने छ। सो अवधिमा पूर्ण सरसफाइ अभियान थालनी गरिएका स्थानीय तहहरुमा घरायसी तहमा साबुन पानीले हात धुने निश्चित स्थान र हात धुने सामग्री व्यवस्था गर्नका लागि समेत अभियान चलाइने शर्माले बताए। बेलबारी नगरपालिका ८ राइझार आदर्श टोल र १० को पुष्पाञ्जली टोलबाट महाअभियानको थालनी भएको छ। यो अभियानमा स्थानीय तहको पूर्ण साथ पाएको शर्माले अन्नपूर्णलाई बताए। अभियानलाई पहिलो चरणमा बेलबारी नगरपालिकाका बाँकी वडा, जहदा गाउँपालिका, रंगेली नगरपालिका र रतुवामाई नगरपालिकामा विस्तार गरिने छ। त्यसपछिको चरणमा बाँकी स्थानीय तहसँग समन्वय गरी अघि बढाउने पन्ध्र दिनभित्र कम्तिमा पनि एक लाख घरधुरीमा साबुन पानीले हात धुने अभ्यास गराइने छ। त्यसपछि घरधुरीको अनुगमन गरी साबुन पानीले हात धुने निश्चित स्थान र सामग्रीको व्यवस्था भएका घरधुरीलाई साबुन पानीले हात धुने घर स्टिकर प्रदान गरिने समेत शर्माले जानकारी दिए। जिल्ला खानेपानी, सरसफाइ तथा स्वच्छता समन्वय समिति मोरङको बैठकले यसअघि नै समुदायमा साबुन पानीले हात धुने अभियान सञ्चालन गर्ने निर्णय गरिसकेको छ।"
कहिलेसम्म मारिनुपर्ने छोरीहरू ?,"महिला हिंसाभित्रको सबैभन्दा क्रूर, अमानवीय र कारुणिक दृश्य हो बलात्कार। यो शब्दले नै जोकोही छोरीचेली र महिलाको आङ सिरिंग हुन्छ। त्यसमाथि दिनहुँजसो हुने यस्ता घटनाको समाचार सुन्नु र पढ्नुपर्दा झनै बालिका कहींकतै सुरक्षित छैनन् भन्ने वास्तविकता प्रकट हुन्छ। असोज ७ गते बुधबार १२ वर्षीया सम्झना विकको बलात्कारपछि हत्या भयो। बझाङ मष्टा गाउँपालिका २ खिकालाकी सम्झना बुधबार साँझ गोठमा गाईवस्तुलाई घाँस हाल्न हिँडेकी थिइन्। तर उनी गाउँकै शिवमन्दिरमा मृत फेला परिन्। उनको बलात्कार र हत्या राजेन्द्र बोहोराले गरेका थिए। अहिले उनी प्रहरी हिरासतमा छन्। धनुषाको धनौजी गाउँपालिका १ लखौरीकी १७ वर्षीया अमिरकाकुमारी दासको बलात्कारपछि हत्या भयो। उनको शव रेल्वे ट्याकनजिकैको खाल्डोको पानीमा फालिएको अवस्थामा भेटियो। उनलाई बलात्कार गर्ने र हत्या गर्नेलाई अहिलेसम्म प्रहरीले पक्राउ गर्न सकेको छैन। भदौ २९ गते सप्तरीको डाक्नेश्वरी नगरपालिका ७ कि १७ वर्षीया संगीता मण्डल सामूहिक बलात्कृत भइन्। खेतमा घाँस काट्न गएका बेलामा दुई युवाले उनलाई सामूहिक बलात्कार गरेका थिए। त्यसपछि गाउँमै पञ्च बसेर घटना मिलाउन उल्टो किशोरीलाई धम्की दिइयो। प्रहरीमा जाहेरी दिन जान बन्देज लगाइयो। साथै बलात्कार गर्नेबाट २५२५ हजार क्षतिपूर्ति दिने सहमति गराए। त्यही दिन संगीताको घरको बलोमा सलको पासो लगाएर झुन्डिएको अवस्थामा उनको शव फेला परेको थियो। यी त केही दृष्टान्त मात्रै हुन्। यस्ता घटना हाम्रो समाजमा दिनहुँ भइरहेका छन्। यसबाट सहजै अनुमान गर्न सकिन्छ हाम्रा छोरीचेली घरपरिवार, समाज, मठमन्दिर, सार्वजनिक ठाउँ कहींकतै सुरक्षित छैनन्। आखिर कहिलेसम्म छोरी असुरक्षित भएर बाँचिरहनुपर्ने हो ? के छोरीचेली डरत्रासविनै समाजमा हिँडडुल गर्ने अधिकार राख्दैनन् ? २०७५ देखि अहिलेसम्म १५ जनाको बलात्कारपछि हत्या भएको छ। हत्या हुनेमा कञ्चनपुर भीमदत्तकी १३ वर्षीया निर्मला पन्त, जनकपुर उपमहानगरपालिका २१ कि ११ वर्षीया कञ्चनकुमारी पञ्जियार, रूपन्देही देवदह ११ की १३ वर्षीया अँगिरा पासी, इलाम सूर्योदय नगरपालिकाकी १७ वर्षीया आकृति राई, मोरङकी १० वर्षीया रूपमती दास, धनुषाकी ९ वर्षीया रेश्मा रसाइली, महोत्तरी औरहीकी आठमहिने सोनाली चौधरी, पोखराकी ८ वर्षीया श्रेसा सुनार, बझाङकी १२ वर्षीया सम्झना विक, बारा जितपुरकी १० वर्षीया अनिता यादव, बाराको १७ स्थित जितपुर सिमराको जंगलमा भेटिएकी १४ वर्षीया बालिका (नाम नखुलेको), धनुषा धनौजीकी १७ वर्षीया अमिरकाकुमारी दास, कैलाली गौरीगंगा ११ की २० वर्षीया माया विक, धनुषा छिरेश्वर नगरपालिका ३ कि १६ वर्षीया अञ्जनीकुमारी सदा, सप्तरीको डाक्नेश्वरी नगरपालिका ७ कि १७ वर्षीया संगीता मण्डल। यिनीहरू सबैको बलात्कारपछि हत्या भएको हो। देशमा बलात्कारसम्बन्धी कानुन नभएको होइन, तर यसको कार्यान्वयन पक्ष कमजोर छ। यसकै फाइदा उठाउँदै अहिले पनि पीडकले उन्मुक्ति पाइरहेकै छन्, पैसा र पावरको धाक र माथ देखाएर मलाई कसले के गर्न सक्छ भन्ने मैमक्त व्यवहार देखाइरहेकै छन्। राजनीतिक दल नै पीडकका संरक्षक भएका छन्। उनीहरू प्रहरी प्रशासनकै सामुन्ने घटना दबाउन विनाकुनै हिच्किचाहट पैसाको बार्गेनिङ गर्छन्। अनि पीडितले नमाने मार्नेसम्मको धम्की दिन पछि पर्दैनन्। यस्तो दण्डहीनताले पछिल्ला दिनमा बलात्कार र हत्याका घटना झनै मौलाउँदै जानु पनि यसकै उपज हो। कानुनमा बलात्कार गर्नेलाई उमेरअनुसारको सजाय तोकिएको छ तर यो सजाय अपराधअनुसार निकै कम हो। हालको कानुनमा बलात्कारीलाई दस वर्षभन्दा कम उमेरकी बालिका भए १६ वर्षदेखि २० वर्षसम्म, १० वर्ष वा १० वर्षभन्दा बढी भए १४ वर्षभन्दा कम उमेरकी बालिका भए १४ वर्षदेखि १६ वर्षसम्म, १४ वर्ष वा १४ वर्षभन्दा बढी १६ वर्षभन्दा कम उमेरकी बालिका भए १२ वर्षदेखि १४ वर्षसम्म, १६ वर्र्ष वा १६ वर्षभन्दा बढी १८ वर्षभन्दा कम उमेरकी महिला भए १० वर्षदेखि १२ वर्षसम्म र १८ वर्ष वा १८ वर्षभन्दा बढी उमेरकी महिला भए सात वर्षदेखि १० वर्षसम्म सजाय हुने व्यवस्था छ। तर यो कानुन अपुग देखिइसक्यो। यो कानुन अब परिमार्जन गर्नुको विकल्प छैन। बलात्कारी र हत्यारालाई १०१५ वर्षको कैद सजायले पुग्दैन; उसलाई अब मृत्युदण्डकै सजाय हुने गरी कानुन बनाउन आवश्यक छ। देशमा सरकार, न्यायालय र प्रहरी प्रशासन छ, तर न्याय पीडितका पक्षमा छैन। निर्मला पन्त यसको ज्वलन्त उदाहरण हुन्। हत्या भएको दुई वर्षभन्दा बढी भइसक्यो, उनले त न्याय पाउन सकेकी छन्, न त उनका हत्यारालाई प्रहरीले सार्वजनिक गर्न सकेको छ। बलात्कारजस्तो जघन्य अपराध वृद्धि भइरहनुमा राज्यको असंवेदनशीलता, न्यायालयमा पैसावालाकै हालीमुहाली र प्रहरी प्रशासनको गैरजिम्मेवारीपनले भूमिका खेलेको छ। महिला अधिकारकर्मी सरु जोशी श्रेष्ठ अपराधीमा म जे पनि गर्न सक्छु भन्ने माइन्डसेट र पावर अनि पैसाको पहुँच भएकाले यस्ता अपराध गर्न पीडकहरू नडराउने गरेको बताउँछिन्। बलात्कारको सिकार सानो उमेरका, आफ्नो आवाज बाहिर ल्याउन नसक्ने र आर्थिक रूपमा कमजोर बालिका हुने गरेको उनको तर्क छ। केही समयअघि मात्र एसिड आक्रमण गर्नेविरुद्ध सरकारले अध्यादेशमार्फत कानुन परिमार्जन गरेको छ। यसले एसिडपीडितलाई राहत दिएको छ। यो स्वागतयोग्य पक्ष हो तर कानुन बनाएर मात्र हुँदैन, यसको कार्यान्वयन पक्ष सशक्त बनाउन आवश्यक छ। कानुनमा बलात्कारीलाई मृत्युदण्डकै सजाय हुने गरी कानुन बनाउन ढिलो गर्नु हुँदैन। सरकारको घैंटोमा घाम लागोस् र यस्ता बलात्कारी र हत्यारालाई मृत्युदण्ड दिने कानुन तर्जुमा गरी पीडितलाई न्याय दिलाउनमा ढिलाइ गर्नु हुँदैन। त्यसका लागि महिला अधिकारकर्मी र महिला सांसदले नेतृत्वकारी भूमिका निर्वाह गरी निरन्तर दबाब दिन आवश्यक छ।"
मूर्तिसहित तीनजना पक्राउ,"सुर्खेत : जुम्लामा दुई मूर्तिसहित संकास्पद तीन युवा पक्राउ परेका छन् । प्रसिद्ध चन्दननाथ मन्दिरबाट पाँच वर्ष पहिले चोरी भएको बहुमुल्य मूर्तिमध्ये थप दुई पुरातात्विक मूर्ति फेला परेका हुन् । २०७३ मंसिर ११ गते मन्दिरबाट दर्जनौं बहुमुल्य मूर्ति चोरी भएका थिए । जसमध्ये सोमबार प्रहरीले विष्णु र भगवती सरस्वतीको मूर्ति भेटाएको हो । विशेष सूचनाका आधारमा कर्णाली प्रदेश प्रहरी कार्यालयबाट खटिएको टोली र जिल्ला प्रहरी कार्यालय जुम्लाबाट खटिएको संयुक्त टोलीले बिहान १० : १५ बजे चन्दननाथ नगरपालिका१० बोहोरा गाउँस्थित सुशिल विष्टको खेतको आलीको सुकेको घाँसको थुप्रोमा दोसल्लाले बेरेर राखिएको अबस्थामा मूर्ति फेला परेका हुन् । जुम्लाका डीएसपी माधव काफ्ललेका अनुसार दुई थान मूर्तिसँगै उक्त घटनामा संग्लन तीनजना संकास्पद व्यक्तिलाई समेत पक्राउ गरिएको हो । पक्राउ पर्नेमा चन्दननाथ नगरपालिका१० निवासी ३२ वर्षीय सुशिल विष्ट, तातोपानी गाउँपालिका८ घर भइ हाल चन्दननाथ नगरपालिका१० मा बस्ने २८ वर्षीय जयलाल थापा र चन्दनना नगरपालिका१० कै वर्ष २३ का सुदिप रावल रहेका छन् । पाँच वर्ष पहिले चोरी भएका दर्जनौं मूर्तिमध्ये हालसम्म विभिन्न ठाउँमा करिब २० वटा मूर्ति भेटिएको प्रहरीले जनाएको छ । मन्दिरबाट जम्मा के कति मूर्ति चोरी भएका थिए ? कस्ता मूर्ति भेटिए ? भन्ने कुरा अझै एकिन छैन । घटनापछि तत्काल मूर्ति चोरीमा संलग्न मन्दिरका पूजारी चन्द्रमौलेश्वर गिरी र स्थानीय जयकृष्ण आचार्य पक्राउ परेका थिए । तर घटनामा को र कति जना संलग्न थिए भन्ने कुरा खुलेको छैन । मूर्ति चोरीमा संलग्न अझैं केही व्यक्ति फरार रहेको प्रहरीको भनाइ छ । मूर्ति चोरी काण्डबारे प्ररीले निरन्तर अनुसन्धान गरिरहेको छ । जुम्लाका प्रमुख जिल्ला अधिकारी भूपेन्द्र थापाले चन्दननाथका बहुमुल्य ऐतिहासिक मूर्ति चोरी काण्डमा संग्लन सबैलाई कानुनी दायरामा ल्याउन प्रहरी, प्रशासनले हरप्रयास जारी राखेको बताए । विशेष सूचनाका आधारमा संकास्पद तीन व्यक्ति दुई थान मूर्तिसहित पक्राउ गर्नु पनि प्रहरीको ठूलो उपलब्धि भएको उनको भनाइ छ । साथै प्रजिअ थापाले हिरासतमा रहेका सबैलाई मानव अधिकार हनन हुने खालका कुनैपनि गतिविधि नगर्न सुझाब दिए । साथै आब २०७७७८ को हालसम्म अदालतबाट दोषी ठहर भइ फरार रहेका २४ जना र अनुसन्धानको क्रममा फरार प्रतिवादी २३ जना गरी ४७ जनालाई पक्राउ गरिएको डिएसपी काफ्लले जानकारी दिए । जसमा पक्राउ परेका ४७ जनाबाट ४३ लाख एक हजार ७ सय नब्बे रुपैयाँ जरिवाना र १५ वर्ष तीन महिना २१ दिन कैद असुली गरिएको छ ।"
व्यापारीको भागाभाग,"काठमाडौं : कालिमाटी फलफूल तथा तरकारी बजारका व्यापारीले सडेको माछा बिक्री गरेका छन्। काठमाडौं महानगरपालिकाको पशु सेवा विभागको एक टोलीले कालिमाटीमा अनुगमन गर्ने क्रममा सडेको माछा बिक्री गरेको फेला पारेको हो। पशु सेवा विभागका अधिकृत डम्मरबहादुर बमका अनुसार अनुगमनका लागि सोमबार बिहान उक्त बजारमा टोली पुगेको थियो। अनुगमन गर्ने क्रममा २६ माछा पसलमध्ये १५ वटा पसलका सञ्चालक पसलको सटर खसालेर भागेका थिए। केहीले ताल्चासमेत लगाउन पाएनन्। अनुगमन टोलीले सटर खोलेर हेर्दा सप्तरी माछा पसलबाट ९ किलो सडेको माछा फेला पारेको थियो। पसलका सञ्चालक मोहम्मद मजलुम मियाँले आइस हाल्न बिर्सेका कारण माछा सडेको दाबी गरे। बमका अनुसार टोलीले माछा व्यापारीले बिक्री बिल जारी गरे नगरेको, दर्ता र नवीकरणको विषयमा अनुगमन गरेको थियो। अनुगमनका क्रममा बिक्री बिल जारी नगरेको, माछा गुणस्तरहीन अवस्थामा भेटिएको र दर्ता बेगर सञ्चालन गरेको पाइएको थियो।"
प्रदेशसभामा अमर्यादित व्यवहार,"संसदीय प्रणालीमा फरक मत र असहमतिलाई सभ्य र शालीन ढंगले प्रस्तुत गर्ने स्थापित मान्यता बोकेको कांग्रेसले पाँच नम्बर प्रदेशसभामा तोडफोड गरेको छ। बेथिति र अनियमितताविरुद्ध नागरिकका पक्षमा आवाज बुलन्द गर्नुपर्ने कांग्रेसले संसदीय अभ्यासविपरीत सभा बैठकमै तोडफोड गरेर संसदीय व्यवस्थाकै उपहास गरेको छ। व्यवस्थालाई परिमार्जित र सुसंस्कृत बनाउँदै अघि बढ्नुपर्ने कर्तव्य बोकेको पुरानो पार्टी कांग्रेसबाट यस किसिमको गतिविधि हुनु हुँदैनथ्यो। संसदीय प्रणालीलाई मूल मर्म ठान्ने कांग्रेसबाट भएका यस किसिमका गतिविधि कुनै पनि कोणबाट क्षम्य हुन सक्दैन। संविधानले नागरिकलाई छिटोछरितो अधिकार र सेवा वितरण गर्ने भन्दै संघीयता अंगीकार गरेको हो। त्यसैले त प्रदेश र स्थानीय तहलाई अधिकारसम्पन्न बनाइएको हो तर एक कार्यकाल पूरा नहुँदै प्रदेशहरूको कार्यशैली, क्षमता र निर्णय प्रक्रियामाथि जनस्तरबाट प्रशस्त प्रश्न उठ्न थालेका छन्। केही प्रदेशले कार्यकालको उत्तरार्धमा पुग्दा पनि राजधानीको टुंगो लगाउन सकेका छैनन्। सिंहदरबारको अधिकार गाउँमा लैजाने भनिए पनि त्यो व्यवहारमा लागू हुन सकेन। प्रदेशको राजधानी र नामकरण प्रदेशसभा र सांसदको चासो र सरोकारको विषय हो। ढिलै भए पनि प्रदेश ५ सरकारले प्रदेशको राजधानी र नामकरणको प्रस्ताव सभामा पेस गर्दा यस प्रकारका गतिविधि हुनु शोभनीय भएन। हो, प्रदेशसभाको दुईतिहाइ मतबाट मात्र पारित हुने राजधानी र नामको प्रस्ताव कुनै एक नेता वा पार्टीले चाहेअनुसार नहुन सक्छ। आफ्ना मत र तर्कलाई प्रभावकारी रूपमा सदनमा राख्ने, प्रस्तावमा समर्थन जुटाउन लाग्ने र सदनलाई प्रभावकारी बनाउने सांसदको मुख्य दायित्व हुन्छ। लोकतन्त्रमा असहमतिभित्र पनि सहमति खोजेर निर्णय गर्ने र त्यसलाई बोक्ने प्रचलन हुन्छ। जनताबाट बहुमतले निर्वाचित भएर आउनेले संसद्मा पनि बहुमत सदस्यको मतका आधारमा निर्णय हुन्छ भन्ने मान्यताको सम्मान गर्न सक्नुपर्छ। अल्पमतले बहुमतलाई निर्णयका लागि आग्रह गर्न सक्छ, तर बाध्य पार्न सक्दैन। बहुमतलाई निर्णय गर्न नदिने हो भने संसदीय प्रणालीप्रति नै प्रश्नचिह्न उठ्ने छ। केन्द्रीकृत एवं संसदीय शासन प्रणालीका विकृति प्रदेशसभाले बोक्नु हुन्न। प्रदेश ५ मात्र होइन, भोलि राजधानी तोक्न बाँकी प्र्रदेश २ र प्रदेश १ मा पनि यही अवस्था नदोहोरिएला भन्न सकिन्न। प्रदेश १ ले राजधानीको टुंगो लगाए पनि नामकरण बाँकी छ भने प्रदेश २ ले नामकरण र राजधानीबारे निर्णय लिन सकेको छैन। स्थायी राजधानीको निर्णय गरेको सुदूरपश्चिम प्रदेशले पनि भौतिक र प्रशासनिक संरचना निर्माणमा एक पाइलो अघि सार्न सकेको छैन। सांसद खरिदबिक्री, सुत्केरी भत्ता, पजेरो काण्ड, भ्रष्टाचार र नातागोतामुखी राजनीतिका कारण विगतमा संसदीय प्रणालीप्रति जनतामा वितृष्णा मात्र पैदा भएन, निरंकुशतालाई नै आमन्त्रण गर्यो। संसदीय प्रणालीले अस्थिरता र अराजकता मात्र निम्त्याएको भन्दै नयाँ संविधानले संघीयतासहित सुधारिएको लोकतान्त्रिक संसदीय प्रणालीलाई अंगीकार गरेको हो। जनतालाई छिटो र छरितो सेवा दिने, जनताका समस्याको सुनुवाइ गर्ने, देश र समाजलाई आर्थिक, सामाजिक र सांस्कृतिक रूपमा सम्पन्न बनाउने र देशलाई आर्थिक समृद्धिको बाटोमा हिँडाउन भन्दै राजनीतिक सहमतिमा मुलुकलाई संघीयता संरचनामा ढालिएको हो। तर संविधान, कानुन, जनअपेक्षा र जनभावनाअनुसार सञ्चालन हुनुको साटो विकृतिलाई मात्र आत्मसात् गर्ने हो भने संघीयताको आवश्यकता र औचित्यमाथि प्रश्न उठ्नेछ। संघीयताको आवश्यकता र औचित्य पुष्टि गर्ने काम प्रदेशसभा र प्रदेश सरकारको हो भन्ने जनप्रतिनिधिले भुल्नु हुँदैन।"
बिग बोसमा निक्कीको तहल्का,मुम्बई : टीभी रियलिटी सो बिग बोस १४ को माहोल सुरु भइसकेको छ। यो सोमा मोडल तथा अभिनेत्री निक्की तंबोली प्रतियोगीको रूपमा पुगेकी छन्। सोको प्रोमोमा पनि निक्कीले आफ्नो कला देखाइसकेकी छन्। परिचयका क्रममा निक्कीले आफ्नो निकै तारिफ गरेकी छन्। उनले आफूलाई निकै हट र सुन्दर पनि बताउन चुकिनन्। निक्कीको शैली धेरै हदसम्म शहनाज गिलजस्तो थियो। निक्कीको कुरा गर्ने शैली र उनको एटिट्युडले दर्शकलाई शहनाजको स्मरण गरायो। निक्की दक्षिण भारतीय अभिनेत्री तथा मोडल हुन्। उनले धेरै तमिल तथा तेलुगू फिल्ममा काम गरेकी छन्। निक्कीको तमिल फिल्म कञ्चना३ निकै चर्चित भएको थियो। उनको जन्म २१ अगस्त १९९६ मा भएको हो। उनी २४ वर्षकी भइन्। निक्की औरंगाबाद महाराष्ट्रकी हुन्। अहिले उनी मुम्बईमा बस्दै आएकी छन्। उनको स्कुलिङ सानैबाट ग्ल्यामरको दुनियाँमा भएको हो। उनले स्कुले जीवन औरंगाबादमै पूरा गरेकी हुन् भने ग्रेजुएसन पनि उतै गरिन्। उनले आफ्नो करिअरको सुरुआत मोडलिङबाट गरेकी हुन्। ग्रेजुएसनपछि धेरै राम्रा ब्रान्डका टीभी विज्ञापनमा उनले अभिनय गरिन्। यसपछि उनलाई राघव लरेन्सको फिल्म कञ्चना३ मा काम गर्ने अवसर मिल्यो। यो फिल्म सुपरहिट भयो र निक्कीको भाग्य चम्कियो। उनले दक्षिणका केही राम्रा फिल्ममा काम गरिन्। निक्की अहिले मुम्बईका चर्चित डीजे रोहित गिदासँग डेट गइरहेकी छिन्। दुवै धेरै पटक बान्द्रा इलाकामा भेटिएका छन्। तर निक्कीले सलमान खानलाई आफू अहिले सिंगल रहेको बताएकी छन्।
बलात्कारको घटना गाउँमै मिलाउने बझाङका ६ जना प्रकाउ,"बझाङ : बझाङको मष्टा गाउँपालिका खिताला गाउँमा जवरजस्ती करणीको घटना मिलाउने ६ जनालाई प्रहरीले सोमबार प्रकाउ गरेको छ। मष्टा खितालाकी १२ वर्षीया सम्झना बिकको गएको साता बलात्कारपछि हत्या भएको थियो। घटनामा अभियुक्त राजेन्द्र बोहरालाई पक्राउ गरिएको थियो । बोहराले यसअघि साउनमा पनि गाउँमा अर्की बालिका बलात्कार गरेको र त्यो घटना गाउँमै मिलाएको हुँदा घटना मिलाउने ६ जनालाई प्रहरीले प्रकाउ गरेको हो। साउनमा राजेन्द्र बोहराले गाउँकी अर्की बालिकालाई बलात्कार गरेको र त्यो बेला राजेन्द्रले बालिकाका अभिभावकसँग माफी मागेका थिए। दुवैका अभिभावक बसेर राजेन्द्रलाई ५ सय दण्ड तिर्न लगाएर घटना गाउँमै मिलाएको खुलासा भएको छ। राजेन्द्रले पहिलो बालिका बलात्कार गरेकै बेलामा कानुनी कार्वाही गरेको भए सम्झाना बिकको हत्या हुने थिएन भन्दै सर्वत्र आलोचना भएको थियो। समझाना बिकको बलात्कारपछि हत्या गरेका अभियुक्त राजेन्द्र बोहराको पहिलो बत्कारको घटना मिलाउन गाउँका केटी पक्षका झलक दमाई, धनकला दमाई, विरु दमाई, र राजेन्द्र पक्षका लालबहादुर बोहरा, धनचढी बोहरा र गल्फे बोहरालाई प्रहरीले प्रकाउ गरी थप अनुसन्धानमा लागेको प्रहरी इनिस्पेक्टर लोकन्द्र सिंह ठकुन्नाले बताए। उनले भने, 'कसुर गर्ने व्यक्तिको कसुर लुकाएर दबाएर ढाकछोप गर्ने व्यक्रिलाई पनि कसुरको प्रमाण दबाउन नहुने सम्बन्धीको मुद्दा लगाएर कार्वाही गरिने छ।'"
तोडफोड पार्टीको नीति विपरीत,"काठमाडौं : प्रदेश ५ का सांसदहरूले गरेको कुर्ची तोडफोड पार्टीको नीति र संस्कृति विपरीत भएको नेपाली कांग्रेसले जनाएको छ। तोडफोडमा संलग्न सांसदलाई कारबाही गर्ने सो पार्टीले संकेत गरेको छ। प्रदेश ५ को प्रदेशसभा बैठकमा प्रदेशको नाम र राजधानीबारे प्रस्ताव पेस गर्ने क्रममा सोमबार प्रमुख प्रतिपक्षी दल कांग्रेसका सांसदले कुर्सी तोडफोड गरेका थिए। प्रदेश सरकारको विरोध गर्दै उनीहरूले प्रदेश मन्त्रीलाई प्रस्ताव पेस गर्न रोस्ट्रम जाने क्रममा अवरोध प्रयाससमेत गरेका थिए। कांग्रेस सांसदले गरेको व्यवहारको चौतर्फी आलोचना भएपछि पार्टी प्रवक्ता विश्वप्रकाश शर्माले कुर्सी तोडफोड गर्ने कार्यलाई छिटपुट भनेर नछोप्ने स्पष्ट पारेका छन्। संसदीय व्यवस्था कम्युनिस्टका लागि बाध्यता र कांग्रेसका लागि रोजाइको पद्धति हो। यसलाई परिमार्जित र सुसंस्कृत बनाउँदै अघि बढ्ने कर्तव्य पनि हाम्रै हो उनले भने, अरूका गल्ती सच्याउँदै बढ्न प्रेरित गर्ने कांग्रेस आफ्नाको छिटपुट भनेर छोप्दैन, कठोरतापूर्वक सच्याएर बढ्ने सामथ्र्य राख्नेछौं। प्रदश ५ का कांग्रेसका तीन सांसदले कुर्सी टेबलमा बजार्नुका साथै रोस्टमतर्फ फालेका थिए। सांसदहरू बसिउद्दिन खाँ, बैजनाथ कलवार र अष्टभूजा पाठकले कुर्सी तोडफोड गरेका हुन्। तत्कालीन नेकपा माओवादीका सांसदले अर्थमन्त्रीलाई प्रतिनिधिसभामा बजेट पेस गर्नेक्रममा कुर्सी तोडफोड गर्नुका साथै मन्त्रीको हातबाट बजेटको ब्रिफकेस खोस्न गरेको प्रयासको घटनासँग तुलना गर्दै सामाजिक सञ्जालमा तीव्र आलोचना भइरहेको छ।"
रोकाय पक्राउ,"काठमाडौं (अन्नपूर्ण) : महानगरीय प्रहरी परिसर काठमाडौंको टोलीले भारतको दार्जिलिङमा लुकेर बसेका कुख्यात ठग तथा साइबर अपराधका अभियुक्त पसल रोकायलाई पक्राउ गरी काठमाडौं ल्याएको छ। जुम्लाको कनकासुन्दरी गाउँपालिका७ का रोकायलाई पक्राउ गर्न विगत केही महिनादेखि प्रहरीको विशेष टोली परिचालित थियो । महानगरीय प्रहरी परिसर काठमाडौंका एसएसपी श्यामलाल ज्ञवालीका अनुसार कर्णाली आवाज डटकम, कर्णाली एचडी फेसबुक पेज तथा युट्युब च्यानलमार्फत अफवाहपूर्ण भिडियो प्रसारण गरी बेइज्जत गर्ने धन्दा गर्ने गरेका थिए।"
विराटनगरको नोबेल अस्पतालमा दुई संक्रमितको मृत्यु,"विराटनगर : विराटनगरको नोबेल शिक्षण अस्पतालमा उपचाररत कोरोना भाइरस संक्रमित दुई जना पुरुषको मंगलबार बिहान मृत्यु भएको छ। मृत्यु हुने ५० र ४५ वर्षीय पुरुष मोरङका हुन्। मोरङको कानेपोखरी गाउँपालिका६ का ५० वर्षीय पुरुषको बिहान ३ बजेतिर मृत्यु भएको अस्पतालका जनसम्पर्क अधिकृत नारायण दाहालले जानकारी दिए। उनका अनुसार ज्वरो आएको भन्दै पुरुषलाई उपचारका लागि चिन्ताजनक अवस्थामा सोमबार दिउँसो अस्पताल ल्याइएको थियो। स्वाब संकलन गरेर पीसीआर परीक्षण गराउँदा साँझ ६ बजे रिपोर्ट पोजीटिभ आएपछि आइसोलेसनमा भर्ना गरेर उपचार थालिएको दाहालले बताए। उनका अनुसार भेन्टिलेटरमा उपचाररत पुरुषमा पाँच वर्षदेखि ब्लड क्यान्सरको पुरानो समस्या थियो। त्यस्तै रतुवामाई नगरपालिका ८ का ४५ वर्षीय संक्रमित पुरुषको पनि मंगलबार बिहान २:३० बजेतिर मृत्यु भएको जानकारी दाहालले दिए। उनलाई उपचारका लागि असोज १३ गते अस्पताल ल्याइएको थियो। स्वाबको पीसीआर परीक्षण गराउँदा भोलिपल्ट रिपोर्ट पोजिटिभ आएपछि आइसोलेसनमा भर्ना गरेर उपचार थालिएको दाहालको भनाइ छ। मधुमेहको पुरानै समस्या रहेका पुरुषमा पछिल्लो समय ज्वरो, निमोनिया र टाइफाइट पनि थपिएको उनले बताए। आइसीयूमा राखेर उपचार थालिएको भए पनि पुरुषलाई बचाउन नसकिएको जानकारी उनले दिए। दाहालका अनुसार अहिले नोबेलको आइसोलेसनमा ३४ जना कोरोना संक्रमितको उपचार भइरहेको छ।"
नीतिकथा : आत्मज्योतिको मिलन,"धर्मराज युधिष्ठिर राजसुय यज्ञ गर्न लागे। यज्ञमा भगवान् श्रीकृष्ण, देवर्षि नारद, ऋषिगण, विभिन्न देशका राजामहाराजा, मन्त्री, हस्तिनापुरवासीको उपस्थिति थियो। श्रीकृष्णसँग वैरत्व भाव राख्ने शिशुपाल पनि आएका थिए। शिशुपाल जन्मैदेखि भगवान् श्रीकृष्णलाई बारम्बार गाली गरिरहन्थे। भगवान्ले गरेका सबै काममा पनि उनी रिसाउँदै विरोध जनाइहाल्थे। सुत्दा, बस्दा, उठ्दा, खाँदा, डुल्दा पनि श्रीकृष्णलाई रिस गर्न छाड्दैनथे। भगवान्लाई रिस गरेकोमा उनलाई न कुनै रोग लाग्यो न त बिरामी नै भए। राजसुय यज्ञ चलिरहेको थियो। सबैका सामु शिशुपालले भगवान् श्रीकृष्णलाई रिस गरे। श्रीकृष्णले पनि सुदर्शन चक्रले शिशुपालको शिरछेदन गरिदिए। उनको आत्मज्योति श्रीकृष्णमै मिल्यो। उपस्थित सम्पूर्ण सभासद् आश्चर्यमा परे। भने जो भगवान्लाई अति रिस गथ्र्यो, उसको आत्मज्योति उनै परमेश्वरमा मिल्यो, यो कसरी भयो हँ ! युधिष्ठिरले पनि नारदजीलाई यही कुरा सोधे, हे देवर्षि, दमघोषका छोरा शिशुपाल साक्षात् नारायणस्वरूप श्रीकृष्णलाई बारम्बार गाली गरिरहन्थे। हामीले देख्दादेख्दै भगवान्मा लीन भए। उनको वैकुण्ठ वास भयो। ठूलाठूला योगी तथा महात्मालाई भन्दा पनि दुर्लभ गति उनलाई कसरी मिल्यो ? नारदजीले मुस्कुराउँदै भने हे धर्मराज, निन्दा, स्तुति, तिरस्कार र सत्कार यी सबै शरीरका गुण हुन्, आत्माका होइनन्। भगवान्लाई जीवहरूको जस्तो अभिमान हुँदैन। उनी कसैसँग पनि द्वेषभाव राख्दैनन्, बरु जीवहरूकै कल्याणका लागि उनीहरूलाई दण्ड दिन्छन्। कहिलेकाहीं गुरुले शिष्यलाई र अभिभावकले सन्तानलाई गाली गरिरहेका हुन्छन्। त्यो द्वेषभावले होइन, सन्तानको भलाइका लागि हो। यही सम्बन्ध परमात्मा र जीवात्माको पनि छ। जीवात्मा जब कुबाटोमा हिँड्न थाल्छ, भगवान् उसलाई सजाय दिएर सुबाटोमा ल्याउँछन्। नारदले थप स्पष्ट पार्दै भने जुनसुकै प्राणीले भगवान्लाई शत्रुभाव, मित्रभाव, दास्यभाव, भक्तिभाव वा प्रेमभावले भज्न पाउँछन्। वैरभावले भज्ने प्राणी सदैव भगवान्प्रति शत्रुभाव राख्छन्। बरु प्रेमभावले सम्झने व्यक्तिले बिर्सेला, तर वैरभावले भज्ने प्राणी एक दिन पनि भगवान् बिर्संदैन। यसैले शत्रुभाव राख्नेहरूको आत्मज्योति पनि श्रीकृष्णमा सहजरूपमा मिलन हुन्छ। शिशुपाल र दन्तवक्रको आत्मज्योति ईश्वरमा मिलन हुनुको कारण शत्रुभाव नै थियो।"
प्रमोद भन्छन् : तिमीबिना बेरंग छु म,"हरेक दिन हजारौं गीत रेर्कड हुन्छन्। गीत लेखिन्छ, संगीत भरिन्छ, तथा मेलोडी बनाइन्छ। मायाको विषयमा त झन धेरै साहित्य सिर्जना हुने गर्छज्। तर केही यस्ता रचना हुन्छन् जसले इतिहास बनाउँछ। विश्वप्रसिद्ध कृति रोमियो जुलीयट उत्कृष्ट प्रेम कथा हो। यस्तै लक्ष्मिप्रसाद देवकोटाको मुनामदनलाई पनि हामी उत्कृष्ट प्रेमगाथाको रुपमा पढ्ने गर्छौं। प्रेमका विषयमा लाखौं पुस्तकक लेखिए पनि हजारौं फिल्म बने पनि प्रेमको परिभाषा आजसम्म अपूर्ण नै छ। यस्तै नेपाली गायक प्रमोद खरेल पनि प्रेम जताउँदै भिन्न गीत लिएर आइपुगेका छन्। ४ दिनअघि सार्वजनिक भएको 'छाती चिरेर' बोलको गीतमा प्रमोदको स्वर र शव्दको जादुयी प्रस्तुती छ। हुन त उनले सयौं प्रेम गीतमा आवाज दिएका छन्। प्रशस्तै गीत लेखेका पनि छन्। आफ्ना गीतमा आफैँ अभिनय पनि गर्छन्। हरेक सिर्जनामा फरकपन दिन खोज्ने प्रमोदको यसपटकको काम प्रसंशायोग्य छ। गीतको शब्द र भिडियो निकै सिर्जनात्मक देखिएका छन्। युटुवबाट रिलिज हुनासाथ ट्रेन्डिङमा परेको यो गीतले राम्रो प्रतिक्रिया पाइरहेको छ। अग्रज हस्तिहरुले पनि सार्वजनीक रुपमै प्रमोदको कामको प्रतिक्रिया दिइरहेका छन्। गीतको शब्दले अत्यन्तै गहिरो प्रेमको समर्पणलाई बोकेको छ। गीतको शब्दले प्रेमको तागतलाई देखाएको छ। प्रेम, त्याग, सर्मपण छ भने कसैले पनि प्रेमलाई तोड्न नसक्ने भाव व्यक्त गरिएको छ। गीतले भन्छ छाती चिरेर माया देऊ भन माया दिन्छु म सारा खुसी चैन देऊ मात्रै भन हासि हासि दिन्छु म छोड्ने छैन जबसम्म धर्तिमा रहन्छु तिम्रो लागि हावा हुरी पनि सबै सहन्छु तर मलाई भुल भन्छौँ भने मान्दिन म तिमीबाहेक अरुसँग जिउन जान्दिनँ म। म्युजिक भिडियोमा गायक खरेल र ऋचा शर्माको बेजोडको अभिनय देख्न सकिन्छ। मायालुप्रति कति धेरै प्रेम कति धेरै याद समर्पण भिडिओमा देखिन्छ। प्रमोद र ऋचाको रोमान्टिक डेटको सिनबाट गीत सुरु हुन्छ। लगत्तै प्रमोद ह्वीलचियरमा गुडेको दृष्य देखाइन्छ। यो ह्विलचियर ऋचाको कल्पना हो। जन्मदिन मनाउने क्रममा दुर्धटनामा पर्छन् उनीहरु। प्रमोद मर्छन्। ऋचा प्रमोदकै यादमा जीवन बिताउँछिन्। मरिसकेको श्रीमानलाई जिउँदै ह्वीलचियरमा छ भनी कल्पना गर्दे उसको जुत्तालाई चियरमा बोकेर हिंड्ने गर्छिन्। प्रमोदको यादमा एकोहोरो भएकी उनले एक वियोगान्त प्रेमकथालाई बोकेकी छन्। गीतको भिडियामा प्रमोदसँग बिताएका खुसीका स साना पललाई संगालेर पूरा जिन्दगी बिताएकी ऋचाले उसको यादलाई नै जीवन बाँच्ने सहारा बनाएकी छन्। उनले सच्चा प्रेम गर्ने जोडीहरुको प्रतिनिधित्व गर्छिन्। प्रमोद विदेश भ्रमणबाट फर्कंदै गर्दा जहाजभित्र बसेरै यो गीतको रचना गरेका हुन्। श्रीमतीलाई अत्यन्तै माया गर्ने प्रमोद गीतको रचनागर्भ सुनाउँदै भन्छन्, यो गीत अति नै माया गर्नेहरुका लागि लेखिएको हो। करिव एक महिनादेखि म घरबाहिर थिए। पूरै अस्तव्यस्त थियो मेरो दैनिकी। जहाजमै बसेर कुनै फिल्म हेरिरहेको थिएँ। मनमा केही शब्द खेलिरहेको थियो। ल्यापटप बन्द गरेर मोबाइलमै यो गीत कोरेको हो।' माया गर्ने मानिस जिन्दगीको सबैभन्दा ठूलो उपलब्धि भएको उनको बुझाइ छ। तिमी छैनौ त कहाँ खुल्न सक्छु र म ? तिम्रो साथबिना कहाँ फुल्न सक्छु र म ? बाँधियो तिमीमै मेरो जिन्दगीको डोरो तिमीबिना बाँच्न खोज्नु खाली भ्रम हो मेरो छाती चिरेरे  प्रमोद गीतको भिडियोमा भने अथाह माया पाउने पात्रको अभिनय गरेका छन्। भिडियोको कन्सेप्टलाई पनि तारिफ गर्नैपर्ने हुन्छ। दिपकप्रसाद आर्चायले भिडियोलाई निर्देशन गरेका हुन्। संगीत हरि लम्सालको रहेको छ।"
मुख्यमन्त्रीको 'राजधानी रहर' र घाडो संघीयता,"यो बेला न कुबेलाको 'राजधानी रडाको' संघीयताले निम्त्याएको संकीर्णताको परिणाम पनि हो। तत्कालीन नेकपा एमालेको नवौं महाधिवेशनबाट सचिवमा निर्वाचित शंकर पोखरेल नेकपाभित्र मात्र होइन, राष्ट्रिय राजनीतिमा पनि संभावना भएका एक पात्र थिए। केन्द्रीय राजनीतिमै प्रभाव जमाइसकेका शालिन छविका प्रखर वक्ता पोखरेललाई चुनावको मुखमा एकाएक मुख्यमन्त्रीको भूतले अल्झाइदियो। त्यसपछि उनी प्रदेशको राजनीतिमा ओर्लिए। उनलाई अर्को एउटा रहरले पनि कुतकुतायो, आफ्नै घर आगन दाङलाई प्रदेश पाँचको राजधानी बनाउने। राष्ट्रिय राजनीतिमा अस्ताउने उनको यात्रा यही बाट सुरु भएको थियो। यही चक्करमा रमाउँदै गर्दा शंकर यता केन्द्रको राजनीतिमा हराएजस्तो भए। प्रदेश चुनाव सकिएर मुख्यमन्त्री हुनसाथ उनी साबिक बुटवलको राजधानी दाङ सार्ने प्रस्ताव पारित गर्न चाहन्थे र कोसिस पनि गरेका थिए। तर पार्टीभित्रैबाट 'ग्रिन सिग्नल' पाएनन्, लुम्बिनीका नेताहरुले पनि प्रतिवाद गरे अनि उनी हच्चिकए। उनी हच्किनुको अर्को कारण पनि थियो पाँच नम्बर प्रदेशलाई अखण्ड राख्न बुटवलमा उर्लिएको मानवसागरको प्रभाव। बुटवललाई राजधानी स्वीकार गरेर त्यहाँ बस्न शंकरले निकै सकस मानेका थिए। बुटवलमा मुख्यमन्त्रीको अड्डा भए पनि त्यहाँ उनी कहिल्यै रमाएनन्। बुटवलमा रहँदा उनी सधै तनावमा हुन्थे अलि खिन्न देखिन्थे। जब उनी झन्डा हल्लाउँदै दाङ जान्थे उनी दंग हुन्थे। बुटवललाई उनले कहिल्यै आफ्नो ठान्न सकेनन्। यतिसम्म कि बुटवलमा यताउती गर्दासमेत उनी प्राय गाडीमा झन्डासमेत झिक्ने गर्थे। राष्ट्रिय नेताको छवि बनाइसकेका शंकरको यो संकीर्णता देखेर बुटवलबासी सधै अचम्म मान्थे। यसबारेमा बुटवलबासीबीच धेरै चर्चा र चिन्ता भइरहन्थ्यो। संघीयताबाटै संक्रमित भएको संकीर्णता थियो यो। प्रदेश र स्थानीय तहमा 'छोटे राजा' बनेर रँजाइ गरिरहेका धेरै शंकरहरूमा यो लक्षण विस्तारै देखिनेछ। बुटवलमा आगो सल्काएर भालुवाङमा अर्बौ सकाउने डिजाइन संघीयताका लागि क्यान्सर सावित हुनेछ। तर त्यो भन्दा पनि अझ् चिन्ता गर्नुपर्ने कुरा के हो भने यसले क्षेत्रीयताको बीउ रोपेर द्वन्द्व निम्त्याउने खतरा छ। केन्द्रको राजनीतिबाट प्रदेशमा उत्रिएका शंकर विस्तारै प्रदेशबाट पनि दाङतिर मात्रै सिमित हुन थालेका थिए। सबै कामधन्दा छोडेर उनी दाङलाई राजधानी बनाउने एक सूत्रीय युद्धमा निरन्तर लागे। यसका लागि उनले अनेक फन्डा रचे। प्रधानमन्त्री केपी ओलीका उनी विश्वासपात्र नै थिए र अर्का अध्यक्ष प्रचण्डलाई निरन्तर फकाइरहे। पार्टीको आन्तरिक शक्तिसंघर्षको व्यवस्थापनमा खटिएका शंकरले त्यही मौका छोपेर सुटुक्क आफ्नो एजेन्डा घुसाए र दुवै अध्यक्षबाट 'ग्रिन सिग्नल' लिन सफल भए। बुटवलबाट दाङको भालुवाङ राजधानी सार्ने प्रदेश सरकारको निर्णयअनुसार प्रदेशसभामा सोमबार प्रस्ताव पेस हुँदा हंगामा भएको छ। नाराबाजी र घेराउ मात्रै होइन, संसदभित्रै तोडफोडजस्तो अशोभनीय दृश्य देखियो। मंगलबार यो प्रस्तावमा मतदान हुँदैछ। ह्वीप उलंघन भएन भने दुई तिहाइले पारित हुनेछ। राजधानी निर्धारण गर्नका लागि संविधानले तय गरेको वैधानकि बाटो यही नै हो। तर कहिलेकाँही जनताको भावना र आक्रोशले विधि र कानुनलाई पनि भुत्ते र असान्दर्भिक बनाइदिन्छ। जनभावनालाई ख्याल नगरीकन विधि र बहुमतले मिच्न खोज्दा दुर्घटना भएका थुप्रै उदाहरण छन्। संसदको अंकगणितअनुसार राजधानीको प्राविधिक टुंगो लागे पनि बुटवलमा सल्किएको आगो सजिलै निभ्नेवाला छैन। बहुमतको बलमा राजधानी सार्ने प्रदेश सरकारको निर्णयले यतिबेला बुटवल अशान्त छ। जनता सडकमा उत्रेका छन्। प्रतिपक्षी कांग्रेसमात्र होइन, नेकपाका सांसद तथा नेताहरू पनि यो निर्णयको विरोधमा देखिएका छन्। राजधानी सार्नेजस्तो संवेदनशील विषयमा पार्टीभित्र पर्याप्त परामर्श नगरीकन सुटुक्ट प्रक्रिया अघि बढाइएको भन्दै लुम्बिनीबाट प्रतिनिधित्व गर्ने नेकपाका नेताहरूले केन्द्रमा दुवै अध्यक्षलाई ध्यानाकर्षण गराइसकेका छन्। सिंगो मुलुकले कोरोना संकट सामना गरिरहेका बेला यो निर्णय जरुरी नै थिएन। यो बेला न कुबेलाको राजधानी रडाको संघीयताले निम्त्याएको संकीर्णताको परिणाम हो। यहाँ चिन्ता राजधानी बुटवल राख्ने कि भालुवाङ सार्ने भन्ने होइन। कसैको राजनीतिक दाउपेच र सनकमा फेरि क्षेत्रीय विभाजन ल्याउने र मिलेर बसेका जनतालाई लडाउने भिडाउने काम नहोस् भन्नेतर्फ यतिबेलाको खबरदारी हो।राजधानी सार्ने खेलमा नेताहरूको जुन खालको नियत र नियति देखियो, त्यो दुर्भाग्यपूर्ण छ। बुटवलमा आगो सल्काएर भालुवाङमा अर्बौ सकाउने डिजाइन संघीयताका लागि क्यान्सर सावित हुनेछ। तर त्यो भन्दा पनि अझ् चिन्ता गर्नुपर्ने कुरा के हो भने यसले क्षेत्रीयताको बीउ रोपेर द्वन्द्व निम्त्याउने खतरा छ। कोरोनाले चरम आर्थिक संकट सामना गरिरहेका बेला स्थापित भइसकेको राजधानी सारेर अर्बौको बजेट सकाउने कदम कति व्यवहारिक र उपयुक्त होला ? अहिले सबैतिरबाट उठेको प्रश्न हो यो। भालुवाङको विकासका लागि राजधानी नै त्यहाँ सार्नुपर्छ भन्ने छैन, त्यसलाई नमूना सहरका रुपमा विकास गर्न सकिन्छ। केही प्रशासनिक अड्डाहरु आवश्यकता हेरेर त्यहाँ सार्न पनि सकिन्छ। मुख्यमन्त्री बनेको साढे दुई वर्षपछि बल्ल शंकरको मिसन निर्णायक विन्दुमा पुगेको छ। उनको प्रस्तुती हेर्दा लाग्छ, यतिबेला उनले ठूलै युद्ध जितेको महसुस गरेका छन्। तर यही जितको पृष्ठभूमिमा प्रदेशभित्र बैमनस्य र विभाजनको बीउ रोपियो भने त्यो निकै महंगो हुनेछ। त्यसको मूल्य चुकाउन शंकरहरूलाई निकै सकस हुनेछ। त्यसतर्फ बेलामै नेतृत्वको ध्यान जानु आवश्यक छ। नत्र मुख्यमन्त्रीको डेरा अड्डा घर पायक पार्न राजधानी सार्ने यस्तो खेलले रोपिने क्षेत्रीयताको बिउ छिटै झांगिने खतरा छ। यसको पीडा र परिणाम हाम्रो समाज र सन्ततीले पछिपछिसम्म भोग्नुपर्नेछ। यतिबेला शंकर पोखरेलभन्दा पनि बुटवल आक्रोशको निशानमा छन् नेकपाका वरिष्ठ नेता विष्णु पौडेल। पाँच नम्बर प्रदेशका सबैभन्दा प्रभावशाली र वरिष्ठ नेता उनै हुन्। उनी नेकपाभित्र मात्र होइन, राष्ट्रिय राजनीतिकै निर्णायक भूमिकामा छन्। यति पाको अनि शक्तिशाली नेता हुँदाहुँदै राजधानी फुत्किदैन भन्नेमा बुटवलबासी ढुक्क थिए। तर आफू निर्वाचित भएको बुटवलबाट राजधानी सार्ने निर्णय हुँदा पनि उनी चुपचाप छन्। उनको यो मौनतामाथि बुटवलका मतदाताले प्रश्न गरेका छन्। दुवै अध्यक्षको विश्वास जितेर पार्टीभित्र महासचिवको बलियो भूमिकामा रहेका पौडेल अर्थ मन्त्रालयसहित प्रभावशाली पोर्टफोलियो लिएर सरकारमा सामेल हुने चर्चा छ। कतै यही कारण पौडेल चुप लागेका त होइनन् भन्ने आशंका अहिले आम रुपमा व्यक्त भएको छ। त्यही भएर होला यतिखेर बुटवलका आन्दोलनकारीहरुले पदसँग राजधानी साटेको भन्दै आक्रोश पनि पोखिरहेका छन्। आफ्नै क्षेत्रबाट निर्वाचित भएका लोकप्रिय नेतामाथि यस्तो अप्रिय आरोप लगाउनुपर्ने अवस्था किन बन्यो ? पौडेलेले बेलामै नै सोच्नुपर्ने विषय हो। पौडेल मात्र होइन, लुम्बिनीबाट प्रतिनिधित्व गर्ने नेकपाका अरु केन्द्रीय नेताहरुको मौनता पनि रहस्यमय देखिएको छ। सरकार तथा पार्टी दुवैतिरको नीति निर्णयमा पनि प्रभाव राख्न सक्ने परराष्ट्रमन्त्री प्रदीप ज्ञवाली, कृषिमन्त्री घनश्याम भुसाल, पूर्वमन्त्री गोकर्ण विष्ट, टोपबहादुर रायमाझीजस्ता पात्रहरुको मौनता देखेर पनि यतिबेला बुटबलबासी निरास भएका छन्। यदि सडकका आन्दोलनकारीले नारा लगाएजस्तै पदसँग राजधानी साटेर नेताहरु चुप लागेका हुन् भने त्यसको राम्रै हिसाबकिताब आउने चुनावमा मतदाताले गर्ने नै छन्। पहाड र तराईको अनुपम समायोजनबाट बनेको पाँच नम्बर प्रदेश मुलुककै संभवत: सबैभन्दा सबल र समृद्ध प्रदेश हो। भगवान् गौतम बुद्धको जन्मस्थान लुम्बिनी, भैरहवामा बन्दै गरेको अन्तराष्ट्रिय विमानस्थल, भारतसँग व्यापारिक नाका र यातयातको व्यवस्थित पहुँच, नदीनाला एवं अन्य प्राकृतिक स्रोतहरुको सम्पन्नताले गर्दा यो प्रदेशमा आफैमा लोभलाग्दो छ। यो प्रदेशलाई खण्डित गर्ने खेल पहिले पनि भएको थियो। लुम्बिनी टुक्राउने खेलविरुद्ध पहिले बुटबलमा जसरी जनसागर उर्लिएको थियो, त्यो हामीले बिर्सनु हुँदैन। त्यसले एउटा सन्देश दिएको थियो, कानुन र विधिले मात्रै जनसागरलाई छेक्न सक्दैन। आआफ्ना राजनीतिक झन्डा र नारा बिसाएर सबै जनता अखण्ड प्रदेशको पक्षमा सडकमा उत्रेका थिए। लुम्बिनीका पहाडी जिल्ला टुक्राएर गण्डकी प्रदेशमा मिसाउने र पश्चिम तराईलाई एउटा प्रदेश बनाउने भन्दै तत्कालीन शेरबहादुर देउवाको सरकारले संविधान संसोधनको प्रस्ताव अघि बढाएको थियो। तर जनता आफै सडकमा उत्रेपछि त्यसलाई रोकेका थिए र लुम्बिनी खण्डित गर्ने खेल असफल भएको थियो। यसरी जोगिएको पाँच नम्बर प्रदेशमा फेरि क्षेत्रीयताको आगो सल्कियो भने त्यसको परिणाम हामीले सोचेभन्दा भयानक हुनेछ। त्यसैले यसलाई कसैको जीतहार वा प्रतिष्ठाको प्रश्न भन्दा राजनीतिक सुझबुझ, जनभावना र सामरिक संवेदनशिलतालाई समेत ख्याल गरेर उपयुक्त कदम चाल्नु आवश्यक छ। पूर्वाधार, पहुँच र सुरक्षा सबै हिसाबले उपयुक्त राजधानीका रुपमा स्थापित भइसकेको बुटवलबाट राजधानी सार्ने खेल केही पात्रहरूको नितान्त निजी स्वार्थ र सनकबाट निर्देशितजस्तो देखिन्छ। प्रदेश पाँचको अखण्डतामा आँच पुर्याउने मात्र होइन, समग्र संघीयताको औचित्यमाथि पनि प्रश्न उठाएको छ। मिलेर बसेका जनतालाई आपसमा लडाउन भिडाउन अनि केही पात्रहरुको निजी रहर र रमिता पुरा गर्नका लागि मात्रै संघीयताको भड्किलो नाटक रचिएको हो भन्ने बुझ्न अब बुटवल प्रकरण पर्याप्त प्रमाण बनेको छ। संघीयतामा यति विकृत सोच र शैली हावी हुँदैछ कि यो विस्तारै संकीर्णतामा परिणत हुँदैछ। संघीयताको जात्रा कति टिक्ने हो, कहिलेसम्म मुलुकले थेग्ने हो त्यसको टुंगो छैन। राजधानी सार्ने मुख्यमन्त्रीको रहर, बुटवलबासीको आन्दोलन अनि प्रदेशसभामा देखिएको ताण्डव दृश्यले यतिखेर बहस 'राजधानी रोजाइ'तिर भन्दा पनि 'संघीयताको आयु'तिर मोडिएको छ। घाडो बनिसकेको संघीयतामा राजधानीको रडाको मच्चाएर शान्त भइसकेको मुलुकलाई फेरि अनावश्यक द्वन्द्वमा फसाउने खेल अब कतैबाट पनि नहोस्। नत्र जनता आफै संघीयता चाँहिदैन भन्दै सडकमा उत्रनेछन्।"
विमानस्थल निर्माणमा सहकार्य,"विराटनगर : देशका विभिन्न स्थानमा रहेका क्षेत्रीय विमानस्थलको स्तरोन्नतिका लागि संघीय सरकारले प्रदेश र स्थानीय तहसँग सहकार्य सुरु गरेको छ। विमानस्थल सबै संघीय सरकार मातहत रहेको र देश संघीय संरचनामा गएसँगै यसको विकास र विस्तारका लागि संधीय सरकारले प्रदेश र तहसँग समझदारी गर्न सुरु गरेको हो। संस्कृति पर्यटन तथा नागरिक उड्डयन मन्त्रालयले हालसम्म दुई प्रदेशसँग यस किसिमको समझदारी गरिसकेको छ। त्यसमध्ये एक तहसँग पनि समझदारी पत्रमा हस्ताक्षर भएको संस्कृति पर्यटन तथा नागरिक उड्डयनमन्त्री योगेश भट्टराईले बताए। यसै क्रममा गत बिहीबार सुर्खेत विमानस्थलको विकास, विस्तार र स्तरोन्नतिका लागि पहिलोपटक समझदारी पत्रमा हस्ताक्षर भएको थियो। दोस्रोपटक सोमबार विराटनगर विमानस्थलको विकासका लागि समझदारी भएको थियो। हस्ताक्षर कार्यक्रममा सहभागी हुन पर्यटनमन्त्री योगेश भट्टराई सोमबार विराटनगर आएका थिए। मन्त्री भट्टराईले देश संघीय संरचनामा गएसँगै यसको महत्व दिलाउन र प्रदेश र स्थानीय तहलाई आफ्नो अपनत्व महसुस गराउन संघीय सरकारले प्रदेश र तहसँग विमानस्थल स्तरोन्नतिका लागि समझदारी गर्न सुरु गरेको बताए। सबै कुरा संघीय सरकारले गर्ने होइन। प्रदेश र तहले पनि आफ्नो स्वामित्व लिनुपर्छ, उनले भने यसले मात्रै संघीयताको महसुस सबैलाई गराउँछ। मन्त्री भट्टराईका अनुसार प्रत्येक विमानस्थल स्तरोन्नति गर्न प्रदेश सरकार र संघीय सरकारबीच सहकार्य हुनेछ। प्रदेश १ मा भने विमानस्थल भएको विराटनगर महानगरपालिका, प्रदेश १ सरकार र केन्द्रीय सरकारबीच समझदारी पत्रमा हस्ताक्षर भएको छ। सोमबार भएको समझदारीमा विराटनगर विमानस्थल स्तरोन्नतिका लागि आवश्यक जग्गा अधिग्रहण, धावनमार्ग विस्तार, आधुनिक टर्मिनल भवन निर्माण र अन्य आवश्यक कार्य गर्न तीनै तह लाग्ने उल्लेख छ। विराटनगर विमानस्थलको धावनमार्ग ३ हजार मिटरसम्म विस्तार तथा अन्तर्राष्ट्रियस्तरको आधुनिक सुविधा सम्पन्न बनाइनेछ। यसका लागि प्रदेश १ सरकार र विराटनगर महानगरपालिकाले सहजीकरण गर्नेछ। जग्गा अधिग्रहणका लागि प्रदेश १ सरकारले ४० प्रतिशत र महानगरले १० प्रतिशत खर्च व्यहोर्नेछ। प्राधिकरणले यसको गुरुयोजना तयार गर्ने र जग्गा अधिग्रहण र मुआब्जा वितरणका लागि मन्त्रिपरिषद्बाट आवश्यक निर्णय गराउनेछ। त्यसको लागि संघीय पर्यटन मन्त्रालयले सहजीकरण गर्नेछ। विमानस्थलको जग्गा अधिग्रहण, डीपीआर तथा डिजाइन सबै प्राधिकरणले नै गर्नेछ। सोमबार भएको हस्ताक्षर कार्यक्रममा संस्कृति पर्यटन तथा नागरिक उड्डयनमन्त्री योगेश भट्टराईसहित नागरिक उड्डयन प्राधिकरणका उच्च अधिकारी, प्रदेश १ का मुख्यमन्त्री र मन्त्रीहरू सहभागी थिए। विमानस्थल थप्ने हैन सुधार्ने हो संस्कृति पर्यटन तथा नागरिक उड्डयनमन्त्री योगेश भट्टराईले प्रत्येक जिल्लाबाट विमानस्थल निर्माणको माग आउने गरे पनि अब विमानस्थलको संख्या थप्न सरकार नलाग्ने बताए। सोमबार विराटनगरमा भएको हस्ताक्षर कार्यक्रममा सम्बोधन गर्दै मन्त्री भट्टराईले अब भएका विमानस्थलको सुधार गरेमात्रै पुग्ने बताए। विमानस्थलको विकास कहिल्यै टुंगिदैन, भएकालाई समयअनुकूल सुधार्दै लैजानुपर्छ, उडेर जाने कुरो प्रत्येक जिल्लामा आवश्यक पनि छैन, उनले भने, एक जिल्लाबाट अर्को जिल्ला केही घण्टामा पुगिन्छ, त्यसैले दूरी हेरेर विमानस्थल बनाउनुपर्छ। मन्त्री भट्टराईले नेपालका चार क्षेत्रीय विमानस्थलबाट आन्तरिक उडानलाई पहिलो प्राथमिकता दिने बताए।"
कुमारी बैंकका ग्राहकहरुलाई पोखरास्थित टिका रिसोर्टमा आकर्षक छुट,"पोखरा : कुमारी बैंक लिमिटेड र टिका रिसोर्ट, सुईट्स एण्ड स्पाकाबीच होटलका विभिन्न सेवा सुविधाहरुमा छूट प्रावधान सम्बन्धी सम्झौता भएको छ । सो सम्झौता पश्चात् कुमारी बैंकका डेबिट्क्रेडिट कार्डवाहकहरु लगायत ग्राहकहरूले पोखरास्थित टिका रिसोर्ट, सुईट्स एण्ड स्पामा विभिन्न होटेल र रिसोर्टहरूको खानपानमा २०५ सम्मको, बसाईमा आकर्षक छुट लगायत सोही रिसोर्टहरूका अतिरिक्त मनोरञ्जनात्मक क्रियाकलापहरुमा पनि विविध सहुलियत प्राप्त गर्न सक्नेछन् । उक्त सम्झौता पत्रमा कुमारी बैंक लेकसाईडकी शाखा प्रबन्धक प्रतीक्षा पोखरेल र टिका रिसोर्ट, सुईट्स एण्ड स्पाका प्रबन्ध निर्देशक टीका पौडेलले हस्ताक्षर गरेका छन् ।सो सहकार्यले कुमारी बैंकका ग्राहकवर्गको यस समूह अन्तर्गतका होटेल तथा रिसोर्टतर्फ आकर्षण बढ्ने तथा सोही रिसार्टे बसाई, खानपान आदिमा बैंकका ग्राहकवर्गलाई सहजता पुग्नेमा बैंक विश्वस्त छ। विगत २० वर्षदेखि निरन्तर सेवा दिईरहेको कुमारी बैंकले आफ्ना १८१ शाखा संजाल, १३९ एटिएम, २२ शाखारहित बैंकिङ्ग इकाईहरू मार्फत आगामी दिनहरुमा पनि ग्राहकको सन्तुष्टि सहित अत्याधुनिक एवं प्रभावकारी बैंकिङ्ग सेवासुविधाहरु दिँदै जाने प्रतिबद्धता जनाएको छ ।"
व्यापार घाटा बढ्यो,"धनगढी : लकडाउन अवधिमा सुदूरपश्चिमको एक मात्रै ठूलो नाकाबाट सात अर्बको व्यापार घाटा भएको छ। कोरोनाका कारण नाका बन्द भएपछि व्यापार घाटामा वृद्धि भएको हो। प्रदेशको राजधानी धनगढीसँगै जोडिएको गौरीफन्टा नाकाबाट मात्रै चैत ११ गतेदेखि भदौ मसान्तसम्म ७ अर्बको व्यापार घाटा भएको कैलाली भन्सार कार्यालयले जनाएको छ। भन्सार कार्यालयको तथ्यांकअनुसार लकडाउनका बेला (चैत ११) देखि भदौ मसान्तसम्म भारतबाट ७ अर्ब १२ करोड मूल्य बराबरको सामान आयात भएको छ। सोही अवधिमा नेपालबाट १६ करोड ४८ लाखको सामान मात्रै निर्यात भएको छ । यस नाकाको व्यापार घाटा ९० प्रतिशत हाराहारी हो। लकडाउनका कारण झन त्यो बढ्यो कैलाली भन्सार कार्यालयका निमित्त प्रमुख परमानन्द जोशीले भने। गत वर्ष ९६ प्रतिशत व्यापार घाटा भएको थियो। यस नाकाबाट भारतबाट पेट्रोलियम पदार्थ सबैभन्दा बढी मूल्यमा आयात हुने गरेको छ। त्यसपछि दालमोठ, भुजिया र बिस्कुटको आयात बढी छ। त्यसपछि गहुँको पनि आयात हुने गरेको छ। लकडाउन अवधिमा एक अर्ब ५५ करोडको पेट्रोलियम पदार्थ मात्रै आयात भएको छ, भन्सार अधिकृत जोशीले भने। गौरीफन्टा नाकाबाट लकडाउनका बेला साढे ९२ करोडको गहुँ मात्रै आयात भएको छ। लकडाउन भयो, आपूर्तिमा समस्या नदेखियोस् भनेर सरकारले गहुँको आयातमा पनि जोड दिएको देखिन्छ, भन्सार अधिकृत जोशीले भने। यस नाकाबाट ७ करोड ८७ लाख मूल्यको चिनी, ३४ करोड बराबरको आलु, १३ करोडभन्दा बढीको अलकत्रा र २० करोड मूख्यको कागज आयात भएको छ। लकडाउनका बेला, आयातमा अत्यावश्यक बस्नु केही पनि रोक भएन, अरु सामान पनि आए, तर त्यसको तुलनामा निर्यात भने हुन सकेन, भन्सार अधिकृत जोशीले भने। नेपालबाट खयरजन्य कच्चा पदार्थ, जस्तै कत्था, त्यसको कच्चा पदार्थ, खोटो र टर्पेन्टाइन मात्रै निर्यात हुने गरेको छ। आयात र निर्यातको प्रतिशत हेर्न हो भने आयातको तुलनामा झन्डै २ प्रतिशत मात्रै निर्यात भएको देखिन्छ, जोशीले भने। नेपालबाट निर्यातको अवस्था चिन्ताजनक रहेको उनले बताए। हाम्रो देशबाट निर्यातको अवस्था चिन्ताजनक छ। हरियो सागपात, हरियो धनिया त भारतबाट आयात हुन्छ, भन्सार अधिकृत जोशीले भने। व्यापार घाटा कम गर्न नेपालमा उत्पादन बढाउनुपर्छ। ७ अर्ब १२ करोडको आयात हुने नाकाबाट १६ करोडको मात्रै निर्यात हुनु चिन्ताजनक विषय भएको सुदूरपश्चिम विश्वविद्यालयका पूर्व रजिस्टार डाक्टर हेमराज पन्त बताउँछन्। नेपालमा उत्पादनमुखी नीति नहुनु नै व्यापार घाटाको मुख्य कारण हो, डाक्टर पन्तले भने। नेपाल उद्योग वाणिज्य महासंघका पूर्व केन्द्रीय सदस्य गोपाल हमालले पनि आयात निर्यातको अवस्था सुदूरपश्चिमका लागि चिन्ताजनक रहेको बताए। भारतबाट दैनिक तीन सय गाडीमा सामान आयात हुन्छ, तर फर्किने बेला ती गाडी रित्तै जान्छन्।"
रामेछापमा ट्याक्टर दुर्घटना : दुई जनाको मृत्यु,रामेछाप : रामेछापमा ट्याक्टर दुर्घटना हुँदा सोमबार राती पौने ९ बजे २ जनाको मृत्यु भएको छ। रामेछापको शैलुङमा ट्याक्टर दुर्घटना भइ २७ वर्षीय पेमा लामा र ट्याक्टरमा सवार ५५ वर्षीय फुर्वा दोर्जेको घटनास्थलमा नै मृत्यु भएको जिल्ला प्रहरी कार्यालय रामेछापका डिएसपी वसन्त पाठकले जानकारी दिए। डिएसपी पाठकका अनुसार ट्याक्टर काभ्रेपलाञ्चोक जिल्लाको जिरोकिलोबाट डिजेल लिइ रामेछाप जिल्लाको सानो शैलुङतर्फ जाँदै थियो। ना ७ त ८७३ नंको ट्याक्टर एक्कासी सडकबाट २०० मिटर तल खस्न गई दुर्घटना भएको उनले बताए। दुर्घटनाको विषयमा थप अनुसन्धान भइरहेको उनले बताए।
कोरोनाले बढायो गरिबी,"काठमाडौं : कोरोना भाइरस पत्ता लागेको नौ महिनामा नेपालको जनसंख्याभन्दा ज्यादा अर्थात् साढे ३ करोडभन्दा बढी व्यक्ति संसारभर संक्रमित भएका छन्। यसकै संक्रमणका कारण झन्डै साढे १० लाख व्यक्तिले ज्यान गुमाउनु परेको छ। त्यसबाहेक यस महामारीले विश्वमा करोडौं व्यक्तिलाई गरिबीको रेखामुनि धकेल्दै छ। नेपालमा पनि निम्नमध्यम वर्गमा उकासिएका लाखौं नागरिकलाई पुनः निरपेक्ष गरिबीकै दलदलमा फसाउने देखिएको छ। बीबीसीले तीन साताअघि कोरोना प्रभावित २७ मुलुकमा गरेको एउटा सर्वेक्षण (पोल) ले गरिब राष्ट्रका नागरिकको आम्दानी ६९ प्रतिशत घटेको देखाएको छ। धनी देशका नागरिकले भने ४५ प्रतिशत मात्रै आम्दानी गुमाउनु परेको उक्त अध्ययनको निष्कर्ष छ। विश्वमा हरेक १० मध्ये ६ जना आर्थिक समस्याबाट प्रताडित रहेको प्रतिवेदनमा उल्लेख छ। त्यसमा पनि महिला र पिछडिएका समुदाय बढी मारमा परेका छन्। विश्व बैंकले गत ८ वैशाखमा प्रकाशन गरेको एउटा डेटा ब्लगमा कोभिड१९ का कारण विश्वमा कम्तीमा ४ करोड ९० लाख व्यक्ति गरिबीको रेखामुनि धकेलिने उल्लेख थियो। त्यसमध्ये दक्षिण एसियामा १ करोड ६० लाख र भारतमा मात्रै १ करोड २० लाख गरिब थपिने प्रक्षेपण गरिएको थियो। विश्व बैंकले नै जेठ अन्तिममा जारी गरेको ग्लोबल इकोनोमिक प्रोस्पेक्ट प्रतिवेदनमा भने विश्वमा ७ करोड १० लाखदेखि १० करोडसम्म व्यक्ति पुनः गरिबीको चपेटामा पर्नसक्ने उल्लेख छ। उक्त प्रतिवेदनले २२ वर्षअघिको एसियाली वित्तीय संकटपछि पहिलोपटक यति धेरै मान्छेलाई एकसाथ गरिबीको रेखामुनि धकेल्न लागेको उल्लेख गरेको छ। नेपालमा कोरोनाका कारण कुन हदमा गरिबी बढ्छ भन्ने अध्ययन भएको छैन। तर, केही आँकडाले कम्तीमा १२ लाख व्यक्ति चरम गरिबीमा तानिने सम्भावना दर्शाउँछन्। नेपाल राष्ट्र बैंकले गत २६ जेठदेखि १० असारबीच गरेको एउटा सर्वेक्षणले उद्योग व्यवसायमा कार्यरत कामदारमध्ये साढे २२ प्रतिशत रोजगारी कटौती भएको देखाएको छ। त्यसमध्ये पनि दुई तिहाइ कामदार दैनिक ज्यालादारी र अस्थायी तथा करार सेवामा कार्यरत रहेको उल्लेख छ। यसबाट १२ लाख जति अस्थायी कर्मचारीले रोजगारी गुमाएको देखिन्छ। यसबाट उनीहरूको भान्सामा तत्कालै प्रभाव परेको छ, राष्ट्र बैंकको प्रवक्ता डा गुणराज भट्ट भन्छन्। तेस्रो श्रमशक्ति सर्वेक्षणले १५ वर्षमाथिका २ करोड ७ लाख ४४ हजारमध्ये ७० लाख ८६ हजार जना नेपालमा संगठित क्षेत्रमा रोजगारीमा रहेको देखाएको थियो। सर्वेक्षणले यसमध्ये झन्डै ८० प्रतिशत अर्थात् ५६ लाख १८ हजार नागरिक माध्यमिक तहसम्म पनि नपढेका छन्। राष्ट्र बैंकले यही आँकडालाई आधार मानेर साढे २२ प्रतिशतले रोजगारी गुमाएको हिसाब गर्दा पनि करिब १८ लाख व्यक्तिको आम्दानीको बाटो बन्द भएको देखिएको छ। श्रम शक्ति सर्वेक्षणको आँकडाअनुसार कृषि तथा वन र माछापालनमा काम गर्ने १५ लाख २३ हजारभन्दा बाहेक अधिकांश पेसामा रहेका व्यक्तिलाई महामारीले प्रभावित पारेको छ। कृषिबाहेक पनि ५१ लाख ३९ हजार जना शारीरिक श्रममा आधारित रोजगारीमा रहेको सर्वेक्षणले उल्लेख गरेको छ। धेरै अर्थविद् गैरकृषि क्षेत्रका मजदुरलाई कोरोनाले बढी प्रभावित पारेको आकलन गर्छन्। निर्माण, यातायात, ढुवानी र सफाइ कामदारको जीविकोपार्जन दैनिक ज्यालामै निर्भर हुन्छ, अर्थविद् केशव आचार्य भन्छन्, त्यस्ता मान्छेको वास्तविक संख्या कति छ भन्ने अहिले राज्यसँग कुनै तथ्यांक छैन। २०७२ को भूकम्पमा मूलतः बागमती र गण्डकी प्रदेशका १४ जिल्ला प्रभावित हुँदा ७ लाख जना गरिबीको रेखामुनि धकेलिएको अनुमान गरिएको थियो। कोरोनाको प्रभाव त देशभर कुनै न कुनै रूपमा परेको छ। अत्यधिक रेमिट्यान्स भित्र्याउने र बाक्लो आवादी भएको तराई क्षेत्र कोरोनाबाट सर्वाधिक प्रभावित छ। पश्चिम पहाडका नागरिक दसैं मान्ने चाँजोपाँजो नजुट्दा कोरोनाको त्रासदीपूर्ण अवस्थामै ज्यालामजदुरीका लागि भारत गइरहेका छन्। राष्ट्र बैंकका अवकाशप्राप्त कार्यकारी निर्देशक नरबहादुर थापा अवसरको राजधानी काठमाडौंमा मजदुरलाई ६ महिनासम्म प्रवेश रोक्दा धेरै व्यक्तिको जीवनस्तर प्रभावित भएको मान्छन्। राष्ट्रिय योजना आयोगका पूर्वउपाध्यक्ष डा स्वर्णिम वाग्ले कोरोनाका कारण नेपालमा पनि गरिबी बढ्ने निश्चित भएको बताउँछन्। गरिबीको विस्तार कसरी भएको छ भन्ने थाहा पाउन सरकारले नै ६७ हजार घरपरिवारमा प्रतिनिधिमूलक छनोट गरेर सर्वेक्षण गर्नुपर्ने डा वाग्ले सुझाउँछन्। मापनको आधार बंगलादेशले पाँच महिनाअघि नै आफ्नो देशमा गरिबीको दर पहिलेभन्दा दोब्बर हुने बताएको थियो। त्यहाँ २० प्रतिशत हाराहारी रहेको गरिबीको दर ४० प्रतिशत पुग्ने आकलन छ। नेपालमा भने गरिबीको दर कति हो भन्नेमा पनि विभिन्न तर्क छन्। राष्ट्रिय योजना आयोगले दुई वर्षअघि २८६ प्रतिशत नेपाली बहुआयामिक गरिबीको रेखामुनि रहेको उल्लेख गरेको थियो। केन्द्रीय तथ्यांक विभागका निर्देशक ईश्वरीप्रसाद भण्डारी भने नेपालमा उपभोगको आधारमा जीवनस्तरको मापन गर्दै आएकाले कोरोनाका कारण गरिबीको दरमा भारी वृद्धि नहुने बताउँछन्। हामी प्रतिव्यक्ति खर्चयोग्य आयको हिसाबमा गरिबी घटबढ के भयो भनेर विश्लेषण गर्छौं, उनी भन्छन्, अहिले सबै तथ्यांक विश्लेषण नभइसकेकाले आँकडा भन्न सकिन्न। तर १२ प्रतिशत बिन्दुभन्दा बढीले गरिबी नबढ्ला भन्ने लाग्छ। उनका अनुसार चीनमा पुसदेखि र युरोपमा माघदेखि कोरोनाको असर देखिए पनि नेपालको रेमिट्यान्स आयमा खासै अन्तर देखिएको छैन। यसले गर्दा मानिसलाई चुल्हो बाल्नै समस्या भएजस्तो नदेखिने उनी बताउँछन्। मान्छेले ऋणधन गरेर भए पनि खान्छ। अहिले पनि भोकै बसेको अवस्थाचाहिँ निकै कम छ, उनी भन्छन्। उनका अनुसार नेपालको गरिबी मापन विधिले न्यूनतम क्यालोरी खायो कि खाएन भनेर मात्रै हेर्छ। कहाँबाट ल्याएर खायो वा कसरी खायो भनेर हामीले हेर्दैनौं। जसरी खाए पनि खाइसकेपछि गरिब नमानिने उपभोग सिद्धान्तका कारण तथ्यांकमा गरिबी निकै बढेर आउने सम्भावना छैन, उनी भन्छन्। मान्छेको आय समयअनुसार थपघट भइरहने भए पनि उपभोगमा उतारचढाव आउने हुँदा तत्कालै गरिबीको दर असाधारण हिसाबले नबढ्ने उनको बुझाइ छ। राष्ट्रिय योजना आयोगले सुरु गरेको बहुआयामिक गरिबीको मापन गर्ने विधिअनुसार हेर्ने हो भनेचाहिँ गरिबीको दर अहिले अनुमान गरेभन्दा निकै बढी हुनसक्ने विज्ञ बताउँछन्। यस्तो विधिले चाहिँ स्वास्थ्य, शिक्षा र जीवनस्तरका १० वटा आधारमा गरिबीको मापन गर्छ। कसरी बढ्छ गरिबी ? जनसंख्याको वृद्धिदर समान रहँदा अर्थतन्त्र बढ्न सकेन भने प्रतिव्यक्ति आय र खर्चयोग्य आम्दानी घट्छ। यसले गरिबी बढाउनमा सहयोग पुर्याउँछ। सरकार र दातृ निकायले यो वर्ष २ प्रतिशतभन्दा बढीको आर्थिक वृद्धि हुने अनुमान गरेका छन्। राष्ट्र बैंकका प्रवक्ता डा भट्ट गरिबीलाई पुरानै स्थितिमा रोक्न सामान्य अवस्थामा २ प्रतिशतको आर्थिक वृद्धि पर्याप्त हुने बताउँछन्। पछिल्ला दुईवटा जीवनस्तर सर्वेक्षणको नतिजाले करिब ५ प्रतिशतको आर्थिक वृद्धि भएको अवस्थामा १ प्रतिशत बिन्दुले निरपेक्ष गरिबी घटाउन सकिन्छ भन्ने सामान्य आकलन थियो, उनी भन्छन्। तर अहिलेको असाधारण परिस्थितिमा यस्ता तथ्यांकको उपयोग गर्न सकिँदैन। अहिले सबैजसो व्यक्तिको आर्थिक अवस्थामा थोरबहुत असर परेको भए पनि तल्लो तहका गरिबलाई जीवन धान्नै निकै समस्या परेको छ। डा वाग्ले भने यस्तो बेला सरकारी राहतका कार्यक्रमले पनि सम्भावित गरिबीको विस्तारलाई धेरथोर घटाउन सकिने बताउँछन्। तर, नेपालमा त्यस्ता कार्यक्रमको प्रभावकारी कार्यान्वय गर्न सकिने तथ्यांक नै उपलब्ध छैन। गरिबी वा अहिलेको समस्याबाट जीविकोपार्जनमा नै असर पर्ने घरपरिवारको तथ्यांक भएको भए विकल्प सोच्न सकिन्थ्यो, उनी भन्छन्, भारतमा आधार कार्ड जस्तो कुनै पनि पहिचान पत्र हामीसँग छैन। विश्वमा संक्रमणकालीन आधारभूत आय प्रत्याभूति गर्नेजस्ता नयाँ विचार पनि आइरहेका छन्। कतिपय मुलुकले यो संकटको समयमा आधा तलब नै बाँड्ने योजना अघि सारेको डा वाग्ले बताउँछन्। अमेरिकाले आफ्ना नागरिकलाई प्रतिमहिना प्रतिव्यक्ति १२ सय डलर नगद राहत दिएको छ। जापानले आफ्नो देशमा रहेका जोसुकैलाई प्रतिव्यक्ति १ लाख येनको दरले अनुदान दिएको छ। अहिले जीविकोपार्जनमा कठिनाइ भोगेका देशवासीलाई १० वर्षभित्र तिर्ने गरी ५ लाख येनसम्म निब्र्याजी ऋण सुविधा दिएको छ। यस्ता राहत परियोजनाले नागरिकको गाँस, बास, कपासको आधारभूत आवश्यकता परिपूर्तिमा सघाउ पुग्छ। सँगसँगै उपभोगमा हुने बढोत्तरीले अर्थतन्त्रलाई पुनः लयमा फर्काउन मद्दत मिल्ने अर्थशास्त्री बताउँछन्। राहत बाँड्दा पनि स्थानीय तहलाई बढी जिम्मेवार बनाउने अभ्यास धेरै मुलुकमा देख्रिएको छ। नेपालमा अझै प्रभावकारी प्रणाली नबनेकाले दुरुपयोगको धेरै सम्भावना हुने डा वाग्ले बताउँछन्।"
