शीर्षक,विवरण
बलात्कार पीडितको पीडा,"राज्यले बलात्कारको घटनामा संलग्नलाई पछिल्लो समय कानुनी व्यवस्थामै परिमार्जन गरेर चर्को दण्ड सजायको व्यवस्था गरे पनि यस्ता घटनामा कमी आएको छैन। सजायको भागीदार हुन्छ भन्ने जान्दाजान्दै पनि वा अपराध गर्ने बेलामा त्यस्ता सम्पूर्ण व्यवस्थालाई बिर्सेर यस्ता कृत्यमा संलग्न रहनु अपराध कर्ममा लाग्नेहरूको स्वभावै हो। तर, पीडित परिवारको सुरक्षा र उचित स्वास्थ्य प्रबन्धमा जिम्मेवार निकाय नै चुक्नु अर्को गम्भीर समस्या हो। केही दिनअघि रौतहटमा बलात्कारमा परेकी एक बालिकाको चित्कारले यही पुष्टि गरेको छ। कानुनी व्यवस्था गरेर मात्रै आफ्नो दायित्व पूरा हुन्छ भन्ने राज्य संयन्त्रमा रहेकाहरूको मानसिकताका कारण ती बालिका अहिले पर्याप्त उपचार नपाएर अस्पतालमा छटपटाइरहेकी छन्, उनका परिवार छोरीको स्वास्थ्य र सुरक्षाका कारण मानसिक तनावमा छन्। गत सोमबार घरनजिकै पैसाको प्रलोभनमा पारेर बलात्कारमा परेकी ती बालिकालाई त्यतिखेर सामान्य उपचार गरेर घर फर्काइएको थियो। किनकि तत्काल देखिने कुनै गम्भीर प्रकृतिको चोटपटक उनमा देखिएको थिएन। तर, घर आएपछि नजिकैको चन्द्रनिगाहपुरको सरकारी अस्पतालमा भर्ना गरिएको थियो। अत्यधिक रक्तश्रावका कारण बालिका अस्पतालमै छटपटाइरहेकी छन्। तर, निमुखा परिवार भएकै कारण उनको उपचारमा न त स्वास्थ्यकर्मीले गम्भीरता देखाए, न त कुनै दलका नेता वा कार्यकर्ता उनको उपचार गराउन अस्पताललाई दबाब दिन पुगे। बलात्कारमा संलग्न किशोरलाई पक्राउ गरिएको र कानुनअनुसार कारबाही प्रक्रिया अघि बढाइएकाले स्थानीय प्रशासन आफ्नो जिम्मेवारी पूरा भएको भन्दै दंग छ। तर, जीवनमरणको दोसाँधमा पुग्नै लागेकी बालिकाको स्वास्थ्य अवस्था के छ भन्ने विषयमा प्रशासनले चासो दिन सकेन। पीडकलाई पक्राउ गर्नु भनेको एक हदसम्म जिम्मेवारी पूरा गर्नु नै हो तर पीडित बालिकाको स्वास्थ्यमा हेलचेक्रयाइँ गर्नु लापरवाही हो, प्रशासन र अस्पताल दुवैको। अहिलेसम्म जेजस्तो उपचार भइरहे पनि तत्काल ती बालिकाको स्वास्थ्योपचारमा अस्पताल प्रशासन गम्भीर बन्नुपर्छ। यस विषयमा स्थानीय प्रशासनले पनि नियमित सम्पर्क गरिरहनुपर्छ र पीडित परिवारको सुखदु:खमा साथ दिनुपर्छ । पहुँच नभएकै आधारमा बलात्कृत बालिकाले उपचार पाइनन् भन्ने सन्देश जनमानसमा जान दिनुहुन्न। बलात्कारका घटनामा संलग्नलाई कडा कानुनी कारबाहीको व्यवस्था गर्न सरकारले केही महिनाअघि नेपाल ऐन संशोधन अध्यादेशमार्फत मुलुकी अपराध संहिता, मुलुकी अपराध कार्यविधि र ज्येष्ठ नागरिक ऐन संशोधन गरेर वाहवाही कमाएको थियो। बलात्कारमा संलग्नलाई मात्रै होइन, बलात्कारको घटनालाई मिलापत्र गराउने व्यक्ति, जनप्रतिनिधि तथा पञ्चायतीसमेत कारबाहीको भागीदार बनाएको थियो। एकै प्रकारको घटनामा संलग्न भए पनि उमेरका आधारमा फरकफरक कारबाहीको प्रबन्ध गरेर विगतमा निम्त्याइएको विभेदलाई चिर्ने प्रयास गरेर सरकारले सकारात्मक कदम चालेको थियो। यस्ता व्यवस्थाबाट सरकार जनताको नजरमा गुणीसमेत सावित भएको छ । तर, कानुनी व्यवस्थालाई कठोर बनाएर जनताको नजरमा सरकार जति गुणी बनेको छ, बलात्कारमा परेकाको हेरचाह र सुरक्षामा ध्यान दिन नसक्दा आलोचितसमेत बनेको छ। कहिलेकाहीँ नियत नभए पनि ढंग नपुग्दा यस्ता कमजोरी हुन सक्छ तर कमजोरीलाई सुधार्दै जाने प्रण गर्नेलाई भने समाजले पनि छुट दिन्छ भन्ने यथार्थलाई पनि भुल्नु हुँदैन। कमजोर धरातलीय संरचनाबाट माथि उक्सिने कोसिस गरिरहेको यो समाजमा सबै समस्यालाई समाधान गरेर एक निमेशमै जिरोमा झार्न सकिने पनि होइन। सरोकारवाला सबैको साझा पहलबाट मात्रै सम्भव हुन्छ। रौतहटको घटनालाई लिएर सरकारले कमजोरी सुधार्ने तदारुकता देखाउनुपर्छ।"
राष्ट्रियसभा अधिवेशन आजदेखि : एक्लैले कानुन बनाउन नसक्ने,"काठमाडौं : प्रतिनिधिसभा विघटन भए पनि राष्ट्रियसभाको एकल अधिवेशन शुक्रबार सुरु हुँदै छ। संसद्को मुख्य काम कानुन निर्माण, संशोधन र परिमार्जन गर्ने भए पनि यो काममा राष्ट्रियसभा एक्लैले मात्र गरेर पूर्णता पाउँदैन। संविधान, कानुन र संसद् नियमावलीले राष्ट्रियसभाले बनाउने कानुनलाई प्रतिनिधिसभाले पारित गरे मात्र अन्तिम रूप पाउने व्यवस्था गरेका छन्। प्रधानमन्त्रीको सिफारिसमा राष्ट्रपतिबाट पुस ५ गते प्रतिनिधिसभा विघटन भएको थियो। प्रतिनिधिसभा विघटनमा परे पनि संवैधानिक संकट टार्न राष्ट्रियसभाको अधिवेशन बस्न लागेको हो। एउटा अधिवेशनको समाप्ति र अर्को अधिवेशनको प्रारम्भबीचको अवधि ६ महिनाभन्न्दा बढी हुन नहुने संवैधानिक व्यवस्था छ। सरकारको सिफारिसमा असार १८ गते दुवै सदनका अधिवेशन अन्त्य गरिएको थियो। प्रतिनिधिसभा विघटन भए पनि राष्ट्रियसभाको एकल अधिवेशन बस्ने संवैधानिक व्यवस्था छ। संविधानको धारा ९३ मा भनिएको छ, यस संविधानबमोजिम राष्ट्रपतिले समयसमयमा दुवै वा कुनै सदनको आह्वान गर्नेछ। राष्ट्रियसभा सचिवालयका अनुसार ६ वटा विधेयक सभामा प्रस्तुत हुन बाँकी छन्। १० वटा विधेयक विभिन्न समितिमा छलफलका क्रममा छन्। राष्ट्रियसभाले पारित गरेका ६ विधेयक प्रतिनिधिसभाबाट फिर्ता आउन बाँकी रहेकाले ती विधेयक अघि बढ्ने अवस्था छैन। राष्ट्रियसभा एक्लैले मात्र विधेयक बनाउँदैमा पूर्णता पाउँदैन, संविधानविद् एवं राष्ट्रियसभा सांसद रामनारायण बिडारीले भने, तर, जनता र देशका जल्दाबल्दा समस्या र राष्ट्रियसभाका विषयगत समितिका प्रतिवेदनमाथि छलफल गरेर सरकारको ध्यानाकर्षण गर्न सकिन्छ। बिडारीका अनुसार जनसरोकारका विषयमा संकल्प प्रस्ताव, ध्यानाकर्षण प्रस्ताव, जरुरी सार्वजनिक महत्वको प्रस्ताव, मन्त्रीहरूसँग प्रश्नोत्तरजस्ता गतिविधि गरेर सभाले जनताका समस्या, विकास र समृद्धिका एजेन्डामाथि छलफल र धारणा बनाउन सक्छ। राष्ट्रियसभा सचिवालयले सांसद, कर्मचारी र मर्यादापालकको स्वाब संकलन गरी अधिवेशनका अन्य तयारी अघि बढाएको छ। राष्ट्रियसभा अध्यक्ष गणेश तिमिल्सेनाले बिहीबार कार्यव्यवस्था परामर्श समितिको बैठक गरेर अधिवेशनको पहिलो बैठकका कार्यसूची तय गरेका छन्। पहिलो दिन अधिवेशन आह्वानसम्बन्धी राष्ट्रपतिको पत्र र मन्त्रिपरिषद् पुनर्गठनसम्बन्धी राष्ट्रपति कार्यालयबाट प्राप्त पत्र पढेर सुनाउने, अध्यादेश प्रस्तुत गर्ने र दलका नेताहरूले सम्बोधन गर्ने कार्यसूची तय गरिएको छ। सत्तासीन नेकपा विभाजित भए पनि राष्ट्रियसभामा फरकफरक दल भनेर पत्र प्राप्त नभएको राष्ट्रियसभा सचिवालयले जनाएको छ। सरकारले यसबीच जारी गरेका ७ वटा अध्यादेश स्वीकृत गर्ने कार्यसूची पनि राष्ट्रियसभाले बनाएको छ। सरकारले यौन हिंसाविरुद्धका केही नेपाल ऐनमा संशोधन, फौजदारी कसुर तथा फौजदारी कार्यविधिसम्बन्धी केही ऐन संशोधन गर्न बनेको अध्यादेश, तेजाब तथा अन्य घातक रासायनिक पदार्थको नियमनका सम्बन्धमा बनेको अध्यादेश, नेपाल प्रहरी र प्रदेश प्रहरी समायोजन, सामाजिक सुरक्षा, औषधि ऐन र संवैधानिक परिषद्, काम कर्तव्य, अधिकार र कार्यविधिसम्बन्धी अध्यादेश जारी गरेको थियो। यी अध्यादेश राष्ट्रियसभाबाट स्वीकृत भए पनि प्रतिनिधिसभा नहुँदा अघि बढ्ने अवस्था छैन। दुवै सदनले ६० दिनभित्र स्वीकृत नगरे अध्यादेश स्वतः निष्क्रिय हुने संवैधानिक व्यवस्था छ। राष्ट्रियसभाले ५ वटा विधेयक अघि बढाउन तयारी गरेको छ। विद्युत् विधेयक, सार्वजनिक सेवा प्रसारण, खाद्य स्वच्छता तथा गुणस्तर, सुरक्षा मुद्रण र सामाजिक सुरक्षा विधेयक प्रक्रियामा लैजाने कार्यसूची छ। राजनीति कुन दिशामा अघि बढ्छ, त्यसअनुसार सभा अघि बढ्ला, संसद् सचिवालयका एक उच्च अधिकारीले भने, अहिले सभालाई अघि बढाउने जोस न सरकारमा देखिन्छ न त पार्टीका नेता र सांसदहरूमै क्रियाशीलता देखिन्छ। सबैमा अन्योल मात्र देखिन्छ।"
चिसो अझै बढ्न सक्छ,"काठमाडौं : काठमाडौं उपत्यकाको तापक्रम बिहीबार शून्यमा झरेको छ। बिहीबार बिहानको तापक्रम ०८ डिग्री मापन भएको छ। यो तथ्यांक यस वर्षकै कम भएको जल तथा मौसम विज्ञान विभागको मौसम पूर्वानुमान महाशाखाले जनाएको छ। गत मंगलबार उपत्यकाको न्यूनतम तापक्रम ११ डिग्री सेल्सियस थियो। गत वर्ष डिसेम्बर ३१ तारिखमा उपत्यकाको न्यूनतम तापक्रम १५ डिग्री रेकर्ड भएको थियो। मध्य हिउँदको अवधि अझै बाँकी रहेकाले चिसो अझै बढ्न सक्ने महाशाखाका अधिकारीको ठहर छ। हिउँदे वर्षा अझै भएको छैन। वर्षासँगै उच्च भेगमा हुने हिमपातको प्रभावले स्वाभाविक रूपमा देशैभर चिसो बढ्छ, महाशाखाका वरिष्ठ मौसमविद् निराजन सापकोटाले भने। अहिले पश्चिमी वायु बलियो नभएकाले तत्काल हिउँदे वर्षाको सम्भावना नरहेको सापकोटाले बताए। वर्षा नभए पनि काठमाडौं उपत्यकासहित अन्यत्र तापक्रम घट्नेक्रम जारी छ। बिहीबार जुम्लाको न्यूनतम तापक्रम माइनस ८५, दिपायलको ०४, वीरेन्द्रनगरको १९ डिग्री मापन भएको छ। मौसमविद् अंग्रेजी महिनाका डिसेम्बर, जनवरी र फेब्रअरीलाई मध्य हिउँदे अवधिका रूपमा बुझ्ने गर्छन्। भूमध्य सागरको वायु अफगानिस्तान, पाकिस्तान, भारतको जम्मु कस्मिर हुँदै मुलुकको सुदूरपश्चिमी भेगबाट प्रवेश गर्छ। सोही प्रभावले नेपालसहित छिमेकी मुलुकमा हिमपात र हिउँदे वर्षा हुने गर्छ। सो प्रभाव अहिले कमजोर भएकाले हिउँदे वर्षाको असर नदेखिएको मौैसमविद् बताउँछन्। डिसेम्बरमा काठमाडौं उपत्यकाको औसत वर्षाको मात्रा १३२ मिलिमिटर हो। जलवायु परिवर्तनको प्रत्यक्षअप्रत्यक्ष प्रभावले केही वर्षयता हिउँदे झरी हिउँदयामको अन्त्यतिर धकेलिन थालेकाले झरीसँगै न्यूनतम तापक्रम खस्किने वरिष्ठ मौसमविद् मणिरत्न शाक्यको ठहर छ। गत वर्ष मंसिरमै मेघ गर्जनसहित वर्षा भएको थियो, यसपटक मध्य पुसमा पनि परेको छैन, शाक्यले भने, ढिलोछिटो पानी पर्छ, पानी परेपछि चिसो बढ्ने सम्भावना धेरै हुन्छ। हिन्द र प्रशान्त महासागरसहित दक्षिण एसियाको समग्र मौसमी अवस्था विश्लेषण गरेर विज्ञले मनसुन र हिउँदे वर्षाको दृष्टिकोण बनाउने गर्छन्। प्रशान्त महासागरको पूर्वी भेगको पानी औसत भन्दा बढी तात्ने प्रक्रिया (एलनिनो) कमजोर बन्दा हिउँदे वर्षा ढिलो र कमजोर बनेको विज्ञहरूको बुझाइ छ। सो सागरको पानी औसतभन्दा कम तात्ने प्रक्रिया (ल्यानिना) भएमा हिउँदे वर्षा र मनसुन प्रभावित नहुने मौसमविद् शाक्यले बताए। अहिले एलनिनो कमजोर र सक्रिय नभइ न्यूट्रल अवस्थामा छ, करिब एकडेढ महिनापछि भने ल्यानिनातर्फ ढल्किने अन्तर्राष्ट्रिय अनुसन्धानले देखाइरहेको छ, उनले भने। शीतलहर अझै भित्रिएको छैनकेही दिनयता तराईका भूभागमा बाक्लो हुस्सुले जनजीवन प्रभावित भइरहेका बेला मौसमविद्हरू भने अझै शीतलहर सुरु नभएको बताउँछन्। तराईमा अहिले बाक्लो हुस्सु मात्रै लागेको महाशाखाका मौसमविद् सापकोटाले बताए। तराईमा स्वाभाविक रूपमा तापक्रम घटेर चिसो बढेको हो, शीतलहर सुरु भएको भनेर घोषणा गर्न हतार हुन्छ, उनले भने। ३ दिन अथवा ४८ घण्टासम्म सामान्य घामसमेत नलागेर, बाक्लो हुस्सुसँगै दिउँसै पानी परेझैँ भएमा मात्रै शीतलहरको प्रभाव भन्न मिल्ने सापकोटाले बताए। उनले भने, तराईको अवस्थाबारे हरेक दिन हामी अनुगमन गरिरहेका छौँ, ढिलोमा १२१ बजेपछि मौसममा सुधार आइरहेकाले शीतलहर भनिहाल्न मिल्दैन।"
नेकपा विभाजन : होडबाजी कारबाही,"विराटनगर : प्रदेश १ मा मन्त्रीको बर्खास्ती र मुख्यमन्त्रीविरुद्ध अविश्वास प्रस्ताव दर्तासँगै नेकपाका दुई समूहबीच कारबाहीको होडबाजी चलेको छ। ओली समूहका प्रदेश संसदीय दलका नेता एवं मुख्यमन्त्री शेरधन राईले बिहीबार भीमप्रसाद आचार्यसहित १५ सांसदलाई निलम्बन गरे। लगत्तै दाहालनेपाल समूहले मुख्यमन्त्री राईलाई बहुमत सदस्यको निर्णयबाट दलका नेताबाट बुधबारै हटाई रिक्त ठाउँमा आचार्यलाई निर्वाचित गरिएको पत्र प्रदेशसभा सचिवालयमा दर्ता गर्यो। दलका नेता परिवर्तनसम्बन्धी उक्त जानकारीपत्रमा दलका उपनेता टंक आङ्बुहाङको हस्ताक्षर छ। ओली पक्षका नेकपा प्रमुख सचेतक बुद्धिकुमार राजभण्डारीले आफ्नो दल र दलका नेतालाई जानकारी नदिई मुख्यमन्त्रीविरुद्ध अविश्वास प्रस्तावमा हस्ताक्षर गरेकाहरूलाई तीन महिना निलम्बन गरिएको बताए। यससँगै कसको निर्णय पहिले र आधिकारिक भन्ने बहस सुरु भएको छ। दलका नेता अझै आफू नै रहेकाले दलको विधानविपरीत काम गर्ने १५ सांसदलाई निलम्बन गरी प्रदेशसभा सचिवालयमा जानकारी गराइसकेको मुख्यमन्त्री राईको भनाइ छ। प्रमुख सचेतक राजभण्डारीले अविश्वासको प्रस्ताव दर्ता गर्ने ३७ सांसदसँग स्पष्टीकरण माग गरेका थिए। अविश्वास प्रस्तावमा हस्ताक्षर गरेकी सांसद कला घलेले हालै हस्ताक्षर फिर्ता लिइन्।दाहालनेपाल समूहका नेता आङ्बुहाङले अविश्वास प्रस्ताव दर्तासँगै मुख्यमन्त्रीलाई दलका नेताबाट हटाउने प्रस्ताव भइसकेको समयमा सांसदलाई जथाभावी धम्क्याउन सुरु गरेकाले बहुमत सदस्यको उपस्थितिमा दलका नेताबाट हटाइएको बताए। उहाँको निर्णय वैधानिक होइन, हाम्रो निर्णय वैधानिक र प्रक्रियागत रूपमा छ, आङ्बुहाङले भने, अब उहाँ दलका नेता नै नरहेको समयमा कसरी सांसद निलम्बन गर्नुहुन्छ ? नेता हटाउन आकस्मिक निर्णय ! मुख्यमन्त्री राईलाई दलका नेताबाट हटाउन बहुमत सदस्यको हस्ताक्षरसहित प्रस्ताव आएको भन्दै दाहालनेपाल समूहले पुस १९ गते आइतबारलाई बैठक बोलाएको थियो। मुख्यमन्त्रीविरुद्ध ३७ सांसदले हस्ताक्षर गर्दै आइतबार अविश्वास प्रस्ताव दर्तापछि सोही समूहले दलका नेताबाट मुख्यमन्त्री राईलाई हटाउन उपनेता आङ्बुहाङसमक्ष प्रस्ताव पेस गरेको थियो। त्यसपछि आङ्बुहाङले १९ गतेलाई दलको बैठक बोलाएका थिए। तर, बिहीबार अचानक अर्को निर्णय सार्वजनिक भयो : मुख्यमन्त्रीलाई बुधबार बिहान ९ बजे बसेको नेकपा संसदीय दलको नेताबाट हटाइयो। उक्त निर्णय प्रदेशसभा सचिवालयमा बिहान १० बजेपछि दर्ता भएको उपनेता आङ्बुहाङले बताए। मैले आकस्मिक रूपमा बैठक सरेको सूचना १४ गते मंगलबार बेलुकै सार्वजनिक गरें र हामी बुधबार बिहान बैठक बसेर मुख्यमन्त्रीलाई दलका नेताबाट हटाउने निर्णय गरेका हौं, आङ्बुहाङले भने। बुधबार सार्वजनिक बिदा परेकाले बिहीबार मात्रै प्रदेशसभा सचिवालयमा दर्ता गरिएको उनले बताए। मुख्यमन्त्रीविरुद्ध अविश्वास प्रस्ताव दर्ता र बहुमत नेकपा सांसदले दलका नेताबाट हटाउने प्रस्ताव आएपछि पनि मुख्यमन्त्रीले सांसद थर्काउने र कारबाही गर्ने चेतावनी दिएकाले १९ गतेको बैठकअघि नै सारेर यो निर्णय भएको हो, आङबुहाङले भने। सांसद नै अलमल्लमुख्यमन्त्रीलाई दलका नेताबाट पनि हटाउनुपर्ने प्रस्ताव गर्ने सांसद भने यो निर्णयबाट आफैं अलमलमा परेको भेटिएका छन्। उनीहरू अविश्वास प्रस्ताव दर्ता गरी १९ गते दलको बैठकमा आउने गरी जिल्ला फर्किएका थिए। दाहालमाधव समूहकी सांसद कुसुमकुमारी श्रेष्ठले आफू धनकुटाको पाख्रीबासमा रहेको सुनाइन्। आफूलाई १९ गते दलको बैठक बोलाइएकाले अन्य बैठक र निर्णयबारे जानकारी नभएको सांसद श्रेष्ठको भनाइ छ। अर्का सांसद मोहनकुमार खड्काले आफू ओखलढुंगाको एउटा कार्यक्रममा रहेको जनाउँदै यो विषयमा जानकारी नभएको बताए। सोही समूहका अर्का सांसद राम राईले पनि आकस्मिक बैठक र निर्णयबारे जानकारी नभएको बताए। अन्नपूर्ण पोस्ट्ले दाहालनेपाल समूहका नेता इन्द्रबहादुर आङ्बोसँग बुधबार बिहान ११ बजे अन्तर्वार्ता लिएको थियो। सो क्रममा आङबोले १९ गते दलको बैठक बोलाएको र सक्ने भए सो बैठकमा आएर आफ्ना कुरा राख्न मुख्यमन्त्रीलाई चुनौती दिएका थिए। तर, अहिले आएर सोही समूहले बुधबार बिहान ९ बजे दलको बैठक बसेर निर्णय गरेको भन्दै सार्वजनिक गरेको हो। सोही कुरा उल्लेख गर्दै प्रदेशसभा सचिवालयमा दलका नेता आचार्य भएको जानकारीपत्र दर्ता गरिएको छ। सोही समूूहका सांसदले आकस्मिक बैठक र सो बैठकको निर्णयका विषयमा आफूहरू जानकार नरहेको बताइरहँदा उक्त समूहले मंगलबार र बुधबारको मिति राख्दै निर्णय भएको सार्वजनिक गरेको प्रस्ट हुन्छ। मुख्यमन्त्रीले १५ सांसदलाई निलम्बन गरेको निर्णय सार्वजनिक भएपछि त्यस निर्णयको अर्थ नरहेको बताउन बनावटी बैठकको निर्णय बनाएको मुख्यमन्त्री राईले बताए। उहाँहरूको सबै निर्णयको पर्दाफास आफँै गरिरहनुभएको छ, मैले के भनिरहनुपर्छ र ? मुख्यमन्त्री राईले भने। मुख्यमन्त्री राईले आङ्बोलाई मन्त्री पदबाट बर्खास्त गरेका थिए।"
"पैसा ल्याउने आस थियो, लास आयो","मलंगवा : ६४ वर्षीय उखु किसान नारायण राय यादवको आन्दोलनकै क्रममा मृत्यु भएपछि परिवारका सदस्य बिचल्लीमा परेका छन्। सर्लाहीको धनकौल गाउँपालिका७ का यादवको परिवारमा १९ जना छन्। तीन बैंकको २५ लाखभन्दा बढी ऋण रहेको यादवका जेठा छोरा सीयाराम रायले बताए। ऋण भए पनि बुवा हुँदा हामीलाई कुनै चिजको चिन्ता थिएन। बुवाले नै घरव्यवहार चलाउनुहुन्थ्यो। अब हामी अभिभावकविहीन बनेका छौं, सीयारामले भने। बुवा नै बितेपछि कसरी ऋण तिर्ने भन्ने चिन्ता थपिएको उनले सुनाए। सहारा विकासको ऋण बुवाकै नाउँमा रहेको उनको भनाइ छ।उनका अनुसार धनकौलस्थित अन्नपूर्ण सुगर मिलबाट उखुको बक्यौता २४ लाख रुपैयाँ उठाउन बाँकी छ। उद्योगले पैसा दिए ऋण तिर्न सकिन्थ्यो। ०७३७४ को २ लाख र ०७४७५ को २२ लाख बाँकी छ। उखु दियौं तर उद्योगीले पैसा सट्टा बुवाको ज्यान लिए, उनले भने, उद्योगीले समयमा पैसा दिएको भए हामी टुहुरा हुँदैनथ्यौं। उद्योगीका कारण हाम्रो परिवार अहिले बर्बाद भएको छ। यो परिवारले खेत बेचेर भए पनि ऋण तिर्नुपर्ने अवस्था छ। दिनानुदिन बैंकको ब्याज बढ्दो छ। जसरी भए पनि ऋण तिर्न पाए हुन्थ्यो भन्ने छ । तर, पैसा नै नभएपछि कसरी तिर्नु ? खेत पनि बागमती नदीको बगरमा छन्, सीयारामले भावुक हुँदै भने, कुनै वर्ष उब्जनी हुन्छ, कुनै वर्ष बाढीले सखाप बनाउँछ। खेतको भाउ पनि त्यति राम्रो छैन। सस्तोमा बेच्नुपर्ने बाध्यता छ। सबै खेत बेच्दा पनि ऋण तिर्न सकिँदैन। घरमा तीन दाजुभाइ छन्। आर्थिक अवस्था कमजोर भएका कारण पढाइलेखाइ गर्न नसकेको उनको भनाइ छ। सबै जना कृषिमै लागेका छौं। १९ जनाको परिवार छ। जसोतसो परिवार पाल्नुपरेको छ, उनले भने। नारायण गाउँका किसानसहित आन्दोलन गर्न मंसिर २८ गते काठमाडौं गएका थिए। यसपालि पैसा लिएरै घर आउँछु भनेर बुवा जानुभएको थियो। तर, न पैसा लिएर आउनुभयो न खाली हात, उनले भने, पैसाको साटो कात्रोमा बेरिएर मृत शरीर घरमा आइपुग्यो। सरकारसँग सहमति भएपछि पैसा पाउने आशा पलाएको थियो। बुवाको नाममा १ लाख ६५ हजार र मेरो नाममा २६ हजार रकम खातामा आएको थियो। बुवाले केही पैसा गएको छ, हेर्नू भनेर फोन गरेर भन्नुभएको थियो। बाँकी पैसा ७ दिनमा दिएपछि पैसा लिएरै घर आउँछु भनेर फोन गर्नुभएको थियो, उनले भने, तर, गत मंगलबार बिहान अचानक फोन आयो। बुवाले नै गर्नुभएको थियो। फोनमा बुवाले शौच गर्न शौचालय गएका बेला बेहोस भएर लडेको घटना सुनाउनुभयो। घरबाट उपचार गराउनका लागि आऊ पनि भन्नुभयो। घरबाट जादाँ समय लाग्छ भनी मैले सँगै गएको गाउँका एक जना किसानलाई फोन गरी बुवालाई उपचार गराउन अस्पताल लैजानू म आउँदै छु भनें। तर, केही बेरमा फेरि फोन आउँदा बुवाको मृत्यु भएको खबर सुन्नुपर्यो। उनले बुवाको मृत्युको खबर सुनेपछि पाँच जना लिएर काठमाडौं गएको सुनाए। बुधबार बिहान २ बजे मृत शरीर ल्याएर घरछेउमा बुवाले नै जग्गा दान दिएर बनाउनुभएको कृष्ण प्रणामी मन्दिरछेउमा समाधि दिएका छौं, उनले भने। अग्निमा प्रवाह नगरी खाल्डो खनेर चारैतिरबाट इँटाको बार जोडी समाधि दिएको उनले सुनाए। उनले बुवाको मृत्युको खबरले आमा सोनावती देवी अचेत रहेको सुनाए। सोनावतीको उपचार घरमै भइरहेको छ। आमालाई अहिले स्लाइन चढाएर राखेका छौं। छिनछिनमा मुर्छा पर्नुहुन्छ, उनले भने। उनले बुवाको मृत्युपछि कृषि मन्त्रालयले २५ हजार सहयोग गरेको बताए। अरु कतैबाट सहयोग नआएको उनको गुनासो छ। स्थानीय मनोज यादवले आफूले उब्जाएको अन्नबालीको पैसा लिन ज्यानै दिनुपर्ने यो कस्तो जमाना आएको भन्दै गुनासो गरे। किसानको हत्या गर्ने उद्योगीलाई राज्यले कारबाही गर्नुपर्ने माग मनोजको छ। नारायणलाई कृषक शहिद घोषणा गर्नुपर्ने, पीडित परिवारलाई क्षतिपूर्ति दिनुपर्ने र परिवारको एक जनालाई रोजगार दिनुपर्ने माग आफूहरूको रहेको मनोजले बताए।"
राष्ट्रिय सभामा डेनिस कथा सुनाउँदै जितेन्द्र देवले भने महाराजा त नाङ्गै होइबक्सिन्छ,"काठमाडौं : राष्ट्रिय सभाका सदस्य जितेन्द्र नारायण देवले प्रतिनिधिसभा विघटन असंवैधानिक भएको बताएका छन्। शुक्रबार सुरु भएको राष्ट्रिय सभाको सातौं बैठकलाई सम्बोधन गर्दै नेता देवले यस्तो बताएका हुन्। उनले संविधानको धारा ७६ को १ देखि १० सम्मको उपधाराभित्र बहुमतको प्रधानमन्त्रीलाई संसद विघटनको अधिकार नदिएको प्रष्ट पारे। संसद् विघटनअघि सम्पूर्ण अधिकार संसदलाई नै दिनुपर्छ भनेर संविधानमै प्रष्ट भएको उनले सुनाए। यसअघि भएका संसद भंगका घटनालाई हेरेर नै संविधानको धारा ७६ मा १० वटा उपधारा राखिएकोसमेत उनले उल्लेख गरे। उनले जनताको सार्वभौमसत्तामाथि एउटा कार्यकारी प्रधानमन्त्रीले आक्रमण गर्न नहुने बताए। बैठकमा डेनिस राइटरको महाराजको नयाँ लुगा शीर्षकको एउटा कथा सुनाउँदै नेता देवले प्रधानमन्त्री ओलीको प्रवृत्ति गलत भएको बताए । बैठकमा उनले सन् १८३७ मा एक डेनिस लेखकले लेखेको कथाको सम्झना गरेका हुन् । उक्त कथामा महाराजालाई नयाँ लुगा लगाइदिएर अन्धभक्तले बजार घुमाएको र 'आहा क्या राम्रो लुगा लगाउनुभएको' भन्दै प्रशंसा गरेको तर, सहर घुम्दाघुम्दै चोकमा बसेको एक बालकले हाम्रो महाराजा त नाङ्गै होइबक्सिन्छ भनेको कुरालाई उनले सम्झना गरेका हुन् । अहिले केपी ओलीको अवस्था त्यही भएको उनले व्यङ्ग्य गरे । कथा सुनाइसकेपछि उनले भने, मैले प्रतिनिधिसभा विघटन गरेर ठिक गरेँ। संवैधानिक गरे भन्दै हुनुहुन्छ। तर, पूरा देश यो असंवैधानिक छ भनिराखेको छ। संविधानको धारा ७६ को उपधारा १ देखि १० सम्म हामीले पढ्ने हो भने यो असंवैधानिक छ । यो विषय सम्मानित अदालतमा पुगेको छ । यसबारे यहाँभन्दा धेरै नबोलौँ । नेता देवले पार्टी भित्रको समस्यालाई लिएर देशलाई खाल्डोमा हाल्ने काम प्रधानमन्त्री ओलीले गरेको आरोपसमेत लगाए। उनले उखु किसानको आन्दोलनकै क्रममा मृत्यु भएकोप्रति दुःख व्यक्त गर्दै सरकारलाई उनीहरुको मागमा गम्भीर बन्न आग्रह गरेका छन् । उनले सरकारले फोन ट्यापिङको काम सरकारले गरेको भन्दै यो विषयमा गम्भीर ध्यानाकर्षण भएकोसमेत बताएका छन् । यो काम सरकारले गरेको भए त्यो अपराध भएको उनले बताए । त्यसैगरी उनले नेपालमा परराष्ट्र नीतिको विषयमा गम्भीर हुनुपर्नेमा जोड दिए । अहिले परराष्ट्र र जलस्रोत नीतिमा सरकार एकल ढंगले अगाडि बढेमा विदेशीले खेल्ने बाटो पाएकोसमेत बताएका छन् । उनले यस्ता विषयमा राष्ट्रिय रुपमा छलफल हुनुपर्नेमा जोड दिएका छन् ।"
प्रजातन्त्र र राष्ट्रियताका लागि मर्न र मार्न तयार छौं : कमल थापा,"काठमाडौं : राष्ट्रिय प्रजातन्त्र पार्टी (राप्रपा) का अध्यक्ष कमल थापाले अब सडक आन्दोलनबाटै राजसंस्था पुनरस्थापित गर्ने दावी गरेका छन्। शुक्रबार काठमाडौंमा विरोध प्रदर्शनपछि आयोजित सभामा सम्बोधन गर्दै अध्यक्ष थापाले यस्तो बताएका हुन्। राजनीतिक नेताहरुले समयमै जिम्मेवारी पूर्वक सोचेनन् भने देश द्वन्द्वतर्फ जानसक्ने भन्दै उनले चिन्ता व्यक्त गरे। देश द्वन्द्को अवस्थामा गइसकेपछि कांग्रेस, कम्युनिस्ट, मधेशवादी दलहरुको नियन्त्रण वा ती नेताहरुको नियन्त्रणमा परिस्थिति नरहने भन्दै समयमै राजसंस्था र हिन्दुराष्ट्र साझा एजेन्डा बनाउन आग्रह गरे। उनले भने,' त्यसैले ढिलो नगरिकन साझा व्यवस्था र साझा प्रणाली निर्माणमा लागौं।' उनले राजसंस्था र हिन्दुराष्ट्र अब राप्रपाको मात्र एजेन्डा नभएको बताए। उनले भने,' हिजो कठिन घडिमा राप्रपाले बोक्यो होला। तर अब आम नेपालीको एजेन्डा बनिसकेको छ। कसैले चाहेर पनि नचाहेर पनि प्रत्येक हिन्दुहरुको घरघरमा हिन्दुराष्ट्रका बारेमा चर्चा हुन थालेको छ।' उनले हिन्दुराष्ट्र र राजसंस्थालाई पुनरस्थापित र संघीयतालाई पुनरावलोकन गर्नतिर नसोच्ने हो भने सडकबाटै आफ्ना मान्यताहरुलाई स्थापित गर्ने बताए। त्यसका लागि राप्रपा तयार भएर आएको पनि उनले स्पस्ट पारे। सिंहदरबार र शीतल निवासका शासकहरुलाई सार्वजनिक आह्वान भन्दै अध्यक्ष थापाले भने, 'हामी यो देश बचाउन, प्रजातन्त्र र राष्ट्रियतालाई बलियो बनाउन र नेपाली जनताको आर्थिक समृद्धिका निमित्त आवश्यक पर्यो भने मार्न र मर्न पनि तयार भएर सडकमा आएका छौं । टाउकोमा कफन बाँधेर आएका छौं ।'"
प्रस्ताव दर्ताका सम्बन्धमा भ्रम उत्पन्न गर्नुको अर्थ छैन : सभामुख सापकोटा,"काठमाडौं : सभामुख अग्निप्रसाद सापकोटाले सङ्घीय संसद् सचिवालयमा दर्ता भएको अविश्वासको प्रस्तावका सन्दर्भमा यसअघि नै सचिवालयले स्पष्ट पारिसकेकाले अनावश्यक भ्रम उत्पन्न गर्नुको अर्थ नभएको बताएका छन् । यही पुस ५ गते ९० जना सांसदले सङ्घीय संसद् सचिवालयमा दर्ता भएको अविश्वासको प्रस्तावका सन्दर्भमा आफूलाई समेत जोडेर टिप्पणी गरिएको भन्दै उनले थप स्पष्ट पारेका हुन् । सभामुखलाई सम्बोधन गरी सचिवालयमा दर्ताका लागि ल्याइएको अविश्वासको प्रस्तावमा सभामुखले दर्ताका लागि लिखित निर्देशन दिनुभएको हो, सभामुख सापकोटाका प्रेस विज्ञ श्रीधर न्यौपानेद्वारा जारी प्रेस नोटमा भनिएको छ, तत्पश्चातका प्रशासनिक प्रक्रियालाई समेत जोड्दै उहाँलाई विवादमा ल्याउनु वाञ्छनीय छैन। तथ्यहरुलाई एकातिर पन्छाएर सभामुखलाई समेत विवादमा तान्ने प्रयासस्वरूप सिर्जना गरिएको भ्रममा नपर्न प्रेस नोटमा आग्रह गरिएको छ । अविश्वासको प्रस्ताव दर्ता समयका सम्बन्धमा संसद् सचिवालयका प्रवक्ताद्वारा यही पुस ८ गते प्रेस विज्ञप्तिमार्फत स्पष्ट गरिसकिएको समेत प्रेस नोटमा स्मरण गरिएको छ ।"
राष्ट्रिय सभाको अर्को बैठक पुस २३ गते,"काठमाडौं : राष्ट्रिय सभा हिउँदे अधिवेशनको पहिलो बैठक सकिएको छ । शुक्रबार बसेको सातौं बैठक पुस २३ गते दिउँसो १ बजे बस्नेगरी स्थगित भएको हो । शुक्रबारको बैठकमा राष्ट्रियसभाका सदस्य दीननाथ शर्मा, जितेन्द्र नारायण देव र प्रमिला कुमारीले सम्बोधन गरे । बैठकमा संवैधानिक परिषद् (काम, कर्तव्य, अधिकार र कार्यविधि) सम्बन्धी (पहिलो संशोधन) अध्यादेश राष्ट्रिय सभामा पेस भएको छ । शुक्रबार बसेको बैठकमा प्रधानमन्त्रीको तर्फबाट कानुन न्याय तथा संसदीय मामिलामन्त्री लिलानाथ श्रेष्ठले संवैधानिक परिषद् सम्बन्धी अध्यादेश पेस गरेका हुन् । मन्त्री श्रेष्ठले यौन हिंसा विरुद्धका केही ऐनलाई संशोधन गर्न अध्यादेश, २०७७, फौजदारी कसुर तथा फौजदारी कार्यविधि सम्बन्धी केही ऐन संशोधन गर्ने अध्यादेश, २०७७ समेत पेश गरेका छन् । सँगै बैठकमा गृहमन्त्री रामबहादुर थापा बादलले 'तेजाब तथा अन्य घातक रासायनिक पदार्थ (नियमन) अध्यादेश, २०७७, 'नेपाल प्रहरी र प्रदशे प्रहरी (कार्य सञ्चालन, सुपरीवेक्षण र समन्वय) (पहिलो संशोधन) अध्यादेश, २०७७ पेश गरेका छन् । बैठकको सुरुमा राष्ट्रिय सभाका अध्यक्ष गणेशप्रसाद तिमल्सिनाले राष्ट्रपतिबाट अधिवेशन आह्वान गरेको पत्र र राष्ट्रपति कार्यालयबाटै प्राप्त मन्त्रिपरिषद् पुनर्गठन सम्बन्धी पत्र पढेर सुनाएका थिए । त्यसैगरी प्रतिनिधिसभा र राष्ट्रिय सभाका सदस्य र पूर्वसदस्यको निधनप्रति शोध प्रस्ताव पारित गर्दै शुक्रबारको बैठक सम्पन्न भएको हो ।"
सरकारको विरोधमा राजधानीमा राप्रपाको प्रदर्शन,"काठमाडौं : राष्ट्रिय प्रजातन्त्र पार्टी (राप्रपा)ले सरकारको विरोधमा राजधानीमा प्रदर्शन गरेको छ । सरकार चौतर्फी रुपमा असफल भएको भन्दै राप्रपाले शुक्रबार प्रदर्शन गरेको हो । सरकारको विरोधमा प्रदर्शनमा उत्रिएको राप्रपाले राजसंस्था र हिन्दुराष्ट्र पुनःस्थापनाको पक्षमा चर्को नाराबाजी गरेको छ । राजधानीको भृकुटीमण्डपमा भेला भएर राप्रपाले सुरु गरेको प्रदर्शन रत्नपार्कको शान्ति बाटिकामा पुगेर सभामा परिणात भएको छ । सभालाई राप्रपाका अध्यक्षद्वय कमल थापा, पशुपति शम्शेर राणा र प्रकाशचन्द्र लोहनीलगायतले सम्बोधन गर्दैछन् ।"
राष्ट्रिय सभाको हिउँदे अधिवेशनको पहिलो बैठक सुरु (लाइभ),"काठमाडौं : प्रतिनिधिसभा विघटन भए पनि राष्ट्रियसभाको एकल अधिवेशन शुक्रबार सुरु भएको छ । संसद्को मुख्य काम कानुन निर्माण, संशोधन र परिमार्जन गर्ने भए पनि यो काममा राष्ट्रियसभा एक्लैले मात्र गरेर पूर्णता पाउँदैन। संविधान, कानुन र संसद् नियमावलीले राष्ट्रियसभाले बनाउने कानुनलाई प्रतिनिधिसभाले पारित गरे मात्र अन्तिम रूप पाउने व्यवस्था गरेका छन्। प्रधानमन्त्रीको सिफारिसमा राष्ट्रपतिबाट पुस ५ गते प्रतिनिधिसभा विघटन भएको थियो। प्रतिनिधिसभा विघटनमा परे पनि संवैधानिक संकट टार्न राष्ट्रियसभाको अधिवेशन सुरु भएको हो। एउटा अधिवेशनको समाप्ति र अर्को अधिवेशनको प्रारम्भबीचको अवधि ६ महिनाभन्न्दा बढी हुन नहुने संवैधानिक व्यवस्था छ। सरकारको सिफारिसमा असार १८ गते दुवै सदनका अधिवेशन अन्त्य गरिएको थियो। प्रतिनिधिसभा विघटन भए पनि राष्ट्रियसभाको एकल अधिवेशन बस्ने संवैधानिक व्यवस्था छ। संविधानको धारा ९३ मा भनिएको छ, यस संविधानबमोजिम राष्ट्रपतिले समयसमयमा दुवै वा कुनै सदनको आह्वान गर्नेछ। राष्ट्रियसभा सचिवालयका अनुसार ६ वटा विधेयक सभामा प्रस्तुत हुन बाँकी छन्। १० वटा विधेयक विभिन्न समितिमा छलफलका क्रममा छन्। राष्ट्रियसभाले पारित गरेका ६ विधेयक प्रतिनिधिसभाबाट फिर्ता आउन बाँकी रहेकाले ती विधेयक अघि बढ्ने अवस्था छैन।"
"बहुमत र अल्पमतको टुंगो अहिले हुँदैन, चुनावपछि हुन्छ : प्रधानमन्त्री ओली","काठमाडौं : प्रधानमन्त्री केपी शर्मा ओलीले मध्यावति चुनावपछि मात्र बहुमत र अल्पमतको टुंगो लाग्ने बताएका छन्। प्रवासी नेपाली एकता मञ्चको शुक्रबारको भर्चुअल भेलालाई सम्बोधन गर्दै प्रधानमन्त्री ओलीले प्रचण्डनेपाल समूहलाई इंगित गर्दै यस्तो बताएका हुन्। 'उहाँहरु आफूसँग बहुमत छ भनेर सडकमा कराइरहनु भएको छ,' प्रधानमन्त्री ओलीले भने,' बहुमतको अल्पमतको अहिले टुंगो लाग्दैन। चुनावपछि हुन्छ। प्रमुख पार्टी कोहो भनेर पनि चुनावपछि मात्रै थाहा हुन्छ।' उनले त्यो नतिजा देखाउन आफ्ना कार्यकर्तालाई सक्रिय हुन समेत आग्रह गरे। सम्बोधनका क्रममा प्रधानमन्त्री ओलीले संविधान संसोधन गरेर नेपालको नक्सा जारी गरेपछि आफूमाथि पार्टीकै साथीहरुबाट हमला हुन सुरु भएको बताए। अरुका निम्ति, अरुको गोटी भएर काम नगरौं भन्दा उल्टै आफूलाई सिध्याउने प्रयास भएको स्पष्ट पारे। 'सार्वभौमसत्ता, स्वाधिनता, स्वतन्ततताको सही दुपयोग गरौं र हाम्रो भौगोलिक अखण्डाको रक्षा गरौं भने, तर उहाँहरु भित्रभित्रै एकपछि अर्को षडयन्त्र सुरु गर्नुभयो। हस्ताक्षर अभियान सुरु भयो। जहिले पनि हस्ताक्षर, जहिले पनि विरोध भइरह्यो,'उनले भने,'देश अगाडि बढ्ने अवस्था नआएपछि संसद विघटन गरेँ।' 'पछिल्लो समयमा आएर कात्तिक २८ गते प्रचण्डले प्रस्ताव मलाई दिनुभयो। त्यो प्रस्ताव पाँचजनाको थियो। तर उही एकैजनाको थियो। पाँचैजनाले हाम्रो साझा प्रस्ताव भएको बताए। पार्टीभित्र ९ जनाको सचिवालयमा पाँच जना अलग्गै बस्ने। बाहिर निरणय गरेर आउने र कमिटीमा असुन्तुष्ट पोख्ने। लिडरसीपलाई सिध्याउनका लागि, आन्दोलनलाई कमजोर पार्नका लागि एउटा झुटो लान्छनासहितको आरोपहरुको पुलिन्दा मलाई दिनुभयो। त्यति मात्र नभएर पार्टीको लोगो प्रयोग गरेर पार्टीको केन्द्रीय कार्यालयको नाममा छापेर देशव्यापी वितरण गर्नुभयो। मैले झुटो प्रस्ताव फिर्ता लिनु भयो तर लिन मान्नु भएन। झुटा लान्छना लगाएर नेतृत्वलाई खुइलाउने प्रयास गर्नुभयो, 'उनले भने,' संविधानको रक्षाका लागि र जनताका लागि ताजाअनादेशमा जाँदा उहाँहरुले यसलाई असंवैधानिक भन्नुभयो।' महाधिवेसनको विधि पुरा गराएर तपाईहरुले नै देश चलाउनुहोस् भन्दा पनि प्रचण्डनेपाल समूहले नमानेको उनको भनाइ छ। उनले नेपाल कम्युनिस्ट पार्टी (नेकपा) विभाजन नभएको दावी गरे। उनले भने,' पार्टी विभाजन भएको छैन, पार्टी विभाजन हुँदैन र पार्टी विभाजन हुन पनि दिइन्न।' आफूले पार्टी केन्द्रीय कमिटीको बैठक बोलाउँदा प्रचण्ड नेपाल पक्ष नआएर अन्तै बैठक राखेर आफै अध्यक्ष भएँ भनेर स्वयम घोषणा गरेको बताए।' अहिले पनि उहाँहरु पार्टीमा आउनसक्नु हुन्छ। बैठकमा आउनुहुन्छ,'उनले भने। पुष ५ गतेको मन्त्रिपरिषद् बैठकको सिफारिसमा राष्ट्रपति विद्यादेवी भण्डारीले संसद विघटन गरेपछि नेकपा दुई खेम भएको छ।"
राजसंस्थाको माग गर्दै काठमाडौंमा राप्रपाको प्रदर्शन (फोटो फिचर),काठमाडौं : राष्ट्रिय प्रजातन्त्र पार्टी (राप्रपा) ले काठमाडौंमा प्रदर्शन गरेको छ। राजसंस्था र हिन्दु राष्ट्रको माग गर्दै शुक्रबार राप्रपाले काठमाडौंमा प्रदर्शन गरेको हो। राजधानीका विभिन्न क्षेत्रबाट विरोध र्याली निकालेर राप्रपाले रत्नपार्कमा भेला गरेको छ। राजसंस्थाको माग गर्दै गणतन्त्र तत्काल खारेज गर्न समेत राप्रपाका नेताहरुले माग गरेका छन्। पुन ५ गते मन्त्रिपरिषद बैठकको सिफारिसमा राष्ट्रपति विद्यादेवी भण्डारीले संसद विघटन गरेपछि विभिन्न राजनीतिक दलहरु आन्दोलित भएका छन्। यसअघि संसद पुन:स्थापनाको माग गर्दै प्रतिपक्षी दल नेपाली कांग्रेस र सत्ता पक्षकै नेताहरुले देशभर प्रदर्शन गरेका थिए।
संवैधानिक परिषद् सम्बन्धी अध्यादेश राष्ट्रिय सभामा पेस,"काठमाडौं : संवैधानिक परिषद् (काम, कर्तव्य, अधिकार र कार्यविधि) सम्बन्धी (पहिलो संशोधन) अध्यादेश राष्ट्रिय सभामा पेस भएको छ । शुक्रबार बसेको राष्ट्रिय सभाको सातौं बैठकमा प्रधानमन्त्रीको तर्फबाट कानुन न्याय तथा संसदीय मामिलामन्त्री लिलानाथ श्रेष्ठले अध्यादेश पेस गरेका हुन् । संवैधानिक परिषद्को बैठकमा बहुमत पुर्याउन नसकेपछि प्रधानमन्त्री केपी ओलीले तीन जनामात्र भए पनि निर्णय गर्न सक्ने व्यवस्था गर्दै नयाँ अध्यादेश ल्याएका हुन्। नयाँ अध्यादेशमा तीन जना मात्रै सदस्य भए पनि संवैधानिक परिषद् सम्बन्धी बैठक बस्न र निर्णय गर्न सक्ने व्यवस्था गरिएको छ ।"
प्रजातन्त्र जोगाउन राजसंस्था र हिन्दुराष्ट्र पुनर्स्थापना गर्नुपर्छ : राप्रपा,"काठमाडौं : राष्ट्रिय प्रजातन्त्र पार्टी (राप्रपा) का अध्यक्ष पशुपति शमशेर राणाले प्रजातन्त्र जोगाउन, राष्ट्रलाई स्थीर राख्न राजसंस्था र हिन्दुराष्ट्र पूनःस्थापना गर्नुपर्ने बताएका छन् । जनताका चाहना र राष्ट्रको आवश्यकता बमोजिम उन्नत प्रजातन्त्रका निम्ति राजसंस्था, हिन्दुराष्ट्र पूनःस्थापना गर्नुको विकल्प छैन । समय र जनताको माग यही नै छ, अध्यक्ष राणाले राप्रपाद्वारा शुक्रबार काठमाडौंमा आयोजित बृहद जनप्रदर्शनलाई सम्बोधन गर्दै भने । स्थीरता र स्थायित्व दिन्छौं भनेर डिङ हाँक्ने साम्यवादी सरकारले जनताको पक्षमा सिन्को समेत भाँच्न नसकेको भन्दै नेकपा सरकारको राणाले आलोचना गरे । अहिले आएर नेकपा मात्र नभएर, बस्तुगत रुपमा एमाले नै दुई फ्याक भएको अवस्था छ, उनले भने । राजसंस्था र हिन्दुराष्ट्र पूनःस्थापनाको माग गर्दै राप्रपाले काठमाडौंमा शुक्रबार शक्ति प्रदर्शन गरेको हो । राप्रपाले राजसंस्थालगायत सबै अट्ने गोलमेच सम्मेलन, कोरोना महामारीको सबल व्यवस्थापन, भ्रष्टाचार नियन्त्रण, युवालाई रोजगारी लगायतका माग अघि सारेको छ । राप्रपाका अध्यक्ष डा प्रकाशचन्द्र लोहनीले सोही अवसरमा लुटाहा सरकारका कारण नेपाली जनताले दुःख पाएको बताए । विरोध सभालाई सम्वोधन गर्दै अध्यक्ष लोहनीले केपी ओली सरकारले संविधानविपरीत प्रतिनिधिसभा विघठन गरेको भन्दै कडा आलोचना गरे । संसद विघठन गरेर चुनावमा जाने संविधानमा कुनै व्यवस्था नभएको उनले बताए । अराजक परिस्थितिबाट मुक्ति पाउन सबै दलहरुको मनस्थितिमा परिवर्तन आउनु आवश्यक रहेको बताए । लोहनीले राजसंस्था र हिन्दुराष्ट्र पूनःस्पाना गरेर राष्ट्रियता र विकासको महाअभियानमा आरम्भ गर्नु पर्ने बताए । 'राष्ट्रिय चरित्रका सबै शक्ति र संस्थाहरुलाई स्थान दिन प्रजातान्त्रिक र देशभक्तहरुबीच नयाँ संवाद र वृहत प्रजातान्त्रिक एकता कायम गर्नु आजको आवश्यकता हो,' लोहनीले भने । भृकुटीमण्डपबाट सुरु भएको र्याली रत्नपार्क पुगेर सभामा परिणत भएको थियो ।"
खुमलटारमा प्रचण्ड र वामदेवबीच छलफल,काठमाडौं : नेपाल कम्युनिस्ट पार्टी (नेकपा) प्रचण्ड नेपाल समूहका अध्यक्ष पुष्पकमल दाहाल 'प्रचण्ड' र नेकपाका उपाध्यक्ष वामदेव गौतमबीच भेटवार्ता भएको छ। प्रचण्डलाई भेट्न गौतम शुक्रबार बिहान करिब खुमलटार पुगेका थिए। राष्ट्रिय सभा सदस्यसमेत रहेका वामदेव प्रचण्डलाई भेट्न गएका हुन्। आजबाट राष्ट्रिय सभाको हिउँदे अधिवेशन सुरू हुँदैछ। राष्ट्रिय सभामा नेकपाकै प्रचण्डनेपाल समूहका सदस्यहरूले प्रतिनिधिसभा विघटनविरूद्ध ससक्त आवाज उठाउने बताएका छन्। यसअघि पनि प्रचण्ड र गौतमबीच पटकपटक भेटवार्ता भएको थियो। नेकपा विभाजन पछि गौतम कुनै समूहमा गएका छैनन् । उनले अहिलेसम्म आफ्नो कित्ता क्लियर गरेका छैनन्। गौतमले प्रधानमन्त्री केपी शर्मा ओलीले अपत्यासित रुपमा संसद विघटन गरेकोमा विमति जनाएका छन्। यसअघि प्रचण्डले गौतमसँग आफूलाई साथ दिन आग्रह गरेका थिए।
"संसद् विघटन अग्रगामी कदम हो, यो लडाइँमा हामी विजयी हुनेछौँ : बादल","काठमाडौं : सत्तारुढ नेपाल कम्युनिस्ट पार्टी (नेकपा) नेता रामबहादुर थापा 'बादल'ले संसद् विघटनलाई अग्रगामी कदम भन्दै यो नयाँ लडाइँमा आफूहरु विजयी हुने बताएका छन्। शुक्रबार ललितपुरको लगनखेलमा आयोजित ललितपुर महानगरस्तरीय कार्यकर्ता भेलालाई सम्बोधन गर्दै गृहमन्त्रीसमेत रहेका नेता बादलले यस्तो बताएका हुन्। नेकपा भित्रको विभाजनलाई अग्रगमन र प्रतिगमनको संज्ञा दिएका उनले प्रधानमन्त्री केपी ओली समूह अग्रगमनका साथ अगाडि बढेको दाबी गरे। संसद विघटन संवैधानिक हो कि असंवैधानि ? प्रतिगामी कदम कि अग्रगामी भन्ने बहस छ। हाम्रो नजरमा यो अग्रगामी कदम हो, बादलले भने, ठूलो राजनीतिक कदम हो। यो फेरि कम्युनिस्ट आन्दोलनलाई एकताबद्ध गर्ने कदम हो। संसद् विघटनको निर्णयपछि नेकपा विभाजन हुँदा प्रधानमन्त्री ओली समूहमा पुगेका नेता बादलले प्रतिगमन र अग्रगमनको लडाइँमा आफूहरु विजयी हुने बताए। नयाँ राजनीतिक परिस्थितिमा अग्रगमन र प्रतिगमनको अभियान देशव्यापी रुपमा सुरु भएको छ, नेता बादलले भने, हामीले विश्वास गर्नुपर्छ। यो नयाँ लडाइँमा हामी विजयी हुनेछौँ र हामीलाई राष्ट्रले दिएको जिम्मेवारी र जनताले दिएको जिम्मेवारी सफलतापूर्वक पूरा गर्नेछौँ। नेकपा विभाजनपछि देशमा आइपरेको चुनौती सामना गर्न र पार्टी निर्णयको पक्षमा दृढतापूर्वक उभिन उनले सबैलाई आह्वान गरेका छन्। बादलले अब मध्यावधि निर्वाचनको मोर्चामा हाम फल्न सबैलाई आग्रह गरे। चुनौती सामना गर्न तपाईं हामी यहाँ एकठिक्का भएका छौँ। एउटा संकल्प र प्रतिवद्धता व्यक्त गरेका छौँ, उनले भने, पार्टीको निर्णयको पक्षमा दृढतापूर्वक उभियौँ। मध्यावधि निर्वाचनको मोर्चामा हामफालौँ र त्यहाँ हामी सफल बनौँ। नेता बादलले आफूहरु फुट र गुटको पक्षमा नभएर स्थायित्व र समृद्धिको पक्षमा रहेको बताए। अहिले राष्ट्रको पक्षमा उभिने कि आत्मसमर्पणको पक्षमा उभिने भन्ने निर्णय गर्ने बेला भएकोसमेत बताएका छन्। हामी फुट र गुटको पक्षमा होइन, हामी पार्टीको पक्षमा उभिएका छौँ। हामीले गुटको प्रतिवाद गरेका छौँ। हामी स्थायित्वको पक्ष र अस्थिरताको प्रतिवादको निमित्त लामबद्ध भएका छौँ। हामी समृद्धिको पक्षमा उभिएका छौँ, बादलले भने, हामी राष्ट्रियताको पक्षमा उभिने कि आत्मसमर्पणको पक्षमा उभिने भन्ने आफ्नो स्थिति सिर्जना गर्न भेला भएका छौँ। त्यसैगरी बादलले पार्टी विभाजनमा विदेशी शक्तिको खेल रहेको भन्दै नेकपाको विभाजित समूहलाई एकतावद्ध गरेर अगाडि बढ्ने प्रतिवद्धतासमेत जनाएका छन्।"
संसद् विघटनको निर्णय नसच्चिए देश कल्पनै नगरेको दुर्घटना जान्छ : नेता सिंह,"काठमाडौं : नेपाली कांग्रेसका नेता प्रकाशमान सिंहले सङ्घीय संसद विघटनको निर्णय नसच्चिए देश कल्पनै नगरेको दुर्घटनामा पुग्ने बताएका छन् । शुक्रबार काठमाडौंको गोकर्णेश्वर नगरपालिकाको नगरसभालाई सम्बोधन गर्दै उनले यस्तो बताएका हुन् । उनले राष्ट्रपतिले समेत संविधानको मर्म र भावना बुझ्न नसक्दा अहिले यो परिस्थितिको सिर्जना भएको बताए । सङ्घीय संसद विघटन हुँदा यसको असर प्रदेश र स्थानीय सरकार परेको छ । सरकारको यो असंवैधानिक निर्णय नसच्चिए देश राजनीतिक अन्धकारको सुरुङभित्र फस्ने भएकाले त्यसपछिको अवस्था कल्पना पनि गर्न सकिँदैन, नेता सिंहले भने, राष्ट्रपतिले समेत संविधानको भावना र मर्म अनुरुप कार्य गर्न नसक्दा देश जटिल दुर्घटनातर्फ उन्मुख बनेको छ । संविधानले प्रधानमन्त्रीलाई संसद भंग गर्ने अधिकार नदिएको भन्दै उनले अनावश्यक तर्क नगर्न सुझावसमेत दिए । जनताबाट झण्डै दुई तिहाई मत पाएको वर्तमान सरकारले पार्टीभित्रको आन्तरिक झगडाका कारण संसद विघटन गर्दा यसको असर सबै प्रदेश र स्थानीय तहसम्म पुगेको छ, उनले भने, प्रधानमन्त्रीले आफूसँग नभएको अधिकार प्रयोग गरेर संसद विघटन गर्नुभयो, सरकारले चालेको उक्त कदम असंवैधानिक छ । उनले जनताको सेवा गर्छु भन्नेहरु सेवा छाडेर मेवा खान थालेकाले राजनीति प्रति जनतामा निराशा बढेको बताए । कार्यक्रममा नेपाली कांग्रेस काठमाडौँका सभापति सबुज बानियाँले स्थानीय सरकारका कारण जनता र जनप्रतिनिधीबीच राम्रो समन्वय हुँदा स्थानीय तहले विकास निर्माणमा राम्रो फड्को मारेको उल्लेख गरे । बागमती प्रदेशका सांसद छिरिङ दोर्जे लामा, गोकर्णेश्वर नगरपालिकाका प्रमुख सन्तोष चालिसेलगायतले गोकर्णेश्वरको विकासका लागि सबै एकजुट हुनुपर्नेमा जोड दिए।"
सुदृढ अर्थतन्त्रको जग बसाल्न सफल भएका छौं : प्रधानमन्त्री,"काठमाडौं : प्रधानमन्त्री केपीशर्मा ओलीले सन् २०२० मा नेपाललाई निम्न अर्थतन्त्रको मुलुकबाट माथि उठाएर निम्नमध्यम अर्थतन्त्रको मुलुकका रूपमा स्थापित गर्न सफल भएको दाबी गरेका छन्। अन्तर्राष्ट्रिय नयाँ वर्ष सन् २०२१ को शुभकामना दिँदै उनले संयुक्त राष्ट्रसंघको विकास लक्ष्य अनुरूप सन् २०२२ भित्र नेपाललाई मध्यम अर्थतन्त्र भएको मुलुकमा वर्गोत्थान गर्ने सफलतातर्फ उन्मूख भएको बताएका हुन्। बितेको वर्षमा हामीले मुलुकमा नवनिर्माणको चौतर्फी अभियान चलाएका छौं। पूर्वाधारका क्षेत्रमा यातायात, पुल, रंगशाला र अन्य पुरातात्विक सम्पदा, स्वास्थ्य तथा शिक्षा क्षेत्रको पूर्वाधार निर्माणमा हामी विगतको तुलनामा निकै अघि बढ्न सफल भएका छौं। हामीले यही अवधिमा विकासका केही दूरगामी योजनाहरू थालनी गर्यौं भने जनताको जीवनमा प्रत्यक्ष परिवर्तन महसूस गराउने केही आयोजनाहरू सम्पन्न गर्यौं। पाँच वर्ष अघिको विनाशकारी भूकम्पबाट ध्वस्त भएका संरचनाहरूको पुनःनिर्माणलाई एकाधबाहेक निश्कर्षमा पुर्याउने सफलता प्राप्त गरेका छौं। शुभकामना सन्देशमा भनिएको छ, व्यवसायका लागि सुरक्षित राष्ट्रका रूपमा हाम्रो स्थान केही माथि पुगेको छ भने आयात कटौती र निर्यातमा केही बृद्धि गरी हामी सुदृढ अर्थतन्त्रको जग बसाल्न सफल भएका छौं। फलस्वरूप आपसमा निराशा बाँडेर बस्ने हाम्रो समाजिक प्रवृत्ति सुशासन र समृद्धितर्फको बहसमा केन्द्रित हुन थालेको छ। नेकपा अध्यक्षसमेत रहेका ओलीले समृद्ध देश निर्माण गरी जनतालाई सुखी बनाउने राष्ट्रिय आकाङ्क्षा पूरा गर्ने गन्तव्य तय गरी अघि बढिरहेको बताए। समृद्ध नेपाल, सुखी नेपालीको यो राष्ट्रिय आकाङ्क्षा पूरा गर्न सुस्थीर राजनीति अपरिहार्य छ। तर, अव्यवस्था र अनिश्चयबाट लामो समय गुज्रेको मुलुकलाई विकास र समृद्धिमा लैजाने काममा हामीले अनेक व्यवधानहरूको सामना गर्नुपर्यो। यसका बावजूद मुलुक निर्माणको प्रथमिकताबाट विमुख ब्यक्तिहरूका निजी आकाङ्क्षाहरूले सिर्जना गरेका अवरोधहरूलाई छिचोल्दै राष्ट्रको साझा आकाङ्क्षा पूरा गर्ने बाटोमा हामी अविचलित निष्ठासाथ अघि बढिरहेका छौं। उनले भनेका छन्, आगामी दिनमा हाम्रो राष्ट्रिय आकाङ्क्षा पूरा गर्न संघीय लोकतान्त्रिक गणतन्त्रको रक्षा र व्यवहारिक रूपमा सवलीकरण तथा संविधानको प्रभावकारी कार्यान्वयन एवं सामाजिक जागरण र उत्थानका कामहरूलाई प्रभावकारी ढंगबाट अघि बढाउँदै सुशासन र विकासको बाटोबाट अघि बढ्दै छौं। ओलीले मुलुक र जनताको दीर्घकालीन हितमा अगाडि बढाएका पाइलालाई गन्तब्यतर्फ थप गतिशील बनाएको दाबी गरेका छन्। राष्ट्रिय समृद्धितर्फका हाम्रा पाइला आगामी वर्षमा अझ दृढतापूर्वक उचाईमा पुग्ने विश्वास व्यक्त गरेका छन्। अर्को नयाँ वर्षको संघारमा पुग्दासम्म विकास र समृद्धिका लागि हामीले बसालेको जग अझ देखिनेगरी थप उचाईमा पुर्याउने प्रधानमन्त्री ओलीले बताए। राष्ट्रको अवस्था समृद्ध र जनताको जीवन सुखी बनाउने हाम्रो अभियान सार्थक बिन्दुको अझ नजिक पुग्नेछ। आगामी वर्ष र दिनहरूमा हाम्रो राष्ट्रियता अझ मजबूत हुनेछ। उनले भनेका छन्,हाम्रो स्वाधीनताको हामी अझ बढी व्यवहारिक र वास्ताविक अर्थमा प्रयोग गर्दै अघि बढ्ने छौं। भौगोलिक अखण्डता र राष्ट्रिय हितहरूको रक्षा एवं राष्ट्रिय स्वाभिमानलाई माथि उठाउने छौं। राष्ट्रिय समृद्धिका यी पाइलाहरूलाई उचाईमा पुर्याउने सरकारको यस अभियानमा सम्पूर्ण पेशा, क्षेत्र, वर्ग र समुदायका दिदीबहिनी तथा दाजुभाइहरूको साथ रहनेछ भन्ने मैले अपेक्षा गरेको छु। वैशाख १ लाई नयाँ वर्षका रूपमा मनाउने हाम्रो मौलिक परम्परा भएपनि अन्तर्राष्ट्रिय प्रचलनमा रहेको इस्वी सम्बत्लाई अन्तर्राष्ट्रिय नयाँ वर्षका रूपमा मनाउने उल्लेख गरेका छन्। उनले भर्खरै सन् २०२० मा विश्वव्यापी महामारीका रूपमा फैलिएको कोभिड१९ को सामना गर्नुपरेको उल्लेख गर्दै स्वास्थ्य तथा राष्ट्रको सामाजिक र आर्थिक जीवनमा नकारात्मक असर पुर्याएको बताएका छन्। संसारका साधन, स्रोत, प्रविधि र शक्ति सम्पन्न मानिएका देशहरूले समेत यस महामारीका कारण हाम्रो भन्दा कयौं गुणा बढी क्षति बेहोर्नु पर्यो। शुभकामना सन्देशमा भनिएको छ, हामीले कोभिडसँग लड्ने क्षमताको हिसाबले कमजोर र अझ शून्यप्रायः अवस्थामा रहेको स्वास्थ्य संरचनालाई यसैबीचमा निर्माण गरी कोभिड१९ को क्षति तुलनात्मक रूपमा न्यून गर्न सफल भयौं। यस संक्रामक महामारीबाट नागरिकहरूलाई बचाउन सरकारले अवलम्बन गरेका उपायहरूलाई साथ दिंदै सुरक्षित रहन म सबैमा आह्वान गर्दछु। प्रधानमन्त्री केपी शर्मा ओलीले अन्तर्राष्ट्रिय नयाँ वर्षको उपलक्ष्यमा दिएको भिडियो सन्देश आदरणीय दिदीबहिनी तथा दाजुभाइहरू,आजदेखि सुरु भएको अन्तर्राष्ट्रिय नयाँ वर्ष सन् २०२१ को सुखद् अवसरमा स्वदेश तथा विदेशमा रहनु भएका सम्पूर्ण नेपाली दिदीबहिनी तथा दाजुभाइहरूमा हार्दिक शुभकामना व्यक्त गर्दछु। ग्रेगोरियन क्यालेण्डर अथवा इस्वी सम्बत्को पात्रो अनुसार प्रत्येक वर्षको जनवरी १ तारिखलाई संसारका अधिकांश देशमा नयाँ वर्षका रूपमा मनाइन्छ। वैशाख १ लाई नयाँ वर्षका रूपमा मनाउने हाम्रो मौलिक परम्परा भए पनि अन्तर्राष्ट्रिय प्रचलनमा रहेको इस्वी सम्बत्लाई हामी अन्तर्राष्ट्रिय नयाँ वर्षका रूपमा मनाउँछौं। भर्खरै बिदा भएको सन् २०२० मा हामीले विश्वव्यापी महामारीका रूपमा फैलिएको कोभिड१९ को सामना गर्नु पर्यो। यसले हाम्रो स्वास्थ्य तथा राष्ट्रको सामाजिक र आर्थिक जीवनमा नकारात्मक असर पुर्यायो। संसारका साधन, स्रोत, प्रविधि र शक्ति सम्पन्न मानिएका देशहरूले समेत यस महामारीका कारण हाम्रो भन्दा कयौं गुणा बढी क्षति बेहोर्नु पर्यो। हामीले कोभिडसँग लड्ने क्षमताको हिसाबले कमजोर र अझ शून्यप्रायः अवस्थामा रहेको स्वास्थ्य संरचनालाई यसैबीचमा निर्माण गरी कोभिड१९ को क्षति तुलनात्मक रूपमा न्यून गर्न सफल भयौं। यस संक्रामक महामारीबाट नागरिकहरूलाई बचाउन सरकारले अवलम्बन गरेका उपायहरूलाई साथ दिंदै सुरक्षित रहन म सबैमा आह्वान गर्दछु। दिदीबहिनी तथा दाजुभाइहरू, भर्खरै बिदा भएको सन् २०२० मा नेपाललाई हामीले निम्न अर्थतन्त्रको मुलुकबाट माथि उठाएर निम्नमध्यम अर्थतन्त्रको मुलुकका रूपमा स्थापित गर्न सफल भएका छौं। संयुक्त राष्ट्रसंघको विकास लक्ष्य अनुरूप सन् २०२२ भित्र नेपाललाई मध्यम अर्थतन्त्र भएको मुलुकमा वर्गाेत्थान गर्ने सफलतातर्फ हामी उन्मूख छौं। बितेको वर्षमा हामीले मुलुकमा नवनिर्माणको चौतर्फी अभियान चलाएका छौं। पूर्वाधारका क्षेत्रमा यातायात, पुल, रंगशाला र अन्य पुरातात्विक सम्पदा, स्वास्थ्य तथा शिक्षा क्षेत्रको पूर्वाधार निर्माणमा हामी विगतको तुलनामा निकै अघि बढ्न सफल भएका छौं। हामीले यही अवधिमा विकासका केही दूरगामी योजनाहरू थालनी गर्यौं भने जनताको जीवनमा प्रत्यक्ष परिवर्तन महसूस गराउने केही आयोजनाहरू सम्पन्न गर्यौं। पाँच वर्ष अघिको विनाशकारी भूकम्पबाट ध्वस्त भएका संरचनाहरूको पुनःनिर्माणलाई एकाध बाहेक निश्कर्षमा पुर्याउने सफलता प्राप्त गरेका छौं। व्यवसायका लागि सुरक्षित राष्ट्रका रूपमा हाम्रो स्थान केही माथि पुगेको छ भने आयात कटौती र निर्यातमा केही बृद्धि गरी हामी सुदृढ अर्थतन्त्रको जग बसाल्न सफल भएका छौं। फलस्वरूप आपसमा निराशा बाँडेर बस्ने हाम्रो समाजिक प्रवृत्ति सुशासन र समृद्धितर्फको बहसमा केन्द्रित हुन थालेको छ। दिदीबहिनी तथा दाजुभाइहरू,हामी समृद्ध देश निर्माण गरी जनतालाई सुखी बनाउने राष्ट्रिय आकाङ्क्षा पूरा गर्ने गन्तब्य तय गरी अघि बढिरहेका छौं। समृद्ध नेपाल, सुखी नेपालीको यो राष्ट्रिय आकाङ्क्षा पूरा गर्न सुस्थीर राजनीति अपरिहार्य छ। तर, अव्यवस्था र अनिश्चयबाट लामो समय गुज्रेको मुलुकलाई विकास र समृद्धिमा लैजाने काममा हामीले अनेक व्यवधानहरूको सामना गर्नु पर्यो। यसका बावजूद मुलुक निर्माणको प्रथमिकताबाट विमुख ब्यक्तिहरूका निजी आकाङ्क्षाहरूले सिर्जना गरेका अवरोधहरूलाई छिचोल्दै राष्ट्रको साझा आकाङ्क्षा पूरा गर्ने बाटोमा हामी अविचलित निष्ठासाथ अघि बढिरहेका छौं। आगामी दिनमा हाम्रो राष्ट्रिय आकाङ्क्षा पूरा गर्न संघीय लोकतान्त्रिक गणतन्त्रको रक्षा र व्यवहारिक रूपमा सवलीकरण तथा संविधानको प्रभावकारी कार्यान्वयन एवं सामाजिक जागरण र उत्थानका कामहरूलाई प्रभावकारी ढंगबाट अघि बढाउँदै सुशासन र विकासको बाटोबाट अघि बढ्दै छौं। हामीले मुलुक र जनताको दीर्घकालीन हितमा अगाडि बढाएका पाइलालाई गन्तब्यतर्फ थप गतिशील बनाएका छौं। राष्ट्रिय समृद्धि तर्फका हाम्रा पाइला आगामी वर्षमा अझ दृढतापूर्वक उचाईमा पुग्नेछन् भन्ने म तपाईंहरूलाई विश्वास दिलाउन चाहन्छु। अर्काे नयाँ वर्षको संघारमा पुग्दासम्म विकास र समृद्धिका लागि हामीले बसालेको जग अझ देखिनेगरी थप उचाईमा पुग्नेछ। राष्ट्रको अवस्था समृद्ध र जनताको जीवन सुखी बनाउने हाम्रो अभियान सार्थक बिन्दुको अझ नजिक पुग्नेछ। आगामी वर्ष र दिनहरूमा हाम्रो राष्ट्रियता अझ मजबूत हुनेछ। हाम्रो स्वाधीनताको हामी अझ बढी व्यवहारिक र वास्ताविक अर्थमा प्रयोग गर्दै अघि बढ्ने छौं। भौगोलिक अखण्डता र राष्ट्रिय हितहरूको रक्षा एवं राष्ट्रिय स्वाभिमानलाई माथि उठाउने छौं। राष्ट्रिय समृद्धिका यी पाइलाहरूलाई उचाईमा पुर्याउने सरकारको यस अभियानमा सम्पूर्ण पेशा, क्षेत्र, वर्ग र समुदायका दिदीबहिनी तथा दाजुभाइहरूको साथ रहनेछ भन्ने मैले अपेक्षा गरेको छु।अन्त्यमा, नयाँ वर्ष २०२१ को अवसरमा स्वदेश र विदेशमा रहनु भएका समस्त दिदीबहिनी तथा दाजुभाइहरूमा सुख, शान्ति, समृद्धि, प्रगति र आरोग्यका लागि पुनः हार्दिक शुभकामना व्यक्त गर्दछु।धन्यवाद !"
पप्पुसहित ५ विरुद्ध भ्रष्टाचार मुद्दा,"काठमाडौं : काठमाडौंको टेकुस्थित विष्णुमती नदीको पुल निर्माणमा भ्रष्टाचार भएको तथ्य सार्वजनिक भएको छ। निर्माण कम्पनी जीआइईसी पप्पु जेभीले सर्त र मापदण्डअनुसार पुल नबनाएको पाइएको छ। पुल गुणस्तरहीन र जोखिमपूर्ण भएपछि प्रयोगमा रोक लगाइएको छ। अख्तियार दुरुपयोग अनुसन्धान आयोगले निर्माण कम्पनी पप्पुका सञ्चालक सुमित रौनियार र तत्कालीन आयोजना कार्यान्वयन इकाइका निमित्त आयोजना प्रमुख बेलबहादुर नेपालीसहित पाँच जनाविरुद्ध विशेष अदालतमा मुद्दा दायर गरेको छ। पाँच जनाविरुद्ध १ करोड १४ लाख ७६ हजार भ्रष्टाचार भएको अख्तियारको ठहर छ। काठमाडौं दिगो सहरी यातायात आयोजनाअन्तर्गत सो पुल सम्झौताबमोजिमको सर्त र मापदण्ड, स्वीकृत डिजाइन तथा स्पेसिफिकेसन बमोजिम निर्माण नगरेको पाइएको थियो। आयोजनाले काम रोकेर त्रुटि सच्याउन पत्राचार गरे पनि निर्माण व्यवसायीले निर्देशनको बेवास्ता गरी निर्माण अगाडि बढाएको उजुरी परेको थियो। आयोजना प्रमुख नेपाली, निर्माण कम्पनी पप्पुका सुमित रौनियार, आयोजनाका तत्कालीन लेखा अधिकृत नारायणबहादुर थापा, तत्कालीन लेखापाल गिरीप्रसाद श्रेष्ठ, तत्कालीन लेखा अधिकृत श्यामबहादुर खत्रीलाई उजुरीमा प्रतिवादी बनाइएको छ। आयोजना प्रमुख नेपाली, लेखा अधिकृतद्वय थापा र खत्री तथा लेखापाल श्रेष्ठविरुद्ध ८ देखि १० वर्षको सजायको माग गरिएको छ। त्यसैगरी रौनियारविरुद्ध दुई वर्षसम्म कैद वा बिगोबमोजिम जरिबाना गरी बिगोसमेत जफतको मागदाबी गरिएको छ। आयोजना प्रमुख नेपालीले उक्त ठेक्काअन्तर्गतको कार्यसम्पादन जमानत नवीकरण नगरी म्याद सकिसकेको अवस्थामा आफूले नै टिप्पणी उठाई ठेक्काको तेस्रो पटकका लागि म्याद थप सिफारिस गरेको थिए। सोही सिफारिसको आधारमा कार्यसम्पादन जमानत बराबरको हुने रकम फुकुवा हुन गई सरकारलाई हानि नोक्सानी भएको अख्तियारको ठहर छ। तत्कालीन लेखा अधिकृत थापाले ठेक्काको म्याद थप गर्ने सिलसिलामा गलत टिप्पणी उठाई सिफारिस गरेको देखिएको छ। तत्कालीन लेखापाल श्रेष्ठले ठेक्का तोड्ने र कालोसूचीमा राख्ने जस्तो महत्त्वपूर्ण कारबाहीको सुरु टिप्पणीमा १ करोड ७२ लाख १४ हजार रुपैयाँको कार्यसम्पादन जमानतको रकम र सोको म्याद मात्र उल्लेख गरेको देखिएको छ। तर, सोही ठेक्काको कार्यसम्पादन जमानतको सम्बन्धमा भने केही उल्लेख नगरेकाले सोही आधारमा कार्यसम्पादन जमानतबराबरको हुने रकम फुकुवा भएको पाइएको छ। अर्का तत्कालीन लेखा अधिकृत खत्रीले ठेक्का तोड्ने र कालोसूचीमा राख्ने जस्तो महत्त्वपूर्ण कारबाहीको सुरु टिप्पणीमा १ करोड ७२ लाख १४ हजारको कार्यसम्पादन जमानतको रकम र सोको म्याद मात्र उल्लेख गरेका थिए। तर, ठेक्काको कार्यसम्पादन जमानतको सम्बन्धमा भने केही उल्लेख नगरेकाले कार्यसम्पादन जमानत बराबरको हुने रकम फुकुवा भएपछि सरकारलाई हानिनोक्सानी भएको पाइएको छ। झोङडिङ इन्टरनेसनल इन्जिनियरिङ कम्पनी लिमिटेडका प्रतिनिधि जेङ जुन्यान र उक्त ठेक्काको अख्तियारनामा प्राप्त पप्पुका सञ्चालक रौनियारले ठेक्का म्याद थप माग गर्दा कार्य सम्पादन जमानत नवीकरण गरी ल्याउनुपर्नेमा सो कार्य गरेका थिएनन्। उनीहरू दुवैलाई १ करोड १४ लाख ७६ हजार बराबरको बिगो तथा बिगोबमोजिमको जरिवाना असुल उपर गरी सजायको मागदाबी देखिएको आरोपपत्रमा उल्लेख छ।"
ओलीले मुलुकमा निरंकुशता लाद्ने प्रयास गरे : वर्षमान,"बुटवल : नेकपा स्थायी समिति सदस्य वर्षमान पुन अनन्तले प्रधानमन्त्री केपी ओलीले मुलुकमा निरंकुशता लाद्ने प्रयास गरिरहेको बताएका छन्। ओलीले राज्य शक्तिको दुरुपयोग गर्न राष्ट्रिय अनुसन्धान विभाग, राजश्व अनुसन्धान विभाग र सम्पत्ति शुद्धीकरण विभाग आफू मातहत राखेको चर्चा गरे। संविधानमा स्पष्ट रुपमा नेपाललाई समाजवाद उन्मुख मुलुक भनिए पनि ओलीको चरित्र र अभ्यास भने दलाल पुँजीपति रहेको उनको भनाइ थियो। नेपालको सम्पूर्ण अर्थ व्यवस्था सीमित मानिसको मुठ्ठीमा पार्ने गरी ओली अगाडि बढेको आरोप पनि पुनले लगाए। तर, असंवैधानिक प्रतिनिधिसभा विघटनको जगमा निरंकुश सत्ता चलाउने ओलीको प्रयास कुनै हालतमा सफल हुन नदिने चेतावनी उनको थियो। ओलीले निरंकुश सत्ता चलाउने मनसायले असंवैधानिक बाटो हिंड्नुभएको छ, नेकपा प्रचण्डमाधव नेपाल पक्षको लुम्बिनी प्रदेश कमिटी बैठकलाई बुटवलमा सम्बोधन गर्दै पुनले भने,यो नेपालमा हो, राजामहाराजाको निरंशुकता नटिकेको नेपालमा ओली निरंशुकता धेरै दिन टिक्न दिँदैनौं। गत ५ पुसको मन्त्रिपरिषद् बैठकमा ओलीले प्रतिनिधिसभा विघटनको प्रस्ताव गर्दा आफूसहित केही मन्त्रीले प्रतिवाद गरेको प्रसंग उल्लेख गर्दै उनले मन्त्रिपरिषदबाट बहुमत सदस्यको भावनाविपरीत जबर्जस्ती प्रतिनिधिसभा विघटन गराएको उल्लेख गरे। नेता पुनले ओलीको असंवैधानिक कदममा राष्ट्रपतिले सहयोगी भूमिका खेलेर संविधानको संरक्षक र राष्ट्राध्यक्षको भूमिकाबाट च्युत भएको टिप्पणी गरे। मन्त्रीहरुको असहमति र आपत्तिबीच प्रतिनिधिसभा विघटनको सिफारिस गरियो, उनले भने, राष्ट्रपति र प्रधानमन्त्रीको सेटिङमा प्रतिनिधिसभा विघटन भएको अब घामजत्तिकै छर्लङ्ग भएको छ। फरक प्रसंगमा पुनले केन्द्रीय समितिको झण्डै दुई तिहाई र संसदीय दलमा बहुमत रहेकाले पार्टीको नाम नेकपा र चुनाव चिन्ह आफूहरुले पाउनेमा शंका नरहेको दाबी गरे। ओलीको असंवैधानिक सरकार बढीमा चार महिना टिक्ने दाबी पनि उनको थियो।"
प्रदेश २ का संसदीय दलका नेता मण्डलविरुद्ध अविश्वासको प्रस्ताव दर्ता,"जनकपुरधाम : प्रदेश २ को नेपाल कम्युनिस्ट पार्टी (नेकपा) संसदीय दलका नेता सत्यनारायण मण्डलविरुद्ध अविश्वासको प्रस्ताव दर्ता भएको छ । प्रतिनिधिसभा विघटनपछि दुई भागमा विभाजित नेकपा पार्टी प्रचण्ड नेपाल पक्षले संसदीय दलका नेता मण्डलविरुद्ध अविश्वासको प्रस्ताव दर्ता गरेको हो। ओली समूहमा खुलेर लागेका तत्कालिन नेकपा एमालेका सांसद तथा नेता मण्डलविरुद्ध दाहालनेपाल समूहका नेता शत्रुधन महतोको अगुवाइमा रामकुमार यादवमार्फत अविश्वास प्रस्ताव दर्ता गराइएको हो । नेकपाका सांसद शत्रुधन महतोका अनुसार नेकपाको ३२ प्रदेशसभा सदस्यमध्ये १७ जनाको हस्ताक्षरसहित अविश्वासको प्रस्ताव दर्ता गराइएको हो । यद्यपि दाहाल नेपाल समूहमा २० जना प्रदेशसभा सदस्यहरुको समर्थन रहेको उनको दाबी छ । दर्ता गराइएको अविश्वास प्रस्तावमा गोबिन्द बहादुर न्यौपाने, रुबी कर्ण, प्रमिला देवी यादव, राम कुमार यादव, प्रमोद कुमार यादव, अशोक यादव, मदनशेन प्रसाद श्रीवास्तव, जगत प्रसाद यादव, शत्रुधन महतो, भरत प्रसाद साह, मन्जु कुमारी यादव, बेची लुङ्गेली, रविन्द्र बैठा, डिल्ली प्रसाद उप्रेती, हसिमा खातुन, नागेन्द्र राय यादव र सुन्दर बहादुर विश्वकर्माको हस्ताक्षर रहेको महतोले जानकारी दिए । प्रदेशसभा सदस्य सीता गुरुङ र फुलिया देवी सदाय सम्पर्कमै रहेपनि काठमाडौंमा रहेकाले हस्ताक्षर सम्भव नभएको जानकारी दिए । संसदीय दलको नेतामाथि अविश्वास प्रस्तावका लागि एक चौथाइ प्रदेशसभा सदस्यहरुको हस्ताक्षरसहित दलको उपनेतालाई बुझाउनुपर्ने विधान अनुरुप बुधबार नै अविश्वास प्रस्ताव दर्ता गराइएको महतोले जनाए । दलका नेता सत्यनारायण मण्डललाई ओली समूहको वीरगञ्जमा भएको बैठकबाट प्रदेश २ को इन्चार्जको जिम्मेवारी दिइएको थियो ।"
आजदेखि अनलाइनबाटै पुनः श्रम स्वीकृति लिन सकिने,"काठमाडौं : वैदेशिक रोजगार विभागले सेवा प्रवाहलाई प्रविधिमैत्री बनाउँदै आजदेखि अनलाइनबाटै पुनः श्रम स्वीकृति लिन सकिने व्यवस्था मिलाएको छ। विभागको अनलाइन प्रणालीबाट श्रम स्वीकृति लिइसकेका र हाल पुनः श्रम स्वीकृति लिन चाहनेले अनलाइनबाटै सेवा पाउने भएका हुन्। वैदेशिक रोजगारीमा रहेका नागरिकले म्यादी जीवन बीमा र कल्याणकारी कोषको रकम भुक्तानी गरी अनलाइनबाट श्रम स्वीकृतिको आवेदन दिएर पुनः श्रम स्वीकृति प्राप्त गर्न सक्ने विभागले जनाएको छ। यसबाट बिदामा नेपाल आएका वा विदेशमै रहेकाले लाभ लिन सक्नेछन्। विभागको अनलाइन प्रणालीबाट आँखाको स्क्यान तथा औँठाछाप स्क्यान गरेर श्रम स्वीकृति लिएकाले अनलाइनबाट पुनः श्रम स्वीकृति लिन सक्नेछन्। अनलाइनमार्फत पुनः श्रम स्वीकृतिका लागि विभागको वेवसाइट  को अनलाइन श्रम स्वीकृतिमा क्लिक गरी फारम भर्न सकिनेछ। फारम भरिसकेपछि कुन शाखाबाट पुनः श्रम स्वीकृति लिने हो त्यो छान्नुपर्छ। विभागले विराटनगर, जनकपुर, पोखरा, बुटवल, सुर्खेत र धनगढीका साथै काठमाडौँको ताहचलबाट श्रम स्वीकृति प्रदान गर्दै आएको छ। श्रम स्वीकृतिका क्रममा कुनै कारणले आवेदन फिर्ता भएमा सोको कारणसहितको एसएमएस आवेदकको मोबाइल नम्बरमा जानेछ। विभागले फारम भर्दा सही मोबाइल नम्बर, इमेल उल्लेख गर्न आग्रह गरेको छ। श्रम स्वीकृतिका लागि आवेदन गर्दाको युजरनेम र पासवर्ड सुरक्षित राख्न पनि विभागले अनुरोध गरेको छ। श्रम स्वीकृति प्राप्त भएपछि आवेदकको इमेलमा श्रम स्वीकृतिको निस्सा प्राप्त हुनेछ। आवेदक आफैँले आवश्यकतानुसार प्रिन्ट गरेर राख्न सक्ने विभागले जनाएको छ। विभागले यसअघि नै म्यादी जीवन बीमा र कल्याणकारी कोषको रकम अनलाइन भुक्तानी गर्ने व्यवस्था मिलाइसकेको छ। बीमा र कल्याणकारी कोषको रकम अनलाइनबाट भुक्तानी गर्दा कुनै अतिरिक्त शुल्क नलाग्ने विभागले जनाएको छ। अनलाइन सेवा प्राप्त गर्न कार्यालय उपस्थित भइरहनु नपर्ने हुँदा सेवाग्राहस्लाई थप सहज हुने विभागले विश्वास लिएको छ।"
बारेकोटका पहिरो पीडितलाई खाद्य सहयोग,"जाजरकोट : जाजरकोटका पहिरो पीडित ४० परिवारलाई खाद्यान्न वितरण गरिएको छ । गैर आवाशीय नेपाली संघ (एनआरएन अष्ट्रेलिया) अष्ट्रेलियाको आर्थिक सहयोगमा खाद्यान्न वितरण गरिएको हो । बारेकोट गाउँपालिका सँगको समन्वय र युवा जागरण विकास केन्द्र नेपाल (यार्सन )जाजरकोटको सहजिकरणमा राहत सामग्री वितरण गरिएको हो । गत असार २५ गते राति वारेकोट गाउँपालिकाका विभिन्न ठाँउमा आएको पहिरोमा परि २ वटा घर पुरिँदा १२ जनाको मृत्यु भएको थियो । पहिरोले घरहरु जोखिममा परेपछि करिब ५ सय परिवार विस्थापित भएर पालमुनि बस्न वाध्य भएका थिए । पहिरो पीडितलाई दैनिक छाक टार्न समेत समस्या परेपछि गैर आवासीय नेपाली संघ दक्षिण अष्ट्रेलियाका अध्यक्ष केशव कडेलको समन्वय र पहलमा प्रति परिवार २५ केजी चामल र २ केजी दाल ४० घर परिवारलाई उपलव्ध गराएको छ । अध्यक्ष केडेलले आफूहरु संसारको जुनसुकै कुनामा रहेता पनि नेपालीहरुको हरेक दु:खमा साथमै रहेको बताए । आफ्नो देशका पहिरो पीडित परिवारलाई थोरै भएपनि सहयोग गर्न पाएकोमा खुसी व्यक्ति गरे। बारेकोट गाउँपालिका वडा नं ४ को वडा कार्यालयमा आयोजना गरिएको वितरन कार्यक्रममा वडा अध्यक्ष सीर्जना बस्नेत, सचिव डम्वर पुन ,यार्सन जाजरकोट का कार्यक्रम संयोजक सहदेव बस्नेत, स्थानीय शिक्षक,वुद्धिजीवीहरुको उपस्थीतीमा भएको एक कार्यक्रमका विच पिडीत परिवारहरुलाई खाद्यान्न सामग्री हस्तान्तरण गरिएको हो । सामग्री वितरन कार्यक्रममा बोल्दै वडा अध्यक्ष सीर्जना बस्नेतले सात समुन्द्रपारीबाट भएपनि आफ्नो वडाका पहिरोपीडितका लागि गरेको सहयोगको सराहना गदै सहयोगी मनहरुलाई धन्यवाद दिइन् । त्यस्तै यार्सन जाजरकोटका कार्यक्रम संयोजक सहदेव बस्नेतले पहिरोपीडित परिवारका लागि सानो भएपनि सहयोगको लागि समन्वय गर्न पाएकोमा खुसी व्यक्त गरे । पहिरो पीडित परिवारहरुले आफूहरुका दुःखमा साथ दिने एनआरुएन अस्ट्रेलिया परिवारलाई हार्दिक धन्यवाद व्यक्त गरेका थिए । बारेकोट गाउँपालिकाका अध्यक्ष महेन्द्र शाहले आफ्नो पालिकाका पहिरो पीडित स्थानीयलाई सहयोग गरिदिएकोमा एनआरएन अष्ट्रेलिया परिवारलाई पालिकाको तर्फबाट धन्यवाद दिएका छन् ।"
दुई साताभित्र बागमतीमा सफा पानी बग्न थाल्छ : मन्त्री थापा,काठमाडौं : ढिलोमा दुई साताभित्र पशुपतिनाथ क्षेत्रबाट बागमतीमा सफा पानी बग्न थाल्ने खानेपानी मन्त्री मणि थापाले बताएका छन् । त्यसका लागि गुह्हेश्वरीमा रहेको गुहेश्वरी फोहोर पानी प्रशोधन केन्द्र सञ्चालनमा ल्याउन तयार भएको छ । इञ्जिनियर किशोर पन्थीले प्रशोधन केन्द्र निर्माणको सम्पूर्ण काम सकिएको बताए । शुक्रबार मन्त्री थापाले गुहेश्वरीस्थित गुहेश्वरी फोहोर पानी प्रशोधन केन्द्रको अवलोकन गरेर पूर्ण रुपमा सञ्चालनका लागि तयार हुन निर्देशन दिएका छन् । उनले बाँकी कामहरु सकेर तयारी अवस्थामा बस्न निर्देशन दिएका हुन् । ढल प्रशोधन केन्द्र सञ्चालनमा आएपछि दैनिक ३ करोड २४ लाख लिटर पानी प्रशोधन गर्न सकिन्छ । त्यस्तो फोहोर पानी प्रशोधन हुँदा दैनिक ७ टनसम्म मल निस्कने इञ्जिनियर किशोर पन्थीले जानकारी दिए । ढल प्रशोधनका क्रममा निस्कने ग्याँसबाट विजुली समेत निस्कनेछ। प्रशोधन केन्द्र सञ्चालनमा आएपछि बागमतीको पानीमा सजिलै माछा लगायत जलप्राणी बाँच्न सक्नेछन् । ढलमा मिसिने ठोस र रसायनिक पदार्थहरु प्रशोधन भएको हुन्छ र त्यसको विषात्तपनलाई निर्मलीकरण गरिएको हुन्छ ।यो आयोजना सन् २०१६ बाट निर्माण सुरु भएको हो । नेपाल सरकारको ३० प्रतिशत र एशियाली विकास बैंकको ७० प्रतिशत लगानीमा सम्पन्न भएको आयोजना ९९ रोपनी क्षेत्रफलमा फैलिएको छ । आयोजनाको कुल लागत २ अर्ब ५५ करोड हो ।
किसानलाई भुक्तानी दिने प्रतिवद्धता जनाएपछि लुम्बिनी चिनी मिलका सञ्चालक अग्रवाल तारेखमा छुटे,परासी : पश्चिम नवलरपरासीको सुनवलस्थित लुम्बिनी चिनी उद्योगका सञ्चालक मनोज अग्रवाल तारेखमा छुटेका छन् । किसानहरुको भुक्तानी नदिएको भन्दै बिहीबार प्रहरीले बिरगञ्जबाट नियन्त्रणमा लिएर नवलपरासी पुर्याएको थियो । अग्रवाल प्रहरी नियन्त्रणमा परे लगत्तै उद्योगले किसानहरुको भुक्तानी सुरु गरेको थियो । पहिलो चरणमा २ करोड बैंक खातामा जम्मा गरेको उद्योगले दैनिक रुपमा ३० देखि ४० लाख रुपैयाँ किसानहरुलाई इसेवा मार्फत भुक्तानी सुरु गरेपछि उद्योगी अग्रवाल तारेखमा छुटेका हुन् । प्रहरी नियन्त्रणमा रहेका अग्रवालले शुक्रबार जिल्ला प्रशासन कार्यालयमा एक हप्ताभित्र उद्योगको नामसारी लगायत लोनका लागि सुरु गरिएको बैंकिङ्ग प्रक्रिया सकेर किसानको सम्पूर्ण बाँकी रकम भुक्तानी गर्ने लिखित प्रतिबद्धता जनाएपछि उनलाई एक हप्ताको तारेख दिएर छाडिएको प्रमुख जिल्ला अधिकारी सागरमणि पाठकले जानकारी दिए । अग्रवालले २ वटा बैंकबाट ५५ करोडका दरले लोन प्रक्रिया सुरु गरेका छन् । बैंकले समेत उद्योगको स्वामित्व अग्रवालको नाउँमा आए लगत्तै लोन स्विकृत गर्ने प्रतिबद्धता जनाएकाले उनलाई तारेखमा छाडिएको प्रजिअ पाठकले बताए । हप्ता दिनभित्र प्रक्रिया पूरा गरेर भुक्तानी नगरे अग्रवाललाई कानुन अनुसार कारबाही प्रकृया थालनी गर्ने समेत प्रजिअ पाठकले बताए । उद्योगले करिब ७ सय बढी किसानको ८ करोड रुपैयाँ भुक्तानी दिन बाँकी छ । उद्योगका सञ्चालक मनिष अग्रवालको मृत्यु भएपछि उद्योगको स्वामित्व अग्रवालकी श्रीमती सुशिला गोयलमा गएको थियो । अंशवण्डाका क्रममा उक्त उद्योग मनोज अग्रवालका नाममा परेको छ । गोयलको नाममा रहेको उद्योगको स्वामित्व अहिले मनोजका नाउँमा ल्याउने प्रक्रिया सुरु गरिएको उद्योगका प्रबन्धक बिजय कुमार गुप्ताले बताए । यता किसानको ५ करोड बढी भुक्तानी गर्न बाँकी रहेको नवलपरासीको प्रतापपुरस्थित इन्दिरा चिनी उद्योगका सञ्चालक राकेश अग्रवाललाई भने अहिलेसम्म पक्राउ गर्न सकिएको छैन । नवलपरासीबाट पक्राउ पुर्जी जारी गरिएका अग्रवाल काठमाण्डौंको त्रिपुरेश्वरमा रहेको जानकारी पाएसँगै निगरानी बढाइएको जिल्ला प्रशासन कार्यालयले जनाएको छ ।
पर्यटकको रोजाइमा हनुमान,"बागलुङ नगरपालिका६, पर्यटकीय पञ्चकोटमा निर्माण भएको आकर्षक कलश । तस्बिर : रासस बागलुङ नगरपालिका६, पञ्चकोटमा निर्माण गरिएको हनुमानको मूर्तिको तस्बिर क्यामारामा कैद गर्दै आन्तरिक पर्यटक। तस्बिर : रासस पर्वतको मोदी गाउँपालिका१, नमूना गाउँ भुक देउराली । तस्बिरः वासुदेव पौडेलरासस"
निर्वाचन व्यवस्थापनमा लैङ्गिक तथा समावेशी नीति स्वीकृत,"काठमाडौं : निर्वाचन आयोगले निर्वाचन व्यवस्थापनमा लैङ्गिक तथा समावेशी नीति२०७७ स्वीकृत गरेको छ । निर्वाचनका सबै चरण र प्रक्रियालाई लैङ्गिक तथा समावेशी बनाई स्वच्छ, स्वतन्त्र, निष्पक्ष, विश्वसनीय र मितव्ययी निर्वाचनका माध्यमबाट लोकतन्त्रको संस्थागत विकास गर्ने ध्येयले आयोगले सो नीति स्वीकृत गरेको हो । आयोगका अनुसार लैङ्गिक तथा समावेशी विषयमा भएका संवैधानिक व्यवस्था, निर्वाचनसम्बन्धी विद्यमान कानून, पन्ध्रौं योजनालगायत विभिन्न आवधिक योजनामा समावेश भएका लैङ्गिक समानता, महिला सशक्तिकरण र समावेशीकरणसम्बन्धी नीति दिगो विकासका लक्ष्यका आधारमा उक्त नीति तयार गरिएको हो । सबै तहका निर्वाचनबाट प्राप्त सिकाइ तथा उपलब्धि, आयोगको तेस्रो पञ्चवर्षीय रणनीतिक योजना र लैङ्गिक तथा समावेशीकरण नीतिको समेत समीक्षाका आधारमा नीति बनाइएको हो । नीति तर्जुका सन्दर्भमा आयोगले राजनीतिक दल, राज्यव्यवस्था तथा सुशासन समितिलगायत संसद्का विभिन्न समितिका पदाधिकारी, अन्तरपार्टी महिला सञ्जाल, नीतिसँग सम्बन्धित संवैधानिक आयोग तथा मन्त्रालय, समावेशी क्षेत्रमा कार्यरत विभिन्न सङ्घसस्था तथा सरोकार पक्षसँग रायसुझाव लिएको थियो । निर्वाचनमा लैङ्गिक समानता तथा समानुपातिक समावेशी र सहभागितामूलक सिद्धान्तलाई आत्मसात् गर्दै नागरिकहरूलाई लोकतान्त्रिक अधिकारको सुनिश्चतता गर्ने उक्त नीतिको ध्येय रहेको छ । नीतिको मूल लक्ष्य समतामूूलक तथा समावेशी निर्वाचनको माध्यमबाट लोकतन्त्रको सुदृढीकरणमा योगदान पयाउनेछ । यस नीतिमा लैङ्गिक समानता तथा समावेशिताका आधारमा निर्वाचन व्यवस्थापनका सबै तह, चरण र प्रक्रियामा महिला तथा लक्षित वर्गको सहभागिता र भूमिका स्थापित गर्नेलगायतका उद्देश्य छ । पाँचवटा रणनीतिअन्तर्गत ५७ वटा कार्यनीति तय गरिएको नीतिको कार्यान्वयनका लागि निर्देशक समिति, अन्तर निकाय समन्वय समिति, कार्यान्वयन समिति र जिल्ला समिति गरी चारवटा समितिको व्यवस्था गरिएको रहेको आयोगका प्रवक्ता राजकुमार श्रेष्ठले जानकारी दिए। आयोगले आगामी निर्वाचनलाई स्वच्छ, स्वतन्त्र निष्पक्ष विश्वसनीय मितव्ययी र लैङ्गिकमैत्री तथा समावेशी बनाउन निर्वाचनका सबै सरोकारवाला विशेषज्ञ तथा समावेशी क्षेत्रमा कार्यरत सङ्घसस्था र नागरिक समाजलाई उक्त नीतिले सहकार्य गर्न महत्वपूर्ण अवसर प्रदान गर्ने बताएको छ ।रासस"
घुससहित प्रहरी र व्यापारी पक्राउ,"काठमाडौं : ईलाका प्रहरी कार्यालय हरिनगरा, सुनसरीका प्रहरी हवल्दार भोला यादव र स्थानीय व्यापारी विनोद साह घुससहित पक्राउ परेका छन्। अख्तियार दुरुपयोग अनुसन्धान आयोगको टोली उनीहरुलाई ६ हजार घुस लिँदा लिँदै पक्राउ गरेको हो । भारतबाट घरायसी सामान ल्याउन सहजीकरण गरिदिने प्रयोजनका लागि सेवाग्राहीसँग उनीहरुले घुस लिएका थिए। हवल्दार यादवले सेवाग्राहीबाट अतिरिक्त रकम लिई तत्कालै खाजा होटल संचालन गर्ने स्थानीय व्यापारी विनोद साहलाई राख्न दिएको अवस्थामा दुवैलाई हरिनगरा बजारबाट नियन्त्रणमा लिई थप अनुसन्धान भइरहेको अख्तियारका प्रवक्ता तारानाथ अधिकारीले जानकारी दिए ।"
"सिंचाई योजनामा टेन्डर विवाद: निर्माणमा सुस्तता, १० वर्षमा ६ किलोमिटर नहर !","दाङ : गौरवको आयोजना मानिएको प्रगन्ना तथा वड्कापथ सिंचाई आयोजनाले यस वर्ष प्रकाशन गरेको टेण्डर प्रक्रियामा विवाद सिर्जना भएको छ । आयोजना, सिंचाई विभाग र जिल्लाका निर्माण व्यवसायीका बीच टेन्डरमा विवाद भएको हो । यही विषयलाई लिएर जिल्लाका निर्माण व्यवसायीहरु आक्रोशित समेत भएका छन् । र कार्यालयमा भर्ना दिँदै विरोध समेत भएको छ । आयोजना मार्फत् ७ किलोमिटर नहर निर्माणका लागि मंसिर १० गते टेण्डर आह्वान गरिएको थियो । २५ करोड बजेट तोकेर खुलाइएको टेण्डरको म्याद पुस २२ गते सम्म कायम गरिएको छ । उक्त ठेक्काका लागि सिंचाई (ईरिगेशन)मा निर्माण कार्यको स्वीकृति प्राप्त निर्माण कम्पनीले मात्र बोलपत्रमा आबेदन दिन पाउने व्वस्था गरिएको हुँदा यो व्यवस्थाका विरुद्ध निर्माण ववसायीहरु लागेका हुन्। जसका कारण आफूहरु खुल्ला गरिएको बोलपत्र आह्वानमा समावेश हुन नसक्ने मापदण्ड बनाइएको दाङ निर्माण व्यवसायी संघले बताएको छ । '२५ बढी निमार्ण कम्पनीमध्ये बढीमा ३ जनाले मात्र तोकिएको मापदण्ड अनुसार बोलपत्रमा समावेश हुने अवस्था टेन्डरले सिर्जना गरेको छ । यो आर्थिक अनियमितासँग जोडिन्छ,' संघका अध्यक्ष ईश्वर पुनको भनाइ छ । लुम्बिनी प्रदेशका निर्माण व्यवसायीहरुका अनुसार तोकिएको मापदण्डमा लुम्बिनी प्रदेशमा कुनै पनि निर्माण व्यवसायीको योग्यता पुग्दैन । प्रतिस्पर्धाका लागि उर्जा(हाईड्रोपावर) र सिंचाई(ईरिगेसन)को अनुमति प्राप्त निर्माण व्यवसायीले भाग लिन पाउने गरी संशोधन गर्नुपर्ने माग व्यसायीहरुको छ । गत पुस २ गते आयोजना प्रमुख बद्री कार्की र आयोजनाका प्राबिधिक तथा लेखा अधिकृत सहित निर्माण व्यवसायी बीच सम्पन्न ठेक्का सम्बन्धी प्रि बिड मिटीङ भएको थियो । निर्माण व्यवसायीहरुले माग गरे अनुशार योग्ताको मौजुदा मापदण्ड संशोधनका लागि सिंचाई विभागमा अनुरोध गर्ने सहमति गरिए पनि हुन नसकेको प्रगन्ना तथा बड्कापथ सिंचाई आयोजनाका प्रमुख बद्री कार्कीले बताए । उनले अरु बेलाको भन्दा फरक खालको संरचना निर्माण गर्नु पर्ने भएकाले र विभागको मापदण्ड अनुसार सिचाईमा अनुभव प्राप्त व्यवसयाीहरुलाई योग्यता तोकेर टेन्डर गरिएको बताए । सम्बन्धित विषयमा जानकारबिज्ञअनुमती प्राप्त निर्माण व्यवसायीले ठेक्कापट्टाको अनुमति प्राप्त गरे निर्माण कार्य समेत राम्रो हुने भएकाले त्यस किसिमको योग्यता सहितको मापदण्ड बनाइएको काकर्कीले बताए । उनले निर्माण व्यवसायीहरुले लगाउँदै आएको बदनियत(आर्थिक चलखल) सम्बन्धी आरोपलाई अस्वीकार समेत गरे । १० वर्षमा ६ किलो मिटर नहर २०६६६७ देखि सुरु भएको उक्त आयोजना २०८१८२ सालसम्म सम्पन्न हुने राष्ट्रिय गौरवको आयोजना हो । तर हालसम्म प्रगति भने शुन्य जस्तै छ । राप्ती गाउँपालिकाको भालुवाङ पुलबाट ५ सय मिटर उत्तरबाट निर्माण कार्य सुरु गर्ने र अनुमानित लागत खर्च ३ अर्व ७४ करोड छ । ११ औं पटकसम्म टेण्डर आह्वान भइरहेको बड्का पथ आयोजनामा हाल सम्म ६ किलो मिटर नाला मात्र सम्पन्न भएको छ । हाल आह्वान गरिएको टेण्डरबाट ७ किलोमिटर निमार्ण कार्य ३ वर्षमा सम्पन्न गर्नुपर्ने छ । ३० किलोमिटर नहर निर्माण सम्पन्न भए गढवा गाँउपालिकाका ६ वटा वडाको ४ हजार हेक्टरमा सिंचाई हुने छ । तर १० वर्षदेखि निर्माण कार्य जारी रहेको बडका पथमा १ अर्व ११ करोड रुपैयाँ खर्च भइसकेको छ । हालसम्म सिंचाई भने शुन्य अवस्थामा छ । सिंचाई सम्बन्धी अनुमति प्राप्त निर्माण व्यवसायीले मात्र टेण्डरमा समावेश हुन पाउने योग्यता कायम गरिदिएका कारण बिबाद चुलिएपछि निर्माण कार्य समयमै सम्पन्न हुनेमा आंशका गर्न थालिएको छ ।"
धनुषामा ६ वर्षीय बालकको हत्या,"जनकपुरधाम : धनुषामा एक ६ वर्षीय बालक मृत अवस्थामा फेला परेका छन् । बालकको घाँटी थिचेर हत्या गरिएको हुनसक्ने प्रहरीको प्रारम्भिक अनुसन्धानबाट खुलेको छ । गत बुधबार घर नजिकै खेल्ने क्रममा हराएको बच्चाको बिहीबार राति शव गाडिएको अवस्थामा भेटिएको प्रहरीले जनाएको छ । धनुषाको बिदेह नगरपालिका २ दुहबीका जीवन रायको ६ वर्षीय छोरा नन्दन राय गाडिएको अवस्थामा भेटिएका हुन् । गत बुधवार बिहान ९ बजे हराएका बालकलाई खोजबिन गर्दै प्रहरी उजूरी परेपछि खोजतलासको क्रममा बिहीबार राति १० बजे शव भेटिएको थियो । प्रहरी अनुसन्धाननको क्रममा सोही स्थानका स्थानीय ब्रह्मदेव रायको छोरी प्रमिला देबी रायको भैंसीगोठमा गाडिएको अवस्थामा शव फेला परेको मेयर बेचन दासले जानकारी दिए । उनले भने, बच्चा हराएको जानकारी मलाई बुधवार नै प्राप्त भयो, हामीले प्रहरीसंगको सहकार्यमा खोजी सुरु गर्यौँ, खोज्दै जाँदा नजिकैको आफन्तकै घरमा मारेर शवलाई भैसी गोठमा गाडेर परालले छोपेर भैसी बाँधेको अवस्थामा फेला पर्यो । अनुसन्धानको क्रममा खेलिरहेको बच्चालाई खानेकुराको लोभ देखाई घाँटी थिचेर हत्या गरिएको प्रहरी अनुसन्धानबाट खुलेको छ । घटनाबारे मृतकका आफन्तले ब्रहमदेवको छोरी प्रमिला देबीमाथि किटानी जाहेरी दिएका छन् । प्रहरी अनुसन्धानमा भने मृतकको प्घाँटी थिचेर हत्या गरेको तथा नङका केही निशान मृतकको घाँटीमा देखा परेको देखिएको छ । हाल शवलाई परिक्षणका लागि जनकपुरधामस्थित प्रादेशिक अस्पतालमा पठाइएको जिल्ला प्रहरी कार्यालय धनुषाले जनाएको छ । मृतकका बुवा जीवन राय बैदेशिक रोजगारीको क्रममा विदेशमा छन् । प्रहरीले घटनाको छानविन गरिरहेको जनाएको छ ।"
वन रक्षक शाहीको चौथो स्मृति दिवस मनाइँदै,ताप्लेजुङ : कार्य क्षेत्रमा खटिएकै अवस्थामा हत्या गरिएका वन रक्षक स्व गणेश शाहीको चौथो स्मृति दिवस शुक्रबार मनाइएको छ। निजामति कर्मचारीहरुको आधिकारिक ट्रेड युनियन ताप्लेजुङको आयोजनामा विभिन्न कार्यक्रम भइरहेको छ। बिहान सामुदायिक भवनमा स्व शाहीको तस्बिरमा माल्यार्पणपछि कविता तथा गजल वाचन प्रतियोगिता सम्पन्न भएको छ। कार्यक्रममा ट्रेड युनियनका केन्द्रिय अध्यक्ष भोला पोख्रेलसमेत आएका छन्। कार्यक्रममा सहभागीले शाहीको कामप्रतिको लगाव र साहसलाई आत्मासाथ गर्दै अन्य कर्मचारीले विचलित नभई राष्ट्रसेवामा लाग्नुपर्ने भावका रचना वाचन गरेका थिए। दिउँसो शाहीको सालिक अनावरण र अन्तरक्रिया कार्यक्रम रहेको ट्रेड युनियनका सदस्य फुपुग्याबु लामाले जानकारी दिए। डिभिजन वन कार्यालय परिसरमा स्व शाहीको सालिक निर्माण गरिएको छ। त्यसपछि कर्मचारीहरुको ट्रेड युनियन अधिकार विषयमा अन्तरक्रिया हुनेछ। जाजरकोट घर भई इलाका वन कार्यालय खोक्लिङमा कार्यरत शाहीको विसं २०७३ साल पौस १७ गते विभत्स हत्या भएको थियो। वनको सिमाना बारेको विवादले उग्ररुप लिँदा आक्रोसमा आएका स्थानीय टेकप्रसाद लिम्बुले शाहीको घाँटी छिनाएर टाउको बोकेर भागेका थिए। उनी हाल जिल्ला कारागार ताप्लेजुङमा छन्। कार्य सम्पादन गरिरहेको अवस्थामा हत्या गरिएकाले स्व शाहीलाई संरक्षक शहीद घोषणा गर्नुपर्ने माग कर्मचारीहरुले राख्दै आएपनि हालसम्म सरकारले घोषणा गरेको छैन।
मिस्ट्रीखोला जलविद्युत आयोजनाको निर्माण सकियो,"बेनी : म्याग्दीको अन्नपूर्ण ४ नारच्याङमा ४२ मेगावाट क्षमताको मिस्ट्रीखोला जलविद्युत आयोजना निर्माण सकिएको छ । माउन्टेन इनर्जी नेपाल लिमिटेड प्रर्वद्धक रहेको मिस्ट्रीको बाँध, सुरुङ, क्यानल निर्माण, पेनस्टक पाइप र पावरहाउसमा उपकरण जडान सकिएको हो । निर्मित संरचना र जडान भएका उपकरणको परिक्षण सुरु गरिएको आयोजनाको परामर्शदाता इञ्जिनियर दिवाकर खड्काले बताए । 'संरचना बनाउने र उपकरण जोड्ने काम सकिएको छ, 'उनले भने, 'बनाएका र जोडिएका संरचना ठिक भए नभएको परिक्षणको चरणमा छौ । बाँधको यसअघिनै परिक्षण भइसकेको छ । सुरुङ, क्यानल र पेनस्टकको परिक्षणका लागि कार्यतालिका बनाएको छ । त्यसपछि बिद्युतगृहको परिक्षण गरिने इञ्जिनियर खड्काले बताए । सन २०१६ को जुन १३ मा सुरु भएको आयोजनाको दुई हजार २७०५ मिटर सुरुङको २०७६ बैशाखमा ब्रेक थ्रु भएको थियो । नारच्याङको बेशीगाउँ स्थित कालीगण्डकी नदीको बायाँ किनारमा विद्युतगृह निर्माण गरेको छ । निलगिरि र घलेम्दी खोलाको दोभानमा २३ मिटर अग्लो बाँध बनाएको छ । बिद्युतगृह नजिकै स्विचार्ड निर्माण भएको छ । बेशीगाउँदेखि दाना स्थित २२० केभी क्षमताको सबस्टेशनसम्म प्रशारण लाइन निर्माण भएको छ । ११५ मिटर लम्बाई, ८५ मिटर चौडाई र १३ मिटर गहिराइ भएको २ वटा भूमिगत बालुवा थिग्राउने पोखरी (क्यानल) बनाएको छ । आउटलेटदेखि बाँधसम्म एक हजार ५०० मिटर दुई मिटर गोलाइको पेन स्टक पाइप जडान भएको छ । आगामी जनवरी १५ भित्र परीक्षण उत्पादन सुरु गर्ने लक्ष्य राखिएको आयोजनाका प्रतिनिधि चुडामणी निरौलाले बताए । कार्यतालिका अनुसार कुनै समस्या आएन भने जनवरी १५ भित्र परिक्षण उत्पादन हुन्छ, उनले भने पूर्वाधार निर्माण सकेर परीक्षणको चरणमा छौं ।' पाँच अरब ६४ करोड रुपैयाँ लागत अनुमान गरिएको आयोजनामा प्रर्वद्धक बाहेक नेपाल इन्भेष्टमेन्ट बैङ्कले ७० करोड, जलविद्युत विकास कम्पनीले एक अरब र नेपाल बैंकले ५० करोड रुपैयाँ ऋण लगानी गरेका छन् । यसैगरी नविल बैंकले एक अरब, लक्ष्मी बैंकले ४० करोड, सिद्धार्थ बैंकले ३० करोड र एस डेभलभमेन्ट बैंकले ३० करोड ऋण लगानी रहेको छ । आयोजना निर्माण स्थल नारच्याङका बासिन्दालाई सात लाख तीन हजार ५१२ र प्रभावित क्षेत्रमा पर्ने अन्नपूर्ण गाउँपालिकाका अन्य ७ वटा वडाका बासिन्दाहरुलाई दश लाख कित्ता सेयर बाँडफाड गरिएको छ । साधारण सेयर पनि बाडफाँड भइसकेको छ । विद्युत विकास विभागले २०६४ मा जनेरेशन लाइसेन्स (निर्माण अनुमति) दिएको थियो । नेपाल विद्युत प्राधिकरणले २२० केभी कालीगण्डकी करिडोर प्रशारण लाइन र दाना सब स्टेशन बनाउन ढिलाई गर्दा आयोजना नौ वर्ष पछि धकेलिएको हो । मिस्ट्रीखोला म्याग्दीमा हालसम्म निर्माण भएका र निर्माणाधिन अवस्थामा रहेका मध्य सबैभन्दा ठूलो आयोजना हो । नारच्याङमा २ मेगावाट क्षमत्ताको तातोपानी साना जलविद्युत आयोजना सञ्चालनमा छ । ५ मेगावाटको घलेम्दीखोलाले गत माघ महिनादेखि उत्पादन सुरु गरेको छ । अन्नपूर्ण३ दाना देखि पर्वतको खुर्कोट जोड्ने ३९ किलोमिटर दुरीको २२० केभी क्षमताको बिद्युत प्रशारण लाइन निर्माण सकिएको छ दाना र खुर्कोटमा सब स्टेशनका साथै प्रशारण लाइन निर्माण सकेर आन्तरिक परिक्षण सुरु गरेको आयोजनाका प्रमुख चन्दनकुमार घोषले बताए । टावर ठडाउने, तार तान्ने र सबस्टेशनको उपकरण जडान सकिएको छ । प्रशारण लाइन र सबस्टेशनको पनि परिक्षण सुरु भएको छ । बिद्युत बिकास बिभागका अनुसार म्याग्दी जिल्लाभर ७००८३ मेगावाट क्षमताका १७ जलविद्युत आयोजनाले निर्माणको अनुमति लिएका छन् । ३५३८ मेगावाट क्षमताका ११ वटा आयोजना निर्माणाधिन अवस्थामा छन् । ३४६०३ मेगावाट क्षमताका ६ वटा जलविद्युत आयोजना निर्माणको तयारी र प्रक्रियामा छन् । पाँच मेगावाट क्षमताको घलेम्दीखोला जलविद्युत आयोजनाले उत्पादन सुरु गरेको छ । ८३५ मेगावाट क्षमताका तीनवटा जलविद्युत आयोजनाले निर्माणका लागि अनुमति मागेका छन् । जिल्लाभर १४०१३ मेगावाट क्षमताका १४ वटा जलविद्युत आयोजना सर्बेक्षणको क्रममा रहेका विभागले जनाएको छ ।"
मतदाता नामावली अद्यावधिक हुँदै,"काठमाडौं : प्रतिनिधिसभाको आगामी निर्वाचनका लागि अन्तिम मतदाता नामावली तयार गर्न आगामी माघ १५ देखि २१ गतेसम्म सबै स्थानीय तहको केन्द्रमा मतदाता नामावली अद्यावधिक कार्यक्रम सञ्चालन हुँदैछ । निर्वाचन आयोगका अनुसार निर्वाचनका लागि अन्तिम मतदाता नामावली तयार गर्ने सन्दर्भमा यही पुस ५ गते १८ वर्ष उमेर पुग्ने व्यक्तिको मतदाता नामावली अद्यावधिक गरिने छ । आगामी वैशाख १७ गते पहिलो र २७ गते दोस्रो चरणमा गर्ने गरी प्रतिनिधिसभा सदस्य निर्वाचनको मिति घोषणा भइसकेको छ । मतदाता नामावली ऐन, २०७३ अनुसार निर्वाचनको मिति घोषणा भइसकेपछि निर्वाचनको प्रयोजनका लागि मतदाता नामावलीमा नाम दर्ता गरिने नगरिने व्यवस्थानुरुप पुस ६ गतेदेखि मतदाता नामावली दर्ता स्थगन गरिएको आयोगका प्रवक्ता राजकुमार श्रेष्ठले जानकारी दिए। मतदाता नामावलीमा नाम दर्ता भइ पुस ५ गतेसम्म १८ वर्ष उमेर पूरा भएको व्यक्ति मात्र आगामी निर्वाचनमा मतदाता हुन सक्ने छन् । आयोगले उक्त कार्यक्रम सञ्चालनको अवधिभित्र सम्बन्धित स्थानीय तहको केन्द्रमा गई मतदाता नामावलीमा समावेश भएको आफ्नो विवरणमा रहेको त्रुटि सच्याउन निवेदन दिन तथा मृत्यु भएका वा बसाइँ सरी गएका वा दोहोरो नाम रहेका मतदाताको नाम हटाउनका लागि सूचना दिन सबैमा अनुरोध गरेको छ । झुटो विवरण दिई कसैले मतदाता नामावलीमा नाम समावेश गरेको भए सोकोविरुद्ध उजूरी दिन पनि आयोगले सम्पूर्ण मतदातासँग अनुरोध गरेको छ । आयोगले सबै स्थानीय तह, राजनीतिक दल, नागरिक समाज, पत्रकार तथा सम्पूर्ण सरोकार पक्षलाई मतदाता नामावली अद्यावधिक कार्यक्रममा आवश्यक सहयोग गर्न आग्रह गरेको छ ।रासस"
अर्घाखाँचीका अधिकांश पसलमा मुल्य सूची छैन,"सन्धिखर्क : अर्घाखाँचीको सदरमुकाम सन्धिखर्कलगायतका स्थानहरुमा सञ्चालित अधिकांस पसलहरुमा मुल्य सूची नभएको भेटिएको छ। उपभोक्ता हितलाई मध्यनजर गर्दै जिल्लामा संचालित साना उधोग, खाद्य स्टोर, फेन्सी तथा कपडा पसल र होटलहरुमा अनुगमन गरिएको थियो। सहायक प्रमुख जिल्ला अधिकारी विक्रम थापाको नेतृत्वमा जिल्लाको सर्बपक्षिय बजार अनुगमन टोलीले गोरुसिंगे सन्धिखर्क सडकको विभिन्न बजारहरुका २७ वटा पसल अनुगमन गर्दा मुल्य सुची नभएका २० वटा पसल भेटिएका छन्। गोरुसिंगे सन्धिखर्क सडकमा पर्ने सन्धिखर्क ६ नरपानी बजार, शितगंगा नगरपालिका२ को सुपा देउराली बजार, लाहुरे बजार, शितंगाको ३,४ मापर्ने ठाडा बजार, अमराई बजार र चाक्ला बजारमा अनुगमन गर्दा मुल्य सुची नभएका २०, पसलको साइन बोर्ड नभएका ५, विना दर्ता सञ्चालनमा रहेका ४ र म्याद सकिएका सामाग्री राखेका पसल ७ वटा भेटिएको सहायक प्रमुख जिल्ला अधिकारी बिक्रम थापाले बताए। अनुगमनका क्रममा मापदण्ड विपरित सञ्चालनमा रहेका ३ वटा पसलहरुलाई ५ हजारका दरले जरिवाना समेत गरिएको छ। सन्धिखर्क नगरपालिका१ को तनँहु खाजा घर, शितगंगा ४ को न्यु गाउँले स्टोर्स र शितगंगा १ को रोयल अर्घाखाँची गेष्ट हाउसलाई ५ हजारका दरले जरिवाना समेत गरेको छ। तनँहु खाजा घरले होटलसँगै विना दर्ता होटलको तला मुनी ब्रोइलर कुखुरा पालेर दुर्गन्ध फैलाएको, न्यु गाउँले स्टोर्सले किराना पसल दर्ता गरी हार्डवेयर पसल सञ्चालन गरेको र रोयल अर्घाखाँची गेष्ट हाउसले पुँजी अत्यन्तै कम जम्मा १ लाख राखि होटल सञ्चालन गरेको भेटिएपछि जरिवाना गरिएको सहायक प्रजिअ थापाले बताए। बजार अनुगमनका क्रममा भेटिएका अखाद्य वस्तुहरु सर्वपक्षिय बैठकको रोहबरमा नष्ट गरिएको छ। म्याद गुज्रेका तथा खान योग्य नभएका खाद्य सामाग्रीहरु बरामद गरी नष्ट गरिएको हो। सहायक प्रमुख जिल्ला अधिकारी थापाको नेतृत्वमा, घरेलु तथा साना उद्योग कार्यलयका प्रमुख, जिल्ला प्रहरी कार्यलय, उद्योग वाणिज्य संघ, चेम्बर अफ कमर्श, नगरपालिकाका प्रतिनिधि, सञ्चारकर्मीलगायतको टोलीले बजारका विभिन्न पसलहरुमा अनुगमन गरेको हो।"
१० महिनापछि खुल्ने भयो मुक्तिनाथ मन्दिर,"जोमसोम : हिमालपारिको जिल्ला मुस्ताङको प्रसिद्ध धार्मिकस्थल मुक्तिनाथ मन्दिर पुस २१ गतेदेखि सर्वसाधारणका लागि खुला हुने भएको छ। मुक्तिनाथ विकास समितिको पहलमा जिल्ला समन्वय समिति, वारागुङ मुक्तिक्षेत्र गाउँपालिका, जिल्ला स्वास्थ्य कार्यालय, प्रदेश सभासद, सुरक्षा निकाय, वारागुङ मुक्तिक्षेत्र१ अन्र्तगतका रानीपौवा, झारकोट र खिङ्गा गाउँका स्थानीयबासी तथा गाउँ मुखिया र मन्दिरमा कार्यरत आनीझुमा तथा पुजारीको संयुक्त बैठकले मुक्तिनाथ मन्दिर मंगलबारदेखि सर्वसाधारणका लागि खुला गर्ने निर्णय गरेको हो। मुक्तिनाथ विकास समितिकी अध्यक्ष एवं प्रजिअ हिरादेवी पौडेलको अध्यक्षतामा सरोकारवाला निकाय सम्मिलित बैठकले अंग्रेजी नयाँ वर्षको उपलक्ष्यमा पुस २१ गतेदेखि मुक्तिनाथ मन्दिर दर्शनका लागि खुला गर्ने घोषणा गरिएको हो। बैठकले सो अवसरमा विभिन्न ४ बुँदे निर्णय समेत गरेको छ। समितिकी अध्यक्ष एवं प्रजिअ पौडेलले नयाँ वर्षमा मुक्तिनाथ मन्दिर खुला गर्ने महत्वपूर्ण सकारात्मक निर्णय गरेको जानकारी दिइन्। प्रजिअ पौडेलका अनुसार आउँदो पुस २१ गते मंगलबारदेखि मुक्तिनाथ मन्दिरको ढोका खुला गर्ने, मुक्तिक्षेत्रमा कोभिड१९ कारण कोही स्थानीय बिरामी परेमा मुक्तिनाथ विकास समितिको कोषबाट उपचारको व्यवस्था गर्ने, मुक्तिनाथ आउने दर्शनार्थी तथा पर्यटकलाई मन्दिर प्रवेश गर्दा पीसीआर रिपोर्ट अनिवार्य गराउने र मुक्तिनाथ क्षेत्रमा दर्शनार्थी तथा मन्दिरमा कार्यरत आनीझुमा, पुजारी, सुरक्षा निकाय र मन्दिरका कर्मचारीलाई कोभिड१९ को जोखिम न्युनिकरण गराउन आवश्यक स्वास्थ्य सुरक्षा सामग्री तथा जनशक्ति उपलब्ध गराउने बैठकले निर्णय गरेको हो। प्रसिद्ध धार्मिकस्थल मुक्तिनाथ विगत १० महिनाअघिदेखि बन्द छ। मन्दिर बन्द रहदा मुस्ताङको मात्र नभई गण्डकी प्रदेशकै पर्यटन व्यवसाय प्रभावित भएको थिया। गण्डकी प्रदेशका सांसद महेन्द्रबहादुर थकालीले मुक्तिनाथ विकास समितिको पहलमा सरोकारवालाको बैठकले मुक्तिनाथ मन्दिर खोल्ने निर्णय गरेको बताए। मुक्तिनाथ मन्दिर खोल्नु अघि मुक्तिनाथ मन्दिरक्षेत्रमा आवश्यक स्वास्थ्य सुरक्षा बन्दोबस्त वारागुङ मुक्तिक्षेत्र गाउँपालिकाले गर्ने भएको छ। मन्दिर आउने दर्शनार्थीले बढीमा एक घण्टाको समय पाउने छन्। यस्तै ,मन्दिर क्षेत्रमा प्रवेश गर्ने भक्तजनले १०८ धारा र कुण्डमा स्नान गर्न रोक लगाइने र भक्तजनले समितिले तोकेका नियममा रही भौतिक दुरी कायम गरी दर्शन गर्नुपर्ने उल्लेख गरिएको छ।"
प्रतिबन्धित नोट बोकेर नेपाल छिरेका भारतीय युवक पक्राउ,विराटनगर : नेपालमा अंग्रेजी नयाँ वर्ष मनाउन भन्दै प्रतिबन्धित नोट बोकेर अवैध रुपमा नेपाल छिरेका एक भारतीय युवा विराटनगरबाट बिहीबार साँझ पक्राउ परेका छन्। अवैध भारतीय रुपैयाँ (भारु) बोकेर नेपाल प्रवेश गर्दैगर्दा नेपालभारत सीमा क्षेत्रअन्तर्गत विराटनगर महानगरपालिका१७ मटेरुवाबाट भारतीय नागरिक २५ वर्षीय सुजित कुमार पक्राउ परेका हुन्। कोरोना महामारीका कारण दुवै देशमा आवतजावत बन्द गर्दै नाका शिल गरिएको अवस्थामा प्रतिबन्धित नोट बोकेर नेपाल छिरेको पाइएपछि भारत अररीयाका सुजितलाई पक्राउ गरिएको इलाका प्रहरी कार्यालय रानीका प्रहरी निरीक्षक दीपक थापाले बताए। सुजितको साथबाट प्रहरीले पाँच सय दरका एक सय चारवटा अवैध भारतीय नोट फेला पारेको छ। प्रनि थापाले जम्मा ५२ हजार भारतीय रुपैयाँ सुजितबाट बरामद भएको पुष्टि गरे। नेपालमा पाँच सय दरमाथिका भारतीय नोट बोक्न प्रतिबन्ध लगाइएको छ। प्रतिबन्धित नोट साथमा बोकेर अवैध रुपमा नेपाल प्रवेश गरेको भेटिएका कारण साँझ ५ बजेतिर पक्राउ गरिएका सुजितलाई आवश्यक कारबाहीका लागि शुक्रबार विराटनगर भन्सार कार्यालयमा बुझाइने जानकारी प्रनि थापाले दिए। पक्राउ परेका युवाले भने आफू नयाँ वर्ष मनाउन पैसा बोकेर नेपाल आएको बताएका छन्। उनले घुमफिरका लागि पोखरासम्म पुग्ने योजना रहेको पनि प्रहरीलाई सुनाएका छन्। तर कोरोना भाइरस सङ्क्रमणका कारण नेपालभारत सीमा नाका लामो समयदेखि शिल छ। दुवै देशमा आवतजावत गर्न पूर्ण रुपमा रोक लगाउँदै नाका शिल गरिएको अवस्थामा प्रतिबन्धित नोट बोकेर भारतीय युवा नेपाल छिरेका हुन्। प्रहरीले भने नाका सिल भएको अवस्थामा नयाँ वर्षमा घुमफिर गर्ने बाहना बनाउँदै अवैध हुन्डी कारोबारको पैसा बोकेर उनी नेपाल आएको हुनसक्ने आशंका गरेको छ।
