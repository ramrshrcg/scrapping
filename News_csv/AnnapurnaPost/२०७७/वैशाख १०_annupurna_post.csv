शीर्षक,विवरण
बदनियत हावी अध्यादेश,"संकटको घडीमा सरकारले द्रुत गति मा दुइटा अध्यादेश जारी गरेपछि मुलुक तरंगित हुन पुगेको छ। यतिबेला संसारकै ध्यान कोरोनाविरुद्घ कसरी लड्ने र नागरिकलाई जोगाउन त्यसलाई कसरी परास्त गर्ने भन्नेमा केन्द्रित छ। तर, हाम्रो शासन यन्त्रचाहिँ विपरीत यात्रामा लम्किुनले कतै दुर्घटना निम्तिने त होइन भन्ने सन्त्रास उत्पन्न भएको छ। संवैधानिक परिषद्सम्बन्धी ऐन, २०६६ संशोधन अध्यादेश र राजनीतिक दलसम्बन्धी ऐन २०७३, संशोधन अध्यादेश अति आवश्यक हो त ? हठात् किन यो अध्यादेश ल्याइयो ? यसको उद्देश्य के हो ? अन्यौलपूर्ण शैलीमा चौतर्फी प्रश्न उब्जिएका छन्। कोरोना महाव्याधिको मनोवैज्ञानिक सन्त्रासमा परेका नागरिककोे सम्भावित राजनीतिक अस्थिरता ले मथिङ्गल थप रिङ्याएको छ। एक महिना लामो लकडाउनसँगै जीवन धान्ने आशाका त्यान्द्रा पनि मर्दै गएका छन्। कोरोनाविरुद्घका चुनौती सामना गर्न त्यसैअनुरूप प्याकेज निर्माण मा सरकार लाग्नुपर्ने हो। आमनागरिकको मनोबल र आशा जगाउने किसिमका काममा सरकारले तल्लीन भएको अनुभूति गराउनुपथ्र्याे। दल विभाजन गरी त्रिशंकु संसद्कालीन विकृति आमन्त्रण गर्ने र संवैधानिक परिषद्बाट स्वेच्छाचारी निर्णय लिने बद्नियत पूर्वक अध्यादेश जारी हुनु मुलुककै निम्ति दुर्भाग्य हो। यस्ता अध्यादेशका सवालमा न राजनीतिक वृत्तामा बहस गरियो न त आवश्यक नै ठानियो। राजनीतिक भीडन्त निम्त्याउने निर्मोही अध्यादेश जारी गर्नुको कुनै तुक छैन। अति आवश्यक थियो भने आउँदो नियमित अधिवेशनमा प्रस्तुत गरी संसदीय प्रक्रियाबाट निष्कर्षमा पुग्दा हुन्थ्यो। सहज र विधिसम्मत् प्रक्रियाबाट यस्ता कानुन संसद्मा ल्याउन सकिन्छ। अध्यादेश भनेको मुलुकका लागि अति आवश्यक परिस्थितिमा जारी गर्ने कानुन हो, कसैको निहित स्वार्थ पूरा गर्ने औजार होइन। सरकारको मूलभूत उद्देश्य कसरी सुव्यवस्था कायम हुन्छ भन्नेमा तल्लीन हुनुपर्ने थियो। सरकारको चाहना भीडन्तउन्मुख देखिन्छ। सरकारले अव्यवस्थाभित्र सुव्यवस्था को चाहना राखेको त होइन ? यी अध्यादेश कसका लागि ? राजनीतिक दलसम्बन्धी कानुन महाव्याधिबाट पार पाउने अस्त्र नभई भीडन्त निम्त्याउने कारक बन्दैछ। पार्टी विभाजनका लागि र को ठाउँमा वा थप्नु यतिखेर कुनै अर्थ छैन। आफ्नो दल नभई अरू का निम्ति अध्यादेश जारी गर्नु परेको भन्ने प्रधानमन्त्रीका अभिव्यक्तिमा अझ खतरनाक प्रवृत्तिा अन्तरनिर्हित छ। आफैंमा दुईतिहाइ नजिकको सरकारनिम्ति अरू दल विभाजन गराइरहनुपर्ने अवस्था छैन। अरूको पार्टी विभाजननिम्ति सरकार लाग्नुमा गम्भीर षड्यन्त्र देखिन्छ। अर्कातिर संवैधानिक परिषद्को जुन मान्यता र आदर्श छ त्यसलाई छिन्नभित्र पार्ने प्रयत्न भएको छ। यो अध्यादेशले ६ सदस्यीय संवैधानिक परिषद्मा दुई सदस्यको उपस्थितिले पनि निर्णय गर्न सकिने व्यवस्था गरेको छ। संवैधानिक परिषद् राखिनुको अर्थ राज्यलाई शक्ति सन्तुलनमा राख्ने निकायमा नियुक्त पदाधिकारी सबैका निम्ति मान्य हुन् भन्ने अवधारणामा आधारित हो। तर, प्रधानन्यायाधीश, विपक्षी दलको नेता र सभामुखको अनुपस्थितिमै पनि निर्णय गर्ने सक्ने मनसायप्रेरित राखेको देखिन्छ। यही अध्यादेशअनुरूप संवैधानिक अंगहरूमा नियुक्ति गरिएमा त्यहाँ नियुक्त पात्रका योग्यता, निष्पक्षता, स्वच्छतामा प्रश्न उठ्नेछ। शक्ति सन्तुलित गर्ने संवैधानिक अंगहरू सरकारको औजार मा रूपान्तरण हुनेछ। सँगै संवैधानिक अंगकै अस्तित्व समाप्त हुनेछ। त्यसनिम्ति अख्तियार दुरुपयोग अनुसन्धान आयोगमा नियुक्ति पाएका लोकमानसिंह कार्की र उनका क्रियाकलाप नजिरका रूपमा काफी छ। एउटा व्यक्तिलाई लाभ पुर्याउन र क्षणिक स्वार्थका निम्ति अध्यादेश जारी गरिनुको परिणति दुर्भाग्यपूर्णसिवाय अरू हुने छैन। संकटकालीन घडीमा सरकारका मार्गचित्र विधिसम्मत् हुनुपथ्र्योे। जसले सरकारप्रति आस्था र भरोसा बढाउँथ्यो। तर, अध्यादेशमार्फत भीडन्तयुक्त रोडम्याप कोर्नुको मूल्य यसका निर्णयकर्ताले निश्चय नै चुकाउनुपर्नेछ। स्वार्थी र क्षणिक तुष्टिका निर्णयले अनेकन शासक र शासन पद्घति सकिएका उदाहरण छन्। सरकारी वृत्ताका पात्रहरूले अभिशप्त खलनायकी इतिहास अध्ययन गरुन्। संवैधानिक पद्घति र मान्यताविपरीतका दुवै अध्यादेश खारेज गरी आउँदो संसद्मा प्रस्तुत गर्ने बाटोमा सरकार लागोस्। अन्यथा यसबाट उत्पन्न हुन सक्ने विषम परिस्थितिको अपजसका भागीदार प्रधानमन्त्री स्वयं हुनेछन्। दुष्कर्मको प्रतिफल हरेकलाई मिल्छ नै। अझ दु :खद् परिस्थितिमा लिएका अवान्छित निर्णयको मूल्य झनै चर्को पर्नेछ।"
सांसदसँग छलफलपछि प्रधानमन्त्री ओली र अध्यक्ष प्रचण्डको भेट,"काठमाडौं : विश्वव्यापी महामारीको रुपमा फैलिएको कोरोना भाइरस (कोभिड१९)को संक्रमणको त्रास सर्वसाधारणदेखि विशिष्ट व्यक्तिसम्म उत्तिकै छ। नेपाल कम्युनिस्ट पार्टीका अध्यक्ष एवम् प्रधानमन्त्री केपी ओली र अर्का अध्यक्ष पुष्पकमल दाहाल प्रचण्डले बालुवाटामा छलफलपछि भेट गरेका छन्। भेटघाट दुवै अध्यक्षले मास्क लगाएका थिए। व्यक्तिगत दूरीलाई धेरै प्राथमिकता नदिए पनि दुवै अध्यक्षले मास्कमै कुराकानी गरेका हुन्। बुधबार बालुवाटारमा भएको नेकपाका विभिन्न प्रदेशका सांसदसँगको छलफलकै क्रममा अध्यक्षद्वयले भेट गरेका हुन्। प्रदेश १ र सुदूरपश्चिम प्रदेशका सांसादसँगको छलफल सकिएपछि अध्यक्षद्वयको जम्काभेट भएको हो। जम्काभेट भएपछि दुवै अध्यक्षले उभिएरै कुराकानी गरे। प्रदेश सांसदसँगको छलफलमा दुवै अध्यक्षले समसामयिक विषय ब्रिफिङ गरेका थिए। सोमबार मात्र सरकारले राजनीतिक दल र संवैधानिक परिषद सम्बन्धि अध्यादेश जारी गरेपछि पार्टीभित्रै यो विषयमा असन्तुष्टि बढेको थियो। प्रधानमन्त्रीले पार्टीमा छलफलबिना दुई अध्यादेश पारित गरेपछि पूर्व माओवादी पक्षले आपत्ति जनाएको थियो। प्रमुख प्रतिपक्षी दल नेपाली कांग्रेस, राप्रपा, राजपा, समाजवादीलगायत सम्पूर्ण दलले अध्यादेश गलत भएको भन्दै आलोचना गरेका थिए। अध्यादेशको चौतर्फी आलोचना भएपछि प्रधानमन्त्री ओलीले यसै विषयमा पार्टीभित्र छलफल गरेका हुन्। अध्यादेशप्रति असन्तुष्ट रहेका अर्का अध्यक्ष प्रचण्डसहित सबै प्रदेशका सांसदसँग ओलीले बालुवाटारमा बुधबार गरेरको यो छलफललाई पार्टी भित्रको आन्तरिक कलह पत्थर पार्ने सूत्रको रुपमा हेरिएको छ। सोमबार दुई अध्यक्षदेश जारी भएलगत्तै विभिन्न टिकाटिप्पणी भएपछि तत्काल सचिवालय बैठक बोलाएर अध्यादेशका विषयमा छलफल गर्दै जाने सहमति नेकपाले गरेको थियो। सोही सहमति अनुसार प्रधानमन्त्री ओलीले बुधबार बालुवाटारमा सबै प्रदेशका सांसदसँग छुट्टाछुट्टै छलफल चलाएका हुन्।"
सम्पत्ती शुद्धिकरणसम्बन्धी व्यवस्था खुकुलो पार्न बैंकरको माग,"काठमाडौं : बैंकका साहुहरूको संस्था बैंक तथा वित्तीय संस्था परिसंघले संकटग्रस्त अर्थतन्त्रलाई राहत दिन सम्पत्ती शुद्धिकरणसम्बन्धी व्यवस्था खुकुलो पार्नुपर्ने माग गरेका छन्। परिसंघको मंगलबार बसेको बैठकले सरकारलाई पाँच बुँदे सुझाव दिँदै यस्तो धारणा राखेको हो। परिसंघले नेपालमा कसैले पनि ५० लाख अमेरिकी डलरसम्म बैंकिङ प्रणालीमार्फत रकम ल्याएर लगानी गर्न चाहेमा नेपाल राष्ट्र बैंक र उद्योग विभागको स्वीकृति चाहिने अहिलेको व्यवस्था हटाउन माग गरेको छ। त्यस्तै स्वदेशी वा विदेशी जोसुकैले विदेशबाट ५ लाख अमेरिकी डलरसम्म रकम ल्याएर पुँजी बजारमा लगानी गर्न चाहेमा पनि खुला गर्नुपर्ने माग गरेको छ। तर, त्यस्तो रकम मर्चेन्ट बैंकिङ वा क्यापिटल मर्चेन्ट कम्पनीमार्फत लगानी गर्नुपर्ने र २ देखि ३ वर्षसम्म त्यस्तो पैसा फिर्ता गर्न नपाइने व्यवस्था गर्न परिसंघले सुझाएको छ। गैरआवासीय नेपालीले १० लाख अमेरिकी डलरसम्म नेपालमा लगानी गर्न ल्याउँदा नेपाल सरकारले त्यस्तो रकमको सम्पत्तीको स्रोत नखोज्ने व्यवस्था गर्ने गराउन पनि बैंकरले माग गरेका छन्। परिसंघ उपाध्यक्ष एवं प्रवक्ता भोजबहादुर शाहले एक विज्ञप्ति जारी गर्दै सरकारलाई यस्ता सुझाव दिएको जनाएका छन्। उनले नेपाली नागरिकले नेपालको कृषि तथा अन्य उत्पादनशील क्षेत्रमा लगानी गर्दा त्यस्तो रकमको स्रोत नखोज्ने व्यवस्था गर्न पनि भनिएको विज्ञप्तिमा उल्लेख छ। त्यस्तै, नेपाली महिलाले १५ लाख रुपैयाँसम्म निक्षेप जम्मा गर्दा त्यसमा सम्पत्ती शुद्धिकरणका व्यवस्था आकर्षित नहुने, बैंकमा ग्राहक पहिचान फारम भर्न नपर्ने, कर चुक्ता र सम्पत्तीको स्रोत समेत नखोज्ने व्यवस्था गर्न आग्रह गरिएको छ। यस्तो व्यवस्था कार्यान्वयन गर्दा देशभर छरिएर रहेको रकम बैंक तथा वित्तीय संस्था मार्फत परिचालन हुने परिसंघले भनेको छ। पछिल्लो समय कोरोना भाइरस महामारीका कारण विश्व अर्थतन्त्र दोस्रो विश्वयुद्घयताकै गम्भीर आर्थिक संकटमा फसेको अर्थशास्त्रीहरूले बताउन थालेका छन्। कतिपयले विश्वब्यापीकरणका कारण यसअघिका कुनै पनि आर्थिक मन्दीभन्दा यो पालाको समस्याको गहिराइ बढी भएको बताउँदै आएका छन्। यस्तो बेला देशभित्रै छरिएर रहेको पुँजीलाई औपचारिक क्षेत्रमा ल्याउने र विदेशमा भएका नेपालीलाई समेत आकर्षित गर्न विद्यमान कानुनी व्यवस्था खुकुलो पार्नुपर्ने परिसंघले जनाएको छ। परिसंघका महानिर्देशक गोपाल तिवारीले अब संसारभर नै विदेशी पुँजीलाई आकर्षित गर्ने होडबाजी चल्ने बताए। यस्तो बेला हामीले सुरुमै कानुनी व्यवस्थालाई केही खुकुलो पार्नु आवश्यक छ, उनले भने। अहिले अमेरिकाले आप्रवासी विरोधी कानुन अघि सारिरहेको छ भने अन्यत्र पनि राष्ट्रियतावादी धार बलियो हुँदै आएको अन्तर्राष्ट्रिय सञ्चार माध्यमले पनि उल्लेख गर्दै आएका छन्। यस्तो बेला संसारभर छरिएर रहेका नेपाली विदेशमा कमाएको सम्पत्तीसहित नेपाल आउन चाहने भएकाले उनीहरूलाई सहजीकरण गरिदिनुपर्ने तिवारी बताउँछन्। अरु बैंकरहरू पनि संसारभर नै पुँजीको बहिर्गमन रोक्ने नीति अझ दर्बिलो हुने भन्दै नेपालले संकटकालीन वित्त नीति अँगाल्नु पर्ने बेला आएको बताउन थालेका छन्। यसअघि सम्पत्ती शुद्धिकरण विरुद्घका कानुनी व्यवस्थाको कार्यान्वयनमा सरकारले तदारुकता देखाएपछि नेपालमा व्यवसायी त्रसित भएको एक बैंकर बताउँछन्। नेपालभित्रकै अनौपचारिक क्षेत्रमा भएका पैसा वा नेपालीले विदेशमा लुकाएको पैसासमेत वित्तीय प्रणालीमा भिœयाउँदा अहिलेको आपतकालीन समयमा औपचारिक अर्थतन्त्रलाई त्राण दिन सजिलो हुने बैंकरहरूको बुझाइ छ। अहिले विदेशमा रहेका नेपालीले पनि ठूलो सम्पत्ती आर्जन गरिरहेको अवस्था छ, तिवारी भन्छन्, ती नेपाली आफ्नो सम्पत्ती त्यहीँको सरकारलाई छोडेर स्वदेश फर्कनुपर्ने अवस्थासमेत आउनसक्छ। त्यस्तो बेला उनीहरूको आम्दानी नेपाल ल्याउने बाटो खुकुलो पार्न सके नागरिकको सम्पत्ती सुरक्षासँगै मुलुकको अर्थतन्त्रलाई संकटबाट निकाल्न सघाउ पुग्ने उनी बताउँछन्। परिसंघले साना तथा मझौला उद्यम व्यवसाय (एसएमई) लाई दिइएको कर्जाको ब्याजदर १ प्रतिशत विन्दुले घटाउने निर्णय पनि गरेको छ। यो निर्णय कार्यान्वयन भएपछि वाणिज्य बैंकहरूले १ करोड रुपैयाँसम्मको ऋणमा व्याजदर घटाउने छन्। विकास बैंकले ४० लाख रुपैयाँसम्मको र फाइनान्स कम्पनीले २० लाख रुपैयाँसम्मको एसएमई कर्जामा सोही अनुपातमा व्याजदर घटाउने छन्। त्यस्तै परिसंघले बैंक तथा वित्तीय संस्थाको चालु तथा सञ्चालन खर्च उल्लेख्य रूपमा घटाउनका लागि विशेष पहल गर्ने भनेको छ। यसको मतलव कर्मचारीको तलव सुविधा घटाउनेदेखि कर्मचारी कटौती हुन सक्ने बैंकर बताउँछन्।"
स्वास्थ्य सामग्री खरिद गर्न चिनियाँ कम्पनीसँग सम्झौता,"काठमाडौं : जंगीअड्डाले कोरोना भाइरस (कोभिड१९) को रोकथाम र नियन्त्रणका लागि अत्यावश्यक स्वास्थ्य सामग्री खरिद गर्न चिनियाँ कम्पनीसँग सम्झौता गरेको छ। नेपाली सेनाले १ करोड ८४ लाख ४१ हजार ७ सय ६ दशमलब ३५ अमेरिकी डलर बराबरको (२ अर्ब २० करोड रुपैयाँ बढी) स्वास्थ्य सामग्री खरिद गर्न चिनियाँ कम्पनी चाइना साइनो फर्म इन्टरनेसनल कर्पोरेसन सँग सम्झौता गरेको हो। सम्झौता पत्रमा चीनको वाणिज्य मन्त्रालयका अधिकारी र नेपाली सेनाको तर्फबाट संभाररथीले हस्ताक्षर गरेका छन्। सम्झौता भए बमोजिम जंगी अड्डाले चिनियाँ सरकारी कम्पनी चाइना साइनो फर्म इन्टरनेसनल कर्पोरेसन लाई उक्त रकम अग्रिम भुक्तानी गरिसकेको छ। बढीमा १० दिन भित्रमा अत्यावश्यक सामाग्रीहरु नेपाल आइसक्ने छ। विश्वका ८० वटा मुलुकले उक्त कम्पनीबाट स्वास्थ्य सामग्री खरिद गरिसकेका छन्। नेपाल उक्त कम्पनीको ८१ आंै नम्बरमा छ। चिनियाँ कम्पनीले रकम प्राप्त गरेको जवाफ समेत जंगी अड्डालाई दिइसेकेका छ। जंगी अड्डाले कोरोना भाइरसको रोकथाम र नियन्त्रणको लागि सरकारसरकार (जीटूजी) प्रक्रियामार्फत चीन र भारतबाट स्वास्थ्य सामाग्री खरिद गर्ने निर्णय गरेको थियो। औषधि खरिदका लागि भारतसँगको प्रक्रिया भने टुंगिने क्रममा छ। नेपाली सेनाले भारतसँग औषधि खरिदबारे छलफल भइरहेको जनाएको छ। भारतबाट ५३ प्रकारका औषधिहरु ल्याउने तय भएको छ। यद्यपी भारतसँग औषसधि खरिदबारे सम्झौता भइसकेको छैन। सरकारले अन्य माध्यमबाट ल्याउन ढिलाइ हुने देखेपछि सेनालाई यो कामको जिम्मेवारी दिएको थियो। भारतबाट ल्याइने औषधिका बारेमा समेत केही दिन भित्रै टुंगो लाग्ने नेपाली सेनाले जनाएको छ। नेपाली सेनाले वैशाख ७ गते चिनियाँ कम्पनीलाई रकम भुक्तानी गरे लगत्तै औषधि खरिद सम्झौता गरेको थियो। रकम पाइसकेपछि सातदिन भित्रमा चीनको ग्वान्झाउमा ६७ प्रकारका स्वास्थ्य सामग्री ल्याइदिने सम्बन्धित कम्पनीले नेपाली सेनालाई जानकारी दिएको छ। ग्वान्झाउबाट नेपाली सेनाले स्वास्थ्य सामग्री नेपाल ल्याउने छ। नेपाल ल्याउनु पर्ने स्वास्थ्य सामग्रीको वजन ३ सय ४२ टन छ। सोही बमोजिम जंगी अड्डाले हवाइ र स्थलमार्गबाट ती सामग्री नेपाल ल्याउने प्रक्रियाबारे छलफल गरेको छ। सैनिक प्रवक्ता विज्ञानदेव पाण्डेले तत्कालका लागि अत्यावश्यक स्वास्थ्य सामग्री हवाइ माध्यमबाट ल्याउने तयारी भइरहेको बताए। प्रवक्ता पाण्डेले भने, सबै स्वास्थ्य सामग्री हवाइ माध्यमबाट ल्याउँदा ढुवानी खर्च धेरै लाग्छ। अत्यावश्यक सामग्री हवाइ माध्यमबाट ल्याउने र बाँकी सामग्री स्थलमार्गबाट ल्याउने तयारी भइरहेको छ। हवाइ माध्यमबाट पर्सनल प्रोटेक्टिभ इक्युप्मेन्ट(पीपीइ), एन ९५ मास्क, पीसीआर टेस्टका लागि आवश्यक सामाग्री ल्याइने छ। स्थलमार्गबाट स्वास्थ्य सामग्री ल्याउन चीन र नेपालमा रहेका ढुवानी एजेन्टसँग नेपाली सेनाले छलफल गरिरहेको छ। सैनिक प्रवक्ता पाण्डेले भने, यथासक्य चाँडो स्वास्थ्य सामग्री ल्याउँछौं। औषधि र स्वास्थ्य सामग्रीलाई आवश्यकताको आधारमा क्रिटिकल, प्रायोरिटी १, २ र ३ गरी चार तहमा बाँडिएको छ। सोहीअनुसार ढुवानी गरिने नेपाली सेनाले जनाएको छ। स्थलमार्गबाट स्वास्थ्य सामग्री ल्याउँदा चीनको ग्वान्झाउबाट तिब्बत हुँदै एक सातामा तातोपानी नाका आइपुग्ने छ। जंगी अड्डाले पठाएको पत्रमा भारत र चीनले कोरोना भाइरसको रोकथाम र नियन्त्रणका लागि आवश्यक औषधि र स्वास्थ्य सामग्री उपलब्ध गराउन सकिने जवाफ दिएको थियो। सोही जवाफको आधारमा जंगी अड्डाले स्वास्थ्य तथा जनसंख्या र रक्षा मन्त्रालयसँग समन्वय गरी चीन र भारतबाट स्वास्थ्य सामग्री खरिद गर्ने प्रक्रिया अघि बढाएको थियो। जंगी अड्डाले स्वास्थ्य सामग्री खरिद गर्न चीन, भारत, सिंगापुर, इजरायल र दक्षिण कोरियालाई पत्राचार गरेको थियो। दक्षिण कोरियाले केही कम्पनीको नाम पठाएको थियो भने सिंगापुर र इजरायलले कुनै जवाफ पठाएन। जंगी अड्डाले बनाएको खरिद इकाइले तत्काल आवश्यक पर्ने औधषि र स्वास्थ्य सामग्रीको सूची बनाएको थियो। उक्त खरिद इकाइमा स्वास्थ्य विभाग र स्वास्थ्य मन्त्रालयका प्रतिनिधिलगायत अन्य विज्ञसमेत सम्मिलित छन्। कोरोना भाइरसको रोकथाम र नियन्त्रणका लागि स्वास्थ्य सामग्री ल्याउँदा ओम्नी समूहले चरम भ्रष्टाचार गरेको भन्दै सरकारले उसँगको सम्झौता ताडेको थियो। त्यसपछि चैत्र १६ गतेको मन्त्रिपरिषद् बैठकले स्वास्थ्य सामग्री खरिद गर्ने जिम्मा नेपाली सेनालाई दिने निर्णय गरेको थियो। सरकारको निर्णयसँगै जंगी अड्डाले सरकारसरकार (जीटुजी) प्रक्रियाबाट औषधि तथा स्वास्थ्य सामाग्री खरिद गर्न चीन, भारत, दक्षिण कोरिया, इजरायल र सिंगापुर सरकारलाई लिखित पत्राचार गरेको थियो।"
मध्यरातमा राजपा र समाजवादी पार्टीबीच एकता (सहमति पत्रसहित),"काठमाडौं : राष्ट्रिय जनता पार्टी (राजपा) र समाजवादी पार्टीबीच बुधबार राति एकता भएको छ। पार्टी एकतापछि नयाँ पार्टीको नाम जनता समाजवादी पार्टी नेपाल राख्ने सहमति भएको छ। त्यस्तै एकीकृत पार्टीको झण्डा समाजवादी पार्टीको राख्ने सहमति गरिएको छ। त्यसैगरि चुनाव चिन्ह भने राजपा नेपालले प्रयोग गर्ने छातालाई राख्ने सहमति गरिएको छ। राजपाबाट महन्थ, ठाकुर, राजेन्द्र महतो, महेन्द्र राय यादव, शरत सिंह भण्डारी र समाजवादी पार्टीबाट डा बाबुराम भट्टराई, उपेन्द्र यादव, अशोक राई, राजेन्द्र श्रेष्ठले सहमतिपत्रमा हस्ताक्षर गरेका छन्। पार्टी विभाजनलाई सहज बनाउन सरकारले युद्धस्तरमा सोमबार अध्यादेश जारी गरेपछि समाजवादी फुट्ने अनुमान गरिएका बेला समाजवादी र जनता पार्टीबीच रातारात एकता भएपछि राष्ट्रिय राजनीतिक फेरि तरंगित भएको छ। एकता सहमतिपछि दुवै पक्षका नेताहरुले समाजवादीलाई फुटाएर आफू बलियो र सुरक्षित हुने प्रधानमन्त्री केपी ओलीको योजना असफल भएको प्रतिक्रिया दिएका छन्। राजपा र समाजवादी एकतापछि उनीहरुको संघीय संसदमा उनीहरुको संख्या ३४ पुगेको छ । यसअघि राजपा र समाजवादीमा १७ १७ सांसद थिए । प्रधानमन्त्री ओलीको निर्देशनमा अपहरण शैलीमा सुरेन्द्र यादवलगायतका केही नेताहरुलाई राजधानीको मेरिएट होटलमा ल्याएर राखिएको आरोप समाजवादी पार्टीले लगाएको छ। सुरेन्द्र लगायतका नेताहरु बिहीबार बिहान बाबुरामलगायत एकीकृत पार्टीका नेताको सम्पर्कमा आएका छन्।"
अध्यादेश पार्टी फुटाउन होइन : प्रधानमन्त्री ओली,"काठमाडौं : प्रधानमन्त्री एवं नेपाल कम्युनिस्ट पार्टी (नेकपा) अध्यक्ष केपी शर्मा ओलीले राजनीतिक दल र संवैधानिक परिषद सम्बन्धि अध्यादेश पार्टी फुटाउन नल्याएको बताएका छन्। पार्टी स्थापना दिवसका अवसरमा सङ्घीय संसद् प्रतिनिधित्व गर्ने तीन प्रदेशका सांसदसँग बुधबार बालुवाटारमा गरेको छलफलका क्रममा ओलीले यस्तो बताएका हुन नेकपाका अर्का अध्यक्ष पुष्पकमल दाहाल प्रचण्डको समेत उपस्थितिमा अध्यादेश र बन्दाबन्दी विषयमा छलफल भएको हो। बालुवाटार छलफलमा बुधबार सुदूरपश्चिम प्रदेश, प्रदेश नम्बर १ र बागमती प्रदेश सहभागी थिए। सांसदसँगको छलफलमा प्रधानमन्त्री तथा पार्टी अध्यक्ष ओलीले संसद् नचलेको अवस्थामा सरकारले अध्यादेश ल्याउनु सामान्य प्रक्रिया भएको बताएका छन्। प्रधानमन्त्री ओलीलाई उद्धृत गर्दै प्रधानमन्त्रीका प्रेस सल्लाहकार सूर्य थापाले भने, अध्यादेश ल्याउनु सरकारको नियमित र सामान्य काम भएको हुँदा यसमा विवाद गर्नुपर्ने कुनै कारण छैन। प्रधानमन्त्री ओलीले सांसदसँगको ब्रिफिङमा अध्यादेश पार्टी फुटाउनका लागि नभई सबै दलका लागि ल्याइएको जनाउँदै यसमा कुनै किसिमको भ्रममा नपर्न स्पष्ट पारेको थापाले प्रष्ट पारे। बालुवाटारमा विवादित अध्यादेशमाथि सबै प्रदेशका सांसदसँग छलफल पार्टी र आन्दोलनको मुख्य समस्या वैचारिक एवं साँस्कृतिक स्खलन हो : प्रवक्ता श्रेष्ठ सांसदसँग छलफलपछि प्रधानमन्त्री ओली र अध्यक्ष प्रचण्डको भेट ओलीप्रचण्ड सत्ता हत्याउन लागि परे : विप्लव कम्युनिस्ट पार्टी स्थापना दिवसमा प्रधानमन्त्रीको भिडियो सन्देश संवैधानिक आयोग पदाधिकारीविहीन भएकाले तिनलाई कामकाजी बनाउनका लागि अध्यादेश ल्याइएको र सहमतिका लागि निकै प्रयाससमेत गरिएको प्रधानमन्त्री ओलीले ब्रिफिङमा जानकारी दिएका छन्। प्रधानमन्त्री ओलीले आफ्ना प्रदेशमा लकडाउनका कारण समस्या भएको भए जानकारी गराउन सांसदसँग आग्रह गर्दै कोरोना भाइरसबाट खतरामुक्त नभएसम्म यसलाई निरन्तरता दिइने र सीमामा अझ कडाइ गरिने बताउनुभएको प्रेस सल्लाहकार थापाले जानकारी दिए। बिहीबार बाँकी प्रदेशका सांसदसँग ब्रिफिङ हुनेछ। सोअनुसार प्रदेश नम्बर २ सँग बिहान १०:३० बजे, प्रदेश नम्बर ४ सँग अपराह्न ३ बजे, प्रदेश नम्बर ५ सँग अपराह्न ४:३० बजे र कर्णाली प्रदेशका सांसदसँग साँझ ६ बजे छलफल हुने तय भएको छ।"
स्वास्थ्य सामग्री खरिद गर्न चिनियाँ कम्पनीसँग सम्झौता,"काठमाडौं : जंगीअड्डाले कोरोना भाइरस (कोभिड१९) को रोकथाम र नियन्त्रणका लागि अत्यावश्यक स्वास्थ्य सामग्री खरिद गर्न चिनियाँ कम्पनीसँग सम्झौता गरेको छ। नेपाली सेनाले १ करोड ८४ लाख ४१ हजार ७ सय ६ दशमलब ३५ अमेरिकी डलर बराबरको (२ अर्ब २० करोड रुपैयाँ बढी) स्वास्थ्य सामग्री खरिद गर्न चिनियाँ कम्पनी चाइना साइनो फर्म इन्टरनेसनल कर्पोरेसन सँग सम्झौता गरेको हो। सम्झौता पत्रमा चीनको वाणिज्य मन्त्रालयका अधिकारी र नेपाली सेनाको तर्फबाट संभाररथीले हस्ताक्षर गरेका छन्। सम्झौता भए बमोजिम जंगी अड्डाले चिनियाँ सरकारी कम्पनी चाइना साइनो फर्म इन्टरनेसनल कर्पोरेसन लाई उक्त रकम अग्रिम भुक्तानी गरिसकेको छ। बढीमा १० दिन भित्रमा अत्यावश्यक सामाग्रीहरु नेपाल आइसक्ने छ। विश्वका ८० वटा मुलुकले उक्त कम्पनीबाट स्वास्थ्य सामग्री खरिद गरिसकेका छन्। नेपाल उक्त कम्पनीको ८१ आंै नम्बरमा छ। चिनियाँ कम्पनीले रकम प्राप्त गरेको जवाफ समेत जंगी अड्डालाई दिइसेकेका छ। जंगी अड्डाले कोरोना भाइरसको रोकथाम र नियन्त्रणको लागि सरकारसरकार (जीटूजी) प्रक्रियामार्फत चीन र भारतबाट स्वास्थ्य सामाग्री खरिद गर्ने निर्णय गरेको थियो। औषधि खरिदका लागि भारतसँगको प्रक्रिया भने टुंगिने क्रममा छ। नेपाली सेनाले भारतसँग औषधि खरिदबारे छलफल भइरहेको जनाएको छ। भारतबाट ५३ प्रकारका औषधिहरु ल्याउने तय भएको छ। यद्यपी भारतसँग औषसधि खरिदबारे सम्झौता भइसकेको छैन। सरकारले अन्य माध्यमबाट ल्याउन ढिलाइ हुने देखेपछि सेनालाई यो कामको जिम्मेवारी दिएको थियो। भारतबाट ल्याइने औषधिका बारेमा समेत केही दिन भित्रै टुंगो लाग्ने नेपाली सेनाले जनाएको छ। नेपाली सेनाले वैशाख ७ गते चिनियाँ कम्पनीलाई रकम भुक्तानी गरे लगत्तै औषधि खरिद सम्झौता गरेको थियो। रकम पाइसकेपछि सातदिन भित्रमा चीनको ग्वान्झाउमा ६७ प्रकारका स्वास्थ्य सामग्री ल्याइदिने सम्बन्धित कम्पनीले नेपाली सेनालाई जानकारी दिएको छ। ग्वान्झाउबाट नेपाली सेनाले स्वास्थ्य सामग्री नेपाल ल्याउने छ। नेपाल ल्याउनु पर्ने स्वास्थ्य सामग्रीको वजन ३ सय ४२ टन छ। सोही बमोजिम जंगी अड्डाले हवाइ र स्थलमार्गबाट ती सामग्री नेपाल ल्याउने प्रक्रियाबारे छलफल गरेको छ। सैनिक प्रवक्ता विज्ञानदेव पाण्डेले तत्कालका लागि अत्यावश्यक स्वास्थ्य सामग्री हवाइ माध्यमबाट ल्याउने तयारी भइरहेको बताए। प्रवक्ता पाण्डेले भने, सबै स्वास्थ्य सामग्री हवाइ माध्यमबाट ल्याउँदा ढुवानी खर्च धेरै लाग्छ। अत्यावश्यक सामग्री हवाइ माध्यमबाट ल्याउने र बाँकी सामग्री स्थलमार्गबाट ल्याउने तयारी भइरहेको छ। हवाइ माध्यमबाट पर्सनल प्रोटेक्टिभ इक्युप्मेन्ट(पीपीइ), एन ९५ मास्क, पीसीआर टेस्टका लागि आवश्यक सामाग्री ल्याइने छ। स्थलमार्गबाट स्वास्थ्य सामग्री ल्याउन चीन र नेपालमा रहेका ढुवानी एजेन्टसँग नेपाली सेनाले छलफल गरिरहेको छ। सैनिक प्रवक्ता पाण्डेले भने, यथासक्य चाँडो स्वास्थ्य सामग्री ल्याउँछौं। औषधि र स्वास्थ्य सामग्रीलाई आवश्यकताको आधारमा क्रिटिकल, प्रायोरिटी १, २ र ३ गरी चार तहमा बाँडिएको छ। सोहीअनुसार ढुवानी गरिने नेपाली सेनाले जनाएको छ। स्थलमार्गबाट स्वास्थ्य सामग्री ल्याउँदा चीनको ग्वान्झाउबाट तिब्बत हुँदै एक सातामा तातोपानी नाका आइपुग्ने छ। जंगी अड्डाले पठाएको पत्रमा भारत र चीनले कोरोना भाइरसको रोकथाम र नियन्त्रणका लागि आवश्यक औषधि र स्वास्थ्य सामग्री उपलब्ध गराउन सकिने जवाफ दिएको थियो। सोही जवाफको आधारमा जंगी अड्डाले स्वास्थ्य तथा जनसंख्या र रक्षा मन्त्रालयसँग समन्वय गरी चीन र भारतबाट स्वास्थ्य सामग्री खरिद गर्ने प्रक्रिया अघि बढाएको थियो। जंगी अड्डाले स्वास्थ्य सामग्री खरिद गर्न चीन, भारत, सिंगापुर, इजरायल र दक्षिण कोरियालाई पत्राचार गरेको थियो। दक्षिण कोरियाले केही कम्पनीको नाम पठाएको थियो भने सिंगापुर र इजरायलले कुनै जवाफ पठाएन। जंगी अड्डाले बनाएको खरिद इकाइले तत्काल आवश्यक पर्ने औधषि र स्वास्थ्य सामग्रीको सूची बनाएको थियो। उक्त खरिद इकाइमा स्वास्थ्य विभाग र स्वास्थ्य मन्त्रालयका प्रतिनिधिलगायत अन्य विज्ञसमेत सम्मिलित छन्। कोरोना भाइरसको रोकथाम र नियन्त्रणका लागि स्वास्थ्य सामग्री ल्याउँदा ओम्नी समूहले चरम भ्रष्टाचार गरेको भन्दै सरकारले उसँगको सम्झौता ताडेको थियो। त्यसपछि चैत्र १६ गतेको मन्त्रिपरिषद् बैठकले स्वास्थ्य सामग्री खरिद गर्ने जिम्मा नेपाली सेनालाई दिने निर्णय गरेको थियो। सरकारको निर्णयसँगै जंगी अड्डाले सरकारसरकार (जीटुजी) प्रक्रियाबाट औषधि तथा स्वास्थ्य सामाग्री खरिद गर्न चीन, भारत, दक्षिण कोरिया, इजरायल र सिंगापुर सरकारलाई लिखित पत्राचार गरेको थियो।"
कांग्रेस केन्द्रीय समिति बैठक बोलाउन माग,"काठमाडौं : सरकारको असंवैधानिक कदमविरुद्धको प्रतिरोध आन्दोलनलाई सशक्त र परिणामुखी बनाउन पार्टीभित्र बृहत छलफलको आवश्यकता औंल्याउँदै कांग्रेस केन्द्रीय सदस्यले केन्द्रीय समिति बैठक बोलाउन माग गरेका छन् । कांग्रेसका ११ जना केन्द्रीय सदस्यले बुधबार बिहान विज्ञप्तिमार्फत् पार्टीको भूमिकालाई प्रभावकारी बनाउन र सरकार विरुद्धको आन्दोलन सशक्त बनाउन केन्द्रीय समिति बैठक बोलाउन सभापति शेरबहादुर देउवासँग माग गरेका हुन् । 'हामी सरकारको कृत्यको घोर भत्र्सना र खेद प्रकट गर्दै सरकारले चालेको असंवैधानिक कदमका विरुद्ध एकवद्ध हुन कांग्रेस पार्टीले गरेको आव्ह्वानलाई पुनः दोहोर्याउन चाहान्छौं, विज्ञप्तिमा भनिएको छ, 'साथै यस घडीमा पार्टीको भूमिकालाई अझै प्रभावकारी बनाई सरकारको यो रवैयाका विरुद्धको प्रतिरोध आन्दोलनलाई सशक्त र परिणाममुखी बनाउन पार्टीभित्र वृहत छलफल आवश्यक भएकोले अबिलम्ब कांग्रेस केन्द्रीय कार्य समितिको वैठक बोलाउन हामी सभापतिज्यू समक्ष जोडदार माग गर्दछौं ।' उनीहरुले लकडाउनको समयमै प्रविधिको प्रयोग गरी वैठक वस्न सम्भव रहेको उल्लेख गरेका छन् । कांग्रेस केन्द्रीय सदस्यहरु चन्द्र भण्डारी, कमला पन्त, धनराज गुरुङ्ग, रत्ना शेरचन, गगन कुमार थापा, बद्री पाण्डे, जीवन परियार, गुरुराज घिमिरे, प्रदिप पौडेल, रामकृष्ण यादव र सरिता प्रसाइले संयुक्त विज्ञप्तिमार्फत बैठक माग गरेका हुन् । महासंकटको अवस्थामा अध्यादेश जारी गर्नुले प्रधानमन्त्रीको अन्तरनिहित उद्देश्य, नियत र प्राथमिकता पुष्टी भएको उल्लेख गर्दै कांग्रेस नेताहरुले सवैलाई एकतावद्ध गरी महामारीसंग जुध्नुपर्ने सरकार यसप्रति बेखबर जस्तो बनेर जारी गरेको अध्यादेशको कुनै कोणबाट पनि औचित्य पुष्टि हुन नसक्ने दावी गरेका छन् । 'बरु यसबाट सरकार सत्ता राजनीतिको छुद्र खेलमा कतिसम्म लिप्त रहेछ भन्ने स्पष्ट भएको छ । यो समयमा सरकारको यो भन्दा ठुलो गैरजिम्मेवारीपन अरु हुन सक्दैन,' कांग्रेस नेताहरुले भनेका छन्, 'यो वदनियतपूर्ण निर्णयसंगै सरकार चलाउनका लागि वैधानिक हैसियत रहेपनि शासन संचालनको वैधता भने अब सरकारले गुमाइसकेको छ ।' अध्यादेशले संविधानको आधारभूत स्तम्भलाई भत्काएको र लामो संघर्षवाट जारी भएको संविधान, संविधानले स्थापित गरेको व्यवस्था र लोकतान्त्रिक राजनीतिक प्रणालीलाई मास्ने षड्यन्त्रको रुपमा अध्यादेश आएको उनीहरुको दावी छ । 'त्यसैले यो आपत्तिजनक छ, अस्वीकार्य छ,' विज्ञप्तिमा भनिएको छ।"
बालुवाटारमा विवादित अध्यादेशमाथि सबै प्रदेशका सांसदसँग छलफल,"काठमाडौं : प्रधानमन्त्री केपी शर्मा ओलीले प्रदेशैपिच्छे सांसदलाई बालुवाटार बोलाएर छलफल सुरु गरेका छन्। उनले राजधानीमा संघीय सांसदलाई प्रदेशगत आधारमा समूहसमूह बोलाई सरकारले जारी गरेको अध्यादेशका बारेमा छलफल गरेको प्रधानमन्त्रीका प्रेस सल्लाहकार सूर्य थापाले जानकारी दिए। छलफलमा नेकपामा अर्का अध्यक्ष पुष्पकमल दाहाल प्रचण्ड पनि सहभागी छन्। नेकपाका सांसदलाई मात्रै छलफलमा बोलाएका प्रधानमन्त्री ओलीले सूदुरपश्चिमका सांसदसँग छलफल गरेपछि १ बजे राष्ट्रिय सभाका सांसदलाई बोलाइएको छ। त्यसैगरी ४ बजे प्रदेश ५ का सांसदलाई बोलाइएको छ। प्रधानमन्त्री ओलीले सरकारले भर्खरै ल्याएको अध्यादेशबारे पार्टीका सांसदको धारणा बुझ्न चाहेका हुन्। पार्टी स्थापना दिवसको अवसरमा बालुवाटारमा संघीय संसदमा प्रतिनिधित्व गर्ने नेकपाका सांसदहरूसँग प्रदेशस्तरीय समूहमा छलफल गरिरहनु भएको छ, प्रेस सल्लाहकार थापाले भने, सुदूरपश्चिम प्रदेशबाट सुरु भएको छलफल प्रदेश नं १ र बागमती प्रदेश हुँदै क्रमशः सातवटै प्रदेशका सांसदसँग आज र भोलिसम्म गरिनेछ। थापाका अनुसार भर्खरै जारी अध्यादेश र कोरोना भाइरसविरूद्दको लकडाउनलगायतका विषयमा सांसदलाई स्पष्ट गर्न यसरी छलफल गरिएको हो।"
सांसदसँग छलफलपछि प्रधानमन्त्री ओली र अध्यक्ष प्रचण्डको भेट,"काठमाडौं : विश्वव्यापी महामारीको रुपमा फैलिएको कोरोना भाइरस (कोभिड१९)को संक्रमणको त्रास सर्वसाधारणदेखि विशिष्ट व्यक्तिसम्म उत्तिकै छ। नेपाल कम्युनिस्ट पार्टीका अध्यक्ष एवम् प्रधानमन्त्री केपी ओली र अर्का अध्यक्ष पुष्पकमल दाहाल प्रचण्डले बालुवाटामा छलफलपछि भेट गरेका छन्। भेटघाट दुवै अध्यक्षले मास्क लगाएका थिए। व्यक्तिगत दूरीलाई धेरै प्राथमिकता नदिए पनि दुवै अध्यक्षले मास्कमै कुराकानी गरेका हुन्। बुधबार बालुवाटारमा भएको नेकपाका विभिन्न प्रदेशका सांसदसँगको छलफलकै क्रममा अध्यक्षद्वयले भेट गरेका हुन्। प्रदेश १ र सुदूरपश्चिम प्रदेशका सांसादसँगको छलफल सकिएपछि अध्यक्षद्वयको जम्काभेट भएको हो। जम्काभेट भएपछि दुवै अध्यक्षले उभिएरै कुराकानी गरे। प्रदेश सांसदसँगको छलफलमा दुवै अध्यक्षले समसामयिक विषय ब्रिफिङ गरेका थिए। सोमबार मात्र सरकारले राजनीतिक दल र संवैधानिक परिषद सम्बन्धि अध्यादेश जारी गरेपछि पार्टीभित्रै यो विषयमा असन्तुष्टि बढेको थियो। प्रधानमन्त्रीले पार्टीमा छलफलबिना दुई अध्यादेश पारित गरेपछि पूर्व माओवादी पक्षले आपत्ति जनाएको थियो। प्रमुख प्रतिपक्षी दल नेपाली कांग्रेस, राप्रपा, राजपा, समाजवादीलगायत सम्पूर्ण दलले अध्यादेश गलत भएको भन्दै आलोचना गरेका थिए। अध्यादेशको चौतर्फी आलोचना भएपछि प्रधानमन्त्री ओलीले यसै विषयमा पार्टीभित्र छलफल गरेका हुन्। अध्यादेशप्रति असन्तुष्ट रहेका अर्का अध्यक्ष प्रचण्डसहित सबै प्रदेशका सांसदसँग ओलीले बालुवाटारमा बुधबार गरेरको यो छलफललाई पार्टी भित्रको आन्तरिक कलह पत्थर पार्ने सूत्रको रुपमा हेरिएको छ। प्रदेशै पिच्छे सांसदको समूह बोलाएर छलफल गर्दै ओली, साथमा प्रचण्ड पनि बालुवाटारमा विवादित अध्यादेशमाथि सबै प्रदेशका सांसदसँग छलफल सोमबार दुई अध्यक्षदेश जारी भएलगत्तै विभिन्न टिकाटिप्पणी भएपछि तत्काल सचिवालय बैठक बोलाएर अध्यादेशका विषयमा छलफल गर्दै जाने सहमति नेकपाले गरेको थियो। सोही सहमति अनुसार प्रधानमन्त्री ओलीले बुधबार बालुवाटारमा सबै प्रदेशका सांसदसँग छुट्टाछुट्टै छलफल चलाएका हुन्।"
कम्युनिस्ट पार्टी स्थापना दिवसमा प्रधानमन्त्रीको भिडियो सन्देश,"काठमाडौं : नेपाल कम्युनिस्ट पार्टीको स्थापना दिवसको अवसरमा प्रधानमन्त्री नेकपा अध्यक्ष एवम् प्रधानमन्त्री केपी ओलीले भिडियो सन्देश दिएका छन् । भिडियो : विशेष भिडियो सन्देशको पूर्ण पाठ आज अप्रिल २२ (वैशाख १० गते), ७१ बर्ष पहिले आजकै दिन नेपाल कम्युनिष्ट पार्टीको स्थापना भएको थियो। आज अप्रिल २२, आजकै दिन विश्वमा दूरगामी महत्वको परिवर्तनको नेतृत्व गर्ने ऐतिहासिक व्यक्तित्व भ्लादिमिर इल्यिच लेनिनको जन्म भएको थियो। यस विशेष दिनको अवसरमा म नेपाल कम्युनिष्ट पार्टीका संस्थापक महासचिव पुष्पलाल लगायत सबै अग्रज संस्थापकहरुप्रति हार्दिक श्रद्धासुमन र सम्मान व्यक्त गर्दछु। त्यसैगरी, विश्व क्रान्तिका नायक लेनिनप्रति भावपूर्ण श्रद्धासुमन र सम्मान व्यक्त गर्दछु। सामाजिक परिवर्तनका विश्व प्रयाशहरुमा सबभन्दा स्पष्ट, सबभन्दा न्यायोचित र समतासहितको समृद्धिको पक्षमा युगान्तकारी परिवर्तनका सफल नेतृत्वकर्ता र भिजिनरी लिडरका रुपमा लेनिन हामी माझ सदा स्मरणीय र प्रेरणादायी व्यक्तित्व हुनुहुन्छ। उहाँका विचार, उहाँको नेतृत्वमा संचालित आन्दोलन र त्यसको सफलताले एउटा नयाँ राजनीतिक र आर्थिक प्रणालीसहितको सोभियत संघ मात्रै स्थापना गरेन, त्यसको प्रभाव विश्वव्यापी नै रह्यो। औपनिवेशिक देशहरुले त्यसबाट मुक्तिको बाटो, आत्मविश्वास र शक्ति प्राप्त गरे। अन्याय र असमानतामा आधारित प्रणालीहरु हल्लिन थाले। तिनले आफ्नो बचाऊका लागि सुरक्षाका विभिन्न उपायहरुको खोजी गर्न थाले। जसले पूँजीवादलाई समेत आफ्नो प्रणालीमा सुधार गर्न बाध्य पार्यो। बीसौं शताब्दीका विनाशकारी विश्वयुद्धहरु वास्तवमा पूँजीवादका उत्पादन थिए। र, शान्ति, स्वाधीनता र न्यायको पक्षका अग्रगामी परिवर्तनहरुमा महान् लेनिनको विचार र सोभियत संघको उपस्थितिका विशेष योगदान थिए। लेनिनको अनुकरणीय योगदान के पनि थियो भने उहाँले माक्र्सवादको सिर्जनात्मक प्रयोग गर्दै परिवर्तनको नयाँ गोरेटो पहिल्याउनु भयो। सात दशकको अवधिमा लेनिनले स्थापना गर्नुभएको सोभियत संघ त बिघटन भयो। तर लेनिनवादी सिद्धान्तको आलोक र लेनिनकै जन्म दिनमा जन्मेर हुर्किएको हाम्रो प्यारो पार्टी नेकपा, स्थापनाको सात दशकभित्रै मुलुकमा संघीय लोकतान्त्रिक गणतन्त्र स्थापना गरी शासनको सर्वोच्च स्थानमा नेपाली जनताको अधिकार स्थापित र संस्थागत गर्ने ऐतिहासिक दायित्वको नेतृत्व गर्ने तहमा पुग्यो। वितेका यी बर्षहरुमा नेकपाले निरन्तर रुपमा जनतालाई जागृत र संगठित गर्दै आयो। अनेकन् आरोहअवरोह र हण्डरठक्करको सामना गर्दै संघर्षको नेतृत्व गरिरह्यो। पार्टीमा हुर्किएको गुटबन्दी, विभाजन र अराजकतामाथि विराम लगाउँदै एकता, पुनर्गठन र सुदृढ एकताको महान अभियानलाई अघि बढायो। सिद्धान्तको अन्धानुकरण र यान्त्रिक प्रयोगको सट्टा सिर्जनात्मक प्रयोगमार्फत मौलिक एवम् सही विचारको विकास र अवलम्बन गर्दै सामन्ती, प्रतिगामी, निरङ्कुश र जनविरोधी शक्तिसँग जुधेर नै नेपाली कम्युनिष्ट आन्दोलनले आजको उचाइ हासिल गरेको हो। कम्युनिष्ट पार्टीले लोकप्रिय जनमतमार्फत जनप्रतिनिधिमूलक निकायहरुमा प्रायः दुई तिहाईभन्दा बढी स्थानमा विजय हासिल गरी मुलुकको प्रमुख र निर्णायक शक्तिका हैसियतमा शासन संचालनको नेतृत्व गर्ने भूमिका पाउनु असाधारण उपलब्धि हो। यस आन्दोलनले संघीय लोकतान्त्रिक गणतन्त्रात्मक परिपाटीको स्थापनामा राजनीतिक नेतृत्व मात्रै होइन, निर्वाचित संविधानसभाबाट नयाँ संविधान बनाउने, नयाँ संविधानको कार्यान्वयनबाट मुलुकमा स्थिरता कायम गर्ने, सुशासन र विकासको अभियान संचालन गरी त्यसमार्फत समृद्ध नेपाल, सुखी नेपालीको राष्ट्रिय आकांक्षा पूरा गर्ने कामको नेतृत्व गरिरहेको छ। यसले नेपाललाई विकासको बाटोमा द्रूत गतिमा अघि बढाउन सफल कदमहरु अघि बढाइरहेको छ। सामाजिक न्याय र समानताको निम्ति यो पार्र्टी स्थापनाकालदेखि नै एक मात्र अभियन्ता रहेको तथ्य स्पष्टै छ। आज यहाँसम्म आइपुग्दा त्यस दिशामा हामीले ठूलो सफलता हासिल गरेका छौं। राष्ट्रिय स्वाभिमान र गौरवको रक्षा र अभिवृद्धि गर्दै देशको सार्वभौमसत्ता र स्वाधीनताको वास्तविक अर्थमा अभ्यास गरेर हामीले नयाँ उचाइमा उठाएका छौं। हाम्रा राष्ट्रिय आकांक्षाहरु पूरा गर्न छिमेक सम्बन्धलाई सन्तुलित, विश्वसनीय र भरपर्दो ढंगले अघि बढाउँदै पारस्परिक विश्वास र सहयोगको वातावरण निर्माण गरेका छौं भने अन्तर्राष्ट्रिय सम्बन्धलाई शान्ति र समृद्धिको पक्षमा सबै मित्र, छैन कोही शत्रु भन्ने भावनाका साथ अघि बढाएर राष्ट्रहितको पक्षमा फलदायी बनाउन सफल भएका छौं। विश्व मञ्चमा नेपाल चिनिने र सुनिने अवस्थाको सिर्जना गरेका छौं। यी महान र युगान्तकारी उपलब्धिहरु हुन्। यी उपलब्धिहरुलाई निरन्तर अगाडि बढाएर नयाँ उचाइमा पुर्याउँदै देशलाई राष्ट्रिय अन्तर्राष्ट्रिय मूल्य, मान्यता र लक्षहरु हासिल गर्दै अगाडि बढ्नसक्ने अवस्थामा पुर्याएका छौं। दुःखको कुरा, यसैबीचमा कोभिड१९ भनिने कोरोना भाइरसले महामारीका रुपमा विश्वलाई नै आक्रान्त पार्यो र यसले ठूलो विनाशको ताण्डव मच्चाइरहेको छ। हाम्रो देश पनि त्यसबाट अछूतो रहन सकेन। तर सरकारका उचित समयमा चालिएका सही निर्णय र प्रभावकारी कदमहरु तथा जनताको गहन समझदारी र सुदृढ ऐक्यबद्धताले गर्दा यसले नेपालमा भयावह रुप लिन भने सकेको छैन। म विश्वस्त छु, निकट भविष्यमा यसलाई पूर्ण रुपमा अन्त्य गर्न हाम्रा साझा पहल र प्रयाशहरु सफल हुनेछन्। हामी हाम्रो समाज, हाम्रो अर्थतन्त्र र हाम्रा सम्पूर्ण सामाजिक गतिविधिहरुलाई पुनः स्वभाविक गति र लयमा सञ्चालन गर्न सक्षम हुनेछौं। तर पनि जबसम्म विश्वमा कोराना भाइरसको अन्त्य हुँदैन, तबसम्म भाइरस प्रवेश वा पुनः प्रवेशका लागि हामीले सबै बाटाहरु, ढोकाभ्यालहरू र भेन्टिलेसनहरु बन्द गर्नैपर्दछ। पार्टी स्थापना भएको आजको विशेष दिनमा म संस्थापक महासचिव कमरेड पुष्पलालले नयाँ विचार र कष्टप्रद त्यागका साथ आन्दोलनको आधार तयार गर्नुभएको तथ्यलाई विशेष स्मरण र सम्मान गर्न चाहन्छु। साथै, सबै संस्थापक सदस्यहरुको यस घडीमा सम्मान गर्न चाहन्छु। वाम र लोकतान्त्रिक आन्दोलनमा कालजयी विचार र दृष्टिकोणहरूबाट सही ढंगले नेपाली समाजको जागरण र परिवर्तनको आन्दोलनलाई सर्वाधिक प्रभावित गर्ने बीसौं शताब्दीका नायक एवं जननेता मदन भण्डारीप्रति उच्च सम्मान र श्रद्धाञ्जलि व्यक्त गर्दछु। सात दशक लामो आन्दोलनका क्रममा आफ्नो जीवन नै उत्सर्ग गर्ने अरु आदरणीय अग्रजहरु, ज्ञातअज्ञात सहिदहरु, निष्ठापूर्वक निरन्तर समर्पित कमरेडहरु र हसिँया हथौडाअंकित झण्डामुनि गोलबन्द भई संगठित रुपमा आन्दोलनमा सरिक हुने, समर्थन गर्ने, घाइते, बेपत्ता र अपांग भई क्षति ब्यहोर्ने र निरन्तर साथ र समर्थन गरेर योगदान गर्ने सम्पूर्ण न्यायप्रेमी जनसमुदायहरुको पनि उच्च सम्मान गर्दछु। पार्टी स्थापना दिवस तथा लेनिन जयन्तीले पार्टीको आन्तरिक एकतालाई थप सुदृढ तुल्याउन र विगत दुई बर्षदेखि जारी एकता प्रक्रियालाई अन्तिम निष्कर्षमा पुर्याउन प्रेरणा दिनेछ भन्ने मैले विश्वास लिएको छु। कहिलेकाँही उठ्ने भ्रम र गलत प्रचारको कुहिरोबाट किञ्चित अन्योलमा नपरी पार्टी सुदृढीकरण, सामाजिक आर्थिक रुपान्तरण र समृद्ध नेपाल निर्माणको महान अभियानमा दृढ रुपमा अगाडि बढ्न सबैमा आह्वान गर्दछु। नेकपामाथि भरोसा गर्दै अटुट विश्वास तथा साथसहयोग गर्नुहुने सम्पूर्ण नेपाली जनताप्रति म हार्दिक कृतज्ञता समेत जाहेर गर्दछु। केपी शर्मा ओली अध्यक्ष नेपाल कम्युनिष्ट पाटी(नेकपा) १० बैशाख २०७७"
नेपाल प्रहरीका १९ एसपीलाई एसएसपीमा बढुवा सिफारिस,"काठमाडौं : नेपाल प्रहरीका १९ प्रहरी उपरीक्षक (एसपी)लाई प्रहरी वरिष्ठ उपरीक्षक (एसएसपी) मा बढुवाका लागि सिफारिस गरिएको छ। गृहसचिव महेश्वर न्यौपानेको अध्यक्षतामा मंलबारको बढुवा सिफारिस समितिको बैठकले उनीहरुलाई एसएसपीमा बढुवाका लागि सिफारिस गरेको हो। प्रहरी नियमावली २०७१ (संशोधनसहित) को नियम २७ को उपनियम ९४० को प्रावधानअनुसार सिफारिस गरिएको प्रहरी प्रधान कार्यालयले जनाएको छ। बढुवा सिफारिस हुने एसपीमा वीरेन्द्रकुमार बस्याल, जनक भट्टराई, विष्णुकुमार केसी, भरतबहादुर बोहरा, कुँवेर कठायत, केदार ढकाल, अशोक सिंह, सुदीप गिरी, दुर्गा सिंह, रवीन्द्र केसी, राजेशनाथ बाँस्तोला, किरण थापा र नवराज भट्ट रहेका छन्। यस्तै लालमणि आचार्य, यज्ञविनोद पोखरेल, हृदय थापा, राजकुमार बैदवार, मुकेशकुमार सिंह, चन्द्रबहादुर कुवेरलाई पनि बढुवाका लागि सिफारिस गरिएको प्रहरी अतिरिक्त महानिरीक्षक शैलेश थापा क्षेत्रीले जानकारी दिए। नेपाल प्रहरीमा उक्त बढुवाको लागि गृहसचिवको अध्यक्षतामा प्रहरी महानिरीक्षक सदस्य र प्रहरी अतिरिक्त महानिरीक्षक शैलेश थापा क्षेत्री सदस्य सचिव रहेको सिफारिस समिति छ। नेपाल प्रहरीका १० एसएसपी डिआईजीमा बढुवा सिफारीस"
"प्रदेशै पिच्छे सांसदको समूह बोलाएर छलफल गर्दै ओली, साथमा प्रचण्ड पनि",काठमाडौं : प्रधानमन्त्री केपी शर्मा ओलीले प्रदेशैपिच्छे सांसदहरुलाई बालुवाटार बोलाएर छलफल गरिरहेका छन्। उनले राजधानीमा संघीय सांसदहरुलाई प्रदेशगत आधारमा समूहसमूह बोलाई सरकारले जारी गरेको अध्यादेशका बारेमा छलफल गरिरहेको बालुवाटार निकट स्रोतले जानकारी दियो। स्रोतका अनुसार छलफलमा नेकपामा अर्काे अध्यक्ष पुष्पकमल दाहाल प्रचण्ड पनि सहभागी छन्। नेकपाका सांसदहरुलाई मात्रै छलफलमा बोलाएका प्रधानमन्त्री ओलीले सूदुर पश्चिमका सांसदहरुसँग छलफल गरेपछि १ बजे राष्ट्रिय सभाका सांसदलाई बोलाइएको छ। त्यसैगरी ४ बजे प्रदेश ५ का सांसदलाई बोलाइएको स्रोतले जनाएको छ। स्रोतका अनुसार प्रधानमन्त्री ओलीले सरकारले भर्खरै ल्याएको अध्यादेशबारे पार्टीका सांसदहरुको धारणा बुझ्ने उद्देस्यले छलफलमा बोलाएका हुन्।
ओलीप्रचण्ड सत्ता हत्याउन लागि परे : विप्लव,"काठमाडौं : नेत्रविक्रम चन्द विप्लवले नेपाल कम्युनिस्ट पार्टीको स्थापना दिवशको शुभकामना दिएका छन्। बुधबार एक वक्तव्य जारी गर्दै स्थापना दिवशको शुभकामना दिएका हुन्। शुभकामना वक्तव्यमा विप्लवले केशरजङ्ग रायमाझी, मनमोहन अधिकारी, केपी शर्मा ओली, पुषपकमल दाहाल प्रचण्ड, डा बाबुराम भट्टराई संशोधनवादी, अवसरवादी, आत्मसमर्पणवादी, विसर्जनवादी र संसदवादीहरुका कारण बहुसंख्यक नेपाली जनताको वैज्ञानिक समाजवाद प्राप्त गर्ने चाहना पूरा हुन नसकको विप्लवले आरोप लगाएका छन्। 'दलाल पुँजीवादी राज्यसत्ता र सर्वदलिय व्यवस्थाको जालीझेली भ्रष्ट, राष्ट्रघाती, जनघाती तथा दलाल चरित्रमा निस्किनै नसक्ने गरी डुबेर बदनाम, असफल, संकटग्रस्त केफी गुट र सरकार कुनै पनि हालतमा सत्ता छाड्न नचाहने, बरु सम्पूर्ण सामाजिक मूल्य मान्यताहरुलाई फासिँवादको पैतलामुनि दबाएर सत्ता हत्याउन लागि परेको' जारी वक्तव्यमा भनिएको छ।"
संविधानविद् भन्छन्'अध्यादेश खारेज गर्नुपर्छ',"काठमाडौं : संविधान र कानुनका जानकारले अध्यादेश खारेज गर्न सरकारसँग सामूहिक रूपमा माग गरेका छन्। संवैधानिक र कानुनी विवादमा लामो अनुभव सँगालेका कानुन व्यवसायीले मंगलबार अध्यादेशको विपक्षमा धारणा सार्वजनिक गरेका हुन्। कोरोना संकटबाट गुज्रिरहेका बेला ल्याइएको अध्यादेशले मुलुकलाई राजनीतिक अस्थिरताको दुस्चक्रमा धकेल्ने र राष्ट्रपतिलाई पनि विवादमा तान्ने ठहर उनीहरूको छ। संवैधानिक कानुन व्यवसायी मञ्चको बैठकले राष्ट्रिय हित तथा सन्दर्भसँग बिल्कुलै तादात्म्य नराख्ने असंवैधानिक अध्यादेश जारी भएको भन्दै तत्काल खारेजीको माग गरेको छ। आकस्मिक रूपमा मंगलबार बसेको बैठकमा वरिष्ठ अधिवक्तासमेत सहभागी थिए। राजनीतिक दलसम्बन्धी (दोस्रो संशोधन) अध्यादेश २०७७ र संवैधानिक परिषद् (काम, कर्तव्य, अधिकार र कार्यविधि)सम्बन्धी (पहिलो संशोधन) अध्यादेश २०७७ राष्ट्रपतिबाट हतारमा सोमबार साँझ जारी भइसकेको छ। केन्द्रीय समिति वा संसदीय दलमा ४० प्रतिशत पुर्याए पार्टी फुटाउन सक्ने गरी राजनीतिक दलसम्बन्धी अध्यादेश ल्याइएको छ। संवैधानिक परिषद्सम्बन्धी अध्यादेशले प्रमुख प्रतिपक्षीको उपस्थितिबिनै न्यायपालिका, संवैधानिक अंग र कूटनीतिक क्षेत्रमा सिफारिसको बाटो खुला गरेको छ। मञ्चको बैठकमा सहभागी १८ संवैधानिक कानुनका विज्ञले संविधानको धारा ११४ (१) ले निर्दिष्ट गरेबमोजिम अध्यादेश जारी गर्न तत्कालको संवैधानिक औचित्य र आवश्यकताको कुनै दृष्टिले पुष्टि हुन नसक्ने ठहर गरेका छन्। मुलुकलाई राजनीतिक दुश्चक्रबाट बचाउन राष्ट्रपतिले संविधानको धारा १४ (२)को खण्ड (ग) बमोजिम तत्काल खारेज गर्नुपर्ने माग उनीहरूले गरेका छन्। सरकारले अविलम्ब खारेजीका लागि राष्ट्रपतिसमक्ष सिफारिस गर्नुपर्ने माग मञ्चले गरेको छ। आफ्ना सम्पूर्ण प्रयासलाई कोभिड१९ को महामारीबाट जनताको स्वास्थ्य र हकहितको संरक्षण गर्नेतर्फ केन्द्रित गर्नुपर्नेमा त्यसबाट विचलित भई देशलाई राजनीतिक अस्थिरताको दुष्चक्रमा पुनः धकेल्नेतर्फ अभिप्रेरित कदमहरु चाल्नु आपत्तिजनक छ, बैठकपछि जारी विज्ञप्तिमा भनिएको छ। मुलुकले विगतमा भोगेको राजनीतिक अस्थिरताको दुस्चक्रबाट पाठ सिकेर देशलाई स्थिरताको बाटोमा डोर्याउन मागसमेत गरिएको छ। सरकारले समयमै कदम नसच्याए संविधानको मूल अभीष्ट नै परास्त हुने र कसैको लहड, गुटगत र व्यक्तिगत स्वार्थ सिद्धिका लागि राष्ट्रले ठूलो मूल्य चुकाउनुपर्ने चेतावनी विज्ञप्तिमार्फत दिइएको छ। संविधानविद् पूर्णमान शाक्यले संसद् नभएको बेला इमर्जेन्सी परेको बेला मात्र अध्यादेश ल्याउने संवैधानिक मान्यता र प्रचलनविपरीत हठात् अध्यादेश जारी भएको बताए। इमर्जेन्सी अवस्थामा ल्याउने अध्यादेश कोरोना महामारीका बेला ल्याउनुको के औचित्य रहन्छ ? , उनले अन्नपूर्णसँग भने, राष्ट्रिय महत्वको कुराबाहेक अध्यादेश ल्याउनै मिल्दैन। राष्ट्रपतिबाट विज्ञसँग परामर्श गरी पुनर्विचारका लागि सरकारमा फिर्ता पठाउनुपर्नेमा जारी गरेर विवादमा परेको भनाइ उनको छ। दुवै अध्यादेशले मुलुकमा अप्ठ्यारो परिस्थिति उत्पन्न भएको छ। राष्ट्रिय आवश्यकताभन्दा बाहिर गई ल्याएको अध्यादेश कुनै दृष्टिले पनि संविधानसँग मेल खाँदैन, उनले भने, निषेधको राजनीतिले अस्थिरताबाहेक कुनै परिणाम दिँदैन। अर्का संविधानविद् डा भीमार्जुन आचार्यले पनि संसद् नभएका बेला अति जरुरी भए मात्र अध्यादेशका रुपमा ल्याउनुपर्ने कानुन महामारीका बेला ल्याउँदा नियतमाथि गम्भीर शंका उत्पन्न भएको बताए। राष्ट्रिय संकटका बेला राजनीतिक विवाद र संवैधानिक संकट निम्त्याउने काम गर्नु उचित होइन, उनले भने, राष्ट्रपतिलाई संविधानको संरक्षक मानिएको छ। यसको पनि हेक्का राख्नुपर्ने हो। जनतालाई घरमा थुनेर आपूचाहिं खिँचातानीमा लाग्नु निकृष्ट कार्य हो। उनले संसद् नभएको बेला भन्दैमा राष्ट्रिय आवश्यकताबिना मनपरी अध्यादेश ल्याउन नमिल्ने भनाइ राखे। पूर्वमहान्यायाधिवक्ता रमनकुमार श्रेष्ठले पनि महामारीका बेला सल्लाह, सहमति र सहयोग लिएर सरकार सञ्चालन हुनुपर्नेमा तानाशाही ढंगले अघि बढ्ने नियत रहेको बताए। के मुलुकलाई अहिले दल विभाजन कानुन चाहिएको हो ? , उनले प्रश्न गरे, बाइफोर्स संविधानसँग मेल नखाने गरी अध्यादेश किन ल्याइयो ? यसले सरकारको ध्यान कतातिर छ भनेर देखिन्छ। उनले विपद् व्यवस्थापन आयोग गठनका लागि अध्यादेश ल्याउनुको सट्टा महासंकटको मौका छोपेर असान्दर्भिक अध्यादेश ल्याउनुले सरकार हाँक्नेको तानाशाही मानसिकता देखिएको बताए। अधिकार छ भन्दैमा राष्ट्रिय आवश्यकताबिना जननिर्वाचित सरकारले मनलाग्दी गर्न पाइँदैन, उनले भने। अर्का पूर्वमहान्यायाधिवक्ता बाबुराम कुँवरले पनि संसद् नबसेको बेला विशेष परिस्थितिमा अप्ठ्यारो फुकाउन मात्र अध्यादेश ल्याइने संसारको नियमविपरीत पेलेर जाने नियतले अध्यादेश आएको बताए। यसमा ठूलै षड्यन्त्रको गन्ध छ। असर र परिणाम देखिँदै जानेछ, उनले भने। नेपाल बारका पूर्वअध्यक्ष हरिहर दाहालले अध्यादेशमा प्रमुख प्रतिपक्षलाई निषेध गर्ने षड्यन्त्र देखिएको बताए। सबै संवैधानिक आयोगहरूमा प्रमुख प्रतिपक्षीलाई निल पार्ने ढंगले अध्यादेश आएको छ। संविधानले सन्तुलनका लागि राखेको व्यवस्थालाई ठाडै मिच्ने काम भएको छ, वरिष्ठ अधिवक्ता दाहालले भने, राष्ट्रपतिबाट पनि संवैधानिक भूमिका निर्वाह भएको देखिएन। दुवै अध्यादेशबाट घोर असंवैधानक र अलोकतान्त्रिक अभ्यासको बीजारोपण भएको छ, जुन मुलुकका लागि घातक छ। संविधानविद् टीकाराम भट्टराईले एपीवान टेलिभिजनसँगको अन्तर्वार्तामा प्रधानमन्त्रीले कुनै पनि अवस्थामा संसद् विघटन गर्न नपाउने संवैधानिक व्यवस्थाको विकृत अभ्यासका रुपमा अध्यादेश आएको टिप्पणी गरेका छन्। संवैधानिक रुपले अध्यादेशको पुष्टि गर्न सरकारलाई निकै कठिन पर्नेछ, भट्टराईको टिप्पणी थियो।"
पार्टी र आन्दोलनको मुख्य समस्या वैचारिक एवं साँस्कृतिक स्खलन हो : प्रवक्ता श्रेष्ठ,"काठमाडौं : नेपाल कम्युनिष्ट पार्टी (नेकपा) का प्रवक्ता नारायणकाजी श्रेष्ठ 'प्रकाश'ले भ्रष्टिकरणको विरुद्ध संघर्ष गर्ने साहस नगरी पार्टी एवं आन्दोलनको रक्षा गर्न नसकिने बताएका छन्। लेनिन जयन्ती तथा नेपाल कम्युनिष्ट पार्टीको ७२ औं स्थापना दिवसको अवसरमा उनले पार्टी र आन्दोलनको आजको मुख्य समस्या वैचारिक एवं साँस्कृतिक स्खलन भएको धारणा राखेका छन्। उनले वैचारिक साँस्कृतिक रुपान्तरणको अभियान छेड्न कार्यकर्तालाई आग्रह गरेका छन्। हाम्रो पार्टी र आन्दोलनको आजको मुख्य समस्या वैचारिक एवं साँस्कृतिक स्खलन हो। बुधबार बिहान ट्वीट गर्दै श्रेष्ठले भनेका छन्, कान्तिकारी विचारमा स्पष्ट एवं दृढ नबनी र नीजि स्वार्थ केन्द्रीत सबैखाले भ्रष्टिकरणको विरुद्ध संघर्ष गर्ने साहस नगरी पार्टी एवं आन्दोलनको रक्षा गर्न सकिन्न। अत: वैचारिक साँस्कृतिक रुपान्तरणको अभियान छेडौं। नेकपा सचिवालय सदस्य एवम् राष्ट्रियसभा सांसदसमेत रहेका श्रेष्ठले व्यक्तिवाद, विधि पद्धतिको अवज्ञा र मुकदर्शकता बुझ्नुपर्ने औँल्याएका छन्। साँस्कृतिक भ्रष्टिकरण भनेको आर्थिक भ्रष्टाचार मात्र होइन। उनले भनेका छन्, पद,सत्ता शक्ति र नीजि स्वार्थलाई केन्द्रमा राखेर आचरण गर्नु वा त्यसको कारणबाट बेठिकको विरुद्ध सत्य एवं ठिकको पक्षमा उभिन नसक्नु पनि सांस्कृतिक ह्रास हो। व्यक्तिवाद,विधि पद्धतिको अवज्ञा र मुकदर्शकता यसका परिणाम हुन्। बुझौं,फेरौं। उनले सबै कम्युनिष्ट क्रान्तिकारीहरुलाई योग र ध्यानलाई नियमित रुपमा अभ्यास गर्न पनि अनुरोध गरेका छन्। योग आसन मात्र होइन। योग,ध्यान मान्छेको अन्तर्यात्रा र त्यसको विधि हो। प्रवक्ता श्रेष्ठले भनेका छन्, यो ईश्वर वा धर्मसङ्ग जोडिएको विषय होइन, विज्ञानसम्मत छ। यसले कम्तिमा स्वरुपान्तरण र कार्यक्षमता वृद्धिमा सहयोग गर्छ नै। उनले सदा कम्युनिष्ट भइरहन र समाजवाद निर्माणको क्रान्तिकारी उद्देश्य पूरा गर्ने प्रक्रियामा लागिरहन शुभकामना दिएका छन्। श्रेष्ठले पार्टी एकताको रक्षा गर्न र समाजवादउन्मुख समृद्धिको लक्ष्य हाँसिलका लागि सङ्कल्प गर्नसमेत आग्रह गरेका छन्। पार्टीको आन्तरिक एकता सुदृढ र अन्तिम निष्कर्षमा पुग्छ : प्रधानमन्त्री ओली पार्टीलाई अझै सुदृढ बनाउन अध्यक्ष दाहालको आह्वान बालुवाटारमा विवादित अध्यादेशमाथि सबै प्रदेशका सांसदसँग छलफल"
पार्टीलाई अझै सुदृढ बनाउन अध्यक्ष दाहालको आह्वान,"काठमाडौं : नेपाल कम्युनिष्ट पार्टी (नेकपा) का अध्यक्ष पुष्पकमल दाहाल 'प्रचण्ड' ले प्रतिक्रियावादी षड्यन्त्रलाई परास्त गरी जनमत र जनभावनाको सम्मान गर्दै समाजवादका आधार तयार गर्नु नेकपाको ऐतिहासिक कार्यभार भएको बताएका छन्। नेपाल कम्युनिष्ट पार्टीले ७१औं वसन्तमा प्रवेश गरेको अवसरमा बुधबार वक्तव्य जारी गर्दै उनले ऐतिहासिक पार्टी एकतापछि पनि देशीविदेशी प्रतिक्रियावादी शक्ति नेकपालाई कमजोर पार्ने प्रयत्नमा निरन्तर लागिरहेको जनाउँदै पार्टीभित्र खुला र जनवादी छलफल गरी तथ्यद्वारा सत्यको अन्वेषण गर्ने विधिमार्फत पार्टी एकतालाई थप सुदृढ बनाउन आग्रह गरेका हुन्। उनले यही दिशामा सकारात्मक र रचनात्मक योगदानसहित एकताको महत्वलाई बुझ्न र पार्टीलाई अझ सुदृढ गर्दै आआफ्नो ठाउँमा सकारात्मक पहल गर्न सम्पूर्ण नेताकार्यकर्तालाई आह्वान गरेका छन्। '७१ वर्ष लामो राजनीतिक सङ्घर्षका दौरानमा कम्युनिष्ट आन्दोलनले नेपाली राजनीतिलाई गुणात्मक दिशानिर्देश मात्र गरेको छैन, अपितु विश्व कम्युनिष्ट आन्दोलनलाई नै नयाँ र मौलिक सन्देश पनि दिएको छ, अध्यक्ष दाहालद्वारा जारी वक्तव्यमा भनिएको छ, 'कठोर सङ्घर्षकै बलमा सङ्घीय गणतन्त्रात्मक शासन प्रणाली, समावेशी लोकतन्त्र, समाजवादोन्मुख संविधान, सामाजिक न्यायलगायत महत्वपूर्ण उपलब्धि हासिल भएका छन् । प्राप्त उपलब्धिलाई संस्थागत गर्दै समाजवादी क्रान्तिको तयारीका लागि गरिएको ऐतिहासिक पार्टी एकताले हामीलाई लक्ष्यप्रति समर्पित हुन थप प्रेरणा र ऊर्जा दिएको छ ।' विश्वव्यापी महामारीका रूपमा देखिएको कोरोना भाइरस (कोभिड१९) मानव जातिकै लागि नयाँ चुनौतीका रूपमा उभिएको भन्दै अध्यक्ष दाहालले सरकारको प्रयाससँग सहकार्य गरी विज्ञहरुले सुझाएका सुरक्षाका उपायहरुलाई दृढतापूर्वक अवलम्बन गर्दै त्यसकाविरुद्ध एकताबद्व सङ्घर्षमा होमिन नेकपाका सम्पूर्ण नेताकार्यकर्ता, शुभेच्छुक र आम जनसमुदायमा अपिल गरेका छन्।"
"फुटबलजस्तै हो, लकडाउन","लकडाउन फुटबल खेलको हिसाबले भन्ने हो भने डिफेन्स बलियो बनाएजस्तो मात्रै हो। तर, फुटबल जित्नलाई डिफेन्स बलियो बनाएर मात्रै हुँदैन। डिफेन्ससँगै मिडफिल्ड सशक्त हुनुपर्यो, स्ट्राइकर सशक्त हुनुपर्यो। कोरोना भाइरसले निम्त्याएको संकटले गर्दा अहिले राजनीतिक जीवन, पारिवारिक जीवन, व्यावसायिक जीवन सबैले आत्मसमीक्षा गर्ने बेला आएको छ। हामी सबै अहिले घरमा बसेका छौँ। म पनि अहिले परिवारसँग छु। श्रीमती, छोराछोरीसँगै छु। मेरो भोगाइको प्रकृति पनि अरू मान्छेको जस्तै छ। छोराछोरीसँग खेल्ने, घरायसी काममा सहभागी हुनेलगायत। खासै फरक छैन। परिवारका सदस्यका साथ समय बिताउनेबाहेक यो समयमा अहिले अलि बढी सूचना लिने, समन्वय गर्ने काममा व्यस्त छु । मेरो दिनचर्या बिहान अहिले पनि तीनचार किलोमिटर हिँडेर सुरु हुन्छ। त्यसपछि योग गर्छु। घरबेटी दाइको छोरासँग ब्याड्मिन्टन खेल्छु। त्यसपछि फ्रेस भएर खाजा खाएर देशभर कहाँ, कता के भइरहेको छ, सम्पूर्ण कुराको अपडेट लिन्छु। विश्वमा के भइरहेको छ, हेर्छु। पार्टीका साथीहरूसँग सम्पर्क गर्छु। त्यसपछि अन्य लेख, समाचार अध्ययनमा समय बिताउँछु। त्यसबाहेक अहिले पार्टीको जिम्मेवारीमा भएकाले त्यो पनि वहन गरिरहेको छु। मसँग अहिले दुई वटा जिम्मेवारी छन्। विविध सन्दर्भमा पार्टीका धारणा प्रवाह गर्ने काम एउटा छ। यसमा विभिन्न छलफल, अन्तरक्रिया गरेर धारणा सार्वजनिक गरिरहेको हुन्छु। सरकारले गरेका काम वा गर्नुपर्ने काममा खबरदारी गर्न पार्टीको तर्फबाट धारणा प्रवाह गर्ने काम गरिरहेको छु। यस्ता धारणा अहिलेलाई लाइभ वा अन्य ढंगले सम्प्रषेण गर्ने गर्छु। त्यसबाहेक घरमै पुस्तक पढ्ने र सिर्जनात्मक काम पनि गर्ने गर्छु। लकडाउनको यो समयमा अहिले गरिरहेका सबै काम प्रायः प्रविधिमार्फत नै गरिरहेको छु। सूचना तथा सञ्चार प्रचार विभागको प्रमुख भएको नाताले मैले सबै क्षेत्रको सम्पर्कमा पुग्नुपर्छ। त्यसका लागि हामीसँग एउटा नेटवर्क छ। सूचनाको पहँचका लागि मेचीदेखि महाकालीसम्म, तराईदेखि पहाडसम्मका साथीहरूको एउटा सूचना नेटवर्क बनाएका छौँ। त्यो नेटवर्कमा विभिन्न समुदायका मानिस पनि हुनुहुन्छ। यसमा हामी नियमित रूपमा के भइरहेको छ भनेर घटनाको विश्लेषण पनि गर्छौं, छलफल गर्छौं। त्यो नेटवर्कबाट पाएको सूचनाको आधारमा पार्टीको धारणा निर्माण गर्ने गर्छौं। त्यसपछि आवश्यकताअनुसार पार्टीको नेतृत्वसँग छलफल र परामर्श गर्ने गरिरहेको हुन्छु। यस्ता सबै किसिमको कार्यमा धेरैजसो प्रविधिमार्फत नै गरिरहेका छौँ। लकडाउनको केही समयअगाडि एउटा गीत सार्वजनिक गरेँ। सुरुमा मेरो छोरीको गीत निकाल्न लागेको थिएँ, तर पछि त्यसलाई रोकेर अर्को गित निकाल्यौँ। लकडाउन हुनुभन्दा १० दिनअघिको समय हो। जुन बेला लकडाउनमा नपुगिन पनि सकिन्छ भन्ने सोचाइ थियो सबैको। नयाँ वर्षको अवसर पारेर छोरी स्वीकृतिले मिसले सोध्नुभयो कक्षामा भन्ने बोलको गीत सिर्जना गरेकी थिइन्। उनको त्यो शब्दमा मैले बनाएको धुनलाई भरियो। चैत २ गते छोरीको स्वरमा त्यो रेकर्डसमेत गरियो। तर, पछि कोरोना सन्त्रास बढ्दै गयो। त्यसैले त्यो गीत ल्याउनुभन्दा कोरोनाको सन्त्रास बढेको बेला सचेतनाको सामग्री ल्याउनुपर्छ भन्ने लाग्यो। छोरीको गीत रेकर्ड गरेर म्युजिक भिडियो पनि सकिएको थियो। त्यसलाई थाँती राखेर चैत ६ मा अर्को गीत आऊ माया गरौँ सिर्जना गरेँ। जुन गीतलाई प्रमोद खरेल र शीतल मुक्तानले गाउनुभएको छ। यो गीत नेपाली र अंग्रेजी दुवै भाषमा छ। गीत तीन मिनेटको छ। गीतमा आऊ माया गराँै मान्छेले मान्छेलाई, प्रकृतिलाई माया गरौँ भनिएको छ। त्यहाँ कहीँ कतै पनि कोरोना शब्द उल्लेख गरिएको छैन। तर, पनि यो गीत कोरोनासँग सम्बन्धित विषयमै छ। शब्द र संगीत मेरै हुन्। गीत देशमा लकडाउन हुनुभन्दा एक दिनअघि हाइलाइट नेपालबाट रिलिज गरिएको थियो। यसबाहेक सरकारको कामलाई पनि नियालिरहेको हुन्छु। यो बीचमा सरकारलाई घच्घच्याउन प्रधानमन्त्रीलाई पत्र पनि लेखेँ। अहिलेको सरकारको कामलाई सकारात्मक र कमजोरीको पाटो गरेर हेर्न सकिन्छ। कोरोना भाइरसको परीक्षण पहिला जति हुन्थ्यो, अहिले त्योभन्दा बढी ठाउँबाट हुन्छ। तर, परीक्षणको गति चाहिँ एकदमै कछुवाको जस्तो भयो। हामी बल्ल १० हजार हाराहारीमा पुग्दै छौँ। अहिले त हामीले व्यापक परीक्षण गरेर सुरक्षित हुनुपर्ने बेला हो। संक्रमितलाई छुट्याएर उपचार गर्ने बेला हो। तर, हामी कमजोर नै छौँ। इटाली र स्पेनको उदाहरण लिने हो भने लकडाउन त त्यहाँ पनि भएको थियो। तैपनि, महामारीको संकटलाई जित्न सकेनन्। लकडाउन चाहिँ फुटबल खेलको हिसाबले भन्ने हो भने डिफेन्स बलियो बनाएजस्तो मात्रै हो। तर, फुटबल जित्नलाई डिफेन्स बलियो बनाएर मात्रै पनि हुँदैन। डिफेन्ससँगै मिडफिल्ड सशक्त हुनुपर्यो, स्ट्राइकर सशक्त हुनुपर्यो। तर, फुटबलको मैदानमा इटालीको जस्तो अवस्थामा हामी पुग्दै छौँ। हामीसँग फुटबलको जर्सीको अभाव भनेजस्तै पीपीईको अभाव, किटको अभाव, आइसोलेसनको अभावलगायत धेरै अभाव छन्। हामीसँग भेन्टिलेटर छैन। जुन किसिमको तयारी हुनुपर्ने हो, त्यो छैन। विगतमा झाडापखालाको तयारी गरेजस्तै तयारी गरेर कोरोनामाथि विजय प्राप्त गरिएला भन्ने छ। हाम्रो तयारी अपर्याप्त छ। खासमा लकडाउन भएपछि एक किसिमको ढुक्कको अवस्था देखियो। अब फैलिँदैन भन्ने भएर बसियो। समस्या भने जहाँको तहीँ रह्यो। यसले लकडाउनपछिको तयारी नभएको देखाउँछ। अझै पनि चिकित्सक ढुक्क हुने अवस्था छैन। उदाहरणका लागि, काठमाडौँमा २० जना संक्रमित देखिए भने उपचार गर्ने ठाउँ सुरक्षित अलग्गै गरिएन। पब्लिक हस्पिटल पुर्याइयो। हस्पिटलमा परीक्षण गर्ने चिकित्सक सुरक्षित रहेनन् भने खराब अवस्था सिर्जना हुन्छ। इटालीमा पनि नियमित रूपमा उपचार गरिने अस्पतालमा कोरोनाको उपचार गरिएको हो, जसले ठूलो समस्या निम्त्यायो। अन्य कुरामा स्थानीय तहमा राम्रैसँग समन्वय भएर काम भइरहेको नै देखिएको छ। म बसेको जिल्लामा पनि स्थानीय तहले काम गरिरहेका नै छन्। मेरो क्षेत्र मेचीनगरमा राम्रो समन्वय गरेर साथीहरूले काम गरिरहनुभएको छ। (उपेन्द्र अर्यालसँगको कुराकानीमा आधारित)"
प्रचण्डलाई नेताहरूको सुझाव : 'एकता सुढृढीकरणका लागि पहल लिनुहोस्',"काठमाडौं : सत्तारुढ दल नेकपाभित्रका पूर्व माओवादी धारका नेताहरूले पार्टीमा गम्भिर संकट देखा परेको भन्दै सुढृढ पार्टी एकताको पहल लिन अध्यक्ष पुष्पकमल दाहाललाई आग्रह गरेका छन्। राजनीतिक अस्थिरतालाई स्वीकार गर्ने गरी पार्टी विभाजन गर्दा पार्टी वा संसदीय दलमध्ये एकमा ४० प्रतिशत सदस्य संख्या पुर्याए पुग्ने गरी राजनीतिक दल सम्बन्धी ऐन संसोधन गर्ने अध्यादेश र संवैधानिक परिषद् (काम, कर्तब्य , अधिकार र कार्यविधि) सम्बन्धी ऐन संसोधन गर्ने अध्यादेश प्रधानमन्त्री केपी ओलीले पार्टीभित्र छलफल नै नगराई ल्याएपछि नेकपाभित्र नेताहरूबीच कित्ताकाट र धुव्रिकरण बढेको छ। जसकाकारण सत्तासिन दल नेकपा विभाजनसम्म पुग्नसक्ने आशंका हुन थालेपछि दाहाललाई पार्टी नेताहरूले त्यस्तो आग्रह गरेका हुन्। विश्वव्यापी महामारीको रूप लिएको कोरोनाविरुद्ध मुलुक लकडाउनमा रहेको र आफू पक्षधर नेताहरूको संयुक्त छलफल चलाउँदा गुटबन्दीको आरोप लाग्ने देखिएपछि अध्यक्ष दाहालले आफू निकट नेताहरूसँग विकसित राजनीतिक घटनाक्रममा विषयमा अलगअलग छलफल मंगलबार दिनभर जसो गरिरहे। आफ्नै निवास खुमलटारमा दाहालले मंगलबार स्थायी समिति सदस्यहरू देवेन्द्र पौडेल, देव गुरुङ, वर्षमान पुन, जर्नादन शर्मा, केन्द्रीय सदस्य ओनसरी घर्तीलगायतका नेताहरूसँग छुट्टाछुट्टै छलफल गरेका थिए। उहाँ (दाहाल) ले बोलाएर होइन, अरु साथीहरू के हो थाहा भएन, म चाहीँ विकसित घटनाक्रम के रहेछन् भनेर बुझन खुमलटार पुगेको थिए, स्थायी समिति सदस्य देवेन्द्र पौडेलले अन्नपूर्णसँग भने, अध्यक्षलाई पार्टी एकता सुढृढ गर्ने र पार्टीलाई थप एकताबद्ध बनाउनका लागि भूमिका खेल्नुहोस भन्ने सुझावमा कुराकानी गरेँ, उहाँले पनि त्यसैगरी भूमिका खेल्नुहुन्छ। प्रधनमन्त्री ओली पार्टीभित्र अप्ठ्यारोमा परेको र सचिवालय, स्थायी समितिदेखि केन्द्रीय समितिसम्म अल्पमतमा परेपछि आफू सुरक्षित रहन र आवश्यकता पर्दा पार्टीभित्रका आफू इतरका नेताहरूलाई तर्साउनका लागि पनि अध्यादेशको साहरा लिन पुगेको बुझाइमा पूर्व माओवादी धारका नेताहरू देखिएका छन्। दाहालसँग अलगअलग भेट गरेको नेताहरूले प्रधानमन्त्री ओलीले चाल्ने आगामी कदमबाट सचेत र सजग रहँदै पार्टी एकतालाई सुढृढ गर्ने दिशामै अध्यक्ष दाहाललाई भूमिका खेल्न सुझाएका छन्। दाहालसँग भेट गरेका नेताहरूकाअनुसार प्रधानमन्त्री ओलीले ल्याएको अध्यादेश देखाउँदा मधेसवादी (समाजवादी र राजपा)का विरुद्ध जस्तो देखिए पनि रणनीतिक रूपमा आफ्नै पार्टीभित्रै लक्षित छ। दाहालले पनि आफूलाई भेटन आएका नेताहरूलाई सोही आधारमा ब्रिफिङ गरेका थिए। पार्टीभित्र छलफल गरी राष्ट्रिय महत्वका विषयमा सरकारले निर्णय लिनुपर्नेमा ओलीले अघिअघि सरकार र पछिपछि पार्टी बनाउने गरी निर्णयहरू लिन थालेको विषयमा अध्यक्ष दाहाल, वरिष्ठ नेता माधव नेपाल, झलनाथ खनाल, उपाध्यक्ष वामदेव गौतम, प्रवक्ता नारायणकाजी श्रेष्ठलगायत सचिवालयका नेताहरू सन्तुष्ट थिएनन्। खासगरी सभामुख चयन प्रकरण, एमसीसी प्रकरण, वामदेव गौतमलाई राष्ट्रियसभा लैजानेलगायत पार्टी निर्णयमा देखिका कतिपय विषयमा ओली अल्पमतमा छन्। दुई वर्षे पार्टी एकताको अवधिमा करिव ढेड वर्षसम्म आफू अनुकल निर्णय गराउँदै आएका ओलीले पछिल्ला ६ महिनायता पार्टीमा आफूले चाहेअनुसारका एउटै निर्णय गराउन सकिरहेका छैनन्। यही अप्ठ्यारोकाबीच ओलीले पार्टीमा आफ्नो सहजताका लागि वरिष्ठ नेता माधव नेपाललाई फकाउने पहिलो चरणको योजना बनाएका थिए। दो श्रो चरणमा पूर्व माओवादी धारका नेताहरू रामबहादुर थापा र नारायणकाजी श्रेष्ठलाई फकाउने रणनीतिमा ओली देखिएका थिए, माओवादी धारका अर्का एक स्थायी समितिका सदस्यले अन्नपूर्णसँग भने, माधव कमरेडलाई लामो प्रयास गर्दा पनि फकाउन सक्नुभएन, थापा सरकारमै सहभागी भएकाले तत्कालका काममा उनीसँगै देखिए पनि रणनीतिक योजनामा साथ छैनन्। श्रेष्ठ पनि ओलीसँग सहमत नदेखिएपछि उहाँले अर्काे स्टाटेजीका रूपमा अध्यादशेको सहारा लिन पुग्नुभएको देखिन्छ। मंगलबार दाहालसँग भेटेका एक पूर्व माओवादी धारका स्थायी समिति सदस्यले भने, यो बीचमा ओलीले माधव नेपाललगायत एमालेका पूराना नेताहरूलाई घन्टौं छलफल गरेर प्रयास गरेकै हुन्। त्यो प्रयास सफल नभएपछि दुई तिहाई बहुमत रहेको सरकारले ४० प्रतिशतको विषय अध्यादेशमार्फत लिएर आउनुभयो। पार्टीभित्रै आफूलाई अविश्वास प्रस्ताव ल्याएर हटाउन खोजेको सूचना पाएपछि हतारमा यस्तो निर्णयमा ओली पुगेको हुनसक्ने अनुमान समेत नेकपा नेताहरूको देखिन्छ। सुरुको चरणमा पार्टी नेताहरूलाई अध्यादेश देखाएर तर्साउने कुरा स्वतः हुने भयो। तर, घटनाक्रम हेर्दा तर्साउनका लागि मात्र नभई कार्यान्वयनमै लैजाने गरी अध्यादेश योजनामा अगाडि ल्याएको हुनसक्ने देखिन्छ, पछिल्लो राजनीतिक घटनाक्रममा दाहालको ब्रिफिङ सुनेका स्थायी समितिका ती नेताले अन्नपूर्णसँग भने। प्रधानमन्त्रीले मिलाउन सकेको भए यो अवस्थै आउँदैन थियो प्रधानमन्त्री ओलीले वरिष्ठ नेता माधव नेपाललाई मिलाउन सकेको भए अहिलेकै अवस्थामा पूर्व माओवादीलाई कारबाही गरेर सिधै हटाई दिनसक्ने थिए। तर, त्यसमा सफल नभएपछि अध्यादेशको सहारा लिएको हुनसक्ने वुझाई पूर्व माओवादी धारका नेताहरूको छ। ओली माओवादी धारका नेताहरू पार्टीबाट निस्के पनि निस्किउन् भन्ने तिर सोँचेरै अगाडी जान खोजेको पूर्व माओवादी धारमा बुझाइ छ। त्यसो हुँदा पूर्व एमाले धारलाई नै ब्यूँताउने योजनामा प्रधानमन्त्री रहेको उनीहरूको ठम्याइ छ। त्यसो गर्दा ओलीसँग टाढिँदै जान थालेका नेताहरू झलनाथ खनाल र माधव नेपाललाई पनि प्रेसर पर्ने र एमाले धारतिरै आउने वातावरण ओलीले बनाउन खोजेको देखिन्छ। तर पनि पार्टीमा आफूलाई अप्ठ्यारो नै पारिरहे भने संसद्मा रहेका आफ्ना सांसदहरू ४० प्रतिशत लिएर आफ्नो स्पेस सुरक्षित बनाउने योजनासम्ममा ओली जानसक्ने आंकलनमा पनि पूर्वमाओवादी धारका नेताहरू छन्।"
पार्टीको आन्तरिक एकता सुदृढ र अन्तिम निष्कर्षमा पुग्छ : प्रधानमन्त्री ओली,"काठमाडौं : प्रधानमन्त्री तथा नेपाल कम्युनिष्ट पार्टी(नेकपा)का अध्यक्ष केपी शर्मा ओलीले आन्तरिक एकतालाई थप सुदृढ बनाइ एकता प्रक्रियालाई अन्तिम निष्कर्षमा पुर्याउने बताएका छन्। लेनिन जयन्ती तथा पार्टी स्थापना दिवसको अवसरमा प्रेस वक्तव्य जारी गर्दै उनले कम्युनिष्ट पार्टीले लोकप्रिय मतमार्फत दुई तिहाईभन्दा बढी स्थानमा विजय हासिल गरी मुलुकको प्रमुख र निर्णायक शक्तिका हैसियतमा शासन संचालनको नेतृत्व गर्ने भूमिका पाउनु असाधारण उपलब्धि भएको टिप्पणी गरेका छन्। विज्ञप्तिमा भनिएको छ, 'सात दशकको अवधिमा लेनिनले स्थापना गर्नुभएको सोभियत संघ विघटन भयो। तर लेनिनवादी सिद्धान्तको आलोकमा हुर्किएको हाम्रो नेकपा, स्थापनाको सात दशक भित्रै मुलुकमा संघीय लोकतान्त्रिक गणतन्त्र स्थापना गरी शासनको सर्वोच्च स्थानमा नेपाली जनताको अधिकार स्थापित र संस्थागत गर्ने ऐतिहासिक दायित्वको नेतृत्व गर्ने तहमा पुग्यो।' अप्रिल २२ (वैशाख १० गते), ७१ वर्ष पहिले आजकै दिन नेपाल कम्युनिष्ट पार्टीको स्थापना भएको थियो। आजकै दिन विश्वमा दूरगामी महत्वको परिवर्तनको नेतृत्व गर्ने ऐतिहासिक व्यक्तित्व भ्लादिमिर इल्यिच लेनिनको जन्म भएको थियो। 'यस विशेष दिनको अवसरमा म विश्व क्रान्तिका नायक, भ्लाईलेनिनप्रति भावपूर्ण श्रद्धासुमन र सम्मान व्यक्त गर्दछु।' जारी विज्ञप्तिमा भनिएको छ, 'पार्टी स्थापना भएको आजको विशेष दिनमा म संस्थापक महासचिव कमरेड पुष्पलालको नेतृत्व र पहलकदमीको स्मरण गर्दै भावपूर्ण श्रद्धाञ्जलि व्यक्त गर्दछु।' नेपालमा २००६ साल वैशाख १० गते पुष्पलाल श्रेष्ठको नेतृत्वमा नेपाल कम्युनिष्ट पार्टीको स्थापना भएको थियो भने अहिलेको सत्ताारुढ दल नेकपाको गत २०७५ जेठ ३ गते एकता भएको हो। यो पनि पढ्नु होस् प्रचण्डलाई नेताहरूको सुझाव : 'एकता सुढृढीकरणका लागि पहल लिनुहोस्' अध्यक्ष ओलीले नेकपाले निरन्तर रुपमा जनतालाई जागृत र संगठित बनाउँदै अनेकन् आरोहअवरोह र हण्डरठक्करको सामना गर्दै संघर्षको नेतृत्व गरिरहेको स्मरण गरेका छन्। 'पार्टीमा हुर्किएको गुटबन्दी, विभाजन र अराजकतामाथि विराम लगाउँदै एकता, पुनर्गठन र सुदृढ एकताको महान अभियानलाइ अघि बढायो।' उनले भनेका छन्, 'सिद्धान्तको अन्धानुकरण र यान्त्रिक प्रयोगको सट्टा सिर्जनात्मक प्रयोग मार्फत मौलिक एवम् सही विचारको विकास र अवलम्बन गर्दै सामन्ती, प्रतिगामी, निरङ्कुश र जनविरोधी शक्तिसँग जुधेर नै नेपाली कम्युनिष्ट आन्दोलनले आजको उचाइ हासिल गरेको हो।' पार्टी स्थापनाको अवसरमा ओलीले संस्थापक सदस्य र अग्रणी विचारकप्रति उच्च सम्मान व्यक्त गर्दै सात दशक लामो आन्दोलनका क्रममा आफ्नो जीवन उत्सर्ग गर्ने आदरणीय सहिदहरु, निष्ठापूर्वक निरन्तर समर्पित कमरेडहरु र हसिंया हथौडाअंकित झण्डामुनि गोलबन्द भई संगठित रुपमा योगदान गर्ने न्यायप्रेमी जनसमुदायहरुको उच्च सम्मान व्यक्त गरेका छन्। पार्टी स्थापना दिवसको अवसरमा प्रधानमन्त्री तथा नेपाल कम्युनिष्ट पार्टी(नेकपा)का अध्यक्ष केपी शर्मा ओलीले जारी गरेको वक्तव्यको पूर्ण पाठ: प्रेस वक्तव्य आज अप्रिल २२ (वैशाख १० गते), ७१ बर्ष पहिले आजकै दिन नेपाल कम्युनिष्ट पार्टीको स्थापना भएको थियो । आज अप्रिल २२, आजकै दिन विश्वमा दूरगामी महत्वको परिवर्तनको नेतृत्व गर्ने ऐतिहासिक व्यक्तित्व भ्लादिमिर इल्यिच लेनिनको जन्म भएको थियो । यस विशेष दिनको अवसरमा म विश्व क्रान्तिका नायक, भ्लाईलेनिनप्रति भावपूर्ण श्रद्धासुमन र सम्मान व्यक्त गर्दछु । पार्टी स्थापना भएको आजको विशेष दिनमा म संस्थापक महासचिव कमरेड पुष्पलालको नेतृत्व र पहलकदमीको स्मरण गर्दै भावपूर्ण श्रद्धाञ्जलि व्यक्त गर्दछु । सात दशकको अवधिमा लेनिनले स्थापना गर्नुभएको सोभियत संघ विघटन भयो । तर लेनिनवादी सिद्धान्तको आलोकमा हुर्किएको हाम्रो नेकपा, स्थापनाको सात दशक भित्रै मुलुकमा संघीय लोकतान्त्रिक गणतन्त्र स्थापना गरी शासनको सर्वोच्च स्थानमा नेपाली जनताको अधिकार स्थापित र संस्थागत गर्ने ऐतिहासिक दायित्वको नेतृत्व गर्ने तहमा पुग्यो । वितेका यी बर्षहरुमा नेकपाले निरन्तर रुपमा जनतालाई जागृत र संगठित गर्दै आयो । अनेकन् आरोहअवरोह र हण्डरठक्करको सामना गर्दै संघर्षको नेतृत्व गरिरह्यो । पार्टीमा हुर्किएको गुटबन्दी, विभाजन र अराजकतामाथि विराम लगाउँदै एकता, पुनर्गठन र सुदृढ एकताको महान अभियानलाइ अघि बढायो । सिद्धान्तको अन्धानुकरण र यान्त्रिक प्रयोगको सट्टा सिर्जनात्मक प्रयोग मार्फत मौलिक एवम् सही विचारको विकास र अवलम्बन गर्दै सामन्ती, प्रतिगामी, निरङ्कुश र जनविरोधी शक्तिसँग जुधेर नै नेपाली कम्युनिष्ट आन्दोलनले आजको उचाइ हासिल गरेको हो । कम्युनिष्ट पार्टीले लोकप्रिय मतमार्फत दुई तिहाईभन्दा बढी स्थानमा विजय हासिल गरी मुलुकको प्रमुख र निर्णायक शक्तिका हैसियतमा शासन संचालनको नेतृत्व गर्ने भूमिका पाउनु असाधारण उपलब्धि हो । पार्टी स्थापनाको यस अवसरमा संस्थापक सदस्यहरुका साथै अग्रणी विचारकप्रति उच्च सम्मान व्यक्त गर्दछु । सात दशक लामो आन्दोलनका क्रममा आफ्नो जीवन उत्सर्ग गर्ने आदरणीय सहिदहरु, निष्ठापूर्वक निरन्तर समर्पित कमरेडहरु र हसिंया हथौडाअंकित झण्डामुनि गोलबन्द भई संगठित रुपमा योगदान गर्ने न्यायप्रेमी जनसमुदायहरुको उच्च सम्मान गर्दछु । लेनिन जयन्ती तथा पार्टी स्थापाना दिवसले पार्टीको आन्तरिक एकतालाई थप सुदृढ तुल्याउन र विगत दुई बर्षदेखि जारी एकता प्रक्रियालाई अन्तिम निष्कर्षमा पुर्याउन प्रेरणा दिनेछ भन्ने मैले विश्वास लिएको छु । नेकपामाथि भरोसा गर्दै विश्वास तथा साथसहयोग गर्नुहुने सम्पूर्ण नेपाली जनताप्रति म हार्दिक कृतज्ञता समेत जाहेर गर्दछु । केपी शर्मा ओली अध्यक्ष १० वैशाख २०७७"
पटक पड्काउँदा गोरखाका एक युवकले दुई औला गुमाए,गोरखा : पटका पड्काउँदा सहिद लखन गाउँपालिका ७ गरञ्जागाउँका एक युवकका दुईवटा औला चुँडिएका छन्। बुधबार साँझ पौने सातबजेतिर खेल्ने क्रममा पटका पड्काउँदा २० वर्षीय अनील थापाको देब्रे हातको दुई वटा औँला चुँडिएको प्रहरी प्रमुख एसपी ओम अधिकारीले जानकारी दिए। तिहारमा पड्काउने उद्देश्यले ल्याएको पटका खेलाँची गरी पड्काउन लाग्दा हातमै पड्किएर औँला चुडिएको वडा अध्यक्ष शरण श्रेष्ठले बताए। गोरखा सदरमुकामको एपोलो अस्पतालमा उनको उपचार भइरहेको श्रेष्ठले जानकारी दिए। थप अनुसन्धानका लागि उनको घरमा प्रहरी पठाइएको एसपी अधिकारीले बताए।
तातोपानी नाका हुँदै भित्रियो स्वास्थ्य सामग्री,"काठमाडौं : तिब्बत सरकारले गते चैत २८ गते ल्हासामा नेपाल सरकारलाई हस्तान्तरण गरेको अनुदानको स्वास्थ्य सामग्री नेपाल भित्रिएको छ। तातोपानी नाका हुँदै रु आठ करोड ३१ लाख बराबरको उक्त सामग्री बुधबार नेपाल प्रवेश गरेको हो। तातोपानी भन्सार कार्यालय प्रमुख लालबहादुर खत्रीका अनुसार नेपाल प्रवेश गरेको उक्त स्वास्थ्य सामग्री काठमाडौँ आइपुग्नेछ। अनुदानस्वरुप तिब्बत सरकारले नेपाल सरकारलाई दिएको स्वास्थ्य सामग्रीमा दशदश हजार थान एन९५ मास्क, टेष्टिङ किट र पिपिइ, एक हजार थान इन्फ्रारेड थर्मोमिटर, दुई थान पिसिआर मेशिन र पचास थान वेट वाइप छन्। तिब्बत सरकार ल्हासाका विदेश विभाग प्रमुखले नेपाली महावाणिज्यदूत गोविन्द कार्कीलाई उक्त स्वास्थ्य सामग्री हस्तान्तरण गरेका थिए।"
भारतीय क्वारेन्टाइनमा किरिया बसेका तीन भाईलाई स्वदेश फर्काइयो,"बैतडी : आफ्नो बुवाको मृत्यु भएपछि भारतीय क्वारेन्टाइनमै किरिया बसेका तीन जना नेपाली मजदुरहरुलाई बुधबार स्वदेश फर्काइएको छ। चार दिन अघि बुवाको मृत्यु भएपछि भारतीय क्वारेन्टाइनमै किरिया बसेका पुर्चौंडी नगरपालिका३ का तीन जनालाई स्वदेश फर्काइएको हो। सहायक प्रमुख जिल्ला अधिकारी लोकेन्द्रसिंह नेगीका अनुसार अमरसिंह धामी, प्रेमसिंह धामी र रामसिंह धामीलाई भारतीय प्रशासन र जिल्ला प्रशासनको संयुक्त पहलमा बुधबार साँझ उनीहरुलाई स्वदेश ल्याइएको हो। भारतको पिथौरागढमा काम गर्दै आएका ती मजदुर लकाडाउनका कारण घर आउन पाएका थिएनन्। भारतीय क्वारेन्टाइनमै बसिरहेका बेला बुवाको मृत्युको खबर पाएपछि आफूहरुले भारतीय क्वारेन्टाइनमै किरिया शुरु गरेको र बुधबार मात्रै स्वदेश फर्कन पाएको अमरसिंह धामीले बताए। लकडाउनले बुवाको मुख हेर्ने धोको अधुरै : भारतीय क्वारेन्टाइनमै किरिया स्वदेश फकाईएका तीनै जनाको जिल्ला अस्पतालमा र्यापिड टेस्ट गरिने र रिपोर्ट नेगेटिभ आएमा उनीहरुलाई घर पठाइने सहायक प्रमुख जिल्ला अधिकारी नेगीले बताए। अमरसिंह,प्रेमसिंह र रामसिंह धामीका बुवा ८३ वर्षीय उजले धामीको वैशाख ७ गते निधन भएको थियो।"
सेनाको रगतले सुत्केरीको ज्यान बच्यो,"डोल्पा : अस्पतालमा सुत्केरी हुन आएकी महिलाको लागि नेपाली सेनाले रगत दिएको छ। जिल्ला अस्पताल डोल्पामा शल्यक्रियाको लागि रगत निकै कम भएकी महिलोको ज्यान जोगाउन नेपाली सेनाका जवानले रगत दिएका हुन्। ठुलीभेरी नगरपालिका ५ वर्ष २० की दिलकुमारी बोहोराको रगत कम भएपछि उनको शल्यक्रियाको लागि नेपाली सेनाका जवानले रगत दान गरेको इश्वरी बक्स गुल्मले जानकारी दिएको छ। 'शल्यक्रिया गर्दा रगत कम्तिमा पनि दुई पोका राख्नुपर्छ हामीसँग एक पोका मात्रै थियो। त्यसैले सेनालाई मागेका हौं' स्वास्थ्य सेवा प्रमुख डाक्टर सिजन रावलले भने। डाक्टर रावलले भने 'रगत हामीले एक पिन्ट लिएका छौं तर अहिलेसम्म दिन परेन नेपाली सेनाले ठुलो सहयोग गरेको छ हामी धन्यबाद दिन्छौ।' त्यसलगायत नेपाल प्रहरी,शसस्त्र प्रहरीले नै अस्पतालमा रगत चाहिएमा दान गर्ने गरेको रावलले बताए। 'एकै दिन दुई शल्यक्रिया गरेका छौ दुबै सफल भयो' स्वास्थ्य सेवा प्रमुख सिजन रावलले खुसि व्यक्त गरे। दुबै जनाको आमा र बच्चाको स्वास्थ्य अबस्था सामान्य भएको बताए। हालसम्म जिल्ला अस्पतालमा ८ वटा शल्यक्रिया सफल भएका छन्। बुधबार ठुलीभेरी नगरपालिका१ की १८ वर्षीया निशा रोकाया १८ र ठुलीभेरी नगरपालिका५ वर्ष २० की दिलकुमारी बोहोराको शल्यक्रिया गरिएको जिल्ला अस्पतालका सुचना अधिकारी कर्ण बिकले जानकारी दिए।"
फिल्डमा खटिएका पत्रकारलाई न्युनतम स्वास्थ्य सामग्री,"काठमाडौं : कोरोना भाइरस (कोभिड १९) को जोखिम बढिरहेका बेला फिल्ड रिपोर्टिङमा खटिएका स्वास्थ्य पत्रकारलाई न्युनतम स्वास्थ्य सुरक्षा सामग्री (मास्क, पञ्जा र सेनिटाइजर) वितरण गरिएको छ । विभिन्न संस्थाबाट प्राप्त स्वास्थ्य सामग्री स्वास्थ्य पत्रकार मञ्च नेपालले बुधबार वितरण गरेको हो । मञ्चलाई नेपाल औषधि आयातकर्ता संघका महासचिव पवन आचार्यबाट एनएस ९५ मास्क, लोमस फर्मास्युटिकल्सबाट सेनिटाइजर र हेल्पिङ ह्याण्ड फार्मेसीबाट ग्लोव्स तथा सर्जिकल मास्क प्राप्त भएको थियो । सो अवसरमा बोल्दै मञ्चका अध्यक्ष कल्पना आचार्यले कोरोनाको संक्रमण बढ्दै जाँदा स्वास्थ्यकर्मी, सुरक्षाकर्मी जस्तै फिल्डको रिपोर्टिङमा खटिने सञ्चारकर्मी पनि जोखिममा रहेको भन्दै न्युनतम स्वास्थ्य सुरक्षा सामग्री उपलव्ध गराएको बताइन । मञ्चका महासचिव रामप्रसाद न्यौपानेले स्वास्थ्य सामग्री उपलव्ध गराउने निजी क्षेत्रलाई धन्यवाद दिँदै विश्वव्यापी संकटलाई मिलेर सामना गर्नुपर्ने बताए । उनले स्वास्थ्य सामग्री नपाएका पत्रकारलाई सम्पर्क गरेर सामग्री उपलब्ध गराउने बताए ।"
"राहत नपाएका पीडित र प्रहरीबीच झडप, पत्रकारसहित ८ घाइते","वीरगन्ज : पर्साको जिराभवानी गाउँपालिकामा राहत वितरणको विषयमा स्थानीय र सशस्त्र प्रहरीबीच झडप भएको छ। बुधबार दिउँसो राहत वितरणमा ढिला भएपछि आक्रोशमासेढवास्थित गाउँपालिका कार्यालय घेराउ गर्न करिब ३ सयको संख्यामा दलित, विपन्न वर्गका महिला बालबालिका र पुरुषहरु गाँउपालिका कार्यालयमा पुगेका थिए। त्यही क्रममा सशस्त्र प्रहरीले भिड हटाउन लाठी चार्ज गर्न थालेपछि स्थानीय र सशस्त्र प्रहरीबीच झडप भएको हो। झडपमा क्रममा एक सञ्चारकर्मीसहित स्थानीय गरि ८ जना घाइते भएका छन्। झडपका क्रममा स्थानीयले प्रहार गरेको ढुंगाले लागेर नारायणी एफएमका संवाददाता कृष्ण मोहन साह घाइते भएका हुन्। साहको टाउको फुटेको छ। उनीसहित सबै घाइतेको स्थानीय स्वास्थ्य संस्थामा उपचार गरिएको छ। लकडाउनको १ महिना पुगि सक्दा पनि जीराभवानी गाउँपालिकाले कुनै पनि वडामा राहत वितरण गरेको छैन्। लकडाउनको १ महिना बितिसक्दा पनि राहत वितरणमा नभएपछि कार्यालयमा पुगेका स्थानीयले आक्रोशमा आएर ढुंगामुढा गर्न थालेपछि सशस्त्र प्रहरीले रोक्दा झडप भएको गाउँपालिका उपाध्यक्ष उषा देवी थरुनीले अन्नपूर्ण अनलाइनलाई जानकारी दिइन्। लकडाउनका कारणले प्रभावितका लागि राहत वितरणका लागि प्रदेश सरकारले गाउँपालिकामा १० लाख रुपैयाँ पठाएको छ। तर प्रदेश सरकारबाट आएको १० लाख रुपैयाले अपुग भएपछि रकम थप गर्ने विषयमा प्रकृयामा लाग्दा राहत वितरणमा ढिला हुन पुगेको उपाध्यक्ष थरुनीले बताइन्। '१ महिना बित्न लाग्दा पनि राहत नपाउँदा जनतामा आक्रोश देखिनु स्वभाविक हो' , उनले भनिन् 'राहतमा वितरणका सबै सामान खरिद भइसकेको छ। वीरगन्जबाट सामानसहित हिँडेको गाडी बाटोमै रहदा गाउँपालिकामा दुखद घटना भयो।' बुधबार साँझसम्म राहतका सबै सामान आइ पुग्ने र बिहिबार देखि सबै वडामा राहत वितरण गरिने उनले बताइन्। वडा नम्बर २ का वडा अध्यक्ष महादेव महत्तो थारुले राहत वितरणका लागि कार्यालयमा गाँउपालिका अध्यक्ष, उपाध्यक्ष र वडा अध्यक्षहरुबीच छलफल भइरहेका बेला आक्रोशित स्थानीयले ढुंगामुढा गर्न थालेपछि स्थिति तनावग्रस्त बन्न पुगेको बताए। स्थानीयले भने एक महिनादेखि राहत वितरण नगरेपछि त्यसबारे जवाफ माग्न बुधबार गाउँपालिकामा जाँदा गाउँपालिका अध्यक्ष रामप्रित महत्तोलगायतकाले जनप्रतिनिधिले प्रहरी लगाएर कुटेको आरोप लगाएका छन्।"
चिनियाँ अनुदानको स्वास्थ्य सामग्री काठमाडौंमा,"काठमाडौं : छिमेकी चीनको स्वशासित क्षेत्र तिब्बतले चैत २८ गते ल्हासामा नेपाल सरकारलाई हस्तान्तरण गरेको अनुदानको स्वास्थ्य सामग्री बुधबार नेपाल आइपुगेको छ। चिनियाँ दूतावासले उक्त सामाग्री अनुदानमा पठाइएको जनाएको छ। कोरोना भाइरस (कोभिड१९) विरुद्ध लड्न नेपाललाई चीनको सद्भाव र सहयोग सधैं रहने उल्लेख छ, चिनियाँ दूतावासको प्रवक्ताले जारी गरेको विज्ञप्तिमा भनिएको छ, आगामी दिनमा सहकार्य र समन्वय बढाउँदै नेपाललाई सहयोग गर्ने चीन प्रतिबद्ध छ। तातोपानी नाका हुँदै आठ करोड ३१ लाख रुपैंया बराबरको उक्त सामग्री बुधबार नेपाल प्रवेश गरेको हो। तातोपानी भन्सार कार्यालयले त्यहाँबाट तत्काल काठमाडौं पठाएको हो। अनुदानस्वरुप तिब्बत सरकारले नेपाल सरकारलाई दिएको स्वास्थ्य सामग्रीमा दश हजार थान एन९५ मास्क, दश हजार थान टेष्टिङ किट र दश हजार थान पीपीई, एक हजार थान इन्फ्रारेड थर्माेमिटर, दुई थान पीसीआर मेसिन र ५० थान वेट वाइप छन्। तिब्बत सरकार ल्हासाका विदेश विभाग प्रमुखले नेपाली महावाणिज्यदूत गोविन्द कार्कीलाई उक्त स्वास्थ्य सामग्री ल्हासामा हस्तान्तरण गरेका थिए।"
कोरोनाले रोक्यो ढोरपाटन शिकार,"बागलुङ : नेपालकै एक मात्र शिकार आरक्ष ढोरपाटनमा फागुनदेखि बैशाख सम्मको अवधि शिकार सिजन हो । तर, अहिले विश्वव्यापी कोरोना भाइरसका कारण उत्पन्न समस्या र संकटले ढोरपाटनमा साहसिक शिकार खेल्ने कार्य अनुमतिमै सिमित भएको छ। आरक्षले यो सिजन (फागुन वैशाख) का लागि खुल्ला बोलपत्र आव्हानमार्फत १० नाउर र ५ झारलको शिकारका लागि अनुमति दिएको थियो । शिकार अनुमति पाएकाले १५ दिनको अवधिमा आरक्षबाट खटिएर जाने कर्मचारीको प्रत्यक्ष निगरानीमा एक भाले नाउर वा एक झारलको मात्र शिकार गर्न पाउने व्यवस्था छ । विश्व समुदाय कोरोना महामारीबाट ग्रसित भएको र नेपालमा चैत्र ११ देखि निरन्तर लकडाउन भएका कारण शिकार अनुमति पाएका विभिन्न देशका ६ शिकारीले शिकार खेल्न नपाएको ढोरपाटन शिकार आरक्षको कार्यालय बागलुङका सूचना अधिकारी रमेश यादवले बताए । उनीहरुले शिकार एजेन्सीमार्फत १० नाउर र ५ झारलको शिकारका लागि टेण्डरमार्फत अनुमति पाएर कुल राजश्वको तीन प्रतिशत धरौटी रकम समेत बुझाइसकेका थिए । तर, कोरोनाले नेपालसहित सबै देशमा भयावह अवस्था रहेकाले दोस्रो याममा कुनै पनि नाउर र झारलको शिकार नभएको यादवले जानकारी दिए। आरक्षले दुई सिजनमा शिकार अनुमति दिने गर्दछ। पहिलो असोजदेखि मंसिरसम्म र दोस्रो फागुनदेखि बैशाखसम्म शिकार अनुमति दिने गरेको छ । शिकारका लागि विभिन्न देशका शौखिन व्यक्ति हेलिकोप्टर चार्टर गरेरै आरक्ष पुग्ने गर्दछन् । आरक्षको निश्चित भूभागसम्म हेलीमा पुगे पनि शिकारका लागि पैदल हिँडेरै शिकार गर्नुपर्ने नियम छ। राष्ट्रिय निकुञ्ज तथा वन्यजन्तु संरक्षण विभागले गरेको बोलपत्र आव्हानमा ६ शिकार कम्पनीले शिकार अनुमति पाए पनि कोरोनाका कारण शिकारी नआएपछि अब के गर्ने भन्नेमा द्विविधा पैदा भएको राष्ट्रिय निकुञ्ज तथा वन्यजन्तु संरक्षण विभागका सूचना अधिकारी विष्णुप्रसाद श्रेष्ठले बताए । 'अहिले कोरोनाले सबै देशमा आतंक र भयावह अवस्था छ,यो बेलामा शिकारका लागि आउने कुनै सम्भावना नै रहेन, श्रेष्ठले भने, 'अब शिकार अनुमति पाएकालाई आगामी आर्थिक वर्ष २०७७०७८ को पहिलो सिजनमै शिकार खेल्न दिने की धरौटी फिर्ता गर्ने भन्ने विषयमा हामी छलफलमै रहेका छौं।' विभागका अनुसार अघिल्ला वर्ष र सिजनको शिकारको तुलनामा विश्वभर कोरोना फैलिन थालेका कारण बोलपत्र आह्वान गर्दा कम राजश्वमा कम्पनीले शिकार अनुमति प्राप्त गरेका थिए । यसअघिसम्म एक नाउर र झारललाई बढीमा १२ लाख रुपैयाँ राजस्व बुझाएका कम्पनीले यस याममा एक नाउर र झारलको बढीमा करिब एक लाख ७५ हजार रुपैयाँमै शिकार अनुमति पाएका थिए। विश्वभरका साहसिक शिकारीका लागि प्रख्यात मानिएको यस आरक्षमा शिकार गर्नका लागि अमेरिका, रसिया, स्पेनलगायतका विकसित मुलुकका शिकारी आउने गर्दछन् । ढोरपाटन क्षेत्रमा पाइने नाउर तथा झारलको शिकार गर्नु विश्वकै साहसिक काम हुने भएकाले ट्रफी जित्नका लागि शिकारी आउने गरेको आरक्ष कार्यालयले जनाएको छ।सरकारले विसं २०४२ सालमा शिकार आरक्ष स्थापना गरेपछि बर्षेनि शिकारका लागि अनुमति प्रदान गरिँदै आइएको छ ।"
रौतहटमा एक महिलाले आफूसँगै छोराछोरीलाई विष खुवाइन्,रौतहट : रौतहटको मौलापुरमा श्रीमानसँगको घरायसी झगडाका कारण एक महिलाले आफूसँगै छोरा र छोरीलाई बिष खुवाएकी छन् । विष सेवनबाट आमा र छोरीको मृत्यु भएको छ भने छोराको उपचार भइरहेको छ । मौलापुर नपा १ का रामलाल महतो की ३५ वर्षीया श्रीमती सोनावती महतोले मंगलबार साझ १४ वर्षीय छोरा दिपक महतो र ७ वर्षीया छोरी सोनीकुमारी महत्तोलाई विष खुवाएर आफूले पनि खाएको प्रहरीले जनाएको छ । विषसेवनबाट बिरामी भएका तीनै जनालाई मौलापुरमा सामान्य उपचारपछि थप उपचारका लागी वीरगञ्ज लगिएको थियो । उपचारको क्रममा आमाको मंगलबार राती र छोरीको बुधबार बिहान मृत्यु भएको इलाका प्रहरी कार्यालय मौलापुरले जनाएको छ । विषसेवनबाट बिरामी भएका छोरा दिपकको उपचार भइइरहेको र घटनाको अनुशन्धान भइरहेको प्रहरीले जनाएको छ ।
लकडाउनमा फसेकाको उद्धारका लागि तथ्यांक संकलन गरिँदै,"ओखलढुंगा : लकडाउनका कारण काठमाडौंमा अलपत्र नागरिकलाई आफ्नो घरसम्म ल्याउन ओखलढुंगाका स्थानीय तहले तथ्यांक संकलन सुरु गरेका छन् । लकडाउनका कारण कोठा लिएर राजधानीमा बसोबास गरिरहेका परिवार तथा व्यक्तिलाई खान बस्नको समस्या आए पछि घर ल्याउन तथ्यांक संकलन शुरु गरिएको हो । वडा तहबाट तथ्यांक संकलन गरि बसोबास गरेकै स्थानबाट सवारी साधन पठाएर घरसम्म ल्याउने व्यवस्था गरिने सिद्धिचरणका मेयर मोहनकुमार श्रेष्ठले बताए । उनले आवश्यकता अनुसार उनीहरलाई क्वारेन्टाइनमा राखिने छ । स्थानीय तहले कार्यपालिकाको बैठकबाटै निर्णय गरेर समस्यामा परेका नागरिकलाई घरसम्म ल्याउन र राहतको व्यवस्था गर्ने तयारी थालेका हुन् । वडा तहबाट तथ्यांक आएपछि संघीय राजधानी तथा अन्य शहरमा रहेको नागरिकलाई सवारी साधनको व्यवस्थापन गरेर घरसम्म आउने व्यवस्था गर्ने चिशंखुगढी गाउँपालिकाका अध्यक्ष निशान्त शर्माले जानकारी दिए । देशभर राहतको बहस भइहेकाले वास्तविक राहत पाउनु पर्ने अवस्थाका मजदुर र ज्यालादारीका कृषि मजदुरहरुलाई उचित खाद्यन्न उपलब्ध गराइने शर्माको भनाइ छ । ओखलढुंगाका आठै स्थानीय तअले सुचना प्रकाशन गरेर विभिन्न शहरमा रहेका नागरिकहरुलाई आफ्ना वडाका वडा अध्यक्षको सम्पर्कमा आउन आग्रह गरेका छन् । घर आउन नपाउनेहरुको विवरण संकलन गर्ने काम थालिएको छ । जिल्ला संकट व्यवस्थापन केन्द्रको बैठकले त्यस्ता व्यक्तिहरुको विवरण संकलन गर्ने, ल्याउन पहल गर्नेलगायतका निर्णय गरेपछि अहिले विवरण संकलनको काम थालिएको हो । त्यस्तै पालिका तहमा संचालित योजना, परियोजनालगायतमा कार्यरत व्यक्तिहरुको विवरण समेत संकलन गर्ने कार्यका लागि वडा समिति परिचालित छन्। विवरण अद्यावधिक भएपछि ती व्यक्तिलाई स्वास्थ्य सुरक्षाका मापदण्ड अबलम्बन गरी सुरक्षित तवरबाट सम्बन्धित पालिकाको संयोजनमा आआफ्नो पालिकामा ल्याउन र पुर्याउन स्थानीय तहले काम थालेका छन् । वडाले सबै खाले तथ्यांक एक वा दुई दिनमै संकलन गरेर पलिकामा पेश गरी छिटो कार्यन्वयन थालिने सिद्धिचरणका मेयर श्रेष्ठको भनाइ छ ।"
"लकडाउनले नेपालको तरकारी बारीमै कुहियो, भारतबाट सहज आयात","वीरगन्ज : लकडाउनमा भारतबाट सहजरुपमा तरकारी आयात भइ नेपाली बजारमा बजारमा आपुर्ति भइरहेको छ । तर पर्सामा किसानले फलाएका तरकारी भने बजारसम्म पुग्न नसक्दा खेतमै कुहिन थालेका छन् । ग्रामीण भेगका किसानले फलाएका तरकारी प्रहरीले बजारसम्म ढुवानी र बिक्री वितरणमा अवरोध पुर्याएका कारण खेतमै तरकारी छिप्पिएर बिग्रनुका साथै कुहिन पनि थालेको गुनासो किसानहरुको छ । बहुदरमाई नगरपालिकाको पटनी, भौराटार र जगरनथापुर गरी ३ गाँउमा मात्रै झण्डै डेढ सय बिघाभन्दा बढी क्षेत्रफलमा किसानले तरकारी खेती गरेका छन् । खेतमा हरियो तरकारी तयार भइ टिप्ने बेला भइसक्दा पनि लकडाउनमा प्रहरीले बजारसम्म ढुवानी गर्न र बिक्री गर्न नदिएका कारण खेतमै तरकारी कुहिन थालेको पटनीका किसान शंकर कुशवाहाले बताए । १ बिघामा करेला, बोडी, परवल, गोलभेडा, भिन्डी र खुसार्नी लगाएका कुशवाहा भन्छन्,सबै तरकारी टिप्ने बेला भइसकेको छ, तर किन्ने व्यपारीहरु आउनै छाडेकाले खेतमै छिप्पिएर सारा तरकारी कुहिन थालेका छन् ।' व्यपारीलाई प्रहरीले बाटोमै रोकेर कुट्न थालेपछि खेतमै आउनै छाडेको उनले बताए । 'गाँउगाँउमा व्यपारीले साइकलमा घुमाएर बेच्दा पनि प्रहरीले तरकारी खोसेर कुट्छ, त्यहि डरले व्यपारी खेतमा आउन छाडेका हुन्' , कुशवाहाले भने, खेतीमा ४०५० हजार खर्च लागेको छ, तर अहिले आम्दानी गर्ने बेला खेतमै तरकारी सडिरहेको छ ।' वीरगन्जमा भारतबाट रातारात गाडीबाट तरकारी आइरहेको तर आफ्ना देशका किसानले उब्जाएका तरकारी खेतमै कुहिएर खेर गइरहेको दुखेसो उनले पोखे । ५ कठ्ठामा तरकारी खेती गरेका भौराटारका किसान बिक्रम साह कानुको दुखेसो पनि उस्तै छ । 'पुलिसको डरले थोक व्यपारीहरु खेतमै आउन छाडेका छन् , खेतबाट दिनहुँ डेढदेखि २ क्वीन्टल तरकारी निस्किरहेको छ, गाँउघरका खुद्रा व्यपारीले ५७ किलो माात्रै किनेर लैजान्छन्', कानुले भने,बाँकी तरकारी खेतमै त्यसै खेर गइरहेको छ ।' पटनीकै अर्का किसान लालबाबु कुशवाहाले टिप्न तयार भइसकेको तरकारी खेतमै छिप्पिएर बिग्रिन थालेकाले खेती गर्दा लगाएको लगानी पनि डुबेको बताए । '१ बिघामा झण्डै ६०६५ हजार जति खर्च मात्रै लागेको छ', उनले भने, ३४ लाख आम्दानी हुन्थ्यो होला तर अहिले आम्दानीको त कुरै छोडौँ खेतीमा लगाएको खर्च पनि डुबेको छ ।' किसानको खेतबाट तकारी किनेर गाँउघरमा डुलाउँदै बेच्दै आएका कटैयाका व्यपारी जलुदिन अन्सारीले पनि लकडाउनमा सडकमा निस्किन नपाइने भन्दै प्रहरीले तरकारी खोसेर कुटपिट पनि गर्ने गरेको बताए । 'गाउँमा बजार पनि प्रहरीले लाग्न दिएको छैन', उनले भने,साइकलमा डुलाएर बेच्न जाँदा पनि प्रहरीले तरकारी खोसिदिन्छ, कुटपिट पनि गर्छ । कसरी बेच्ने?' कृषि ज्ञान केन्द्र पर्साका अनुसार पर्सा जिल्लामा यस वर्ष किसानल हिउँदे र वर्षे गरी कुल ४ हजार हेक्टर क्षेत्रफलमा तरकारी खेती गरेका छन् । लकडाउनमा तरकारी लगायतका कृषि उपजको ढुवानी र बिक्री वितरणमा कुनै अवरोध नरहेको सरकारले भनेको छ । तर पर्सामा भने किसानलाई अवरोध रहेको कृषि ज्ञान केन्द्र पर्साका प्रमुख डाक्टर रामचन्द्र यादवले पनि बताए । 'अधिकांश किसानले तरकारी बजारसम्म सहज पुग्नै सकेका छैनन्, खेतमै तरकारी छिप्पीएर बिग्रिरहेका छन्', उनले भने, यसमा सरकारको ध्यान पुग्न जरुरी छ ।' लकडाउनमा भारतबाट तरकारीको आयात बढ्यो वीरगन्ज भन्सार कार्यालयका अनुसार , लकडाउन सुरु भएको चैत ११ देखि बैशाख ८ सम्म भारतबाट वीरगन्ज नाका हुँदै ३ करोड २८ लाख ४५ हजार ४ सय १० रुपैयाँ मुल्यको १२ लाख ४५ हजार ८ सय ९५ केजी हरियो तरकारी आयात भएको छ । यही अवधिमा भारतबाट वीरगन्ज नाका हुँदै ५ करोड ६१ लाख १४ हजार रुपैयाँ मुल्यको १९ लाख १२ हजार ७ सय केजी आलु प्याज पनि आयात भएको वीरगन्ज भन्सार कार्यालयले जनाएको छ । लकडाउन सुरु भए यता भारतबाट तरकारीको आयात बढेको वीरगन्ज भन्सार कार्यालयका अधिकृत रमेश सुकमनीले बताए । 'लकडाउन यता तकारीको आयात झन बढेको छ, फागुनको तुलनामा चैत र त्यसपछिको अवधिमा तरकारी र खाद्यान्न दुवैको आयातमा वृद्धि छ', उनले भने,हरियो तरकारी मात्रै दैनिक औसतमा २० गाडी नेपाल भित्रिरहेका छन् ।' लकडाउनका कारणले भारतबाट वीरगन्ज नाका हुँदै तरकारीको आयातमा कुनै अवरोध र समस्या नरहेको उनले बताए ।"
थप दुईजना डिस्चार्ज : कोरोना जित्नेको संख्या सात पुग्यो,"काठमाडौं : नेपालमा कोरोनाको उपचारपछि निको हुनेको संख्यामा वृद्धि भएको छ। बुधबार थप दुईजना निको भएर डिस्चार्ज भएका छन्। डिस्चार्ज हुनेको संख्या ७ पुगेको छ। बुधबार सेती अस्पताल धनगढीबाट एक ४० वर्षीय पुरुष र काठमाडौंको टेकु अस्पतालबाट ३४ वर्षीय पुरुष डिस्चार्ज भएको स्वास्थ्य मन्त्रायले जनाएको छ। सेती अस्पतालबाट डिस्चार्ज हुने नवौं कोरोना संक्रमित हुन्। उनी चैत १३ गते भारतको उत्तराखण्ड राज्यको चम्पावत जिल्लाको सल्ली भन्ने स्थानबाट कञ्चनपुरको ब्रम्हदेवको बाटो हुँदै लुकेर नेपाल पसेका थिए।उनलाई सोही दिन सशस्त्र प्रहरीले क्वारेन्टाइनमा राखेको थियो। यस्तै टेकु अस्पतालबाट डिस्चार्ज हुनेमा तेस्रो कोरोना संक्रमित हुन्।धादिङ ३२ वर्षीय ती पुरुष चैत ६ गते यूएईबाट एयर अरेबियाको फ्लाइट नम्बर जी ९५३७ बाट त्रिभुवन विमानस्थलमा उत्रिएका थिए। काठमाडौंको एक होटलमा बसेका उनको स्वास्थ्यमा समस्या आएपछि टेकुस्थित शुक्रराज ट्रपिकल तथा सरुवा रोग अस्पताल पुगेका थिए । चैत्र १२ गते उनलाई कोरोना संक्रमण भएको पुष्टि भएको थियो। दुवैजनाको कोरोना परीक्षण नेगेटिभ आएपछि डिस्चार्ज गरिएको स्वास्थ्य तथा जनसंख्या मन्त्रालयका प्रवक्ता डाविकास देवकोटाले जानकारी दिए। यसअघि काठमाडौंस्थित टेकु अस्पतालबाट १९ वर्षीया युवती, बागलुङ हस्पिटलमा ६५ वर्षीया महिला,धनगढीको सेती प्रादेशिक अस्पतालबाट १९ र ३२ वर्षीय युवा निको भएर डिस्चार्ज भइसकेका छन्।"
लकडाउनमा डोल्पाली विद्यार्थीलाई पाँच हजारका दरले पैसा पठाउँदै,"डोल्पा : डोल्पाको त्रिपुरासुन्दरी नगरपालिका र मुड्केचुला गाउँपालिकाले नगद रकम पठाउने भएका छन्। कोरोना भाइरसका कारण जिल्ला बाहिर रहेका आफना नागरिक र विद्यार्थीको खातामा नगद रुपैयाँ पठाउन लागेका छन्। त्रिपूरा सुन्दरी नगरपालिकाको नगर कार्यपालिकाको बैठकले जिल्ला बाहिर रहेका प्रत्येक विद्यार्थीको खातामा पाँच हजारका दरले पैसा पठाउने निर्णय गरेको हो। त्यसैगरि मुड्केचुला गाउँपालिकाले पनि सार्वजनिक सूचनाका साथै गाउँ कार्यपालिकाको निर्णयबाट दुई हजारबाट बढाएर पाँच हजार नगद विद्यार्थीको खातामा पठाउने निर्णय गरेको गाउँपालिका अध्यक्ष दत्तबहादुर शाहीले जानकारी दिए। 'विद्यार्थी भनेका भविश्यका कर्णधार हुन्। अप्ठयारो परिस्थितिमा सहयोग गर्नु स्थानीय सरकारको कर्तव्य हो। त्यसैले पनि नेपालगञ्ज, काठमाडौं, सुर्खेत, पोखरालगायतका जिल्लामा रहेका प्रत्येक विद्यार्थीका लागि पाँच हजारका दरले पैसा पठाउने निर्णय गरेका छौं' उपप्रमुख चन्द्राकुमारी बुढाले बताइन्। 'सम्बन्धित वडा कार्यालयको सिफारिस र परिचयपत्रका अधारमा बैंक खाता भएका विद्यार्थीलाई जहाँ छन्' उनले भने 'त्यही पैसा पठाउने र बैंक खाता नभएका विद्यार्थीको हकमा उनका अभिभावकमार्फत पठाउन लगाउने निर्णय गरेका हौं।' जिल्ला बाहिरका सम्बन्धित वडा कार्यालयमार्फत लगत संकलन गर्न लगाइसकेको नगरपालिकाले जनाएको छ। सरदर त्रिपूरासुन्दरीका २ सय नागरिक बाहिर रहेको अनुमान गरिएको छ भने मुड्केचुलाका पनि त्यति नै रहेको अनुमान अध्यक्ष शाहीले जानकारी दिए। 'अहिले एक महिना पुग्ने गरि पाँच हजार पठाएका छौं। त्यसपछि अझै लकडाउन लम्बियो र थप समस्या पर्यो भने फेरी पनि पाँच हजार पठाउने नगरपालिकाको निर्णय छ। त्यतिमात्र नभई घर आउन चाहाने विद्यार्थीलाई पनि ल्याउँछौ। नेपालगञ्ज र सुर्खेतबाट घर फर्कन चाहनेका लागि दुई हजार र त्यो बाहेकका अन्यत्र जिल्लाबाट घर फर्कन चाहने विद्यार्थीका लागि तीन हजार हाल्ने समेत निर्णय भएको' प्रमुख प्रशासकिय अधिकृत पृथिभक्त गिरीले भने। डोल्पा जिल्लाका अन्य स्थानीय तहरुले भने गाउँ ल्याउने भएका छन्। काईके गाउँपालिकाका १३०, शे फोक्सुण्डोका १५९, जगदुल्लाका ४० र ठुलीभेरी नगरपालिकाका ३०० विद्यार्थीहरु, कर्मचारी र अन्य नागरिक जिल्लामा आउने भएका छन्।"
तेस्रो कोरोना संक्रमित डिस्चार्ज,"धनगढी : सेती अञ्चल अस्पतालबाट तेस्रो कोरोना संक्रमित पनि डिस्चार्ज भएका छन्। मंगलबार र बुधबार जाँच गरिएको थ्रोट स्वाबको रिपोर्ट नेगेटिभ आएपछि कञ्चनपुरको बेदकोट नगरपालिका९ का ४१ वर्षका संक्रमित डिस्चार्ज भएका हुन्। सेती अञ्चल अस्पतालले बुधबार उनलाई घर पठाएको छ। चैत १३ गते भारतको उत्तराखण्ड राज्यको चम्पावत जिल्लाको सल्ली भन्ने स्थानबाट कञ्चनपुरको ब्रम्हदेवको बाटो हुँदै लुकेर नेपाल पसेका उनलाई सोही दिन सशस्त्र प्रहरीले क्वारेन्टाइनमा राखेको थियो। चम्पावतबाट हिँडेर आएका उनीसहितका ७ जना ट्युब प्रयोग गरेर नेपाल छिरेका थिए। ब्रम्हदेबको बाटो महेन्द्रनगरतिर आइरहेका उनीहरुलाई सशस्त्र प्रहरीले समातेर बेदकोट नगरपालिकामा रहेको कृषि पाइलट फार्मको छात्रबासमा बनाइएको क्वारेन्टाइनमा राखेको थियो। उनको नेपाली सेनाको छाउनी स्वास्थ्यकर्मीको टोलीले थ्रोट स्वाब संकलन गरेको थियो। चैत २२ गते स्वाबको रिपोर्ट पोजिटिभ आएपछि उनलाई सेती अञ्चल अस्पतालको आइसुलेशन वार्डमा भर्ना गरिएको थियो। उनीसँगै कोरोना पोजिटिभ देखिएका कैलालीको लम्कीका युवक आइतबार नै डिस्चार्ज भइसकेका छन्। योसँगै सेती प्रादेशिक अस्पतालबाट कोरोना निको भएर जानेको संख्या तीन पुगेको छ। आइतबार लम्कीका २१ वर्ष, मंगलबार धनगढीको हसनपुरका र बुधबार ४१ वर्षका पुरुष डिस्चार्ज भएका हुन्। सेती प्रादेशिक अस्पतालमा अब धनगढीकी महिला र कैलालीको लम्कीचुहा नगरपालिकाकी ६५ वर्षिया महिला गरी २ जना विरामी उपचाररत छन्।"
२५ थान थर्मल गन र ७ सेट पीपीइ सहयोग,"सन्धिखर्क : कोरोना महामारीबाट बच्न सिटी एक्सप्रेसका म्यानेजिङ डाइरेक्टर चन्द्र टण्डनले व्यक्तिगत लगानीमा अर्घाखाँचीका स्थानीय तहलाई २५ थान थर्मल गन र ७ सेट पीपीइ प्रदान गरेका छन् । जिल्लामा थर्मल गन र पीपीइ सेटको अभाव भएको जानकारी पाएपछि अर्घाखाँचीको छत्रदेव गाउँपालिका १ चिदीकामा जन्मिएका टण्डनले आफ्नो व्यक्तिगततर्फबाट २५ थान थर्मल गन र ७ सेट पीपीइ प्रदान गरेका हुन् । ९ वठा थर्मल गन र ४ सेट पीपीइ छत्रदेव गाउँपालिकालाई र अन्य थर्मल गन तथा पीपीइ आवश्यक अनुसार स्थानीय तहमा पठाउने गरी उक्त सामग्री बुधबार जिल्ला प्रशासन कार्यालयमा समाजसेवी पिताम्बर रायमाझीले छत्रदेव गाउँपालिकाका अध्यक्ष लेखनाथ पोख्रेल र प्रमुख जिल्ला अधिकारी विजयराज पौडेललाई हस्तान्तरण गरेका छन्। जिल्लामा अत्यन्त आवश्यक सामग्री प्रदान गरेकोमा प्रमुख जिल्ला अधिकारी पौडेलर छत्रदेव गाउँपालिकाका अध्यक्ष लेखनाथ पोख्रेलले सिटी एक्सप्रेसका म्यानेजिंग डाइरेक्टर टण्डनलाई धन्यवाद दिएका छन्। कार्यक्रममा नेपाली कांग्रेसका जिल्ला सभापति विष्णु प्रसाद खनाल ( मुस्कान), प्रहरी नायव उपरीक्षक प्रकाश विष्ट, सहायक प्रमुख जिल्ला अधिकारी विष्णुराज वेल्वासे, नेपाली कांग्रेसका जिल्ला कोषाध्यक्ष कृष्णवहादुर ज्ञवाली, छत्रदेव गाउँपालिका वडा नम्वर २ का वडा अध्यक्ष राजेस पन्थी, समाजसेवी चुरामणी भट्टराई, नारायण प्रसाद बन्जाडेलगायतको उपस्थिति रहेको थियो ।"
लकडाउनमा तस्करको नजर चुरिया वनमा,"जनकपुरधाम : चुरेडाँडा जंगलले ढाकिएको छ। वसन्त ऋतुसँगै वृक्षले पालुवा फेरेका छन्, हरिया पातले वन मनमोहक देखिन्छ। प्रदेश २ को संरक्षित क्षेत्र चुरिया वनमा लोभलाग्दा सखुवाका रुखहरु छन्, ती साल प्रजातिका बहुमूल्य रुख हुन्। लकडाउनको मौका छोपेर तस्करले चुरे क्षेत्रका वन कटान गरेर तस्करी गरिरहेका पाइएको छ। लकडाउनको अवधिमा काठ तस्करी गरेर तस्करहरुले जंगलमा हानिनोक्सनी बढाएका छन्। वन निर्देशनालय जनकपुरधाम प्रदेश२ का साहयक वनअधिकृत सुरेश शर्माका अनुसार चैत्र ११ गते यता लकडाउनको अवधिमा तस्करी गर्न लागिएको एक हजार १६३ क्यूवी फिट काठ प्रदेशभरिबाट बरामद गरिएको छ। काठ तथा वन्यजन्तु चोरी सिकारी गरिरहेका ३२ सिकारी तथा तस्करहरु पक्राउ परेका छन्। काठ तस्करीमा प्रयोग गरिएको ट्रयाक्टर, मोटरसाइक, साइकल, टेम्पु जस्ता सवारीसाधन पनि नियन्त्रण लिइएको छ। धनुषामा काठ तस्करी गराएको आरोपमा वन रक्षक चन्द्रनारायण मण्डललाई निलम्बन गरिएको छ। वन क्षेत्रमा तस्करहरु सजिलै प्रवेश गर्छन्, जंगलको सीमानमा घेराबेरा छैन। जंगल राज्यको खुल्ला बैंक झैं हो, जहाँ बहुमूल्य वन र वनस्पति छन्। वनको शृङ्गारको रुपमा हात्ति, गौंडा, बाघ, चितुवा जस्ता वन्यजन्तुहरु छन्। सुस्ताएको तस्करहरु लकडाउनको मौका छोपेर फेरि वन तस्करीमा सक्रिय भएका छन्। तस्करहरुले सालका रुख कटान गरेर तस्करी गर्ने गरेका छन्। तस्करहरुको जालो भत्काउन उद्योग, वन तथा पर्यटन मन्त्रालयका सचिव पेमनारायण कडेंलको कमाण्डमा जिल्लापिच्छे रहेका डिभिजन वन कार्यालयका प्रमुखका नेतृत्वमा स्टिङ्ग अप्रेसनविशेष टोली परिचालन गरिएको छ। वन टोलीमाथि तस्करहरु जाइलागे जिल्ला प्रमुखलाई गोली हान्ने अधिकार पनि दिइएको छ। बेड रुममा तस्करीको काठ बैशाख ५ गते बिहान महोत्तरीको बर्दिबास नगरपालिका३ पाटुबाट ४७ वटा चिरान फेन्टा र आरा बरामद भयो। डिभिजन वन कार्यालय महोत्तरीको टोलीले बेड रुम र बख्रा खोरमा लुकाइ राखिएको साल र कर्माको ५४ क्यूवी फिट चिरान काठ बरामद गरेको हो। वन तस्करीविरुद्ध स्टिङ्ग अप्रेसनमा पुगेका वन टोलीले पाटु प्राकृतिक सामुदायिक वन नजिकैको बस्तीका घरहरुमा २ पिक काठ भेटिएको थियो। यो वन चुरे संरक्षित क्षेत्रमा पर्दछ। रेन्जर सन्तोषकुमार यादवको नेतृत्वमा खटिएको टोलीले काठ तस्करीको आरोपमा पाटुका रामकृष्ण माझीलाई पनि नियन्त्रणमा लियो। बैशाख४ गते बर्दिबास१० स्थित खयरमारास्थित बाँके मरहा साँझेदारी वन नजिकै आँप बगैंचाबाट पाँच थान सालको गोली भेटियो। त्यसको नजिकैको वन क्षेत्रका रुख ढालेर लान टुक्राइएको चार थान साल जातकै काठको गोली फेला पर्यो। बाँके सबडिभिजन कार्यालय लक्ष्मिनियाँका साहयक वनअधिकृत रामसुन्दर साहका अनुसार वन र आँप बगैंचामा फेला परेको बहुमूल्य साल जातको ५० क्यूफिट काठ रहेको छ। लकडाउनको मौका छोपेर काठ तस्करहरु रुख काटेर लान लागेको दुई ट्रयाक्टर काठ बरामद गरिएको छ। काठ तस्करी हुन लागेको खबर वन कर्मचारीहरुलाई गाउँलेले दिएका थिए। कोरोना भाइरसको महामारीबाट नागरिकलाई बचाउन सरकार, प्रहरीप्रशासन व्यस्त रहेको मौकामा हरिया सालका रुख कटान गरेर तस्करहरुले चौका हानिरहेका छन्। तस्करहरुलाई निरुत्साहित गर्न विशेष टोली परिचालन गरिएको डिभिजन वन कार्यालय महोत्तरीका प्रमुख हेमन्त साहले जनाए।लकडाउनको अवधिमा तस्करी गर्न लागिएको १ सय ८६ क्यूफिट साल जातको काठ बरामद गरिएको छ।काठ तस्करीमा प्रयोग गरिएको तीन वटा मोटरसाईक, एउटा टेम्पु, दुई दर्जन बढी साइकल नियन्त्रणमा लिइएको छ।तस्करविरुद्ध हामीले विशेष निगरानी राखेका छौं। वन नजिकैको बस्तीमा सुराकीहरु राखेका छौं, प्रमुख साहले भने, तस्करहरु हतियारसहित जंगल पस्ने गरेका छन्। काठ बरामद गर्न हवाई फायर गर्नु पर्ने स्थिति पनि छ। तस्करी नियन्त्रणका वन कर्मचारी, सशस्त्र वन रक्षक रक्षक सहितका छुट्टाछुट्टै तीन टोलीमा ४५ जना खटिरहेका छन्। तस्करविरुद्धका सूचना दिएर वन कार्यालयलाई गाउँलेहरुले सहयोग गरिरहेका छन्। समिलमा छापा बैशाख ७ गते जिल्ला वन कार्यालय महोत्तरीको टोलीले गौशालास्थित समिलमा स्टिङ्ग अपे्रशन गर्यो। गौशाला नगरपालिका८ बेलगाछीस्थित खाल्टे बजारको एक काठ चिरान मिलबाट अवैध १५ क्यूफिट काठ बरामद भयो। रेन्जर सन्तोषकुमार यादवको नेतृत्वमा खटिएको टोलीले रमेश समिलमा छापामारी गरेर चिरान गर्दै गरेको सखुवाको काठ नियन्त्रणमा लिएको छ। विशेष सूचनाको अधारमा पुगेको वन कार्यालयको टोलीलाई देखेपछि मिलका मालिक रवी महतो फरार भएको डिभिजन वन कार्यालय महोत्तरीका प्रमुख हेमन्त साहले जनाए। फरार भएका चिरान मिलको मालिकलाई पक्राय गर्न टोली खटाइएको श्रोतले जनाएको छ। समूह बनाएर काठ तस्करी चुरेबाट काठ तस्करी गर्न सर्लाहीमा तस्करहरुको समूह नै सक्रिय भएको पाइएको छ। काठ तस्करी गरि लैजाँदै गरेका ११ जना तस्करलाई लालबन्दी नगरपालिका१४ नारायण खोला क्षेत्रबाट दुई ट्रयाक्टरसहित वन कार्यालयले नियन्त्रणमा लिएको छ। सुराकीले दिएको गोप्य सूचनालाई पछ्याउँदै पुगेका टोलीले तस्करमाथि गरेको स्टिङ्ग अप्रेसनको क्रममा उनीहरु पक्राउ परेका थिए। चैत्र ११ गते बिहान ३ बजे वन टोलीले तस्करमाथि कारवाही गरेर २९४ क्यूवी फिट सालको काठ बरामद गरेको थियो। लकडाउनको फुर्सदमा बेरोजगार भएकाहरु जंगलमा पसेर काठ तथा वन्यजन्तुहरुको चोरी निकास गरिरहेका छन्, डिभिजन वन कार्यालय सर्लाहीका प्रमुख माधव प्रसाद देवले भने,लकडाउनमा हामीले २४ घण्टा गस्ती परिचालन गरेका छौं, यस अवधिमा चार सय ५३ क्यूवी फिट काठ बरामद गरेका छौं। काठ तथा वन्य जन्तुको चोरी सिकारी गरिरका १७ जना सर्लाहीबाट पक्राउ गरिएको उनले बताए। रौत्तहटमा दोहोरो गोली हानाहान लकडाउनको बेला जंगलमा गस्ती गर्न खटिएका शसस्त्र वन रक्षक र सिकारी समूहबीच रौत्तहटमा दोहोरो गोली हानाहान भएको पाइएको छ। डिभिजन वन कार्यालय रौत्तहटका प्रमुख विनोद सिंहका अनुसार, रौत्तहटको चोंचा वन क्षेत्रमा तस्करसँग वनकर्मचारीको आमनेसामने भएको थियो। घटना स्थलबाट तस्करहरुले एक थान भरुवा बन्दुक छोडेर भागेका थिए। लकडाउनको मौकामा तस्करी गरि लैजाँदै गरेको तीन जना तस्कर र ७० क्यूवी फिट काठ रौतहटबाट बरामद गरिएको छ। वन रक्षक निलम्बित धनुषाका वन रक्षकलाई तस्करलाई काठ तस्करी गरेको आरोप लागेको छ। सबडिभिजन वन कार्यालय लालगढमा कार्यरत वन रक्षक चन्द्र नारायण मण्डलले वन विनास गर्न तस्करलाई सघाएको उजुरी परेको छ। मण्डललाई निलम्बन गरेर छानविन भइरहेको डिभिजन वन कार्यालय धनुषाका प्रमुख अशोककुमार झाले बताए।वनमा भइरहेको तस्करी नियन्त्रण गर्न रातदिन गस्ती गरिरहेका छौं,उनले भने। दुई साता अघि मिथिला नगरपालिका११ तुल्सीस्थित डाँडाटोलबाट बिशेष सूचनाका अधारमा वन टोलीले ४४ क्यूपिट सालको काठ बरामद गरिएको थियो। वनबाट कटान गरिएको ल्याएको काठ तस्करीमा सघाएको भन्दै गाउँलले वन रक्षक मण्डलविरुद्ध वन कार्यालयमा उजुरी गरेका थिए। लकडाउनको अवधिमा धनुषामा ८० क्यूफिट काठ बरामद गरिएको छ। वन संरक्षणमा ८५० जना सक्रिय लकडाउनमा वनकर्मचारी र प्रहरीको आँखा छलेर तस्करहरु वन प्रवेश गरिरहेका छन्। गैरकानुनी काम गर्ने विरुद्ध संयन्त्र मार्फत कठोर भएर काम भइरहेको उद्योग, वन तथा पर्यटन मन्त्रालयका सचिव पेमनारायण कडेंलले बताए। डिभिजन कार्यालयका प्रमुखहरु फिल्डमै छन्, उनले भने, तस्करी नियन्त्रण गर्न चाहिने सबै साधन श्रोत जिल्लामा पठाएका छौं। गस्ती गर्ने गाडी बिग्रिएपछि मन्त्रालयबाटै डिभिजन वन कार्यालय सप्तरीलाई सवारी पठाएको बताउँदै उनले थपें, उच्च मनोबलमा साथ वन संरक्षण गर्न हामी सक्रिय छौं। लकडाउनमा वनमा हुने चोरी, सिकारी तस्करी नियन्त्रण गर्न प्रदेश २ का आठै जिल्लामा ८ सय ५० जना वन कर्मचारी, रेन्जर, फोरेष्टर, शसस्त्र वन रक्षक र रक्षक सक्रिय रहेको जनाएको छ। प्रदेश २ मा कूल २ लाख १९ हजार ७८० हेक्टर वन क्षेत्र रहेको छ। त्यसमध्ये १ लाख १५ हजार ९०६ हेक्टरमा चुरीया जंगल फैलिएको छ। निकै संवेदनशील मानिने चुरेका वनमा लकडाउनको मौका छोपेर तस्करहरुले रुख कटान गरेर तस्करी गरिरहेको छ। कूल वन क्षेत्रमध्ये १७ हजार ८४३ हेक्टर वन क्षेत्र अतिक्रमणको चपेटामा परेको छ।"
बलात्कारमा संलग्न तीन युवा पक्राउ,"काभ्रे : जर्बजस्ति करणी अभियोगमा फरार रहेका तीन फरार अभियुक्तलाई जिल्ला प्रहरीले नियन्त्रणमा लिएको छ । जिल्ला प्रहरी कार्यालय काभ्रेले प्रेस विज्ञप्ती जारी गर्दै ती अभियुक्तहरुलाई ८ महिनापछि प्रहरीले बुधबार नियन्त्रणमा लिएको जनाएको छ । प्रहरीले जर्बजस्ती करणी अभियोगमा असोजदेखि फरार रहेका तीन युवाहरुलाई लकडाउनको समयमा घरमै लुकिरहेको अवस्थामा पक्राउ गरेको जिल्ला प्रहरी कार्यालय काभ्रेका एसपी रबि पौडेलले जानकारी दिए । पक्राउ परेका युवाहरुले २०७६ असोज १३ गते धुलिखेलको हस्पिटल चोकमा बसोबास गर्दै आएकी १६ वर्षीय बालिकालाई प्रलोभन देखाइ जर्बजस्ती करणी गरेको विज्ञप्तीमा जनाइएको छ । विज्ञप्तीमा उल्लेखित जानकारी अनुसार बा५च ३८४९ नम्बरको बोलेरोमा राखी उनीहरुले धुलिखेलबाट बनेपा नगरपालिका स्थित काभ्रे क्याम्पसभन्दा माथि जंगलमा लगी गाडीभित्र नै जबरजस्ती करणी गरेका थिए । घटनाका बारेमा कसैलाई केहि नभन्नु भन्दै बालिकालाई उनीहरुले धम्काएका थिए । घटनाबारे बालिकाको परिवारले असोज १६ गते मात्रै प्रहरीमा उजुरी दिएका थिए । उक्त घटनापछि ती युवाहरु फरार थिए । करणीपश्चात फरार रहेका युवाहरुलाई मुलुकी अपराध संहिता, २०७४ को करणी सम्बन्धी कसूर अन्तर्गत जबरजस्ती करणी (दफा २१९) अन्र्तगत २०७६ असोज १६ गते जाहेरी दर्ता भएको थियो । काभ्रेपलाञ्चोक जिल्ला अदालतबाट असोज १७ गते नै पक्राउ अनुमती लिई खोजतलास गरिरहेको प्रहरीले लुकीछिपी बसेको अवस्थामा उनीहरुकै निवासबाट पक्राउ गरेको जिल्ला प्रहरी कार्यालय काभ्रेले जनाएको छ । फरार अभियुक्तहरुमा काभ्रेको मण्डनदेउपुर नगरपालिका वडा नं ८ कुन्तावेशी घर भई हाल बनेपा नगरपालिका वडा नं १० मा बस्दै आएका १९ वर्षीय सविन गौतम, सिन्धुपाल्चोकको हेलम्बु गाउँपालिका वडा नं ४ को शेरा घर भइ बनेपा नगरपालिका वडा नं १० मा डेरा गरी बस्दै आएका १९ वर्षीय सविन दुलाल र काभ्रेको पनौती नगरपालिका वडा नं ५ सुन्दरबस्ती बस्ने १८ वर्षीय सन्देश थापा रहेको जिल्ला प्रहरी कार्यालय काभ्रेले जनाएको छ । उनीहरुले प्रयोग गरेको बा ५ च ३८४९ नम्वरको बोलेरो गाडीसमेत नियन्त्रणमा राखेर थप अनुसन्धान गरिरहेको प्रहरीले जनाएको छ ।"
लकडाउनले बुवाको मुख हेर्ने धोको अधुरै : भारतीय क्वारेन्टाइनमै किरिया,"बैतडी : बैतडीको पुर्चौंडी नगरपालिका ३ का अमरसिंह धामीले गत मंसिरमा बुढेसकालका बुवासँग छुट्टिदा छिट्टै घर फर्कन्छु भन्ने वाचा गरेका थिए । परिवार पाल्नका लागि गाउँमा कुनै रोजगारी नहुँदा अमर आफ्ना २ भाइसहित भारतको पिथौरागढ लागे । ८३ वर्षीय उजले धामी गहभरी आँसु भर्दै छिटो आउनु छोरा भन्दै थिए । प्रत्युत्तरमा अमरले बिसुका लागि जसरी पनि घर आउँछु भनेका थिए । आफ्ना जन्मदिने बुवासँगको त्यही संवाद नै अमरका लागि अन्तिम संवाद बन्यो । बिसुका लागि घर आउने तयारी गरेका अमर सीमा नाका बन्द हुँदा घर आउन पाएनन् । उनी मात्रै नभएर उनका भाइ प्रेमसिं धामी र रामसिं धामीले पनि बिसुका लागि घर आउन पाएनन् । जीवनको अन्तिम श्वास फेर्नुअघि पनि उजले धामी पिथौरागढमै रहेका छोराहरुका बारेमा सोधिरहे । तर लकडाउनका कारण उनीहरु अहिले फर्कन नसक्ने भन्दै घरपरिवारले वृद्ध उजले धामीको चित्त बुझाए । छोराहरुसँग अन्तिम भेटघाट गरेर प्राण त्याग्ने उजलेको धोको पनि अधुरै रह्यो । अन्तिम घडीमा बुवाको मुख हेर्ने धोको छोराहरुको पनि अधुरै रह्यो । वैशाख ७ गते उजलेले प्राणत्याग गरेपछि उनका ५ छोरा मध्ये तीन छोरा अहिले भारतको पिथौरागढमा रहेको क्वारेन्टाइनमै किरियामा बसिरहेका छन् । बिसुका लागि घर फर्किन भनेर आएका हौं । तर बुवासँग भेट हुन पाएन। सात गते बुवाले संसार छोड्नु भएछ । बुवालाई दागबत्ती दिन नपाउँदा साह्रै खल्लो लागेको छ, अमरसिंह धामीले अन्नपूर्णसंग फोनमा भने, हामीलाई घर फर्किन देऊ, बुढेसकालका बुवा बिरामी छन् भनेर धेरै पटक भन्यौं । हाम्रो आवाज कसले सुन्थ्यो र ? अहिले क्वारेन्टाइनमै किरियामा बसेका छौं । भारतीय क्वारेन्टाइनमा किरिया गर्दा साह्रै समस्या भएको धामीले बताए । उनले भने, हाम्रो पनि आफ्नै संस्कार छ । बिसुका लागि घर फर्कन दिएको भए यस्तो समस्या हुने थिएन् । जन्म दिने बुवालाई अन्तिममा भेट नहुँदा कस्तो होला ? क्वारेन्टाइनमै बसेर किरिया गरिरहेका छौं । बुवाको बितेको चार दिन भइसकेको छ । तर अझै पनि स्वदेश फर्कन पाउने कुनै छाँटकाँट छैन, रामसिंह धामीले भने, आफ्ना आफन्त बित्दासम्म स्वदेश फर्कन नपाउने कस्तो बिडम्बना हो । हाम्रै देशको क्वारेन्टाइनमा भएको भए हामी हिँडेरै पनि घर पुग्थ्यौं । बुवाको बितेको चार दिन भइसक्दासमेत स्वदेश फर्कन नपाउँदा सारै खल्लो लागेको प्रेमसिं धामीले बताए । उनले भने, घरमा बुवा बित्नुभएको छ । क्वारेन्टाइनमै किरिया बस्नुपरेको छ । यस्तो अवस्थामा समेत आफ्नो देश फर्किन पाइएको छैन। भारतको धारचुला र झुलाघाटका विभिन्न क्वारेन्टाइनमा गरेर बैतडीका मात्रै ९ सय बढी मजदुर बसिरहेका छन् । उनीहरुले स्वदेश फर्काउन सरकारसँग आग्रह गरेको भए पनि अहिलेसम्म स्वदेश ल्याउने विषयमा केही पहल भएको छैन । किरियापुत्रीलाई स्वदेश फर्काउने प्रयास जिल्ला प्रशासन कार्यालय बैतडीले भने भारतीय क्वारेन्टाइमा बसेका किरियापुत्री नेपाल ल्याउन पहल भएको जनाएको छ । आइतबार बुवाको मृत्यु भएपछि उनीहरुलाई स्वदेश फर्काउने तयारी भएको बैतडीका प्रमुख जिल्ला अधिकारी आनन्द पौडेलले जानकारी दिए । उनले भने, भारतीय क्वारेन्टाइनमै किरियामा बसेका तीनै भाइलाई स्वदेश फर्काउन भारतीय प्रशासनसँग समन्वय भइरहेको छ । सकेसम्म हामी छिटो स्वदेश फर्काउने प्रयासमा छौं । उनीहरुलाई नेपाल भित्रिँदा स्वास्थ्य चेकजाँच लगायतका सम्पूर्ण प्रक्रिया पूरा गरेर फर्काउने जनाइएको छ । यसअघि दार्चुलाको शैल्यशिखर नगरपालिकाका वासुदेव भट्टका आमाको पनि निधन भएपछि ६ दिनपछि नेपाल भित्र्याइएको थियो ।"
राहतमा कमिशनको चलखेल : मेयरविरुद्ध १८ अध्यक्ष एकजुट,"जनकपुरधाम : जनकपुरधाम उपमहानगरनगरपालिकाका १८ वडा अध्यक्षले गरिब तथा विपन्न परिवारलाई तत्काल राहत वितरण गर्न माग गरेको छ। विश्वव्यापी कोरोना महामारीबाट गरिब विपन्न तथा बिहान बेलुकाको छाक टार्न धौधौ भएको परिवारलाई तत्काल राहत बितरण गर्न जनकपुका उपमहानगरका अध्यक्षहरुले माग गरेका हुन्। कोरोना (कोभिड१९) रोकथाम र नियन्त्रणका लागि सरकारले घोषणा गरेको लकडाउन महिना दिन नाघे पनि राहत प्याकेज उपलब्ध नगराएको वडा अध्यक्ष जानकीराम साहको आरोप छ। उनले भने, 'अधिकांश स्थानीय तहहरुले राहत बाडिसकेको छ, तर हाम्रो पालिकामा अहिले समेत राहको अत्तोपत्तो छैन, मेयर सा'बले कमिशन चलखेलमा बिराटनगरबाट खाद्यान्न सामग्री मगाएर कमशिन खाने चक्करमा राहत अडकाउनु भएको छ।' बुधबार जनकपुरधाममा असन्तुष्ट वडाध्यक्षहरु भेलाबाट नगर प्रमुख लालकिशोर साहको कुस्वार्थी नियत र भ्रष्टाचारी क्रियाकलापबाट नगरमा रहेका गरिब विपन्न परिवार भोकभोकै बस्नुपरेको वडा अध्यक्ष दिपेन्द्र साहको आरोप छ। उनले भने, 'हामी कहाँ मजदुरी गरिखाने परिवारहरु आउँछन्, उनीहरु कम्तिमा खान व्यवस्था गरिदिन भन्छन, तर मेयर साहले हाम्रो कुरा सुन्दैन, मेरो वडामा रहेको गरिब विपन्न समुदायलाई कसरी कसरी पेट पाल्न भन्नु, साह्रै गाह्रो भो।' उपमहानगरपालिकाभित्रका गरिब तथा विपन्न तथा मजदुर परिवारलाई हाल सरकारी राहत पाउन सकेको छैन्। वडा नम्बर २० का वडा अध्यक्ष भोगेन्द्र झाले भने, 'तत्काल पारदर्शी रुपमा संघीय र प्रदेश सरकारको मापदण्ड अनुसार राहत वितरण होस् हाम्रो भनाई छ।' जनकपुरधाम उपमहानगरपालिकाका प्रमुख लालकिशोर साहविरुद्ध आक्रोशित हुँदै भने, 'मेयर साह कमिसनको 'खेलमा फस्नु भो, जनताको गुनासो हामीलाई सुन्नु परेको छ। हामी वहाँलाई भेट्न जान्छौं तर समय दिनुहुन्न, हामी उहाँको कार्यशैलीबाट हैरानपरेशासन छौं।' जनकपुरधाम उपमहानगरको २५ वडाध्यक्ष मध्ये १७ वडाध्यक्षहरु बैठक बसेर कोरोना प्रभावित गरिखाने श्रमजिवि परिवारलाई तत्काल राहत उपलब्ध गराउन मेयर साहकोविरुद्ध उभिएको २३ नम्बरका अध्यक्ष शुभनारायण मण्डलले बताए। उनले भने, 'कोरोना महामारी भन्दा भोकले वडाबासी मर्न लागिसके तर मेयरलाई फोटो खिचाउन र मिटिङ भ्याउनुबाट फुर्सद छैन्, वडा बासीलाई परिवारलाई कोरोनाबाट जोगाउनु कि भोकमरीबाट?' अर्का वडा अध्यक्ष परमेश्वर साहले विभिन्न सामाजिक संघसंस्थाको सहयोगमा केही राहत पाए पनि पर्याप्त नरहेको बताए। उनले भने, 'स्थानीय सरकारसंग पैसाको कमी छैन, तर मेयरको नियत सफा नहुँदा राहतबाट विपन्न परिवार बञ्चित हुनुपरेको छ।'"
"रोकिएन 'लकडाउन' उल्लंघन: ८२२ जना पक्राउ, २३ सय ९१ सवारी नियन्त्रण","विराटनगर : विश्वव्यापी महामारीका रुपमा फैलिएको कोरोना भाइरसको संक्रमणलाई रोक्नका लागि नेपाल सरकारले गरेको 'लकडाउन' उल्लंघन गर्ने क्रम मोरङमा रोकिएको छैन । दिन प्रतिदिन कोरोना संक्रमित बढिरहँदा पनि 'लकडाउन' को पालना भने हुन नसकेको हो । विराटनगर महानगरपालिका तथा ग्रामीण क्षेत्रमा 'लकडाउन' को उल्लंघन हुनेक्रम दिन प्रतिदिन बढिरहेको छ । सर्वसाधारणको ठूलो हुल जम्मा हुने, सवारी साधनहरु चलाउने, भेलाजम्मा भएर गफगाफ गर्ने, एकै पटक ठूलो संख्यामा हिँडडुल गर्ने, एकअर्कामा भेटघाट गर्ने, सामूहिक रुपमा किनमेल गर्न बजार जाने, धेरै मानिस जम्मा भएर साप्ताहिक हटिया लगाउने क्रम नरोकिएको विराटनगरका सुरेन्द्र पौडेलले बताए । कोरोना संक्रमण नियन्त्रण गर्न सरकारले एक ठाउँमा भीडभाड नगर्न र भेलाजम्मा नहुन आग्रह गर्दै मुलुकमा 'लकडाउन' जारी राखेको छ । 'लकडाउन' को पालना गराउन नागरिकलाई सचेत गराउने काम भइरहे पनि उल्लंघन नरोकिएको प्रहरीको भनाइ छ । 'लकडाउन'का समयमा घर बाहिर ननिस्कन, भेलाजम्मा नहुन र 'होम क्वारेन्टाइन'मा बस्न सरकारले आग्रह गरिरहे पनि त्यसको पूर्ण रुपमा पालना हुन नसकेको उपभोक्ता अधिकारकर्मी उत्तम ढुंगेलले बताए । लकडाउनको पालना नगरे नेपालमा कोरोनाका कारण ठूलो मानविय क्षति बेहोर्नु पर्ने खतरा बढेर गएको छ उनको भनाइ छ । 'कोरोना संक्रमणबाट मानविय क्षति हुन नदिन र यसको संक्रमण फैलन नदिन सबै भन्दा ठूलो औषधि भनेकै 'लकडाउन'को पूर्ण रुपमा पालना गर्नु हो,' ढुंगेलले भने । कतिपय जान्ने बुझ्नेहरुले पनि यसलाई सामान्य रुपमा लिएर 'लकडाउन'को पालना नगर्ने गरेको उनले बताए ।उनले कतिपयले बुझेर र कतिपयले नबुझेर तथा कतिपयले बाध्यताले उल्लंघन गर्ने अवस्था आउने गरेको सुनाए । 'नेपालमाएक महिना लकडाउन भइसक्यो । धेरै जसोका घरमा खानेकुरा सकिएका छन्,' ढुंगेलले भने, 'कतिपयमा खानेकुरा जुटाउन बाहिर निस्कनै पर्ने बाध्यता पनि छ । बाहिर निस्कँदा लकडाउन उल्लंघन भए जस्तो देखिन्छ ।' तर प्रहरीले भने 'लकडाउन' पालनाको विषयलाई लिएर थप कडाई गर्न थालेको छ । मोरङ प्रहरी प्रमुख एसपी विश्व अधिकारीले पैदल हिँड्नेहरु र सडकमा चलाइएका साइकल, ठेला, रिक्सा, मोटरसाइकल लगायतका सवारीसाधन नियन्त्रणमा लिएर कारबाही अघि बढाउने काम भइरहेको बताए । 'नियमको पालना गरिएन भने भोलिका दिनमा ठूलै संकट निम्तन्छ भन्ने ज्ञान हुँदाहुँदै पनि पालना नगरेको पाइन्छ,' उनले भने, 'त्यही भएरसबै ठाउँमा निगरानी बढाएर कडाई गर्न थालिएको छ ।' प्रहरीले हालसम्म मोरङमा 'लकडाउन' उल्लंघन गर्ने आठ सय २२ जनालाई पक्राउ गरेको छ । जसमा सात सय २९ पुरुष र ९३ जना महिला रहेको एसपी अधिकारीले बताए । पक्राउ गरिएकाहरुलाई तीन घण्टा भन्दा बढी होल्ड गर्दै जिल्ला प्रहरी कार्यालयमा ल्याएर व्यक्तिगत विवरण राख्दै सम्झाई बुझाई गरेर आगामी दिनमा 'लकडाउन' को उल्लंघन नगर्न चेतावनी दिँदै छाड्ने गरिएको उनको भनाइ छ । 'लकडाउन' उल्लंघन गरेर चलाइएका दुई हजार तीन सय ९१ सवारी साधन जिल्ला भरबाट नियन्त्रणमा लिइएको जानकारी अधिकारीले दिए । नियन्त्रणमा लिइएका सवारी साधनमा ४७ वटा अटो र टेम्पो, ५३ वटा टिपर, ट्रयाक्टर र ट्रक, २९ वटा कार र जीप, एक हजार सात सय आठवटा मोटरसाइकल र स्कुटर र पाँच सय ५४ वटा साइकल रहेका छन् । नियन्त्रणमा लिइएका सवारी साधनलाई कारबाही गरेर छाड्ने गरिएको एसपी अधिकारीले बताए । यता कोरोना भाइरस विरुद्धको अभियानमा प्रहरीले मोरङमा युवाहरुलाई एकत्रित गर्दै परिचालन पनि गरेको छ । 'प्रहरीको साथी म' नामक नयाँ अभियानमार्फत विशेष ढंगले युवाहरुलाई परिचालन गरिएको एसपी अधिकारीको भनाइ छ । स्वयंसेवकका रुपमा परिचालित युवाहरुले 'लकडाउन' पालनाका लागि प्रहरीलाई सहयोग गरिरहेका छन् । एक महानगरपालिकासहित १७ वटा स्थानीय तह रहेको मोरङमा एक सय ६९ वटा वडाहरू छन् । प्रत्येक वडामा१० जनाको टोली बनाएर प्रहरीको सहयोगीका रुपमा जिल्ला भर एक सय छ सय बढी युवा परिचालन गरिएको जानकारी एसपी अधिकारीले दिए । उनले 'प्रहरीको साथी म' अभियानमा आवद्ध भएर कोरोना विरुद्धको लडाइँमा सहयोग गरिरहेका युवासँग मिलेर कोरोनाको महामारीपछि प्रहरीले समुदायमा काम गर्ने जानकारी दिए । उनकाअनुसार अभियानमा जोडिएका युवाले कोरोना महामारीपछि समुदायमा हुने अपराधिक गतिविधी नियन्त्रणमा प्रहरीलाई सहयोग गर्नेछन् । कोशी अस्पतालका बरिष्ठ फिजिसियन डा रोशन खड्काले बाहिर हेलमेल नगर्ने, भीडभाडमा नजाने, दूरी कायम गर्ने, बाहिरबाट आएकासँगको सम्पर्कबाट टाढा बस्ने, साबुनपानीले नियमित हातगोडा धुने, मास्क र स्यानिटाइजरको प्रयोग गर्ने लगायतका काम गर्दा कारोना संक्रमणबाट बच्न सकिने उल्लेख गरे । कोरोना एकबाट अर्कोमा सहजै सर्ने भएकाले दूरी कायम गर्ने र एकअर्कामा हेलमेल नगर्ने नै उत्तम उपाय हुने उनको भनाइ छ ।"
ज्वरो नदेखिए मात्र स्याङ्जा प्रवेश गर्न पाइने,"स्याङ्जा : गण्डकी प्रदेशको मुख्य सिमाना भएर आउने सवारी साधनको स्प्रे र यात्रुको ज्वरो नदेखिएपछि मात्र प्रवेश पाउने भएका छन्। सिद्धार्थ राजमार्ग अन्तर्गत गण्डकी प्रदेशको सीमा नाका भई स्याङजा भित्रिने सबै सवारी साधनको डिस्इन्फेक्सन (स्प्रे) र चालक तथा यात्रुको ज्वरो नापजाँच गर्ने गरिएको छ। प्रदेश ५ पाल्पा र गण्डकी प्रदेश स्याङजाको संगमस्थल राम्दी नाकामा खटिएका सुरक्षाकर्मी डिस्इन्फेन्सन (स्प्रे) र स्वास्थ्यकर्मीले ज्वरो नदेखिएपछि मात्र प्रवेश गर्न दिइएको हो। कोरोना भाइरस नियन्त्रणका लागि भन्दै जिल्ला विपद व्यवस्थापन समितिले ५ दिनअघि सीमा नाकामा काँडेतार लगाएर निगरानी कडा बनाएको छ। अत्यावश्यक सेवा बाहेक प्रवेश निषेधको रणनीति अपनापएको समितिले जिल्ला भित्रिने सबै साधनमा डिस्इन्फेन्सन र यात्रुको ज्वरो परिक्षण गर्ने गरेको हो। 'सीमा नाकाबाट आउने सबैखालका सवारी साधनलाई डिस्इन्फेन्सनपछि मात्र गण्डकी प्रदेशमा प्रवेश गर्न दिइएको छ। यसले जिल्लालाई सुरक्षित बनाउन सहयोग पुग्छ' प्रमुख जिल्ला अधिकारी रामबहादुर कुरुम्वाङ भन्छन 'लकडाउनलाई प्रभावकारी बनाउन र अनावश्यक आवत जावतमा कडाइ गर्न लागिएको हो।' गएको आइतबारदेखि सशस्त्र प्रहरी बलको अस्थायी बिट स्थापना गरिएको छ। नाकामा चौबिसै घण्टा प्रहरी र सेना परिचालन गरिएका सशस्त्रका प्रहरी नायब उपरिक्षक राजेश खरेलले जानकारी दिए। 'वालिङमा रहेको सशस्त्र प्रहरीबल ३० गुल्मबाट तत्कालको लागि ११ जनाको टोलीलाई सीमा नाका राम्दीमा खटाइएको छ। लकडाउनका बेला सिद्धार्थ राजमार्ग अन्तर्गतको प्रदेश सीमाबाट दैनिक ३०४० सवारी साधन भित्रिने गरेका प्रहरी हवल्दार कर्णबहादुर पुनले जानकारी दिए। सीमामा गल्याङ नगरपालिकाले पनि स्वास्थ्य सहायता कक्ष स्थापना गरिएको छ। चौबिसै घण्टा खटिने गरी नगरपालिकाले ४ जना स्वास्थ्यकर्मीको परिचालन गर्दै आएको नगरपालिका स्वास्थ्य शाखा प्रमुख लीला भण्डारीले जानकारी दिए। 'चैत २ देखि हामी नियमितरुपमा यहाँ कार्यरत छौं' उनले भने। गण्डकी प्रदेशको मुख्य नाकाभई भित्रिने सवारी साधनलाई क्लोरिन झोल तथा किटनास औषधीलगातयले सवारी साधनका टायर, बडी, मुख्यभागमा स्प्रे गर्ने गरिएको स्वास्थ्य शाखा प्रमुख भण्डारीले जानकारी दिए। उनले भने ' गल्याङ नगरपालिकाले ब्लिचिङ पाउडर उपलब्ध गराएको छ।' स्याङजा खण्ड अन्तर्गत गल्याङ नगरपालिका पर्दछ।"
लकडाउनकै बीच पाँचतले मन्दिरको जीर्णोद्वार सुरु,"भक्तपुर : सरकारको घोषित लकडाउनकै बीच भक्तपुर नगरपालिकाले पाँचतले मन्दिरको जीर्णोद्वार कार्यलाई पुनः सुरु निरन्तरता दिएको छ । २०७२ साल बैशाख १२ गते आएको भूकम्प र त्यसपछिका परकम्पले क्षति पुर्याएको भक्तपुर नपा ५ टौमढीस्थित पाँचतले मन्दिरको जीर्णोद्वार कार्यलाई पुनः निरन्तरता दिइएको हो । भूकम्पले मन्दिरको माथिल्लो तलामा क्षति पुर्याएको थियो । भक्तपुर नपाले उपभोक्ता समितिमार्फत गएको मंसिरदेखि उक्त मन्दिरको जीर्णोद्वार कार्य थालेको थियो तर सरकारले विश्वव्यापी फैलिएको कोरोना भाइरस संक्रमण नियन्त्रण तथा व्यवस्थापन गर्न भनी गएको चैत ११ गते देशव्यापी लकडाउन घोषणा गरेपछि उक्त जीर्णोद्वार रोकिएको थियो । लकडाउन लम्बिएपछि मन्दिरको जीर्णोद्वार कार्य पुनः सुरु गरिएको भक्तपुर नपा सम्पदा शाखाले जनाएको छ । त्यसमाथि केही दिनदेखि दैनिक रुपमा भइरहेको वर्षाको पानी मन्दिरभित्र पस्न सक्ने भएकाले जीर्णोद्वार कार्यलाई सुचारु गरिएको हो । अहिले मन्दिरको पाँचवटै छानाका झिंगटी झिकिएका छन् । भूकम्पले क्षति बनाएको मन्दिरको सबैभन्दा माथिको तलाको पुनर्निर्माणको काम सबै सकिएको सम्पदा शाखाका इञ्जिनियर सूर्यभक्त खर्बुजाले जानकारी दिए । उनका अनुसार माथिल्लो तलमा गजुरमात्रै हाल्न बाँकी छ ।माथिल्लो तलमा गजुर हालिसकेपछि क्रमैसँग बाँकी तलाको छाना छाउने काम हुन्छ, उनले भने, वर्षाअघि नै छानाको सबै काम सकाउने लक्ष्य रहेको छ । इञ्जिनियर खर्बुजाले मन्दिरको जीर्णोद्वार कार्यमा सीमित सिकर्मी तथा डकर्मीमात्रै खटिएको स्पष्ट पारे । भक्तपुर नपाले ६५ लाख १३ हजार तीनसय ५८ रुपैयाँको लगत इस्टिमेट तयार गरी पाँच तले मन्दिर उपभोक्ता समितिमार्फत जीर्णोद्वार सुरु गरेको थियो । नपासँग भएको सम्झैताअनुसार उपभोक्ता समितिले आगामी असोज मसान्तभित्र मन्दिर जीर्णोद्वार सक्नुपर्ने थियो । तर लकडाउनका कारण करिब एकमहिना काम रोकिएको छ । भक्तपुर नपाले २०५५ सालमा उक्त मन्दिरको जीर्णोद्वार गरेको थियो । १९९० सालको भूकम्पमा पनि मन्दिरको माथिल्लो तल भत्काएको थियो । जिल्ला विपद् व्यवस्थापन समितिमै सम्पदा जीर्णोद्वार तथा पुनर्निर्माणसँगै अरु निर्माण कार्यलाई सामाजिक दूरी कायम गर्ने गरी खुकुलो बनाउने सहमति भएको महानगरीय प्रहरी परिसर भक्तपुरका प्रमुख प्रहरी उपरीक्षक सबिन प्रधानले स्पष्ट पारे । उनले लकडाउनको कारणमा रोकिएका सम्पदा जीर्णोद्वार, पुनर्निर्माण, सडक, पुल पुलेसा निर्माण कार्यलाई कोरोना भाइरस संक्रमण नहुने सुरक्षात्मक उपाय अपनाएर निरन्तरता दिइने बताए । उनका अनुसार ६ वर्षदेखि रोकिएको भक्तपुरनगरकोट सडकसमेत कालोपत्रे गर्ने कार्यलाई अघि बढाउने तयारी अघि बढाइएको छ ।"
सिन्धुलीका श्रमिक लिन सुनकोसीकी अध्यक्ष गाडी लिएरै काठमाडौंमा,"सिन्धुली : खाद्यान्न अभाव भएपछि भोकभोकै छटपटाइरहेका ९ सय २० जना श्रमिकलाई काठमाडौंबाटै उद्धार गरि सिन्धुली ल्याइएको छ। काठमाडौं उपत्यकामा अलपत्र परेका मजदुरलगायतलाई सहजरुपमा थातथलो पुर्याउन दिएको सर्वोच्च अदालतको आदेशलाई संघीय सरकारले अटेर गरेपछि प्रदेशसभा सदस्य राजन दाहाल र सुनकोसी गाउँपालिकाकी अध्यक्ष दिपा बोहोराको पहलमा अलपत्र मजदुरलाई जिल्ला ल्याइएको हो । मंगलबार रातीसम्म गरी १५ वटा सवारी काठमाडौं लगेर जिल्लाका ९ सय २० जना श्रमिक, महिला, बालबालिका तथा वृद्धवृद्धाहरुलाई उद्धार गरि सिन्धुली ल्याइएको सुनकोसी गाउँपालिकाकी अध्यक्ष बोहोराले जानकारी दिइन् । 'काठमाडौंमा श्रमगरी परिवार पाल्दै आएका श्रमिक लामो समयसम्म लकडाउन हुँदा काम गर्न नपाएपछि पैसा अभावमा भोकै भएको थाहा पाएपछि १० वटा बस, ३ वटा मिनिट्रक र २ वटा ठूला ट्रकगरी १५ वटा सवारीको व्यवस्थापन गरेर श्रमिकलाई जिल्लामा ल्याएका हौं,' उनले भनिन् । यसअघि बनेपासिन्धुलीबर्दिबास (बीपी) राजमार्गमा पैदल हिँडेर आएका झण्डै ८ हजार श्रमिकलाई गाउँपालिका र प्रदेशसभा सदस्यले दाहालले उद्धार गरी खान तथा सवारी साधनको व्यवस्था गरी गन्तव्यसम्म पुर्याउन पहल गरेका थिए । मजदुरको उद्धारकै क्रममा केही दिनअघि दुर्घटनामा परी प्रदेशसभा सदस्य दाहाल घाइते भइ हाल बनेपाको धुलिखेल अस्पतालमा उपचाररत छन् । ' जिल्लाकै मजदुर भोकभोकै काठमाडौंमा मर्नुपर्ने अवस्था आएपछि गृहमन्त्री तथा संघीय सरकारसँग पटकपटक उद्धारका लागि अनुरोध गरिए पनि नसुनेपछि आफूहरु गाडी लिएर काठमाडौं पुगेरै मजदुरको उद्धार गर्न बाध्य भएका हौं,' बोहोराले भनिन्। नेकपामा आवद्ध काठमाडौं सिन्धुली सम्पर्क मञ्चसँगको समन्वयमा उपत्यकाका मजदुरलाई कोटेश्वरमा जम्मा गराएर मंगलबार राती मजदुरलाई सवारी साधनमार्फत जिल्लामा ल्याइएको हो । सुरुमा दैनिक ज्यालादारीमा मजदुरी गर्ने हजारौं सिन्धुलीवासी श्रमिकले खानाको अभावमा काठमाडौंमा छटपटाइ रहेका र उनीहरुलाई खाद्यान्न राहतको व्यवस्थापनका लागि काठमाडौंका विभिन्न वडाका अध्यक्षसँग समन्वय गरिएको भएपनि राहत नदिएपछि प्रदेशसभा सदस्य राजन दाहाल र सुनकोसी गाउँपालिकाकी अध्यक्ष बोहोरा सँग समन्वय गरेर मजदुरलाई घर पठाइएको काठमाडौं सिन्धुली सम्पर्क मञ्चका रुद्र थिङले जनाए । काठमाडौंलगायतका क्षेत्रमा रहेर श्रम गर्दै आएका श्रमिकले पैसा अभावमा किनेर खान समेत बालबालिका, महिला तथा वृद्धवृद्धाहरुको अवस्था निक्कै नै दयानीय बन्दै आएको समेत थिङको भनाई छ ।"
सामुदायिक वनमा एक बोरा पैसा भेटियो,"नेपालगन्जः बर्दिया जिल्लाको बाँसगढी नगरपालिका३ मानखोला किनारको भगवती सामुदायिक वनमा मंगलबार बेवारिस अवस्थामा एक बोरा पैसा फेला परेको छ। सिरानीको खोलभित्र पैसा हालेर बाहिरबाट बोरामा राखिएको थियो। सामुदायिक वनदेखि नजिकैै रहेको बाँसगढीको इलाका प्रहरी कार्यालय मोतिपुरले बुधबार बिहान ८ बजेतिर बोरा खोलेर पैसा गन्दा १६ हजार सात सय २७ रुपैयाँ रहेको इन्चार्ज प्रहरी निरीक्षक इन्द्रजित सुनारले जानकारी दिए। बोरामा पाँच रुपैयाँका नोट दुई हजार नौ सय २१ वटा अर्थात् १४ हजार ६ सय पाँच रुपैयाँ पाइएको थियो। १० रुपैयाँका एक सय १८ वटा नोटको एक हजार ८० रुपैयाँ, २० का २६ वटाको आठ सय ३२, भारतीय रुपैयाँ १० को नोट १२ वटा १ सय ९२ र अन्य भारु १, २ र नेपाली सिक्का पाइएको छ। पैसासँगै भगवानको फोटो पनि भेटिनु र एकैनासका नोट भेटिनुले पैसा मागेर संकलन गरेको हुनसक्ने प्रहरीको प्रारम्भिक अनुमान छ। पाँच रुपैयाँका नोट रहेको बोरा कोरोना सार्न प्रयोग गरेको आशंकामा १२ घण्टापछि पैसाको बोरालाई सेनिटाइज गरेर मात्र खोलिएको थियो। पैंसाको बोरा भेटिनुअघि सो क्षेत्रमा राजमार्गमा अलपत्र परेका कैलाली र कञ्चनपुरको टोली बसेको थियो। प्रहरीले ती टोलीका व्यक्तिलाई सम्पर्क गरेर रकमबारे पत्ता लगाइरहेको जनाएको छ।"
जनप्रतिनिधिको विरोध गरेको भन्दै दिइएन राहत !,"सुनसरी : राहत लिन सुनसरीको भोक्राहा नरसिंह गाउँपालिका७ खत्वे टोलकी ५० वर्षीया तारादेवी खत्वे राहत वितरण स्थलमा पुगिन्। गाउँपालिका प्रमुख महेन्द्रप्रसाद यादव र वडा अध्यक्ष रामचन्द्र यादव आफैं उपस्थित भएर गाउँमा राहत वितरण गरिरहेका थिए। तर अभावका कारण लकडाउनयता पेटभर खान नपाएर सिथिल बनेकी तारादेवीले दिनभर पर्खिएर बसे पनि राहत भने पाउन सकिनन्। उल्टै उनलाई वडा अध्यक्ष रामचन्द्रले राहत अरुबाटै लिनु भन्दै थर्काएर पठाइदिए। गाउँपालिका प्रमुखले वडा अध्यक्षलाई साथ दिए। आफ्नो जमिन नभएका तारादेवीका श्रीमान नारायण खत्वे ज्यालामजदुरी गर्छन्। ऐलानी जग्गामा झुप्रो घर छ। ज्याला मजदुरीमा आश्रित सुकुम्बासी उनको परिवारका सदस्यले लकडाउनयता राम्ररी खान पाएका छैनन्। एक महिनादेखि काममा जान नपाउँदा कमाई छैन। राहत पाउनेको सूचीमा वडा कार्यालयले नारायणको परिवारलाई समेटेको भए पनि राहत भने दिएन। राहत फारम भर्दै विवरण टिपेर लगेको तीन साता भयो। ढिलै भए पनि जनप्रतिनिधि गाउँमै आएर अरुलाई दिए, नारायणले भने, तर भोकसँग लडाईं गरिरहेको हाम्रो परिवारलाई भने दिएनन्। उल्टै अरुसँगै माग्नु भन्दै थर्काएर जनप्रतिनिधि गए। वडा सदस्य तपेश्वर यादवले दिएको दुई किलो चामलले नारायणको परिवारले यस वर्ष सिरुवा पर्व मनाएको थियो। दिनभर राहत पर्खिएर बसेकी ७० वर्षीया वृद्धा भुनेश्वरी खत्वेलाई पनि जनप्रतिनिधिले त्यत्तिकै फर्काइदिए। आँखामा आँसु झारिरहेकी उनलाई राहतका नाममा एक गेडा चामल समेत नदिइकन जनप्रतिनिधि फर्किए। उनलाई गाउँपालिका प्रमुख महेन्द्रप्रसाद तथा वडा अध्यक्ष रामचन्द्रले वृद्धा र विधवा भत्ता पाउनेलाई राहत दिन नसकिने भन्दै फर्काएको वडा सदस्य तपेश्वरले बताए। उनका अनुसार वडाले वितरण गर्ने राहत पाउनेको सूचीमा भुनेश्वरीको नाम भने छ। भोक्राहा नरसिंह७ खत्वे टोलमा एक सय परिवार बढी मधेसी दलित समुदाय भित्र पर्ने खत्वे जातिको बसोबास छ। सुकुम्बासी रहेका उनीहरु सुनसरी खोलाको छेउको ऐलानी जग्गामा झुप्रा घर बनाएर बसेका छन्। वडा सदस्य तपेश्वरले नारायण र भुनेश्वरी जस्ता आर्थिक अवस्था कमजोर भएका र ज्यालामजदुरीमा आश्रित खत्वे टोलका एक दर्जन परिवारलाई राहतबाट बञ्चित गराइएको बताए। उनले भने, जनप्रतिनिधिको विरोधमा उत्रिएको भन्दै राहत दिनै पर्ने धेरै परिवारलाई नदिएको पाइयो। वडा कार्यालयले विवरण टिपेर लगेको लामो समयसम्म राहत वितरण नगरिएको तथा नारायण र भुनेश्वरी जस्ता न्यून आय भएका सुकुम्बासी सर्वसाधारण भोकभोकै परिरहेको समाचार सुकुम्बासी बस्तीमा भोकको छटपटी शीर्षक दिएर अन्नपूर्णमा वैशाख ५ गते प्रकासित भएको थियो। समाचार लेख्न लगाएर जनप्रतिनिधिको विरोध र बर्खिलापमा उत्रिएको भन्दै लकडाउनका कारण पीडित बनेकालाई राहत नदिएर थप पीडित बनाइएको वडा सदस्य तपेश्वरको भनाइ छ। समाचारले बद्नाम गराएको भन्दै गाउँमै आइपुगेका जनप्रतिनिधि राहत नदिइकन गए, नारायणले भने,उल्टै अब तिमीले पत्रकारसँगै राहत माग्नु भन्दै हिँडे। उनले ढिलो राहत वितरण भएका कारण गरिब र आर्थिक अवस्था कमजोर भएकाहरु भोकभोकै बस्नु परिरहेको विषय सञ्चार माध्यममार्फत सार्वजनिक गर्दा आफूहरु राहतबाट बञ्चित भएर थप पीडित बन्नु परेको गुनासो गरे। राहत वितरण ढिलो भयो भनेर समाचार आएको कुरा पचाउन र स्वीकार गर्न नसक्दा गाउँपालिका प्रमुख तथा वडा अध्यक्षले समाचारमा नाम उल्लेख गरिएका सर्वसाधारणलाई राहत नदिएको तपेश्वरको भनाइ छ। निर्वाचित जनप्रतिनिधि भए पनि आफ्नै वडामा विवरण संकलन तथा राहत वितरण गर्दाआफूसँग कुनै समन्वय नगरिएको उनको गुनासो छ। राहतका नाममा मनोमानी गरिएको छ। पाउनु पर्ने गरिब, सुकुम्बासी जस्ता लक्षित वर्ग भोकभोकै छन्, तपेश्वरले भने, आफूलाई मन लागेकालाई दिने र मन नपरेकालाई नदिने गरिएको छ। यो कहाँसम्मको लापरबाही र मनपरी हो ?यसरी वितरण गरिँदा राहतमाघोटाला भएको हुन सक्ने उनको आशंका छ। स्थानीय अगुवा रमेश यादवले जनप्रतिनिधि आफै उपस्थित भएर पक्षपात र विभेदपूर्ण तरिकाले राहत वितरण गरेर फर्किएको बताए। कतिपय सर्वसाधारणलाई राहत पाइसकेको प्रष्ट हुने भरपाई गराएको तर राहत भने नदिएको उनले बताए। रमेशले विवरण टिपेर लगेकालाई राहत नदिएर र दिएको देखिने भरपाई गराएर अनियमितता गरिएको बताए। रमेशकाअनुसार राहत पाउने सूचीमा परेकालाई विभिन्न दोष देखाउँदै नदिनु जनप्रतिनिधिको मुर्खता, मनोमानी र गम्भीर लापरबाही हो। उनले यस्ता जनप्रतिनिधिमाथि तत्काल कारबाही हुनु पर्ने माग गरेका छन्। राहत माग्दै र राहत नदिने जनप्रतिनिधिलाई कारबाही हुनु पर्ने माग राखेर स्थानीयले जिल्ला प्रशासन कार्यालय सुनसरीमा उजुरी दिने तयारी गरेका छन्। राहतका विषयमा स्थानीय सरकार सञ्चालन ऐनमै प्रष्ट पारिएको बताउँदै सुनसरीका प्रमुख जिल्ला अधिकारी राजेश पौडेलले उजुरी परेमा छानबिन भने अघि बढाइने जानकारी दिए। राहत वितरणका लागि दुई करोड रुपैयाँ छुट्याएको गाउँपालिकाले पहिलो चरणलाई ८ वटा वडामा राहतका लागि प्रति वडा १२ लाख रुपैयाँका दरले छुट्याएको छ। सबै वडामा पहिलो पटक सोमबारबाट राहत वितरण सुरु गरिएको छ। राहत स्वरुप प्रति परिवार ३० किलो चामल, दुईदुई किलो चिनी र नुन, दुई लिटर तेल र चार डल्ला साबुन वितरण गरिएको गाउँपालिका प्रमुख महेन्द्रप्रसादले बताए। राहत वितरणमा कसैलाई विभेद गरिएको छैन। दुई चरणमा राहत वितरण गर्ने योजना छ,, उनले भने, छुटेकालाई फेरि वितरण गर्छौ। कुनै ठाउँमा वडा अध्यक्षको व्यक्तिगत रिसईबीका कारण नदिएको पाइएमा छानबिन हुन्छ। महेन्द्रप्रसादले अति विपन्न, श्रमिक, असहाय लगायत राहत पाउने वर्ग र गाउँपालिकाका सबै जनता आफ्ना लागि उत्तिकै भएको दाबी गरे। छुटेका केहीलाई पुनः वितरण गरिने बताउँदै वडा अध्यक्ष रामचन्द्रले भने आफ्नो चरित्र हत्या गर्न लागेकालाई भने राहत नदिएको दाबी गरे। राहत नपाएका नारायण खत्वे श्रीमती र नातिनातिनाका साथमा।"
२५ सय ७५ विपन्न परिवारलाई राहत,"सिन्धुली : सिन्धुलीको कमलामाई नगरपालिका र दुधौली नगरपालिकाले विपन्न र मजदुर परिवारलाई राहत वितरण गरेका छन् । कोरोना भाइरस (कोभिड१९)को संक्रमणको त्रासबीच लकडाउन हुँदा विपन्न र श्रमिक परिवारमा खानको समस्या भएपछि दुबै नगरले २ हजार पाँच सय ७५ जना परिवारका लागि खाद्यान्न राहत वितरण गरेका हुन् । लकडाउनको समय बढ्दै जाँदा दुबै नगरले श्रमिक तथा विपन्न परिवारका लागि चामल, दाल, नुन, तेल लगायतका राहत सामाग्री वितरण गरेका हुन् । कमलामाई नगरपालिकाले मात्र नगरका १४ वटै वडामा गरी हालसम्म १ हजार ५ सय ८९ जना मजदुर तथा विपन्न परिवारलाई खाद्यान्न लगायतका राहत प्याकेज उपलब्ध गराएको नगर प्रमुख खड्गबहादुर खत्रीले जानकारी दिए । उनले भने, कोरोना त्रासका कारण रोजगार गुमाएका, विपन्न र असहाय परिवाका लागि १५ देखि २० दिनसम्म पुग्ने गरि खाद्यान्न लगायतका राहत सामाग्री उपलब्ध गराएका छौं । वडाबाट सिफारिस भइ आएका १ हजार १ सय ३३ अति गरिब, मजदुर तथा अप्ठेरोमा परेका विद्यार्थी परिवार र अन्य क्षेत्रका गरि १ हजार ५ सय ८९ परिवारलाई राहत वितरण गरिएको खत्रीको भनाइ छ । यस्तो राहत सामाग्रीमा नेपाल रेडक्रस र प्लान नेपालले समेत सहयोग गरेको छ । नगरको समन्वयमा एकद्वार प्रणालीबाट वितरण गरिएको राहतमा नगरपालिकाले खाद्यान्न सामाग्री र नेपाल रेडक्रस सोसाईटी र प्लान नेपालले सरकारले तोकेको मापदण्ड अनुसारको खाद्यान्न आउने नगद राहत दिएको हो, उनले भने । रेडक्रसले प्रति परिवार २ हजार ७ सय ३० रुपैयाँ उपलब्ध गराएको छ । लकडाउन सुरु भएको पहिलो सातामा नगरले ६२ जना गिट्टी फुटाउने श्रमिकलाई राहत दिएको थियो । त्यसयता लगातार लकडाउन थपिएपछि बिहान बेलुकाको छाकटार्न मुस्किल भएका परिवारको पहिचान गरी थप राहत वितरण गरिएको हो । नगरले १३ जना विद्यार्थीहरुलाई समेत राहत वितरण गरेको छ । नगरले राहत वितरणका लागि मापदण्ड निर्धारण समेत गरेको छ । उता दुधौली नगरपालिकाले हालसम्म ९ सय ८६ घरपरिवारलाई राहत सामाग्री वितरण गरेको जनाएको छ । दुधौली नगरपालिकाका प्रमुख घनश्याम राउतका अनुसार नगरका विभिन्न ९ वटा वडाका विपन्न र मजदुर परिवारलाई प्रति परिवार १५ किलोग्राम चामल लगायतका राहत वितरण गरेको हो । हामीले नगरका वडा नं ३, ४, ६, ७, ८, ९, १०, ११ र १४ मा ९ सय ८६ परिवारका लागि १ सय ४८ कुन्टल २० केजी चामल लगायतका खाद्यान्न सामाग्री वितरण गरेका छौं, राउतले भने । अन्य ५ वटा वडामा भने राहत वितरणका लागि वडाबाट लक्षित परिवारको नाम सिफारिस भइ नआएकाले वितरण गर्न बाँकी रहेको छ । ति वडाहरुमा पनि छिट्टै राहत सामाग्री वितरण गरिने उनको भनाइ छ ।"
बिना जानकारी चार सय १६ जना अर्घाखाँची भित्रिए,"सन्धिखर्क : स्थानीय प्रशासन र स्थानीय सरकारलाई औपचारिक जानकारी नगराई बुधबार ४ सय १६ जना अर्घाखाँची भित्रिएका छन्। काठमाडौंमा अध्ययन गर्ने विद्यार्थी, व्यवसायी र मजदुर गृह मन्त्रालयले दिएको पास लिएर ११ वटा बसमा गृहजिल्ला आएका हुन्। काठमाडौंबाट जिल्ला भित्रिएकालाई कसरी व्यवस्थापन गर्ने भनेर जिल्ला प्रशासन कार्यालयमा बिहानै बैठक बस्यो। बैठकले काठमाडौंबाट बसमा अर्घाखाँची आएका सबै जिल्लावासीलाई स्थानीय सरकारले व्यवस्थापन गर्ने भनेर निर्णय भयो। सबैलाई २ हप्ता क्वारेन्रेन्टाइनमा राख्न स्थानीय प्रशासनलाई अनुरोध गर्ने निर्णय भएको प्रमुख जिल्ला अधिकारी विजयराज पौडेलले बताए। बिहान ५ नबज्दै बसमा मानिस आए। नत कसैले आउदै छन् व्यबस्थापन गर्नु भनेर भन्यो नत कसैले यति जना आउदै छन् भनेर औपाचारिक जानकारी गरायो, पाणिनी गाउँपालिकाका अध्यक्ष अच्युत गौतमले भने। पालिकामा भित्रिएका झण्डै ७० जनालाई आआप्नो घरमा गएर सुरक्षित रुपमा होम क्वारेन्टाइनमा बस्न आग्रह गरेको उनले बताए। छत्रदेव गाउँपालिकाले काठमाण्डौबाट आएका सबैको थर्मल गनको माध्यमबाट ज्वरो नापेर सबैलाई घरघरमा पठाएको गाउँपालिकाका अध्यक्ष लेखनाथ पोख्रेलले बताए। सन्धिखर्क नगरपालिकाका ७२, शितगंगा नगरपालिकाका २४, भूमिकास्थान नगरपालिकाका २७, मालारानी गाउँपालिकाका ८२, छत्रदेव गाउँपालिकाका ११५, पाणिनी गाउँपालिकाका ७० जना र गुल्मी तथा प्युठानका २६ जना गरी चार सय १६ जना अर्घाखाँची आएका हुन्। यसरी एकसाथ धेरै मानिस गाउँगाउँ पुग्दा रोग फैलने होकी भन्ने सबैमा त्रास छाएको छ।"
थुनामा रहेका युवाको आरडिटी पोजिटिभ,"राजविराज : सालाको कान काटेको आरोपमा पक्राउ परेका एक आरोपितलाई जचाउँदा कोरोना सङ्क्रमणको लक्षण देखिएको छ । थुनामा राख्नु अघि गजेन्द्रनारायण सिंह अस्पताल, राजविराजमा आरडिटी परीक्षण गराउँदा ४८ वर्षीय व्यक्तिको रिपोर्ट पोजिटिभ आएको अस्पतालका वरिष्ठ कन्सल्टेन्ट जनरल फिजिसियन डा रणजित झाले बताए । कदमको रुख काटने विषयमा विवाद हुँदा घरज्वाई बसेका आरोपितले डाकनेश्वरी नगरपालिका ४ भुतहीका ४० वर्षीय सोगबिर रामको कान छिनाएका हुन् । आमा सियावती रामको नाममा रहेको जमिनमा फलेको कदमको रुख आआफ्नो भागमा परेको दाबी गर्दै भिनाजु र सालाबीच विवाद चल्दै आएको छ । रुख काटन गएका भिनाजुलाई रोक्न खोज्दा धारिलो हतियारले प्रहार गरेर कान नै अलग पारी दिएको घाइतेले बताए । घाँटी छिनाउने गरी प्रहार गरेकोमा जोगिन खोज्दा धारले लागेर दायाँ कान छिनिएको घाइतेका दाजु रघुबीर रामले बताए । घाइतेको धरानस्थित बीपी कोइराला स्वास्थ्य विज्ञान प्रतिष्ठानमा उपचार भइरहेको छ । सप्तरीको चनही मल्हनिया घर भएका आरोपित बेहेपछि ससुरालीमा घरज्वाई बस्दै आएका छन् । सासूआमाको मृत्यु पछि भिनाजु र सालाबीच जमिनका विषयमा विवाद छ । कान छिनाएको आरोपमा पक्राउ परेका आरोपितमा संक्रमणको लक्षण देखिएपछि उनलाई थुनामा नराखी राजविराजस्थित अस्पतालको आइसोलेसनमा राखिएको छ । उनको बुधबार पीसीआर विधिबाट परीक्षणका लागि स्वाब निकालेर धरानस्थित बीपी कोइराला स्वास्थ्य विज्ञान प्रतिष्ठान पठाउन लागिएको राजविराज अस्पतालले जनाएको छ । उनलाई पक्राउ गरी ल्याउने प्रहरीलाई होम क्वारेन्टाइनमा बस्न भनिएको छ ।"
"लकडाउन प्रभाव : परीक्षामा मात्र होइन, शिक्षा प्रणालीमै बहस गरौँ","कोरोना भाइरस (कोभिड१९) का कारण अन्य क्षेत्र जस्तै शिक्षा क्षेत्र सङ्कटग्रस्त बनेको छ। शिक्षामा अनेक समस्या आएका छन्। तत्कालका लागि परीक्षा बोर्डलाई रोकिएका परीक्षा कसरी सञ्चालन गर्ने भन्ने चिन्ता छ। इन्टरनेट पहुँच हुने घरका अभिभावकलाई बालबच्चा इन्टरनेटमा डुबेको चिन्ता छ। इन्टरनेट पहुँचमा नभएका अभिभावकलाई बालबच्चा खेल्न जाने र अलमलिने चिन्ता छ। त्यो भन्दा बढी एसईई र ११, १२ का विद्यार्थीलाई परीक्षा बिग्रिएला भन्ने चिन्ता छ । निजी विद्यालयलाई आगामी शैक्षिक वर्षमा विद्यार्थी घट्ने चिन्ता छ। चिन्ता आआफ्नै छन्। यी सबैभन्दा ठूलो चिन्ता स्वास्थ्य र जीवनरक्षा बनेर आएको छ। लकडाउनभरि परीक्षा र कक्षा सञ्चालनको सम्भावना रहेन। लकडाउन खुलेको र कोरना नियन्त्रण भएको केही हप्तापछि मात्रै शैक्षिक गतिविधि सञ्चालन सम्भव देखिन्छ। शिक्षामन्त्रालयले गरेको बहसमा केहीले अनिवार्य विषयको परीक्षा लिएर बाँकी ऐच्छिक विषयलाई विद्यालयले गर्ने आन्तरिक मूल्याङ्कनको औषत आधारमा जोडेर ग्रेड निर्धारण गराउन सकिने अवधारणा ल्याएका छन्। केहीले सबै विषयलाई विद्यालयले सञ्चालन गरेको पूर्वबोर्ड परीक्षा वा आन्तरिक मूल्याङ्कनलाई आधार मानेर ग्रेड दिन सकिने भनेका छन्। सम्बन्धित विद्यालयमै प्रश्नपत्र पठाएर वा पूर्वनिर्धारित परीक्षा केन्द्रलाई पुनः वितरण गरी डेरामा बस्न जान नपर्ने गरी नजिकमा केन्द्र राखेर परीक्षा सञ्चालन गर्न सकिने भनेका छन्। यी कुनै पनि सुझाव यो समयसँग मिल्दा छैनन्। यी कुनै पनि सुझावले न परीक्षाको मर्मलाई संबोधन गर्छन् न वर्तमान समस्याको सम्बोधन गर्छन्। परीक्षालाई कुनै आधारमा पनि अविश्वसनीय र कामचलाऊ बनाउनु हुँदैन। यस्तो गम्भीर विषयमा निर्णय लिँदा विश्व परिवेशका सम्बन्धित समस्यालाई पनि बुझेर मात्र निर्णय लिनुपर्छ। नेपाली समाजमा हिजोको एसएलसी र आजको एसईईको प्रभाव खेलाँची आँक्न मिल्दैन। कहिल्यै नपढ्ने बालबालिकाले पनि कम्तिमा सबै पुस्तकका पाना पल्टाउने पर्व हो एसईई। कहिल्यै बालबालिकाका लागि खर्च नगर्ने अभिभावकले पुस्तक किन्नदेखि अनेक पक्षमा लगानी गर्ने अवसर पनि हो।हामी कक्षा १२ सम्मलाई विद्यालय शिक्षा भनिरहे पनि आम बुझाइ त्यस्तो बनिसकेको छैन। निम्न वित्तीय परिवारका छोराछोरीको रोजगारीको ढोका पनि हो एसईई। यसलाई कमजोर बनाउने गरी कुनै निर्णय गर्नु हुँदैन। यसको ग्रेडिङ प्रणलीले ल्याएका समस्यालाई त सम्बोधन गर्न नसकेका बेला परीक्षाको विकल्प अरु केही पनि बनाउनु हुँदैन। चिन्ता आआफ्नै छन्। तर अहिलेको बैभन्दा ठूलो चिन्ता जीवनरक्षा बनेर आएको छ।लकडाउनभर परीक्षा र कक्षा सञ्चालनको सम्भावना छैन। लकडाउनको विकल्प नभएकाले यसको पालना नै अहिलेको प्राथमिकता हो। कोरोना संक्रमण दर घट्दै गएपछि मात्र शैक्षिक गतिविधि सञ्चालन गर्नु उपयुक्त देखिन्छ। परीक्षालाई कमजोर बनाउनु पनि हुँदैन र समस्याको उचित सावधान पनि खोज्नुपर्छ। समस्याले नै समाधानका सम्भावना देखाउँछ। हालको परिस्थितिलाई सबैले बुझेकै छन्। यस्तो परिस्थितिमा बेलाबेला परीक्षाका कुरा उठाउनु भन्दा लकडाउन खुलेपछि मात्र हुन्छ भन्ने धारणा बनाउनु र त्यस्तै सूचना एवम् समाचार सम्प्रेषण गर्नु राम्रो हुन्छ। परीक्षाको कुराले बाल मस्तिष्कमा ठूलो बिचलन आउँछ। उनीहरु परीक्षा भइ पो हाल्ने हो कि भनेर चिन्तामा परिरहन्छन्। यस्तो तनावपूर्ण वातावरणबाट विद्यार्थीलाई मुक्ति दिन केही हप्ता यी बिषयहरु उठान नगर्दा राम्रो। हिजो एसईई रोकिएको सूचना सबै सञ्चारमाध्यमबाट प्रशारण गर्दागर्दै पनि विद्यार्थी परीक्षाकेन्द्रसम्म पुगेर बा मेरो चाहिँ परीक्षा छुटिहाल्ने हो कि भनेर केन्द्र घुमेको पनि देखियो। डेरा बसेर परीक्षा लेख्ने विद्यार्थीका समस्या आफ्नै किसिमका हुन्छन्। यस समस्यालाई दुर्गम पहाडी जिल्लाका बालबालिकालाई हेरेर मात्र सम्बोधन गर्न सकिन्छ। त्यहाँ अभिभावको आर्थिक मानसिक लगानीको कुरा पनि आउँछ। अझ परीक्षा भिडभाडविना सम्भव छैन। यस विषयलाई अहिले बन्दाबन्दीसँगै बन्द गरेरै राख्नु उपयुक्त हुन्छ। सहज वातावरण बनेपछि परीक्षाका लागि काम्तिमा १५ दिन समय दिएर जसरी परीक्षा गर्दा सहज हुन्छ त्यसरी गर्दा हुन्छ। हतार गर्ने भनेको नतिजा निकाल्ने काममा हो। त्यसलाई पनि व्यवस्थापन गर्ने आधार छन्। सम्बन्धित प्रदेशमा पुराना शिक्षकका घरमै कापी पठाएर व्यवस्थित गर्न सकिन्छ। यहाँ एसईईको मात्र समस्या छैन कक्षा १२ को परीक्षा संचालनमा पनि समस्या छ। राज्यले लिएको कक्षा १२ सम्मलाई विद्यालय शिक्षा मान्ने नियमअनुसार १२ को परीक्षालाई एसईई भन्दा मर्यादित बनाउन आवश्यक छ। समाजले जसरी बुझे पनि कक्षा १२ को परीक्षा एसईई वा हिजोको एसएलसीका मूल्यमा पुग्न आवश्यक छ। कक्षा ११ को हकमा कतिपयको कोर्स सक्नसमेत बाँकी भएको बुझिन्छ। यस्तो परिस्थितिलाईसमेत मध्यनजर गरी परीक्षा तालिका सार्वजनिक गर्नुपर्ने हुन्छ। अहिले एसईईका विषयमा प्रदेशका मुख्यमन्त्रीले चलाएको छलफल कक्षा ११का लागि भने लागू गर्न सकिन्छ। एउटा छलफल अर्कोलाई उपयोगी भनेको यही हो। अहिलेलाई जीवन रक्षा नै सबैभन्दा ठूलो पक्ष हो। विद्यालय होइन विश्वविद्यालयमा अनलाइन सहज वातावरण नबनेसम्म परीक्षा र कक्षा सञ्चालनको पनि समस्या देखिन्छ। अनलाइन कक्षा विश्वविद्यालयका लागि उपयुक्त हुन्छ तर अहिले नै विद्यालय शिक्षामा हामी यो तहसम्म विकास हुन सकेका छैनौँ। सबैका हातमा इन्टरनेट चल्ने मोवाइल हुन्छ। सबैसँग घरघरै ल्यापटप कम्प्युटर हुन्छन् भनेर बुझ्नु देश र वर्गीय चेतना नबुझ्नु हो। यसका लागि आवश्यक जनशक्तिको पनि अभाव छ। बल्ल बल्ल त्रैमासिक परीक्षाका प्रश्नपत्र कम्प्युटर प्रिन्ट गरेर परीक्षा सञ्चालन गर्नसम्म थालेका विद्यालयले अहिले पुरै डिजिटल शिक्षा सञ्चालन गर्छन् भन्नु उपयुक्त हुँदैन। विद्यालयले सके पनि विद्यार्थी र अभिभावकले यो पक्षलाई सहजै ग्रहण गर्छन् भन्न सकिँदैन। आजकै दिनमा सबैसँग घरघरै ल्यापटप कम्प्युटर हुन्छन् भनेर बुझ्नु देश र वर्गीय चेतना नबुझ्नु हो। जतिठूला गफ गरे पनि बल्ल बल्ल त्रैमासिक परीक्षाका प्रश्नपत्र कम्प्युटर प्रिन्ट गरेर परीक्षा सञ्चालन गर्नसम्म थालेका विद्यालयले अहिले पुरै डिजिटल शिक्षा सञ्चालन गर्न सक्दैनन्। काठमाडौँका कम्प्युटर इन्सटिच्युटहरुमा काठमाडौँसँग जोडिएका धादिङ, काभ्रे, नुवाकोट, ललितपुरको दुर्गम भाग, सिन्धुपाल्चोक क्षेत्रका प्रधानाध्यापक एकैचोटि लिखित प्रश्नपत्र बोकेर आएर टाइप र प्रिन्ट गरेर लाने गर्छन्। अहिलेका लागि त्यस्ता विद्यालयले कता डिजिटल शिक्षा दिनु र त्यहाँका विद्यार्थीले त्यो शिक्षा लिने कहाँ पहुँच राख्नु। तर यो स्वप्नदृष्टिलाई भने मर्न दिनुहुँदैन। केही साधन स्रोतले सम्पन्न र दक्ष शिक्षक भएका विद्यालयले यो विधि लागू गर्न सक्छन् तर यो सम्पन्न अभिभावकका बच्चाबच्चीका लागि मात्र हुन्छ। अनलाइन कक्षा उच्च शिक्षामा लागू गर्न भने थाले भइहाल्छ। स्कुलमा यसको सम्भावना अहिल्यै सम्भव छैन। उच्च शिक्षामा पनि स्नातकोत्तर तहमा प्रयोग गरेर हेर्नुपर्छ र क्रमशः स्नातक तहमा ओर्लनु राम्रो हुन्छ। शिक्षा प्रणाली परिवर्तनको अवसर सङ्कटले नै समाधान ल्याउने हो। यो अवस्था राज्यका लागि शिक्षामा आमूल परिवर्तन गर्ने अवसरको अवस्था पनि हो। यस अवसरलाई उपयोग गर्न सक्ने हो भने हाम्रो विद्यालय शिक्षा र उच्च शिक्षामा पनि आमूल परिवर्तन गर्न सक्छौँ। राज्यले तोकेका मापदण्ड नभएका विद्यालयलाई एकीकृत गरेर मापदण्ड पुर्याउने, गुठीमा जान खोज्नेलाई गुठीमा लैजाने, व्यवसायिक विद्यालयलाई मापदण्ड पुर्याएर सञ्चालन गराउने, शूल्क निर्धारण र समायोजनमा जाने, विद्यालय सवारीको मापदण्ड तोक्ने, विद्यालय सवारीले विद्यार्थी बोक्ने दुरी निर्धारण गर्ने, विद्यार्थीको पोषाकमा एक रुपता ल्याउने, जस्ता बहुमुखी चर्चामा आएका तर कार्यान्वयन नभएका योजनाको उपयुक्त कार्यान्वय गराउने बेला हो। यतिको स्वास्थ्य, आर्थिक र मानसिक मारपछि पनि हाम्रो शिक्षामा सुधार आएन वा ठोस नीति बनेन भने हामीले कहिल्यै सुधार गर्न सक्तैनौँ। हामीले कम्युनिस्ट पार्टीको बहुमत सरकारका नागरिक हौँ भनेर बुझ्नुको पनि अर्थ रहँदैन।"
लागुऔषधसहित दुईजना पक्राउ,मलंगवा : लागुऔषधसहित सशस्त्र प्रहरीले सर्लाहीको मलंगवाबाट दुईजनालाई पक्राउ गरेको छ ।मलंगवा ९ नेपाल भारत सीमा नजिकैबाट सशस्त्र प्रहरीले सय एमएलका २८ बोत्तल वालरेक्ससहित मलंगवा ३ का सुशिल राउत र मनोज राउतलाई पक्राउ गरिएको हो। रातीको समयमा भारतबाट सीमा नजिकै आएका एकजनाले लागुऔषध फालेको र राउतले बोकेर आउँदा गर्दा उनीहरुलाई पक्राउ गरिएको सीमा सुरक्षा बेस क्याम्प मलंगवाका सशस्त्र प्रहरी निरीक्षक संजीत कुमार सिंहले जानकारी दिए। सीमा क्षेत्रमा गस्ती गर्दै गरेका सुरक्षाकर्मीलाई छलेर भारतीय साथीको सहयोगमा तिनीहरुले लागुऔषध मगाएको प्रहरी निरीक्षक सिंहले बताए। प्रहरीले उनीहरु सबार बिआर ३० जे ५०८१ नम्बरको मोटरसाइकल समेत बरामद गरेको छ । पक्राउ परेकालाई आवश्यक कारबाहीका लागि जिल्ला प्रहरी कार्यालय सर्लाहीमा पठाएको सशस्त्र प्रहरी निरीक्षक सिंहले जानकारी दिए। दुई देशमा कोरोना भाइरसका कारण लकडाउन घोषणा भएपनि लागुऔषधका कारोबार लुकिछिपी हुने गरेको छ । मंगलबारमात्रै सशस्त्र प्रहरीले विभिन्न मितिमा बरामद गरेको ९५ बोत्तल वारलेक्स (१०० एमएल) का नष्ट गरेको थियो।
घरायसी विवादमा भाइले गरे दाइको हत्या,चरिकोट : मौरीको घारको विषयमा विवाद हुँदा भाइले कुखुरी प्रहार गरी दाजुको हत्या गरेका छन् ।मंगलबार राती करिब ७ बजे शैलुङ गाउँपालिका ३ का ५३ वर्षीय रामबहादुर खड्काले आफ्नै ५७ वर्षीय दाजु दुर्गाबहादुर खड्कालाई खुकुरी प्रहार गर्दा गम्भीर घाइते भएका थिए । गम्भीर भएका खड्काको धुलिखेल अस्पतालमा उपचारका क्रममा मृत्यु भएको दोलखाका प्रहरी प्रवक्ता प्रहरी निरीक्षक रेशम बोहराले जानकारी दिए । खुकुरी प्रहार गर्ने रामबहादुरलाई खुकुरीसहित पक्राउ गरिएको प्रहरीले जनाएको छ । दाजु भाइबीच मौरीको घार कहाँ राख्ने र कस्को स्वामित्व हुने विषयमा लामोसमयदेखि घरायसी झगडा हुँदै आइरहेको प्रहरीको प्रारम्भिक अनुसन्धानबाट खुलेको छ । घटनाबारे थप अनुसन्धान भइरहेको प्रहरीले जनाएको छ ।
किन समात्यो प्रहरीले ज्ञानेन्द्र शाहीलाई ?,"ललितपुर : 'हामी नेपाली हाम्रो नेपाल' अभियानका संयोजक ज्ञानेन्द्र शाहीविरुद्ध संक्रमण रोग नियन्त्रण ऎन २०२० अनुसार मुद्दा दर्ता भएको छ। प्रहरीले यसैमा केन्द्रीत भएर अनुसन्धान सुरु गरेको जानकारी दिएको छ । महानगरीय प्रहरी परिसर ललितपुरका प्रमुख एसएसपी टेकप्रसाद राईका अनुसार उनलाई मंगलबार राति पक्राउ गरिएको हो। राहत बाड्ने कुरामा समन्वय गर्न खोज्दा प्रशासनविरुद्ध गएपछि पक्राउ गर्न बाध्य भएको एसएसपी राईले बताए। प्रहरीका अनुसार शाही स्थानीय तह तथा जनप्रतिनिधि कसैसँग समन्वय नगरी राहत बाड्ने भन्दै हिडेका थिए। सरकारले राहत बाडनु भन्दा पहिला स्थानीय तहमा सम्पर्क गर्नुपर्ने नीति तथ गरेको छ। वडामा सम्पर्क गरेर मात्र राहत बाड्न आग्रह गर्दा शाहीले फेसबुक लाइभ गरी प्रशासनविरुद्ध अभिव्यक्ति दिएका थिए। त्यसपछि पनि जिल्ला प्रशासन कार्यालय ललितपुरका प्रमुख तथा प्रहरीलाई निरन्तर धम्कीपुर्ण फोन, अश्लील म्यासेज आएपछि बाध्य भएर शाहीलाई नियन्त्रणमा लिएको प्रहरीको दाबी छ।'मार्छु, काट्छु भन्दै धम्की आए, प्रायजसो बिदेशबाट आएका छन्' राइले भने 'मेसेजमा परिवार, छोराछोरी सकाइदिन्छु भनेका छन् ।' फोन तथा म्यासेज आएका नम्बरको निगरानी सुरु गरेको प्रहरीले जनाएको छ । इन्टरपोल र साइबर ब्यूरोको सहयोगमा अनुसन्धान भइरहेको र त्यस्ता व्यक्तिलाई जुनसुकै बेला नियन्त्रणमा लिन सकिने राइले बताए। प्रहरीले समन्वय गर्न खोज्दा उल्टै प्रशासनलाई चुनौती दिन थालेकाले अनुसन्धानका लागि पक्राउ गरिएको प्रहरीले जनाएको छ। फोन तथा म्यासेज गर्नेहरु शाहीबाट परिचालन भएका हुन् या अरु नै हुन भन्ने विषयमा पनि प्रहरीले हेरिरहेको छ। राहत बाड्नु भन्दा पहिला कुन ठाउँमा कति बाड्ने ? स्थानीय तहमा जानकारी हुनुपर्ने कार्यविधिमा उल्लेख्य भएको प्रहरीले जनाएको छ।"
क्वारेन्टाइनमा बस्ने भोकभोकै,"दैलेख : लकडाउनका कारण मकवानपुर, नुवाकोट लगायतका जिल्लामा विभिन्न आयोजनामा काम गर्ने दैलेखका मजदुर हिँडेरै गाउँ आएको खबर दैलेख प्रहरी र प्रशासनलाई आयो। उनीहरुलाई कर्णाली प्रदेश भित्रिने मुख्य नाका बबईबाट उद्वार गरेर दैलेख ल्याइयो। दैलेखका विभिन्न स्थानीय तहका गरी २४ जनालाई ल्याइएको हो। आएकामध्ये नारायण नगरपालिकाका ११ का मनोज मल्ल र हस्तबहादुर विकलाई आइतवार साँझै नारायण नगरपालिकास्थित नारायण क्याम्पसमा निर्माण गरिएको क्वारेन्टाइनमा राखियो। तर, उनीहरु मध्यरातसम्म भोकै बसे। अन्य मजदुरलाई आआफ्नो स्थानीय तहले लिएर व्यवस्थापन गरिसकेको थिए। नारायण नगरपालिकाले साँझ चामल र ग्यास चुल्हो लिएर राखिदियो। तर, अन्य व्यवस्थापन गर्न नसक्दा अबेरसम्म भोकै बस्नुपरेको ती युवाले बताए। राति नै क्याम्पस परिसरमा सञ्चालन भएको क्यान्टिनलाई आग्रह गरेर उनीहरुलाई खाना खुवाइएको दैलेखका प्रहरी निरीक्षक उपेन्द्रप्रसाद आचार्यले बताए। नारायण नगरपालिकाले सोमबार बिहानैदेखि उनीहरुको व्यवस्थापन गर्ने बताए पनि चासो नदेखाएपछि उनीहरुलाई जिल्ला प्रहरी कार्यालय दैलेख परिसरमा निर्माण गरिएको क्वारेन्टाइनमा राखेर खाना र बस्न व्यवस्थापन गरिएको छ। नारायण नगरका मेयर रत्नबहादुर खड्काले भने उनीहरुलाई कुनै पनि समस्या नपरेको बताउँछन्। क्वारेन्टाइनमा बस्नेका लागि पनि मापदण्ड छ, उनले भने, क्वारेन्टाइनमा बसेर अनावश्यक माग गर्नु भएन नि ? सोमबारदेखि नै क्वारेन्टाइन बसेकालाई खाना, खाजा व्यवस्थापनका लागि एकजना स्वयंसेवक खटाउने उनले बताए। भोकभोकै हिँडेका पैदल यात्री भन्छन् : सरकार शासक होइन, सेवक भएर काम गर"
आश्रय स्थलमा शिशुको मृत्यु,मलंगवा : सर्लाहीको चुरेक्षेत्रमा पर्ने लालबन्दी नगरपालिका १५ परवानीपुरमा बनाइएको आश्रय स्थलमा बस्दै आएका ५ महिने शिशुको चिसोले कठ्याङग्रिएर मृत्यु भएको छ । परवानीपुरको झल्ला चौडीमा स्थानीयले बनाएको आश्रय स्थलमा बस्दै आएका तारादेव वाईवाका अन्दाजी ५ महिने छोरा जिबस वाईवाको मृत्यु भएको वडाध्यक्ष गोरखबहादुर बलले जानकारी दिएका छन् । रौतहटको गरुडास्थित इँट्टा भट्टामा काम गर्दै आइका वाईवा ३ दिन पहिले लालबन्दी आएका थिए । गाउँ आएपछि स्थानीयबासीले यिनीहरुलाई गाउँमा नपठाई आश्रय स्थलमा राखिएको वडाध्यक्ष बलले बताए। कोरोना भाइरसका कारण इँट्टा भट्टा बन्द भएपछि उनीहरु सर्लाहीको हजरिया आएपछि वडाध्यक्षसहितको टोलीले उद्धार गरी ३ दिन अगाडि ल्याएका थिए । शिशुको चिसोका कारण मृत्यु भएको आशंका गरिएको र थप जानकारी लिन लालबन्दीबाट स्वास्थ्यकर्मी घटनास्थलमा आएको वडाध्यक्ष बलले बताएका छन्।
भोजपुरमा २६ वर्षीय युवकमा आरडीटी पोजिटिभ,भोजपुर : हतुवागढी गाउँपालिकास्थित स्थानीय एक युवकको द्रुत परिक्षण विधि (आरडीटी) रिपोर्ट पोजिटिभ देखिएको छ । २६ वर्षिय ती युवकको मंगलबार गरिएको आरडीटी परीक्षणमा पोजिटिभ देखिएपछि उनलाई प्राथमिक स्वास्थ्य केन्द्र घोरेटारस्थित आइसोलेसनमा राखिएको प्रमुख जिल्ला अधिकारी बसन्तराज पुरीले बताए । २०७६ साल फागुन ३० गते साउदीबाट काठमाडौं आएका ती युवक गत चैत्र ११ गते हतुवागढी आइपुगेका थिए । होम क्वारेन्टाइनमा रहेका उनलाई आरडीटी रिपोर्ट पोजिटिभ देखिएपछि उनको स्वाब संकलन गरी परीक्षणका बीपी कोइराला स्वास्थ्य विज्ञान प्रतिष्ठान धरान पठाइएको प्रजिअ पुरीले जानकारी गराए ।
"कमाउन गएका भारतमा अलपत्र, गाउँमा भोकमरी","बैतडी : लकडाउनका कारण बैतडीको सुर्नया गाउँपालिका वडा नं ८ को ढोलेको दलित बस्तीका नागरिकहरुले हातमुख जोर्न समस्या भएको बताएका छन् । लकडाउनका कारण भारतमा काम गर्न गएकाहरु फर्कन नपाउँदा आफूहरुलाई किनेर खानसमेत समस्या भएको स्थानीय गीता लुहारले बताइन् । उनले भनिन्, घरका कमाउने मान्छे भारतको नैनीतालमा अड्किएका छन् । यता हामीलाई घरमा हातमुख जोर्न समस्या भएको छ । बालबच्चालाई के खुवाउने भन्ने चिन्ता छ । ढोलेका करीब २५ जना भारतको नैनितालमा लकडाउनका अलपत्र परेका स्थानीय पार्वती लुहारले बताइन् । उनले भनिन्, घरका कमाउने मान्छे घर आउन पाएका छैनन् । हामीलाई परिवार पाल्न निकै समस्या भएको छ । गएको मंसीरमा गहुँ छरेर श्रीमान पैसा कमाउन भारत जानुभएको हो । बिसुका लागि घर फर्कने योजना थियो । लकडाउनका कारण श्रीमान घर आउन पाउनु भएन ।ढोलेकी गोमती लुहारले अन्नपूर्णसँग भनिन्, घरमा भएको सबै अन्न सकिएको छ । न पैसा छ । घरका लागि पैसा कमाउन गएका मान्छे भारतबाट घर आउन पाएका छैनन् । हामीलाई दैनिक छाक टार्न निकै मुस्कील भएको छ । यस्तै जिल्लाका विभिन्न ठाउँमा रहेका दलित बस्तीमा खाद्य सामग्रीको अभाव हुन थालेको छ । दिनभर काम गरेर साँझ बिहानको छाक टार्ने परिवारलाई लकडाउनले निकै समस्यामा पारेको छ । निगालोको काम गरेर घरपरिवार चलाइरहेकालाई अहिले छाक टार्नका लागि समस्या भएको छ । यो विषयमा सबै गम्भीर बन्नुपर्ने बेला आएको छ ।दशरथचन्द नगरपालिका वडा नं २ का सूर्यबहादुर बोहराले भने, अन्य समुदायभन्दा दलित समुदायमा लकडाउनका कारण भोकमरीको सिर्जना भएको छ । यसतर्फ सबैको ध्यान जानुपर्छ । जिल्लाको दशरथचन्द नगरपालिकाले ज्यालादारी गुमेका र छाक टार्न मुस्किल भएका दलित समुदायका परिवारलाई पहिलो चरणको राहत वितरण गरिसकेको जनाएको छ । यता सुर्नया गाउँपालिकाले पनि दलित समुदायका नागरिकको तथ्यांक संकलन भइरहेको र भोकमरीमा परेकाहरुलाई राहत वितरण गरिने गाउँपालिका अध्यक्ष वीरबहादुर बिष्टले बताए । आफन्त भारतमा अलपत्र जिल्लाको सुर्नया गाउँपालिकाको वडा नं ८ ढोलका करीब २५ जना नैनीतालमा अलपत्र परेका उनका आफन्तले बताएका छन् । सरकारले नाकाबन्दी गरेको र भारतमा समेत काम रोकिएपछि उनीहरुलाई खानपीन र बसोबासको समस्या भएको स्थानीय गीता लुहारले बताइन् । उनले भनिन्, घर चलाउनका लागि रोजगारीमा गएकाहरु परदेशमा अलपत्र परेका छन् । सरकारले ल्याएर यतैको क्वारेन्टाइनमा राखिदिए सजिलो हुन्थ्यो । भारतबाट आफन्तहरुले फोन गरेर भोकै बस्नुपरेको अवस्था सुनाएपछि मन कटक्क खाने गरेको स्थानीय गोमती लुहारले बताइन् । उनले भनिन्, हामीलाई यता बालबालिकाहरुलाई के खुवाउने भन्ने चिन्ता छ । उता घरका मान्छेहरु अर्काको देशमा भोकै बस्नुपरेको सुनाउँछन् । हामीलाई यो रोगभन्दा भोकले सताएको छ ।"
कोरोना कहर : लकडाउनले सुनसान मुक्तिनाथ,"जोमसोम : हिन्दु तथा बौद्ध धर्मालम्बीहरुको साझा प्रसिद्ध धार्मिक तिर्थस्थल मुक्तिनाथ मन्दिर लक डाउनले सुनसान छ । लक डाउनको २ दिनअघि बन्द भएको मुक्तिनाथ मन्दिरको दर्शन तथा पूजाआजाको कामकाज पूर्ण रुपमा बन्द भएको हो । मुक्तिनाथ मन्दिर बन्द भएको ३१ औं दिन पूरा भएको छ । विश्व व्यापी संकटका रुपमा देखा परेको कोरोना भाइरस ( कोभिड१९ ) रोकथाम तथा नियन्त्रणका लागि सरकारले मुलुक लकडाउन गरेसँगै मुक्तिनाथ मन्दिर तिर्थालुबिहीन भएको हो । हिउँदयाम बाहेक बर्खायाममा पर्यटक तथा तिर्थालुले भरीभराउ हुने मुक्तिक्षेत्रको मुलद्वारमा ताल्चा लगाइएको छ । मन्दिरका पूजारी र चन्दा संकलन गर्ने कर्मचारी समेत घर फर्किएका छन् भने मन्दिरको रेखदेख गर्न केही आनीझुमा खटिएका छन् । बर्खायामको सुरुआतसँगै मुक्तिनाथ मन्दिरमा दिनहुँ सयौंको संख्यामा आन्तरिक तथा बाह्य तिर्थालुको ओइरो लाग्थ्यो । लामो समयको लक डाउनले मुक्तिनाथको दर्शन तथा पूजाआजाका गतिविधि नराम्ररी प्रभावित भएको छ । मुक्तिनाथ गुरुयोजनाको कामकाज समेत लक डाउनले स्थगित जनाइएको छ । पर्यटक पर्खाईमा बसेका मुक्तिनाथका पर्यटन व्यवसायी मुक्तिनाथमै बसेपनि होटल पूर्ण रुपमा खोलेका छैनन् । यस्तै राउन्ड अन्नपूर्ण पदमार्ग समेत लकडाउनले बन्द ठप्पै छ । मुक्तिनाथमा स्थानीयबासी र केही कर्मचारी बाहेक नयाँ अनुहार देखा नपरेको पर्यटन व्यवसायी सुरज गुरुङले जानकारी दिए । यस्तै ,रानीपौवा बजार देखि मुक्तिनाथ गेटसम्म घोडामामार्फत तिर्थालुलाई ओसार पोसार गर्ने स्थानीयको आम्दानी गर्ने बाटो रोकिएको छ । मुक्तिनाथ रानीपौवाको फुटपाथमा व्यापार व्यवसाय गर्ने साना समथिङ व्यापारी पनि घरमै बसेका छन् । सयौ सवारी साधन पार्किङ गर्ने बसपार्क पनि सुनसान छ । यस्तै , बर्सेनि हिउँदयामको जाडो महिनामा भारतका विभिन्न स्थानमा बस्ने भारतिय जोगीहरु र गर्मीयाम लागेपछि मुक्तिनाथमा फर्कन्छन् । मुक्तिनाथको मुख्य प्रवेशद्धार नजिक तिर्थालुसँग मागेर दैनिक गुजारा चलाउँदै आएका करिब एक दर्जन जोगीहरु लक डाउनपछि समस्यामा परेका हुन् । लामो समय देखि मुक्तिनाथमा बस्दै आएका जोगीमध्ये केही भारत फर्किएका छन् भने मुक्तिनाथमै बस्ने जोगीहरु ७ जना छन् । मुक्तिनाथको रानीपौवा धर्मशालामा ६ पुरुष र एक महिला जोगीले आश्रय लिएर बसेका छन् । लक डाउनले तिर्थालु नआएपछि उनीहरुको मागेर कमाई गर्ने कामकाज बन्द भएको हो । वारागुङ मुक्तिक्षेत्र गाउपालिकाले समस्यामा परेका मुक्तिनाथमा बस्ने ७ जना जोगीलाई खाद्यान्न लगायतको राहत सामाग्री बितरण गरेको वारागुङ मुक्तिक्षेत्रका सूचना अधिकारी सूर्य तिमिल्सिनाले जानकारी दिए । पालिकाले ५ सय ४० जनालाई राहत वितरण गर्ने क्रममा मुक्तिनाथका जोगीलाई राहत उपलब्ध गराईएको सूचना अधिकारी तिमिल्सिनाले बताए। उनका अनुसार पालिकाले ७ जना जोगीलाई क्रमशः चामल ,दाल ,चना,तेल,नुन ,चिउरा र चाउचाउ आदी वितरण गरेको हो । उनीहरुलाई आवश्यकता अनुसार राहत उपलब्ध गराउने गाउँपालिकाको योजना रहेको सूचना अधिकारी तिमिल्सिनाले बताए ।"
हतियारसहित चारजना सिकारी पक्राउ,"दाङ : डिभिजन वन कार्यालय दाङको गस्ति टोलीले पश्चिम दाङबाट ४ जना सिकारीलाई हतियारसहित पक्राउ गरेको छ । शान्तिनगर गाउँपालिका ५ स्थित हात्तिखाल सामुदायिक वन क्षेत्रबाट ४ जना सिकारी, १ थान भरुवा बन्दुक र ४ वटा मोटरसाइकलसहित पक्राउ गरिएको डिभिजन वन कार्यालय दाङका प्रमुख दिपक ज्ञवालीले जानकारी दिए । पक्राउ पर्नेमा शान्तिनगर गाउँपालिका ५ का मधु शाह, गंगाराम चौधरी, शुकराम चौधरी र रामबहादुर चौधरी रहेका छन्। वन्यजन्तु सिकारी गर्नका लागि १५ जनाको टोली वन क्षेत्रमा प्रवेश गरेको सुकारी पाएपछि डिभिजन वन कार्यालय दाङबाट गएको टोलीले वनमा खोजी गर्दै जादा वन्यजन्तु मार्नका लागि तयारी अवस्थामा बसेका ४ जनालाई पक्राउ गरेको डिभिजनल अधिकृत ज्ञवालीले बताए । डिभिजन वन कार्यालयबाट २२ जनाको टोली गस्तिमा गएको थियो । सिकारीहरु समेत वन क्षेत्रमा भएको सूचना पाएपछि डिभिजन वन कार्यालयले प्रहरीको सहयोग मागेको थियो । प्रहरी निरिक्षकको नेतृत्वमा ८ जना प्रहरी र वनकर्मीहरुले वन क्षेत्रमा खोजतलास गरेका थिए । त्यसैगरी वन कार्यालय यस अघि पनि दाङका विभिन्न स्थानबाट काठ चोरी तस्करी गर्ने १० जनालाई पक्राउ गरेको छ, ४ वटा गाडि र ४ सय क्युफुट काठ नियन्त्रण लिएको वन कार्यालयले जनाएको छ ।"
हावाहुरी र असिनापानीले बालीनालीमा क्षति,"बेंसीसहर : तीन दिनदेखि लगातार परेको असिनापानी र हावाहुरीले लमजुङका विभिन्न क्षेत्रमा लगाइएको बालीनालीमा क्षति पुगेको छ । तरकारी, फलफूल र हुर्किंदै गरेको मकैबालीमा बढी क्षति पुर्याएको किसानले बताएका छन् । शनिबारदेखि मंगलबारसम्म लमजुङका प्रायः सबै ठाउँमा असिनापानी परेको थियो । दैनिकजसो साँझपख हावाहुरी चल्नुको साथै असिनापानी पर्नाले हुर्कंदै गरेको मकैबाली र तरकारीमा क्षति पुगेको मध्यनेपाल नगरपालिका इशानेश्वरका किसान दिब्य सोतीले बताए । दुधपोखरी गाउँपालिका विचौरका रामचन्द्र दवाडीका अनुसार असिनापानीले तरकारी र फलफुलमा ठुलो क्षति पुगेको छ । उनका अनुसार बन्दा, साग, लसुन प्याजलगायतमा पनि क्षति पुगेको छ । असिनापानीले भर्खर फुल लागेका आँप, आरु, आल्चा, नासपाती, सुन्तला, कागती, निवुवा लगायत फलफुलमा समेत क्षति पुगेको छ । असिनापानीले जिल्लाका विभिन्न ठाउँमा लगाइएका चिया तथा अलैंची खेतीमा पनि क्षति पुगेको छ । पसगाउँ, भुजुङ र उत्तरकन्यामा लगाइएको चिया खेतीमा असिनाले क्षति पुर्याएको स्थानीयले बताएका छन । पसगाउँका बलराम गुरुङले चिया र अलैंचीमा असिनाले ठुलो क्षति पुर्याएको बताए । 'असिनाले अलैंचीको फुल सबै झारेको छ' गुरुङले भने, 'चियाको पात केहीपनि राखेको छैन । तरकारी खेतीमा पनि ठुलो क्षति पुगेको छ ।' मध्यनेपाल सोतीपसलका किसान भोलानाथ पौडेलका अनुसार असिनापानीसँगै हावाहुरी चल्दा तरकारी खेतीमा क्षति पुगेको छ । तरकारीका लागि बनाइएका टनेललगातका संरचना हावाहुरीले भत्काएको उनले बताए । कृषि ज्ञान केन्द्र लमजुङका वरिष्ठ कृषि प्रसार अधिकृत रोहिणीराज घिमिरेका अनुसार असिनापानीले किसानका मकैबाली र तरकारीमा क्षति पुगेको छ । मध्यनेपाल, राइनास, दोर्दीगायतका क्षेत्रमा ठूलो क्षति पुगेको उनले बताए ।"
पैदलयात्रीको सहयोगी बन्दै स्थानीय तह,"शुभलक्ष्मी विश्वकर्मा। हेटौंडा : कोरोना भाइरसका कारण आह्वान गरिएको लकडाउन लम्बिएसँगै घर जान लामो दूरीको पैदलयात्रा तय गरेका नागरिकका लागि मकवानपुरका स्थानीय तहले सहयोग गरेका छन्। राजधानी काठमाडौंलगायत देशका विभिन्न ठाउँबाट मकवानपुरको बाटो हुँदै घर हिँडेका यात्रुलाई यहाँका स्थानीय तहले आफ्नो ठाउँमा खाना, बास र जिल्ला सिमानासम्म यातायातको व्यवस्था गरी सहयोग गरेका हुन्। काम गरेको ठाउँ वा आफू बसेको ठाउँमा कहिलेसम्म रहनुपर्ने भन्ने अनिश्चित बनेपछि जसरी भए पनि घर पुग्छु भन्दै झोला बोकेर हिँडेका उनीहरु थकित अवस्थामा आइपुग्दा सम्बन्धित स्थानीय तहले सहयोग गरेको हो। यस्ता हिँडेरै घर जान लागेका यात्रुलाई हेटौंडा उपमहानगरपालिकाले चार दिनदेखि खाना खुवाउन थालेको हो। देशका विभिन्न जिल्लाबाट हिँडेरै घर जान लागेका यात्रीलाई उनीहरुको सहयोगका लागि खाना खुवाउन थालिएको हेटौंडा उपमहानगरपालिकाका उपमेयर मिना लामाले बताइन्। यस्तै मकवानपुरको थाहा नगरपालिकाले पनि लकडाउनको अवधिमा घर जाँदै गरेका यात्रुलाई सहयोग गरेको छ। समस्यामा परेका यात्रुलाई खाना खुवाउने, बासको व्यवस्था, जिल्लाको सिमानासम्म सवारी साधनमार्फत पुर्याउने लगायत काम गरिएको थाहाका मेयर लवशेर बिष्टले बताए। हिँडेर थकित भएर आइपुगेका हुन्छन्, उहाँहरुलाई हामीले यहाँबाट सक्दो सहयोग गरेका हौं, उनले भने, सुरक्षा अपनाएर सहयोग गर्दै आएका छौं। पैदल आएका मजदुरलाई भिमफेदी गाउँपालिकाले पनि गन्तव्यतर्फ पठाउन सहयोग गरेको छ। लगातार १११२ घन्टा भोकभोकै हिँडेर भिमफेदीसम्म आइपुगेका पैदल यात्रीलाई गन्तव्यमा पठाउन सहयोग गरिएको सो गाउँपालिकाका अध्यक्ष हिदम लामाले बताए। उनका अनुसार सम्बन्धित स्थानीय तहका जनप्रतिनिधिलाई खबर गरी सवारी साधनको व्यवस्था गरेर घर पठाउन मद्दत गरिएको हो। आफ्नो क्षेत्रमा आइपुगेका सबै पैदल यात्रुलाई खानाको व्यवस्थासँगै सम्बन्धित ठाउँमा पुर्याउन आफूहरुले समन्वय गरिरहेको अध्यक्ष लामा बताउँछन्। बकैया गाउँपालिकाले पनि लकडाउनका कारण पैदल यात्रा भएर सो क्षेत्रमा पुगेकालाई सहयोग गरेको छ। घर जाने उद्देश्यले पैदल हिँडेर बकैया पुगेका यात्रुलाई खाना, बास र बसको व्यवस्था गरी जिल्लाको सिमानासम्म लगिदिने व्यवस्था मिलाइएको हो। देशका विभिन्न ठाउँबाट सो क्षेत्र भएर हिँडेका तिनलाई बकैया गाउँपालिकाले सहयोग गरेको ४ का वडाध्यक्ष राजन दंगालले बताए। लकडाउन अनिश्चित बनेपछि आफू बस्दै आएको ठाउँमा टिक्न नसकेर मानिस घर जान थालेका छन्। होटल र पसलहरु बन्द, रकम अभाव लगायतका कारण भोकभोकै हिँडेका पैदलयात्रुलाई सहयोग नभएको भन्दै नागरिकस्तरबाट सामाजिक सञ्जाल, सञ्चारमाध्यम मार्फत सरकारको आलोचना सुरु भएको थियो। स्थानीय तहले सुरु गर्नुपहिले यहाँका युवाले विभिन्न संस्था, समूहमार्फत पनि पैदल यात्रुलाई खाना खुवाएर सहयोग गर्दै आएका थिए।"
इलाममा ८८० बेडको क्वारेन्टाइन बनाइँदै,"इलाम : पछिल्लो समयमा बढ्दै गएको संक्रमितको संख्यालाई ध्यानमा राखेर इलामले ८८० बेडको क्वारेन्टाइन निर्माण सुरु गरेको छ । सामुदायिक अस्पताल, सरकारी भवन र विद्यालयलाई उपयोग गरेर जिल्लाका दश स्थानीय तहमा ८८० बेडको क्वारेन्टाइन निर्माण सुरु गरेको जिल्ला प्रशासन कार्यालय इलामका सूचना अधिकारी सफल पोर्तेलले जानकारी दिए। इलामका ४ नगरपालिका र ६ गाउँपालिकामा अहिले ३२१ बेडको क्वारेन्टाइन स्थापना गरिएको छ । ती क्वारेन्टाइनमा जम्मा १५ जना मात्रै बसेका छन् । सम्भावित चापलाई ध्यान राखेर क्वारेन्टाइनका लागि पहल सुरु गरेको जिल्ला समन्वय समिति इलामका प्रमुख गणेश बरालले जानकारी दिए । होम क्वारेन्टाइनमा रहेका हरुको निगरानी समेत कडा बनाएको समन्वय समिति प्रमुख बरालले बताए । उनले अहिले पनि भारतबाट आउने क्रम नरोकीएको बताए । नाकामा निगरानी बढाएपनि चोरबाटो प्रयोग गरेर आउने क्रम नरोकीएको उनको भनाई छ । इलामबाट भारत गएका एक सय भन्दा बढि भारतमै रहेको अनुमान छ । त्यसबाहेक दार्जिलिङ र सिक्किममा काम गर्न गएका विभिन्न जिल्लाका नेपालीहरु समेत लकडाउन खुकुलो भएपछि इलामको नाका प्रयोग गर्ने भएकाले थप सर्तकता अपनाइएको बरालले बताए ।"
जोखिममा सरसफाइ मजदुर,"विराटनगर : कोरोना भाइरसले महामारीको रुप लिइरहेका बेला विराटनगर महानगरपालिकाभित्र सरसफाई गर्ने मजदुर भने फोहोर व्यवस्थापनमा असुरक्षित तरिकाले खटिने गरेको पाइएको छ। संक्रमण रोक्न अपनाउनु पर्ने सुरक्षाको न्यूनतम मापदण्ड बिनै फोहोर संकलन र व्यवस्थापनमा प्रत्येक दिन बिहान ६ बजेबाट खटाउने गरिएका कारण मजदुर जोखिममा परेका हुन्। महानगरपालिकाले सम्झौता गरेर १९ वटै वडामा फोहोरमैला व्यवस्थापन र सरसफाईको जिम्मा वेष्ट म्यानेजमेन्ट गु्रप नेपाल प्रालीलाई दिएको छ। म्यानेजमेन्टले दुई सय २० श्रमिक सरसफाईमा परिचालन गर्दै आएको छ। श्रमिकले फोहोर संकलन गर्दै व्यक्तिका घरघर तथा सडक, पेटी र सार्वजनिक स्थल सरसफाई गर्छन्। तर बजारलाई सफा र सुन्दर बनाउने तिनै श्रमिक भने आफैं असुरक्षित छन्। व्यक्तिका घरघरमा पुगेर फोहोर उठाउने उनीहरुलाई सर्जिकल ग्लोब्स र साधारण मास्कबाहेक केही दिइएको छैन। व्यक्तिगत सुरक्षा सामग्री (पीपीई), चश्मा, स्यानीटाइजर, सर्जिकल मास्क उनीहरुले पाउन सकेका छैनन्। सर्जिकल मास्क उपलब्ध हुन नसक्दा साधारण मास्क लगाएरै फोहोरसँग खेल्नु पर्ने अवस्था रहेको १५ वर्षदेखि सफाई मजदुरको काम गर्दै आएका श्याम राउतले बताए। प्राप्त भएका सामग्रीका साथमा हामी सकेसम्म कोरोना संक्रमणबाट बच्ने हिसाबले काम गरिरहेका छौं, उनले भने, सुरक्षा सावधानी अपनाउन नसकिएकाले त्यस्ता सामग्री तत्काल उपलब्ध गराउन माग गरिरहेका छौं। सहरलाई सफा र स्वच्छ राख्न फोहोर उठाउँदै घरघर पुगे पनि त्रासमा काम गरिरहनु परेको र असुरक्षित बनेको उनको गुनासो छ। ३६ वर्षीय राउत प्रत्येक दिन महानगरका विभिन्न वडामा फोहोर संकलनका लागि पुग्ने गरेका छन्। घरका वरपर तथा सार्वजनिक स्थलमा थोपरेर राखिएका एवं यत्रतत्र फालिएका फोहोर संकलन गर्दै उठाएर ट्याक्टरमा राख्ने र तोकिएको स्थानमा पुर्याएर व्यवस्थापन गर्ने उनको जिम्मेवारी हो। उनीजस्तै दैनिक सरसफाईमा खटिने ४४ वर्षीय सुरेश पासवान पनि सुरक्षाको न्यूनतम सामग्री उपलब्ध नभएको बताउँछन्। व्यक्तिगत सुरक्षा सामग्री (पीपीई), चश्मा, स्यानीटाइजर, सर्जिकल मास्क सफाई मजदुरले पाउन सकेका छैनन्। जे जस्तो छ, त्यसैबाट सुरक्षित रहने प्रयास गरिरहेका छौं, उनले भने, दुई जोडी सर्जिकल ग्लोब्स, परिचयपत्र र साधारण मास्क बाहेक हामीले केही पाएनौं। फोहोर उठाएर सहर सफा बनाउँदै हिँड्ने पासवान आफ्नै सुरक्षाको विषयलाई लिएर धेरै चिन्ता हुने गरेको सुनाउँछन्। श्रमिकहरु सुरक्षाका लागि आवश्यक सामग्री पाउन नसक्दा जोखिम मोलेर काम गरिरहन परेको गुनासो गर्छन्। व्यक्तिका घरबाट निस्किएका र सार्वजनिक स्थलमा फालिएका फोहोर उठाउँदै हिँड्नु पर्छ, उनले भने, आवश्यक सुरक्षा सामग्री नहुँदा हामी धेरै जोखिममा छौं। कोही कसैलाई संक्रमण भएको रहेछ भने त्यही घरबाट संकलन गर्नु पर्ने फोहोरका माध्यमबाट आफूहरुमा पनि सर्ने सम्भावना रहेको गुनासो उनको छ। सरसफाईका क्रममा सामाजिक दूरी पनि कायम हुन नसक्ने पासवानको भनाइ छ। त्यसै पनि सरसफाई मजदुरले फाहोरमा जोडिएर काम गर्नुपर्छ। घरघर र सार्वजनिक स्थलमा पुग्नु पर्छ, विराटनगरका सूर्य तामाङले भने, तर सुरक्षाका लागि आवश्यक सामग्री दिइएको छैन। जसका कारण उनीहरु मात्रै हैन, परिवारका सदस्य र उनीहरुसँग दैनिक रुपमा भेटघाट गर्नेहरु पनि असुरक्षित बनिरहेका छन्। तामाङले यदि कोही श्रमिक संक्रमित भएमा उनीहरुका परिवारका सदस्यदेखि लिएर उनीहरुसँग सम्पर्कमा रहने सबै जना संक्रमित हुने जोखिम बढेर गएको बताए। श्रमिकले आफैं सुरक्षा सावधानी अपनाउन नसक्ने तथा नजान्ने हुँदा सम्बन्धित पक्षले ध्यान दिन आवश्यक रहेको उनको भनाइ छ। सरसफाई श्रमिकलाई ग्लोब्स र स्यानीटाइरज दिइएको बताउँदै म्यानेजमेन्टका प्रमुख देवी आचार्य उनीहरुको सुरक्षाका सवालमा महानगरपालिकाको पनि ध्यान जानु पर्ने बताउँछन्। दिएका सामान पनि कतिले लगाउँछन्। कतिपयले प्रयोग नै गर्दैनन्, उनले भने, तर पनि सुरक्षित भएर काम गर्न सुझाव दिने गरेका छौं। जुनसुकै बेला फोहोरमा जोडिनु पर्ने श्रमिकलाई सुरक्षाका लागि आवश्यक सबै सामग्री जुटाउन पहल भइरहेको छ। महानगरको फोहरमैला व्यवस्थापन शाखा प्रमुख हीरा यादवले सरसफाई श्रमिकलाई कोरोना संक्रमण हुनबाट बचाउन सुरुमा महानगरले मास्क वितरण गरिसकेको र त्यसबाहेक आवश्यक सामग्री उपलब्ध गराउने काम म्यानेजमेन्टकै भएको बताए। पाँच वर्षका लागि महानगरको फोहोर व्यवस्थापन गर्ने जिम्मा म्यानेजमेन्टले पाएको छ, उनले भने, त्यही भएर काम लगाउने मजदुरको सुरक्षाको जिम्मा पनि उसकै हुन्छ। महानगरको फोहोर व्यवस्थापनको जिम्मा २०७३ सालदेखि म्यानेजमेन्टले लिएको छ। विराटनगर महानगरपालिकाभित्र औसतमा दैनिक एक सय ५० मेट्रिक टन फोहोर उत्पादन हुने गरेको छ। कोरोना संक्रमण फैलन नदिन सरकारले लकडाउन गरेयता ५० प्रतिशत घटेको म्यानेजमेन्टले जनाएको छ। कोरोना त्रासकै कारण फोहोर उत्पादन घटेको सरसफाई मजदुरको बुझाइ छ। उनीहरुका अनुसार संक्रमणको डरका कारण कतिपय घरबाट फोहोर लिन नआउनु भन्दै आफैं व्यवस्थापन गर्छौं भनेर भन्ने गरेका छन्।"
पैदल यात्रीलाई निशुल्क खाना र गन्तब्यसम्म यातायात,"दाङ : लकडाउनका कारण गन्तब्यमा पुग्न नसकेर बाटोमै अलपत्र परेकालाई यहाँका विभिन्न संघ सस्था र व्यवसायीले सहयोग गरेका छन् । उनीहरुले बाटोमा अलपत्र परेका यात्रु र नागरिकहरुलाई निशुल्क खाना खुवाउने र गन्तब्यसम्म पुर्याउने काम गरेका हुन् । विगत केहि दिनदेखि तुलसीपुर उद्योग वाणिज्य संघको अगुवाइमा तुलसीपुरमा क्रियाशील युवाहरुका संघसस्था र यातायात व्यवसायीहरुले यस्तो मानवीय कार्यलाई अगाडि बढाएका छन् । चैत ५ गतेदेखि हालसम्म १३ सय ६२ जनालाई भोजन, बास र यातायताका व्यवस्था गरिएको व्यवस्थापनको जिम्मा पाएका युवा व्यवसायी विनिल केसीले बताए । उनले सबैको समन्वय र परिचालनबाट व्यवस्थित रुपमा अलपत्र यात्रुको उद्दार र व्यवस्थापन गरिएको बताए । साविक राप्ती अञ्चलका जिल्लाहरुको मुख्य ट्रान्जिट रहेको दाङको तुलसीपुरको अवस्था देखेर मानवीय नाताले तुलसीपुर उद्योग वणिज्य संघको संयोजन र अगुवाईमा अलपत्र यात्रु र नागरिकहरुलाई गाँस बास र कपासको व्यवस्था गरिएको तलसीपुर उद्योग वाणिज्य संघका निवर्तमान अध्यक्ष विमल रिजालले बताए । उनले यसमा स्थानीय सरकारले विशेष रुपमा चासो दिनु पर्ने बताए । व्यवसायीहरुले मानवीय नाताले यो कार्य गरिरहेको उनको भनाइ छ । निशुल्क रुपमा खाना, बस्न र घरसम्म पुग्ने व्यवस्था भएर यात्रु खुसी भएका छन् । उनीहरुले बाटोको भोको यात्रालाई तुलसीपुले अन्त्य गरिदिएको बताएका छन् । रुकुमका धनबहादुर परियारले आफू निर्माण श्रमिक भएको र धादिङमा अलपत्र भएपछि उद्दार भएर दाङसम्म आएको बताए । उनले आफूहरु एउटै गाउँका १३ जना रहेको बताए ।"
घर हिँडेका मजदुरलाई गाँसबासको व्यवस्था,"बेसीसहर : लकडाउन लम्बिँदै गएपछि कामविहीन बनी घर जान हिँडेका २६ जना मजदुरलाई मध्यनेपाल नगरपालिकाले गाँसबासको व्यवस्था गरेको छ। रुकुम, सुर्खेत, सल्यान लगायतका जिल्लाका मजदुरलाई नगरपालिकाले गाँसबासको व्यवस्था मिलाएको हो। हिमाली जिल्ला मनाङ, लमजुङको राइनास नगरपालिका र दूधपोखरी गाउँपालिकाबाट गाउँ जान हिँडेका उनीहरु मध्यनेपाल नगरपालिकाको रामबजार पुगेका थिए। उनीहरुलाई उद्दार गरी बास र खानाको व्यवस्था गरेको नगरपालिकाका प्रमुख प्रशासकीय अधिकृत नरबहादुर खड्काले बताए। गाउँ जान हिँडेका उनीहरु अलपत्र अवस्थामा देखेपछि जनप्रतिनिधि र स्थानीयले उद्दार गरेका हुन्। जिल्लाकै स्थानीय तहबाट आए पनि उनीहरुलाई कसैले रोकेका थिएनन्। उनीहरु हिँडेरै आउँदै गर्दा स्थानीय तहका विभिन्न ठाउँबाट ठूलो समूहमा नभई २३ जनाको समूहबाट हिँड्न भनेको बताएका छन्। पाँच दिन लगाएर मध्यनेपाल पुगेका उनीहरुले आफ्नै जिल्ला जाने इच्छा राखे पनि पालिकाले नै खानबस्न दिएर रोकिएको नगरपालिका प्रमुख रमेशकुमार पाण्डेले बताए। रामबजारको एउटा खाली घरमा ती मजदुरलाई बास र खानाको व्यवस्था गरिएको छ। उनीहरु रुकुम, सुर्खेत, सल्यानलगायतका जिल्लाबाट कामका लागि लमजुङ र मनाङ आएका थिए। कामका लागि आएकोमा लकडाउन लम्बिँदै गएको र खानाको समस्या भएकाले हिँडेरै घर जाने सोचका साथ हिँडेको रुकुमका डिल्ली बस्नेतले बताए। नगरपालिकाले बस्ने, खाने व्यवस्था गरेकोमा खुसी भएको उनले बताए। जिल्ला विपद् व्यवस्थापन समितिको शुक्रबार बसेको बैठकले बाह्य जिल्लाबाट आएका श्रमिकको खाने बस्ने उचित व्यवस्थापन स्थानीय तहले मिलाउने निर्णय गरेको थियो। उक्त निर्णयसँगै मध्यनेपाल नगरपालिकाले उक्त व्यवस्था गरेको जनाएको छ। रुकुम, सुर्खेत र सल्यानका १० जना राइनास नगरपालिकाको माथिल्लो क्षेत्रमा काम गर्थे। सोही पालिकाको तल्लो क्षेत्रमा थप ८ जना कार्यरत थिए। मर्स्याङदी गाउँपालिकाका विभिन्न स्थानमा काम गर्ने ८ जना गरी २६ जनाको टोली पनि गाउँ जान लामो यात्रा तय गरी हिँडेका छन्। उनीहरु लमजुङको बेसीसहर, सुन्दरबजार, भोर्लेटार, पोखराबाट बाग्लुङ हुँदै रुकुम पुग्ने गरी यात्रा तय गरेका छन्। उनीहरुलाई यसअघि स्थानीय तहले राहत दिएको थियो। तर राहत सकिएपछि गाउँ हिँड्न बाध्य भएको उनीहरुले बताए।"
कोरोना कहर : पोखरामा पर्यटक खोज्दै प्रहरी,"पोखरा : चैत्र महिनायता विदेशबाट घर फर्केका नेपालीलाई सरकारले सेल्फ क्वारेन्टाइनदेखि क्वारेन्टाइनमा राख्ने र उनीहरुको अनिवार्य र्यापिड टेष्ट गरिने प्रावधान ल्याएको छ। तर त्यती नै बेला नेपाल छिरेका विदेशी पर्यटकको हकमा भने कुनै प्रक्रिया पूरा नगरी स्वतन्त्र छाडि दिएको छ। पर्यटक प्रहरी कार्यालय पोखराले हालै संकलन गरिरहेको पर्यटकको तथ्यांकमा मंगलबारसम्म ३ सय २१ पर्यटक सम्पर्कमा आएको जनाएको छ। पर्यटक प्रहरी कार्यालय पोखराका प्रमुख गणेश खनालले उक्त संख्यामा विदेशी पर्यटक रहेको जानकारी दिए। ती पर्यटक कहिले नेपाल प्रवेश गरेको र पोखरा कहिले आएको डिटेल समेत राख्ने क्रममा अहिलेसम्म २६ जना पर्यटक लकडाउन अघि चैत महिनामा नेपाल प्रवेश गरेको पाइएको उनले बताए । धेरै पर्यटक तीन महिनादेखि दुई तीन वर्षअघि देखि पोखरा बसिरहेको पाइएको छ । केही पर्यटक कहिले नेपाल प्रवेश गरेको डिटेल लिन सम्बन्धित होटल संचालकसँग समन्वय गरी संकलन कार्य भइरहेको उनले जानकारी दिए । चैत महिनामा विभिन्न देशहुँदै नेपाल प्रवेश गरेर अहिले पोखरामा रहेका पर्यटक न सेल्फ क्वारेन्टाइनमा बसेका छन् । नत उनीहरुको र्यापिड डायग्नोस्टिक टेष्ट भएको छ । निस्फीक्री रुपमा पोखराको लेकसाइडमा उनीहरु घुमीरहेको पर्यटन व्यवसायीले बताएका छन्। पर्यटक प्रहरी कार्यालय पोखराले अहिले कोरोना लागेको छैन भन्ने ढुक्क हुन चाहाने पर्यटकलाई र्यापिड टेष्ट गर्ने व्यवस्था मिलाउन पहल भने गरेको बताएको छ । सक्रमण छैन भन्ने ढुक्क हुन चाहाने पर्यटकलाई टेष्ट गरान अस्पताल लग्ने र ल्याउने काम पर्यटक प्रहरी कार्यालय पोखराले गत बिहीबारदेखि सुरु गरेको छ। एकजना अमेरिकी पर्यटकको चाहाना अनुसार र्यापिड टेष्ट भएको र रिपोट नेगेटिभ आएको खनालले जानकारी दिए । टेष्ट गर्ने किटको अभाव भएकाले अरु पर्यटकले चाहेर पनि टेष्ट गर्न नसकेको उनले बताए । पोखरामा अहिले सबैभन्दा धेरै भारतीय पर्यटक ६४, चिनियाँ पर्यटक ६०, फ्रान्सका ३४, जर्मनका १४ जना रहेको उनले बताए । जापान, अमेरिका, बेलायत, इटाली, स्पेन, पोल्याण्ड, अर्जेन्टिना, मलेशिया, कोरिया, नेदरल्याण्ड लगायतका विभिन्न देशका पर्यटक पोखराका होटल, होमस्टे, अर्पाटमेण्टमा बस्दै आएका छन् । सम्पर्कमा आएका पर्यटकमध्ये धेरैजसो यही बस्न चाहेको पनि पर्यटक प्रहरी कार्यालय पोखराका प्रमुख खनालले जानकारी दिए । पोखरामा रहेका विदेशी नागरिकलाई र्यापिड डायग्नोस्टिक टेष्ट (आरडीटी) र कोरोना संक्रमणको सिम्टम भएकाको स्वाब टेष्ट गर्न पर्यटन व्यवसायीले अनुरोध गरेका छन् । विदेशबाट नेपाल आएका नेपालीको मात्र होइन कोरोना फैलिसकेपछि नेपाल आएका पर्यटकको खोजी गरी सबै पर्यटकको पनि अनिवार्य रुपमा टेष्ट गर्नु पर्यटन व्यवसायीले अनुरोध गरेका हुन् । पोखरामा रहेका सबै पर्यटकको अनविर्यरुपमा कोरोना सक्रमण छ छैन टेष्ट गर्नुपर्ने पश्चिमाञ्चल होटल संघका पूर्व अध्यक्ष भरतराज पराजुलीले बताए । पोखरामा रहेको पर्यटक निस्फीक्री घुम्ने गरेको उनले सुनाए । चैत महिनामा युरोपमा संक्रमण बढिसकेको थियो भने अमेरिकामा पनि संक्रमण फैलिसकेको थियो । कुन समयमा नेपाल भित्रिएका हुन् उनीहरु नेपाल भित्रिएको ट्राभल्स हिष्ट्री हेरेर ३४ महिनाअघिदेखि पोखरामै बसेका र पछिल्लो समय आएका छुट्याएर कोरोना सक्रमण भए नभएका पर्यटकको टेष्ट गरिनुपर्नेमा उनले जोड दिए । पोखरा पर्यटन परिषदका उपाध्यक्ष गोपी भट्टराईले कम्तीमा चैत महिनामा आएका पर्यटकको र्यापीड टेष्ट गर्नुपर्ने बताए । गण्डकी प्रदेश सरकार पर्यटन मन्त्रायलले गत वर्षदेखि प्रदेशमा आएका पर्यटकको तथ्याङ राख्दै अएको भए पनि यस विषयमा सम्वेदनसिल नदेखिएको उनले बताए । पर्यटक प्रहरी कार्यालय पोखराका प्रहरी सहायक निरीक्षक विधानसिंह क्षेत्रीसहितको टोली मंगलबार लेकसाइडमा विना काम हिँडेका पर्यटकलाई सुरक्षित रुपमा होटलमै बस्न सम्झाउँदै थिए । आवश्यक सामग्री लिन बाहेक बिना काम बाहिर ननिस्कन उनले बाहिर निस्केको पर्यटकलाई संझाए । उनले भने, 'हामीले बिना काम बाहिर ननिस्कन पोखराको लेकसाइडमा रहेका पर्यटकलाई ठाउँ ठाउँमा गएर सम्झाइरहेका छौं।' पोखरा महानगरपालिकाका मेयर मानबहादुर जिसीले पर्यटक कति छन् र पछिल्लो समय कति आएका हुन् आफूलाई सूचना नभएको बताए । यस विषयमा छिट्टै नै सूचना लिएर होटलमै क्वारेन्टाइनमा राख्ने र परीक्षण गरिने उनले सुनाए । गण्डकी प्रदेशमा आएका पर्यटकको अंग्रेजी महिनाको फ्रेबुअरीसम्मको डाटा तयार भएको र मार्च महिनाको डाटा तयारीको अन्तिम चरणमा रहेको गण्डकी प्रदेशको उद्योग, पर्यटन, वन तथा वातावण मन्त्रालयका सूचना अधिकारी शिव परियारले जानकारी दिए । अहिले पोखरामा १ सय ७७ पर्यटक रहेको उनले सुनाए । सरकारले चैत ११ देखि कोरोना भाइरस नियन्त्रण गर्न लकडाउन लगाएको छ । लकडाउनको अवधीमा अहिले सम्म पोखरामा रहेका ८ सय ७९ पर्यटक घर फर्कन चाहेपछि पर्यटक प्रहरी कार्यालय, नेपाल पर्यटन बोर्ड, पोखरा पर्यटन परिषद, नाटा लगायतको समन्यवमा काठमाण्डौं पठाइएको पर्यटक प्रहरी कार्यालय पोखराले बताएको छ ।"
शिक्षकलाई अनलाइनबाट तालिम,"बेनी : कोरोना भाइरस रोकथामका लागि गरिएको लकडाउन (बन्दाबन्दी)को समयमा शिक्षकलाई अनलाइनबाट तालिम सञ्चालन गरिएको छ । एकीकृत अखिल नेपाल शिक्षक संगठनले भर्चुअल माध्यमबाट देशका विभिन्न ठाउँमा रहेका शिक्षकलाई सम्पर्कमा जोडेर प्रविधिमैत्री तालिम सञ्चालन गरेको हो । संगठनको पोखरा महानगर कमिटीले प्रदेश र केन्द्रीय समितिसँग समन्वय गरेर वैशाख ६ गतेदेखि तालिम सञ्चालन गरिरहेको छ । बन्दाबन्दीका कारण घरमै बसेका शिक्षकको क्षमता विकासका लागि प्रविधिको प्रयोग गरेर तालिम सञ्चालन गरिएको संगठनका गण्डकी प्रदेश कमिटी अध्यक्ष सोमनाथ ढुङ्गानाले जानकारी दिए । शिक्षकलाई प्रविधिमैत्री बनाउन बन्दाबन्दीको फुर्सदको समयलाई सदुपयोग गरिएको छ, उनले भने शिक्षकको क्षमता विकास गरी शिक्षण विधिमा परिवर्तन र विद्यार्थीको सिकाइ उपलब्धि बढाउने उद्देश्यले अनलाइनबाट तालिम चलाएका हौँ । शिक्षकहरुलाई नवीनतम शिक्षण विधि र प्रविधिको विषयमा विषय विशेषज्ञहरुले घरबाटै प्रशिक्षण दिने व्यवस्था मिलाएको संगठनका महानगर समितिका अध्यक्ष भुवन सुवेदीले बताए । जुम एप्लीकेशन प्रयोग गरेर हरेक दिन दिउँसो १ बजेदेखि ४० मिनेटसम्म तालिम सञ्चालन गरिएको छ । तालिमको चौथो दिनसम्म ८० जना शिक्षक आवद्ध भएका छन् । पहिलो दिन प्रविधिमैत्री शिक्षक समाजका महासचिव देवीप्रसाद शर्माले प्रविधिमैत्रि शिक्षक र प्रविधिमैत्री विद्यार्थी शीर्षकमा सहजीकरण गरेका थिए । दोस्रो दिन डिजिटल लाइब्रेरीको प्रयोगका विषयमा सुशील उप्रेतीले तालिम दिए । तेस्रो दिनको तालिममा छवी आचार्यले माइक्रोसफ्ट एक्सलको प्रयोगका विषयमा जानकारी गराएल। चौथो दिन खुल्ला विश्वविद्यालयका प्राध्यापक डाक्टर लेखनाथ शर्माले विद्यालय तहमा खुल्ला शिक्षाको सम्भावना र चुनौतिका विषमा प्रशिक्षण दिएका थिए । पावर पोइन्ट, मल्टीमिडिया, टेलीटिचिङ आदी माध्यमको विषयमा पनि प्रशिक्षण दिइने संगठनले जनाएको छ । तालिममा सहभागी म्याग्दीका शिक्षक मुक्ति पौडेलले घरमै बसेर नयाँ शिक्षण बिधिको बारेमा सिक्ने अवसर पाएको बताए । बन्दाबन्दीमा बसिरहेका शिक्षकहरुको समयको सदुपयोगसँगै विद्यालय बन्द रहेको अवस्थामा कसरी विद्यार्थीलाई प्रविधिको प्रयोग मार्फत् शिक्षण गर्न सकिन्छ भन्ने विषयमा सञ्चालन गरिएको तालिम प्रभावकारी देखिएको छ । शिक्षकहरुलाई सञ्चालन गरिएको भर्चुअल तालिममा सहभागिहरु । तस्बिर अन्नपूर्ण"
लकडाउन उलंघन नगर्न सम्झाउँदा प्रहरीमाथि कुटपिट,मलंगवा : सर्लाहीको बागमती नगरपालिका५ राजघाट प्रहरी चौकी इन्चार्ज प्रहरी सहायक निरीक्षक(असई) बिकारु मण्डललाई स्थानीय युवाले कुटपिट गरेका छन् । मंगलबार राति राजघाटमा लकडाउन उल्लंघन गरी जम्मा भएका युवालाई सम्झाउँर्दा असई मण्डलमाथि युवाहरुले दुव्र्यवहार गर्नुको साथै हातपात गरेको प्रहरीको भनाइ छ। युवाहरुको कुटपिटबाट समान्य घाइते भएका असई मण्डलको हरिवनस्थित नमूना अस्पतालमा उपचार भइरहेको छ । उनको अवस्था समान्य रहेको जिल्ला प्रहरी कार्यालय सर्लाहीका प्रहरी नायब उपरीक्षक मदन कुवँरले जानकारी दिए। घटनामा संलग्न रहेको आशंकामा तीन जनालाई प्रहरीले नियन्त्रणमा लिएको कुँवरले बताए। उनीहरुलाई अहिले इलाका प्रहरी कार्यालय बरहथवाको नियन्त्रणमा राखी घटनाको थप अनुसन्धान भइरहेको प्रहरीले जनाएको छ।
"दोलखा जाँदै गरेको मिनीबस मन्थलीमा दुर्घटना, १५ जना घाइते","काठमाडौं : काठमाडौंबाट दोलखा जाँदै गरेको मिनीबस रामेछापको मन्थलीमा दुर्घटना हुँदा करिब १५ जना घाइते भएका छन्। दोलखाको जफेतर्फ जाँदै गरेको बा २ ख ६८१८ नम्बर मिनिबस मन्थली नगरपालिका६ कुनौरी मोडमा बुधबार बिहान ४ बजे दुर्घटनामा भएको जिल्ला प्रहरी कार्यालय रामेछापका प्रवक्ता एवम् प्रहरी निरीक्षक टेकेन्द्र पौडेलले जानकारी दिए। उनकाअनुसार घाइते १५ जनामध्ये ३ जनाको अवस्था गम्भीर रहेको छ। 'गम्भीर घाइतेमध्ये एकजनालाई काठमाडौंको ट्रमा सेन्टरमा रिफर गरिएको छ।' उनले भने,' बाँकी घाइतेको तामाकोसी सहकारी अस्पताल मन्थलीमा उपचार भइरहेको छ, सामान्य उपचारपछि केहि डिस्चार्ज भइसकेका छन्,।' बसमा बच्चासहित ३९ जना सवार रहेको पौडेलले बताए। उनीहरुलाई अर्को सवारीमार्फत गन्तव्यमा पठाउने तयारी भइरहेको छ। एक्कासी ब्रेक फेल भएर बस सडकको दाहिने साइडको नालामा फसेको हो। तामाकोसी गापा३ जफेका बस चालक मनबहादुर खत्रीलाई नियन्त्रणमा लिएको प्रहरीले जनाएको छ। लकडाउन लम्बिएपछि रोजगारी तथा अध्ययनका लागि काठमाडौंमा बस्दै आएका व्यक्तिहरु घर जानलाई स्थानीय तहसँग गुहारिरहेका छन्। पछिल्लो दिनमा स्थानीय तह आफैँले उद्धार गर्ने वा समूह मिलाएर रातको समयमा गाडी रिजर्भ गरेर गाउँ जाने क्रम बढ्दै गएको छ। प्रशासनले दिउँसोको समयमा जान नदिने तर रातको समयमा पास उपलब्ध गराएर अलपत्र यात्रुलाई गन्तव्यतर्फ जान खुकुलो बनाइदिँदा दुर्घटनाको जोखिम भने बढेको छ। लकडाउनकै समयमा गत चैत्र १८ गते पनि रामेछापमा पिकअप भ्यान दुर्घटना हुँदा २ जनाको मृत्यु भएको थियो भने २८ जना घाइते भएका छन्। भक्तपुरको सूर्यविनायकबाट दोरम्बा जाँदै गरेको बा १४ च ९४९८ पिकअप भ्यान खाँडादेवी गाउँपालिका१ राकाथुमस्थित माझी गाउँमा दुर्घटना भएको थियो।"
"असिनाले भित्र्याउनै लागेको बालीमा क्षति, भोकमरीको चिन्ता","बैतडी : बैतडीका विभिन्न स्थानमा मंगलबार दिउँसो परेको असिनाले गहुँबाली र तरकारीबालीमा ठूलो क्षति पुर्याएको छ । पुर्चौंडी नगरपालिकाका विभिन्न स्थानमा परेको असिनाले गहुँबालीमा क्षति पुर्याएको स्थानीय रामबहादुर धानुकले जानकारी दिए । भित्र्याउनै लागेको गहुँसहित तरकारी बालीमा समेत असिनाले ठूलो क्षति पुर्याएको उनले बताए । बारीमा लगाएको गहुँबाली असिनाले पूरै नष्ट गरेको छ । एकातिर कोरोनाको कहर छ । अर्कोतिर असिनाले बालीमा क्षति पुर्यायो कासी लुहारले भने, परिवार के ले पाल्ने भन्ने चिन्ताले परोलेको छ। बालीमा असिनाले क्षति पुर्याएपछि किसानहरु भोकमरी लाग्ने चिन्तामा छन्। पुर्चौंडीका स्थानीय अर्जुन लुहारले पनि असिनाले गहुँ बाली पुरै नष्ट गरेको गुनासो गरे। असिनाले गहुँबाली, फलफूल र तरकारीमा क्षति पुर्याएको स्थानीयले बताएका छन् । करिब २ फिट बाक्लो असिना परेको भन्दै स्थानीय राजेन्द्र भट्टले आफूले अहिलेसम्म यति धेरै असिना परेको नदेखेको बताए ।"
तावाबाट उम्केर भुंग्रोमा परेका मजदुर,"पोखरा : आमा अर्कैसँग गएपछि बाबुले अर्की आमा ल्याए। साना भाइबैनी छन्, आफ्नै उमेर पनि १७ पुग्दै छ। दाङको शान्तिनगर गाउँपालिका दुबीचौरका दीपक केसी आठ कक्षाको जाँच सकेर दुईचार पैसा कमाउने सपना बोकेर कास्की आएका थिए। टाढाको नातामा ठूलोबुबा पर्ने यज्ञराज बुढाथोकीको साथ लागेर उनी कास्कीको मादी गाउँपालिका आएको महिना दिनअघि हो। ठूलोबुवाले मादी नागी गाउँमा खानेपानीको काममा आफूसँगै उनलाई पनि लगाए। अरूले पाइप बिच्छ्याउने नाली खन्दा झाडी फाँड्नेलगायत काममा दीपकले सघाए। बिहान बेलुका खाना पनि पकाए। काम गर्दागर्दै १५ दिन पनि भएको थिएन, कोरोना भाइरस फैलिएको हल्लासँगै लकडाउन भएको खबर दीपकले सुने। खनेको कुलोमा बिच्छ्याउने पाइप आइपुगेन। सबैको काम रोकियो। गाउँपालिकाको वडाले मजदुरलाई राहत बाँड्यो। उनीहरूले पनि पाए। ७ जनाले १५ दिन त्यही राहतको दाल चामल खाएर छाक टारे। बास बस्न गाउँकै आमा समूहको भवन छँदै थियो। राहतको दालचामल सकियो। ठेकेदारले गाउँकै किराना पसलबाट उधारो खान भन्दिए। केही दिन गुजारा पनि चल्यो। त्यही किराना पसल पनि रित्तियो। मजदुर टोलीले वडाध्यक्षलाई फोन गर्यो। अर्काे खेप राहत नआएको उत्तर आयो। गाउँमा बस्दा न काम भयो न माम। टोलीले बिहीबार झिसमिसेमै गुन्टा कस्यो। कोही दाङका थिए, कोही सल्यानका। अब घरै जाने भनेर हिँड्यौं, दीपकका ठूलोबुबा यज्ञबहादुरले सुनाए, ११ घण्टा हिँडेर पोखरा आयौं। जसै उनीहरू पोखराको अन्तिमअन्तिम सीमा बिरौटा पुगेका थिए, गोधुली त्यो साँझले झमक्कै अँध्यारो लिएर आयो। प्रहरीले उनीहरूलाई अगाडि बढ्नै दिएन। जहाँबाट आएका हौ त्यतै जाऊ भन्यो। नागी गाउँबाट बाटो लाग्दा उनीहरू तातो तावाबाट उम्केको माछोजस्तै फुरुंग थिए, उनीहरू यस्तो ठाउँबाट हिँडेका थिए, जहाँ न काम थियो, न माम। एउटै आशा आफ्नै घर फर्किएर आटोपीठो खाने थियो। परिवारसँग बस्ने थियो। बिहीबार साँझ प्रहरीले रोकेपछि पसलका पिँढीमै बसिरहेका थिए। फर्किने बाटो बन्द थियो, जाने बाटोमा पनि तगारो। आमा समूहकालाई फोन गर्दा अब नफर्कनू है भाइ भनेको यज्ञराज सुनाउँछन्। पछि फर्किने ठाउँ छैन, अघि जाने बाटो बन्द। त्यो नागी गाउँबाट आएर पोखरामा रोकिँदा न बस्ने ठाउँ न खाने ठेगान हुँदा उनीहरू तातो तावाबाट उम्केर भुंग्रोमा परेको माछोजस्तै भए। किंकर्तव्यविमूढ भएर पसलका पिँढीमा सुस्ताइरहेकाहरूका मजदुरमाथि साढे ६ बजे साँझ घर फर्किरहेका युवा महेन्द्र उपाध्यायको नजर पर्यो। बिरौटाकै उनले सोधीखोजी गरे। मजदुरहरू तावाबाट उम्केर भुंग्रोका परेको बुझे। ड्यामसाइड युवा क्लबका पदम ढकालसँग समन्वय गरी स्थानीय एउटा होटलमा बस्ने र खाने चाँजो मिलाइदिए। त्यो रात त कट्यो। तर, दाङका जाबुराम चौधरी, दीपक गिरी, राजेश चौधरी, दीपक केसी, नरेन्द्र पुन र सल्यानका तेजबहादुर ओली एवं यज्ञबहादुर बुढाथोकीको दु :ख कटेन। भोलिपल्ट शुक्रबारको बिहान सूर्य उदायो र उज्यालो लिएर आयो, रातलाई दिनमा बदल्न सक्यो उनीहरूका दु :खलाई सुखमा बदल्न सकेन। अब फेरि कहाँ जाने के गर्ने होटल वरिपरिकाले समेत होटलवालालाई यस्तो बेला नचिनेका नजानेका मान्छे ल्याउने भनेर दबाब दिन थाले। फेरि तिनै महेन्द्र उपाध्यायले मजदुरका लागि उपायको खोजी गरिरिदन पहल गरे भोलिपल्ट पनि। गण्डकी प्रदेश सभा सदस्य कृष्णबहादुर थापाका स्वकीय सचिव उनलाई थापाले नै मजदुरको समस्या समाधानको टुंगो लगाउन अह्राए। उपाध्यायले सीडीओसँग पासका लागि पहल गरे। पास मिल्ने कुरै थिएन। बाहिर जान र आउन नदिने प्रदेशका मुख्यमन्त्री पृथ्वीसुब्बा गुरुङको निर्देशन छँदै थियो। पोखराका मेयर मानबहादुर जिसीसँग कुरा गरे। उहाँले पनि जहाँबाट आएका हुन्, उतै पठाउन भन्नुभयो, महेन्द्रले सुनाए, कतैबाट पनि उपाय भएन, बिहान ओमशान्ति ब्रह्मकुमारी ईश्वरीय विश्वविद्यालय कहाँबाट ल्याएर खाना खुवाएँ। घर जाने पास पाइएला भन्ने आसले ती मजदुर जिल्ला प्रशासन कार्यालयको गेट पुगेका थिए। तर, उपाय चलेन। नजिकैको कोमागाने पार्कमा गएर उतै सुस्ताए। महेन्द्रले मुख्यमन्त्रीसँग गुहार मागे। मुख्यमन्त्री गुरुङले राहतसहित उतै गाउँमा फर्काउने चाँजो मिलाउन आफ्ना मन्त्रीलाई निर्देशन दिए। उपाध्याय राहतको भारी बोकाएर ती मजदुरलाई गाडीमै गाउँ फर्काउने समयको प्रतीक्षामा थिए।"
"सबै धार्मिक स्थलमा निगरानी, मुस्लिम अगुवासँग छलफल","विराटनगर : धेरै जमघट हुने गरेको पाइएपछि मस्जिदलगायत मोरङमा रहेका धार्मिक स्थलमा प्रहरीले निगरानी बढाएको छ। विश्वभर महामारीका रुपमा फैलिएको कोरोना भाइरसको संक्रमण रोक्न सरकारले लकडाउन जारी राखेका बेला धार्मिक स्थल मस्जिद, चर्च, मन्दिर र गुम्बामा भीडभाड हुने गरेको पाइएपछि प्रशासनले निगरानी बढाएको हो। मोरङ प्रहरी प्रमुख एसपी विश्व अधिकारीले लकडाउनका समयमा पनि जम्मा हुने क्रम नरोकिएपछि धार्मिकस्थलमा निगरानी बढाइएको जानकारी दिए। शंकास्पद गतिविधिसमेत हुने गरेको पाइएपछि सबै जसो धार्मिक स्थललाई प्रहरी खटाएरै सुरक्षा घेरामा राखिएको छ, उनले भने, मानिसको आवतजावत, भीडभाड र विभिन्न गतिविधिमा रोक लगाइएको छ। कोरोना संक्रमण फैलन नदिन बाहिरबाट आउनेलाई क्वारेन्टाइनमा बस्न आग्रह गरिरहे पनि क्वारेन्टाइनबाट छलिँदै विभिन्न धार्मिक स्थलहरुमा लुकेर बस्ने गरेको पाइएको एसपी अधिकारी बताए। मोरङमा ८९ वटा मस्जिद, ५३ वटा मदर्शा, १०३ वटा चर्च, २५३ वटा मन्दिर र २७ वटा गुम्बा रहेका छन्। लकडाउनमा पनि सबै धार्मिक स्थलमा अनआवश्यक जमघट हुने गरेको प्रहरीको विश्लेषण छ। उदयपुरको त्रियुगा नगरपालिका३ भुल्केस्थित नुरी मस्जिदमा बसेका ११ भारतीय र दुई नेपालीसहित १३ जनामा कोरोना संक्रमण देखिएपछि प्रहरी धार्मिकस्थलतर्फ केन्द्रित भएको हो। संक्रमितहरु गत मंसिर २५ गते विराटनगरको जोगवनी नाका हुँदै नेपाल प्रवेश गरेको र मोरङका मस्जिदमा पनि केही समय बिताएको खुलेपछि स्थानीय प्रशासनसँग समन्वय गर्दै प्रहरीले धार्मिक स्थलमा हुने सबै खाले गतिविधिमा रोक लगाएको छ। अनुगमनका क्रममा मोरङको सुनवर्षी नगरपालिका९ स्थित मस्दिजमा ९ जना पाकिस्तानी नागरिक फेला परेका थिए। इस्लाम धर्म प्रचारका लागि नेपाल छिरेका ६० वर्षमाथिका उनीहरु चैत १० गते सुनवर्षी पुगेका थिए। यता धनलपालथान गाउँपालिका ७ स्थित मस्जिदमा पनि भारतको आगराबाट फागुन १२ गते आइपुगेका १० जना भारतीय रहेका छन्। पाकिस्तानी र भारतीय नागरिकलाई बाहिर हिँडडुल, भेटघाट, धर्मको प्रचार एवं धार्मिक गतिविधि गर्न र आफ्नो मुलुक फर्कन तत्काललाई रोक लगाउँदै मस्जिदमै क्वारेन्टाइनमा राखिएको इलाका प्रहरी कार्यालय रंगेलीका प्रहरी निरीक्षक लेखनाथ दाहालले बताए। परीक्षणबाट उनीहरुमा कोराना संक्रमण भने नदेखिएको प्रहरीको भनाइ छ। मोरङमा विभिन्न मुलुकबाट आएका मध्ये हालसम्म ९७ जनालाई फेला पारेर क्वारेन्टाइनमा पठाइएको एसपी अधिकारीले बताए। उनीहरु सबै नेपाली हुन्। बाहिरबाट नेपाल आएर पनि क्वारेन्टाइनमा नबसी धार्मिकस्थल, घर र सीमा क्षेत्रमा लुकिछिपी बसेको अवस्थामा प्रहरीले फेला पारेर सबैलाई क्वारेन्टाइनमा पठाएको हो, उनले भने। एसपी अधिकारीका अनुसार लुकेका ठाउँबाट प्रहरीले नियन्त्रणमा लिँदै क्वारेन्टाइनमा पठाउन थालेपछि कतिपय आफैँ क्वारेन्टाइनमा पुगेको पनि पाइएको छ। उनले विभिन्न देशबाट फर्किएका ३६१ पुरुष र ५९ जना महिला गरी ४२० जनालाई ट्रेसिङ गरिएको जानकारी दिए। कोरोना संक्रमित मध्ये धेरै जना मुस्लिम समुदाय रहेको पाइएपछि विभिन्न मस्जिदका प्रतिनिधि र मुस्लिम अगुवालाई बोलाएर जिल्ला प्रशासन कार्यालय मोरङले छलफल गरेको हो। छलफलमा भारतसहित अन्य मुलुकबाट आएर मस्जिद तथा व्यक्तिका घरमा बसेका सबैको जानकारी दिने, उनीहरुको जाँच गराउने तथा लकडाउनको पालना गर्ने, सरकारको कदममा सहयोग गर्ने र आवश्यक परे सुविधासम्पन्न मस्जिदलाई क्वारेन्टाइन बनाउन दिने सहमति भएको प्रमुख जिल्ला अधिकारी मदन भुजेलले बताए। अप्रिल २४ बाट मुस्लिम समुदायको पर्व रमजान र २५ बाट रोजा सुरु हुन्छ। रमजानमा घरबाट बाहिर ननिस्कने, मस्जिदमा भेला नहुने, नमाज घरैमा पढ्ने सहमति बैठकमा भएको विराटनगरका मुस्लिम अगुवा वासिम आलमले जानकारी दिए। उनका अनुसार नियमको पालना गर्ने, सचेतना र संयमता अपनाउने, सामूहिक रुपमा नमाज नपढ्ने, भेला जम्मा नहुने, सामाजिक सद्भाव बढाउने, कोरोनाबाट बच्ने उपायलाई अवलम्बन गर्ने लगायतका विषयमा पनि छलफल भएको थियो। आलमले धार्मिक सद्भाव विगार्ने खालका गतिविधि गर्नेमाथि कारबाही अघि बढाउने सहमति पनि भएको बताए। एसपी अधिकारीका अनुसार अहिले मस्जिद र मदर्शामा दुई जना भन्दा बढी बस्न दिइएको छैन। मस्जिदमा हुने नियमित गतिविधि र सरसफाई गर्नेले बाहिर हिँडडुल गर्न पाउँदैनन्। लकडाउनलाई पालना गर्ने गराउने सन्दर्भमा मोरङमा मुस्लिम सुमदाय सचेत रहेको पाइयो, अधिकारीले भने। विभिन्न राजनीतिक दल आवद्ध मुस्लिम अगुवाले कोरोना भाइरस नियन्त्रणमा एकीकृत योजना बनाएर लागू गर्न सरकारसँग माग गरेका छन्। जिल्ला प्रशासन कार्यालय मोरङमार्फत प्रधानमन्त्री केपी शर्मा ओलीलाई ज्ञापनपत्र पठाउँदै उनीहरुले यस्तो माग गरेका हुन्। लकडाउनसँगै अलपत्र परेका विभिन्न देशका मुस्लिम तीर्थयात्रीसँगै सबैमा कोरोनाको संक्रमण रोकथाम, उपचार र प्रतीरक्षामा स्थानीय प्रशासन, स्थानीय तह र प्रदेश सरकारले एकीकृत योजना बनाएर लागू गर्नुपर्ने माग ज्ञापन पत्रमा गरिएको छ। राजपा नेता मोहम्मद कादिरले लकडाउनअघि भारतलगायत तेश्रो मुलुकबाट फर्किएका सम्पूर्ण व्यक्तिको ट्राभल हिस्ट्रीट्रेसिङ गरेर कोरोना परीक्षणको दायरा बढाउँदै जोखिम न्यूनीकरणमा सरकार लाग्नु पर्ने सुझाव दिइएको बताए।"
लकडाउन लम्बिए पढाइका तीन विकल्प,"काठमाडौं : कोरोना भाइरस संक्रमण त्रासका कारण शिक्षण संस्था लामो समयसम्म बन्द रहे पढाइ तथा परीक्षा सञ्चालनका लागि विभिन्न पद्धतिबारे शिक्षा मन्त्रालयले छलफल सुरु गरेको छ। लकडाउनका कारण शिक्षण संस्था बन्द भएर शैक्षिक सत्र नै तलमाथि हुन सक्ने खतरा बढेपछि मन्त्रालयले पढाइबारे तयारी गरेको हो। मन्त्रालयले पूर्व विज्ञान तथा प्रविधिमन्त्री गणेश साहको संयोजकत्वमा २८ सदस्यीय समिति बनाएर कोरोनाको प्रभाव शिक्षण संस्थामा कसरी न्यूनीकरण गर्न सकिन्छ भन्ने विषयमा अध्ययन थालेको छ। उक्त समितिका सदस्यमध्येबाट विषयविद् सम्मिलित ६ वटा उपसमिति गठन गरेको छ। नेपाल खुला विश्वविद्यालयका उपकुलपति प्राडा लेखनाथ शर्माको संयोजकत्वमा रहेको शिक्षण विधि तथा विकल्प उपसमितिले पढाइका विकल्पबारे अध्ययन गरिरहेको छ। संयोजक शर्माका अनुसार पहिलो विकल्पका रूपमा अनलाइन माध्यमबाट पढाउन सकिन्छ कि भन्ने विषयमा छलफल भइरहेको छ। तर, मुलुकभरका विद्यार्थीलाई अनलाइन माध्यमबाट पढाउँदा प्रभावकारी हुनेमा उक्त उपसमितिका सदस्य नै विश्वस्त छैनन्। अनलाइनबाट पढाउँदा प्रभावकारी हुन नसक्ने ठाउँमा स्थानीय तहमा क्रियाशील सञ्चारमाध्यममार्फत पढाउने विषयमा छलफल भएको छ। स्थानीय तहमा सञ्चालित रेडियो, टेलिभिजन, पत्रपत्रिका तथा अनलाइनलाई प्रयोग गर्ने विषयमा अध्ययन भइरहेको छ। एक : अनलाइन माध्यमबाट पढाउन सकिने दुई : सञ्चारमाध्यममार्फत पढाइने तीन : सहजकर्ता र अभिभावकलाई परिचालन गर्न सकिने यो माध्यमबाट पनि पढाइ सम्भव नहुने क्षेत्रमा सहजकर्तामार्फत र अभिभावकलाई परिचालन गरेर पढाइ सुचारु गराउने विषयमा पनि अध्ययन भइरहेको छ। शर्मा नेतृत्वको उपसमितिले यस विषयमा अनौपचारिक रूपमा आफ्ना अवधारणा साह नेतृत्वको समितिसमक्ष पेस गरिसकेको छ। पढाइ सुचारु गर्न धेरै विकल्प छन्। तर, छोटो समयको तयारीबाट गर्नुपर्ने भएकाले सोचेजस्तो सफलता पाइन्छ कि पाइँदैन भन्ने विषयमा हामी आफंै ढुक्क छैनौं, शर्माले भने, हामीले सकेजति कोसिस गरिरहेका छौं। हेरांै कति सफल भइन्छ। विद्यालय तहदेखि विश्वविद्यालयसम्मको पढाइ वैकल्पिक तरिकाबाट सञ्चालन गर्नुपर्ने हुन्छ। कोरोना संक्रमण त्रासका कारण लकडाउन गरिएको भारत, बेलायत, अमेरिकालगायत मुलुकमा पनि यही विधिबाट पढाइ सञ्चालन भइरहेकाले नेपालमा पनि अभ्यास गर्न लागिएको शर्माले बताए। कोरोना संक्रमण त्रासका कारण विद्यालय तहमा सबैभन्दा धेरै परीक्षार्थी सहभागी हुने माध्यमिक शिक्षा परीक्षा (एसईई) तथा कक्षा ११ र १२ को परीक्षासमेत रोकिएको छ। त्यसबाहेक सबै विश्वविद्यालयको परीक्षा तथा पढाइ रोकिएको छ। शिक्षाविद्ले भने विद्यालयले नै सञ्चालन गरेको पहिलो, दोस्रो र तेस्रो तहको परीक्षामा परीक्षार्थीले पाएको प्राप्तांकलाई आधार मानेर परीक्षार्थीलाई वार्षिक परीक्षाको अंक दिएर उत्तीर्ण गराउन सरकारलाई सुझाव दिएका छन्। वैकल्पिक माध्यमबाट पढाइ सञ्चालन गर्दा विद्यालयदेखि विश्वविद्यालय तहसम्मका ७५ लाखभन्दा बढी विद्यार्थीलाई समेट्नुपर्ने हुन्छ। शिक्षा मन्त्रालयका प्रवक्ता दीपक शर्माले भने, लकडाउन लामो समयसम्म लम्बिएन भने त पुरानै पद्धतिअनुसार पढाइ सञ्चालन गरे पनि अप्ठ्यारो पर्दैन। तर, लकडाउन छोटिएन भने विभिन्न विकल्पबारे सोचिएको छ। कोरोना त्रासका कारण सरकारले चैत ११ गतेदेखि मुलुकभर लकडाउन गरेको छ। ०००"
