शीर्षक,विवरण
सन्दीपको चौथो खेल बुधबार बिहान,काठमाडौं : नेपाली राष्ट्रिय टोलीका लेग स्पिनर सन्दीप लामिछानेले क्यारेबियन प्रिमियर लिग (सीपीएल) टी ट्वान्टी क्रिकेटअन्तर्गत आफ्नो चौथो खेल बुधबार बिहान खेल्दैछन्। ट्रीनिडाड एन्ड टोबेगोमा जारी सीपीएलअन्तर्गत सन्दीप सम्मिलित टोली जमैका तलावाजले चौंथो खेलमा गुएना अमेजन वारियर्ससित प्रतिस्पर्धा गर्नेछ। जमैका र वारियर्सबीचको खेल बुधबार बिहान सवा तीन बजे शुरु हुनेछ। क्विन्स पार्क ओभलमा हुने उक्त खेलमा जमैका दोस्रो जितको पर्खाइमा हुनेछ। पहिलो खेल जितेको सन्दीपको टोली जमैका त्यसपछिका दुई खेलमा लगातार पराजित भएको थियो। जमैकाले पहिलो खेलमा सेन्ट लुसिया जोउक्सलाई ५ विकेटले हराएको थियो। दोस्रो खेलमा जमैका ट्रिनबागो नाइट राइडर्ससँग ७ विकेटले तथा तेस्रो खेलमा गुएना वारियर्ससित १४ रनले पराजित भएको थियो। जमैका ३ खेलमा एक जीत र दुई हारका साथ २ अङ्क जोडेर प्रतियोगिताको अङ्कतालिकामा चौंथो स्थानमा छ भने गुएना चार खेलमा दुईमा जीत तथा दुईमा हार बेहोर्दै चार अङ्क जोडेर अङ्क तालिकाको तेस्रो स्थानमा छ। सन्दीपले हालसम्म खेलेका तीन खेलमा चार विकेट लिएका छन्। सन्दीपले आइतबार गुएनासितको तेस्रो खेलमा चार ओभरमा ८ रन खर्चिएर २ विकेट लिएका थिए। यो उनको हालसम्मकै उत्कृष्ट खेल प्रदर्शन थियो। सन्दीपले सेन्ट लुसियाविरुद्धको पहिलो खेलमा ४ ओभरमा २३ रन खर्चेर एक विकेट लिएका थिए। यस्तै ट्रिनबागो नाइट राइडर्सविरुद्ध भएको दोस्रो खेलमा उनले ४ ओभरमा ३० रन दिँदै एक विकेट लिएका थिए। सन्दीप तेस्रो पटक सिपिएल खेल्दै छन्। उनले यस अघि सन् २०१८ मा पहिलो पटक सेन्ट किट्स एन्ड नेभिस पेट्रीयट्सबाट तथा दोस्रो पटक सन् २०१९ मा बार्बाडोस ट्राइडेन्ट्सबाट खेलेका थिए। यस वर्षको सीपीएलका लागि जमैकाले २० वर्षीय सन्दीपलाई ९० हजार अमेरिकी डलरमा अनुबन्ध गरेको हो।
उपत्यकामा भदौ १७ गतेसम्म निषेधाज्ञा,"काठमाडौं : काठमाडौं उपत्यकामा भदौ १७ गतेसम्म निषेधाज्ञा हुने भएको छ। काठमाडौं, भक्तपुर र ललितपुरका प्रमुख जिल्ला अधिकारी (सीडीओ) र सुरक्षा निकायका प्रमुखको बैठकले भदौ १० गतेसम्मको निषेधाज्ञालाई सात दिन थप गर्ने निर्णय गरेको हो। उपत्यकाका तीन जिल्लाको जिल्ला संकट व्यवस्थापन केन्द्रको बैठकले १० गतेसम्मको निषेधाज्ञा एक साता थप गर्ने निर्णय गर्दै सिफारिस गृहमन्त्रालयमा पठाएको छ। बैठकमा सहभागी एक सुरक्षा अधिकारीका अनुसार सिफारिस स्वीकृत भए लगत्तै उपत्यकामा भदौ १७ गते राति १२ बजेसम्म निषेधाज्ञा रहने छ। उपत्यकामा कोरोना भाइरस (कोभिड१९) संक्रमण बढ्दै गएपछि संकट व्यवस्थापन केन्द्रको बैठकले यस्तो सिफारिस गरेको हो। बैठकमा काठमाडौंका सीडीओ जनकराज दाहाल, भक्तपुरकी सीडीओ हुमकला पाण्डे र ललितपुरका सीडीओ नारायण भट्टसँगै नेपाली सेना, नेपाल प्रहरी, सशस्त्र प्रहरी, राष्ट्रिय अनुसन्धान र जिल्ला जनस्वास्थ्य कार्यालयका प्रमुख सहभागी थिए। मंगलबार उपत्यकामा २३२ सहित थप ८५५ संक्रमण पुष्टि भएको छ। नेपालमा कोरोना संक्रमितको कुल संख्या भने ३३ हजार ५३३ पुगेको छ। कोरोनाबाट मृत्यु हुनेको संख्या भने १६४ पुगेको छ। २४ घण्टामा सात जनाले कोरोनाकै कारण ज्यान गुमाएका छन्। जसमध्ये तीन जना काठमाडौंका हुन्। भदौ २ गते बसेको उपत्यकाका तीन जिल्लाका सीडीओको बैठकले भदौ ३ गते राति १२ बजेदेखि भदौ १० गते राति १२ बजेसम्म एक साता निषेधाज्ञाको निर्णय गरेको थियो। निषेधाज्ञाको समयमा अत्यावश्यकबाहेकका सेवा ठप्प रहनेछन्। यसअघि सरकारले उपत्यका प्रवेशमा कडाइ गरेको थियो। उपत्यकामा मात्र संक्रमितको संख्या तीन हजार नाघिसकेको छ। काठमाडौंमा मात्र करिब २८ सयमा संक्रमण पुष्टि भएको छ। बुधबार रातिदेखि उपत्यकामा निषेधाज्ञा उपत्यकामा ३ हजार २६२ संक्रमित : काठमाडौंमा मात्र २५ सय ७९ उपत्यकाका तीन सीडीओको बैठक : निषेधाज्ञा थप गर्ने निर्णय हुँदै सरकारले देशभर संक्रमण बढ्न थालेपछि निषेधाज्ञाको निर्णय गर्ने अधिकार स्थानीय प्रशासनलाई दिएको छ।"
दाङमा रात्रिकालिन निषेधाज्ञा,"दाङ : कोरोना भाइरसको बढ्दो जोखिमलाई मध्यनजर गर्दै दाङमा रातीमा जारी निषेधाज्ञा कायमै हुने भएको छ। जिल्ला प्रशासन कार्यालय दाङमा मंगलबार बसेको संकट व्यवस्थापन केन्द्रको बैठकले साँझ ७ बजेदेखि विहान ५ बजेसम्मका लागि निषेधाज्ञालाई कायमै राख्ने निर्णय गरेको हो। दाङमा भदौ १ गते देखि नै रात्रिकालिन निषेधाज्ञा जारी हुदै आएको छ। बैठकले रातको समयमा बजार, गाडी सञ्चालन र हिँडडुलमा समेत पूर्णरुपले बन्देज लगाउने, दिउँसो पूर्णरुपले सुरक्षा मापदण्ड अपनाएर बजार, यातायात, कार्यालयहरु सञ्चालन गर्न दिने निर्णय गरेको छ। प्रमुख जिल्ला अधिकारी गोविन्दप्रसाद रिजालको अध्यक्षतामा स्थानीय सरकारका प्रमुखहरु, सुरक्षा निकायमा प्रमुखहरु, विषयगत कार्यालयहरु, उद्योग वाणिज्य संघ, च्याम्वर, नेपाल पत्रकार महासंघलगायतको उपस्थितिमा बसेको वैठकले रात्रिकालिन निषेधाज्ञालाई निरन्तरता दिने निर्णय गरेको हो। ११ गते देखि निजी तथा सार्वजनिक सवारी साधनहरुमा जोड बिजोड प्रणाली लागू गर्ने, बजार लगायतका स्थानमा स्वास्थ्य मापदण्ड पुरा नगर्नेलाई कारबाही गर्ने निर्णय भएको छ। बैठकले सबै गाउँपालिकामा क्वारेन्टाइन, आइशोलेसनको व्यवस्था गर्ने, कन्ट्रयाक ट्रेसिङ, जाँच बढाउने निर्णय गरेको छ। साथै बढि भिडभाड हुने वैंकिङ क्षेत्र, मालपोतलगायतका कार्यालयहरुमा हुने कामकारबाही व्यवस्थित गर्ने, सबै कार्यालयमा अनिवार्य माक्स प्रयोग गरेर मात्र सेवाग्राहीहरुको प्रवेश व्यवस्था मिलाउने पनि निर्णय गरेको छ।"
"कर्णालीमा २ हजार ७ जनाले जिते कोरोना, सक्रिय संक्रमितको संख्या ३०६ मात्रै","सुर्खेत : कर्णाली प्रदेशमा सक्रिय कोरोना संक्रमितको संख्या ३ सय ६ जना मात्रै रहेको छ । मंगलबार थप १८ जनामा कोरोना पुष्टि भएपछि सक्रिय कोरोना संक्रमितको संख्या ३ सय ६ पुगेको हो । कर्णाली प्रदेशमा कुल संक्रमितको संख्या २ हजार ३ सय १३ रहेको छ । जसमा २ हजार ७ जनाले कोरोना जितेर डिस्चार्ज भइसकेका छन् भने सक्रिय बिरामीको संख्या ३ सय रहेको कर्णाली प्रदेश सामाजिक विकास मन्त्रालय, स्वास्थ्य महाशाखाले जनाएको छ । मंगलबार प्रदेश अस्पताल, पशुपन्छी रोग अन्वेषण केन्द्र सुर्खेतमा गरिएको पीसीआर परीक्षणमा ११, कर्णाली स्वास्थ्य विज्ञान प्रतिष्ठान जुम्लामा ६ र दैलेख अस्पतालमा १ जना गरी पछिल्लो २४ घण्टामा १८ जना संक्रमित थपिएका छन् । जसमा सुर्खेतका ४, दैलेखका ४, सल्यानका २, धनुषा १, कञ्चनपुर १, कालिकोट ४ र जुम्लाका १ जना रहेका छन् ।"
"चर्चा छ जसको : हेर्नुहोस्, देशलाई लोडसेडिङमुक्त बनाउने कुलमानको आफ्नै कहानी (भिडियो)","काठमाडौं : मंगलबार साँझ बसेको मन्त्रिपरिषद् बैठकमा प्रस्ताव नै नगएको विषयमा निर्णय भयो भनेर सामाजिक सञ्चालमा व्यापाक चर्चा भयो । नेपाल विद्युत प्राधिकरणका कार्यकारी निर्देशकमा कुलमान घिसिङ पुनः चार वर्ष नियुक्त भएको हल्ला फैलियो । तर, घिसिङको म्याद भदौ २९ गतेसम्म भएकाले मंगलबारको बैठकमा प्रस्ताव नै पेश नभएको विभागीय मन्त्रीले नै खुलासा गरे । घिसिङ २०७३ को भदौमा चार वर्षका लागि कार्यकारी निर्देशकको रुपमा नियुक्त भएका हुन् । घिसिङले कुशल व्यवस्थापले देशमा दैनिक १८ घण्टासम्म भइरहेको लोडसेडिङ अन्त्य भएको थियो। घिसिङ नियुक्त भएपछि विद्युत् चोरी नियन्त्रण, सेवामा सुधार, बक्यौला असुलीमा कडाई, प्राविधिक चुहावट कम, सबस्टेसनको स्तरोन्नतीका लागि अभियान नै चलाए। कुलमान २०५१ सालमा सातौं तहको इन्जिनियरको रुपमा नेपाल विद्युत प्राधिकरणमा प्रवेश गरेका हुन्। तत्कालीन ऊर्जामन्त्री जनार्दन शर्माले उनलाई पहिलो पटक २०७३ भदौ २९ गते प्राधिकरणको कार्यकारी निर्देशकको रुपमा नियुक्त गरेका हुन्। त्यसअघि उनी चिलिमे जलविद्युत कम्पनीबाट प्राधिकरणको केन्द्रीय कार्यालयमा जिम्मेवारीबिहीन बनाएर तानिएका थिए। सोही मौकामा उनलाई मन्त्री शर्माले प्राधिकरणमा ल्याएका हुन्। घिसिङलाई प्राधिकरणको प्रमुख नियुक्त गर्दा कर्मचारी संगठन आन्दोलिन भएका थिए। सँगै उनी भन्दा सिनियर उपकार्यकारी निर्देशकहरु नियुक्तिको खारेजी माग गर्दै सर्वोच्च अदालतसम्म पुगेका थिए। प्राधिकरणका वरिष्ठले दिएको रिटमाथि सुनुवाइ गर्दै सर्वोच्चले घिसिङलाई नियुक्तिको एक महिनामै काम गर्ने बाटो खोलिदिएको थियो। सोमबार मात्र एपीवान टेलिभिजनको तमसो मा ज्योतिर्गमय टिकाराम यात्रीले गरेको कुराकानी :"
ब्राउन सुगरसहित तीन जना पक्राउ,"दाङ : दाङमा लागूऔषध ब्राउन सुगरसहित तीन जना पक्राउ परेका छन्। लमही नगरपालिका२ श्रीगाउँस्थित ड्रिमल्याण्ड होटलबाट तीन जनालाई ३९ ग्राम लागूऔषध ब्राउन सुगरसहित पक्राउ गरिएको पाँच नम्बर प्रदेश प्रहरी कार्यालय तुलसीपुरले जनाएको छ। पक्राउ पर्नेहरुमा कपिलवस्तु शिवराज नगरपालिका २ का ४० वर्षीय शालिकराम सारुमगर, उनकी श्रीमती ३३ वर्षीया पार्वती र सोहि ठाउँका ३२ वर्षीय चन्द्रबहादुर बगाले मगर रहेको प्रहरी वरिष्ठ उपरिक्षक राजकुमार बैदावारले जानकारी दिए। सूचनाको आधारमा जिल्ला प्रहरी कार्यालयका प्रहरी सहायक निरीक्षक युवराज गौतमको कमाण्डमा सादा पोसाकमा गएको प्रहरी टोलीले उनीहरुलाई पक्राउ गरेको हो। प्रहरीले उनीहरुको साथबाट खैरो रङको धुलो पदार्थ ३९ ग्राम ब्राउन सुगर र उनीहरुले प्रयोग गरेको बा १२ च २११६ नम्बरको स्कारपियो गाडी बरामद गरेको छ।"
त्रिविले विद्यार्थीलाई भन्यो तत्काल आफु अध्ययनरत क्याम्पस विभागमा सम्पर्क गर्नु,"काठमाडौं : त्रिभुवन विश्वविद्यालयले कोरोना संक्रमणको कारण तितरवितर भएका आफ्ना विद्यार्थीलाई आफु अध्ययनरत क्याम्पस तथा विभागमा तत्काल सम्पर्क गर्न अनुरोध गरेको छ। लामो समयसम्म विद्यार्थी र क्याम्पस प्रशासनबीच सम्पर्क विच्छेद भएकोले विद्यार्थीलाई यस्तो अनुरोध गरिएको हो। कोरोनाको त्रास लामो समयसम्म रह्यो भने वैकल्पिक माध्यमबाट कसरी पढाइ सञ्चालन गर्दा पनि थुप्रै विद्यार्थी सम्पर्कमा नआएको त्रिविले जनाएको छ। अनलाइन कक्षा सञ्चालन भएका तहमा सम्पर्क गर्न र अहिले पढाइ नभएपनि भविष्यमा पढाइ सञ्चालन गर्ने त्रिविले जनाएको छ। साथै बैकल्पिक माध्यमबाट पढाइ तथा परीक्षा सञ्चालन गर्दा विद्यार्थीको पहुँच कस्तो रहन्छ भन्ने विषयमा पनि त्रिविले विद्यार्थीबाट धारणा माग्न खोजेको छ। क्याम्पसमा भर्ना गर्ने समयमा विद्यार्थीसंग फोन नम्बर नमागिएको र माग्दा पनि छैन भन्ने जवाफ आएकोले विद्यार्थीसँग लामो समय सम्पर्क विच्छेद भएको त्रिविका उपकुलपति प्राध्यापक डा धर्मकान्त बास्कोटाले बताए। त्रिवि शिक्षाध्यक्ष प्राध्यापक डा शिवलाल भुसालले जारी गरेको सूचनामा विद्यार्थीलाई तुरुन्त क्याम्पस, विभाग तथा स्कुलमा सम्पर्क गरेर अनलाइन कक्षामा सहभागी हुन अनुरोध गरिएको छ। साथै सम्बन्धित विभाग तथा डिन कार्यालयलाई पनि विद्यार्थीलाई सम्पर्कमा ल्याउने काममा सक्रिय हुन निर्देशन दिइएको छ। त्रिविमा आंगिक तथा सामूदायिकमा समेत गरेर चार लाख ९२ हजार विद्यार्थी अध्ययनरत छन्। उपकुलपति बास्कोटाका अनुसार ७६ जिल्लाका विद्यार्थी यहाँ पढ्छन्।"
२१ नेपाली सेनाले जिते कोरोना,दाङ : दाङमा कोरोना पोजिटिभ देखिएका नेपाली सेनाले कोरोना जित्ने क्रम बढेको छ। १९ नं बाहिनी तुलसीपुरमा कार्यरत ३० जना सेनामा कोरोना देखिएको थियो। एकै दिन संक्रमित पहिचान भएका ३० जना नेपाली सेनाहरु मध्य २१ जनाले कोरोना जितेका छन । राप्ती स्वास्थ्य विज्ञान प्रतिष्ठानमा दोस्रो पटक गरिएको परिक्षणमा २१ जनाको रिपोट नेगेटिभ आएको बाहिनीका सहायक बाहिनी पति अलिन सिंहले जानकारी दिए। विभिन्न जिल्लाबाट तालिमका लागि आएका सेनाहरुमा कोरोना पोजिटिभ देखिए पछि बाहिनी भित्र उच्च सर्तकता अपनाएएको थियो। सेनाका ३० जनालाई सेनाकै आइसोलेशनमा राखेर उपचार गरिराखिएको अवस्थामा २१ जनाले कोरोना जितेको र ९जना उपचाररत रहेको सिहले बताए । कोरोना जितेका सेनाहरु नियमित काममा समेत फर्किसकेका छन।
वीरगन्ज कोभिड अस्पतालमा थप तीन संक्रमितको मृत्यु,"वीरगन्ज : वीरगन्जको कोभिड अस्पतालमा उपचारका क्रममा मंगलबार बाराका २ जना संक्रमितको मृत्यु भएको छ। पर्साका एक जनाको भने मृत्युपछि कोरोना पुष्टि भएको छ। वीरगन्जको गण्डकस्थित अस्थायी कोभिड अस्पतालमा उपचारका क्रममा मंगलबार बाराको विश्रामपुर गाउँपालिका५ का ७२ वर्षीय पुरुष र महागढीमाई नगरपालिका ४ का ५९ वर्षीय पुरुषको मृत्यु भएको हो। विश्रामपुरका ७२ वर्षीय पुरुषको कोभिड अस्पतालमा मंगलबार बिहान ८ बजे मृत्यु भएको नारायणी अस्पतालका प्रवक्ता डाक्टर अतुलेश चौरसीयाले जानकारी दिए। कोरोनाको लक्षण देखिएपछि पीसीआर परीक्षण गर्दा संक्रमण पुष्टि भएपछि उपचारका लागि उनलाई परिवारले सोमबार वीरगन्जस्थित गण्डक कोभिड अस्पतालमा ल्याएर भर्ना गरेका थिए। उनमा ज्वरोका साथै श्वासप्रश्वासको पनि समस्या रहेको र उपचारका क्रममा मङगलबार बिहान ६ बजे मृत्यु भएको चौरसीयाले जानकारी दिए। यस्तै गण्डक कोभिड अस्पतालमै बाराको महागढीमाई नगरपालिका ४ का ५९ वर्षीय पुरुषको पनि उपचारका क्रममा मंगलबार बिहान साढे ९ बजे मृत्यु भएको छ। कोरोना संक्रमण पुष्टि भएपछि भदौ ४ गतेदेखि गण्डक कोभिड अस्पतालमा भर्ना भएका ती संक्रमित पुरुषमा पनि निमोनियाको समस्या रहेको र उपचारका क्रममा मृत्यु भएको चौरसीयाले जानकारी दिए। यसअघि वीरगन्जको गण्डक कोभिड अस्पतालमै गत आइतबार राति उपचारका क्रममा मृत्यु भएका पर्साको जीराभवानी गाउँपालिका४ सुपौलीका ६८ वर्षीय पुरुषमा पनि कोरोना संक्रमण भएको पुष्टि भएको छ। आइतबार मृत्यु भएका ती पुरुषको स्वाब संकलन गरेर नारायणी अस्पतालको प्रयोगशालामा सोमबार राति परीक्षण गर्दा उनको पीसीआर रिपोर्ट पोजेटिभ आएको थियो। वीरगन्जमा कोरोनाका कारण मृत्यु हुनेको संख्या ४० पुगेको छ। साउन यतामा मात्रै ३६ जनाको मृत्यु भएको हो। वीरगन्जमा अहिलेसम्म कोरोनाका कारण मृत्यु भएका ४० मध्ये १ युवकको पहिचान खुलेको छैन। वीरगन्जमा पर्साका ३१, बाराका ७ र रौतहटका २ जनाको मृत्यु भएको हो।"
बालुवाटारमा मन्त्रिपरिषद् बैठक,काठमाडौं : प्रधानमन्त्रीको सरकारी निवास बालुवाटारमा मन्त्रिपरिषद् बैठक सुरु भएको छ। प्रधानमन्त्रीका प्रेस सल्लाहकार सूर्य थापाका अनुसार यो मन्त्रिपरिषद्को नियमित बैठक हो। बैठकमा विश्वव्यापी महामारीको रुपमा फैलिएको कोरोना भाइरस (कोभिड१९) रोकथाम र नियन्त्रणका लागि भइरहेका प्रयासको समीक्षा र थप गर्नैपर्ने कामको विषयमा निर्णय हुँदैछ। मंगलबार दिउँसो बसेको उपत्यकाका तीन प्रमुख जिल्ला अधिकारी र सुरक्षा प्रमुखको बैठकले सिफारिस गरे अनुसार निषेधाज्ञाको समय थप हुँदैछ। तीन सीडीओ र सुरक्षा प्रमुखको बैठकले उपत्यकामा एक साता निषेधाज्ञा थप गर्ने सिफारिस गृहमन्त्रालय मार्फत् गरेका छन्। अन्य जिल्लाको हकमा सीडीओ कार्यालयले नै निषेधाज्ञाको निर्णय गर्ने भए पनि उपत्यकाको हकमा भने प्रशासन कार्यालयको निर्णय गृहमन्त्रालय मार्फत् मन्त्रिपरिषद्ले स्वीकृत गरेपछि मात्र सार्वजनिक हुने गरेको छ।
मुख्यमन्त्री राईको निर्देशन : अस्पताल आएका बिरामी फर्कनु नपरोस,"विराटनगर : प्रदेश १ का मुख्यमन्त्री शेरधन राईले वीपीका पदाधिकारीहरुलाई कोभिड र अन्य विरामीहरुलाई छुट्टाछुट्टै राखेर उपचारको व्यवस्था मिलाउन निर्देशन दिएका छन्। अस्पतालमा आउने अन्य विरामीले उपचार नपाएको र फर्कनुपरेको गुनासो बढेपछि मंगलबार आफ्नै कार्यकक्षमा बोलाएर मुख्यमन्त्री राईले वीपी कोइराला स्वास्थ्य विज्ञान प्रतिष्ठानका पदाधिकारीलाई निर्देशन दिएका हुन्। उपकुलपति ज्ञानेन्द्र गिरी, रेक्टर गुरु खनाल र रजिष्टार मोहन रेग्मी तीनैजनालाई मुख्यमन्त्री राईले बोलाएका थिए। मुख्यमन्त्री राईले तत्काल पिसिआर परीक्षणको दायरा बढाउन समेत निर्देशन दिदै आवश्यक समन्वय गर्नका लागि संयन्त्र निमार्ण गर्न पनि निर्देशन दिएका छन्। पाँच सय बेड क्षमताको आइसोलेशन तयार पार्न र कोभिड अस्पताललाई दुई सय बेड क्षमताको यथाशिघ्र बनाउन पनि उनले सुझाव दिए। मुख्यमन्त्रीको निर्देशनसँगै वीपीका पदाधिकारीहरुले आवश्यक कामहरु भोलीबाटै थाल्ने जानकारी गराएका थिए। सो क्रममा वीपीका पदाधिकारीहरुले प्रतिष्ठानको बारेमा मुख्यमन्त्री राईलाई जानकारी गराएका थिए।"
बाइडेनले जितेमा अमेरिकालाई समाजवादी यूटोपिया बनाउँछन्,"वासिङटन : निक्की हालेसहित रिपब्लिकन पार्टीका उच्च नेताहरुले अमेरिकामा यदी जो बाइडेन र कमला ह्यारिसले जितेमा उनीहरुले समाजवादी यूटोपिया र आारभूत रुपमै भिन्न देश बनाउने बताएका छन् । वर्तमान राष्ट्रपति डोनल्ड ट्रम्पको पक्षमा भोट माग्दै भारतीय मूलका अमेरिकी निक्कीले ट्रम्प नै अमेरिकी मुल्यको रक्षकको रुपमा चित्रित गरे । उनीहरुले ट्रम्प अमेरिकी अस्वेतहरुको पनि मित्र भएको र अमेरिकी मुल्य मान्यताको रक्षा गर्ने नेता भएको दावी गरे । रिपब्लिकम पार्टीको मनोनयन अधिवेशनको क्रममा उनीहरुले ट्रम्पलाई फेरि जिताउनुपर्ने तर्क गरेका छन् । यदी ट्रम्पले आगामी नोभेम्बर ३ मा हुने चुनाव हारेमा अमेरिकाको भविष्य खतरामा पर्ने उनीहरुको तर्क छ । ७४ वर्षीय ट्रम्प र ७७ वर्षीय जो बाइडेनबीच आगामी नोभेम्बर ३ मा नयाँ राष्ट्रपतिका लागि चुनाव हुँदैछ । पूर्व उपराष्ट्रपति समेत रहेका बाइडेनसँग भारतीय मूलकी अस्वेत कमला ह्यारिस उपराष्ट्रपतिको रुपमा उम्मेदवार छिन् । यूएनका लागि पूर्व अमेरिकी राजदूत समेत रहेकी हालेले भनेकी छन्, अमेरिकाको लागि उनीहरुको दर्शन समाजवाद हो । र हामीलाई थाहा छ समाजवाद जताततै असफल भइसकेको छ । जो बाइडेन र समाजवादी वामपन्थ अमेरिकी अर्थतन्त्रका लागि क्षति हुने उनको तर्क थियो । तर ट्रम्पले अवसरबबको नयाँ युग नेतृत्व गरिरहेको उनको जिकिर छ । साथै उत्तर कोरिया, चीन र इरानप्रति ट्रम्प कठोर बनेकोमा विश्वले उनको प्रशंसा गरेको उनको तर्क छ । जो बाइडेन र डेमोक्रेट्सहरु अझै अमेरिका फस्र्टलाई आरोप गरिरहेका छन् । डोनल्ड ट्रम्पले सधैँ अमेरिकालाई पहिलो स्थान दिन्छन, उनले भनिन् ।"
कोरोना अपडेट : स्वास्थ्य मन्त्रालयको पत्रकार सम्मेलन (लाइभ),काठमाडौं : स्वास्थ्य तथा जनसंख्या मन्त्रालयले पत्रकार सम्मेलनमार्फत् कोरोना भाइरस (कोभिड१९) को नियमित अपडेट गराउँदै आएको छ। लकडाउन सुरु भएको २०७६ चैत ११ गतेदेखि सुरु भएको पत्रकार सम्मेलनलाई मन्त्रालयले निरन्तरता दिएको हो। नियमित पत्रकार सम्मेलनमा मन्त्रालयका प्रवक्ता डा जागेश्वर गौतमले कोरोनाको पछिल्लो अवस्थाबारे जानकारी गराउँदै आएका छन्। हालसम्म नेपालमा कोरोना संक्रमितको संख्या ३२ हजार ६ सय ७८ पुगेको छ। १५८ जनाले कोरोनाकै कारण ज्यान गुमाइसकेका छन्।
"पीसीआर किटले काम गरेन, स्वाब परीक्षणमा समस्या","रुकुम पश्चिम : कर्णाली प्रदेश सरकारले रुकुम पश्चिमको चौरजहारी प्रयोगशालामा कोभिड १९ को परीक्षणका लागि भनेर पठाएको किटले काम गर्न सकेको छैन्। प्रदेश अन्र्तगतको स्वास्थ्य सेवा निर्देशनालयले पिसीआर विधिबाट पाँच सय जनाको स्वाब परीक्षण गर्न सक्ने किट पठाएकोमा सो किटले काम नगरेको चौरजहारी प्रयोगशालाले जनाएको छ। काम गर्ने नभएपछि सो किट प्रयोगशालामै थन्किएको छ। निर्देशनालयले सो किटसँगै एक्सट्रयाक्सन किट पनि भदौ ३ गते प्रयोगशालामा पठाएको थियो। निर्देशनालयले पठाएको किटले पिसीआर परीक्षणको नतिजा दिन नसकेको चौरजहारी नगरपालिकाका स्वास्थ्य सहसंयोजक डण्डप्रसाद शर्माले जानकारी दिए। पिसीआर र एक्ट्रयाक्सन किटले कुनै व्यक्तिमा कोरोना भाइरस सङ्क्रमण भए नभएको पत्ता लगाउने काम गर्छन्। सो किटले कोरोना भाइरस पोजेटिभ वा नेगेटिभ नै छुट्याउन नसकेको सहसंयोजक शर्माको भनाइ छ। यसअघि पनि यो किट निर्देशनालयले कर्णाली स्वास्थ्य विज्ञान प्रतिष्ठान जुम्ला र दैलेख प्रयोगशालामा पनि पठाएको बुझिएको छ। त्यहाँ पनि काम नगरेपछि फिर्ता भएका सो किट चौरजहारीमा पठाएको सहसहसंयोजक शर्माले बताए। किटले काम नगरेपछि फिर्ता पठाउने तयारी भैरहेको उनको भनाइ छ। मौखिक जानकारी यसअघि नै गराइसकिएको र लिखित जानकारीसहित किट फिर्ता पठाउने तयारी भैरहेको उनले बताए। कर्णाली स्वास्थ्य सेवा निर्देशनालयले भने किट खराब नभएको दाबी गरेको छ। किट खराब भएको होइन, पिसीआर मेशिन र किट म्याच नभएको हुन सक्ने दाबी निर्देशनालयको छ। चौरजहारीमा पठाइएका किट म्याच नभएको जानकारी आएको र उक्त किट फिर्ता मागिएको निर्देशनालयका निर्देशक रीता भण्डारीले बताउनुभयो। यी किट स्वास्थ्य तथा जनसङ्ख्या मन्त्रालयले पठाएको र सुर्खेतमा काम गरिरहेको निर्देशक भण्डारीको भनाइ छ। मेशिन अनुसार किटले काम गर्ने वा नगर्ने भन्ने सम्भावना हुने भएकाले चौरजहारीमा रहेको पिसीआर मेशिनसँग किट म्याच नभएको तर सुर्खेतमा भने काम भैरहेको उहाँले जानकारी दिए। यसबीच चौरजहारी प्रयोगशालामा किट अभाव भएको छ। प्रयोगशालामा दैनिक सयौं स्वाब आउने गरेका छन्। तर प्रयोगशालामा किट नरहेको नगरपालिकाले जनाएको छ। प्रदेशले पठाएका किटले काम नगरेको र प्रयोगशालामा रहेका किट सकिएको नगर प्रमुख विशाल शर्माले बताउनुभयो। किट खरिद गर्न आर्थिक अभाव रहेको उहाँको भनाइ छ। प्रयोगशाला स्थापनादेखि हालसम्म रु एक करोड ९६ लाख खर्च भएको छ। अब नगरपालिका एक्लैले खर्च धान्न सक्ने अवस्था नरहेको प्रमुख शर्माले बताए। रुकुम पश्चिम, सल्यान र जाजरकोटका स्वाब पनि यहाँ नै परीक्षण हुने गरेको छ। अहिलेसम्म यसका लागि कुनै स्थानीय तहले खर्च व्यहोरेका छैनन्। चौरजहारी नगरपालिका२ स्थित स्थापना भएको पिसीआर प्रयोगशालामा प्रदेश सरकारको केही लगानी भएपनि व्यवस्थापनका सम्पूर्ण कार्य नगरपालिकाले नै गर्दै आएको छ।"
बोक्सोको आरोपमा बन्धक बनाइ वृद्ध कुटपिट गर्ने ६ जना पक्राउ,"सिन्धुली : सिन्धुली पश्चिम हरिहरपुरगढीमा बोक्सोको आरोप लगाउँदै एक वृद्धमाथि निर्घात कुटपिट गर्ने ६ जनालाई पक्राउ गरिएको छ । हरिहरपुरगढी गाउँपालिका ५ हात्तिदमार निवासी ७२ वर्षीय लक्षुमान बम्जनलाई बोक्सोको आरोप लगाइ बन्धक बनाइ निर्घात कुटपिट गरेको आरोपमा स्थानीय ६ जनालाई प्रहरीले नियन्त्रणमा लिइ अनुशन्धान थालेको हो । जिल्ला प्रहरी कार्यालय सिन्धुलीका प्रहरी नायब उपरीक्षक श्यामबहादुर खत्रीका अनुसार हात्तिदमार बस्ने वर्ष ३० वर्षीयम हरिमाया वाइबा, २३ वर्षीय शुकबहादुर वाइबा, ५० वर्षीयम फुलमाया वाइबा, २६ वर्षीयम रजिनामाया वाइबा, २४ वर्षीय लाल भन्ने तासिङ लामा र काभ्रे जिल्ला धुलिखेल नगरपालिका ८ बस्ने २२ वर्षीय सुरेन्द्र तामाङलाई नियन्त्रणकम लिएको हो। जिल्ला अदालत सिन्धुलीबाट एक साताको म्याद लिएर थुनामा राखी उनीहरुमाथि अनुशन्धान गरिएको उनले बताए। आरोपितले वृद्धलाई अपहरण तथा शारीरिक बन्धक बनाइ चार घण्टासम्म थुनेर कुटपिट गर्नुका साथै अमानवीय व्यवहार गरेको पीडित पक्षको आरोप छ । उक्त घटना भदौ ४ गते घटेको प्रहरीले जनाएको छ । पक्राउ परेकाले घरमा बसिरहेका वृद्धलाई घरमै आएर अपहरण शैलीमा नियन्त्रणमा लिइ पाँच सय मिटर पर रहेको फुलमाया वाइबाको घरमा लगि यातना दिइएको पाइएको प्रहरीले जनाएको छ । पीडित वृद्धलाई हातखुट्टा बाँधी छातिमाथि लात्तै लात्ताले हिर्काएको पीडित पक्षको आरोप छ । घट्नामा अन्य व्यक्तिको समेत संलग्नता रहेको पाइएको र उनीहरु फरार रहेको प्रहरीले जनाएको छ । उनीहरुको खोजी कार्य जारी छ ।"
महामारीको बेला बेलारुसमा तानाशाह ढाल्न उर्लियो जनसागर,"बेलारुस : कोरोना महामारीका बावजुद बेलारुसमा यतिबेला विशाल जनसभा र प्रदर्शन भएका छन् । राष्ट्रपति अलेक्जेन्डर लुकाशेन्कोविरुद्ध विपक्षी नेताहरु सहित जनताहरु राजधानी मिन्स्कमा उत्रिएका छन् । अन्तर्राष्ट्रिय मिडियाका अनुसार दशौँ हजारको संख्यामा जनताहरु सडकमा उत्रिएका छन् । राष्ट्रपति लुकाशेन्कोले चुनावमा धाँधली गर्दै आफ्नो पक्षमा मत परीणाम देखाएको भन्दै विपक्षी नेत्री स्भेत्लाना तिखानोभ्स्क्याले बारम्बार राष्ट्रपतिको राजीनामाको माग गरेकी छन् । चुनावमा सहभागी भएकी स्भेत्लानाले आफूले ६्र प्रतिशत मत ल्याएको तर धाँधली गर्दै मत उल्ट्याएको आरोप राष्ट्रपतिमाथि लगाएकी छन् । पछिल्लो प्रदर्शनको नेतृत्व पनि उनै विपक्षी नेत्री स्भेत्लानाले गरेको बताइन्छ । यद्यपि सडकमा कसैले नेतृत्व गरेको देखिँदैन । नागरिकहरु स्वस्फुर्त रुपमा आन्दोलनमा आएका हुन् । २६ वर्षदेखि शासन गर्दैआएका लुकाशेन्कोले गत अगस्ट ९ मा गराएको निर्वाचनमा आफूले ८० प्रतिशत मत पाएर विजयी भएको घोषणा गरेका थिए । विपक्षी नेत्री स्भेत्लानाले भने जम्मा १० प्रतिशत मत पाएको बताइएको थियो । तर विपक्षी नेत्री सहित अन्य अगुवा तथा जनताहरु मत परीणाम स्वीकार गर्न तयार देखिएका छैनन् । मत गणनामा स्वतन्त्र अवलोकनकर्ता नभएकाले राष्ट्रपतिले धाँधली गरेको विपक्षीको तर्क छ । युरोपियन मिडियाका अनुसार हाल राजधानी मिन्स्कमा दशौँ हजार नागरिकले विपक्षी नेत्रीलाई समर्थन दिँदै प्रदर्शन गरेका छन् । यहाँ वृद्धवृद्धा र बालबालिकाहरु समेत विपक्षी दलको झण्डा बोकेर सरकारविरोधी नारा लगाइरहेका छन् । विपक्षी दल तथा उनीहरु सम्बद्ध मिडिया र व्यक्तिले जनप्रदर्शनमा १ लाख मानिस उत्रिएको बताएका छन् । राज्यका मिडियाले भने २० हजारको उपस्थिति रहेको जनाएका छन् । यद्यपि राज्यका मिडियाले सार्वजनिक गरेको भिडियोमा राष्ट्रपति लुकाशेन्को हेलिकप्टरमार्फत् दरबारमा उत्रिएका थिए । लुकाशेन्कोको घोषणापछि चीन र रुसका राष्ट्रपतिले उनलाई बधाइ दिएका थिए । त्यसो त, रुसी राष्ट्रपति भ्लादिमिर पुटिनको समर्थन लुकाशेन्कोलाई नै छ । युरोपियन युनियनले भने विपक्षीलाई साथ दिएको छ । पछिल्लो केही दिनदेखि प्रदर्शन चलिरहँदा फ्रेन्च राष्ट्रपति, जर्मन चान्सलर लगायतले विवाद मिलाउन रुसी राष्ट्रपति पुटिनसँग चासो व्यक्त गरेको बताइएको छ । बेलारुस सोभियत संघको विघटनसँगै गणराज्यबाट अलग्गिएको स्वतन्त्र र रुसको छिमेकी देश हो । हाल नेतृत्व गरिरहेका लुकाशेन्को पूर्व विद्रोही कम्युनिस्ट लडाकु हुन् । जो लगातार ६ कार्यकाल नेतृत्वमा रहेका छन् । युरोपियन मिडियाले उनको शासनकाललाई युरोपको अन्तिम तानशाहको रुपमा चित्रित गर्दैआएका छन् । महामारीको संकटका बीच यहाँ यति ठूलो जनसभा र प्रदर्शनलाई अनपेक्षित रुपमा हेरिएको छ । जुन उनको कार्यकालमा सम्भवतः सबैभन्दा ठूलो विरोध प्रदर्शन हो ।"
२४ घण्टामा कोरोनाले सात जनाको ज्यान गयो : मृतकको संख्या १६४ पुग्यो,"काठमाडौं : नेपालमा कोरोना भाइरस (कोभिड१९) संक्रमणबाट मृत्यु हुनेको संख्या १६४ पुगेको छ। स्वास्थ्य तथा जनसंख्या मन्त्रालयका प्रवक्ता प्राडा जागेश्वर गौतमका अनुसार पछिल्लो २४ घण्टामा थप सात जनाको मृत्यु भएसँगै मृतकको संख्या १६४ पुगेको हो। मन्त्रालयका अनुसार एक मलिला र ६ पुरुष गरेर सात जनाको मृत्यु भएको हो। प्रवक्ता गौतमका अनुसार काठमाडौंकी ७१ वर्षीया महिला, काठमाडौंकै ७४ र ६६ वर्षीय पुरुषको मृत्यु भएको छ। सँगै सिरहाका २२, पर्साका ६८, धनुषाका ७६ वर्षीय, रुपन्देहीका ५६ वर्षीय पुरुषको कोरोनाले मृत्यु भएको हो। काठमाडौंका १९९, भक्तपुरका १४ र ललितपुरका १९ गरेर उपत्यकामा २३२ सहित पछिल्लो २४ घण्टामा ८५५ जनामा कोरोना संक्रमण पुष्टि भएको छ। यो सहित संक्रमितको संख्या ३३ हजार पाँच सय ३३ पुगेको मन्त्रालयका प्रवक्ता गौतमले बताए। सोमबार मात्रै उपत्यकाका २२४ जनामा कोरोना संक्रमण पुष्टि भएको थियो। उपचार नपाएर भैरहवामा कोरोना संक्रमितको मृत्यु कोरोना अपडेट : प्रदेश २ मा ६२ जनाको मृत्यु, ९ हजार १७ संक्रमित बर्दियामा कोरोना संक्रमितको संख्या ३ सय २० पुग्यो कोरोना अपडेट : स्वास्थ्य मन्त्रालयको पत्रकार सम्मेलन (लाइभ) संक्रमितको संख्या ३३ हजार नाघ्यो : २४ घण्टामा ८५५ संक्रमण उपत्यकामा थपिए २३२ कोरोना संक्रमित २४ घन्टामा प्रदेश १ मा १०९ जनामा कोरोना संक्रमण यस्तै मन्त्रालयका अनुसार १४ हजार २ सय ५० जना कोरोनाका सक्रिय बिरामी छन्। संस्थागत आइसोलेसनमा आठ हजार पाँच सय ८१ जनाको उपचार भइरहेको छ। होम आइसेलेसनमा भने पाँच हजार ६६९ जनाको उपचार भइराखेको छ। क्वारेन्टाइनमा १० हजार आठ सय ५३ जना रहेका छन्। २४ घण्टामा ३१३ जना कोरोना जितेर डिस्चार्ज भएका छन्। योसँगै कुल डिस्चार्ज हुनेको संख्या १९ हजार ११९ पुगेको छ। मन्त्रालयका अनुसार सात जिल्लामा ५ सय बढी संक्रमित रहेका छन्। मोरङ, पर्सा, बारा सर्लाही, रौतहट, महोत्तरी र काठमाडौंमा ५ सय बढी संक्रमित छन्। मुस्ताङ र हुम्ला संक्रमणमुक्त रहेको मन्त्रालयले जनाएको छ।"
२४ घन्टामा प्रदेश १ मा १०९ जनामा कोरोना संक्रमण,"विराटनगर : प्रदेश १ मा मंगलबार एकै दिन १ सय ९ जना कोरोना भाइरसका नयाँ संक्रमित थपिएका छन् । दुई हजार ३९ जनाको स्वाब संकलन गरेर पीसीआर परीक्षण गरिएकोमा मंगलबार २९ महिला र ८० जना पुरुषको रिपोर्ट पोजिटिभ आएको हो । थपिएका संक्रमितमा मोरङ र सुनसरीमा समान ४८४८, झापामा आठ, खोटाङमा एक र प्रदेश १ बाहिरका चार जना रहेको सामाजिक विकास मन्त्रालयले जनाएको छ । मोरङको विराटनगर महानगरपालिकामा मंगलबार १० महिला र १६ पुरुष गरेर २६ जनामा संक्रमण पुष्टि भएको छ । मोरङको धनपालथानमा दुई महिला, छ पुरुष, ग्रामथानमा एक महिला, पाँच पुरुष, बेलबारीमा एक महिला, दुई पुरुष, बूढीगंगामा दुई पुरुष, रंगेलीमा एक पुरुष, जहदामा एक महिला र स्थानीय तह नखुलेकी १ महिलामा संक्रमण देखिएको छ । मन्त्रालयका अनुसार सुनसरीको दुहवीमा दुई महिला, १४ पुरुष, इटहरीमा चार महिला, चार पुरुष, भोक्राहानरसिंहमा छ पुरुष, कोशी गाउँपालिकामा पाँच पुरुष, बराहक्षेत्रमा तीन पुरुष, इनरुवामा एक महिला, दुई पुरुष, धरानमा तीन महिला, बराहक्षेत्रमा तीन, गढीमा एक र स्थानीय तह नखुलेका एक पुरुषको रिपोर्ट पोजेटिभ आएको छ । झापाको भद्रपुरमा एक महिला, तीन पुरुष, कमलगाउँपालिकामा एक महिला, एक पुरुष, दमक र गौरीगञ्जमा एकएक पुरुष, खोटाङको दिक्तेलमा एक पुरुष र प्रदेश १ बाहिरका एक महिला, तीन पुरुषमा कोरोना देखिएको जानकारी मन्त्रालयले दिएको छ । प्रदेश १ मा हालसम्म कोरोना संक्रमितको संख्या दुई हजार आठ सय ३२ पुगेको छ । प्रदेश १ मा मंगलबार उपचारपछि कोरोना पराजित गर्दै ४९ जना संक्रमित डिस्चार्ज भएका छन् । प्रदेश १ मा डिस्चार्ज हुनेको संख्या एक हजार तीन सय ३२ पुगेको छ । हाल सम्म ८० हजार सात सय ४५ जनाको पीसीआर परीक्षण गरिएको जानकारी मन्त्रालयले दिएको छ ।"
"यो सुरुवात मात्रै हो,परिस्थिति अझै नराम्रो हुनेवाला छ : डब्लुएचओ प्रतिनिधि (भिडियो)","काठमाडौं : विश्व स्वास्थ्य संगठन (डब्लुएचओ) ले नेपालमा कोरोना संक्रमणको अवस्था अहिलेको भन्दा अझ् खराब हुने भविष्यवाणी गरेको छ। डब्लुएचओका नेपालस्थित कार्यालयका प्रतिनिधि डा जोस भ्यानडिलिएरले नेपालमा परिस्थिति अझ् नराम्रो हुने बताएका हुन्। मंगलबार स्वास्थ्य तथा जनसंख्या मन्त्रालयको नियमित अपडेटमा प्रवक्ता प्राडा जागेश्वर गौतमलाई अन्तरवार्ता दिँदै भ्यानडिलिएरले भनेका छन्, हाम्रो अध्ययनले नेपालमा परिस्थिति अझै नराम्रो हुनसक्ने देखाएको छ।' उनले भनेका छन्, 'यो सुरुवात मात्र हो। अब निकै नै केसहरू बढ्नेवाला छ। आगामी दिन, हप्ता र महिनामा धेरै नै केसहरू देख्ने छौं। परिस्थिति अझै नराम्रो हुनेवाला छ।' उनले कोरोना भाइरस (कोभिड१९) विरुद्धको लडाईंमा निजी क्षेत्रसँग सहकार्य गर्नुपर्ने बताएका छन् । उनको भनाइ छ,कोभिड१९ को संकटमा सरकारले मात्र सबैकुरा गर्न सक्दैन। यो लडाईंमा निजी क्षेत्रसँग हातेमालो गरेर अगाडि बढ्नुपर्छ । उनले केन्द्र सरकारले मात्र कोरोनाविरुद्धको लडाईं जित्न नसक्ने भन्दै यसमा प्रदेश र स्थानीय सरकारको भूमिका प्रभावकारी राख्नुपर्नेमा समेत जोड दिए । कोरोना संकटमा स्वास्थ्य संगठनले नेपाललाई निरन्तर सहयोग गरिरहने आश्वासन समेत दिएका छन् ।"
अस्पताल लाने क्रममा दुई कोरोना संक्रमितको बाटोमै मृत्यु,"जनकपुरधाम : महोत्तरीमा कोरोना (कोभिड१९) को संक्रमणबाट दुई जनाको मृत्यु भएको छ। मंगलबार चितवनस्थित उपचारको क्रममा मृत्यु भएको हो। महोत्तरीको मनरासिस्वा नगरपालिका५ बस्ने ७५ वर्षीय एक पुरुषको उपचारको लागि जिल्ला अस्पताल जलेश्वर ल्याउँदै गर्दा बाटोमै मृत्यु भएको हो। कोभिड १९ व्यवस्थापन समितिलाई उदृत गर्दै महोत्तरीका प्रमुख जिल्ला अधिकारी कृष्णबहादुर कटुवालले जानकारी दिए। मृत्यु भएका ७५ वर्षीय पुरुया क्यान्सर रोगी थिए, उनको उपचार चितवनस्थित भरतपुर अस्पतालमा हँदै थियो उनले भने। उनी भदौ ३ गते कोरोना संक्रमित भएका थिए। उनलाई उपचारका लागि जलेश्वर स्थित आइसोलेशनमा ल्याउँदै गर्दा बाटोमै मृत्यु भएको हो। त्यसैगरी, महोत्तरीको बलवा नगरपालिका ३ बस्ने ७७ वर्षीय एक पुरुषको समेत कोराना संक्रमणबाट मृत्यु भएको छ। जनकपुरस्थित प्रादेशिक अस्पतालमा उनको मृत्यु भएको हो। भदौ ६ गते उनी कोरोना संक्रमित भएको थियो। उनको ढाडमा लामो समयदेखि समस्या रहेको थियो। योसँगै महोत्तरीमा कोरोना संक्रमणबाट ज्यान गुमाउनेको संख्या ४ पुगेको छ।"
थप ३२ जना कोरोना पुष्टि : पर्सामा संक्रमितको संख्या १९ सय ७८ पुग्यो,"वीरगन्ज : पर्सामा मंगलबार थप ३२ जनामा संक्रमण पुष्टि भएको छ। वीरगन्जस्थित नारायणी अस्पतालको प्रयोगशालामा गरिएको परीक्षणमा १० महिला र २२ पुरुष गरेर पर्साका ३२ जनामा संक्रमण पुष्टि भएको हो। ३२ जना मध्ये वीरगन्ज महानगरपाकिलकामा मात्रै १४ जनामा संक्रमण भेटिएको जिल्ला प्रशासन कार्यालय पर्साका प्रशासकीय अधिकृत विनय श्रीवास्तवले जानकारी दिए। उनका अनुसार, वीरगन्ज महानगरपालिका१२ का ३ जना, वडा नम्बर १४ का २ जना तथा वडा नम्बर ३, ४, ८, ९, १०, ११, १५, १६ र १७ का ११ जनामा संक्रमण पुष्टि भएको हो। यस्तै कालिकामाई गाउँपालिका वडा नम्बर २ र ५ का गरेर १२ जना, जगरनाथपुर गाउँपालिकाको वडा नम्बर २, ३, ५ र ६ का गरेर ५ जना र जिराभवानी गाउँपालिका४ का १ जनामा पनि संक्रमण पुष्टि भएको श्रीवास्तवले जानकारी दिए। मङगलबार ३२ संक्रमित थपिएसँगै पर्सामा संक्रमितको संख्या १ हजार ९ सय ७८ पुगेको जिल्ला प्रशासन कार्यालय पर्साले जनाएको छ।"
सय रुपैयाँ घुस दिँदा हजार जरिवाना,"सिन्धुली : सिन्धुलीमा एक सवारी चालक घुसबापत सय रुपैयाँ दिँदा एक हजार रुपैयाँ जरिवानामा परेका छन्। सर्लाहीबाट काभ्रेको पनौती तर्फ जाँदै गरेको बा २१ च ३९९८ नं को बोलेरोको चालकले सय रुपैयाँ दिएर प्रहरीलाई आर्थिक प्रलोभना पार्न खोज्दा एक हजार जरिवाना तिर्नु परेको हो। जिल्लाको कमलामाई नगरपालिका९ भिमानस्थित इलाका प्रहरी कार्यालयमा कार्यरत प्रहरी जवान दिपक भण्डारीलाई गाडी चेकजाँच गराउँनुको साटो एक सय रुपैयाँ फ्यालेर प्रलोभनमा पार्न खोजेपछि उक्त बोलेरोका चालकलाई एक हजार रुपैयाँ जरिवाना गरिएको जिल्ला प्रहरी कार्यालय सिन्धुलीका प्रवक्ता (डिएसपी) श्यामकुमार खत्रीले जानकारी दिए।बोलेरोमा तिनवटा लैना भैसी लिएर हिडेका चालकले सय रुपैयाँ फ्याँकेर हिँडेपछि उनलाई जिल्ला प्रहरी कार्यालय नजिकै रहेको ट्राफिक प्रहरी चेकपोष्टमा नियन्त्रणमा लिएर नियम अनुसार एक हजार जरिवाना लिइएको हो, उनले भने। प्रहरीलाई आर्थिक प्रलोभनमा पार्न खोजेपछि चालक र भैसी साहुलाई नियन्त्रणमा लिई सम्झाई बुझाई गरी आइन्दा प्रहरीलाई कुनै पनि किसिमको आर्थिक प्रलोभनामा नदेखाउने सर्तमा एक सय रुपैयाँ रकमसमेत फिर्ता गरी छाडिएको खत्रीको भनाई छ। लकडाउनका बेला अत्यावश्यक बाहेकका सावारी साधन सञ्चालनमा प्रहरीले कडाई गरेको छ। तर, आर्थिक प्रलोभनमा पारेर केही व्यवसायीले सवारी साधन सञ्चालन गर्ने गरेको पाइएपछि पछिल्लो समय जिल्लामा ट्राफिक चेकजाँचमा कडाई गरिएको छ। उता जिल्लामा यसअघि यातायात व्यवसायीसँग अबैध रकम असुल गर्ने गरेको पाइएपछि जिल्ला प्रहरी कार्यालय सिन्धुलीले मातहतका ७ जना प्रहरीलाई निलम्बन गरेर अनुसन्धान गरिरहेको छ।"
उपत्यकाका तीन सीडीओको बैठक : निषेधाज्ञा थप गर्ने निर्णय हुँदै,"काठमाडौं : कोरोना भाइरस (कोभिड१९) संक्रमण रोकथाम तथा नियन्त्रणका लागि भदौ ३ गतेदेखि उपत्यकामा लगाइएको निषेधाज्ञाको समीक्षा हुँदैछ। उपत्यकका तीन प्रमुख जिल्ला अधिकारी (सीडीओ) र सुरक्षा निकायका प्रमुखको सहभागीतामा बैठक बस्दै छ। ललितपुरका सीडीओ नारायण भट्टका अनुसार बैठक काठमाडौं जिल्ला प्रशासन कार्यालयमा केही बेरमै सुरु हुँदैछ। बैठकमा समसामयिक विषयमा छलफल हुँदैछ, सीडीयो भट्ट भने, उपत्यकामा लागू भएको साताव्यापी निषेधाज्ञाको समीक्षा हुन्छ। उपत्यकामा संक्रमण बढ्दै गएकाले भदौ १० सम्मको निषेधाज्ञाको अवधि अझ एक साता थप हुने अनुमान गरिएको छ। सबै सुरक्षा निकायका प्रमुखको सुझाव र समीक्षापछि मात्र निषेधाज्ञाको विषयमा निर्णय हुन्छ, निषेधाज्ञाको समय कति थप हुन्छ भन्ने प्रश्नको जवाफमा भट्टले भने। बैठकमा काठमाडौंका सीडीओ जनकराज दाहाल, भक्तपुरकी सीडीओ हुमकला पाण्डे र ललितपुरका सीडीओ भट्टसँगै नेपाली सेना, नेपाल प्रहरी, सशस्त्र प्रहरी, राष्ट्रिय अनुसन्धान र जिल्ला जनस्वास्थ्य कार्यालयका प्रमुख सहभागी हुनेछन्। उपत्यका नगरपालिका फोरम बैठकले संक्रमण बढ्दै गएको भन्दै भदौ १५ गतेसम्म निषेधाज्ञाको समय थप गर्न जिल्ला प्रशासनलाई सिफारिस गर्ने निर्णय गरिसकेको छ। भदौ २ गते बसेको उपत्यकाका तीन जिल्लाका सीडीओको बैठकले भदौ ३ गते राति १२ बजेदेखि भदौ १० गते राति १२ बजेसम्म एक साता निषेधाज्ञाको निर्णय गरेको थियो। निषेधाज्ञाको समयमा अत्यावश्यकबाहेकका सेवा ठप्प रहनेछन्। यसअघि सरकारले उपत्यका प्रवेशमा कडाइ गरेको थियो। उपत्यकामा मात्र संक्रमितको संख्या तीन हजार नाघिसकेको छ। काठमाडौंमा मात्र करिब २८ सयमा संक्रमण पुष्टि भएको छ। तीन सीडीओको बैठक : अत्यावश्यक सेवाबाहेक उपत्यकामा थप कडाइ बुधबार रातिदेखि उपत्यकामा निषेधाज्ञा उपत्यकामा ३ हजार २६२ संक्रमित : काठमाडौंमा मात्र २५ सय ७९ काठमाडौं उपत्यकामा भदौ १५ गतेसम्म निषेधाज्ञा जारी रहने सरकारले देशभर संक्रमण बढ्न थालेपछि निषेधाज्ञाको निर्णय गर्ने अधिकार स्थानीय प्रशासनलाई दिएको छ। नेपालमा कोरोना संक्रमितको संख्या २३ हजार ६७८ पुग्दा १५८ जनाको मृत्यु भइसकेको छ।"
पाकिस्तानको इशारामा पुलवामा हमला गरेको भन्दै मौलानामाथि मुद्दा,नयाँदिल्ली : भारतीय अनुसन्धान विभागले २०१९ को फेब्रुअरीमा भएको पुलवा हमलामा जैश ए मोहम्मदका प्रमुख मौलाना मसूद अझर र उनका भाइ सहितको नाममा आरोपपत्र पेश गरेको छ । पाकिस्तानको इशारामा पुलवामा आक्रमण गरेको भन्दै यसको मुख्य आरोपी मौलाना मसूदलाई बनाइएको छ । आतंतवादी हमला भनिएको उक्त घटनामा अरु थुप्रै स्थानीय पक्राउ परेका छन् । उनीहरुमाथि पनि मुद्दा लगाइएको छ । प्रहरी उप महानिरीक्षक सोनिया नारांग र सुपरिटेन्डेन्ट राकेश बलवालको नेतृत्वमा लामो अनुसन्धापछि ५ हजार पेज लामो आरोपपत्र तयार भएको हो । जुन यही मंगलबार जम्मुको विशेष अदालतमा बुझाइँदैछ । अनुसन्धानमा प्राविधिक तथा अन्य सामग्री उपलब्ध गराउने लगायत काम र आक्रमणमा पाकिस्तानको भूमिका देखिने प्रमाण भएको आरोपपत्रमा उल्लेख छ । अझरले २००० मा भारतीय जेलबाट छुटेपछि उनले जैश ए मोहम्मद स्थापना गर्दै आफू त्यसको कमाण्डर बनेका थिए ।
विद्यालय निर्माणमा जुट्न चन्दा संकलन गरेर युवाले बनाए भिडियो,बर्दिबास : सामुदायिक विद्यालय रुपान्तरण गर्न जनसहयोगी युवा सञ्जाल बर्दिबास महोत्तरीले सन्देश मुलक म्युजिक भिडियो सार्वजानिक गरेको छ। विद्यालय निर्माणमे चलु सब कोई जुटु यौं भन्ने स्थानीय मगही भाषाको म्युजिक भिडियो बनाएर सञ्जालले सार्वजनिक गरेको हो। चन्दा संकलन गरेर युवाले भिडियो बनाएका हुन्। पत्रकार राजकरण महतोको मुख्य अभिनय रहेको म्युजिक भिडियोमा कलाकारले विद्यालय निर्माणमा जुट्न सबैलाई अपील गरेको भिडियोमा देख्न सकिन्छ। सञ्जालले मुठ्ठीदान अभियान संचालन गरेर महोत्तरीको बर्दिबास९ पशुपतिनगरस्थित राष्ट्रिय माध्यमिक विद्यालय पशुपतिनाथ बनरझुल्लामा बालउद्यान निर्माण गरिरहेको छ। अभियान सफल बनाउन सञ्जालले म्युजिक भिडियोको गीत निर्माण गरेको हो। स्थानीय संचारकर्मी अमृतकुमार महतोले रचना गरेको गीतमा गायक विजय दासले स्वर भरेका छन्। माँ सोना म्युजिक रेकडिङ्ग स्टुडियो गौशाला बजार महोत्तरी संचालक अमरेन्द्र महतोले गीतमा संगीत भरेका छन्। अनुप जनकपुरको ब्यानरमा निर्माण गरिएको म्युजिक भिडियोको छायांकन कृष्णकुमार महतोले गरेका छन्। भिडियो निर्माण न्यामिक कुमार यादवले गरेका हुन्। युट्युबमार्फत भिडियो सार्वजनिक भएको सञ्जाल बर्दिबासका अध्यक्ष परमेश्वर महतोले जानकारी दिए।
संक्रमित सेनाका आमामा पनि कोरोना पुष्टि,"बागलुङ : छुट्टीमा आएको बेला कोरोना संक्रमण पुष्टि भएका बागलुङका एक सैनिकका आमामा पनि कोरोना संक्रमण पुष्टि भएको छ। प्रदेश क्षयरोग केन्द्र पोखरामा गरिएको पीसीआर परीक्षणमा मंगलबार संक्रमित सैनिकका ५४ वर्षीया आमामा पनि कोरोना पुष्टि भएको बागलुङ नगर स्वास्थ्य शाखाका प्रमुख रामप्रसाद खनालले बताए। बागलुङ नगरपालिका१२ अमलाचौर घर भएका उनीहरु हाल बागलुङ नगरपालिका ३ गुठीमा बस्दै आएका छन्। संक्रमितको प्रत्यक्ष सम्पर्कमा रहेको र दम, रुघाखोकी लगायतको समस्याका कारण श्वास प्रश्वासमा समेत कठिनाई भएको पाइएपछि ती महिलालाई केही दिन अघि नै धौलागिरी अस्पतालमा उपचारका लागि लगिएको थियो। संक्रमण सर्न सक्ने आशंकामा आइसोलेसनमा राखेर चिकित्सकको परामर्शमा त्यही क्रममा स्वाब लिइएको थियो। लमजुङमा नेपाली सेनाको ब्यारेकामा कार्यरत रहेका पुरुष गत साउन ३० गते छुट्टीमा घर आएका थिए। रुघाखोकी र ज्वरो बढ्दै गए पछि भाद्र ३ गते धौलागिरी अस्पताल लगिएकोमा ५ गते कोरोना संक्रमण पुष्टि भएको थियो। यसअघि बागलुङ बजारमा कन्ट्याक्ट ट्रेसिङमा एक महिला व्यवसायीबाट एकै परिवारका ६ जना सहित ९ जनामा कोरोना संक्रमण पोजिटिभ देखिएको थियो। मंगलबारसम्म जिल्लामा कोरोना संक्रमितको संख्या २ सय ८४ जना पुगेको छ। जसमा २ सय ६० जना निको भइसकेका छन् भने २३ जना आइसोलेसनमा छन्।"
बाख्रा चराउन गएका दुई बालक कर्णालीमा बगेर बेपत्ता,दैलेख : कर्णालीमा नदीमा बगेर दुई बालक बेपत्ता भएका छन्। दैलेखको आठबिस नगरपालिका वडा नम्बर ४ भेल्तडीका दुई बालक नदीमा बगेका हुन्। मंगलबार दिउँसो पौडी खेल्नेक्रममा उनीहरु नदीमा बगेको जिल्ला प्रहरी कार्यालयले जनाएको छ। प्रहरीका अनुसार नदीमा बेपत्ता हुनेमा १४ वर्षका भरत माझी र १३ वर्षका विनोद माझी छन्। स्थानीयका अनुसार उनीहरु दुबै जना बाख्रा चराउन गएका थिए। घरबाट बाख्रा चराउन गएको र नदीमा पौडी खेल्नेक्रममा बगेर बेपत्ता भएको स्थानीयले जनाएका छन्। नदीमा बेपत्ता भएका बालको खोजीका लागि सुरक्षाकर्मीको टोली परिचालन गरिएको छ। स्थानीयले पनि खोजी कार्य जारी राखेको दैलेखका डीएसपी हरिबहादुर वलीले जानकारी दिए। नेपाल प्रहरी र शसस्त्र प्रहरीको टोली खोजीमा खटाइएको छ।
"प्रदेश १ मा कोरोना संक्रमित प्रहरीको संख्या दुई सय नाघ्यो, एउटै कार्यालयका ८७ जनामा संक्रमण","विराटनगर : प्रदेश १ मा नेपाल प्रहरीमा कोरोना भाइरस (कोभिड१९) संक्रमितको संख्या दुई सय नाघेको छ। विभिन्न कार्यालयमा कार्यरत १७ जना नयाँ संक्रमित थपिएसँगै प्रदेशमा हालसम्म दुई सय ११ जना प्रहरीमा कोरोना पुष्टि भएको हो। नयाँ थपिएकामा सबैभन्दा बढी प्रदेश १ प्रहरी तालिम केन्द्र रानी विराटनगरका छन्। तालिम केन्द्रमा कार्यरत १० जना प्रहरीमा एकैपटक कोरोना संक्रमण पुष्टि भयो। त्यस्तै धनकुटा, ओखलढुंगा र मोरङमा दुईदुई तथा झापामा थप एक प्रहरीमा कोरोना संक्रमण देखिएको हो। जम्मा संक्रमितमध्ये ४६ जना उपचारपछि कोरोना जितेर डिस्चार्ज भएका छन्। एक सय ६६ संक्रमित प्रहरी उपचाररत छन्। हालसम्म सबैभन्दा बढी नेपाल प्रहरीको सशस्त्र प्रहरी गण रानी विराटनगरमा कार्यरत ८७ जनामा संक्रमण देखिएको छ। त्यस बाहेक प्रदेश १ प्रहरी कार्यालयमा ४०, तालिम केन्द्रमा १२, मोरङमा १३, सुनसरीमा १३, झापामा १२, दंगा नियन्त्रण प्रहरी गण दुहबीमा १२, खोटाङमा छ, धनकुटामा चार, ओखलढुंगा, भोजपुर र इलाममा तीनतीन, पाँचथर, संखुवासभा र उदयपुरमा एकएक जना प्रहरीमा कोरोना देखिएको छ। प्रदेश सभा सचिवालयका मर्यादापालक एक प्रहरीमा पनि कोरोना पुष्टि भएको छ। मर्यादापालकलाई मोरङको संक्रमितमा गणना गरिएको छ। धनकुटामा कार्यरत दुई प्रहरीमा पहिलो पटक जेठ ५ गते कोरोना देखिएको थियो। साउन ७ गते प्रदेश कार्यालयमै एक सिनियर अधिकृतमा कोरोना पुष्टि भयो। त्यसपछि प्रहरीभित्र संक्रमण व्यापक रुपमा बढीरहेको छ। अहिलेसम्म कोरोनाका कारण सबैभन्दा बढी प्रभावित बनेको रानीस्थित गणमा साउन २१ गते एक महिला प्रहरी जवानमा पहिलो पटक कोरोना पुष्टि भएको थियो। भर्खरै प्रहरीमा भर्ना भएकी उनको गण पहिलो पोस्टिङ् हो। महिला प्रहरीमा कोरोना देखिएपछि कार्यालय सिल गरेर त्यहाँ रहेका प्रहरीलाई 'क्वारेन्टाइन'मा राख्दै पीसीआर परीक्षण गराएर रिपोर्ट नआएसम्म अरुको सम्पर्कबाट टाढा राख्नु पर्नेमा त्यसो नगरिएको प्रहरीका एक उच्च अधिकारीले बताए। उल्टै गणमा रहेकालाई अन्यत्रका कार्यालयतिर लैजाने र अन्यत्रबाट ल्याएर नयाँलाई त्यहाँभित्र राख्ने काम हुँदा प्रहरीभित्र संक्रमण फैलिएको उनको भनाइ छ। अरु प्रहरीसँगको सम्पर्कबाट टाढा राख्दै गणलाई सुरक्षित बनाउनु पर्नेमा त्यसो गरिएन, ती अधिकारीले भने, 'उल्टै गणमा रहेका प्रहरीलाई अन्यत्र लैजाने र अन्यत्रकालाई त्यहाँभित्र ल्याएर घुलमिल गराउने काम भयो।' एसपी (प्रहरी उपरीक्षक)को नेतृत्वमा रहने गण 'रिजर्ब फोर्स' राख्ने नेपाल प्रहरीको युनिट हो। रिजर्ब फोर्सलाई आवश्यकता अनुसार थप मद्धतका लागि परिचालन गरिन्छ। बाहिरबाट पनि प्रहरी ल्याएर गणमा राख्ने गरिएको छ। गणमा कोरोना देखिएको पर्सिपल्ट साउन २३ गते ठूलो संख्यामा प्रहरी फेरबदल गरियो। साउन २३ मा गणबाट लगेर खोटाङमा क्वारेन्टाइनमा राखिएका छ जना प्रहरीमा साउन ३१ गते कोरोना देखियो। ओखलढुंगामा पनि गणबाटै लगिएका एक प्रहरीमा भोलिपल्ट कोरोना पुष्टि भयो। पछिल्लो समय संक्रमण पुष्टि भएकामध्ये झापाका आठ, सुनसरीको दुहवीस्थित गणका छ, खोटाङका छ, ओखलढुंगाका तीन, संखुवासभा र मोरङका एकएक जना विराटनगरस्थित सशस्त्र गणबाटै लगिएका प्रहरी हुन्। अरु स्थानमा पनि गणबाटै लगिएका धेरै प्रहरीमा संक्रमण देखिएको स्रोतले बतायो। संक्रमित प्रहरी पछिल्लो समय साउन २३ देखि भदौ १ गतेसम्म गणबाट स्थानान्तरण र फेरबेदल गरिएकाहरु हुन्। साउन तेस्रो साताबाट मात्रै पाँच सय हाराहारी प्रहरीलाई गणबाट बाहिर लैजाने र बाहिरका ल्याएर गणमा राख्ने काम गरिएको प्रहरी स्रोतले बतायो। स्रोतले संक्रमण फैलिइरहेको गणमा अरु कार्यालयबाट समेत ल्याएर मिसाइएका कारण बाहिरबाट ल्याइएका नयाँ धेरै प्रहरीमा संक्रमण फैलिएको जानकारी दिएको छ। गणमा संक्रमण देखिएपछि स्थानान्तरण र फेरबदलको काम नरोकिँदा प्रदेशमा अहिले प्रहरीभित्र ठूलो संख्यामा संक्रमण फैलिएको तथा सबै हिसाबले फ्रन्टलाइनमा खटिनु पर्ने प्रहरी संक्रमित भएर बस्नु पर्ने अवस्था आएको नेपाल प्रहरीका पूर्व डीएसपी रामजी कटुवालले बताए। संक्रमण देखिएको कार्यालयबाट अर्को कार्यालयमा बिना परीक्षण लापरबाहीपूर्ण ढंगले सरुवा र स्थानान्तरण गरिँदा समूहमा बस्नु पर्ने प्रहरी कोरोनाको मार खेप्न बाध्य भएको उनको भनाइ छ। यसरी कोरोना देखिएको कार्यालयबाट मनपरी हिसाबमा प्रहरी फेरबदल गर्नु नेतृत्वको लापरबाही र बद्मासी भएको कटुवालले बताए। संक्रमण पुष्टि भएको कार्यालयलाई सिल गर्दै त्यहाँ कार्यरतलाई तत्कालका लागि अरुसँगको सम्पर्कबाट टाढै राखेर अन्यत्र पठाउन नमिल्ने भए पनि कोरोना महामारीकै बीचमा ठूलो संख्यामा प्रहरीको स्थानान्तरण गरिनु गलत भएको उनले बताए। स्वाबको परीक्षण गरेर कोरोना भएनभएको यकिन गरेर मात्रै प्रहरीलाई स्थानान्तरण गर्नु पर्नेमा त्यसो गरिएन,' एक प्रहरी अधिकृतले भने, 'अहिले विभिन्न जिल्लामा प्रहरीभित्र कोरोना देखिनु र संक्रमण नभएका प्रहरी कार्यालयहरुमा पनि कोरोना भित्रिनुको मुख्य कारण यही हो।' स्थानान्तरण काम सुरु हुनुअघि प्रहरीभित्र कोरोना नदेखिएको उनको भनाइ छ। उनले संक्रमणको भयावह अवस्थामा एउटै गाडीमा भेडाबाख्रा जस्तै कोचाकोच हालेर प्रहरीलाई तराईबाट पहाड र पहाडबाट तराई गर्ने गरिएको बताए। असार यता हालसम्म प्रदेश १ मा दुई हजार ४४ प्रहरीलाई स्थानान्तरण गरेर एउटा कार्यालयबाट अर्कोमा पुर्याइएको छ। स्थानान्तरणका क्रममा पनि संक्रमणबाट बच्न अपनाउनु पर्ने कुनै पनि सुरक्षात्मक उपाय नअपनाइएको प्रहरी स्रोतको दाबी छ। स्थानान्तरणका कारण कोरोना फैलिएको भनेर व्यापक आलोचना भएपछि डीआईजी ईश्वरबाबु कार्कीले भदौ २ गतेबाट त्यो काम रोकेर सबै प्रहरी कार्यालयलाई पत्राचार गरेका छन्। पछिल्लो समय प्रदेशमा लगभग चार सय प्रहरी फेरबदलको तयारी थियो। ठूलो संख्यामा एकै ठाउँमा गतिविधी गर्नु पर्ने, बस्नु र खानु पर्ने तथा शौचालयसमेत एउटै प्रयोय गर्नु पर्ने भएकाले प्रहरीभित्र चाँडै कोरोना फैलने हुँदा महामारीका समयमा फेरबदल गर्दा ध्यान पुर्याउनुपर्ने सुझाव प्रहरीकै अधिकारीहरुले दिएका छन्। उनीहरुले सबैसँग प्रत्यक्ष सम्पर्कमा रहने भएकाले प्रहरीका कारण समुदायनै जोखिममा पर्न नहुने बताए। डीआईजी कार्कीले प्रहरीभित्र कोरोना व्यापक फैलिएपछि अहिले स्थानान्तरणको कार्य बन्द गरिएको बताए। 'यसअघि स्थानान्तरण गरिसकेपछि सम्बन्धित ठाउँमा पुर्याएर 'क्वारेन्टाइन' मा राख्दै प्रहरीलाई परीक्षण गरिसकेपछि मात्रै काममा खटाउने गरिएको थियो, उनले भने, 'सरुवा गरिएका प्रहरीमा कोरोना देखिएका कारण दुई पटकसम्म परीक्षण गर्दै कोरोना भएनभएको पुष्टि गरेर फेरबदल गर्ने गरी स्थानान्तरणको काम अहिले रोकिएको छ।' सवाधानी अपनाउँदा अपनाउँदै ठूलो संख्यामा प्रहरी संक्रमित हुनु परेको उनको भनाइ छ।"
विश्वभर कोरोना संक्रमितको संख्या २ करोड ३६ लाख बढी,विश्व महामारी कोरोना भाइरस संक्रमणबाट मृत्यु हुनेको संख्या ८ लाख १३ हजार २ सय ६५ पुगेको छ । जोन्स होप्किन्स विश्वविद्यालयले मंगलबार जारी गरेको तथ्यांकअनुसार विश्वभर कोरोना संक्रमितको संख्या २ करोड ३६ लाख ५८ हजार बढी छन् । यस्तै कोरोना संक्रमणबाट सबैभन्दा बढी प्रभावित अमेरिकामा ५७ लाख ४० हजार ९ सय बढी संक्रमित छन् भने एक लाख ७७ हजार २ सय ७९ को मृत्यु भएको छ । दोस्रो स्थानमा रहेको ब्राजिलमा ३६ लाख २२ हजार ८ सय ६१ संक्रमित भएका छन् । एक लाख १५ हजार ३ सय ९ जनाको मृत्यु भएको छ । मेक्सिकोेमा कोरोनाबाट मृत्यु हुनेको संख्या ६० हजार ८ सय पुगेको छ । साथै भारतमा पनि ५८ हजार ३ सय ९० जनाको कोरोनाबाट मृत्यु भइसकेको जनाइएको छ ।बेलायतमा पनि ४१ हजार ५ सय १९ जना कोरोना संक्रमितको मृत्यु भएको छ ।
लागूऔषधसहित तीन जना पक्राउ,"विराटनगर : प्रहरीले लागूऔषधसहित मोरङको केराबारीबाट सोमबार साँझ तीन जनालाई पक्राउ गरेको छ। पक्राउ पर्नेमा केराबारी गाउँपालिका५ का २२ वर्षीय रुपेश राई, सुनसरीको धरान८ की ३० वर्षीया अविमाया राई र २० वर्षीय उत्सव लिम्बू रहेका छन्। को १० प ७६९३ नम्बरको मोटरसाइकलमा रहेका उनीहरुलाई मुगु खोला छेउबाट पक्राउ गरिएको इलाका प्रहरी कार्यालय बेलबारीका प्रहरी निरीक्षक ऋषिराज ढकालले बताए। पक्राउ परेकाहरुको साथबाट डाइजेल्याप ९५, एभिल ९४ र लुपिजेसिक ९७ गरेर दुई सय ८६ एम्पुल लागूऔषध बरामद भएको छ। तीनै जनाविरुद्ध लागूऔषध ऐन अन्तर्गत मुद्दा चलाउन मंगलबार म्याद थप गरेर अनुसन्धान अघि बढाइएको प्रहरीले जनाएको छ।"
उपत्यकामा थपिए २३२ कोरोना संक्रमित,"काठमाडौं : पछिल्लो २४ घण्टामा काठमाडौं उपत्यकामा थप २३२ जनामा कोरोना भाइरस (कोभिड१९) संक्रमण पुष्टि भएको छ। विभिन्न प्रयोगशालमा गरिएको परीक्षणमा थप २३२ जनामा कोरोना पुष्टि भएको स्वास्थ्य तथा जनसंख्या मन्त्रालयका प्रवक्ता डा जागेश्वर गौतमले जानकारी दिए। सोमबार मात्रै २२४ जनामा कोरोना संक्रमण पुष्टि भएको थियो। काठमाडौंका १९९ जना, भक्तपुरका १४ जना र ललितपुरका १९ जनामा कोरोना भाइरस संक्रमण पुष्टि भएको मन्त्रालयले प्रवक्ता डागौतमले जानकारी दिए। यस्तै पछिल्लो २४ घण्टामा ८५५ जनामा कोरोना भाइरस (कोभिड१९) संक्रमण पुष्टि भएको छ। यो सहित संक्रमितको संख्या ३३ हजार पाँच सय ३३ पुगेको छ। २४ घण्टामा ३१३ जना कोरोना जितेर डिस्चार्ज भएका छन्। योसँगै कुल डिस्चार्ज हुनेको संख्या १९ हजार ११९ पुगेको छ। मन्त्रालयका अनुसार सात जिल्लामा ५ सय बढी संक्रमित रहेका छन्। मोरङ, पर्सा, बारा सर्लाही, रौतहट, महोत्तरी र काठमाडौंमा ५ सय बढी संक्रमित छन्। मुस्ताङ र हुम्ला संक्रमणमुक्त रहेको मन्त्रालयले जनाएको छ। नेपालमा कोरोनाबाट १६४ जनाको मृत्यु भएको छ।"
संक्रमितको संख्या ३३ हजार नाघ्यो : २४ घण्टामा ८५५ संक्रमण,काठमाडौं : नेपालमा कोरोना भाइरस (कोभिड१९) संक्रमितको संख्या ३३ हजार पाँच सय नाघेको छ। पछिल्लो २४ घण्टामा ८५५ जनामा कोरोना भाइरस संक्रमण पुष्टि भएको छ। यो सहित संक्रमितको संख्या ३३ हजार पाँच सय ३३ पुगेको स्वास्थ्य मन्त्रालयका प्रवक्ता डा जागेश्वर गौतमले जानकारी दिए। यस्तै मन्त्रालयका अनुसार १४ हजार २ सय ५० जना कोरोनाका सक्रिय बिरामी छन्। संस्थागत आइसोलेसनमा आठ हजार पाँच सय ८१ जनाको उपचार भइरहेको छ। होम आइसेलेसनमा भने पाँच हजार ६६९ जनाको उपचार भइराखेको छ। क्वारेन्टाइनमा १० हजार आठ सय ५३ जना रहेका छन्। २४ घण्टामा ३१३ जना कोरोना जितेर डिस्चार्ज भएका छन्। योसँगै कुल डिस्चार्ज हुनेको संख्या १९ हजार ११९ पुगेको छ। मन्त्रालयका अनुसार नेपालमा कोरोनाबाट १६४ जनाको मृत्यु भइसकेको छ।
कोरोना संक्रमितहरु नै रेडियो चलाउँदै,"वीरगन्ज : वीरगन्जस्थित सामुदायिक रेडियो नारायणी एफएमका रेडियोकर्मीमा कोरोना भाइरस (कोभिड१९) संक्रमण देखिए पनि उनीहरुले एफएम स्टेशनलाई नै आइसोलेसन बनाएर रेडियो प्रसारणलाई निरन्तरता दिएका छन् । नारायणी एफएमका अहिलेसम्म संचारकर्मी र कर्मचारी गरी ७ जना रेडियोकर्मी कोरोना संक्रमित भएका छन् । तीमध्ये स्टेसन प्रमुख क्रान्ति शाह भने साउन ३० गते कोरोनामुक्त भइ घरमै स्वास्थ्यलाभ लिइरहेका छन् । अरु ६ रेडियोकर्मी मध्ये १ जना प्राविधिक घरकै आइसोलेसनमा छन् । भदौ ६ गते संक्रमण पुष्टि भएका ५ जना रेडियोकर्मीले भने एफएम स्टेसनमै आइसोलेन बनाएर रेडियोको प्रशारणलाई निरन्तरता दिएका हुन् । रेडियोमा आफूसँगै काम गर्ने सहकर्मी संक्रमित भएपछि एफएममा कार्यरत अन्य ८ जना रेडियोकर्मी भने होम क्वारेन्टाइनमा छन् । एफएमका कार्यकारी अध्यक्ष गोविन्द देवकोटाका अनुसार, पछिल्लो पटक गत भदौ ४ गते रेडियोमा कार्यरत मध्ये ६ जनाले पीसीआर परिक्षण गराएका थिए । ती मध्ये ५ जनामा भदौ ६ गते संक्रमण पुष्टि भएको थियो । भदौ ६ गते संक्रमण पुष्टि भएपछि संक्रमित रेडियोकर्मीलाई स्थानीय प्रशासनले फोन गरेर कोभिड अस्पतालमा लैजाने तयारी गरेको थियो । तर उनीहरुले अहिलेको महामारीमा नागरिकलाई पलपलमा सूचनाको खाँचो रहेकाले रेडियोमै आइसोलेसन बनाएर बस्ने निर्णय गरेपछि रेडियोको प्रशारणलाई निरन्तरता दिएका हुन् । कार्यालयमा आइसोलेसनमा बसेका संक्रमित रेडियोकर्मी। कार्यकारी अध्यक्ष देवकोटाले भने,' ८ जना होम क्वारेन्टाइनमा छन्, ५ जना संक्रमित सहकर्मी कोभिड अस्पतालमा जाँदा रेडियो नै बन्द हुने स्थितिमा पुगेको थियो , तर संक्रमित सहकर्मीहरुले अहिलेको महामारीमा नागरिकलाई छिन् छिनमा सूचनाको जरुरी छ, हामी रेडियोमै आइसोलेसन बनाएर बस्छौं, रेडियो संचालन गर्छौ भन्नु भयो र उहाँहरुले नै रेडियो चलाइ रहनु भएको छ ।' देवकोटाले भने,' होम क्वारेन्टाइनमा रहनु भएका स्टेशन प्रमुखले घरबाटै समाचार तयार पारेर रेडियोमा समाचार पठाउनु हुन्छ , रेडियोमा रहेका साथीहरुले समचार पढ्ने गर्नु हुन्छ । ' साउन २८ गते रेडियोका ५ जनाले पीसीआर परिक्षण गराउँदा थप एकजना प्राविधिकलाई संक्रमण देखिएको थियो भने अरु ४ जनाको रिपोर्ट नेगेटिभ आएका थियो । सामुदायिक रेडियो प्रसारक संघ (अकोराब) का महासचिव समेत रहेका देवकोटाले भने, 'नेपालमा पहिलो पटक संक्रमितले रेडियोमा रहेर नागरिकलाई सूचना दिने काम गर्नुभएको छ, सामुदायिक रेडियोको मुल मर्म नै यहि हो, आफू जोखिममा रहेको अवस्थामा पनि संकटपूर्ण स्थितिमा रहेको समुदायलाई सूचना दिन बन्द गरिएन् ।'"
बर्दियामा कोरोना संक्रमितको संख्या ३ सय २० पुग्यो,"गुलरिया : महामारीका रुपमा फैलिरहेको कोरोना भाइरस (कोभिड१९) संक्रमितको संख्या बर्दियामा बढ्दो क्रममा छ । पछिल्लो समय समुदायस्तरमा पीसीआर परीक्षणको दायरा बढाएसँगै संक्रमितको संख्या बढेर ३ सय २० पुगेको छ । बर्दियामा कोरोना भाइरस संक्रमितको संख्या दिनानुदिन बढ्दै गएपछि सबैलाई सचेत रहन आग्रह गरिएको छ । क्लस्टरस्तरमा समेत संक्रमितहरु देखिएकाले अत्यावश्यक काम बाहेक घरमै सुरक्षित बस्नु जनस्वास्थ्य कार्यालय बर्दियाका प्रमुख गोकर्ण गिरीले सुझाए। बर्दियाका ८ वटा पालिकमध्ये सबैभन्दा बढी बढैयाताल गाउँपालिकामा ६५ जना संक्रमित छन् । मधुवन ४६, गुलरिया ४४, बाँसगढी ४२, ठाकुरबाबा ३९, राजापुर ३ र बारबर्दिया नगरपालिकामा १९ जना संक्रमित फेला परेका छन् । त्यस्तै गेरुवा गाउँपालिकामा ३२ जना संक्रमित छन् । बर्दियामा संक्रमितको संख्या अझै वृद्धि हुने सम्भावना छ । उनले भने,' हामीले विभिन्न क्लस्टर गरी हालसम्म ८ हजार ३ सय ५७ जनाको पीसीआर परीक्षण गरेका छौं । जसमध्ये १ सय ९९ जनाको नतिजा आउन बाँकी छ । ' बर्दियामा २ सय ६५ जनाले कोरोना जितेका छन् । एकजनाको कोरोना संक्रमणका कारण मृत्यु भएको गिरीले जानकारी दिए । ५४ जना कोभिडका बिरामी उपचारमै छन् । जिल्लाका विभिन्न क्वारेन्टाइनमा १ सय ४८ जना छन् । जिल्ला नै रेडजोनमा परेका कारण स्थानीय प्रशासनले आंशिक निषेधाज्ञा जारी गरेको जिल्ला प्रशासन कार्यालय बर्दियाले जनाएको छ ।"
"अमेरिकामा एक अश्वेत पुरुषमाथि गोली प्रहार, स्थिति नियन्त्रणका लागि सयौँ नेशनल गार्ड परिचालित","वासिङटन : सोमबार अमेरिकाको विस्कोन्सिन राज्यस्थित केनोशा सहरमा एक अश्वेत पुरुषमाथि प्रहरीले ७ राउन्ड गोली प्रहार गरेको छ। आफ्ना ३ छोराछोरीसहित कारमा सवार याकुब ब्लेकलाई प्रहरीले गोली हानेको हो। २९ वर्षीय याकुब कारको ढोका खोलेर भित्र पस्नै लाग्दा प्रहरीले गन्जीमा समातेर पछाडी ढाडमा गोली हानेको थियो। उनलाई गोली प्रहार गर्दा उनका ३, ५ र ८ वर्षीय छोराछोरी कारभित्रै रहेका अन्तर्राष्ट्रिय सञ्चार माध्यमले जनाएका छन्। गोली हान्नुको कारण भने स्पष्ट पारिएको छैन। ब्लेकको सघन उपचार कक्षमा राखेर उपचार भइरहेको पारिवारिक स्रोतले बताएको छ। उनको स्वास्थ्य स्थिति स्थिर रहेको छ। घटनासँगै सम्भावित हिंसा नियन्त्रणका लागि १२५ नेशनल गार्ड परिचालित गरिएको कनोशाका मेयर जोन अन्तरामिनले जनाएका छन्। नेशनल गार्डले स्थानीय सुरक्षाकर्मीलाई सहयोग गर्ने बताइएको छ। यसैबीच सोमबार कनोशाको अदालतअघि प्रदर्शन भएको छ। त्यस नजिकै रहेको एक फर्निचर पसल तथा ट्रकमा प्रदर्शनकारीले आगजनी गरेको न्यूयोर्क टाइम्सले उल्लेख गरेको छ। त्यस स्थितिलाई नियन्त्रणमा लिन प्रहरीले अश्रुग्यास प्रहार गरेको छ। यसअघि गत मे २५ मा अफ्रिकन मूलका अमेरिकी नागरिक जर्ज फ्लोइडको पनि प्रहरीले नियन्त्रणमा लिने क्रममा ज्यान गएको थियो। त्यसको विरोधमा अमेरिकाभर व्यापक प्रदर्शन भएको थियो।"
साल्ट ट्रेडिङले आयात गरेको ५० हजार बोरा मल भिजेर नष्ट,"वीरगन्ज : सरकारले अनुदानमा किसानलाई वितरण गर्नका लागि विदेशबाटबाट साल्ट ट्रेडिङ कर्पोरेसन मार्फत आयात गरेको ५० हजार डिएपी मल भिजेर नष्ट भएको छ। आपूर्तिकर्ता स्वीस सिंगापुरले आपूर्ति गरेको ५० हजार बोरा डिएपी मल, भारतको कोलकत्ता बन्दरगाहबाट रेल मार्ग हुँदै वीरगन्ज स्थित सिर्सिया सुख्खा बन्दरगाह (ड्राईपोर्ट) यार्डमा शनिबार बेलुकी आइपुगेको हो। भारतीय रेलबाट सुख्खा बन्दरगाहमा ल्याइएको ५० हजार बोरा डिएपी बलमध्ये करिब ४० हजार बोरा मल पानीले भिजेर बिग्रिएको अवस्थामा रहेको साल्ट ट्रेडिङ कर्पोरेसन वीरगन्जका प्रमुख आमोद लामिछानेले बताए। ४३ वटा बेगन (रेलको डिब्ब ) मा रहेको ५० हजार बोरा मल आइतबार अनलोड गरेर सुख्खा बन्दरगाहको गोदाममा राख्ने क्रममा भिजेको अवस्थामा पाइएको लामिछानले बताए। 'रेलको डिब्बाबाट मलको बोरा आइतबार अनलोड गरेर ड्राइपोर्टको गोदाममा राखिएको छ', उनले भने, ३५ सयदेखि ४ हजार भिजेको खबर पाएका छौँ। लामिछानेका अनुसार सिंगापुरबाट पानीजहाजबाट कोलकत्ता ल्याएर राखिएको मल त्यहीं भिजेको हो। एक डेढ महिना पहिले बंगालको खाडीमा आएको अम्फनआँधीका कारण कोलकत्ता बन्दरगाहमा उक्त डिएपी मल भिजेको हो। उनले भने, बंगालको खाडीमा आएको अम्फनआँधीका कारणले मल भिजेको जानकारी पाएका छौं , यस विषयमा आपूर्तिकर्ता स्वीस सिंगापुरसँग पनि कुरा भइसकेको छ। हामीले नभिजेको फ्रेस मल मात्रै बुझने हो। भिजेको र खराब बोराको मल आपूर्तिकर्ताले नै व्यहोर्नु पर्छ।' नेपालले डलरमा एलसी (प्रतितपत्र) खोलेर ल्याउने भएकोले राष्ट्र बैंकको नियम अनुसार नेपालमा मालसामान आइपुगेको देखाउनुपर्ने हुन्छ। त्यसैले त्यसलाई बीचबाटोमा नै रोक्न मिलेन। नेपालमा आयात गर्न खोलिएको प्रतीत पत्र अनुसारको सामान नेपालमा आयात देखिएन भने फेरि मुद्रा अपचलन गर्यो भन्ने आरोप लाग्छ। त्यही भएर भिजेको डिएपी मल वीरगन्ज भित्र्याइएको हो। लामिछानेले मल एक महिना जति गोदाममा ल्याएर राख्ने र त्यसपछि त्यसको अवस्था कस्तो देखिन्छ हेरेर सद्धे बोरा मल मात्रै किसानलाई वितरणका लागि बजारमा पठाउने बताए। सुख्खा बन्दरगाह भन्सार कार्यालयका प्रमुख उमेश श्रेष्ठले भने भिजेर बिग्रिएको मल कुनै पनि हालतमा भन्सार जाँचपास नगर्ने बताए। सैद्धान्तिक हिसाबले पनि आयात अयोग्य कुनै पनि मालवस्तुको भन्सार जाँचपास गर्न नमिल्ने प्रावधान रहेको भन्दै श्रेष्ठले भने, पानीले भिजेर खराब भएको मल जाँचपास नगर्नु भन्ने निर्देशन भइसकेको छ।' साल्ट ट्रेडिङले आयात गरेको डिएपी मल भिजेर बिग्रिएका कारण भन्सार जाँचपास नहुने भएकाले साल्ट ट्रेडिङ कर्पोरेसनलाई करोडौंको घाटा हुने देखिएको छ।"
पाकिस्तान सरकारको घोषणा : पूर्वप्रधानमन्त्री नवाज शरीफ 'फरार अपराधी',"इस्लामाबाद : जेल सजायकै बीच उपचार गर्न भन्दै बेलायत पुगेका पाकस्तानी पूर्वप्रधानमन्त्री नवाज शरीफलाई पाकिस्तान सरकारले फरार अपराधी घोषणा गरेको छ । तीन पटकसम्म प्रधानमन्त्री बनेका शरीफ भ्रष्टाचार मुद्दामा पाकिस्तानमै ७ वर्षको जेल सजाय भोगिरहेका छन् । तर थप उपचारका लागि भन्दै मेडिकल काउन्सिलको सिफारिस सहित ३ साताका लागि लण्डन गएका थिए । तर निर्धारित समय कटिसकेपछि पनि उनी लण्डनको सडकमा हिँडिरहेको तस्बिर सार्वजनिक भएपछि पाकिस्तान सरकारलाई उनीमाथि वारेन्ट जारी गर्न दबाव परेको थियो । प्रधानमन्त्री इमरान खानले सबैका लागि कानून समान हुनुपर्ने भन्दै उनी ३ हप्तामै फर्कनुपर्ने बताएका छन्। सरकारको निर्णय अनुसार शरीफ बेलायतबाट गत अप्रिलमै स्वदेश फर्केर ७ वर्षको जेल जीवनलाई निरन्तरता दिनुपर्ने थियो । शरीफकी छोरी मारियमले भने उनलाई थप शल्यक्रिया गर्नुपर्ने भएकाले र कोरोना महामारीको बेला हुने जोखिमको कारण चिकित्सकहरुले अप्रेशन मिति पर सारेको हुँदा स्वदेश फर्कन नसकेको बताएकी छन् । नवाज शरीफ पछिल्लो समय मधुमेय, उच्चरक्तचाप, किड्नी लगायत गम्भीर रोगहरुबाट ग्रसित रहेको बताइन्छ ।"
"कोरोना अपडेट : प्रदेश २ मा ६२ जनाको मृत्यु, ९ हजार १७ संक्रमित","महोत्तरी : प्रदेश२ मा कोरोना भाइरस (कोभिड१९) संक्रमणबाट हालसम्म ६२ जनाको मृत्यु भएको छ । विभिन्न अस्पतालमा उपचारका क्रममा उनीहरुको मृत्यु भएको सामाजिक विकास मन्त्रालयले जनाएको छ। सप्तरीमा ५ जना,सिरहामा ३ जना, धनुषामा ११ जना, महोत्तोरीमा २ जना, सर्लाहीमा ३ जना, रौतहटमा ३ जना, बारामा ७ जना र पर्सामा २८ जनाको कोरोना संक्रमणबाट मृत्यु भएको छ। यस्तै कोरोना संक्रमितको संख्या ९ हजार १७ पुगेको छ। जसमध्ये ७ हजार ७ सय २१ पुरुष र १ हजार २ सय ९६ महिला छन्। हालसम्म ४ हजार २ सय ४५ जना निको भएर घर फर्किएका छन्। प्रदेश २ का विभिन्न स्थानमा समुदायस्तरमान कोरोना फैलिएको जनाइएको छ। सक्रिय संक्रमितको संख्या ४ हजार ७ सय रहेको छ। प्रदेश २ का सातवटै जिल्लामा कोरोना संक्रमण फैलिएको छ। सप्तरीमा ७४७ जना,सिरहामा ३७३ जना, धनुषामा १२ सय ७१ जना, महोत्तोरीमा ११ सय १८ जना, सर्लाहीमा १२ सय ३० जना, रौतहटमा १५ सय ६४ जना, बारामा ७ सय ६ जना र पर्सामा २ हजार २ जनामा संक्रमण देखिएको छ।"
"नम्बर १ धावक उसेन बोल्टलाई कोरोना संक्रमण, अरु खेलाडीको परीक्षण गरिँदै","जमैका : संसारकै सर्वाधिक तेज धावक तथा ८ पटकका ओलम्पिक विजेता उसेन बोल्टलाई कोभिड १९ को संक्रमण भएको छ । अन्तर्राष्ट्रिय मिडियाका अनुसार ३४ वर्षको जन्मदिन मनाएको केही दिनमै उनलाई कोरोना लागेको हो । इंग्ल्याण्डका फुटबलर रहिम स्टेर्लिङ, बएर लिभर्कुसेन विंगर लियोन बोलर र क्रिकेटर क्रिस गेल समेत उनको बर्थडे पार्टीमा सहभागी भएको बताइएको छ । जमैकन स्वास्थ्यमन्त्रीले बोल्टलाई कोरोना भएको र थप कन्ट्याक ट्रेसिङ गर्न लागेको जानकारी दिएका छन् ।"
चीनले जुलाईदेखि उच्च जोखिममा रहेकालाई कोरोना खोप दिदै आएको खुलासा,"बेइजिङ : चीनले जुलाईदेखि उच्च जोखिम मा रहेकालाई कोरोना खोप दिँदै आएको बताएको छ। कोरोनाविरुद्ध फ्रन्टलाइनमा खटिएका चिकित्सक र सिमानामा रहेका अधिकारीलाई खोप दिदै आएको चिनियाँ राष्ट्रिय स्वास्थ्य आयोगका अधिकारीले बताएका छन्। विज्ञान तथा प्रविधि विकास केन्द्रका निर्देशक जेङ जोगेइका अनुसार खोपको प्रयोगका लागि जुलाई २२ मा प्रमाणिकरण गरिएको थियो। चिनियाँ राष्ट्रिय टेलिभिजन सीसीटीभीलाई अन्तरवार्ता दिँदै उनले उक्त खोप फ्रन्टलाइनमा खटिएका स्वास्थ्यकर्मी, महामारी रोकथाममा खटिएका अधिकारी तथा सिमानामा रहेका अधिकारीलाई दिइदै आएको बताएका छन्। उक्त खोपको विकास सिनोफार्मको चाइना नेशनल बायोटेक ग्रुप कम्पनीले गरेको हो। यसको तेस्रो चरणको परीक्षण युएई, पेरु, मोरक्को तथा अर्जेन्टिनामा गरिएमा गरिएको थियो। यसअघि रुसले कोरोना खोप प्रयोगका लागि उत्पादन गर्ने अनुमति प्रदान गरेको थियो। राष्ट्रपति भ्लादिमिर पुटिनले खोप सुरक्षित र भरपर्दो रहेको बताउँदै पहिलो चरणमा चिकित्सक र शिक्षकलाई खोप दिइने बताएका थिए। तर विश्वका धेरै विज्ञहरूले भने फास्ट ट्रयाकबाट खोप विकास गरिएको भन्दै सुरक्षित हुनेमा आशंका व्यक्त गर्दै आएका छन्।"
"कालिकोटमा थप तीनजनामा कोरोना पुष्टि, संक्रमितको संख्या ७८ पुग्यो","कालिकोट : जिल्लामा थप तीनजना कोरोना संक्रमण पुष्टि भएको छ । स्वास्थ्य सेवा कार्यालय कालिकोटका अनुसार जिल्लाको तिलागुफा नगरपालिका १ स्थानीय हाटबजार नाग्म बजारका थप तीनजना पुरुषमा कोरोना पुष्टि भएको हो । स्वाब नमूना संकलन गरी कर्णाली स्वास्थ्य विज्ञान प्रतिष्ठानमा गरिएको परीक्षणमा थप तीनजनामा कोरोना पुष्टि भएको स्वास्थ्य सेवा कार्यालय कालिकोटका सूचना अधिकारी कटकबहादुर महतले बताए । उनका अनुसार जिल्लामा हालसम्म जम्मा ७८ जनामा कोरोना पुष्टि भएको छ । जसमा ६६ जनाले कोरोना जितेर घर फर्किएका छन् । बाँकी १२ जनामा ११ जना जिल्लाका विभिन्न स्थानमा रहेका आइसोलेसनमा रहेका छन् भने एकजना एम्बुलेन्स चालक कर्णाली स्वास्थ्य विज्ञान प्रतिष्ठानको आइसोलेसनमा भर्ना भएका छन् । जिल्लामा हालसम्म ५ हजार ९ सय ४८ जनालाई क्वारेन्टाइनमा राखेर पीसीआर जाँच गरी घर पठाइएको छ । अहिले पनि यहाँका क्वारेन्टाइनमा भारतबाट फर्किएका ६० जना छन् । उनका अनुसार हालसम्म स्वाब संकलन गरिएका ५ हजार ४ सय १० जनाको स्वाब परीक्षणमा पठाइएको छ। जसमध्ये ७७ जनाको रिपोर्ट आउन बाँकी छ । नाग्म बजारको संक्रमितको सम्पर्कमा गएका व्यक्तिहरुको खोजी गरी परीक्षण गर्ने कार्य भइरहेको छ । प्रमुख जिल्ला अधिकारी चन्द्रप्रसाद गैरेले कोरोनाको जोखिम बढ्दै गएकाले यसको रोकथामका लागि कडाइ गरिएको बताए । उनले भने, 'समुदायस्तरमा कोरोना देखिएपछि थप संक्रमण फैलिन नदिन जिल्लामा निषेधाज्ञा जारी गरिएको छ । ' यही भदौ १२ गते राती १२ बजेदेखि १० गते राती १२ बजेसम्मका लागि निषेधाज्ञा छ । संक्रमित फेला परेको ठाउँमा परीक्षणको दायरा बढाइएको छ । जिल्ला प्रवेश गर्ने हरेक व्यक्तिलाई कडाइका साथ निगरानी गरी क्वारेन्टाइनमा राख्ने व्यवस्था मिलाइएको छ।"
कांग्रेस नेता गोविन्द रञ्जितको कोरोनाले मृत्यु,काठमाडौं : कोरोना भाइरस (कोभिड१९) संक्रमणबाट नेपाली कांग्रेस नेता गोविन्द रञ्जितको मृत्यु भएको छ। काठमाडौं महानगरपालिका२१ का सभापति ६७ वर्षीय रञ्जितको मंगलबार दिउँसो १२ बजेर १७ मिनेट जाँदा मृत्यु भएको हो। बलम्बुस्थित सशस्त्र प्रहरी अस्पतालमा उपचारका क्रममा उनको मृत्यु भएको अस्पताल स्रोतले जानकारी दिएको छ। कोरोना संक्रमणमा पुष्टि भएपछि साउन ३२ गते उनी अस्पतालको आइसीयूमा भर्ना भएका थिए। स्वास्थ्यमा समस्या भएपछि भेन्टिलेटरमा उपचारत रहेका रञ्जितको मंगलबार मृत्यु भएको हो। २०३६ सालदेखि विद्यार्थी आन्दोलनबाट राजनीतिक जीवन यात्रा प्रारम्भ गरेका रञ्जितले पार्टी संगठन र नेपालको लोकतान्त्रिक आन्दोलनहरुमा सक्रिय भूमिका निर्वाह गरेको नेपाली कांग्रेसले जनाएको छ । उनको निधनप्रति नेपाली कांग्रेसका सभापति शेरबहादुर देउवाले गहिरो दुःख व्यक्त गरेका छन् । सभापतिको तर्फबाट विज्ञप्ति सार्वजनिक गर्दै पार्टी मुख्य सचिव कृष्णप्रसाद पौडेलले उनको निधनप्रति दुःख व्यक्त गरेका हुन् । योसँगै नेपालमा कोरोनाले मृत्यु हुनेको संख्या १५८ पुगेको छ । नेपालमा कोरोना संक्रमितको संख्या ३२ हजार ६७८ पुग्दा कोरोना जित्नेको संख्या भने १८ हजार ८०६ पुगेको छ ।
माथिल्लो डोल्पामा भारी असिनापानी,"डोल्पा : माथिल्लो डोल्पामा निरन्तर दुईदिन परेको असिना र वर्षाले अन्नबालीमा क्षति पुर्याएको छ। लामो समयको खडेरीपछि परेको भारी वर्षा र असिनाले बालीमा क्षति पुर्याएको हो। शे फोक्सुण्डो गाउँपालिकाक १ देखि ४ मा लगाएको फापर,उवा,गँहु,आलुमा पूरै क्षति पुगेको वडा नम्बर ४ का अध्यक्ष पेमावाङछेन गुरुङ्गले जानकारी दिए । दुईदिन लगातार परेको वर्षा र असिना पानीले बाली पूरै ढलेको छ भित्र्याउने बेलाको अन्न खेतमै ढलेपछि कृषक चिन्तित भएको गुरुङ्गले बताए । कोरोनाको कारण यस वर्ष माथिल्लो डोल्पाका कृषकले यार्सागुम्बा टिप्न पनि पाएनन्। भएको अन्नबाली समेत असिनाले सखाप पारेको स्थानीय तेन्जीन टासी गुरुङ्गले दुख व्यक्त गरे। उनले भने, 'अब सरकारले क्षतिपूर्ति दिनुपर्ने नत्र भोकै मर्ने अवस्था आएको छ।' वर्षाले शेफोक्सुण्डो गाउँपालिकाको १,२,३ र ४ मा रहेका निर्माणधिन विकास योजनाहरु वर्षाले क्षति पुर्याएको छ। ग्रामिण सड्क,पर्यटन पदमार्ग,पुल,सड्क,सिँचाइलगायतका विकासका योजना पूर्णरुपमा क्षति पुगेको वडा अध्यक्ष पेमावाङछेन गुरुङ्गले जानकारी दिए । यस्तै बाढीले खोलमा रहेका पुल बगाएको छ। सञ्चारको पहुँच नभएकाले वास्तविक क्षतिबारे जानकारी नआएको वडा अध्यक्ष गुरुङ्गले बताए।"
उदारणीय घरबेटी : कोरोना देखिएर बाहिरै बसेकी युवतीलाई घरमै आइसोलेसन,"विराटनगर : विराटनगर महानगरपालिका३ मा भाडा बस्ने १९ वर्षीया युवतीमा दुई साताअघि कोरोना संक्रमण पुष्टि भयो। काठमाडौं घर भएकी उनी १४ वर्षीय भाइलाई साथमै राखेर उनी काठमाडौंमै बस्थिन्। बन्धन सिमेन्टका मेनेजर रहेका बाबु भने आमासहित विराटनगरमा कोठा भाडा लिएर बस्थे। कोरोनाका कारण क्याम्पसको पढाइ बन्द भएपछि बाबु र आमा भएकै ठाउँमा विराटनगर आएकी युवतीलाई संक्रमण देखियो। पहिलो पटक परिवारभित्र युवतीका ठूलोबामा कोरोना देखिएको थियो। विद्युत प्राधिकरणका प्राविधिक रहेका विराटनगर३ का ५७ वर्षीय उनका ठूलोबाको भने साउन २८ गते विराटनगरको कोशी अस्पताल कोभिड१९ उपचार केन्द्रमा उपचारकै क्रममा मृत्यु भइसकेको छ। कोरोना संक्रमित ठूलोबाको सम्पर्कमा रहेका कारण कन्टयाक्ट ट्रेसिङमा परेका उनीसहित परिवारका चारै जनाले स्वाबको परीक्षण गराए। पीसीआर परीक्षणका क्रममा उनको रिपोर्ट पोजेटिभ आयो। बाबु, आमा र भाइको भने रिपोर्ट नेगेटिभ आयो। त्यसपछि आत्तिएका बाबुआमाले भाडा बसेको घरमा नराखिकन युवतीलाई बाहिरबाहिरै राख्दै आएका थिए। तर उनलाई कोरोना संक्रमण भएकाले अन्यत्रै लगिएको कुरा चाल पाएका घरबेटी कृष्णकुमार सुवेदी र पत्नी राधा सुवेदीले युवतीलाई बाहिर नराख्न तथा बोलाएर आफ्नै घरको एउटा कोठामा राख्न आग्रह गरे। सुवेदी दम्पत्तिले संक्रमित युवतीलाई राख्नका लागि घरमै एउटा कोठा आइसोलेसनका लागि छुट्याइदिए। युवती १० दिनदेखि घरबेटीकै घरको एउटा कोठामा होम आइसोलेसन छिन्। उनको दोस्रो पटक स्वाब परीक्षणको तयारी भइरहेको छ। संक्रमण भएपछि मेरा घरमा बस्ने भाडावालले हामीसँग सल्लाह नगरिकन लुकाएर छोरीलाई अर्कै स्थानमा बस्न पठाउनु भएछ, सुवेदीले भने, बाहिर बस्न दिन मनले नमानेपछि ल्याएर आफ्नै घरको एउटा कोठामा बस्ने व्यवस्था मिलाइदिएको हुँ। संक्रमित युवतीलाई घरभित्रै राखिए पनि आफूहरुलाई कुनै असहज नभएको बताए। सबै ठाउँमा सेनिटाइज गरेर घरलाई डिसइन्फेक्ट गरिसकिएको उनले जानकारी दिए। आवश्यक मापदण्ड र प्रक्रिया पूरा गरेर होम आइसोलेसनमा राखिएको छ। स्वास्थ्य सम्बन्धी अपनाउनु पर्ने सबै सचेतना अपनाइएको छ, सुवेदीले भने, उनी घरको एउटा कोठामा बस्छिन्। परिवारका सदस्यलाई उनको सम्पर्कमा नजान भनेका छौं र हामी पनि घरमा अलग्गै बस्छौं। सुवेदी परिवारसहित दोस्रो तल्लामा बसेर भुइँ तलामा संक्रमितलाई राख्न छुट्टै कोठाको व्यवस्था गरिदिएका हुन्। संक्रमित युवतीका परिवार साउन ११ गतेबाट सुवेदीको घरमा भाडामा बस्न थालेका हुन्। अहिले युवतीले प्रयोग गर्ने सरसामान, शौचालयदेखि लिएर बस्ने र खाने कोठा पनि अलग्गै छ। कोरोना भएकालाई घरबेटीले र छरछिमेकीले दुरव्यवहार गरेका अनेक घटना छन्, सुवेदीले भने, यस्ता घटना एकदमै दुःखद््, निन्दनिय र अमानवीय हुन्। संक्रमितलाई मानवीय व्यवहार गर्नुपर्छ भन्ने सोच सबैमा हुन आवश्यक रहेको उनले बताए। मान्छेलाई सबैले सम्मान गर्न सिक्नु पर्छ। भोलि आफूलाई पर्दा पनि अरुले त्यस्तै व्यवहार गर्छन् भन्ने हेक्का सबैले राख्न जरुरी छ, उनले भने, उनीहरुलाई घृणा, तिरस्कार गर्नुहुँदैन। समाजमा सम्मानित तवरबाट बाँच्न पाउने सबैको अधिकार सुरक्षित हुनुपर्छ। रोगले धनीगरिब नभन्ने भएकाले यस्तो बेला सबैले सहयोग नगरेमा मानवतानै हराएर जाने सुवेदीको भनाइ छ। घरमै होम आइसोलेसन मा राखिएकी संक्रमितको स्वास्थ्य अवस्थाका बारेमा नियमित बुझ्ने काम गरिरहेको छु, सुवेदी भन्छन्, अरुमा नसरोस भनेरसबैले सतर्कता अपनाएका छौं। सुवेदी दम्पत्तिले समाजमा उदाहरणीय काम गरेको अधिकारकर्मी उमेश विश्वकर्माले बताए। आइसोलेसन अभावमा घरमै बस्न बाध्य संक्रमितलाई धेरै स्थानमा दुव्र्यवहार भएका छन्, उनले भने, कसैले पनि दुर्व्यवहार गनर्नु हुँदैन र संक्रमितलाई हौसला, प्रेरणा दिएर समाजमा स्थापित हुने वातावरण बनाउनु पर्छ। बीपी कोइराला स्वास्थ्य विज्ञान प्रतिष्ठान धरानका प्रवक्ता एवं मानसिक रोग विशेषज्ञ डा निदेश सापकोटाले संक्रमितलाई हेलाहिंसा गर्न नहुने बताए। संक्रमितमाथिको दुर्व्यवहार संकीर्ण मानसिकताको उपज हो, उनले भने, मान्छेले भोलिका दिनमा आफूलाई पनि यस्तै व्यवहार गर्छन् होला भन्ने नसोचिकन जथाभावि गरेको देखिन्छ। डा सापकोटाले निको भइसकेका संक्रमित भोलिका दिनमा आफ्ना लागि औषधि हुन् भन्ने कुरा सबैले बुझ्न जरुरी रहेको बताए। निको भइसकेका संक्रमितबाट प्लाज्मा लिएर अहिले गम्भीर अवस्थाका संक्रमितलाई बचाउने काम भइरहेको छ, उनले भने। को हुन् घरवेटी सुवेदी ? भाडावाललाई आफ्नै घरमा होम आइसोलेसनको व्यवस्था गर्ने सुवेदी पूर्व शिक्षक हुन्। उनले शिक्षण पेशाबाट दुई वर्षअघि अवकाश पाएका थिए। उनी प्रधानाध्यापक रहँदा मोरङको कटहरी गाउँपालिकाको भौंडाहामा रहेको तत्कालिन लक्ष्मी निमावि जिल्लाकै उत्कृष्ट र नुमना बनाए। सामाजिक अभियान्ताको छवि बनाएका उनी कोरोना भाइरस संक्रमितमाथि भइरहेको दुर्व्यवहारका घटनाको विरोध गर्दै आएका छन्। उनी कोरोना जितेर फर्किएकालाई सम्मान गर्नु पर्छ, घृणा, दुर्व्यवहार गर्न हुँदैन, र ससम्मान समाजमा स्थापित गर्नुपर्छ भन्ने अभियान लिएर हिँडेका छन्। सुवेदी कोरोना भाइरसको संक्रमणबाट बच्नलाई अपनाउनु पर्ने सावधानीका बारेमा पनि सबैलाई सचेत गराउँछन्। सबै सुरक्षित रहँदै कोरोनालाई पराजित गर्नु पर्छ भन्ने अभियानमा छु, उनले भने, संक्रमितलाई सम्मान गर्दै सजिलै कोरोनालाई जित्ने वातावरण बनाउनु पर्छ। संक्रमण भएकै कारण घरबेटीदेखि लिएर आफन्त, नातागोता, परिवार र छरछिमेकीबाट अनेक पीडा सहनु पर्ने अवस्था आउनु दुःखद् भएको सुवेदीको भनाइ छ।"
ओलीप्रचण्ड वार्ता सकियो : सचिवालय बैठक शनिबार,"काठमाडौं : नेपाल कम्युनिस्ट पार्टी (नेकपा) सचिवालय बैठक शनिबार गते बस्ने भएको छ । प्रधानमन्त्री तथा पार्टी अध्यक्ष केपी ओली र अर्का अध्यक्ष पुष्पकमल दाहाल प्रचण्डबीच मंगलबार भएको छलफलमाले सचिवालय बैठक शनिबार बस्ने निर्णय गरेको हो । प्रधानमन्त्रीका प्रेस सल्लाहकार सूर्य थापाका अनुसार दुई अध्यक्षबीचको छलफलमा भदौ १३ शनिबार बिहान ११ बजे सचिवालय बैठक बोलाउने सहमति भएको हो । सचिवालय बैठकमा पार्टीमा देखिएको विवाद समाधानका लागि सुझाव दिन गठित कार्यदलले बुझाएको प्रतिवेदनमाथि छलफल हुनेछ । बालुवाटारमा दुई अध्यक्षबीच दुई घण्टा छलफल भएको थियो । साउन ३० गते पार्टी एकतामा देखिएको विवादको समाधानका लागि महासचिव विष्णुप्रसाद पौडेलको संयोजकत्वमा छ सदस्यीय कार्यदल गठन गरिएको थियो । पौडेल संयोजक रहेको कार्यदलमा जनार्दन शर्मा, भीम रावल, सुरेन्द्र पाण्डे, जनार्दन शर्मा र पम्फा भुसाल सदस्य थिए । कार्यदलले यही भदौ ६ गते दुवै अध्यक्षलाई प्रतिवेदन बुझाइसकेको छ ।"
कोरोनाबाट मृत्यु भएकाको दाहसंस्कारमा नातेदारलाई उपस्थित गराउन उच्च अदालतको आदेश,"विराटनगर : उच्च अदालत विराटनगरले कोरोना भाइरस संक्रमणका कारण मृत्यु भएका व्यक्तिका परिवारका सदस्य, आफन्त वा नातेदारलाई दाहसंस्कारमा उपस्थित गराउन प्रदेश १ सरकारका नाममा अन्तरिम आदेश जारी गरेको छ । अदालतका मुख्य न्यायाधीश तिलप्रसाद श्रेष्ठ र न्यायाधीश प्रेमराज कार्कीको संयुक्त इजालसले आदेश जारी गरेको हो । 'उपचारको क्रममा कुनै संक्रमितको मृत्यु भएमा दाहसंस्कारमा आफन्त वा नातेदारको उपस्थित हुने अधिकार रहने हुँदा आवश्यक सुरक्षाको मापदण्डको अधिनमा रही दाहसंस्कारमा उपस्थित हुने वातावरण मिलाउनू,' आदेशमा भनिएको छ । यसअघि कुनै संक्रमितको मृत्यु हुँदा आफन्तबिना नै नेपाली सेनाको टोलीले शवको व्यवस्थापन गर्दै आएको थियो । कोरोना संक्रमणका कारण विराटनगर महानगरपालिका३ का ५७ वर्षीय सीताराम दाहालको साउन २८ गते कोशी अस्पताल कोभिड१९ उपचार केन्द्रमा मृत्यु भएपछि छोरी २२ वर्षीया नीलिमा दाहालले उच्च अदालतमा रिट दायर गरेकी थिइन् । संक्रमण रोकथाम, नियन्त्रण र उपचारमा हेलेचेक्राइँ र लापरबाही गरिएका कारण आफ्ना बावुले मृत्युवरण गर्नुपरेको भन्दै नीलिमाले प्रदेश १ सरकार, विराटनगर महानगरपालिका र उपचारमा सम्वद्ध कोशी अस्पतालसमेत आठवटा सरकारी निकायलाई विपक्षी बनाएर भदौ ३ गते रिट दायर गरेकी थिइन्। विपक्षी बनाइएकामध्ये मेची अस्पतालको हकमा भने आदेश जारी गर्न नपर्ने ठहर अदालतले गरेको छ । विपक्षी सातवटा निकायसँगको छलफलपछि सोमबार साँझ अवेरसम्म रिट उपर सुनुवाई गर्दै इजलासले रिट निवेदनमा माग गरिएको अधिकांश विषय समेटेर ९ पेज लामो १५ बुँदे अन्तरिम आदेश जारी गरेको अदालतका सूचना अधिकारी ओम सुवेदीले बताए । उनका अनुसार आदेशको अन्तिम १५ नम्बर बुँदामा संक्रमणबाट मृत्यु भएमा मृतकका परिवारका सदस्य, आफन्त वा नातेदारलाई दाहसंस्कारमा उपस्थित गराउनु पर्ने विषय उल्लेख छ । त्यस्तै अदालतले कोरोना संक्रमण रोकथाम तथा नियन्त्रणका योजनाहरु तत्काल प्रभावकारी रुपमा कार्यान्वयन गर्न पनि आदेश दिएको सुवेदीको भनाइ छ । उनका अनुसार हेलेचेक्राइँले मृत्यु भएको भनिएका दाहाललाई उपचारका क्रममा प्रदान गरिएको सेवा र चिकित्सकले गरेको उपचारको विवरणसहित सात दिनभित्र लिखित जवाफ पठाउन अस्पतालका नाममा आदेश जारी भएको छ । त्यस्तै कोरोनाको बढ्दो संक्रमणलाई ध्यानमा राखेर वैज्ञानिक आंकलन गरी भेन्टिलेटर, आईसीयूसहितको पूर्वाधारण थप गर्दै उपचारलाई प्रभावकारी बनाउन विपक्षीका नाममा अदालतले आदेश जारी गरेको छ । त्यसैगरी पीसीआर परीक्षण प्रतिवेदन चाँडो प्राप्त हुने व्यवस्था गर्न, अस्पतालमा आइसोलेसन बेड अभाव हुँदा विधिपूर्वक रुपमा संक्रमितलाई 'होम आइसोलेसन ' मा बस्ने व्यवस्था मिलाउन, प्रदेशमा संक्रमितको उपचारमा खटिएका चिकित्सक र स्वास्थ्यकर्मीको विवरण सात दिनभित्र उपलब्ध गराउन तथा गुनासो सुन्ने एवं उजुरी गर्ने प्रणालीको व्यवस्था गर्न पनि अदालतले आदेश दिएको छ । आदेशमा कोभिड१९ बाहेक अन्य बिरामीको सम्बन्धमा पनि उपचारमा स्वास्थ्य सेवा ऐन २०७५ को दफा ६ बमोजिम व्यक्तिले पाउने निर्वाध उपचारको हक कार्यान्वयन गर्नेतर्फ आवश्यक व्यवस्था मिलाउन भनिएको छ । घर वा अन्यत्र बसेका संक्रमितलाई कोभिड अस्पताल लैजान आवश्यक प्रबन्ध मिलाउन र कोरोना नियन्त्रणमा गैर सरकारी संस्थासँग पनि साझेदारीतर्फ आवश्यक पहल गर्दै त्यसको बारेमा जानकारी अदालतमा दिनु पर्न आदेशमा उल्लेख छ । तीन तहका सरकारको समन्वयमा कोरोना नियन्त्रणमा भएको कोभिड क्राइसिस मेनेजमेन्ट कमिटीले गरेको काम र प्रगतिको विवरण अर्को पेसीमा उपलब्ध गराउन अदालतबाट आदेश भएको जानकारी सुवेदीले दिएका छन् । 'लक्षण देखिएका र नदेखिका बिरामीलाई अलग्गै राखेर उपचार गर्नू तथा गम्भीर प्रकृतिका संक्रमितको उपचारमा विशेष ध्यान दिनू' आदेशमा भनिएको छ । सुरक्षाको मापदण्डको अधिनमा रही अस्पतालमा उपचाररत संक्रमितसँग परिवारका सदस्य र आफन्तले आवश्यकता अनुसार भेटघाट गर्ने वातावरण मिलाउन एवं कोभिड अस्पतालको सेवालाई प्रभावकारी बनाउन पनि अदालतले सरकारका नाममा आदेश जारी गरेको छ । आदेशको अर्को बुँदामा भनिएको छ, 'संक्रमितको उपचार प्रभावकारी नभएको भनेर प्रश्न उठेको हुँदा स्वास्थ्य सेवा ऐन २०७५ को दफा १६ को उपदफा ३ मा भएको व्यवस्था अनुसार गुनासोको आवश्यक व्यवस्था मिलाएर अदालतलाई जानकारी दिनू ।' आदेश कार्यान्वयनका लागि कुनै अपरिहार्य कारण परी साधन स्रोतको सीमितताले कार्यान्वायन हुन नसक्ने अवस्था भएमा कारणसहित खुलाई प्रतिवेदन अदालतमा पेस गरेमा पुनः सुनुवाइको व्यवस्था गरिने आदेशमा खुलाइएको छ । आदेशमा संक्रमितहरुले आवश्यक उपचार नपाएर मर्नु परेको, पिसिआर परीक्षणको रिपोर्ट आउन दशौं दिन लाग्ने गरेको, निजी अस्पताल बन्द हुँदा अन्य प्रकृतिका बिरामी पनि उपचारबाट बञ्चित हुनुपर्ने अवस्था भएकोले त्यसको उचित प्रबन्ध गर्न माग गर्दै दायर गरिएको रिट निवेदनमा माग दाबी अनुसार आवश्यक प्रबन्ध गर्न पनि भनिएको छ ।"
तुलसीपुरका प्रमुख प्रशासकीय अधिकृत उपाध्याय निलम्बित,"दाङ : दाङको तुलसीपुर उपमहानगरपालिकाका प्रमुख प्रशासकीय अधिकृत कृष्णकान्त उपाध्याय निलम्बनमा परेका छन् । अख्तियार दुरुपयोग अनुसन्धान आयोगले उपाध्यायलाई तीन महिना निलम्बन गर्दै १५ लाख धरौटीमा सोमबार रिहा गरेको जनाएको छ । आयोगका प्रवक्ता रातानाथ अधिकारीले उपाध्यायको थप अनुसन्धानका लागि तीन महिना निलम्बन गरिएको र अहिले उनीलाई १५ लाख रुपैयाँ धरौटीमा छोडिएको बताए । प्रमुख प्रशासकीय अधिकृत उपाध्यायलाई अख्तियार दुरुपयोग अनुसन्धान आयोगले दाङबाट काठमाडौं जाँदै गर्दा साउन १६ गते नागढुंगाबाट स्रोत नखुलेको १४ लाख ४८ हजार ७९६ रूपैयाँसहित पक्राउ गरेको थियो । पक्राउ परेका उपाध्ययविरुद्ध आयोगले दुरुपयोग अनुसन्धान आयोग ऐन, भ्रष्टाचार विनार ऐन र मुलुकी फौजदारी कार्यविधि संहिता बमोजिम जमानतामा रिहा गरेको जनाइएको छ ।"
चट्याङ लागेर मरे पाँच सय भेंडा,"जुम्ला : जुम्ला जिल्लाको पूर्व क्षेत्र पातारासी गाउँपालिकाको पाटनमा चट्याङमा परेर करीब पाँच सय भेंडा मरेका छन्। बागजालेम सामुदायिक वनअन्तर्गतको ढाणखर्क मासिमसेरा भन्ने ठाउँमा सोमबार अपराह्न चट्याङ परेपछि स्थानीयवासी विष्णु बुढा, जयबहादुर बोहोरालगायत किसानका भेंडा मरेका हुन्। पातारासी४ का वडाध्यक्ष कालीबहादुर रावतका अनुसार घटनास्थलतर्फ किसानहरू गइरहेका छन्। क्षतिको यकिन विवरण भने केही समयमा आउने छ। चरण क्षेत्रमा परेको चट्याङबाट गाउँपालिकाका भेंडापालक किसानको पुर्ख्यौली पेशालाई नै बज्रपात परेको प्रमुख प्रशासकीय अधिकृत टेकबहादुर बुढथापाले बताए। पातारासी क्षेत्रका अधिकांश बासिन्दाको मुख्य आम्दानीको स्रोत भनेकै भेंडापालन हो। बुढथापाले भने, 'सबै भेंडा मरेपछि व्यावसायिक रूपमा भेडा पालेरै जीविकोपार्जन गर्दै आएका किसानलाई रोजीरोटी जुटाउनै मुश्किल पर्ने अवस्था आएको छ।' जुम्लामा २०७० सालमा पनि निरन्तर परेको असिना, पानी र हावाहुरीले करीब सात सय भेंडा मरेका थिए।"
"बालुवाटारमा ओलीप्रचण्डको छलफल, साथमा पौडेल र शर्मा पनि","काठमाडौं : सत्तारुढ दल नेपाल कम्युनिष्ट पार्टी (नेकपा)का अध्यक्षद्वय केपी ओली र पुष्पकमल दाहाल प्रचण्डबीच भेटवार्ता भएको छ । मंगलबार बिहान प्रधानमन्त्री निवास बालुवाटारमा भेटवार्ता भएको हो । बिहान ९ः४० बाट सुरु भएको छलफल ११ः३५ मा सकिएको बालुवाटार स्रोतले जानकारी दिएको छ । स्रोतका अनुसार छलफलमा महासचिव विष्णु पौडेल र नेता जनार्दन शर्मा पनि सहभागी थिए । छलफलका क्रममा यही भदौं १३ गते ११ बजेका लागि सचिवालय बैठक बोलाउने निर्णय भएको प्रचण्डका प्रेस संयोजक विष्णु सापकोटोले जानकारी दिए । पार्टीभित्रको विवाद समाधानका लागि बनाइएको कार्यदलले यही भदौ ६ गते अध्यक्षद्वयलाई बुझाएको प्रतिवेदनबारे छलफल गर्न, ओली र प्रचण्ड छलफलमा बसेका हुन् ।"
भारतमा कोरोना संक्रमितको संख्या ३१ लाख नाघ्यो,भारतमा कोरोना संक्रमितको संख्या ३१ लाख नाघेको छ । जोन हप्किन्स विश्व विद्यालयले जारी गरेको तथ्यांकअनुसार भारतमा हालसम्म ३१ लाख ६७ हजार ३२३ जनामा कोरोना संक्रमण पुष्टि भइसकेको छ । भारतमा एकैदिन ६१ हजार ४०८ संक्रमित थपिएका छन् । विश्वमा धेरै कोरोना संक्रमित हुने देशको सूचिमा अमेरिका पहिलो र ब्राजिल दोस्रो स्थानमा रहेको छ । यस्तै भारतमा हालसम्म कोरोनाबाट मृत्यु हुनेको संख्या ५८ हजार ३ सय ९० पुगेको छ ।
उपचार नपाएर भैरहवामा कोरोना संक्रमितको मृत्यु,"भैरहवा : रुपन्देहीको गैडहवा गाउँपालिका ३ का ५० वर्षीय कोभिड १९ संक्रमितको मृत्यु भएको छ । उपचारको क्रममा सोमबार राती उनको मृत्यु भएको भीम अस्पताल कोभिड १९ का फोकल पर्सन डा सुमित प्रजापतिले पुष्टि गरे । यससँगै रुपन्देहीमा कोभिड संक्रतिमको मृत्युको संख्या ६ पुगेको छ । मृतक पुरुष घर निर्माण गर्ने मिस्त्री हुन् । काम गर्ने क्रममा छतबाट लडेर टाउकोमा चोट लागेपछि उपचारका लागि उनलाई भैरहवास्थित युनिभर्सल कलेज अफ मेडिकल साइन्सेस अस्पतालमा ल्याइएको थियो । उपचार अघि उनीमा कोभिड १९ संक्रमण परीक्षण गर्दा भदौ ५ गते पोजिटिभ देखिएपछि अस्पतालले कोभिड उपचारका लागि सोमबार साँझ भीम अस्पताल पठाएको थियो । तर, भीम अस्पतालमा भर्नामा ढिलाइ र उपचारमा लापरबाही गर्दा भाइको मृत्यु भएको दाजु हसन मोहम्मद नाउले दावी गरे । आइसीयूमा राखेर उपचार गर्नुपर्ने भएपनि अस्पतालले सही समयमा सही उपचार नगर्दा अवस्था चिन्ताजनक बन्दै गएको र राती भाइको मृत्यु भएको उनले बताए । मृतकलाई आइसीयू कक्षमा राखेर उपचार गर्नुपर्ने अवस्था रहेपनि जनशक्तिको अभावमा उपचार हुन नसकेको फोकल पर्सन डा प्रजापतिले स्वीकार गरे । 'बिरामीलाई अस्पताल ल्याउँदा उनको स्वास्थ्य अवस्था नाजुक थियो, आइसीयूमा राखेर उपचार गर्नुपर्ने थियो, ' फोकल पर्सन डा प्रजापतिले अन्नपूर्णसँग भने, 'हामीसँग आइसीयू कक्ष भएपनि जनशक्तिको अभावका कारण आइसीयूमा उपचार गर्न सकेनौँ तर, पनि ज्यान जोगाउनका लागि प्रयास गर्दागर्दै मृत्यु भयो ।' अस्पतालमा केही समय अघि नै ५ बेडसहितको आइसीयू कक्ष निर्माण गरिएपनि सरकारको लापरवाहीका कारण संचालनमा आउन सकेको छैन ।"
एक संक्रमितबाट ९ जनामा संक्रमण,"बागलुङ : जिल्लामा एकै संक्रमितबाट ९ जनामा कोरोना संक्रमण फैलिएको पाइएको छ। समुदाय स्तरमा संक्रमण पुष्टि भएकी बागलुङ नगरपालिका वडा नम्बर ३ कि महिला व्यवसायीबाट पछिल्लो एक सातामा ९ जनामा कोरोना संक्रमण पुष्टि भएको हो। अस्पतालमा बिरामी भएर परीक्षणका लागि पुगेका उनलाई कोरोनासँग मिल्दोजुल्दो लक्षण भएको संकेतपछि चिकित्सकको परामर्शमा स्वाब लिएर पीसीआर गर्दा कोरोना पोजिटिभ देखिएको थियो। व्यवसायी भएकाले यसबीच धेरैसँग सम्पर्क भएको कन्ट्याक्ट ट्रेसिङमा पाइएपछि २५ जनाभन्दा बढी प्रत्यक्ष सम्पर्कमा रहेकाको पीसीआर परीक्षण गरिएको बागलुङ नगरपालिका स्वास्थ्य शाखाका प्रमुख रामप्रसाद खनालले बताए। कन्ट्याक्ट ट्रेसिङबाट सुरुमा एकैसाथ परिवारका ६ जनामा कोरोना संक्रमण पोजिटिभ देखिएको थियो। नगरको समुदाय स्तरमा संक्रमण अलि अकल्पनीय रुपमा फैलियो, व्यवसायी महिलाबाट सुरुमा परिवारका ६ जनामा सरेको पाइयो, स्वास्थ्य शाखा प्रमुख खनालले भने, त्यही ६ जनाको कन्ट्याक्ट ट्रेसिङबाट फेरि एक जनामा कोरोना पोजिटिभको रिपोर्ट आयो, उनै एक जनाको कन्ट्याक्ट ट्रेसिङबाट सोमबार थप दुई २० वर्षीय पुरुषमा कोरोना पोजिटिभ देखिएको छ। बानपा ३ कि कुखुरा पालक व्यवसायी महिलाभन्दा अघि बानपा २ की होटल व्यावसायी महिलामा कोरोना देखिएको थियो। तर, उनको कन्ट्याक्ट ट्रेसिङबाट थप संक्रमण नदेखिएको नगर स्वास्थ्य शाखाले जनाएको छ। संक्रमितको सम्पर्कमा आएकोमा धमाधम संक्रमण पुष्टि हुन थालेपछि बागलुङ बजारमा उच्च जोखिम बढेको छ। जिल्लामा संक्रमितको सम्पर्कमा आएका १ सय ५१ जनाको स्वाब परीक्षण गर्दा १० जनामा संक्रमण पुष्टि भएको छ भने ४८ जनाको रिपोर्ट आउन बाँकी रहेको बागलुङ नगर स्वास्थ्य शाखा प्रमुख खनालले जानकारी दिए। अब समुदाय स्तरमा थप परीक्षणको दायरालाई बढाउने तयारीमा रहेको उनले बताए। स्वास्थ्य कार्यालय बागलुङका प्रमुख सुरज गुरौले नागरिक सचेत नभए संक्रमणको जोखिम बढ्दै जाने बताए। नागरिकले सरकारको नियम पालना नगरे र लापरवाही गरे यो जोखिम अझै बढेर जान्छ, यसको पालना सबैले गर्नुपर्छ, गुरौले भने, हामीले आफ्नो बानीलाई सुधार गरेनौं र लापरवाही गर्यौं भने अझ भयावह अवस्था आउन सक्छ, यसको जोखिम कम गर्ने भनेकै अनावश्यक रुपमा बाहिर ननिस्कने, निस्किनै परे सुरक्षित साथ निस्कने, भौतिक दुरी कायम गर्ने र सरकारको नियमलाई पूर्ण रुपमा पालना गर्नु हो। अहिलेसम्म कुन व्यक्तिको सम्पर्कमा आउँदा संक्रमण भयो भन्ने एकिन नभएको उनको भनाइ छ।"
ढुकुटीमा थुप्रियो विदेशी मुद्रा,"काठमाडौं : लकडाउन सुरु भएयता विदेशी मुद्राको ढुकुटी चुलिन थालेको छ। विकास निर्माणका गतिविधि बन्द हुँदा आयात बढ्न नसकेको र विदेश जाने क्रम रोकिएका कारण विदेशी विनिमय सञ्चिति आकासिएको हो। नेपाल राष्ट्र बैंकले गत असार मसान्तमा मुलुकको विदेशी विनिमय सञ्चिति १४ खर्ब रुपैयाँ नाघेको बताएको छ। यो रकम ऐतिहासिक रूपमै धेरै हो। उक्त विदेशी विनिमयले १२ महिना २१ दिनको वस्तु र सेवा आयात धान्न सक्ने केन्द्रीय बैंकले बताएको छ। यसअघि २०७२ मा भुकम्पपश्चात मुलुकको आयात खुम्चिने र विदेशी सहायता तथा रेमिट्यान्स बढ्दा झण्डै १५ महिनाको आयात धान्नसक्ने गरी सञ्चिति बढेको थियो। नेपाल राष्ट्र बैंकले दुई वर्षयता ७ महिनाको वस्तु र सेवा आयात थेग्ने गरी विदेशी विनिमयको जगेडा गर्ने नीति अघि सारेको छ। त्यसअघि ८ महिनालाई लक्ष्य गरिँदै आएको थियो। निर्यातमुखी बलिया अर्थतन्त्रमा साधारणतया तीन महिना र आयातमुखी विकासोन्मुख अर्थतन्त्रमा ६ महिनाको वस्तु र सेवा आयात धान्न पुग्ने विदेशी मुद्रा सञ्चित हुनुलाई सबैभन्दा राम्रो मानिन्छ। विदेशी मुद्राको अभाव चर्किएमा मुलुकको आयात भुक्तानी क्षेमता नष्ट हुन्छ र औषधि, खाद्यान्न र इन्धनजस्ता अत्यावश्यक सामग्री पनि खरिद गर्न सकिन्न। तर, यसरी चाहिनेभन्दा ज्यादै बढी विदेशी मुद्रा सञ्चित हुनु पनि मुलुकको अर्थतन्त्रका लागि हानिकारक मानिन्छ। यसरी पैसा थुप्रिनु भनेको मान्छेको शरीरमा बोसो लाग्नु जस्तै हो, नेपाल राष्ट्र बैंकका पूर्व कार्यकारी निर्देशक नरबहादुर थापा भन्छन्, यसले दीर्घकालमा अर्थतन्त्रलाई रोगी बनाउँछ। तर, अहिले महामारीको विशेष कारणले पैसा थुप्रिएका कारण यसलाई सरकारको खर्च अक्षमतासँग तुलना गरिहाल्न नमिल्ने उनी बताउँछन्। यसरी पैसा थुप्रिँदाको फाइदा के हो भने, विद्यमान संकट अर्थात् कोरोनाको खोप पत्ता लाग्नेवित्तिकै किन्न सक्ने क्षमता भने विकास भएको छ। त्यस्तै, कोरोना महामारीबाट मुक्ति मिल्नेवित्तिकै विकास निर्माणका काम अघि बढाउन एक पटक भारी मात्रामा आयात गर्न सक्ने क्षमता पनि तयार भइरहेको हुन्छ। खर्च खुम्चिँदाको नतिजा गत आर्थिक वर्ष कोरोना महामारीका कारण तीन महिना पूर्णतया लकडाउनमै वितेको थियो। निर्माणाधीन परियोजना स्थगित भएको, कैयौं सरकारी ठेक्का प्रक्रिया अघि बढ्नै नसकेको र औद्योगिक उत्पादनसमेत प्रभावित हुँदा नियमित दरमा आयात बढ्न सकेन। अघिल्लो वर्ष १४ प्रतिशत बढेको आयात गत वर्ष १५६ प्रतिशत घटेको राष्ट्र बैंकले बताएको छ। निर्यात आम्दानी भने अघिल्लो वर्षभन्दा ०६ प्रतिशत बढेको छ। गत वर्षको तुलनामा अमेरिकी डलर ११ रुपैयाँ १ पैसा महँगिएकाले पनि विदेशी विनिमय सञ्चितिमा लाभ पुगेको छ। जस्तोकी, अमेरिकी डलरको गणनामा ३३ प्रतिशत घटेको रेमिट्यान्स नेपाली रुपैयाँमा हिसाब गर्दा ०५ प्रतिशत बढेको छ। यो विनिमय दरको अवमूल्यन अर्थात् नेपाली पैसा सस्तो हुँदाको फाइदा हो। निर्यात बढेको देखिनुमा पनि मुद्रा अवमूल्यनको भूमिका छ। त्यस्तै गत वर्ष हिँउद लाग्दालाग्दै सुनको भाउ आकासिँदा पनि राष्ट्रिय ढुकुटीमा विदेशी मुद्रा थपिन सहयोग पुग्यो। राष्ट्र बैंकका अनुसार गत आर्थिक वर्षमा सुनको आयात ६०६ प्रतिशत घटेको छ। अघिल्लो वर्ष ३४ अर्ब ६३ करोडको सुन आयात गरेको नेपालले गत आर्थिक वर्ष १३ अर्ब ६३ करोडको मात्रै सुन आयात गरेको थियो। यसले बिदेसिने पैसा रोकिएको छ। अघिकांश औद्योगिक कच्चा पदार्थको आयात घटेको छ। त्यस्तै उच्चशिक्षा, भ्रमण, स्वास्थ्योपचारजस्ता कारणले बिदेसिने नेपालीले अघिल्लो वर्ष झण्डै ९० अर्ब रुपैयाँ खर्चेका थिए। गत वर्ष भने कोरोना प्रकोप सुरुभएपछि यसरी बिदेसिने क्रम रोकियो। जसका कारण ५३ अर्बमात्रै बाहिरियो। अमेरिकी डलर र सुनको मूल्यमा आएको भारी वृद्घिले नेपाल राष्ट्र बैंकले विदेशी मुद्रा र सुनमा गरेको लगानीको मूल्यांकन पनि चुलिएको छ। यस्ता कारणले पनि विदेशी मुद्राको ढुकुटी बढेको हो। अघिल्लो साल ६७ अर्ब घाटामा रहेको भुक्तानी सन्तुलन कोरोना महामारीमा रुमल्लिएको बेला भने दुई खर्ब ८२ अर्ब नाफामा देखिएको छ। यससँगै गत वर्ष मूल्य वृद्घि भने उच्च दरमा पुगेको छ। नाकाबन्दीपछि पहिलोपटक औसत मूल्य वृद्धिको दर सर्वाधिक ६१५ प्रतिशत पुगेको राष्ट्र बैंकले बताएको छ।"
कोभिड अस्पतालमा मृत्यु भएका पुरुषमा कोरोना संक्रमण पुष्टि,"वीरगन्ज : पर्सामा कोरोना संक्रमणका कारण थप १ जनाको मृत्यु भएको पुष्टि भएको छ। वीरगन्जको गण्डक स्थित अस्थायी कोभिड अस्पतालमा उपचारका क्रममा आइतबार राति मृत्यु भएका पर्साको जीराभवानी गाँउपालिका ४ सुपौलीका ६८ वर्षीय पुरुषमा कोरोना संक्रमण भएको पुष्टि भएको हो। मृत्युपश्चात ती पुरुषको स्वाब संकलन गरी नारायणी अस्पतालको प्रयोगशालामा सोमबार राति परीक्षण गर्दा पीसीआर रिपोर्ट पोजिटिभ आएको जिल्ला प्रशासन कार्यालय पर्साले जनाएको छ। मुटु रोगका बिरामी रहेका ती पुरुषमा निमोनिया भएपछि आइतबार वीरगन्जको तराई अस्पतालमा उपचारका लागि भर्ना गरिएको थियो। उनको स्वास्थ्य झन जटिल भएपछि आइतबार राति साढे ९ बजे गण्डक स्थित कोभिड अस्पतालमा रिफर गरिएको थियो। कोभिड अस्पतालमै उपचारका क्रममा आइतबार राति सवा १० बजे उनको मृत्यु भएको हो। मृत्युपछि स्वाब संकलन गरी सोमबार राति परीक्षण गर्दा उनमा कोरोना पुष्टि भएको नारायणी अस्पतालका प्रवक्ता डाक्टर अतुलेश चौरसीयाले जानकारी दिए। योसँगै वीरगन्जमा कोरोनाका कारण मृत्यु हुनेको संख्या ३८ पुगेको छ। साउन यतामा मात्रै ३४ जनाको मृत्यु भएको हो। वीरगन्जमा अहिलेसम्म कोरोनाका कारण मृत्यु भएका ३८ मध्ये १ बेवारिसे युवक सहित पर्साका ३१ , बाराका ५ र रौतहटका २ जना हुन्।"
घरसँगै पहिरोले पुरिएर युवतीको मृत्यु,बागलुङ : जिल्लाको पश्चिममा रहेको ढोरपाटन नगरपालिका वडा नम्बर २ अर्नाकमा पहिरोमा पुरिएर एक युवतिको ज्यान गएको छ। अविरल वर्षासँगै घरमाथिबाट खसेको पहिरोले कलि परियारकी १९ वर्षीया छोरी पूजा परियारको ज्यान गएको हो। परियारको दुई वटा घर रहेकाले एक घरमा खाना खाइ अर्को घरमा सुत्न गएकी पूजाको मंगलबार बिहान पहिरोले पुरिएर ज्यान गएको वडा अध्यक्ष युवराज महतले जानकारी दिए। परिवारका अन्य सदस्यहरु भने अर्को घरमा सुतिरहेकाले बिहान ६ बजेतिर मात्रै घटनाबारे थाहा पाएको उनले बताए। निरन्तरको वर्षाका कारण बुर्तिबाङदेखि अर्नाक जाने सडकमा धेरै ठाउँमा पहिरो गएको छ। पहिरोका कारण घटनास्थलमा भएको क्षतिबारे बुझ्न हिँडेको प्रहरी टोली पनि पुग्न सकेको छैन। अहिले नगरपालिकाको स्काभेटर बोलाएर बाटो मर्मत कार्य जारी रहेको र सडक खुले लगत्तै घटना स्थल पुग्ने इलाका प्रहरी कार्यालय बुर्तिबाङका प्रहरी निरीक्षक प्रकाश भण्डारीले बताए।
पहिरोले दशककै बढी क्षति,"काठमाडौं : मनुसन अवधिमा यसपटक पहिरोले २०६८ यताकै बढी मानवीय क्षति गरेको छ। पहिरोले २ सय ५४ जनाको ज्यान लिएको छ। ८१ जना बेपत्ता छन्। १ सय ५२ जना घाइते भए।यो तथ्यांक मनसुन सुरु भएपछि २ महिना ७ दिनको हो। यो वर्ष जेठ ३१ मा मनसुन सुरु भएको थियो। मनसुन अझै भदौसम्म जारी रहने देखिएको छ। सिन्धुपाल्चोक, बझाङ, म्याग्दी, कास्की, जाजरकोट, अछाम, कास्की, तनहुँ, संखुवासभा, डोटी, हुम्लालगायत ५१ जिल्लामा बढी जनधनको क्षतिको भएको छ। हजारौं जना विस्थापित भए पनि यकिन तथ्यांक छैन। अर्बौं रकमको अन्नबाली क्षति पुगेको छ। गृह मन्त्रालयअन्तर्गत राष्ट्रिय आपत्कालीन कार्यसञ्चालन केन्द्रका इन्चार्ज एवं उपसचिव मुरारी अवस्थीले यो वर्ष पहिरोले ठूलो क्षति गरेको बताए। मनसुनको सुरुआतदेखि नै दुःख दिइरहेको छ, उपसचिव अवस्थीले भने। उनले गत वर्ष जम्मा ८३ जनाको मात्रै मृत्यु भएको उल्लेख गरे। ११ जना बेपत्ता भएका थिए। गत वर्षभरिको तुलनामा यसपटक एकै महिनामा बढी विनाश भएको छ, उनले भने, असारमा मात्रै पोहोरभन्दा बढी क्षति भएको छ। साउनमा त झन् बढेको छ। केन्द्रको तथ्यांकले २०६८ मा १ सय ४, २०६९ मा ४३, २०७० मा ६५, २०७१ मा ९४, २०७२ मा ९२, २०७३ मा १ सय ३६, २०७४ मा ५९, २०७५ मा ७७ जनाको ज्यान गएको देखाउँछ। यस्तै, बेपत्ता र घाइतेको संख्या क्रमशः २०६८ मा २४, ७९, २०६९ मा ८, ३०, २०७० मा १८, ४४, २०७१ मा १ सय २९,९३, २०७२ मा १३, ७३, २०७३ मा ८, १ सय १५, २०७४ मा १५, ४४ र २०७५ मा १, १ सय ८ छ। इन्चार्ज अवस्थीका अनुसार यो वर्ष पहिरोका मात्रै १ सय ४ घटना भएका छन्। असारमा भएका २९ घटनामा १ सय ८ जनाको मृत्यु भयो। ४७ जना बेपत्ता भए। ४६ जना घाइते भए। साउनमा ६४ घटना हुँदा १ सय ३२ जनाको मृत्यु भयो। १७ जना बेपत्ता भए। ८७ घाइते भए। भदौ पहिलो सातासम्म ११ वटा पहिरो गइसकेका छन्। यी घटनामा १४ जनाको मृत्यु भएको छ भने १७ बेपत्ता छन्। १९ जना घाइते भएका छन्। घाइतेमध्ये ८० प्रतिशत निको भएर घर फर्किसकेका छन्। म्याग्दीका १ हजार ५ सय, सिन्धुपाल्चोकका २ सयभन्दा बढी परिवार विस्थापित भएका छन्। हुम्लामा ६ सय २ घर पहिरोमा परेका छन्। दर्जनौं पुल, बाटो भत्किए। सडक अवरुद्ध भए। पशुचौैपाया मरेका छन्। पहिरोले घर पुरिँदा जेठ ३१ गते पर्वतको कुस्मा२ दुर्लुङमा ९ जनाको मृत्यु भएको थियो। एक घाइते भएका थिए। यो नै यो वर्षको पहिलो ठूलो घटना थियो। त्यसपछि मनसुन निरन्तर छ। सिन्धुपाल्चोकमा मात्रै ५२ जनाको मृत्यु भएको छ भने २९ जना बेपत्ता छन्। ११ जना घाइते भए। मानवीयबाहेक अन्य क्षतिको विस्तृत विवरण आइनसकेको उपसचिव अवस्थीले बताए। विकास पूर्वाधारका नाममा डोजर, स्काभेटरको जथाभावी प्रयोगले ठूलो क्षति भएको आकलन गरिएको छ। भूकम्पले माटो खुकुलो भएका कारण पहिरो धेरै गएको पाइएको छ। सिन्धुपाल्चोक, पर्वत, म्यादी, तनहुँ, कस्कीलगायत जिल्लामा पहिरो आउनुको प्रमुख कारण भूकम्प दखिएको छ। उनका अनुसार जेठदेखि निरन्तर वर्षा भइरहेको छ। जसले गलाएर माटोको संरचना नै कमजोर बनायो। ३० वर्षको इतिहासमा सिन्धुपाल्चोक र पर्वतमा अत्यधिक वर्षा भएको तथ्यांक छ। यो वर्षको पहिरोमा प्राकृतिकभन्दा मानवीय कारण जिम्मेवार देखिएको छ। सुरक्षित तवरबाट घर बनाउने परिपाटी छैन। भवन मापदण्डको पालना गरिएको हुँदैन। विकास पूर्वाधारमा डोजर, स्काभेटरको प्रयोग जथाभावी गरिएको छ। उनका अनुसार वातावरण संरक्षणको पालना भएको छैन। जलविद्युत् आयोजनामा गरिने विस्फोट पनि कतिपय जिल्लामा पहिरोको कारण बनेको उनले बताए। राष्ट्रिय पुनर्निर्माण प्राधिकरणले २०७४ सालमा गरेको भौगर्भिक अध्ययनअनुसार भूकम्प प्रभावित जिल्लामा मात्रै ६ सयभन्दा बढी बस्ती पहिरोको जोखिममा छन्। प्राधिकरणका भूगर्भविद् लेखप्रसाद भट्टले भूकम्प प्रभावित जिल्लाको भौगर्भिक अध्ययन गरिएको सुनाए। भूगर्भविद्, इन्जिनियर, माटोविद् संलग्नले १४ टोलीले स्थलगत अध्ययन गरी अति प्रभावित १४ जिल्लाको भौगर्भिक अध्ययन गरेका थिए। विभिन्न समयमा गरी १ हजार १ सय ३ स्थानको अध्ययन गरिएको थियो। जसमा ४ सय ८६ स्थान सुरक्षित पाइएका थिए। सिन्धुपाल्चोकको जुगल२ लिदीजस्तै ३ सय ३७ बस्ती सुरक्षित गर्नुपर्ने पाइएको छ। त्योभन्दा बढी स्थानान्तरण नै गर्नुपर्ने अति जोखिमयुक्त बस्ती २ सय ९० छन्। बाढीपहिरोबाट यो वर्ष सबैभन्दा बढी प्रभावित पनि सिन्धुपाल्चोक नै देखिएको छ। सिन्धुपाल्चोकमा मात्रै सुरक्षित गर्नुपर्ने ९६ र स्थानान्तरण गर्नुपर्ने ७१ स्थान अध्ययनले औंल्याएको थियो। त्यसमा ५५ बस्ती मात्रै स्थानान्तरण गरिएको छ। भूकम्प प्रभावित जिल्लामा मात्रै लिदीजस्तै ६ सय बस्ती अझै जोखिममै छन्। देशभरको भौगर्भिक अध्ययन भने भएको छैन। अछामको रामारोशन, कालीकोटको नरहरिनाथको रूपसा, महाबैको नकुलगायत क्षेत्रमा अध्ययन भएकै छैन। पहिलो त सुरक्षित भइगयो। दोस्रो पहिरो मध्यम खालको छ। बस्तीको तल वा माथि पहिरो छ, तत्काल सुरक्षणको काम गरिहाल्नुपर्छ। त्यस्तोलाई सुरक्षित गर्न सकिनेमा राखिएको थियो। तत्काल नै संरक्षण गर्दा पहिरो नियन्त्रण गर्न सकिन्थ्यो। त्यसका लागि तत्कालीन जलउत्पन्न प्रकोप नियन्त्रण विभाग र भूसंरक्षण विभागलाई सिफारिस गरिएको थियो। तेस्रोमा बस्ती नै स्थानान्तरण गर्नुपर्ने भनेर सिफारिस गरिएको थियो। ठूलो पहिरो छ, नियन्त्रण गर्दा पनि ठूलो खर्च हुन्छ। त्यस्ता बस्ती स्थानान्तरण गर्नुको विकल्प छैन। भूगर्भविद् भट्टका अनुसार बस्ती नै स्थानान्तरणको जिम्मा प्राधिकरणले लिएको हो। प्राधिकरणको मुख्य उद्देश्य पहिरो नियन्त्रण होइन। अध्ययन चाहिँ गरिएको हो, उनले भने। पछिल्लो समय गएका पहिरोको कारक भूकम्प मात्रै नरहेको उनको भनाइ छ। उनले विकास पूर्वाधारमा प्रयोग डोजर प्रयोगका कारण जमिनमा हलचल पैदा भई प्राकृतिक स्वरूपमा धक्का लाग्दा पहिरो आउने गरेको बताए।भूकम्प नै प्रमुख कारण भए पहिला नै पहिरो गइसक्नुपर्थो, उनले भने, मानव सृजित समस्या थपिएको हो। विकास निर्माणमा डोजर, स्काभेटर प्रयोगले प्राकृतिक स्वरूपमा हलचल आयो र यो विपत्ति निम्तियो। उनले सिन्धुपाल्चोकको जुरेका जस्ता ठूलो पहिरोको संकेत देखिने र वर्षाको समयमा आउने पहिरोको यकिन गर्न नसकिने बताए। ठूलो पहिरोले संकेत दिन्छ। तर, वर्षा समयको पहिरो यकिन गर्न सकिँदैन। संकेत पनि हुँदैन, उनले भने। धेरै स्थानमा भने चिरा, धाँजा फुटेको ठाउँ पुरे, भल कटान गरे, खोल्सी नियन्त्रण गरे नियन्त्रण गर्न सकिने उनको भनाइ छ। दीर्घकालीन समाधानम जानुपर्छ प्राडा तारानिधि भट्टराईप्राध्यापक, भूगर्भशास्त्र, त्रिभुवन विश्वविद्यालय पहिरोको दीर्घकालीन समाधान नगरेसम्म विपत्ति आइरहन्छ । गयो, राहत बाँड्यो, फर्कियो । क्षति कम हुँदैन, भएको भयै हुन्छ । त्यसकारण दीर्घकालीन समाधान गर्नुपर्छ । विपद् समाधान गर्न दुई कानुन बनेका छन् । अब यी कानुनको कार्यान्वयन सबैभन्दा महŒवपूर्ण हुन्छ । भूउपयोग ऐनले जमिनलाई १० भागमा वर्गीकरण गरेको छ । वर्गीकृत जमिनको नक्सा बनाएर स्थानीय तहलाई दिने व्यवस्था ऐनले गरेको छ । त्यसकारण छिटो नक्सा बनाएर स्थानीय तहलाई उपलब्ध गराउनुपर्छ । यो ऐनले भूविपद् हुने ठाउँ पनि छुट्ट्याउन भनिएको छ । नक्सा बनेपछि खतरा क्षेत्र कुन हो भन्ने निक्र्योल भइहाल्छ । यो खतरायुक्त क्षेत्रलाई सार्नुपर्छ । त्यसका लागि जग्गा सट्टाभर्ना लगाएको काम गर्नुपर्छ । अर्को, विपद् न्यूनीकरण तथा व्यवस्थापन ऐन २०७४ छ । त्यो ऐन बनेर विपद न्यूनीकरण तथा व्यवस्था प्राधिकरण गृह मन्त्रालयले गठन गरिसकेको छ । यो प्राधिकरण प्रदेश र स्थानीय तहमा गठन हुने व्यवस्था छ । त्यसकारण अब प्राधिकरणको संरचना छिटो फैलाउनुपर्छ । यी दुई कानुनअनुसार काम हुने हो भने पहिरोमा कसैले मर्नुपर्ने अवस्था आउँदैन । भूमि व्यवस्था मन्त्रालयले छिटो नक्सा बनाएर स्थानीय तहलाई दिनुपर्यो । गृहले प्राधिकरणको संरचना बनाएर अगाडि बढ्नुपर्यो । पहिरो जानुको मुख्य कारण अव्यवस्थित विकास निर्माण देखिएको छ । एक नम्बर कारण चाहिँ डोजरको जथाभावी प्रयोग नै हो । यस्तो कार्यले दुई किसिमले पहिरो निम्त्याउँछ । पहिलो त सडकको भित्तामा ढलको व्यवस्था नभएका कारण बाटोमै खोला बग्छ । पहिला सडक नहुँदा भिरालोबाट सलल बग्ने पानी बाटो भएर नै बग्दा पहिरो जान्छ । सडकमै भेल पानी थुप्रिन्छ र सडकबाटै खोला बग्छ । ढल व्यवस्थापन नगरी सडक बनाइएकाले धेरै क्षति भएको छ । स्थानीय निर्वाचनपछि पहिरो बढ्नुको कारण यही हो । अर्को कारण डोजरले थुपारेको माटो । माटो नै पहिरो भएर जान्छ । थुपारेको माटो प्रयोग गर्दैनन् । सडक बनाउने काम प्राविधिक हो । तर, गाउँपालिका र नगरपालिकामा प्राविधिक छैनन् । परामर्शदाताका भरमा बनाइएका सडकले विपत्ति मात्रै सृजना गर्छन् । त्यसकै परिणामस्वरूप यो वर्ष पहिरोले यति धेरै क्षति गरेको छ । प्रत्येक स्थानीय तहमा इन्जिनियर र भूगर्भविद्को दरबन्दी आवश्यक छ । खोलाका किनारमा अनधिकृत रूपमा बस्ती बस्नाले पनि विपत्तिको सिकार हुने अवस्था छ । खाली ठाउँ, खोला किनार, पाखा, सरकारी जग्गा देख्नेबित्तिकै त्यहाँ गएर बस्ने कारणले पनि विपत्ति निम्तिएको छ । खोल्साछेउ बस्ती भएका कारण पनि पहिरोले क्षति गरेको छ । कुनै बेला ठूलो पानी आएरै खोल्सा बनेका हुन् । त्योभन्दा ठूलो पानी (खहरे) आयो भने छेउको बस्तीमा खोल्सा पस्छ । पहिरो जान्छ । जनधनको क्षति हुन्छ । त्यसकारण खोल्साभन्दा टाढा मात्रै बस्ती बसाउनुपर्छ । पहिरोका प्यारामिटर थुप्रै हुन्छन् । बाँझो जमिन पनि पहिरो जानुको कारण हो । खेती गर्दा भेल पानी नियन्त्रण हुन्छ । कुलोकुलेसो बनाएर बाँकी पानी खोल्सामा फ्याँकिएको हुन्छ । खेतको गरामा भित्र पानी पस्छ । बाँझो जमिनमा कान्लोबाट छाँगोजस्तै पानी बग्छ र पहिरो जान्छ । पछिल्लो समय खण्डवृष्टिले पहिरो जाने गरेका छन् । पहिला एक हप्तासम्म पानी पथ्र्यो । अहिले एकै ठाउँमा ठूलो वर्षा भएर पहिरो जान्छन् । यसमा समयमा पनि भर पर्छ । राति आएको पहिरोले बढी क्षति गर्छ । जंगल फँडानी, डँढेलोलगायतले पहिरो जाने गरेका छन् ।"
कोरोनाले न्यायमा धक्का,"काठमाडौं : कोभिड१९ महामारीले न्यायिक कामकारबाही ठप्प छ। जसले गर्दा न्याय सुधारका रणनीतिक योजनामा गम्भीर धक्का लागेको छ। न्यायपालिकाको चौथो पञ्चवर्षीय रणनीतिक योजना गत वर्ष साउनदेखि लागू गरिएको थियो। न्यायिक जनआस्था अभिवृद्धि, न्यायमा पहुँच, मुद्दा तथा अदालत व्यवस्थापन, गुणस्तरीय न्याय, प्रविधियुक्त अदालतलगायत लक्ष्य थिए। मुख्य र सहायक रणनीति तय गरी योजना कार्यान्वयनमा गएका बेला कोरोना महामारीको चपेटामा परेको हो। योजना बृहत् रहेकाले ५ वर्षका लागि ४६ अर्ब रुपैयाँ बजेट प्रक्षेपण गरिएको थियो। यो रकम नियमित बजेटबाहेकको हो। ५ अर्ब २२ करोड विनियोजन भई कार्यक्रम अघि बढाइएको थियो। फैसला कार्यान्वयन, बक्यौता मुद्दा र छिटो न्यायका लागि सूचना प्रविधि विस्तारमा केन्द्रित भइरहेकै बेला कोरोनाले विकराल रुप लिएपछि सबै कार्यक्रम स्थगित छन्। यसबाहेक न्यायिक प्रक्रियालाई अनुमानयोग्य बनाउने, भौतिक संरचना सुविधाजनक बनाउने, न्यायमा सबैको पहुँच सुनिश्चित गर्ने, न्याय प्रशासन सरल, मीतव्ययी र प्रभावकारी बनाउने योजना बनेका थिए। यस्तै असहाय र एकल महिला, अपांगता भएका व्यक्ति, उपेक्षित वर्ग, वृद्ध एवं बालबालिकालाई कानुनी सहायता उपलब्ध गराउने कार्यक्रमसमेत योजनामा छन्। रणनीतिक योजनाअनुसार प्रधानन्यायाधीश चोलेन्द्रशमशेर राणाले वैज्ञानिक सुनुवाइका लागि डीसीएम प्रणालीको नयाँ अवधारणासमेत ल्याएका थिए। यो प्रणाली फरक मुद्दामा फरक व्यवस्थापनमा आधारित थियो। जिल्ला अदालतहरूमा साउन १ गतेदेखि नै लागू गरिएको थियो। भदौ १ गतेदेखि उच्च र त्यसपछि सर्वोच्चमा कार्यान्वयनमा ल्याउने भनिएको उक्त प्रणालीमा चुनौती देखिएको छ। यो प्रणालीअनुसार ६ महिनादेखि बढीमा १८ महिनाभित्र मुद्दा फैसला गरिसक्नुपर्नेछ। मुद्दाका पक्षलाई दर्ता हुँदै फैसला हुने समयसहितको पूर्वजानकारी दिने भनिएको छ। तर, कोरोनाका बीच मुद्दाको चाप हुँदा सुनुवाइ धकेलिँदै जाने अवस्था उत्पन्न भएको छ। समय सीमा तोकेर ३ महिनाभित्र सम्पन्न गर्नुपर्ने न्यायमा पहुँच कार्यक्रम पनि अवरुद्ध बनेका छन्। सबै प्रदेशमा विज्ञ र सरोकारवालाको सुझाव संकलन गरी लागू भएको रणनीतिक योजनामा एक्कासी ब्रेक लाग्दा न्याय सुधारमा धक्का पुगेको हो। योजना लागू भएको ९ महिना अवधि गत चैतसम्म अदालतको भौतिक तथा संस्थागत सुदृढीकरण, जनशक्तिको क्षमता विकास, तर चैतयता कोरोनाका कारण लकडाउन सुरु भएपछि सबै गतिविधि रोकिएका छन्। सर्वोच्चसहित मुलुकभरका अदालतमा अत्यावश्यकबाहेक न्याय सेवा प्रवाह संकुचन गरिएको छ। अहिले सबै काम प्रभावित भएका छन्। बेला गम्भीर र असहज छ। रणनीतिक योजना कार्यान्वयनमा धक्का लाग्ने नै देखियो, सर्वोच्चका रजिस्ट्रार नृपध्वज निरौलाले अन्नपूर्णसँग भने, अहिले नयाँ सिफारिस भएका जिल्ला न्यायाधीशलाई पनि जुमबाटै तालिम दिइएको छ। रजिस्ट्रार निरौलाले समयावधि तोकेर सम्पन्न गर्ने गरी तय भएका योजना तथा कार्यक्रम कोरोनाकै कारण रोकिएको बताए। भदौ १ गतेदेखि उच्चमा सुरु गर्ने भनिएको डीसीएम पद्धति पनि लागू गर्न सकिएन, उनले भने। सर्वोच्चको रेकर्डअनुसार मुलुकभरका अदालतमा १ लाख २२ हजार ४ सय थान मुद्दाको फैसला हुन बाँकी छ। यो मुद्दाको कुल लगतमध्ये ४५४३ प्रतिशत मात्र टुंगो लागेको अवस्था हो। सर्वोच्चमा मात्र २४ हजार ३ सय मुद्दा छिन्न बाँकी छन्। सर्वोच्चमा २ वर्ष नाघेका मुद्दा नै ९ हजार हाराहारी छन्। सर्वोच्चको रेकर्डले मुद्दा फैसलाको सफलता दर ३६ प्रतिशत मात्र देखाएको छ। योजनाले भने प्रतिवर्ष कम्तीमा ६० प्रतिशत मुद्दा किनारा लगाउने लक्ष लिएको छ।"
कांग्रेसको गतिहीनता र भविष्य,"अहिलेको कांग्रेसको प्रमुख मुद्दा समयमा महाधिवेशनको सुनिश्चितता र लोकतान्त्रिक विधिको परिपालना हो एउटा प्राक्कल्पनात्मक (हाइपोथेटिकल) प्रश्नबाट सुरु गरौं। संविधानसभामा कांग्रेसको उपस्थिति कमजोर भएको भए नेपालको संविधान कस्तो बन्थ्यो होला ? यो एक काल्पनिक तर सान्दर्भिक प्रश्न हो। माओवादीको सैद्धान्तिक विमूढता र अनेक फुटले प्रमाणित गरिदिएको छ कि अहिलेको संविधानमा उनीहरूको रुचि थिएन। यो उनीहरूको लक्ष्य पनि होइन। संविधान निर्माणमा जनताले कांग्रेसलाई भूमिकाहीन अवस्थामा राखेको भए अहिलेको नेपालको राजनीतिक स्वरूप फरक हुने थियो। विमतिलाई अपराध मानिन सक्थ्यो। सेनाको राजनीतीकरण हुन सक्थ्यो। १४१५ जातीय प्रदेशहरू बन्ने त निश्चित थिए र निर्वाचनसमेत एकदलीय हुन सक्थ्यो। गणतन्त्रका लागि गरिएको बलिदानको इनामस्वरूप माओवादीलाई जनताले संविधानसभामा सम्मानजनक स्थान दिए तर एउटा सीमाभित्र राखिदिए। संविधानसभामा कांग्रेसलाई पनि सम्मानजनक स्थान मिल्यो तर आर्थिक समृद्धिको खाका कोर्ने बेलामा भने कांग्रेसलाई जनताले ट्वाँ पारिदिए। किन ? लोकतान्त्रिक संविधान निर्माणमा जनताले कांग्रेसलाई विश्वास गर्नु तर आर्थिक विकासका लागि भने कांग्रेसलाई नपत्याउनुको कारण छ। नेपालको राजनीतिमा कांग्रेसको उपादेयता जारी राख्ने हो भने कांग्रेसका कार्यकर्ताले केही प्रश्नमा गहन विवेचना गर्न अतिदेय भइसकेको छ। राणाशासन कालदेखि २०४७ सालसम्म कांग्रेसले लोकतन्त्रका लागि आन्दोलन गर्यो। संघर्षको यही कालमा कांग्रेसमा अनेक नेताहरू जन्मिए। अहिलेका कांग्रेसका नेता शेरबहादुर देउवा र रामचन्द्र पौडेलको स्मरण गर्न योग्य योगदान त्यही लोकतान्त्रिक आन्दोलन हो, त्यही काल हो। अहिले नेपालले अभ्यास गरिरहेको संसदीय लोकतान्त्रिक पद्धतिको सैद्धान्तिक रूपले पक्षपाती कांग्रेस मात्रै हो। ४७ सालसम्म नेपालमा खुलारूपमा लोकतन्त्रको झन्डा बोक्ने दल कांग्रेस मात्रै थियो। संसदीय पद्धतिका लागि आजीवन लडेका नेताहरू कांग्रेसमा जीवितै छन्। त्यसैले लोकतान्त्रिक संविधानका लागि जनताले कांग्रेसलाई विश्वास गरे, रोजे। २०४७ सालपछिको कांग्रेससँग जोडिएका प्रशस्त विसंगतिको बपौती बोकेका नेताहरू कांग्रेसको अहिलेको नेतृत्वमा छन्। कांग्रेसका यी नेतासँग जनतालाई तरंगित पार्ने कुनै नारा र कार्यक्रम छैनन्। कुशासन र सुशासनमा कांग्रेसले एउटा अक्षरको मात्रै फरक देखेको इतिहास छ। त्यसैले जनताले कांग्रेसलाई आर्थिक विकासका लागि पत्याएनन्। विज्ञानमा प्राक्कल्पनात्मक प्रश्नबाट नयाँ कुरा निस्केका छन्, आविष्कारहरू भएका छन्। यस्ता प्रश्न राजनीतिमा पनि प्रबोधक हुन्छन्। केही प्राक्कल्पनात्मक प्रश्नहरू कांग्रेसको अहिलेको अवस्थामा यथोचित हुन्छन्। आगामी निर्वाचनमा एउटा बृहत् राजनीतिक बहसको आयोजना गरियो र त्यसमा नेकपाबाट पुष्पकमल दाहाल, केपी ओली वा भीम रावलको सहभागिता गरियो भने कांग्रेसको तर्फबाट तिनको सामना कसले गर्दा कांग्रेसको हितमा होला ? शेरबहादुर देउवा, विजय गच्छदार, शशांक कोइराला वा सुनिल थापा ? सुशासन र समृद्धिको विषयमा एउटा बृहत् मिडिया बहसको आयोजना गरियो भने त्यसमा कांग्रेसको प्रतिनिधित्व कसले गर्नु कांग्रेसको हितमा होला ? उपसभापति गच्छदार ? एमसीसीको पक्षमा सार्वजनिक बहस गर्नुपरेमा त्यसको सामना गर्ने उपयुक्त पात्र कांग्रेसमा को होला ? महामन्त्री शशांक ? नेपालको लोकतान्त्रिक आन्दोलनको इतिहास र बीपीको समाजवादको प्रतिरक्षा गर्नुपरेमा कांग्रेसको कुन नेता उपयुक्त होला ? नवनियुक्त सहमहामन्त्री वा आरजु देउवा ? ४७ सालयताका नेताको सम्पत्ति छानबिन गरिने प्रस्ताव आयो भने त्यसमा कांग्रेसका कतिले सहमति जनाउलान् ? र, अहिलेको संसदमा गगन थापा नभएको भए प्रतिपक्षको रूप कस्तो देखिन्थ्यो होला ? महाधिवेशनमा यी प्रश्नहरूको जबाफ कांग्रेसले खोज्यो भने त्यो कांग्रेसकै लागि हितकारी हुनेछ। कांग्रेसमा यथास्थितिको अन्त्य गर्न सके त्यो गगनका लागि एउटा ठूलो सफलता हुनेछ। त्यसका लागि गगनले जोसुकैसँग सम्झौता गर्न तयार हुनुपर्छ। त्यो निधि, सिंह वा शेखर कोइराला जोसँग पनि हुन सक्छ। कांग्रेसको घडीको सुई २०५० सालसम्म स्वतःस्फुर्त रूपमा चलेको देखिन्छ, त्यसपछि धक्कामुक्काले यहाँसम्म आइपुगेको छ। विगतको निर्वाचनमा पराजित भएपश्चात् कांग्रेसले गरेको कामको समीक्षा पनि कांग्रेसका कार्यकर्ताले गर्नुपर्छ। कांग्रेसको नारा के हो ? कांग्रेसका मूल मुद्दा के हुन् ? नेकपा फुट्ला र खाउँला भन्ने कांग्रेसको प्रमुख मुद्दा हो ? बीपीको राजतन्त्रात्मक प्रजातान्त्रिक समाजवाद अब सान्दर्भिक रहेन। पञ्चायती व्यवस्थाको अन्त्य गरौं भन्ने २०४७ सालसम्मको नारा र आन्दोलनबाट राजनीतिमा स्थापित भएका कांग्रेसका नेताहरू वृद्ध भइसके, थाकिसके। २०६३ सालपछि कांग्रेसले वंशवादबाट जोडिएका केही छिटपुटबाहेक आम युवालाई आकर्षित गर्न सकेको छैन। नेपालमा सुशासनका लागि अहिले पनि एउटा ठूलो युवा समूह आन्दोलित छ। राष्ट्रपति कार्यालय पार्टी कार्यालय बनेको विदेशी राजदूतको हस्तक्षेप देखिएको छ, नेपालका पत्रकारलाई धम्की दिएको छ। ओम्नी, वाइडबडी, ७० करोड, कोरोना, न्यायालय आदिका अनेक मुद्दामा अहिले विभिन्न किसिमका समूहहरू विभिन्न नारा लिएर सडकमा देखिएका छन्। कांग्रेससँग नारा, कार्यक्रम र अग्र सक्रिय नेतृत्व नभएकाले यो समसामयिक आन्दोलनमा कांग्रेस मौन छ। त्यसैले सत्ताविरोधी मनोभावको लाभ अहिले कांग्रेसले प्राप्त गरेको छैन। सामाजिक सञ्जाल र सञ्चारगृहहरूमा सत्तापक्षकै प्रतिपक्ष छ। बौद्धिकहरू भन्छन् कांग्रेस केको प्रतीक्षा गर्दै छ ? के हेरेर बसेको छ ? यसको जबाफ सहज छ। कांग्रेसको अहिलेको नेतृत्व जे गर्न सक्षम छ त्यही गरिरहेको छ। देउवा र पौडेल दुवै आफ्नै हिसाबले कांग्रेसलाई बलियो र ठूलो दल बनाउन रातदिन लागिपरेका छन्। यिनको नियतमा शंका गर्ने कुनै ठाउँ छैन तर यिनको कार्यक्षमतामा प्रशस्तै प्रश्न गर्न मिल्छ। देउवामा पाँच वर्ष आराम गर्दा कांग्रेस स्वतः मजबुत हुने दृढ विश्वास छ। देउवाको कृपाले महाधिवेशन भइहाले भने अध्यक्षमा उठ्नेसम्म पौडेलको सोच छ। आफू अध्यक्ष बन्नेबित्तिकै कांग्रेस स्वतः बलियो हुने मान्यता पौडेलको छ। २०३६ देखि २०४७ सालको आन्दोलनका उपज नेताहरू ६२६३ पश्चात्कालमा विमूढ देखिएका छन्। प्रायजसो कांग्रेसका युवा नेताहरू आफ्नो सानो स्वार्थका लागि एउटा नेताको गलत प्रवृत्तिको मोहरा बनेका छन्। पौडेल क्षमतावान् भएको भए अहिलेसम्म कांग्रेसको महाधिवेशन भइसकेर अर्को निर्वाचनको तयारीमा कांग्रेस गइसकेको हुने थियो। नेविसंघले निर्वाचित नेतृत्व पाइसकेको हुने थियो। पौडेलले विरोध गर्न नसकेरै त आज कांग्रेस टिके प्रथामा फर्केको छ। नेपालमा संसद्का लागि निर्वाचन हुन्छ तर पनि दलसँग एउटा चेहरा हुनुपर्छ। विगत निर्वाचनमा नेकपाका नेता केपी ओलीलाई जनताले रुचाएका थिए। भारतमा भाजपा नरेन्द्र मोदीको नेतृत्वमा निर्वाचनमा गएको थियो। कांग्रेसमै एकपटक गिरिजाप्रसाद कोइरालाले निर्वाचनका लागि कृष्णप्रसाद भट्टराईलाई अघि सारेका थिए। कांग्रेसको इतिहासका पानामा देउवा र पौडेल सुन्दर देखिन्छन् तर राजनीतिमा उमेर वा वरिष्ठताका हिसाबले पालो आउँदैन। अब चारपटकको प्रधानमन्त्रीको कामका आधारमा देउवाको मूल्यांकन हुन्छ। २०४८ सालदेखि अहिलेसम्मका कांग्रेसका प्रत्येक सरकारको बपौतीमा देउवा, पौडेल, विमलेन्द्र निधि र प्रकाशमान सिंह पनि जोडिन्छन्। मध्यावधि निर्वाचन, महाभियोग, लाउडा, दरबारमा लोकतन्त्र बुझाएको आदि अनेक मुद्दाहरूको बपौती यी सबैसँग जोडिन्छ। तर यी कुसंस्कारका बोझ बोक्नुनपर्ने निष्कलंक नेताहरू पनि कांग्रेसमा छन्। महाधिवेशनमा त्यस्ता सामथ्र्यवान्को खोजी गर्ने कि महाधिवेशनपूर्व नै टीका लगाएर जग हँसाउने ? विधानले दिए पनि तानाशाही प्रवृत्ति कांग्रेसका लागि घातक हो। बीपीलाई मृत्युदण्ड दिनुपर्छ भन्ने सूर्यबहादुर थापाका छोरालाई कांग्रेसले सहमहामन्त्री तोकेको छ। सुनिल थापाको कुनै राजनीतिक पृष्ठभूमिसमेत छैन। उनी कुनै विषयका ज्ञाता पनि होइनन्। न उनको नेपालको लोकतान्त्रिक आन्दोलनमा कुनै योगदान छ। सूर्यबहादुरको पुत्र हुनुलाई कांग्रेसले योग्यता मान्ने ? भोलि कमल थापाको सन्तानलाई उपाध्यक्ष र पशुपतिकी छोरीलाई महामन्त्री नियुक्त गरिएला। उता पुष्कर ओझा, रामबहादुर बिष्ट र गोविन्दराज जोशी जस्ता जनाधार भएका र आजीवन कांग्रेसमा समय खर्चेका कार्यकर्तालाई कारबाही गरिएको छ। स्मरण रहोस्, जोशीलाई भ्रष्टाचार मुद्दाका कारण कारबाही गरिएको होइन। गत हप्ता अमेरिकामा भएको डेमोक्रेटिक पार्टीको सम्मेलनमा कतिपय रिपब्लिकन नेताहरूले डेमोक्रेटिक दलका उमेदवारलाई जिताउन अमेरिकी नागरिकसँग खुलारूपमा अनुरोध गरे। लोकतान्त्रिक पद्धतिमा यसलाई अन्तर्घात होइन, स्वतन्त्रता भनिन्छ। ट्रम्पलाई भोट नहाल्न आह्वान गर्ने रिपब्लिकन दलका ती नेताहरूले भविष्यमा रिपब्लिकन दलबाट राष्ट्रपतिमा समेत दाबी गर्न सक्छन्। ओझाले आरजू देउवालाई र जोशीले पौडेललाई कसरी हराउन सक्छन् ? कांग्रेसको अध्यक्ष बन्ने र देशकै नेतृत्व गर्ने उद्देश्य लिएका पौडेललाई भ्रष्टाचारको अभियोगमा तारिख बोकिरहेको एउटा सामान्य कार्यकर्ताले कसरी पराजित गर्न सक्छ ? पौडेलभन्दा जोशी लोकप्रिय हुनु अपराध होइन, चुनौती हो। भोट नदिनेलाई कारबाही गर्ने कि जिम्मेवारीमा बसेर जिम्मेवारी निभाउन नसक्नेलाई ? लोकतन्त्रमा विमतिलाई अन्तर्घात भनिँदैन। विमति राख्नेलाई गद्दार, धोखेबाज, अन्तरघाती भनेर कारबाही गर्ने कि विमतिको आदर गर्ने, विमतिलाई सम्बोधन गर्ने ? हामी सूचना प्रविधिले क्रान्ति गरिसकेको युगमा छौं। राष्ट्रिय र अन्तर्राष्ट्रिय घटनाको विवेचना गरेर आफ्नो धारणा सम्प्रेषण गर्न नसक्नेलाई आजको समाजले नेता मान्दैन। दूरदृष्टिता, अग्रसक्रियता नभएका, शारीरिक रूपले आशक्त र कोठे नेतालाई अब जनताले पत्याउँदैनन्। अहिले भारतमा भाजपाका नेता लालकृष्ण आडवाणी र मुरलीमनोहर जोशीको जुन अवस्था छ, नेपालमा देउवा र पौडेलको अवस्था त्यही हुनुपर्ने हो। ती सम्मानका हकदार हुन् तर तिनको नेतृत्व असान्दर्भिक भइसकेको छ। यथास्थितिको अन्त्य नहुने हो भने एउटा गुटमाथि अर्को गुटको विजयका लागि गरिने कर्मकाण्डी महाधिवेशनको कुनै अर्थ छैन। कांग्रेसमा बौद्धिकता र चिन्तनशीलता को अभाव हुँदै गइरहेको छ। एक चिन्तनशील, बौद्धिक, निर्भय र निष्कलंक नेता भएकाले गगनलाई कांग्रेसमा रुचाइन्न। जम्मा ६७ महिना मात्र मन्त्री भएका गगनको एउटा सानो कार्यकाल गर्व गर्नलायक छ। सुशासनका पक्षपाति भएकै कारण धनराज गुरुङलाई जिम्मेवारीबाट वञ्चित गरिएको छ। कांग्रेस अहिले गर या मर को स्थितिमा छ। कांग्रेसका ३६ देखि ४७ सालसम्मको विद्यार्थी राजनीतिबाट उदाएका वृद्धयुवा नेताका लागि यो सम्भवतः एक अन्तिम अवसर, चुनौती र परीक्षाको घडी पनि हो। यो महाधिवेशनमा धनराज गुरुङ, देवराज चालिसे, वीरबहादुर बलायर, एनपी साउद, बालकृष्ण खाँड, गुरु घिमिरे, सुरेन्द्र पाण्डे, चन्द्र भण्डारी, गोविन्द भट्टराई, प्रदीप पौडेल, महेन्द्र यादव, विश्वप्रकाश शर्मा, नविन्द्रराज जोशी, हृदयराम थानी, उमाकान्त चौधरी आदिको भूमिकाले कांग्रेसको भविष्य तय गर्ने छ। आफ्ना संरक्षकको छत्रछायामा आफ्नो ससाना स्वार्थ हेर्ने वा यथास्थिति परिवर्तन गरेर र पार्टी र देशको स्वार्थ हेर्ने। गगन एक्लैले कांग्रेसमा कायापलट गर्न नसक्ने विगतको महाधिवेशनले देखाइसकेको छ। कांग्रेसमा यथास्थितिको अन्त्य गर्न सके त्यो गगनका लागि एउटा ठूलो सफलता हुनेछ। त्यसका लागि गगनले जोसुकैसँग सम्झौता गर्न तयार हुनुपर्छ। त्यो निधि, सिंह वा शेखर कोइराला जोसँग पनि हुन सक्छ। अन्त्यमा, यथार्थ भने कांग्रेसमा अर्कै छ, जटिल छ। देउवाले म यो महाधिवेशन गर्दैन भनेर टार्ने सम्भावना कांग्रेसमा सुरक्षित छ, सम्भव छ। यो अनुभव हो, मनोगत कथन होइन। त्यसो भएमा निधि, सिंह, कोइराला, थापा र माथि उल्लिखित वृद्धयुवा नेताहरूले एक स्वरले त्यसको विरोध गर्न सक्लान् ? अहिलेको कांग्रेसको प्रमुख मुद्दा समयमा महाधिवेशनको सुनिश्चितता र लोकतान्त्रिक विधिको परिपालना हो। आफू संकटमा परेको कांग्रेसले महसुस गरेन भने र विधिको परिपालना गरिएन भने कांग्रेसको ४७ साल पूर्वको कमाइ (लोकतान्त्रिक दलको ट्याग) कति टिक्ला ? जनताले रामराम भन्लान् काँध दिँदैनन्।"
काममा फर्किइन् वेनेसा,"लस एन्जलस : हलिउड अभिनेत्री वेनेसा हेजेन्स सधैं लुक्सका कारण चर्चामा रहन्छिन्। त्यसैले त घरबाट बाहिरिनासाथ मिडियाका फोटोग्राफरहरू उनलाई पछ्याउन थालिहाल्छन्। हालै अभिनेत्री वेनेसा लस एन्जलसको सडकमा देखिएकी थिइन्। त्यस बेला खिचिएको उनको तस्बिर अहिले भाइरल भइरहेको छ। उनले न्युड कलरको डिप नेक ड्रेसमा ब्राउन कलरको स्यान्डल लगाएकी छन्। उनलाई नीलो रङको नेकलेस, कालो मास्क र म्यासी हेयर स्टाइलमा देख्न सकिन्छ। यस्तो लुक्समा उनी परफेक्ट देखिएकी छन्। कोरोनाका कारण काम प्रभावित भएपछि केही वि श्राममा रहेकी वेनेसा अहिले काममा फर्किएकी छन्। अमेरिकामा अहिले लकडाउन खुकुलो भएको छ। पछिल्लो समय उनी फिल्म बेड ब्वाइ फर लाइफमा देखिएकी थिइन्।"
"चीनको छिमेक नीति, सी र भारतको प्रभाव क्षेत्र","सन् २०१३ मा चिनियाँ कम्युनिस्ट पार्टीका महासचिव र राष्ट्रपतिका रूपमा कार्यभार सम्हालेलगत्तै सी जिनपिङले चीनको विदेश नीतिका थुप्रै क्षेत्रमा परिवर्तनको सुरुवात गरे। त्यसमध्ये एउटा क्षेत्र थियो छिमेक नीति। राष्ट्रपतिका रूपमा शपथ खाएलगत्तै उनले एक असल छिमेकी सुनसँग पनि साट्न सकिँदैन भन्ने अभिव्यक्ति दिएर छिमेक नीति आफ्नो कार्यकालमा उच्च प्राथमिकता रहने सन्देश दिए। लगत्तै सीले छिमेकी नीतिबारेमा पार्टी र सरकारका प्रतिनिधि जम्मा गरेर सन् २०१३ मा विशेष अन्तरक्रिया नै आयोजना गरे। यसअगाडि सन् २००६ र सन् १९४९ मा मात्रै यसखाले कार्यक्रम आयोजना भएको थियो। कार्यक्रममा उनले चीनको नयाँ छिमेक नीतिको ब्लुप्रिन्ट नै प्रस्तुत गरेका थिए। उनले यो नीति आफ्ना निकायलाई कार्यान्वयन गर्न निर्देशन दिए। विगत सात वर्षमा उनी चीनका केही साना छिमेकी मुलुक र भारतको विशेष प्रभाव मानिएका मुलुकका प्रभाव बढाउन निकै कसरत गरेको र त्यसले ल्याएको परिवर्तनबारे चर्चा गरिएको छ। सीले अगाडि सारेको छिमेक नीतिको पहिलो प्राथमिकता चीनको भौगोलिक अखण्डता र एकताको रक्षा हो। छिमेकी मुलुकले तिब्बत, ताइवान र हङकङका सम्बन्धमा पूर्णरूपमा एक चीन नीति लिऊन् भन्ने चीन चाहन्छ र छिमेकी मुलुकलाई उसले आफ्नो सुरक्षा कबजका रूपमा हेर्ने गर्छ। पूर्णरूपमा छिमेकी मुलुकको सहयोग भए आफूविरोधी गतिविधि नियन्त्रण गर्न सकिने चीनको बुझाइ छ। हुन पनि पछिल्लोपटक चीनले हङकङ मामिलाका सम्बन्धमा चीनका छिमेकी मुलुकले कि समर्थन गरेका छन् कि उनीहरू मौन छन्, जुन उसको सफलता हो। चीनको छिमेक नीतिको अर्को महत्त्वपूर्ण प्राथमिकता आर्थिक सहकार्य हो। उत्पादित वस्तु र कच्चापदार्थको बजार विस्तार गर्नुका साथै छिमेकी मुलुकमा रोजगार सिर्जना गर्ने मुख्य उद्देश्य हो। विशेषतः पछिल्लो समयमा ठूला मुलुकसँगको व्यापार र वाणिज्यमा उतारचढाव आउन थालेपछि आफ्ना उत्पादनको स्थायी र नियमित बजारका रूपमा उसले छिमेकी मुलुकलाई हेरेको छ। यति मात्र होइन्, छिमेकी मुलुकमा सकेसम्म लगानी गर्ने जसबाट ती मुलुकका नागरिक मात्र होइन, आफ्नो देशका नागरिकलाई समेत रोजगार सिर्जना गर्ने। पछिल्लो समयमा चीनमा बेरोजगार समस्या बढ्न थालेको छ। त्यसैले छिमेकी मुलुकमा चीनले जति पनि विकास निर्माण र अन्य परियोजना निर्माण गरिरहेको छ, त्यहाँ ठूलो मात्रामा चिनियाँ नागरिक कार्यरत छन्। विकसित मुलुकमा भन्दा छिमेकी साना मुलुकमा रोजगार सिर्जना गर्न चीनलाई सजिलो भएको छ। चीनको छिमेक नीतिको तेस्रो पक्ष होआफ्ना क्षेत्रीय र अन्तर्राष्ट्रिय मुद्दाहरूमा छिमेकीको सहयोग जुटाउने। पूर्ण सहयोग गरे ठिकै छ, सहयोग नगरे पनि विरोधचाहिँ नगरून्। अथवा, चीनले अगाडि सारेको कुनै विषयमा समर्थन गर्न नसके पनि छिमेकी मुलुकहरूले विरोधचाहिँ नगरून् र समर्थन जुटाउन निरन्तर लाग्ने नीति देखिन्छ। उसको छिमेक नीतिको अर्काे प्राथमिकता हो यस क्षेत्रमा भारत र अमेरिकाको प्रभाव कम गर्ने। साना मुलुकसँग उसले भारतसरह सन्धि र सम्झौता गर्न चाहेको छ। अहिले चीन र छिमेकी मुलुकका बीचमा शान्ति र मैत्री सन्धि, स्वतन्त्र व्यापार सम्झौता, सुपुर्दगी सन्धि, पारस्परिक कानुन सहायतालगायतका विषयमा कुराकानी भइरहेको छ। माथि उल्लिखित प्राथमिकताहरू कार्यान्वयन गर्नका लागि उसले छिमेकी मुलुकसँग सुरक्षा सहकार्य विस्तार गर्ने, छिमेकी मुलुकलाई साथी र पार्टनरको व्यवहार गर्ने, उनीहरूलाई सुरक्षित महसुस गराउने र छिमेकी मुलुकको आर्थिका विकासको आकांक्षामा सहयोग गर्ने उनको नीति देखिन्छ। चीनले सुरक्षा र आर्थिक सहकार्यलाई एकीकृत ढंगले लैजान खोजेको छ। चिनियाँ कोर चासोलाई छिमेकीहरूको कोर चासोसँग एकीकृत गर्ने उसको घोषित नीति हो। यसको अर्थ चीनको कोर चासो सुरक्षा हो भने र छिमेकी मुलुकको चासो आर्थिक विकास र उसले दुवैलाई एकीकृत ढंगले लैजान खोजेको देखिन्छ। यी उद्देश्य प्राप्त गर्न पब्लिक डिप्लोमेसीमार्फत आफ्नो गुडविल बढाउने र थप सहकार्यका लागि आधार तयार पार्ने उसको नीति हो। जनसंख्याको एउटा ठूलो हिस्सामा पब्लिक डिप्लोमेसीमार्फत चीनले आन्तरिक राजनीतिक मामिलामा हस्तक्षेप नगर्ने र विकासको साझेदारको छवि बनाएको देखिन्छ। चीनको कोर चासो सुरक्षा हो भने र छिमेकी मुलुकको चासो आर्थिक विकास र उसले दुवैलाई एकीकृत ढंगले लैजान खोजेको देखिन्छ। यो नीति कार्यान्वयन भएपछि विगत सात वर्षमा के परिवर्तन आयो त ? सीले गएको सात वर्षमा सबै छिमेकी मुलुक त्यसमाथि पनि भारतका नजिकका सबै छिमेकी मुलुकको भ्रमण सम्पन्न गरेबाट पनि उनले यस क्षेत्रमा दिएको प्राथमिकता स्पष्ट हुन्छ। भारतको परम्परागत प्रभाव क्षेत्र रहेको भनी लिइएका देशहरूमा सीको भ्रमणले ती देशको आन्तरिक राजनीति र कूटनीतिमा निकै फेरबदल ल्याइदिएको छ। सीले सन् २०१४ मा माल्दिभ्स र श्रीलंकाको भ्रमण गरे। सन् २०१५ मा पाकिस्तानको भ्रमण गरे भने सन् २०१६ मा बंगलादेशको भ्रमण गरे। सन् २०१९ सीले नेपालको भ्रमण गरे। यीमध्ये कतिपय मुलुकमा लामो समयदेखि चिनियाँ राष्ट्रपतिले भ्रमण गरेका थिएनन्। पूर्वराष्ट्रपति हु जिन्ताओले त्यति प्राथमिकता नदिएका यी मुलुक सीको उच्च प्राथमिकतामा परे। भुटानसँग अहिलेसम्म चीनको कुूटनीतिक सम्बन्ध नै नभएका कारण भ्रमण भएको छैन तर भुटानसँग सम्बन्ध विस्तारमा चीन लागिरहेको देखिन्छ। यी सबै भ्रमणको समय र विषयवस्तु हेर्दा चीनको यतिबेलाको प्राथमिकता आफूअनुकुूलको सत्ता भएका मुलुकमा ती सत्तालाई राजनीतिक रूपमा अझ सुदृढ बनाउन भूमिका खेल्ने र नभएका ठाउँमा आफूअनुकूलको सत्ता ल्याउन जोडबल गर्ने, नभए सत्तामा रहेकाहरूबाट अधिकतम फाइदा लिने। उदाहरणका लागि सन् २०१४ मा श्रीलंका चीनसँग निकटको सम्बन्ध भएका महिन्दा राजापाक्षे सत्तामा थिए। सन् २०१५ मा हुन लागेको निर्वाचनमा राजापाक्षेको सत्तालाई सुदृढ बनाउने उद्देश्यले सीको भ्रमणको दौरान निकै महŒवपूर्ण सम्झौता भएको थियो। तर त्यसको एक वर्षमै राजापाक्षे निर्वाचनमा हारपश्चात् सरकारबाट बाहिरिए। यसै महिनामा श्रीलंकमा भएको निर्वाचनमा राजापाक्षे परिवार फेरि शक्तिशाली भएर आएको छ। सन् २०१४ मा नै सीले माल्दिभ्सको भ्रमण गरे जतिबेला चीनसँग नजिक भनेर चिनिएका अब्दु्ल्लाह यमन सरकारमा थिए र सीले उनीसँग राम्रो सम्बन्धको विस्तार गरे तर सन् २०१८ को निर्वाचनमा उनले हार खानुपर्यो। तर यस अवधिमा माल्दिभ्स र चीनको सम्बन्ध निकै सुदृढ भयो। उसले विशेषगरी विमानस्थल विस्तार र केही रणनीतिक पुल निर्माणका लागि चीनसँग ऋण लिएका थिए। चीनको दबाबका बीच माल्दिभ्सले देशभित्र कडा विरोध हु्ँदाहु्ँदै र भारतको तीव्र दबाबका बीचमा चीनसँग स्वतन्त्र व्यापार सम्झौता गर्ने निर्णय गर्यो र यसलाई रूपमा संसद्बाट समेत पास गराइयो। तर, सन् २०१८ मा नयाँ सरकार बनेलगत्तै यो सम्झौता लगभग निष्क्रिय अवस्थामा पुगेको छ। तर, पनि सन् २०१४ देखि सन् २०१८ सम्म माल्दिभ्समा चीनले राम्रो पकड जमाएको देखिन्छ। जहाँसम्म पाकिस्तानको कुरा छ, चीनसँगको सम्बन्ध निरन्तर प्रगाड हुँदै गइरहेको छ। बंगलादेशमा सीले सन् २०१६ मा भ्रमण गरे जतिबेला दुई देशका बीचमा २७ वटा सम्झौता भयो र त्यसपछि बंगलादेश र चीनको सम्बन्ध सुदृढ हु्ँदै गइरहेको छ। शेख हसिनाको सरकार भारतमैत्री मानिए पनि चीनसँगको सम्बन्ध पनि झाँगिदै गएको छ भने भारतसँगको सम्बन्धमा एकपछि अर्काे समस्या देखिँदै गएका छन्। पाकिस्तानपछि दक्षिण एसियाली मुलुकमा बीआरआईअन्तर्गत चीनबाट ऋण लिने दोस्रो मुलुक बंगलादेश हो। दुई देशको बीचमा सैन्य सम्बन्ध प्रगाढ बन्दै गएको छ र व्यापार पनि बढ्दै गइरहेको छ। तीव्र आर्थिक विकासमा रहेको बंगलादेशलाई विगतमा विश्व बैंकलगायत अन्य अन्तर्राष्ट्रिय संस्थाहरूले पर्याप्त ऋण नदिएका कारण पनि बंगलादेश चीनतर्फ ढल्केको हो। सीको भ्रमणको अर्काे महŒवपूर्ण उद्देश्य भ्रमणमार्फत माथि उल्लिखित आर्थिक र वाणिज्य विषयलाई अगाडि बढाउन बीआरआईअन्तर्गतका परियोजना अगाडि बढाउने देखिन्छ। यस क्षेत्रमा उनको भ्रमण कि त बीआरआई परियोजना सुरु गर्ने कि त सुरु भइसकेका परियोजनालाई अगाडि बढाउने उद्देश्यले प्रेरित भएको देखिन्छ। उदाहरणका लागि म्यानमारको भ्रमण बीआरआई परियोजनामा बढी केन्द्रित थियो। पछिल्लो केही समययता म्यानमारका बीआरआईअन्तर्गत छानिएका परियोजनाहरूको प्रगति एकदमै न्यून रहेको छ। म्यानमारलाई चीनले इन्डियन ओसनमा प््रवेश गर्ने एक ट्रान्जिट मुलुकका रूपमा लिएको छ। त्यसैले चीनको युनान प्रान्त र म्यानमारबीच कनेक्टिभिटी परियोजना अगाडि बढाउने उसको प्रमुख प्राथमिकता हो, जुन यसपटक सीको भमणको समयमा पनि देखियो। सीको भ्रमणको समयमा चीन र म्यानमारका बीचमा तेत्तीसबुँदे सहमति भएको थियो, जसमा रेल, औद्योगिक क्षेत्र, ऊर्जा, व्यापार र लगानी उच्च प्राथमिकतामा छन्। सीले भ्रमणका समयमा यी मुलुकलाई दिन चाहेको अर्को सन्देशचाहिँ भारतसँगको निर्भरता कम गर्न लागि चीन सहयोग गर्न तयार छ, जसले मुख्य उद्देश्य यी मुलुकमा भारतको प्रभाव कम गर्नु हो। नेपाल भमणको समयमा सीले नेपालाई भुपरिववेष्ठितबाट भुजडित मुलुक बनाउन सहयोग गर्न तयार छौं भनी दिएको अभिव्यक्ति यसको उदाहरण हो। अन्य मुलुकको सवालमा पनि यही हो। अर्काेचाहिँ पश्चिमा मुलुकले यी मुलुकमा उठाएका मानव अधिकारलगायतका अन्य विषय काउन्टर गरी सहयोग गर्न तयार रहेको सन्देश दिने। नेपाल र श्रीलंकका हकमा विगतको द्वन्द्वकालीन मुद्दा, म्यानमारका विषयमा रोहिंगा शरणार्थी यसका केही उदाहरण हुन्। त्यसैले छिमेकी मुलुकले यतिबेला भारत र चीनसँग सन्तुलित सम्बन्ध कायम गर्न निकै संघर्ष गरिरहनुपरेको छ। आगामी दिन यी मुलुकमा चीनको प्रभाव अझै बढ्ने देखिन्छ।"
६ वर्षदेखि त्रिपालमुनि बास,"सुर्खेत : सुर्खेतको बराहताल गाउँपालिकास्थित गिरीघाट शिविरमा बस्दै आएकी पार्वती कामीको अवस्था फेरिएको छैन। भेरीको भेलसँगै बगेका आफन्तको यादले झस्काउँछ। पुनस्र्थापना नहुँदा जंगलको बीचमा टाँगिएको त्रिपालमुनि बस्न बाध्य छन् पार्वती। २०७१ साउनमा भेरी नदीमा आएको बाढीले उनको घरबारी बग्यो। पुस्तौदेखिको बस्दै आएको थातथलो गुम्यो। घर, खेत, आठ वर्षीया नातिनी, ७० वर्षीया सासूआमा र भान्जा पनि बाढीसँगै बगे। पार्वतीले भने जेनतेन रातभर रुखमा चढेर ज्यान जोगाइन्। अहिले पनि उनले मृत्युसँग संघर्ष गर्दै बाँच्नु परेको छ। ६ वर्षदेखि ओत लाग्ने घर नपाएकी उनलाई सधैं भेट भर्ने चिन्ताले सताउँछ। गिट्टी कुटेको पैसाले आधा पेटमै चित्त बुझाउनुपर्छ। त्यही दिन सहबहादुर खड्काले पनि सबै गुमाए। बाढीले घरखेत बगायो। खड्का पनि ६ वर्षदेखि गिरीघाटको शिविरमा कष्टकर जीवन बिताइरहेका छन्। सोही ठाउँकी विष्णु विकको पीडा पनि कम छैन। बाढीपछि अरूले राज्यबाट राहत पाए। जग्गाको लालपुर्जा नहुँदा विष्णुले भने राहत पाउन सकेकी छैनन्। ६ वर्षअघि बाढीले घरखेत बगाएपछि विस्थापित सुुर्खेतका १ हजार ४५ परिवारको अवस्था दर्दनाक छ। तर, बाढीपीडितको पीडाले तीनै तहका सरकार र जनप्रतिनिधिलाई कहिल्यै पोल्दैन। चुनावमा जनप्रतिनिधिले विस्थापितलाई घर बनाइदिने वाचा धेरै गरे। तर, वाचा पूरा भएनन्। जनप्रतिनिधि र तीनै तहका सरकार जिम्मेवार नहुँदा कोही जंगलमा त कोही सडक छेउमा झुप्रो बनाएर बसेका छन्। सुर्खेतमा बाढीले १ सय ३४ जनाको मृत्यु भएको थियो। जसमध्ये ९६ जनाको लाससमेत भेटिएन। सरकारले ठोस योजना बनाउन नसक्दा विस्थापित परिवारको पुनस्र्थापना हुन सकेको छैन। जग्गा उपलब्ध हुन नसक्दा यो अभियान सफल हुन नसकेको प्रदेश सरकारको भनाइ छ। अर्कोतर्फ सरकारले किस्तामा दिने राहत रकमले जग्गा नआउने भन्दै पीडितले सो रकम अन्यत्रै खर्चने गरेका छन्। बाढीले घरबारविहीन बनेका १ हजार ४५ परिवारमध्ये ५ सय ७१ परिवारको पुनस्र्थापनाको प्रक्रिया अगाडि बढेको बताइएको छ। यसका लागि गत आर्थिक वर्षमा ५ करोड रुपैयाँ खर्च भएको आन्तरिक मामिला तथा कानुन मन्त्रालयका सूचना अधिकारी कृष्णबहादुर रोकायाले जानकारी दिए।"
"भारतमा पाँच तले अपार्टमेन्ट भत्किदा एकको मृत्यु, दर्जनौँ फसेको आशंका",नयाँ दिल्ली : भारतको महाराष्ट्रमा सोमबार साँझ पाँच तले अपार्टमेन्ट भत्किदा एकको मृत्यु भएको छ । अन्तर्राष्ट्रिय सञ्चार माध्यमका अनुसार सो अपार्टमेन्टमा करिब ७० मानिस भित्र फसेको आशंका गरिएको छ । भारतीय सञ्चार माध्यम दैनिक भास्करका अनुसार ७ जना घाइते भएका छन् । घाइतेलाई अस्पताल लगिएको छ । यस्तै १५ जनाको सकुशल उद्धार गरिएको छ । मुम्बईदेखि १७० किलोमिटर टाढा रहेको महद सहरमा भत्किएको सो अपार्टमेन्टमा ४७ वटा फ्लाट रहेको प्रहरीलाई उद्धृत गर्दै बीबीसीले उल्लेख गरेको छ । १० वर्ष पुरानो सो घरमा ५० परिवार रहँदै आएको बताइएको छ । भारतमा मनसुनका बेला यस्ता घरहरू भत्किनु त्यति अनौठो भने होइन । बीबीसीका अनुसार यस वर्षको मनसुनमा हालसम्म ८ सय बढी मानिसले ज्यान गुमाइसकेका छन् ।
६ दिन स्वाब बेपत्ता,"इटहरी : गत साउन ३० गते इटहरीबाट १ सय २४ जनाको स्वाब धरानस्थित बीपी प्रतिष्ठान पठाइयो। इटहरीबाट स्वाब लिएर गएका एम्बुलेन्स चालकले स्वाबलाई लगेर प्रतिष्ठानको आइसोलेसन भवनको प्यासेजमा लगेर राखिदिए। १ गतेसम्मको रिपोर्ट आइसक्दा पनि ३० गतेको नआएपछि हल्लीखल्ली भयो। इटहरीले स्वाब पठाएको भन्यो। तर, प्रतिष्ठानले नपाएको जानकारी दिएपछि स्वाब हराएको पक्कापक्की भयो। होहल्ला भएपछि सफाइ कर्मचारीले आइसोलेसनको प्यासेजमा नीलो बाकस देखेको जानकारी दिए। स्वाब त भेटियो। तर, ६ दिनपछि भेटिएको स्वाब परीक्षण गर्न योग्य थिएन। अब ती सबै स्वाब दिनेहरूसँग फेरि स्वाब लिनुपर्ने निष्कर्ष निकालियो। ६ दिनसम्म पनि स्वाब परीक्षण नभएर फेरि संकलन गर्नु परेपछि इटहरी उपमहानगरपालिका र प्रतिष्ठान दुवैले एकअर्कालाई आरोप लगाएका छन्। खासमा यस्तो भएको रहेछ। स्वाब संकलन गर्ने वार्ड त्यही दिन आइसोलेसन वार्डबाट दुई सय मिटर पर रहेको कोभिड अस्पताल सरेको रहेछ। ड्राइभरले लगेर पुरानो भवनमा राखिदिएछन्। त्यहाँ प्रायः कोही जाँदैनन्। ड्राइभरले ल्याएर कसैलाई पनि नभनी छाडेर गएछन्, प्रतिष्ठानका प्रवक्ता निदेश सापकोटाले भने, न पठाउनेले पठाएँ भनेर सम्पर्क गरे, न ल्याउनेले ल्याएँ है भनेर कसैलाई जानकारी दिए। स्वाब राखेर ड्राइभर फर्किए। त्यसपछि स्वाब आएको र पठाएको बारेमा दुवै निकायबीच समन्वय भएन। यसैका कारण १ सय २४ जनाको स्वाब कामै नलाग्ने गरी बिग्रियो। इटहरी उपमहानगरपालिकाले भने कहिलेकाहीँ रिपोर्ट ढिलो आउने हुँदा रिपोर्ट कुर्दाकुर्दै ६ दिन बितेको जनाएको छ। पठाएको स्वाब परीक्षण नै गर्न नमिल्ने गरी बिग्रिएपछि इटहरी उपमहानगरपालिकाले उक्त दिन स्वाब दिनेहरूलाई सम्पर्क गरेर बोलाउन थालेको छ। तीमध्ये ८० जनाले शुक्रबार स्वाब दिएको उपमहानगरपालिकाका स्वास्थ्य शाखा प्रमुख रामचरण चौधरीले जानकारी दिए। कतिपयको फोन नम्बर गलत टिपिएको रहेछ, सोधखोज गर्दै बोलाउँदैछौं, उनले भने। कोरोना भाइरसको बढ्दो संक्रमणसँगै इटहरीमा स्वाब टेस्टलाई तीव्रता दिइएको छ। दैनिक सवा सय बढी टेस्टहरू भइरहेका छन्। तर सम्बन्धित निकायको समन्वयमा त्रुटि भएका कारण यसरी संकलन गरिएको स्वाब ६ दिनसम्म अलपत्र परेको स्पष्ट हुन्छ। प्रवक्ता सापकोटाका अनुसार प्रतिष्ठानमा दिनमा हजारदेखि एक हजार पाँच सय वटासम्म स्वाब परीक्षणको लागि आउने गरेको छ। प्रदेश १ को १४ जिल्ला र २ को ३ वटा जिल्लाबाट परीक्षणका लागि पुग्ने स्वाब ढिलोमा दुई दिनमा परीक्षण गरिसक्ने उनले बताए।"
उपचारमा चरम लापरबाही,"धरान : बीपी कोइराला स्वास्थ्य विज्ञान प्रतिष्ठान धरानमा उपचारका लागि भर्ना भएका बिरामीको उपचारमा गम्भीर लापरबाही भएको पाइएको छ। प्रतिष्ठानको आईसीयूको एक नम्बर बेडमा भर्ना भएकी महिलामा कोरोना पोजेटिभ देखियो। त्यहाँ खटिएका स्टाफ नर्सहरूलाई प्रतिष्ठानले अन्य बिरामीको उपचारमा खटाएपछि सोमबार तनाव उत्पन्न भएको छ। प्रतिष्ठानमा सोमबार मात्र आठ जना नर्सहरूमा कोरोना पोजेटिभ देखिएको छ। नर्स र बिरामीहरूमा कोरोना देखिएपछि कन्ट्याक्ट ट्रेसिङको आधारमा उपचारमा संलग्न सबै नर्सहरूको पीसीआर जाँच गरी उनीहरूलाई क्वारेन्टाइनमा पठाउनु पर्ने हो। तर, प्रतिष्ठान व्यवस्थापनले अन्य बिरामीहरूको उपचारमा ड्युटीमा खटाएपछि आईसीयूमा कार्यरत नर्स र बिरामीका कुरुवा आन्दोलित भएका छन्। नर्सहरूले आफू र अन्य बिरामीको सुरक्षाको माग गर्दै प्रतिष्ठानको मेट्रोन कार्यालयमा सोमबार धर्ना दिएका छन्। नर्सहरूको आन्दोलनलाई बिरामीका कुरुवाहरूले समेत समर्थन गर्दै आईसीयूमा भर्ना भएका अन्य बिरामीहरूको सुरक्षा माग गरेका छन्। आईसीयूमा उपचाररत महिलालाई कोरोना पुष्टि भएपछि एकसाथ ५० जना नर्सहरूले काम छाडेर आन्दोलित भएका हुन्। संक्रमित बिरामीको उपचारमा संलग्न भएकाहरूलाई समेत पुनः ड्युटीमा खटाइए पछि सुरक्षाको माग गर्दै काम छाड्नु परेको आईसीयूमा कार्यरत नर्स त्रिवेणी ढकालले बताइन्। उनले पुनः ड्युटीमा जाँदा संक्रमण नभएका बिरामीहरूलाई समेत कोरोना सर्ने भएकाले आफ्नो र बिरामीको सुरक्षामा उच्च सतर्कता अपनाउँदै ड्युटी छाडेको उनले प्रष्ट पारिन्। बिरामीमा कोरोना देखिए पछि पटकपटक उपचारमा संलग्न नर्सहरूको पीसीआर परीक्षण गरी क्वारेन्टाइनको व्यवस्था गर्न प्रतिष्ठान व्यवस्थापन समक्ष माग गर्दा बेवास्ता गरी बिरामीको उपचारमा समेत चरम लापरबाही गर्न खोजिएको नर्स ढकालको गुनासो छ। बिरामीको उपचारमा अग्रपंक्तिमा खटिएका नर्सहरूलाई प्रतिष्ठानले स्वास्थ्य प्रोटोकलअनुसार पीपीई, पन्जा र माक्ससमेत उपलब्ध नगराएको अर्की नर्स स्मेरिका घिमिरेले बताइन्। बिना स्वास्थ्यसामग्री ड्युटीमा खटाइँदा नर्सहरूको ज्यान नै जोखिममा पर्ने उनको भनाइ छ। संक्रमितको उपचारमा संलग्न नर्सहरूलाई अन्य बिरामीको उपचारमा खटाइनु बिरामीको उपचारमा लापरबाही भएको धरान १३ की जशोदा लिम्बूको आरोप छ। उनले प्रतिष्ठानको आईसीयूको एक नम्बर बेडको बिरामीलाई कोरोना देखिएपछि दुई नम्बर बेडमा उपचाररत आफ्नी आमाको उपचारमा तिनै नर्सहरूलाई खटाइनाले प्रतिष्ठानले नै कोरोना संक्रमण फैलाउन भूमिका खेलेको उनले प्रष्ट्याइन्। प्रतिष्ठानले बिरामीको उपचारमा ड्युटीमा खटाइएका नर्सहरूलाई पीपीई, पन्जा र माक्स नदिएपछि कतिपय बिरामीका कुरुवाहरूले पन्जा किनेर दिने गरेका नर्स सारजु राईले बताइन्। संक्रमित महिलाको सम्पर्कमा आएका करिब ५० जना नर्सहरूलाई क्वारेन्टाइनमा राखेर पीसीआर परीक्षण गर्न माग गर्दासमेत बेवास्ता गरिएको उनको भनाइ छ। प्रतिष्ठानमा अवैध व्यक्तिहरूलाई क्वाटर उपलब्ध गराइएको भए पनि अग्रपंक्तिमा काम गर्ने नर्सहरूलाई क्वाटर उपलब्ध नगराएकाले डेरा लिएर परिवारका सदस्यसँग बस्नु परेको नर्सहरूले गुनासो गरे। नर्सहरू काम छाडेर धर्नामा बसेपछि आन्दोलनकारी र व्यवस्थापन पक्षबीच छलफल भए पनि कुनै निष्कर्ष निस्किएन। आन्दोलनरत नर्सहरूले पनि काम छाडेर धर्नालाई जारी राखेका छन्। प्रतिष्ठानका अस्पताल निर्देशक डा गौरीशंकर साहले आर्थिक संकटका कारण नर्सहरूलाई भनेअनुसारको स्वास्थ्यसामग्री उपलब्ध गराउन नसकिएको स्विकार गरे। कोरोनाले गर्दा प्रतिष्ठानको ओपीडी सेवा बन्द छ। यसैका कारण दैनिक ५० लाख घाटा बेहोर्नु परेकाले प्रतिष्ठान आर्थिक धराशायीको चपेटामा परेको उनको भनाइ छ।"
सबै अस्पताल अब कोभिड,"काठमाडौं : कोरोना संक्रमणको तीब्रतासँगै र मृत्युदर पनि बढेपछि सरकारले मुलुकभरका सबै अस्पताललाई कोभिड अस्पताल भएको घोषणा गरेको छ। कोरोना उपचारका लागि कार्यान्वयनमा रहेको तीन तहको कोभिड अस्पतालको संरचनात्मक व्यवस्था पनि खारेज गरिएको छ। स्वास्थ्य तथा जनसंख्यामन्त्री भानुभक्त ढकालको उपस्थितिमा इन्सिडेन्ट कमाण्ड सेन्टरका पदाधिकारीसहित कोभिड १९ को रोकथाम तथा नियन्त्रण सम्बन्धमा बसेको बैठकले खारेज गर्ने निर्णय गरेको हो। मन्त्रालयका प्रवक्ता डा जागेश्वर गौतमका अनुसार, यसअघि वर्गिकरण गरिएका लेभल वान, टू र थ्री लगायत सबै अस्पताललाई कोभिड अस्पतालमा परिवर्तन गरिएको छ। नियमित सेवा प्रवाह भइरहेका सबै किसिमका अस्पतालले कोरोना संक्रमित बिरामीलाई सेवा पनि दिनुपर्ने निर्णय गरिएको छ। यसअघि गरिएको निर्णयलाई खारेज गरिएको छ। केन्द्रीय, शिक्षण, प्रादेशिक, जिल्ला अस्पताल र निजी गरि सबैलाई कोभिड अस्पतालमा परिणत गरिएको छ, उनले भने। यस निर्णयसँगै मुलुकभरका सबैखाले अस्पतालले कोरोना संक्रमितको उपचार गर्नेछन्। कोभिड र ननकोभिड दुबै सेवा छुट्टाछुट्टै रुपमा व्यवस्थापन गर्नुपर्ने छ। काठमाडौं उपत्यकालगायत तराईका जिल्लाहरुमा कोरोना पोजेटिभ केसहरु बढ्दै गएको छ। सिकिस्त बिरामीले अस्पतालमा शैया नपाउने र लक्षण विहिनले शैयामा बस्ने प्रबृत्ति देखिएको छ। अबदेखि लक्षण भएका संक्रमितलाई मात्र अस्पतालमा भर्ना गर्ने निधो गरिएको प्रवक्ता डा गौतमले जानकारी दिए। लक्षणविहिन संक्रमितलाई होम आइसोलेसन र संस्थागत आइसोलेसनमा पठाउनु पर्ने हुन्छ। लक्षण भएकाहरुलाई मात्र अस्पतालमा भर्ना गर्न सूचना पठाइसकिएको छ, डा गौतमले भने। हाल आईसीयूमा १ सय ३८ जना कोरोना संक्रमित उपचाररत छन्। भेन्टिलेटरमा १५ जना छन्। सक्रिय संक्रमित १३ हजार नाघे पछिल्लो चौबिस घण्टामा ७ सय ४३ जनामा कोरोना संक्रमण पुष्टि भएको छ। कुल संक्रमितको संख्या अब ३२ हजार ६ सय ७८ पुगेको छ। तीमध्ये सक्रिय संक्रमितको संख्या १३ हजार ७ सय २५ छ। काठमाडौं उपत्यकामा सोमबार हालसम्मकै सबैभन्दा बढी संक्रमित पाइएका छन्। काठमाडौंमा १ सय ७७, ललितपुरमा ३३ र भक्तपुरमा १४ गरी २ सय २४ जना संक्रमित पुष्टि भएका छन्। संक्रमितको बढ्दो संख्यासँगै सरकारी र निजी क्षेत्रले समन्वयात्मक रुपमा उपचारात्मक कार्य गर्न तयार भएका छन्। स्वास्थ्य तथा जनसंख्या मन्त्रालयका पूर्वप्रमुख विशेषज्ञ डा सुशीलनाथ प्याकुरेलले सरकार र निजी क्षेत्रलगायत सबै पक्षको सहयोग र सहकार्य भएमा कोरोना संक्रमणविरुद्ध लड्न सहज हुने बताए। हाल जिल्लागतरुपमा ५ शय भन्दा बढी संक्रमित जिल्ला ७ वटा छन्। मुस्ताङ र हुम्लामा मात्र संक्रमित शून्य छन्। संक्रमणबाट निको हुने दर ५८ प्रतिशत छ। हालसम्म १८ हजार ८ सय ६ जना डिस्चार्ज भएका छन्। कोरोना संक्रमणबाट हालसम्म १ सय ५७ जनाको निधन भएको छ"
अब मुद्रा सटही गाउँमै,"गाउँगाउँमा स्थापना भएका वाणिज्य बैंकका शाखामा आफूसँग भएको विदेशी मुद्रा सटही गर्न सकिने। काठमाडौं : अबदेखि गाउँगाउँमा स्थापना भएका वाणिज्य बैंकका शाखामा आफूसँग भएको विदेशी मुद्रा सटही गर्न सकिने भएको छ। नेपाल राष्ट्र बैंकले बैंकलाई हरेक शाखाबाट विदेशी मुद्रा किनिदिनुपर्ने व्यवस्था कार्यान्वयन गरेको छ। यस अघि बैंकले सहरी क्षेत्रका निश्चित शाखाबाट मात्रै विदेशी मुद्राको कारोबार गर्ने गरेका थिए। त्यसैकारण विदेशबाट फर्केका नेपाली वा पर्यटन क्षेत्रमा कार्यरत ग्रामीण क्षेत्रका नागरिकले आफूसँग भएको विदेशी मुद्रा साट्न लामो दूरीको यात्रा गर्नुपर्ने बाध्यता थियो। विदेशी मुद्रा खरिदका लागि भने फेरि पनि बैंकले तोकेका निश्चित शाखामै पुग्नुपर्नेछ। राष्ट्र बैंकले बैंकलाई विदेशी विनिमयको कारोबार (किन्ने र बेच्ने) गर्ने शाखा तोकेर त्यसै बमोजिम कारोबार गर्नुपर्ने व्यवस्था गरेको छ। यसका साथै, विदेशी मुद्राको कारोबार सहज बनाउन इजाजत (लाइसेन्स) नीति पनि खुकुलो पारिएको छ। यस अघि विदेशी मुद्राको कारोबार गर्ने फर्म, कम्पनी वा संस्थाले हरेक कारोबारस्थल (शाखा वा काउन्टर)को बेग्लाबेग्लै इजाजत लिने र सोही बमोजिम नवीकरण गर्नुपर्ने व्यवस्था थियो। अब त्यस्तो इजाजत एउटा संस्थाले एकमुष्ट पाउने भएका छन्। राष्ट्र बैंकले नाफामुखी र गैरनाफामूलक सबै संघसंस्था वा कम्पनीलाई विदेशी विनिमय कारोबार गर्ने प्रमाणका आधारमा त्यस्तो अनुमति दिनेछ। आइतबार जारी भएको नेपाल राष्ट्र बैंक विदेशी विनिमय कारोबार इजाजतपत्र तथा निरीक्षण नियमावली, २०७७ ले वित्तीय संस्था, डिपार्टमेन्टल स्टोर, सुपरमार्केट, होटेल तथा पर्यटन सेवा, उड्डयन सेवासँगै जुवाघर (क्यासिनो)लाई पनि विदेशी विनिमय कारोबारको इजाजत दिने भनेको छ। यस अघि निकै नियन्त्रणात्मक नीति अँगालिएको क्यासिनोलाई विदेशी विनिमय कारोबारमार्फत सम्पत्ति शुद्धीकरण गर्ने आकर्षक थलो मानिँदै आएको थियो। अब त्यस्ता क्यासिनोलाई नियमनको घेरामा तानेर विदेशी मुद्राको कारोबार फुकुवा गर्न लागिएको राष्ट्र बैंकले जनाएको छ। यसले क्यासिनो सञ्चालनमा सहजता ल्याउनेछ।"
संक्रमणसँग जुध्दै मोफसलका महानगर,"कोरोना भाइरसको संक्रमण यतिबेला समुदायमा फैलिएको छ। मोफसलका महानगरपालिकाहरूले कोरोना संक्रमणसँग कसरी जुधिरहेका छन्। केन्द्र र प्रदेश सरकारहरूको सहयोग छ कि छैन। यही विषयमा केन्द्रित रहेर विराटनगर, भरतपुर, पोखरा र वीरगन्ज महानगरपालिकाका प्रमुखहरूसँग हाम्रा समाचारदाता क्रमशः रविन भट्टराई, अनिल ढकाल, केशवशरण लामिछाने र क्रान्ति साहले कुराकानी : संक्रमणको कारण खुला सीमा भीम पराजुली, मेयर, विराटनगर महानगरपालिका १ विराटनगरमा कोरोना भाइरस समुदायमै कसरी फैलियो ? पहिलो कारण खुला सिमाना हो। आठ किलोमिटर बोर्डर क्षेत्र विराटनगरसँग जोडिएको छ। यहाँका नागरिक दैनिक वारिपारि गर्छन्। मुख्य प्रवेश द्वार बन्द भए पनि खुला सीमाबाट आवतजावत रोकिएन, जसले पारिबाट संक्रमण सारे। दोस्रो कारण विराटनगर औद्योगिक क्षेत्रका उद्योगहरूले अवैध रूपमा भारतबाट कामदार ल्याए। त्यसको निगरानी भएन, जुन जिम्मा संघीय सरकारको थियो। तेस्रो कारण संघीय सरकारले लकडाउन खोल्दा कुनै मापदण्ड पालना गरेनौं। जथाभावी हिँड्ने र सबै घुलमिल हुने क्रम बढ्दा संक्रमण तीव्र बन्यो। त्यही समयमा भारतबाट छिर्नेको लर्को लाग्यो। उनीहरू सीधै घरमा पुगे। चेतनामूलक कार्यक्रम गरेर सामाजिक दूरी कायम गरौं, मास्क लगाऔं भन्नेबाहेक अन्य अधिकार पाएनौं। आईसीपीको व्यवस्थापन प्रभावकारी भएन। भारतबाट आउने ट्रकका चालकसहित कर्मचारीको परीक्षण भएन। उनीहरूले सामानसँगै कोरोना पनि पुर्याए। अनलोडमा पनि भारतीय नै आए। २ महानगरले आफ्नो क्षेत्रमा समस्या र चुनौती देखेर पनि समयमा किन लकडाउन गरेन ? समस्या र चुनौतीका विषयमा जानकार थियौं तर हामीलाई क्वारेन्टाइन निर्माण र संक्रमितको कन्ट्र्याक ट्र्सिङ मात्रैको सीमित अधिकार दिइयो। सीसीएमसीको जिल्लास्तरीय बैठकदेखि प्रदेशसम्म पनि मैले बारम्बार भनेंलकडाउन खुलेपछि भीड बढ्यो। अस्पताल र समाजमा कोरोना देखियो। महानगरलाई लकडाउन गर्ने अधिकार चाहियो। तर प्रदेश र संघीय सरकार लकडाउन गर्ने पक्षमा थिएन। लकडाउन गरौं, सीमामा कडाइ गरौं भनेर सबैभन्दा पहिला भन्ने महानगर नै हो। हामीले भनेको समयमा लकडाउन र सीमामा कडाइ गरेको भए यो अवस्था आउने थिएन। ३ संक्रमण बढ्दै जाँदा महानगरले कोरोना संक्रमण कम गर्न के गरिरहेको छ ? पहिलो त संक्रमित क्षेत्रको पहिचान गरेर स्वाब संकलन गरिरहेको छ। पोजेटिभ रिपोर्ट आएका नागरिकका घरमा सेल्फ आइसोलेसन को व्यवस्था छैन भने महानगरले बनाएको आइसोलेसनमा राख्ने, उसको यात्रा विवरण पहिचान गर्ने, संक्रमितले भेटेका व्यक्ति र त्यसमा पनि लक्षण देखिएकालाई प्राथमिकतामा राखेर स्वाब संकलन गरी परीक्षणमा पठाउने गरिरहेका छौं। ४ आइसोलेसन पर्याप्त छ त ? छैन। अहिले पनि संक्रमितलाई होम आइसोलेसनमा राख्नुपर्ने बाध्यता छ। पहिले आइसोलेसन निर्माण गर्ने अधिकार स्थानीय तहलाई थिएन। अहिले हाम्रो प्रोटोकलबाहिरै गएर पनि नागरिकलाई सुरक्षित राख्न आफैं आइसोलेसन निर्माण गर्नेदेखि नगरभित्रका होटल र अस्पताललाई पनि आइसोलेसन निर्माण गर्न समन्वय गरिरहेका छौं। आइसोलेसन निर्माण गर्ने काम प्रदेश र केन्द्र सरकारको हो, तर पर्याप्त निर्माण भएन। पैसा तिरेर बस्छु भन्ने संक्रमितले पनि आइसोलेसन नपाइरहेकाले अस्पताल र होटललाई रकम तिरेर बस्ने गरी आइसोलेसन निर्माण गर्न लगाएका छौं। यसले हामीलाई केही भए पनि भार कम हुन्छ। ५ होम आइसोलेसनमा बस्नेको निगरानी र स्वास्थ्य अवस्थाका विषयमा जानकारी कसरी राखिएको छ ? विभिन्न समिति निर्माण गरेका छौं। जनस्वास्थ्य अधिकृत डाक्टर दिलिप यादवको संयोजकत्वमा बनेको समितिले महानगरका संक्रमित त्यसमा पनि होम आइसोलेसनमा बसेकाहरूको स्थान र अवस्था पत्ता लगाएर भिटामिन पुर्याउने र नियमित सम्पर्क गर्ने व्यवस्था मिलाएका छौं। होम आइसोलेसनको कार्यविधि बनाएर व्यवस्थित गर्ने काम गरेरहेका छौं। लक्षण नदेखिएकालाई मात्रै होम आइसोलेसनमा राख्न लगाएका छौं। नगरपालिकासँग समन्वय नगरी सीधै कोसी अस्पतालमा गएर पीसीआर परीक्षण गराएका र पछि रिपोर्ट आएकाको निगरानीमा भने केही समस्या छ। ६ कन्ट्र्याक ट्रेसिङ मा भेटिएका सबैको स्वाब संकलन र परीक्षण भएको छ ? छैन। लिएको स्वाबकै रिपोर्ट पाँच दिनमा आउँछ। त्यो पनि दुई सयदेखि दुई सय ५० स्वाबको। अनि कसरी सबैको गर्न सक्नु ? मुख्य समस्या यहीं छ। त्यसैले हामीले कन्ट्र्याक ट्रेसिङ मा फेला परेकामध्ये पनि लक्षण देखिएकाको मात्रै पीसीआर परीक्षण गरेका छौं। ७ प्रदेशको राजधानी विराटनगरमै धेरै संक्रमित छन् त ? संक्रमित बढ्नुमा प्रदेश र तहबीचको समन्वय अभाव त हैन ? असहयोग त भएकै हो। महानगर क्षेत्रमै दुईतीनवटा पीसीआर मेसिन छ। महानगरले पठाएको स्वाब परीक्षण प्राथमिकतामा पर्दैन। पाँच दिनपछि रिपोर्ट आउँछ। समयमा लकडाउन गर्ने अधिकारी दिइँदैन। सीमाबाट आउनेलाई रोक्नमा सहयोग छैन अनि कसरी असहयोग नभन्ने ? तहलाई दिएको अधिकारभन्दा बढी काम हामीले गरिसकेका छौं। आइसोलेसन बनाउँदै छौं। पीसीआर मेसिन आफैंले खरिद गरेका छौं। कम्तीमा दैनिक तीन सयसम्मको मात्रै पीसीआर परीक्षण गरी समयमा रिपोर्ट दिए धेरै सहजता हुन्थ्यो। सीसीएमसीको बैठकमा पटकपटक भन्दा पनि भएन। यसबेला फेसबुकको सहारा लिएर वास्तविक कुरा भनें। समुदायमै संक्रमण देखिँदासमेत हारगुहार गरेर पीसीआर रिपोर्ट छिटो र दायरा बढाऔं भन्दा पनि सुनुवाइ भएन। प्रदेश सरकारले आफ्नो जिम्मेवारी पूरा नगरेकै हो। ८ महानगर आफैंले किन पीसीआर मेसिन किन्नुपर्यो ? महानगर क्षेत्रमा कोरोना संक्रमण समुदायमा फैलिएको छ। यो समयमा दैनिक तीन सयसम्मको हाराहारीमा परीक्षण भएर समयमा रिपोर्ट आउनुपर्ने हो, तर त्यो छैन। महानगर साँच्चै भन्दा परीक्षणको प्राथमिकतामा परेन। नागरिकहरू जनप्रतिनिधि र नगरलाई दिएको अधिकार र भइरहेको असहयोग बुझ्दैनन्। त्यसैले मैले पाउने महानगरको सुविधाबाट पाँच लाख हालेर निजी सहयोगी दाता खोजेर पीसीआर मेसिन खरिद गरेका हौं। यो मेसिन कोसी अस्पतालमै रहन्छ। यसमा हामीले पठाएको स्वाबलाई पहिलो प्राथमिकतामा राखेर तोकिएको दरमा परीक्षण हुन्छ र समयमा रिपोर्ट आउँछ। यसले परीक्षण दर बढ्छ नै; संक्रमितको संख्या रोक्न र महामारी नियन्त्रणमा सहजता आउँछ। ९ कोरोनाको हट स्पट विराटनगर बनिरहँदा महानगरले के योजना बनाएको छ ? हामी विज्ञसँग बसेर के गर्न सकिएला भनेर छलफल गर्छौं। लकडाउन गर्ने कि ? कुनै मापदण्ड बनाएर बजार पसल खोल्ने कि ? यो निषेधाज्ञा हट्दाको कुरा भयो। अर्को कुरा हामीले सीमा क्षेत्रमा कडाइ गर्न प्रदेशमार्फत संघीय सरकारलाई भनिरहेका छौं सीमामा नेपाल प्रहरी र सशस्त्र हैन, सेना परिचालन गरौं भनेर। सेना परिचालन नगरी यो वारपार रोकिँदैन। आइसोलेसनको संख्या बढाउँछौं। अन्य स्वास्थ्य उपकरण खरिद र स्वास्थ्य जनशक्ति व्यवस्थापनमा पनि ध्यान दिन्छौं। आइसोलेसन थप्ने र त्यसको ग्रेड बढाउने मुख्य योजनासहित काम पनि गरिरहेका छौं। समयमा पीसीआर परीक्षण र रिपोर्ट दिन सकियो र संक्रमितलाई आइसोलेसनमा व्यवस्थित गर्न सकियो भने मात्रै पनि पुग्छ। १० कोरोना महामारी नियन्त्रणको खर्च व्यवस्थापन कसरी गरिरहनुभएको छ ? पहिले लकडाउनका समयमा राहत बाँड्यौं ३० हजार परिवारलाई। मैले महानगरबाट कुनै सुविधा रकम लिएको छैन। सबै सामाजिक काममै खर्च गरें। तहलाई समस्या छ। केही रकम प्रदेशबाट आए पनि त्यो पर्याप्त छैन। प्रदेश र संघीय सरकारले संसद् विकास कोषको रकम महामारी नियन्त्रणमा लगाए हुने हो तर यो भएको छैन। हामीले पहिलो प्राथमिकता महानगरका नागरिकलाई जोगाउने राखेका छौं। विकास बजेट खर्च गरेर भए पनि महामारी नियन्त्रणमा लाग्छौं। रकमको अभाव चर्को छ, तर पनि हतोत्साहित छैनौं। सडक निर्माण र विकास अर्को वर्ष गरौंला। जोखिम कम गर्न प्रयासरत छौं रेणु दाहाल, मेयर, भरतपुर महानगरपालिका १ भरतपुरमा कोरोना संक्रमणको अवस्था कस्तो छ ? महानगरभित्र करिब दुई सयको हाराहारीमा संक्रमित छन्। हरेकपटकको परीक्षणमा कोही न कोही संक्रमित भेटिएकै छन्। कतिपय अस्पताल र कतिपय होम क्वारेन्टाइनमा छन्। बाहिरी जिल्ला र विदेशबाट आउनेलाई महानगरका २९ वटै वडामा ४९ वटा क्वोरन्टाइनको स्थापना र सञ्चालन गरेका छौं। यसरी आएकालाई १४ दिन राखेर पीसीआर परीक्षणपछि मात्रै संक्रमण नभएकालाई घर पठाइएको छ। संक्रमणको जोखिम कम गर्न हामी प्रयासरत छौं। २ समुदायमा संक्रमण फैलिसकेको छ। अब नियन्त्रणका लागि के प्रयास भइरहेको छ ? संक्रमित कम हुँदा कोरोना अस्थायी अस्पतालमा राखेर उपचार गरियो। अस्पतालले थेग्न सक्ने अवस्था नरहेकाले संक्रमितलाई पनि घरैमा राख्नुपर्ने परिस्थिति बन्यो। हिजो विदेशबाट आएकामा संक्रमित पुष्टि नहुँदासम्म क्वारेन्टाइनमा राखियो भने अहिले उचित व्यवस्थापन हुन नसक्दा संक्रमितलाई घरमा पठाउनुपर्यो। संक्रमितलाई छुट्टै राखेर उपचार गर्नुपर्छ भनेर भरतपुरले सबैभन्दा पहिला कोरोना अस्थायी अस्पताल स्थापना गरेको थियो। तर खिचातानीका कारण भरतपुर अस्पताललाई हस्तान्तरण गर्नुपर्यो। आइसोलेसन पनि नहुने र अस्पतालहरूले पर्याप्त व्यवस्थापन गर्न नसक्दा आजको अवस्था देखिएको हो। तैपनि संक्रमितलाई राख्न महानगरस्तरको छुट्टै आइसोलेसन बनाउने तयारीमा छौं। संघीय सरकारले सेल्फ आइसोलेसनमा बस्ने जुन नीति ल्यायो, यसले समुदायस्तरमा संक्रमण फैलाउन सहयोग गरेको महसुस भएको छ। ४ अस्पताल नै हटस्पट बनेका छन्। कसरी सामना गर्नुहुन्छ ? जिल्लाको सदरमुकाम अनि भरतपुरकै मुख्य व्यापारिक र प्रशासनिक थलो भएकाले भरतपुरमा मानिसको चहलपहल बढी छ। अर्को मेडिकल सिटी भएकाले विशेषज्ञ उपचारका लागि नेपालभरका मानिस आउने गर्छन्। सबैभन्दा बढी क्यान्सर अस्पताल रहेको वडा नम्बर ७ र भरतपुर अस्पताल, दुई ठूला मेडिकल कलेज रहेको वडा नम्बर १० मा बढी संक्रमित छन्। यसले चिकित्सक र स्वास्थ्यकर्मीले सजग एवं सुरक्षित रही सेवा प्रवाह गर्नुपर्ने बाध्यात्मक अवस्था छ। विश्व स्वास्थ्य संगठनको मापदण्डअनुसार स्वास्थ्यकर्मीले संयमतापूर्वक उपचारमा खटिनुपर्ने देखिन्छ। अर्को कुरा सरकारले देशभरका सरकारी अस्पतालले ३० प्रतिशत र निजीले २० प्रतिशत शय्या कोरोना बिरामीका लागि छुट्ट्याउनुपर्ने निर्देशन गरेको छ। यति धेरै अस्पताल भएको भरतपुरमा संक्रमितलाई घर पठाउनुपर्ने बाध्यता विडम्बनापूर्ण छ। ५ आइसोलेसनको व्यवस्थापन कसरी गर्नुभएको छ ? हामीकहाँ आइसोलेसनको कमी होइन। जिम्मेवारी वहनको कमी हो। संघीय र प्रदेश सरकार छ तर समन्वयात्मक भूमिका भएन। संघीय सरकारले पाँच महिनाअघि नै बिमा र जोखिम भत्ता व्यवस्था गरेको कुरा आए। अरू सेवासुविधाका कुरा छन्। क्वारेन्टाइन व्यवस्था गर्ने भनेको छ। सबै खालको उपचार प्रक्रिया अघि बढाउने भनेको छ। तर आर्थिक हिसाबले केन्द्र सरकारबाट सहयोग छैन। तर स्थानीय तहले राम्रो तवरले व्यवस्थापनमा जिम्मेवारी बहन गरेको छ। स्थानीय सरकार व्यवस्थापन गर्न तयार छ तर केन्द्र सरकारको सहयोग हुनुपर्छ। यहाँ मेडिकल सिटी छ। अस्पतालहरू जिम्मेवार हुनुपर्छ। केन्द्रले दिएको निर्देशनअनुसार मेडिकल कलेजहरू ३० प्रतिशत बिरामी राखेर उपचार गर्नुपर्यो। अस्पतालहरूले २० प्रतिशत संक्रमितको उपचार गरिदिनुपर्यो। भरतपुर अस्पतालले केन्द्रीय स्तरको हैसियत देखाउनुपर्यो। बेड थपेर संक्रमित राख्ने व्यवस्था गर्नुपर्यो। क्यान्सर अस्पतालमा भेटिएका संक्रमितलाई त्यहींभित्र उपचारको व्यवस्था मिलाउनुपर्यो। तर कसैले पनि जिम्मेवारी नलिने परिपाटी छ। त्यति हुँदाहुँदै पनि हामी अहोरात्र खटिएका छौं। छुट्टै आइसोलेसनको व्यवस्था गर्न छलफल गरी अघि बढ्छौं। ६ पीसीआर परीक्षणको दायरा नबढाउँदा संक्रमित पत्ता लगाउन पनि कठिन होला नि ? भरतपुरमा परीक्षणको सुविधा नभएको भए हामीलाई धेरै गाह्रो हुने थियो। किनकि काठमाडौंपछि उपचार गर्न बिरामी आउने ठाउँ भएकाले जोखिम भएको ठाउँमा पीसीआर ल्याब ल्याउन सुरुमा अप्ठेरो भएकै हो। यही ल्याब स्थापना भएपछि पनि रिपोर्ट ढिलो आयो भन्ने जनगुनासो छ। काठमाडौंमा परीक्षण गर्ने अवस्था भएको भए के हुन्थ्यो होला ? स्वाब लिइएको तीन दिनभित्रमा रिपोर्ट आउने व्यवस्था मिलाउन सम्बन्धित पक्षको ध्यानाकर्षण गराइएको छ। तुरुन्तै परीक्षणको दायरा बढाउन गाह्रो छ। केन्द्र सरकारले निजी अस्पताल र मेडिकल कलेजलाई परीक्षणका लागि अनुमति प्रदान गरेको छ। तर आर्थिक रूपले सम्पन्न परिवारका मानिसले पनि निःशुल्क खोज्ने परिपाटी छ। बाध्यात्मक अवस्था आउँदा जाने नत्र पैसा तिरेर परीक्षण गर्ने अवस्था छैन। ७ चिकित्सक र संक्रमितको मनोबल गिराउने गतिविधि भरतपुरमै देखिए, सचेतनाको पाटो सबल नभएको हो कि ? चिकित्सकमाथि दुव्र्यवहार भएको मैले पनि सुनें। पछि सम्बन्धित चिकित्सकलाई सोधें पनि। कतिपय अवस्थामा नबुझेर पनि भएको छ। यस्ता अप्ठ्यारा चुनौती आउँदा जहाँ पनि चुनौतीको सामना गर्नु परिरहेकै छ। तर संक्रमितको मनोबल गिराउने गतिविधि कहींकतैबाट हुनु हुँदैन। कसैलाई मनोवैज्ञानिक हिसाबले हतोत्साही नगर्न खबरदारी गर्छु। आवश्यक सहजीकरण गर्नुपरे हामी नेतृत्व पनि लिन्छौं। जनतामा सचेतना बढाउन वडा र टोल विकास समितिमार्फत यी विषय लैजान्छौं। ८ अहिलेसम्मको तयारी र व्यवस्थापनबाट ढुक्क रहने अवस्था छ त ? मैले अघि पनि भनें सबै पक्ष जिम्मेवार हुनुपर्यो। सबै तहगत सरकार त हुनैपर्यो। सम्बन्धित पक्ष जस्तो स्वास्थ्य क्षेत्र, पत्रकारिता, नागरिक समाज, कर्मचारी सबैले केही न केही जिम्मेवारी हाम्रो पनि हो भनेर जोखिम कम गर्न साझा प्रयत्न गर्नुपर्छ। तर हामीसँग अर्तीउपदेश दिने परिपाटी मात्र छ। मेरो योगदान आवश्यक छ भन्ने बिर्सने परिपाटी छ। यसैले पनि संक्रमण न्यूनीकरण गर्न सकेका छैनौं। अरूलाई जिम्मेवार बन भन्नेले पनि जिम्मेवारी बहन गर्नुपर्छ। हामी पाँच महिनायता निरन्तर जुनसुकै सवालमा खटिएका छौं। जोखिमयुक्त ठाउँमा सबैले हातेमालो गर्यौं भने पक्कै पनि संक्रमण नियन्त्रण गर्न सकिन्छ। ९ निशेधाज्ञा गरिएको छ, यसैले मात्रै समाधान होला त ? निषेधाज्ञा दोस्रो हप्ताका लागि थपिएको छ। यसको उद्देश्य भनेको संक्रमितलाई अन्यसँगको सम्पर्कमा आउन नदिनु हो। अर्को कन्ट्याक्ट ट्रेसिङको दायरा बढाउन र समुदायमा संक्रमण फैलिन नदिन निषेधाज्ञा जारी गरेका हौं। घरघरमा कैद भएर, सबै कामकाज ठप्प गरेर सधैंभरि चल्दैन। अब संयमित र जिम्मेवार भएर, नीतिनियम पालना गरेर, परिस्थितिलाई सहज बनाएर लैजानुपर्छ। भयावह अवस्था अझै आएको छैन। भेन्टिलेटरमा राख्नुपर्ने अवस्था छैन तर पनि चुप लागेर बस्ने अवस्था छैन। अब ट्रेसिङ र परीक्षणको दायरा बढाउँछौं। १० संक्रमणको जोखिमले भरतपुरमा कुनकुन क्षेत्रमा बढी असर गर्यो ? चौतर्फी असर गरेको छ। स्वास्थ्य क्षेत्रमा प्रत्यक्ष असर पर्यो नै। आर्थिक पाटो पनि ठप्प भयो। उद्योगकलकारखाना, व्यापारव्यवसाय, पर्यटन क्षेत्र ठप्प छ। विकास निर्माणका काम पनि ठप्पजस्तै छ। सबै क्षेत्रमा यसले असर गरेको छ। यही क्षेत्रमा मात्रै असर परेको छ भन्ने ठाउँ बाँकी छैन। पोखराले सक्दो प्रयास गरिरहेको छ मानबहादुर जिसी, मेयर, पोखरा महानगरपालिका १ संक्रमित दिनदिनै बढेको पाइन्छ, पोखरामा कोरोना कुन चरणमा छ ? संक्रमितको संख्या २ सय ६० को हाराहारीमा छ। हिजो बाहिरबाट आउनेहरूको ट्रेसिङ गर्न सजिलो थियो। तिनलाई क्वारेन्टाइनमा राख्ने, परीक्षण गर्ने, नेगेटिभ भए घर पठाउने, पोजिटिभ भए हस्पिटल भर्ना गराइन्थ्यो। पोखरा १९ मा दुईजनाको मृत्यु नै भयो। वडा नम्बर १६ मा पनि संक्रमण फैलियो। ती जोडिएका वडा हुन्। कन्ट्याक ट्रेसिङ गरियो। त्यहाँ अहिले धेरै मेहनतपूर्वक न्यूनीकरण गरियो। बढेर जाने स्थिति देखिएन। दुवै वडाका जनप्रतिनिधिले धेरै मेननत गर्नुभयो। उहाँहरूलाई धन्यवाद छ। बैंकहरू र सहकारीमा पनि संक्रमण पुग्यो। बैंक १०१२ दिन सिल गरेपछि मात्रै चल्न सक्ने अवस्था देखियो। व्यापारिक ठाउँमा पनि देखियो। विस्तारैविस्तारै संक्रमण फस्टमेन कन्ट्याकमा मात्रै होइन, सेकेन्डमेन कन्ट्याकमा पनि गइसकेको छ। सिनेरियोले के देखाउँछ भने अब विस्तारै समुदायतिर प्रवेश गर्दैछ है। २ पोखरामा ३ भदौदेखि जुन निषेधाज्ञा पाँच दिनलाई लगाइयो र फेरि ७ गतेबाट १२ गतेसम्मलाई थपियो, समुदायतिर प्रवेश गर्र्दैछ भनेरै हो ? चाडबाडमा मान्छेको मोबिलिटी बढी हुन्छ भनेरै निषेधाज्ञा गराएका थियौं। फेरि १२ गतेसम्मलाई थपेर जाने भन्ने भयो। पोखरा महानगरपालिकाभित्र कोभिड १९ छिटफुट रूपमा समुदायमा गयो भन्नुपर्छ। निषेधाज्ञा पाँच दिनले मात्रै पुगेन कि भन्ने स्वास्थ्यकर्मीको रायसल्लाहले फेरि पाँच दिन थपेर जाऊँ न त भनेर निर्णय भयो। ३ पोखराले निषेधाज्ञाबाहेक अरू उपाय के गर्दैछ ? कन्ट्याक ट्रेसिङ गर्ने, जहाँजहाँ सम्भावित खतरा छन्, त्यहाँ स्याम्पल लिएर स्टाटस बुझ्नुपर्छ। स्वास्थ्यकर्मीले भोलि महानगरपालिकाले चाल्नुपर्ने रणनीतिबारेमा काम गरिरहनुभएको छ। भीडभाड हुने कार्यालयमा व्यवस्थापन कसरी गर्ने ? वैज्ञानिक विधि के हो भनेर कार्यविधि बनाउन महानगरपालिका लागेको छ। चेतना, नागरिकको स्वभाव, नागरिकको आवश्यकता, आउजाउलाई हेरेर पनि त्यो काम गर्नुपर्छ। १३ गतेदेखि कार्यान्वयन गर्ने गरेर, निषेधाज्ञालाई निस्तेज गर्ने भन्ने छ। निषेधाज्ञा होस्, लकडाउन होस् या सटडाउन गर्ने ठाउँमा पुग्न नपरोस् भनेर सरोकारवालासँग पनि छलफलको गृहकार्यमा छौं। ४ तपाईं होम क्वारेन्टाइन र होम आइसोलेसनको कुरा गर्नहुन्छ। यसबाट त पोखरा महानगरपालिका जिम्मेवारीबाट पछि हटेको भन्ने अर्थ हुँदैन र ? ७५३ पालिकामध्ये सबैभन्दा राम्रो क्वारेन्टाइन बनाउने पोखरा महानगरपालिका हो। पोखराले हस्पिटललाई नै प्रयोग गरेर क्वारेन्टाइन बनाएको छ। दुईचारवटा बेड राखेर बनाएको क्वारेन्टाइनलाई काइदाको क्वारेन्टाइन भनेर पनि आयो। हाम्रो त बेडै हस्पिटलको छ। अट्याच बाथरुमसहितका कोठा छन्। हामीले आइसोलेसन स्तरको क्वारेन्टाइन बनायौं। अर्काे हस्पिटलमा महिलालाई मात्रै राख्ने क्वारेन्टाइन बनायौं। ५० बेडको आइसोलेसन मालेपाटनमा बनाएको पोखरा महानगरले। लेखनाथ सामुदायिक अस्पतालमा ५० बेडको आइसोलेसन बनाउन पनि पोखरा महानगरपालिकाले सहयोग गरेको हो। अब एक सय बेड थप्नुपर्छ भन्ने सोच छ। महामारीले उग्र रूप लियो भने आइसोलेसन पर्याप्त हुने स्थिति पनि हुन सक्छ। फेरि पनि हामीले उपयुक्त घर, उपयुक्त बसोवास छ भने व्यक्तिलाई घरमै आइसोलेसनमा राखेर स्वास्थ्यकर्मीको सम्पर्कमा राख्ने र आवश्यक पर्नासाथ हस्पिटल पनि लैजाने व्यवस्था मिलाउने महानगरको सोच हो। भोलि एक लाख संक्रमित भए भने राज्यले हात ठड्याउनुपर्छ, जुन स्वास्थ्य प्रवक्ताले नै भनिराख्नु भाछ। ५ संघीयता आयो। अधिकारसम्पन्न स्थानीय तह भयो भनियो। अधिकारसम्पन्न स्थानीय तहको अनुभूति यो संकटमा भयो कि भएन ? अधिकारै नपाएको त हामी भन्दैनौं। व्यवस्थापन, परिचालन, संरक्षण र रेखदेख गर्न हामीलाई कसैले रोक्दैन। तर भाषणमा अधिकारसम्पन्न भनियो, व्यवहारमा भएको छैन। अधिकारसम्पन्न गराउन त सुरक्षादेखि सबै कुरा व्यवस्थापन गर्नुपर्ने होला नि। तरपनि संघ सरकारले प्रहरी प्रशासन परिचालन गरेको छ। नागरिकको चाहनाअनुसार सुरक्षाको प्रत्याभूति दिऊँ न त भन्यो भने त्यो अधिकार अहिले पनि जिल्ला प्रशासनमा छ। तर महानगरपालिकाले समन्वय गर्दा अहिलेसम्म सहयोग नभएको अनुभूति गरेका छैनौं। सबै हामीले चलाउन पाउने हो भने हाम्रा नागरिकको चाहनाअनुसार परिचालन गर्न सक्थ्यौं। ६ प्रदेश र संघको सहयोग कस्तो पाउनुभएको छ ? हाम्रो पोखरामा परीक्षणको कुनै समस्या छैन। स्वाब संकलन भइरहेजति परीक्षण भइरहेको छ। सबैभन्दा धेरै परीक्षण पोखरामै भइरहेको छ। हामी आफैंले निर्णय गर्न नपाउँदा केही ढिला पनि भइरहेको छ। संघ काठमाडौंमा छ। हाम्रो सहयोगविना प्रदेश र संघले पनि काम गर्न सक्दैनन् नि। ७ लकडाउन सुरु भएलगत्तै राहत वितरण गर्नुभयो। अहिले राहत दिनुपर्ने अवस्था छैन ? दिनदिनै काम गरेर खानेलाई राहत दिनु उपयुक्त हो भनेर दिइएको हो। पुग्नैपर्ने ठाउँमा ७० प्रतिशतमा पुग्यो। ३० प्रतिशत नपुग्नुपर्ने ठाउँमा पनि पुग्यो। हुँदोरहेछ पनि त्यस्तो। नभएकालाई देऊ भन्नुपर्नेले भनेनन्। अहिले श्रमिकलाई काम गर्ने वातावरण बनाइएको छ। राहत आवश्यक परिहालेको छैन। ८ रोजगारका कार्यक्रम केही ल्याउँदैछ कि महानगरले ? कार्यक्रम मात्रै ल्याएर केही हुँदैन। लक्ष्यित वर्गलाई पहिचान गर्न जरुरी छ। काम गर्न चाहनेलाई उत्पादनसँग महानगरपालिकाले जोड्ने गर्छ। सामूहिक रूपमा काम गर्न चाहनेलाई महानगरपालिकाले सहजीकरण गर्छ। पूर्वाधारलगायत केमा सहयोग गर्नुपर्छ, यसमा महानगरपालिका तयार छ। ९ कोभिड १९ का मृतकको शव व्यवस्थापन गर्न निकै अवरोध भयो। प्रहरीले हवाई फायरसमेत गर्नुपर्यो। अब पनि यस्तै भइरहला ? कोरोना साह्रै खतरा रोग हो, सतर्क होऊ भनेर हामीले पहिल्यै भनेका थियौं। जिउँदैले त संक्रमण गर्छ भने लासले झन् खतरा हुन्छ भन्ने भयो। तर पछि सहज भयो। भोलिका दिन महामारी धेरै भयो भने अहिलेको लास व्यवस्थापनको ठाउँले नथेगे विकल्प खोज्नुपर्छ। संघ र प्रदेशकै सहयोग छैन विजय सरावगी, मेयर, वीरगन्ज महानगरपालिका, पर्सा १ तपाईंको स्वास्थ्य अवस्था कस्तो छ ? मेरो स्वास्थ्य सामान्य छ, तर कोरोना रिपोर्ट नेगेटिभ आइसकेको छैन। पछिल्लोपटक बुधबार गरिएको जाँचमा पनि पोजेटिभ नै देखायो। स्वास्थ्यमा समस्या नभएकाले चिकित्सकको सल्लाहअनुसार घरमै आराम गर्न आएको हुँ। मसहित परिवारका सबै संक्रमित भएका छौं। बुवाको कोरोना रिपोर्ट नेगेटिभ आए पनि स्वास्थ्य समस्याले उहाँ काठमाडौंस्थित ग्रान्डी हस्पिटलमा भेन्टिलेटेरमा हुनुहुन्छ। पत्नी, छोरी र छोरा नेगेटिभ रिपोर्ट आएपछि घरमै स्वास्थ्यलाभ गरिरहेका छन्। २ कसरी संक्रमित हुनुभयो ? यसरी भएँ भन्ने यकिन कारण थाहा भएन। कोरोना महामारी फैलिएयता वीरगन्जका जनतालाई जोगाउन चार महिनासम्म फिल्डमै खटें। एक घर एक पीसीआर जाँच अभियान सुरु गर्दा स्वाब संकलन भएको स्थानमा पुगें। मेरो घर र फर्ममा काम गर्ने २० जना संक्रमित थिए। ३ वीरगन्जको पछिल्लो अवस्था कस्तो छ ? पर्सामा जति पनि संक्रमित भेटिएका छन्, उनीहरूको उपचार वीरगन्जमै भइरहेको छ। अहिलेसम्म (भदौ ७ सम्म) वीरगन्जसहित जिल्लाभर संक्रमितको संख्या १९ सय नाघिसकेको छ। साउनयता मात्रै १८ सयभन्दा बढी संक्रमित थपिए। तीन सय ५० भन्दा बढी संक्रमित निको भई घर फर्किसकेका छन्। मृत्यु हुनेको संख्या ३६ छ। साउनयता मात्रै ३२ जनाको मृत्यु भएको छ। वीरगन्ज र पर्सामा संक्रमण समुदाय स्तरमै फैलिइसकेको छ। तीन हप्तायता दिनहुँ सयको हाराहारीमा संक्रमित थपिइरहेका छन्। अवस्था भयावह बन्दै छ। ४ संक्रमण नियन्त्रण गर्न संघ र प्रदेश सरकारसँग सहयोग र समन्वय भइरहेको छ ? छैन। दुवै सरकारले समन्वय गरेका छैनन्। कुनै सहयोग चाहिँदैन। सहयोगको अपेक्षा पनि गरेका छैनौं। संघ र प्रदेश सरकारसँग पाँच महिनादेखि कराउँदाकराउँदा म थाकिसकें, तर उहाँहरूमा सहयोग गर्ने योजना नै छैन। उहाँहरूलाई वीरगन्जका जनता चाहिएजस्तो लागेन। वीरगन्जका जनता अभिभावकविहीनजस्तै भएका छन्। उहाँहरूबाट सहयोग त भएन नै; महानगरले गर्न खोज्दा पनि पाएन। कोभिड अस्पतालको स्थापना र सञ्चालनको जिम्मा संघ सरकारको हो। वीरगन्जका जनता बचाउन महानगरपालिका आफैंले कोभिड अस्पताल सञ्चालनका लागि गण्डक अस्पतालसँग सम्झौता गरेर संघ सरकारसँग अनुमति माग्यो। संघ सरकारको स्वास्थ्य मन्त्रालयले २८२९ सम्म अनुमति नदिई अड्काएर राख्यो। पछि अनुमति दियो तर कोभिड अस्पताल सञ्चालन र व्यवस्थापनको सबै खर्च महानगरपालिकाले नै गर्नू भनेर आदेश दियो। कोभिड अस्पतालमा खटिने डाक्टर र नर्स जो संघ सरकारमातहतकै नारायणी अस्पतालका छन्, उहाँहरूका खाना र वास खर्च पनि महानगरपालिकाले नै बेहोर्नु परिरहेको छ। कोभिड महामारी रोकथाम तथा नियन्त्रणमा महानगरले सातदेखि आठ करोड रुपैयाँ खर्च गरिसकेको छ। त्यसमध्ये पौने दुई करोड रुपैयाँ स्थानीय दाता र संघसंस्थाबाट सहयोग मागेर जुटाएका हौं। संघ र प्रदेश सरकारले महानगरसँग काँधमा काँध मात्रै मिलाइदिएको भए वीरगन्जले अहिलेको संकट भोग्नु पर्दैनथ्यो। ५ वीरगन्जका जनतालाई महामारीबाट जोगाउन अब के गर्नुहुन्छ ? तीनवटा काम सुरु गर्दै छु। पहिलो लामो समयदेखि जुन निषेधाज्ञा लगाइएको छ, जसका कारण खान नपाएर जो समस्यामा परेका छन्, उनीहरूका घरमा राहत पुर्याउने छ। दोस्रो अस्पतालमा बेड नपाएर घरमै बस्न बाध्य संक्रमतिलाई आइसोलेसनमा ल्याएर राख्ने काम गर्छु। अस्पतालको आइसोलेसनमा राख्न असम्भव संक्रमितलाई उनीहरूकै घरमा औषधि पुर्याउने र स्वास्थ्यकर्मी र तालिमप्राप्त स्वंयसेवक खटाएर परामर्श दिने व्यवस्था मिलाउने छु। तेस्रो भारतसँग जोडिएका सीमानाकामा कडाइ गर्नुपर्नेछ। नाकाबाट अनधिकृत प्रवेश हुन दिनु हुँदैन। यसमा सीमाका जनता, जनप्रतिनिधि र प्रहरी प्रशासनकोे रचनात्मक सहयोग पनि उत्तिकै आवश्यक हुन्छ। व्यापारिक प्रयोजनका सामान लिएर आउनुपरेमा भन्सार नाकाबाटै ल्याउने व्यवस्था मिलाउने छु। रह्यो आइसोलेसन बेड थप्ने विषय। यसमा लेभल २ र ३ को कोभिड अस्पतालको व्यवस्थापन गर्ने जिम्मा संघ सरकारको हो। अब उसैले व्यवस्था गर्छ। लेभल १ कोभिड अस्पताल सञ्चालन भने महानगरले जिल्ला विपद् व्यवस्थापन केन्द्र (डीसीएमसी) सँग समन्वयमा गर्नेछ। स्थानीय प्रशासन र दलहरूको साथ मात्रै पाएँ भने रेड जोनमा परेको वीरगन्ज महानगरलाई एक महिनाभित्र ग्रिन जोनमा पुर्याउन सकिन्छ। यसमा म विश्वस्त छु।"
सधैं मलको हाहाकार,"केही अपवादबाहेक देशभर बर्खे धानबालीको रोपाइँ सम्पन्न भइसकेको छ। अहिले धानबालीको टप ड्रेसिङ (रोपाइँ भएको २२ दिनपछि) को समय हो। यतिबेला धानबालीलाई सबैभन्दा बढी युरिया मल चाहिन्छ। टप ड्रेसिङको समयमा देशभर कम्तीमा ७० हजार मेट्रिकटन युरिया मल आवश्यक पर्छ। विडम्बना, सरकारसँग अहिले युरिया मलको रत्तिभर मौज्दात छैन। त्यसले देशभरका किसान मलको चर्को अभाव झेल्न बाध्य छन्। कतिपय स्थानमा लुकाइछिपाइ राखिएको मलका लागि किसान चर्को घाम र भारी वर्षाको वास्ता नगरी दिनभर लाइनमा बस्न विवश छन्। यति दुःख सहेर पनि रित्तो हात फर्किनुपर्ने नियति हटेको छैन। किसानका लागि यो नयाँ समस्या भने होइन। नेपालमा बर्सेनि धानबालीका समयमा युरिया मलको चर्को अभाव हुन्छ। अन्नको बाला फलाएर देशको पेट भर्न दिनरात खेतमा पसिना बगाउने किसानले कतिपय जिल्लामा मलको माग गर्दा कुटाइसमेत खानु परेको तीतो यथार्थ हामीमाझ छ। कृषि प्रधान मुलुकमा यसभन्दा लज्जास्पद विषय हुनै सक्दैन। खेतीका लागि किसानलाई चाहिने सामान्य मलसम्म उपलब्ध नहुनु कृषि प्रधान मुलुकका लागि दुर्भाग्य हो। बर्सेनि बर्खे धानबालीको समयमा युरिया मलको चर्को अभाव हुँदा पनि यसतर्फ सम्बन्धित निकायको ध्यान नपुग्नु अझ दुःखद् पक्ष हो। धानबालीलाई चाहिने परिमाणभन्दा कम्तीमा एक लाख टन बढीको प्रक्षेपण गरी हरेक वर्ष बफर स्टक राख्न सकिएको खण्डमा मलको हाहाकार हुने थिएन। संसद्को प्राकृतिक तथा कृषि समितिले बफर स्टक राख्न सरकारलाई दर्जनौं पटक निर्देशन दिइसकेको छ। तर, यसतर्फ सम्बन्धित निकायको ध्यान जानै सकेको छैन। यसले सरकार कृषकको समस्याप्रति उत्तरदायी एवं संवेदशील नभएको सन्देश प्रवाह हुन्छ। सरकारले अनुदानित मल वितरणका लागि सहकारी संस्थालाई जिम्मेवारी दिएको छ। तर, संस्थाका अधिकांश पदाधिकारी राजनीतिक दलका कार्यकर्ता छन्। यस्ता पदाधिकारीले मल आपूर्ति गरी आफ्ना नजिककालाई जति पनि दिने र अन्यलाई निकै महँगो मूल्यमा उपलब्ध गराउने आरोपसमेत बेलाबखतमा लाग्दै आएको छ। दुःखको कुरा सहकारी संस्थाले मल बिक्रीका लागि व्यापारीलाई जिम्मेवारी दिन्छन्। व्यापारीले मनपरी मूल्य तोक्ने गरेका छन्। कालोबजारीका कारण किसान थप मर्कामा परेका छन्। बर्सेनि दोहोरिने यस्ता घटनालाई नियन्त्रण गर्न सरकार संवेदनशील हुनु आवश्यक छ। मलको वितरण प्रणाली सीमित बिचौलियाको घेराबन्दीमा पर्दा देशभरका किसान आक्रान्त बन्नु राम्रो होइन। यो वर्ष सरकारले कोरोना भाइरसको महामारीका कारण समयमा युरिया मल आपूर्ति गर्न नसकिएको बताउँदै आएको छ। महामारीका कारण मल उत्पादन गर्ने कारखानामा जनशक्ति अभाव हुनु स्वाभाविक हो। त्यही बहानामा उत्पादनमा समस्या परेको र उत्पादित मल कामदार अभावका कारण जहाजमा लोडअनलोड गर्न नसकिएको सरकारी निकायको दाबी छ। देशभरका कृषकको लागि (उखु, चियालगायत अन्य बालीबाहेक) करिब ६ लाख मेट्रिकटन मल आवश्यक पर्छ। तर, सरकारले करिब तीन लाख मेट्रिकटनलाई पुग्ने गरी मात्र बजेट विनियोजन गर्दै आएको छ। कृषकले समयमै पर्याप्त मल नपाउनुको पछाडि यो पनि एउटा कारण हो। यसबाहेक समयमै टेन्डर आह्वान नगर्नु, राजनीतिक पहुँच भएका व्यक्तिलाई आपूर्तिको जिम्मा दिनु, टेन्डर र खरिद प्रणाली झन्झटिलो र लामो हुनु, वितरण प्रणाली पारदर्शी बनाउन नसक्नु पनि बर्सेनि मलको अभाव देखिनुका कारण हुन्। किसानले बर्सेनि व्यहोर्ने समस्यालाई समाधान गर्न सरकारले हालै अनुदानको मल वितरण व्यवस्थापन निर्देशिका२०७७ जारी गरेको छ। यो निर्देशिकालाई पारदर्शी र प्रभावकारी रूपमा कार्यान्वयनमा ल्याउन सकिए आगामी दिनमा किसानले मलका लागि सास्ती व्यहोर्नु पर्ने अवस्था कम हुन सक्छ। यसतर्फ सम्बन्धित निकायको ध्यान जानु आवश्यक छ।"
संक्रमण त्रासले रगत अभाव,"चितवन : रक्त क्यान्सरपीडित भाइको उपचारका लागि रगतको जोहो गर्न कञ्चनपुरका हिरेन्द्रकुमार रानालाई हम्मेहम्मे परेको छ। भरतपुरमा उनले चिनेका कोही छैनन्। रानाले रक्तदाता पनि चिनेका छैनन्। रगत पाउन मुस्किल भएपछि उनी निराश छन्। बिरामीको कागजपत्र र रगत लाने बाक्सा लिएर भरतपुर अस्पतालको हाताभित्र रहेको क्षेत्रीय रक्तसञ्चार केन्द्रमा रगत लिन उनी घण्टौं पर्खिरहे। रगत कति खोजे भाइको लागि रगत पाइन्छ कि भनेर यहाँ आएर बसेको छु, रानाले भने, यहाँ कोही चिनेको छैन रक्तदाता नभेट्दा सारै समस्या भएको छ। उनका भाइको बीपी कोइराला मेमोरियल क्यान्सर अस्पतालमा उपचार भइरहेको छ। १२ वर्षीया नातिनीका लागि रगत खोज्दै लक्ष्मीप्रसाद भट्टराई पनि रक्त सञ्चारमा भेटिए। बोनम्यारोमा समस्या भएपछि उनकी नातिनीको शरीरमा रगत उत्पादन कम भएको छ। भट्टराईकी नातिनीको पुरानो मेडिकल कलेजमा उपचार भइरहेको छ। तर, रगत पाउन मुस्किल छ। कहिले पाइन्छ कहिले पाइन्न अहिलेसम्म सामाजिक अभियन्ताबाट सहयोग पाएको छु, उनले भने, दौडधुप धेरै गर्नुपर्छ दिनदिनै रगतको खोजीमा भौंतारिरहेको छु। मेडिकल सिटीको रूपमा चिनिएको चितवनमा रगत अभाव हुँदा सरोकारवाला गम्भीर छैनन्। जटिल अवस्थाका बिरामीलाई रगतको जुटाउन समस्या छ। कोरोना संक्रमण बढेपछि रक्तदान कार्यक्रम हुन सकेको छैन। संक्रमण जोखिमले दाता त्रसित छन्। बिरामीलाई रगत अभाव हुन थालेपछि अहिले चितवनका टोलटोलमा रगत संकलन अभियान थालिएको छ। युवा उद्यमी मञ्च चितवनले टोलटोलमा घुम्ती रगत संकलन अभियान थालेको हो। कोरोना संक्रमणले दाता नजुट्दा टोलमै रगत संकलन गर्न सुरु गरिएको नेपाली युवा उद्यमी मञ्च चितवनका अध्यक्ष कृष्ण सापकोटाले बताए। अहिले कार्यक्रम नहुँदा रगत जम्मा हुन सकेन, उनले भने, टोलमै पुगेर रगत संकलनको काम गरिरहेका छौं। क्षेत्रीय रक्तसञ्चार केन्द्र भरतपुरसँग समन्वय गरेर घुम्ती शिविर सञ्चालन भइरहेको सापकोटाले जानकारी दिए। मञ्चले हरेक दिन दुई स्थानमा पुगेर शिविर राख्ने गर्छ। धेरै जिल्लाबाट चितवनमा बिरामी आउने कारण पनि रगतको माग बढी भएको नेपाल रेडक्रस सोसाइटी चितवन शाखाका सभापति ज्ञानशाली न्यौपानेको ठहर छ। उनले भने, रगतको माग बढी भएको छ तर रगत दिने शून्य छ। त्यसैले समस्या भएको हो। हामीले बारम्बार रक्तदानको लागि आग्रह गरिरहेका छौं। भरतपुरमा केन्द्रीय स्तरको भरतपुर अस्पताल, बीपी कोइराला मेमोरियल क्यान्सर अस्पताल, दुई मेडिकल कलेज र २४ साना ठूला अस्पताल छन्। लकडाउनको अवधिमा दैनिक ७० पिन्ट रगतको माग भइरहेको क्षेत्रीय रक्तसञ्चार केन्द्र भरतपुरले जनाएको छ। सामान्य अवस्थामा १ सय ५० पिन्ट रगत खपत हुने गरेको थियो। क्षेत्रीय रक्तसञ्चार केन्द्र भरतपुरका प्रमुख रमेशकान्त पौडेलले भने, दिनहुँ धेरै रगतको माग आउँछ तर चाहेर पनि रगत दिन सकिएको छैन। कोरोना संक्रमण अघि भरतपुरको क्षेत्रीय रक्तसञ्चार केन्द्रले नवलपुर, बारा, सर्लाही, रौतहट, मकवानपुरमा पुगेर रगत संकलन गर्दै आएको थियो।"
औषधि उद्योगको बेहाल,"काठमाडौं : कोभिड १९ को संक्रमण नियन्त्रणका लागि सरकारले घोषणा गरेको लकडाउनले औषधि उद्योग पूर्ण क्षमतामा सञ्चालन हुन सकेनन्। सरकारले अत्यावश्यक उद्योग बन्द नगर्ने भने पनि कामदार अभाव र कच्चापदार्थको मूल्यमा भएको वृद्घिले औषधि उद्योग पनि मारमा परे। औषधि उद्योग खोल्ने प्रयास गर्दा पनि कर्मचारी आउन नमान्दा उद्योग पूर्ण क्षमतामा सञ्चाालन हुन नसकेको उद्योगी बताउँछन्। नेपाल औषधि उत्पादक संघका अनुसार देशभर ६२ वटा औषधि उद्योग भए पनि ती सबै २५ देखि ३० प्रतिशतको हाराहारीमा मात्रै सञ्चालनमा छन्। कच्चा पदार्थ, कामदार र बजारको अभावका कारण निकै कम क्षमतामा उद्योग सञ्चालनमा रहेको औषधि उत्पादक संघका पूर्वअध्यक्ष दीपक दाहालले बताए। नेपालमा सञ्चालनमा रहेका औषधि उद्योगबाट वार्षिक रूपमा करिब २६ अर्बको कारोबार हुँदै आएको छ। लकडाउनका क्रममा औषधिको बिक्री समेत घटेपछि उद्योगीलाई चल्न झनै मुस्किल भएको छ, दाहालले भने, मधुमेह, मुटु रोगजस्ता दीर्घबिरामीले नियमित सेवन गर्नुपर्ने औषधिबाहेक अन्यको बिक्री ह्वात्तै घट्यो। एन्टिबायोटिक औषधिको बिक्री ७० प्रतिशतसम्म घटेको दाहालले बताए। उत्पादित औषधि बिक्री नहुँदा उद्योगी मारमा परेका छन्। औषधि उत्पादनमा पर्ने कुल लागतको ५० प्रतिशत हिस्सा कच्चापदार्थ हो। संकटका बीच विश्वबजारमा औषधिको मूख्य कच्चा पदार्थमा वृद्घि भएपछि औषधिको लागत खर्चसमेत वृद्घि भएको उद्योगीको भनाइ छ। एन्टिबायोटिकमा सबैभन्दा बढी प्रयोग हुने एजिथ्रोमाइसिन को मूल्य आकासिएको दाहालले बताए। जनवरीमा प्रतिकिलो ९८ ५० अमेरिकी डलरमा खरिद गरिएको एजिथ्रोमाइसिनको मूल्य बढेर जुलाईमा १७६६५ डलरसम्म पुग्यो। लागत खर्चको आधारमा उत्पादित औषधिको बिक्री मूल्य नबढ्दा उद्योगीलाई झन घाटा लागेको उद्योगीले बताएका छन्। औषधिको मूल्य सरकारले तोक्ने गरेको छ। उनी भन्छन्, ०६४ सालमा औषधिको मूल्य समायोजन भएपछि अहिलेसम्म सरकारले मूल्य समायोजन गरेको छैन, पारासिटामोल अहिले पनि एक रुपैयाँमा नै बेच्नुपरेको छ। एजिथ्रोमाइसिन मात्रै होइन, अन्य कच्चा पदार्थको पनि मूल्य वृद्घि भएको छ। कोभिडका कारण उद्योग संकटमा भए पनि हालसम्म कर्मचारी कटौती भने नगरेको दाहालले बताए। उनले भने, उद्योगलाई धान्न सरकारले उद्योगमैत्री नीति नलिएका कारण केही उद्योगले १० देखि १५ प्रतिशत कर्मचारी कटौती गर्ने विषयमा छलफल सुरु गरेका छन्। औषधि उद्योगबाट १४ हजार सात सय ५ जनाले प्रत्यक्ष रोजगारी पाएका छन्। नेपाल औषधि उत्पादक संघका महासचिव विप्लव अधिकारीका अनुसार सामान्य अवस्थाका लागि तीन महिनासम्म धान्ने कच्चा पदार्थ मात्रै उद्योगीसँग सञ्चित छ। अधिकारी भन्छन्, यही अवस्था लामो समयसम्म रहिरहे कच्चापदार्थ अझै लामो समयसम्म टिक्न सक्छ। अर्थविद केशव आचार्यका अनुसार कोरोनाको महामारी अझै बढ्दो क्रममा रहेकाले तत्काल उद्योग व्यवसाय उकास्न गाह्रो छ। सरकारले अत्यावश्यक उद्योग सञ्चालनका मापदण्ड जारी गरेको छ। सरकार आफैंले कार्यालयमा आधा मान्छे मात्रै राखेर काम गरिरहेको छ। उद्योगमा त भिडभाड गरेर चलाउन सकिने अवस्था पनि छैन। यस्तो अवस्थामा उद्योग पूर्ण क्षमतामा ल्याउन गाह्रै छ, आचार्यले भने। उनका अनुसार नेपालमा सिमेन्ट उद्योगपछि सबैभन्दा बढी सम्भावना बोकेको औषधि उद्योग हो। भारत र चीनबाट आयात हुने औषधिकै हाराहारीको गुणस्तरमा औषधि उत्पादन भइरहेका छन्। तर, सरकारले औषधि उद्योगलाई संरक्षण गर्ने नीति लिन सकेको छैन, आचार्यले भने, धेरै ठूलो केही गर्नुपर्दैन। औषधि उत्पादक आफैले ३० प्रकारका औषधि उत्पादनमा सक्षम भएको भनिरहँदा त्यस्ता औषधिको आयातमा तत्कालै प्रतिबन्ध लगाएर राहत दिन सकिन्छ। उद्योग, वाणिज्य तथा आपूर्ति मन्त्रालयका उद्योगतर्फका सचिव चन्द्र घिमिरेले औषधि आयात रोक्ने विषयमा उद्योगीको फरक फरक धारणा आएको जानकारी दिए। केही उद्योगीले आत्मनिर्भरता नजिक भएकाले आयातलाई कस्दै लानुपर्ने र केहीले आयातलाई तत्काललाई रोक्न नमिल्ने गरी फरक धारणा दिएकाले समस्या समाधान गर्न कठिनाई भएको घिमिरेले जानकारी दिए। औषधि आयात रोक्ने हो भने औषधिको उपलब्धतामा समस्या आउनसक्छ। त्यसले बजारमा औषधिको अभाव सिर्जना हुनसक्छ, सचिव घिमिरेले भने, त्यसबाहेक व्यापारीले औषधिको मूल्य पनि अचाक्ली बढाउने जोखिम छ। यसबाट अन्तिममा मारमा पर्ने उपभोक्ता नै हो। तर, सँगसँगै हामीले उद्योगीका समस्या पनि सुन्नुपर्ने हुन्छ। राज्यले उद्योगी र उपभोक्ता दुवैको हितमा रहेर नीति लिनुपर्ने हुन्छ। औषधि उद्योगको विषयमा उत्पन्न समस्या समाधान गर्न मन्त्रालय अध्ययन गरी ठोस नीति कार्यान्वयनमा ल्याउने उनले बताए। औद्योगिक वातावरण आवश्यक विप्लव अधिकारी महासचिव, नेपाल औषधि उत्पादक संघ औषधि उद्योग अहिले अरु उद्योग सरह संकटमा रहेकाले यसलाई एउटै डालोमा राखेर समाधान खोज्दा पनि फरक पर्दैन। पुनर्कर्जा, सहुलियत ऋण, कर्मचारीको तलब खुवाउने सबै उद्योगीका साझा समस्याका विषय हुन्। त्यसैले औषधि उद्योगलाई विशेष व्यवहार गरिनुपर्छ भन्ने हाम्रो सोच छैन। कुल उत्पादन जडित क्षमताको हिसाबले ७५ औषधिमा नेपाल आत्मनिर्भर भइसके पनि ४५ प्रतिशत मात्रै बजार हिस्सा स्वदेशी उद्योगले ओगटेको छ। सरकारले उद्योग सञ्चालन गर्ने वातावरण तयार गरिदिनुपर्छ। यसका साथै कच्चा पदार्थ र कामदारको अभाव पनि खडकिएको छ।"
सधैं मलको हाहाकार,"केही अपवादबाहेक देशभर बर्खे धानबालीको रोपाइँ सम्पन्न भइसकेको छ। अहिले धानबालीको टप ड्रेसिङ (रोपाइँ भएको २२ दिनपछि) को समय हो। यतिबेला धानबालीलाई सबैभन्दा बढी युरिया मल चाहिन्छ। टप ड्रेसिङको समयमा देशभर कम्तीमा ७० हजार मेट्रिकटन युरिया मल आवश्यक पर्छ। विडम्बना, सरकारसँग अहिले युरिया मलको रत्तिभर मौज्दात छैन। त्यसले देशभरका किसान मलको चर्को अभाव झेल्न बाध्य छन्। कतिपय स्थानमा लुकाइछिपाइ राखिएको मलका लागि किसान चर्को घाम र भारी वर्षाको वास्ता नगरी दिनभर लाइनमा बस्न विवश छन्। यति दुःख सहेर पनि रित्तो हात फर्किनुपर्ने नियति हटेको छैन। किसानका लागि यो नयाँ समस्या भने होइन। नेपालमा बर्सेनि धानबालीका समयमा युरिया मलको चर्को अभाव हुन्छ। अन्नको बाला फलाएर देशको पेट भर्न दिनरात खेतमा पसिना बगाउने किसानले कतिपय जिल्लामा मलको माग गर्दा कुटाइसमेत खानु परेको तीतो यथार्थ हामीमाझ छ। कृषि प्रधान मुलुकमा यसभन्दा लज्जास्पद विषय हुनै सक्दैन। खेतीका लागि किसानलाई चाहिने सामान्य मलसम्म उपलब्ध नहुनु कृषि प्रधान मुलुकका लागि दुर्भाग्य हो। बर्सेनि बर्खे धानबालीको समयमा युरिया मलको चर्को अभाव हुँदा पनि यसतर्फ सम्बन्धित निकायको ध्यान नपुग्नु अझ दुःखद् पक्ष हो। धानबालीलाई चाहिने परिमाणभन्दा कम्तीमा एक लाख टन बढीको प्रक्षेपण गरी हरेक वर्ष बफर स्टक राख्न सकिएको खण्डमा मलको हाहाकार हुने थिएन। संसद्को प्राकृतिक तथा कृषि समितिले बफर स्टक राख्न सरकारलाई दर्जनौं पटक निर्देशन दिइसकेको छ। तर, यसतर्फ सम्बन्धित निकायको ध्यान जानै सकेको छैन। यसले सरकार कृषकको समस्याप्रति उत्तरदायी एवं संवेदशील नभएको सन्देश प्रवाह हुन्छ। सरकारले अनुदानित मल वितरणका लागि सहकारी संस्थालाई जिम्मेवारी दिएको छ। तर, संस्थाका अधिकांश पदाधिकारी राजनीतिक दलका कार्यकर्ता छन्। यस्ता पदाधिकारीले मल आपूर्ति गरी आफ्ना नजिककालाई जति पनि दिने र अन्यलाई निकै महँगो मूल्यमा उपलब्ध गराउने आरोपसमेत बेलाबखतमा लाग्दै आएको छ। दुःखको कुरा सहकारी संस्थाले मल बिक्रीका लागि व्यापारीलाई जिम्मेवारी दिन्छन्। व्यापारीले मनपरी मूल्य तोक्ने गरेका छन्। कालोबजारीका कारण किसान थप मर्कामा परेका छन्। बर्सेनि दोहोरिने यस्ता घटनालाई नियन्त्रण गर्न सरकार संवेदनशील हुनु आवश्यक छ। मलको वितरण प्रणाली सीमित बिचौलियाको घेराबन्दीमा पर्दा देशभरका किसान आक्रान्त बन्नु राम्रो होइन। यो वर्ष सरकारले कोरोना भाइरसको महामारीका कारण समयमा युरिया मल आपूर्ति गर्न नसकिएको बताउँदै आएको छ। महामारीका कारण मल उत्पादन गर्ने कारखानामा जनशक्ति अभाव हुनु स्वाभाविक हो। त्यही बहानामा उत्पादनमा समस्या परेको र उत्पादित मल कामदार अभावका कारण जहाजमा लोडअनलोड गर्न नसकिएको सरकारी निकायको दाबी छ। देशभरका कृषकको लागि (उखु, चियालगायत अन्य बालीबाहेक) करिब ६ लाख मेट्रिकटन मल आवश्यक पर्छ। तर, सरकारले करिब तीन लाख मेट्रिकटनलाई पुग्ने गरी मात्र बजेट विनियोजन गर्दै आएको छ। कृषकले समयमै पर्याप्त मल नपाउनुको पछाडि यो पनि एउटा कारण हो। यसबाहेक समयमै टेन्डर आह्वान नगर्नु, राजनीतिक पहुँच भएका व्यक्तिलाई आपूर्तिको जिम्मा दिनु, टेन्डर र खरिद प्रणाली झन्झटिलो र लामो हुनु, वितरण प्रणाली पारदर्शी बनाउन नसक्नु पनि बर्सेनि मलको अभाव देखिनुका कारण हुन्। किसानले बर्सेनि व्यहोर्ने समस्यालाई समाधान गर्न सरकारले हालै अनुदानको मल वितरण व्यवस्थापन निर्देशिका२०७७ जारी गरेको छ। यो निर्देशिकालाई पारदर्शी र प्रभावकारी रूपमा कार्यान्वयनमा ल्याउन सकिए आगामी दिनमा किसानले मलका लागि सास्ती व्यहोर्नु पर्ने अवस्था कम हुन सक्छ। यसतर्फ सम्बन्धित निकायको ध्यान जानु आवश्यक छ।"
पहिरोले दशककै बढी क्षति,"काठमाडौं : मनुसन अवधिमा यसपटक पहिरोले २०६८ यताकै बढी मानवीय क्षति गरेको छ। पहिरोले २ सय ५४ जनाको ज्यान लिएको छ। ८१ जना बेपत्ता छन्। १ सय ५२ जना घाइते भए।यो तथ्यांक मनसुन सुरु भएपछि २ महिना ७ दिनको हो। यो वर्ष जेठ ३१ मा मनसुन सुरु भएको थियो। मनसुन अझै भदौसम्म जारी रहने देखिएको छ। सिन्धुपाल्चोक, बझाङ, म्याग्दी, कास्की, जाजरकोट, अछाम, कास्की, तनहुँ, संखुवासभा, डोटी, हुम्लालगायत ५१ जिल्लामा बढी जनधनको क्षतिको भएको छ। हजारौं जना विस्थापित भए पनि यकिन तथ्यांक छैन। अर्बौं रकमको अन्नबाली क्षति पुगेको छ। गृह मन्त्रालयअन्तर्गत राष्ट्रिय आपत्कालीन कार्यसञ्चालन केन्द्रका इन्चार्ज एवं उपसचिव मुरारी अवस्थीले यो वर्ष पहिरोले ठूलो क्षति गरेको बताए। मनसुनको सुरुआतदेखि नै दुःख दिइरहेको छ, उपसचिव अवस्थीले भने। उनले गत वर्ष जम्मा ८३ जनाको मात्रै मृत्यु भएको उल्लेख गरे। ११ जना बेपत्ता भएका थिए। गत वर्षभरिको तुलनामा यसपटक एकै महिनामा बढी विनाश भएको छ, उनले भने, असारमा मात्रै पोहोरभन्दा बढी क्षति भएको छ। साउनमा त झन् बढेको छ। केन्द्रको तथ्यांकले २०६८ मा १ सय ४, २०६९ मा ४३, २०७० मा ६५, २०७१ मा ९४, २०७२ मा ९२, २०७३ मा १ सय ३६, २०७४ मा ५९, २०७५ मा ७७ जनाको ज्यान गएको देखाउँछ। यस्तै, बेपत्ता र घाइतेको संख्या क्रमशः २०६८ मा २४, ७९, २०६९ मा ८, ३०, २०७० मा १८, ४४, २०७१ मा १ सय २९,९३, २०७२ मा १३, ७३, २०७३ मा ८, १ सय १५, २०७४ मा १५, ४४ र २०७५ मा १, १ सय ८ छ। इन्चार्ज अवस्थीका अनुसार यो वर्ष पहिरोका मात्रै १ सय ४ घटना भएका छन्। असारमा भएका २९ घटनामा १ सय ८ जनाको मृत्यु भयो। ४७ जना बेपत्ता भए। ४६ जना घाइते भए। साउनमा ६४ घटना हुँदा १ सय ३२ जनाको मृत्यु भयो। १७ जना बेपत्ता भए। ८७ घाइते भए। भदौ पहिलो सातासम्म ११ वटा पहिरो गइसकेका छन्। यी घटनामा १४ जनाको मृत्यु भएको छ भने १७ बेपत्ता छन्। १९ जना घाइते भएका छन्। घाइतेमध्ये ८० प्रतिशत निको भएर घर फर्किसकेका छन्। म्याग्दीका १ हजार ५ सय, सिन्धुपाल्चोकका २ सयभन्दा बढी परिवार विस्थापित भएका छन्। हुम्लामा ६ सय २ घर पहिरोमा परेका छन्। दर्जनौं पुल, बाटो भत्किए। सडक अवरुद्ध भए। पशुचौैपाया मरेका छन्। पहिरोले घर पुरिँदा जेठ ३१ गते पर्वतको कुस्मा२ दुर्लुङमा ९ जनाको मृत्यु भएको थियो। एक घाइते भएका थिए। यो नै यो वर्षको पहिलो ठूलो घटना थियो। त्यसपछि मनसुन निरन्तर छ। सिन्धुपाल्चोकमा मात्रै ५२ जनाको मृत्यु भएको छ भने २९ जना बेपत्ता छन्। ११ जना घाइते भए। मानवीयबाहेक अन्य क्षतिको विस्तृत विवरण आइनसकेको उपसचिव अवस्थीले बताए। विकास पूर्वाधारका नाममा डोजर, स्काभेटरको जथाभावी प्रयोगले ठूलो क्षति भएको आकलन गरिएको छ। भूकम्पले माटो खुकुलो भएका कारण पहिरो धेरै गएको पाइएको छ। सिन्धुपाल्चोक, पर्वत, म्यादी, तनहुँ, कस्कीलगायत जिल्लामा पहिरो आउनुको प्रमुख कारण भूकम्प दखिएको छ। उनका अनुसार जेठदेखि निरन्तर वर्षा भइरहेको छ। जसले गलाएर माटोको संरचना नै कमजोर बनायो। ३० वर्षको इतिहासमा सिन्धुपाल्चोक र पर्वतमा अत्यधिक वर्षा भएको तथ्यांक छ। यो वर्षको पहिरोमा प्राकृतिकभन्दा मानवीय कारण जिम्मेवार देखिएको छ। सुरक्षित तवरबाट घर बनाउने परिपाटी छैन। भवन मापदण्डको पालना गरिएको हुँदैन। विकास पूर्वाधारमा डोजर, स्काभेटरको प्रयोग जथाभावी गरिएको छ। उनका अनुसार वातावरण संरक्षणको पालना भएको छैन। जलविद्युत् आयोजनामा गरिने विस्फोट पनि कतिपय जिल्लामा पहिरोको कारण बनेको उनले बताए। राष्ट्रिय पुनर्निर्माण प्राधिकरणले २०७४ सालमा गरेको भौगर्भिक अध्ययनअनुसार भूकम्प प्रभावित जिल्लामा मात्रै ६ सयभन्दा बढी बस्ती पहिरोको जोखिममा छन्। प्राधिकरणका भूगर्भविद् लेखप्रसाद भट्टले भूकम्प प्रभावित जिल्लाको भौगर्भिक अध्ययन गरिएको सुनाए। भूगर्भविद्, इन्जिनियर, माटोविद् संलग्नले १४ टोलीले स्थलगत अध्ययन गरी अति प्रभावित १४ जिल्लाको भौगर्भिक अध्ययन गरेका थिए। विभिन्न समयमा गरी १ हजार १ सय ३ स्थानको अध्ययन गरिएको थियो। जसमा ४ सय ८६ स्थान सुरक्षित पाइएका थिए। सिन्धुपाल्चोकको जुगल२ लिदीजस्तै ३ सय ३७ बस्ती सुरक्षित गर्नुपर्ने पाइएको छ। त्योभन्दा बढी स्थानान्तरण नै गर्नुपर्ने अति जोखिमयुक्त बस्ती २ सय ९० छन्। बाढीपहिरोबाट यो वर्ष सबैभन्दा बढी प्रभावित पनि सिन्धुपाल्चोक नै देखिएको छ। सिन्धुपाल्चोकमा मात्रै सुरक्षित गर्नुपर्ने ९६ र स्थानान्तरण गर्नुपर्ने ७१ स्थान अध्ययनले औंल्याएको थियो। त्यसमा ५५ बस्ती मात्रै स्थानान्तरण गरिएको छ। भूकम्प प्रभावित जिल्लामा मात्रै लिदीजस्तै ६ सय बस्ती अझै जोखिममै छन्। देशभरको भौगर्भिक अध्ययन भने भएको छैन। अछामको रामारोशन, कालीकोटको नरहरिनाथको रूपसा, महाबैको नकुलगायत क्षेत्रमा अध्ययन भएकै छैन। पहिलो त सुरक्षित भइगयो। दोस्रो पहिरो मध्यम खालको छ। बस्तीको तल वा माथि पहिरो छ, तत्काल सुरक्षणको काम गरिहाल्नुपर्छ। त्यस्तोलाई सुरक्षित गर्न सकिनेमा राखिएको थियो। तत्काल नै संरक्षण गर्दा पहिरो नियन्त्रण गर्न सकिन्थ्यो। त्यसका लागि तत्कालीन जलउत्पन्न प्रकोप नियन्त्रण विभाग र भूसंरक्षण विभागलाई सिफारिस गरिएको थियो। तेस्रोमा बस्ती नै स्थानान्तरण गर्नुपर्ने भनेर सिफारिस गरिएको थियो। ठूलो पहिरो छ, नियन्त्रण गर्दा पनि ठूलो खर्च हुन्छ। त्यस्ता बस्ती स्थानान्तरण गर्नुको विकल्प छैन। भूगर्भविद् भट्टका अनुसार बस्ती नै स्थानान्तरणको जिम्मा प्राधिकरणले लिएको हो। प्राधिकरणको मुख्य उद्देश्य पहिरो नियन्त्रण होइन। अध्ययन चाहिँ गरिएको हो, उनले भने। पछिल्लो समय गएका पहिरोको कारक भूकम्प मात्रै नरहेको उनको भनाइ छ। उनले विकास पूर्वाधारमा प्रयोग डोजर प्रयोगका कारण जमिनमा हलचल पैदा भई प्राकृतिक स्वरूपमा धक्का लाग्दा पहिरो आउने गरेको बताए।भूकम्प नै प्रमुख कारण भए पहिला नै पहिरो गइसक्नुपर्थो, उनले भने, मानव सृजित समस्या थपिएको हो। विकास निर्माणमा डोजर, स्काभेटर प्रयोगले प्राकृतिक स्वरूपमा हलचल आयो र यो विपत्ति निम्तियो। उनले सिन्धुपाल्चोकको जुरेका जस्ता ठूलो पहिरोको संकेत देखिने र वर्षाको समयमा आउने पहिरोको यकिन गर्न नसकिने बताए। ठूलो पहिरोले संकेत दिन्छ। तर, वर्षा समयको पहिरो यकिन गर्न सकिँदैन। संकेत पनि हुँदैन, उनले भने। धेरै स्थानमा भने चिरा, धाँजा फुटेको ठाउँ पुरे, भल कटान गरे, खोल्सी नियन्त्रण गरे नियन्त्रण गर्न सकिने उनको भनाइ छ। दीर्घकालीन समाधानम जानुपर्छ प्राडा तारानिधि भट्टराईप्राध्यापक, भूगर्भशास्त्र, त्रिभुवन विश्वविद्यालय पहिरोको दीर्घकालीन समाधान नगरेसम्म विपत्ति आइरहन्छ । गयो, राहत बाँड्यो, फर्कियो । क्षति कम हुँदैन, भएको भयै हुन्छ । त्यसकारण दीर्घकालीन समाधान गर्नुपर्छ । विपद् समाधान गर्न दुई कानुन बनेका छन् । अब यी कानुनको कार्यान्वयन सबैभन्दा महŒवपूर्ण हुन्छ ।भूउपयोग ऐनले जमिनलाई १० भागमा वर्गीकरण गरेको छ । वर्गीकृत जमिनको नक्सा बनाएर स्थानीय तहलाई दिने व्यवस्था ऐनले गरेको छ । त्यसकारण छिटो नक्सा बनाएर स्थानीय तहलाई उपलब्ध गराउनुपर्छ । यो ऐनले भूविपद् हुने ठाउँ पनि छुट्ट्याउन भनिएको छ । नक्सा बनेपछि खतरा क्षेत्र कुन हो भन्ने निक्र्योल भइहाल्छ । यो खतरायुक्त क्षेत्रलाई सार्नुपर्छ । त्यसका लागि जग्गा सट्टाभर्ना लगाएको काम गर्नुपर्छ । अर्को, विपद् न्यूनीकरण तथा व्यवस्थापन ऐन २०७४ छ । त्यो ऐन बनेर विपद न्यूनीकरण तथा व्यवस्था प्राधिकरण गृह मन्त्रालयले गठन गरिसकेको छ । यो प्राधिकरण प्रदेश र स्थानीय तहमा गठन हुने व्यवस्था छ । त्यसकारण अब प्राधिकरणको संरचना छिटो फैलाउनुपर्छ । यी दुई कानुनअनुसार काम हुने हो भने पहिरोमा कसैले मर्नुपर्ने अवस्था आउँदैन । भूमि व्यवस्था मन्त्रालयले छिटो नक्सा बनाएर स्थानीय तहलाई दिनुपर्यो । गृहले प्राधिकरणको संरचना बनाएर अगाडि बढ्नुपर्यो । पहिरो जानुको मुख्य कारण अव्यवस्थित विकास निर्माण देखिएको छ । एक नम्बर कारण चाहिँ डोजरको जथाभावी प्रयोग नै हो । यस्तो कार्यले दुई किसिमले पहिरो निम्त्याउँछ । पहिलो त सडकको भित्तामा ढलको व्यवस्था नभएका कारण बाटोमै खोला बग्छ । पहिला सडक नहुँदा भिरालोबाट सलल बग्ने पानी बाटो भएर नै बग्दा पहिरो जान्छ । सडकमै भेल पानी थुप्रिन्छ र सडकबाटै खोला बग्छ । ढल व्यवस्थापन नगरी सडक बनाइएकाले धेरै क्षति भएको छ । स्थानीय निर्वाचनपछि पहिरो बढ्नुको कारण यही हो । अर्को कारण डोजरले थुपारेको माटो । माटो नै पहिरो भएर जान्छ । थुपारेको माटो प्रयोग गर्दैनन् । सडक बनाउने काम प्राविधिक हो । तर, गाउँपालिका र नगरपालिकामा प्राविधिक छैनन् । परामर्शदाताका भरमा बनाइएका सडकले विपत्ति मात्रै सृजना गर्छन् । त्यसकै परिणामस्वरूप यो वर्ष पहिरोले यति धेरै क्षति गरेको छ । प्रत्येक स्थानीय तहमा इन्जिनियर र भूगर्भविद्को दरबन्दी आवश्यक छ । खोलाका किनारमा अनधिकृत रूपमा बस्ती बस्नाले पनि विपत्तिको सिकार हुने अवस्था छ । खाली ठाउँ, खोला किनार, पाखा, सरकारी जग्गा देख्नेबित्तिकै त्यहाँ गएर बस्ने कारणले पनि विपत्ति निम्तिएको छ । खोल्साछेउ बस्ती भएका कारण पनि पहिरोले क्षति गरेको छ । कुनै बेला ठूलो पानी आएरै खोल्सा बनेका हुन् । त्योभन्दा ठूलो पानी (खहरे) आयो भने छेउको बस्तीमा खोल्सा पस्छ । पहिरो जान्छ । जनधनको क्षति हुन्छ । त्यसकारण खोल्साभन्दा टाढा मात्रै बस्ती बसाउनुपर्छ । पहिरोका प्यारामिटर थुप्रै हुन्छन् । बाँझो जमिन पनि पहिरो जानुको कारण हो । खेती गर्दा भेल पानी नियन्त्रण हुन्छ । कुलोकुलेसो बनाएर बाँकी पानी खोल्सामा फ्याँकिएको हुन्छ । खेतको गरामा भित्र पानी पस्छ । बाँझो जमिनमा कान्लोबाट छाँगोजस्तै पानी बग्छ र पहिरो जान्छ । पछिल्लो समय खण्डवृष्टिले पहिरो जाने गरेका छन् । पहिला एक हप्तासम्म पानी पथ्र्यो । अहिले एकै ठाउँमा ठूलो वर्षा भएर पहिरो जान्छन् । यसमा समयमा पनि भर पर्छ । राति आएको पहिरोले बढी क्षति गर्छ । जंगल फँडानी, डँढेलोलगायतले पहिरो जाने गरेका छन् ।"
अब मुद्रा सटही गाउँमै,"गाउँगाउँमा स्थापना भएका वाणिज्य बैंकका शाखामा आफूसँग भएको विदेशी मुद्रा सटही गर्न सकिने। काठमाडौं : अबदेखि गाउँगाउँमा स्थापना भएका वाणिज्य बैंकका शाखामा आफूसँग भएको विदेशी मुद्रा सटही गर्न सकिने भएको छ। नेपाल राष्ट्र बैंकले बैंकलाई हरेक शाखाबाट विदेशी मुद्रा किनिदिनुपर्ने व्यवस्था कार्यान्वयन गरेको छ। यस अघि बैंकले सहरी क्षेत्रका निश्चित शाखाबाट मात्रै विदेशी मुद्राको कारोबार गर्ने गरेका थिए। त्यसैकारण विदेशबाट फर्केका नेपाली वा पर्यटन क्षेत्रमा कार्यरत ग्रामीण क्षेत्रका नागरिकले आफूसँग भएको विदेशी मुद्रा साट्न लामो दूरीको यात्रा गर्नुपर्ने बाध्यता थियो। विदेशी मुद्रा खरिदका लागि भने फेरि पनि बैंकले तोकेका निश्चित शाखामै पुग्नुपर्नेछ। राष्ट्र बैंकले बैंकलाई विदेशी विनिमयको कारोबार (किन्ने र बेच्ने) गर्ने शाखा तोकेर त्यसै बमोजिम कारोबार गर्नुपर्ने व्यवस्था गरेको छ। यसका साथै, विदेशी मुद्राको कारोबार सहज बनाउन इजाजत (लाइसेन्स) नीति पनि खुकुलो पारिएको छ। यस अघि विदेशी मुद्राको कारोबार गर्ने फर्म, कम्पनी वा संस्थाले हरेक कारोबारस्थल (शाखा वा काउन्टर)को बेग्लाबेग्लै इजाजत लिने र सोही बमोजिम नवीकरण गर्नुपर्ने व्यवस्था थियो। अब त्यस्तो इजाजत एउटा संस्थाले एकमुष्ट पाउने भएका छन्। राष्ट्र बैंकले नाफामुखी र गैरनाफामूलक सबै संघसंस्था वा कम्पनीलाई विदेशी विनिमय कारोबार गर्ने प्रमाणका आधारमा त्यस्तो अनुमति दिनेछ। आइतबार जारी भएको नेपाल राष्ट्र बैंक विदेशी विनिमय कारोबार इजाजतपत्र तथा निरीक्षण नियमावली, २०७७ ले वित्तीय संस्था, डिपार्टमेन्टल स्टोर, सुपरमार्केट, होटेल तथा पर्यटन सेवा, उड्डयन सेवासँगै जुवाघर (क्यासिनो)लाई पनि विदेशी विनिमय कारोबारको इजाजत दिने भनेको छ। यस अघि निकै नियन्त्रणात्मक नीति अँगालिएको क्यासिनोलाई विदेशी विनिमय कारोबारमार्फत सम्पत्ति शुद्धीकरण गर्ने आकर्षक थलो मानिँदै आएको थियो। अब त्यस्ता क्यासिनोलाई नियमनको घेरामा तानेर विदेशी मुद्राको कारोबार फुकुवा गर्न लागिएको राष्ट्र बैंकले जनाएको छ। यसले क्यासिनो सञ्चालनमा सहजता ल्याउनेछ।"
६ वर्षदेखि त्रिपालमुनि बास,"सुर्खेत : सुर्खेतको बराहताल गाउँपालिकास्थित गिरीघाट शिविरमा बस्दै आएकी पार्वती कामीको अवस्था फेरिएको छैन। भेरीको भेलसँगै बगेका आफन्तको यादले झस्काउँछ। पुनस्र्थापना नहुँदा जंगलको बीचमा टाँगिएको त्रिपालमुनि बस्न बाध्य छन् पार्वती। २०७१ साउनमा भेरी नदीमा आएको बाढीले उनको घरबारी बग्यो। पुस्तौदेखिको बस्दै आएको थातथलो गुम्यो। घर, खेत, आठ वर्षीया नातिनी, ७० वर्षीया सासूआमा र भान्जा पनि बाढीसँगै बगे। पार्वतीले भने जेनतेन रातभर रुखमा चढेर ज्यान जोगाइन्। अहिले पनि उनले मृत्युसँग संघर्ष गर्दै बाँच्नु परेको छ। ६ वर्षदेखि ओत लाग्ने घर नपाएकी उनलाई सधैं भेट भर्ने चिन्ताले सताउँछ। गिट्टी कुटेको पैसाले आधा पेटमै चित्त बुझाउनुपर्छ। त्यही दिन सहबहादुर खड्काले पनि सबै गुमाए। बाढीले घरखेत बगायो। खड्का पनि ६ वर्षदेखि गिरीघाटको शिविरमा कष्टकर जीवन बिताइरहेका छन्। सोही ठाउँकी विष्णु विकको पीडा पनि कम छैन। बाढीपछि अरूले राज्यबाट राहत पाए। जग्गाको लालपुर्जा नहुँदा विष्णुले भने राहत पाउन सकेकी छैनन्। ६ वर्षअघि बाढीले घरखेत बगाएपछि विस्थापित सुुर्खेतका १ हजार ४५ परिवारको अवस्था दर्दनाक छ। तर, बाढीपीडितको पीडाले तीनै तहका सरकार र जनप्रतिनिधिलाई कहिल्यै पोल्दैन। चुनावमा जनप्रतिनिधिले विस्थापितलाई घर बनाइदिने वाचा धेरै गरे। तर, वाचा पूरा भएनन्। जनप्रतिनिधि र तीनै तहका सरकार जिम्मेवार नहुँदा कोही जंगलमा त कोही सडक छेउमा झुप्रो बनाएर बसेका छन्। सुर्खेतमा बाढीले १ सय ३४ जनाको मृत्यु भएको थियो। जसमध्ये ९६ जनाको लाससमेत भेटिएन। सरकारले ठोस योजना बनाउन नसक्दा विस्थापित परिवारको पुनस्र्थापना हुन सकेको छैन। जग्गा उपलब्ध हुन नसक्दा यो अभियान सफल हुन नसकेको प्रदेश सरकारको भनाइ छ। अर्कोतर्फ सरकारले किस्तामा दिने राहत रकमले जग्गा नआउने भन्दै पीडितले सो रकम अन्यत्रै खर्चने गरेका छन्। बाढीले घरबारविहीन बनेका १ हजार ४५ परिवारमध्ये ५ सय ७१ परिवारको पुनस्र्थापनाको प्रक्रिया अगाडि बढेको बताइएको छ। यसका लागि गत आर्थिक वर्षमा ५ करोड रुपैयाँ खर्च भएको आन्तरिक मामिला तथा कानुन मन्त्रालयका सूचना अधिकारी कृष्णबहादुर रोकायाले जानकारी दिए।"
ढुकुटीमा थुप्रियो विदेशी मुद्रा,"काठमाडौं : लकडाउन सुरु भएयता विदेशी मुद्राको ढुकुटी चुलिन थालेको छ। विकास निर्माणका गतिविधि बन्द हुँदा आयात बढ्न नसकेको र विदेश जाने क्रम रोकिएका कारण विदेशी विनिमय सञ्चिति आकासिएको हो। नेपाल राष्ट्र बैंकले गत असार मसान्तमा मुलुकको विदेशी विनिमय सञ्चिति १४ खर्ब रुपैयाँ नाघेको बताएको छ। यो रकम ऐतिहासिक रूपमै धेरै हो। उक्त विदेशी विनिमयले १२ महिना २१ दिनको वस्तु र सेवा आयात धान्न सक्ने केन्द्रीय बैंकले बताएको छ। यसअघि २०७२ मा भुकम्पपश्चात मुलुकको आयात खुम्चिने र विदेशी सहायता तथा रेमिट्यान्स बढ्दा झण्डै १५ महिनाको आयात धान्नसक्ने गरी सञ्चिति बढेको थियो। नेपाल राष्ट्र बैंकले दुई वर्षयता ७ महिनाको वस्तु र सेवा आयात थेग्ने गरी विदेशी विनिमयको जगेडा गर्ने नीति अघि सारेको छ। त्यसअघि ८ महिनालाई लक्ष्य गरिँदै आएको थियो। निर्यातमुखी बलिया अर्थतन्त्रमा साधारणतया तीन महिना र आयातमुखी विकासोन्मुख अर्थतन्त्रमा ६ महिनाको वस्तु र सेवा आयात धान्न पुग्ने विदेशी मुद्रा सञ्चित हुनुलाई सबैभन्दा राम्रो मानिन्छ। विदेशी मुद्राको अभाव चर्किएमा मुलुकको आयात भुक्तानी क्षेमता नष्ट हुन्छ र औषधि, खाद्यान्न र इन्धनजस्ता अत्यावश्यक सामग्री पनि खरिद गर्न सकिन्न। तर, यसरी चाहिनेभन्दा ज्यादै बढी विदेशी मुद्रा सञ्चित हुनु पनि मुलुकको अर्थतन्त्रका लागि हानिकारक मानिन्छ। यसरी पैसा थुप्रिनु भनेको मान्छेको शरीरमा बोसो लाग्नु जस्तै हो, नेपाल राष्ट्र बैंकका पूर्व कार्यकारी निर्देशक नरबहादुर थापा भन्छन्, यसले दीर्घकालमा अर्थतन्त्रलाई रोगी बनाउँछ। तर, अहिले महामारीको विशेष कारणले पैसा थुप्रिएका कारण यसलाई सरकारको खर्च अक्षमतासँग तुलना गरिहाल्न नमिल्ने उनी बताउँछन्। यसरी पैसा थुप्रिँदाको फाइदा के हो भने, विद्यमान संकट अर्थात् कोरोनाको खोप पत्ता लाग्नेवित्तिकै किन्न सक्ने क्षमता भने विकास भएको छ। त्यस्तै, कोरोना महामारीबाट मुक्ति मिल्नेवित्तिकै विकास निर्माणका काम अघि बढाउन एक पटक भारी मात्रामा आयात गर्न सक्ने क्षमता पनि तयार भइरहेको हुन्छ। खर्च खुम्चिँदाको नतिजा गत आर्थिक वर्ष कोरोना महामारीका कारण तीन महिना पूर्णतया लकडाउनमै वितेको थियो। निर्माणाधीन परियोजना स्थगित भएको, कैयौं सरकारी ठेक्का प्रक्रिया अघि बढ्नै नसकेको र औद्योगिक उत्पादनसमेत प्रभावित हुँदा नियमित दरमा आयात बढ्न सकेन। अघिल्लो वर्ष १४ प्रतिशत बढेको आयात गत वर्ष १५६ प्रतिशत घटेको राष्ट्र बैंकले बताएको छ। निर्यात आम्दानी भने अघिल्लो वर्षभन्दा ०६ प्रतिशत बढेको छ। गत वर्षको तुलनामा अमेरिकी डलर ११ रुपैयाँ १ पैसा महँगिएकाले पनि विदेशी विनिमय सञ्चितिमा लाभ पुगेको छ। जस्तोकी, अमेरिकी डलरको गणनामा ३३ प्रतिशत घटेको रेमिट्यान्स नेपाली रुपैयाँमा हिसाब गर्दा ०५ प्रतिशत बढेको छ। यो विनिमय दरको अवमूल्यन अर्थात् नेपाली पैसा सस्तो हुँदाको फाइदा हो। निर्यात बढेको देखिनुमा पनि मुद्रा अवमूल्यनको भूमिका छ। त्यस्तै गत वर्ष हिँउद लाग्दालाग्दै सुनको भाउ आकासिँदा पनि राष्ट्रिय ढुकुटीमा विदेशी मुद्रा थपिन सहयोग पुग्यो। राष्ट्र बैंकका अनुसार गत आर्थिक वर्षमा सुनको आयात ६०६ प्रतिशत घटेको छ। अघिल्लो वर्ष ३४ अर्ब ६३ करोडको सुन आयात गरेको नेपालले गत आर्थिक वर्ष १३ अर्ब ६३ करोडको मात्रै सुन आयात गरेको थियो। यसले बिदेसिने पैसा रोकिएको छ। अघिकांश औद्योगिक कच्चा पदार्थको आयात घटेको छ। त्यस्तै उच्चशिक्षा, भ्रमण, स्वास्थ्योपचारजस्ता कारणले बिदेसिने नेपालीले अघिल्लो वर्ष झण्डै ९० अर्ब रुपैयाँ खर्चेका थिए। गत वर्ष भने कोरोना प्रकोप सुरुभएपछि यसरी बिदेसिने क्रम रोकियो। जसका कारण ५३ अर्बमात्रै बाहिरियो। अमेरिकी डलर र सुनको मूल्यमा आएको भारी वृद्घिले नेपाल राष्ट्र बैंकले विदेशी मुद्रा र सुनमा गरेको लगानीको मूल्यांकन पनि चुलिएको छ। यस्ता कारणले पनि विदेशी मुद्राको ढुकुटी बढेको हो। अघिल्लो साल ६७ अर्ब घाटामा रहेको भुक्तानी सन्तुलन कोरोना महामारीमा रुमल्लिएको बेला भने दुई खर्ब ८२ अर्ब नाफामा देखिएको छ। यससँगै गत वर्ष मूल्य वृद्घि भने उच्च दरमा पुगेको छ। नाकाबन्दीपछि पहिलोपटक औसत मूल्य वृद्धिको दर सर्वाधिक ६१५ प्रतिशत पुगेको राष्ट्र बैंकले बताएको छ।"
औषधि उद्योगको बेहाल,"काठमाडौं : कोभिड १९ को संक्रमण नियन्त्रणका लागि सरकारले घोषणा गरेको लकडाउनले औषधि उद्योग पूर्ण क्षमतामा सञ्चालन हुन सकेनन्। सरकारले अत्यावश्यक उद्योग बन्द नगर्ने भने पनि कामदार अभाव र कच्चापदार्थको मूल्यमा भएको वृद्घिले औषधि उद्योग पनि मारमा परे। औषधि उद्योग खोल्ने प्रयास गर्दा पनि कर्मचारी आउन नमान्दा उद्योग पूर्ण क्षमतामा सञ्चाालन हुन नसकेको उद्योगी बताउँछन्। नेपाल औषधि उत्पादक संघका अनुसार देशभर ६२ वटा औषधि उद्योग भए पनि ती सबै २५ देखि ३० प्रतिशतको हाराहारीमा मात्रै सञ्चालनमा छन्। कच्चा पदार्थ, कामदार र बजारको अभावका कारण निकै कम क्षमतामा उद्योग सञ्चालनमा रहेको औषधि उत्पादक संघका पूर्वअध्यक्ष दीपक दाहालले बताए। नेपालमा सञ्चालनमा रहेका औषधि उद्योगबाट वार्षिक रूपमा करिब २६ अर्बको कारोबार हुँदै आएको छ। लकडाउनका क्रममा औषधिको बिक्री समेत घटेपछि उद्योगीलाई चल्न झनै मुस्किल भएको छ, दाहालले भने, मधुमेह, मुटु रोगजस्ता दीर्घबिरामीले नियमित सेवन गर्नुपर्ने औषधिबाहेक अन्यको बिक्री ह्वात्तै घट्यो। एन्टिबायोटिक औषधिको बिक्री ७० प्रतिशतसम्म घटेको दाहालले बताए। उत्पादित औषधि बिक्री नहुँदा उद्योगी मारमा परेका छन्। औषधि उत्पादनमा पर्ने कुल लागतको ५० प्रतिशत हिस्सा कच्चापदार्थ हो। संकटका बीच विश्वबजारमा औषधिको मूख्य कच्चा पदार्थमा वृद्घि भएपछि औषधिको लागत खर्चसमेत वृद्घि भएको उद्योगीको भनाइ छ। एन्टिबायोटिकमा सबैभन्दा बढी प्रयोग हुने एजिथ्रोमाइसिन को मूल्य आकासिएको दाहालले बताए। जनवरीमा प्रतिकिलो ९८ ५० अमेरिकी डलरमा खरिद गरिएको एजिथ्रोमाइसिनको मूल्य बढेर जुलाईमा १७६६५ डलरसम्म पुग्यो। लागत खर्चको आधारमा उत्पादित औषधिको बिक्री मूल्य नबढ्दा उद्योगीलाई झन घाटा लागेको उद्योगीले बताएका छन्। औषधिको मूल्य सरकारले तोक्ने गरेको छ। उनी भन्छन्, ०६४ सालमा औषधिको मूल्य समायोजन भएपछि अहिलेसम्म सरकारले मूल्य समायोजन गरेको छैन, पारासिटामोल अहिले पनि एक रुपैयाँमा नै बेच्नुपरेको छ। एजिथ्रोमाइसिन मात्रै होइन, अन्य कच्चा पदार्थको पनि मूल्य वृद्घि भएको छ। कोभिडका कारण उद्योग संकटमा भए पनि हालसम्म कर्मचारी कटौती भने नगरेको दाहालले बताए। उनले भने, उद्योगलाई धान्न सरकारले उद्योगमैत्री नीति नलिएका कारण केही उद्योगले १० देखि १५ प्रतिशत कर्मचारी कटौती गर्ने विषयमा छलफल सुरु गरेका छन्। औषधि उद्योगबाट १४ हजार सात सय ५ जनाले प्रत्यक्ष रोजगारी पाएका छन्। नेपाल औषधि उत्पादक संघका महासचिव विप्लव अधिकारीका अनुसार सामान्य अवस्थाका लागि तीन महिनासम्म धान्ने कच्चा पदार्थ मात्रै उद्योगीसँग सञ्चित छ। अधिकारी भन्छन्, यही अवस्था लामो समयसम्म रहिरहे कच्चापदार्थ अझै लामो समयसम्म टिक्न सक्छ। अर्थविद केशव आचार्यका अनुसार कोरोनाको महामारी अझै बढ्दो क्रममा रहेकाले तत्काल उद्योग व्यवसाय उकास्न गाह्रो छ। सरकारले अत्यावश्यक उद्योग सञ्चालनका मापदण्ड जारी गरेको छ। सरकार आफैंले कार्यालयमा आधा मान्छे मात्रै राखेर काम गरिरहेको छ। उद्योगमा त भिडभाड गरेर चलाउन सकिने अवस्था पनि छैन। यस्तो अवस्थामा उद्योग पूर्ण क्षमतामा ल्याउन गाह्रै छ, आचार्यले भने। उनका अनुसार नेपालमा सिमेन्ट उद्योगपछि सबैभन्दा बढी सम्भावना बोकेको औषधि उद्योग हो। भारत र चीनबाट आयात हुने औषधिकै हाराहारीको गुणस्तरमा औषधि उत्पादन भइरहेका छन्। तर, सरकारले औषधि उद्योगलाई संरक्षण गर्ने नीति लिन सकेको छैन, आचार्यले भने, धेरै ठूलो केही गर्नुपर्दैन। औषधि उत्पादक आफैले ३० प्रकारका औषधि उत्पादनमा सक्षम भएको भनिरहँदा त्यस्ता औषधिको आयातमा तत्कालै प्रतिबन्ध लगाएर राहत दिन सकिन्छ। उद्योग, वाणिज्य तथा आपूर्ति मन्त्रालयका उद्योगतर्फका सचिव चन्द्र घिमिरेले औषधि आयात रोक्ने विषयमा उद्योगीको फरक फरक धारणा आएको जानकारी दिए। केही उद्योगीले आत्मनिर्भरता नजिक भएकाले आयातलाई कस्दै लानुपर्ने र केहीले आयातलाई तत्काललाई रोक्न नमिल्ने गरी फरक धारणा दिएकाले समस्या समाधान गर्न कठिनाई भएको घिमिरेले जानकारी दिए। औषधि आयात रोक्ने हो भने औषधिको उपलब्धतामा समस्या आउनसक्छ। त्यसले बजारमा औषधिको अभाव सिर्जना हुनसक्छ, सचिव घिमिरेले भने, त्यसबाहेक व्यापारीले औषधिको मूल्य पनि अचाक्ली बढाउने जोखिम छ। यसबाट अन्तिममा मारमा पर्ने उपभोक्ता नै हो। तर, सँगसँगै हामीले उद्योगीका समस्या पनि सुन्नुपर्ने हुन्छ। राज्यले उद्योगी र उपभोक्ता दुवैको हितमा रहेर नीति लिनुपर्ने हुन्छ। औषधि उद्योगको विषयमा उत्पन्न समस्या समाधान गर्न मन्त्रालय अध्ययन गरी ठोस नीति कार्यान्वयनमा ल्याउने उनले बताए। औद्योगिक वातावरण आवश्यक विप्लव अधिकारी महासचिव, नेपाल औषधि उत्पादक संघ औषधि उद्योग अहिले अरु उद्योग सरह संकटमा रहेकाले यसलाई एउटै डालोमा राखेर समाधान खोज्दा पनि फरक पर्दैन। पुनर्कर्जा, सहुलियत ऋण, कर्मचारीको तलब खुवाउने सबै उद्योगीका साझा समस्याका विषय हुन्। त्यसैले औषधि उद्योगलाई विशेष व्यवहार गरिनुपर्छ भन्ने हाम्रो सोच छैन। कुल उत्पादन जडित क्षमताको हिसाबले ७५ औषधिमा नेपाल आत्मनिर्भर भइसके पनि ४५ प्रतिशत मात्रै बजार हिस्सा स्वदेशी उद्योगले ओगटेको छ। सरकारले उद्योग सञ्चालन गर्ने वातावरण तयार गरिदिनुपर्छ। यसका साथै कच्चा पदार्थ र कामदारको अभाव पनि खडकिएको छ।"
संक्रमणसँग जुध्दै मोफसलका महानगर,"कोरोना भाइरसको संक्रमण यतिबेला समुदायमा फैलिएको छ। मोफसलका महानगरपालिकाहरूले कोरोना संक्रमणसँग कसरी जुधिरहेका छन्। केन्द्र र प्रदेश सरकारहरूको सहयोग छ कि छैन। यही विषयमा केन्द्रित रहेर विराटनगर, भरतपुर, पोखरा र वीरगन्ज महानगरपालिकाका प्रमुखहरूसँग हाम्रा समाचारदाता क्रमशः रविन भट्टराई, अनिल ढकाल, केशवशरण लामिछाने र क्रान्ति साहले कुराकानी : १ विराटनगरमा कोरोना भाइरस समुदायमै कसरी फैलियो ? पहिलो कारण खुला सिमाना हो। आठ किलोमिटर बोर्डर क्षेत्र विराटनगरसँग जोडिएको छ। यहाँका नागरिक दैनिक वारिपारि गर्छन्। मुख्य प्रवेश द्वार बन्द भए पनि खुला सीमाबाट आवतजावत रोकिएन, जसले पारिबाट संक्रमण सारे। दोस्रो कारण विराटनगर औद्योगिक क्षेत्रका उद्योगहरूले अवैध रूपमा भारतबाट कामदार ल्याए। त्यसको निगरानी भएन, जुन जिम्मा संघीय सरकारको थियो। तेस्रो कारण संघीय सरकारले लकडाउन खोल्दा कुनै मापदण्ड पालना गरेनौं। जथाभावी हिँड्ने र सबै घुलमिल हुने क्रम बढ्दा संक्रमण तीव्र बन्यो। त्यही समयमा भारतबाट छिर्नेको लर्को लाग्यो। उनीहरू सीधै घरमा पुगे। चेतनामूलक कार्यक्रम गरेर सामाजिक दूरी कायम गरौं, मास्क लगाऔं भन्नेबाहेक अन्य अधिकार पाएनौं। आईसीपीको व्यवस्थापन प्रभावकारी भएन। भारतबाट आउने ट्रकका चालकसहित कर्मचारीको परीक्षण भएन। उनीहरूले सामानसँगै कोरोना पनि पुर्याए। अनलोडमा पनि भारतीय नै आए। २ महानगरले आफ्नो क्षेत्रमा समस्या र चुनौती देखेर पनि समयमा किन लकडाउन गरेन ? समस्या र चुनौतीका विषयमा जानकार थियौं तर हामीलाई क्वारेन्टाइन निर्माण र संक्रमितको कन्ट्र्याक ट्र्सिङ मात्रैको सीमित अधिकार दिइयो। सीसीएमसीको जिल्लास्तरीय बैठकदेखि प्रदेशसम्म पनि मैले बारम्बार भनेंलकडाउन खुलेपछि भीड बढ्यो। अस्पताल र समाजमा कोरोना देखियो। महानगरलाई लकडाउन गर्ने अधिकार चाहियो। तर प्रदेश र संघीय सरकार लकडाउन गर्ने पक्षमा थिएन। लकडाउन गरौं, सीमामा कडाइ गरौं भनेर सबैभन्दा पहिला भन्ने महानगर नै हो। हामीले भनेको समयमा लकडाउन र सीमामा कडाइ गरेको भए यो अवस्था आउने थिएन। ३ संक्रमण बढ्दै जाँदा महानगरले कोरोना संक्रमण कम गर्न के गरिरहेको छ ? पहिलो त संक्रमित क्षेत्रको पहिचान गरेर स्वाब संकलन गरिरहेको छ। पोजेटिभ रिपोर्ट आएका नागरिकका घरमा सेल्फ आइसोलेसन को व्यवस्था छैन भने महानगरले बनाएको आइसोलेसनमा राख्ने, उसको यात्रा विवरण पहिचान गर्ने, संक्रमितले भेटेका व्यक्ति र त्यसमा पनि लक्षण देखिएकालाई प्राथमिकतामा राखेर स्वाब संकलन गरी परीक्षणमा पठाउने गरिरहेका छौं। ४ आइसोलेसन पर्याप्त छ त ? छैन। अहिले पनि संक्रमितलाई होम आइसोलेसनमा राख्नुपर्ने बाध्यता छ। पहिले आइसोलेसन निर्माण गर्ने अधिकार स्थानीय तहलाई थिएन। अहिले हाम्रो प्रोटोकलबाहिरै गएर पनि नागरिकलाई सुरक्षित राख्न आफैं आइसोलेसन निर्माण गर्नेदेखि नगरभित्रका होटल र अस्पताललाई पनि आइसोलेसन निर्माण गर्न समन्वय गरिरहेका छौं। आइसोलेसन निर्माण गर्ने काम प्रदेश र केन्द्र सरकारको हो, तर पर्याप्त निर्माण भएन। पैसा तिरेर बस्छु भन्ने संक्रमितले पनि आइसोलेसन नपाइरहेकाले अस्पताल र होटललाई रकम तिरेर बस्ने गरी आइसोलेसन निर्माण गर्न लगाएका छौं। यसले हामीलाई केही भए पनि भार कम हुन्छ। ५ होम आइसोलेसनमा बस्नेको निगरानी र स्वास्थ्य अवस्थाका विषयमा जानकारी कसरी राखिएको छ ? विभिन्न समिति निर्माण गरेका छौं। जनस्वास्थ्य अधिकृत डाक्टर दिलिप यादवको संयोजकत्वमा बनेको समितिले महानगरका संक्रमित त्यसमा पनि होम आइसोलेसनमा बसेकाहरूको स्थान र अवस्था पत्ता लगाएर भिटामिन पुर्याउने र नियमित सम्पर्क गर्ने व्यवस्था मिलाएका छौं। होम आइसोलेसनको कार्यविधि बनाएर व्यवस्थित गर्ने काम गरेरहेका छौं। लक्षण नदेखिएकालाई मात्रै होम आइसोलेसनमा राख्न लगाएका छौं। नगरपालिकासँग समन्वय नगरी सीधै कोसी अस्पतालमा गएर पीसीआर परीक्षण गराएका र पछि रिपोर्ट आएकाको निगरानीमा भने केही समस्या छ। ६ कन्ट्र्याक ट्रेसिङ मा भेटिएका सबैको स्वाब संकलन र परीक्षण भएको छ ? छैन। लिएको स्वाबकै रिपोर्ट पाँच दिनमा आउँछ। त्यो पनि दुई सयदेखि दुई सय ५० स्वाबको। अनि कसरी सबैको गर्न सक्नु ? मुख्य समस्या यहीं छ। त्यसैले हामीले कन्ट्र्याक ट्रेसिङ मा फेला परेकामध्ये पनि लक्षण देखिएकाको मात्रै पीसीआर परीक्षण गरेका छौं। ७ प्रदेशको राजधानी विराटनगरमै धेरै संक्रमित छन् त ? संक्रमित बढ्नुमा प्रदेश र तहबीचको समन्वय अभाव त हैन ? असहयोग त भएकै हो। महानगर क्षेत्रमै दुईतीनवटा पीसीआर मेसिन छ। महानगरले पठाएको स्वाब परीक्षण प्राथमिकतामा पर्दैन। पाँच दिनपछि रिपोर्ट आउँछ। समयमा लकडाउन गर्ने अधिकारी दिइँदैन। सीमाबाट आउनेलाई रोक्नमा सहयोग छैन अनि कसरी असहयोग नभन्ने ? तहलाई दिएको अधिकारभन्दा बढी काम हामीले गरिसकेका छौं। आइसोलेसन बनाउँदै छौं। पीसीआर मेसिन आफैंले खरिद गरेका छौं। कम्तीमा दैनिक तीन सयसम्मको मात्रै पीसीआर परीक्षण गरी समयमा रिपोर्ट दिए धेरै सहजता हुन्थ्यो। सीसीएमसीको बैठकमा पटकपटक भन्दा पनि भएन। यसबेला फेसबुकको सहारा लिएर वास्तविक कुरा भनें। समुदायमै संक्रमण देखिँदासमेत हारगुहार गरेर पीसीआर रिपोर्ट छिटो र दायरा बढाऔं भन्दा पनि सुनुवाइ भएन। प्रदेश सरकारले आफ्नो जिम्मेवारी पूरा नगरेकै हो। ८ महानगर आफैंले किन पीसीआर मेसिन किन्नुपर्यो ? महानगर क्षेत्रमा कोरोना संक्रमण समुदायमा फैलिएको छ। यो समयमा दैनिक तीन सयसम्मको हाराहारीमा परीक्षण भएर समयमा रिपोर्ट आउनुपर्ने हो, तर त्यो छैन। महानगर साँच्चै भन्दा परीक्षणको प्राथमिकतामा परेन। नागरिकहरू जनप्रतिनिधि र नगरलाई दिएको अधिकार र भइरहेको असहयोग बुझ्दैनन्। त्यसैले मैले पाउने महानगरको सुविधाबाट पाँच लाख हालेर निजी सहयोगी दाता खोजेर पीसीआर मेसिन खरिद गरेका हौं। यो मेसिन कोसी अस्पतालमै रहन्छ। यसमा हामीले पठाएको स्वाबलाई पहिलो प्राथमिकतामा राखेर तोकिएको दरमा परीक्षण हुन्छ र समयमा रिपोर्ट आउँछ। यसले परीक्षण दर बढ्छ नै; संक्रमितको संख्या रोक्न र महामारी नियन्त्रणमा सहजता आउँछ। ९ कोरोनाको हट स्पट विराटनगर बनिरहँदा महानगरले के योजना बनाएको छ ? हामी विज्ञसँग बसेर के गर्न सकिएला भनेर छलफल गर्छौं। लकडाउन गर्ने कि ? कुनै मापदण्ड बनाएर बजार पसल खोल्ने कि ? यो निषेधाज्ञा हट्दाको कुरा भयो। अर्को कुरा हामीले सीमा क्षेत्रमा कडाइ गर्न प्रदेशमार्फत संघीय सरकारलाई भनिरहेका छौं सीमामा नेपाल प्रहरी र सशस्त्र हैन, सेना परिचालन गरौं भनेर। सेना परिचालन नगरी यो वारपार रोकिँदैन। आइसोलेसनको संख्या बढाउँछौं। अन्य स्वास्थ्य उपकरण खरिद र स्वास्थ्य जनशक्ति व्यवस्थापनमा पनि ध्यान दिन्छौं। आइसोलेसन थप्ने र त्यसको ग्रेड बढाउने मुख्य योजनासहित काम पनि गरिरहेका छौं। समयमा पीसीआर परीक्षण र रिपोर्ट दिन सकियो र संक्रमितलाई आइसोलेसनमा व्यवस्थित गर्न सकियो भने मात्रै पनि पुग्छ। १० कोरोना महामारी नियन्त्रणको खर्च व्यवस्थापन कसरी गरिरहनुभएको छ ? पहिले लकडाउनका समयमा राहत बाँड्यौं ३० हजार परिवारलाई। मैले महानगरबाट कुनै सुविधा रकम लिएको छैन। सबै सामाजिक काममै खर्च गरें। तहलाई समस्या छ। केही रकम प्रदेशबाट आए पनि त्यो पर्याप्त छैन। प्रदेश र संघीय सरकारले संसद् विकास कोषको रकम महामारी नियन्त्रणमा लगाए हुने हो तर यो भएको छैन। हामीले पहिलो प्राथमिकता महानगरका नागरिकलाई जोगाउने राखेका छौं। विकास बजेट खर्च गरेर भए पनि महामारी नियन्त्रणमा लाग्छौं। रकमको अभाव चर्को छ, तर पनि हतोत्साहित छैनौं। सडक निर्माण र विकास अर्को वर्ष गरौंला। १ भरतपुरमा कोरोना संक्रमणको अवस्था कस्तो छ ? महानगरभित्र करिब दुई सयको हाराहारीमा संक्रमित छन्। हरेकपटकको परीक्षणमा कोही न कोही संक्रमित भेटिएकै छन्। कतिपय अस्पताल र कतिपय होम क्वारेन्टाइनमा छन्। बाहिरी जिल्ला र विदेशबाट आउनेलाई महानगरका २९ वटै वडामा ४९ वटा क्वोरन्टाइनको स्थापना र सञ्चालन गरेका छौं। यसरी आएकालाई १४ दिन राखेर पीसीआर परीक्षणपछि मात्रै संक्रमण नभएकालाई घर पठाइएको छ। संक्रमणको जोखिम कम गर्न हामी प्रयासरत छौं। २ समुदायमा संक्रमण फैलिसकेको छ। अब नियन्त्रणका लागि के प्रयास भइरहेको छ ? संक्रमित कम हुँदा कोरोना अस्थायी अस्पतालमा राखेर उपचार गरियो। अस्पतालले थेग्न सक्ने अवस्था नरहेकाले संक्रमितलाई पनि घरैमा राख्नुपर्ने परिस्थिति बन्यो। हिजो विदेशबाट आएकामा संक्रमित पुष्टि नहुँदासम्म क्वारेन्टाइनमा राखियो भने अहिले उचित व्यवस्थापन हुन नसक्दा संक्रमितलाई घरमा पठाउनुपर्यो। संक्रमितलाई छुट्टै राखेर उपचार गर्नुपर्छ भनेर भरतपुरले सबैभन्दा पहिला कोरोना अस्थायी अस्पताल स्थापना गरेको थियो। तर खिचातानीका कारण भरतपुर अस्पताललाई हस्तान्तरण गर्नुपर्यो। आइसोलेसन पनि नहुने र अस्पतालहरूले पर्याप्त व्यवस्थापन गर्न नसक्दा आजको अवस्था देखिएको हो। तैपनि संक्रमितलाई राख्न महानगरस्तरको छुट्टै आइसोलेसन बनाउने तयारीमा छौं। संघीय सरकारले सेल्फ आइसोलेसनमा बस्ने जुन नीति ल्यायो, यसले समुदायस्तरमा संक्रमण फैलाउन सहयोग गरेको महसुस भएको छ। ४ अस्पताल नै हटस्पट बनेका छन्। कसरी सामना गर्नुहुन्छ ? जिल्लाको सदरमुकाम अनि भरतपुरकै मुख्य व्यापारिक र प्रशासनिक थलो भएकाले भरतपुरमा मानिसको चहलपहल बढी छ। अर्को मेडिकल सिटी भएकाले विशेषज्ञ उपचारका लागि नेपालभरका मानिस आउने गर्छन्। सबैभन्दा बढी क्यान्सर अस्पताल रहेको वडा नम्बर ७ र भरतपुर अस्पताल, दुई ठूला मेडिकल कलेज रहेको वडा नम्बर १० मा बढी संक्रमित छन्। यसले चिकित्सक र स्वास्थ्यकर्मीले सजग एवं सुरक्षित रही सेवा प्रवाह गर्नुपर्ने बाध्यात्मक अवस्था छ। विश्व स्वास्थ्य संगठनको मापदण्डअनुसार स्वास्थ्यकर्मीले संयमतापूर्वक उपचारमा खटिनुपर्ने देखिन्छ। अर्को कुरा सरकारले देशभरका सरकारी अस्पतालले ३० प्रतिशत र निजीले २० प्रतिशत शय्या कोरोना बिरामीका लागि छुट्ट्याउनुपर्ने निर्देशन गरेको छ। यति धेरै अस्पताल भएको भरतपुरमा संक्रमितलाई घर पठाउनुपर्ने बाध्यता विडम्बनापूर्ण छ। ५ आइसोलेसनको व्यवस्थापन कसरी गर्नुभएको छ ? हामीकहाँ आइसोलेसनको कमी होइन। जिम्मेवारी वहनको कमी हो। संघीय र प्रदेश सरकार छ तर समन्वयात्मक भूमिका भएन। संघीय सरकारले पाँच महिनाअघि नै बिमा र जोखिम भत्ता व्यवस्था गरेको कुरा आए। अरू सेवासुविधाका कुरा छन्। क्वारेन्टाइन व्यवस्था गर्ने भनेको छ। सबै खालको उपचार प्रक्रिया अघि बढाउने भनेको छ। तर आर्थिक हिसाबले केन्द्र सरकारबाट सहयोग छैन। तर स्थानीय तहले राम्रो तवरले व्यवस्थापनमा जिम्मेवारी बहन गरेको छ। स्थानीय सरकार व्यवस्थापन गर्न तयार छ तर केन्द्र सरकारको सहयोग हुनुपर्छ। यहाँ मेडिकल सिटी छ। अस्पतालहरू जिम्मेवार हुनुपर्छ। केन्द्रले दिएको निर्देशनअनुसार मेडिकल कलेजहरू ३० प्रतिशत बिरामी राखेर उपचार गर्नुपर्यो। अस्पतालहरूले २० प्रतिशत संक्रमितको उपचार गरिदिनुपर्यो। भरतपुर अस्पतालले केन्द्रीय स्तरको हैसियत देखाउनुपर्यो। बेड थपेर संक्रमित राख्ने व्यवस्था गर्नुपर्यो। क्यान्सर अस्पतालमा भेटिएका संक्रमितलाई त्यहींभित्र उपचारको व्यवस्था मिलाउनुपर्यो। तर कसैले पनि जिम्मेवारी नलिने परिपाटी छ। त्यति हुँदाहुँदै पनि हामी अहोरात्र खटिएका छौं। छुट्टै आइसोलेसनको व्यवस्था गर्न छलफल गरी अघि बढ्छौं। ६ पीसीआर परीक्षणको दायरा नबढाउँदा संक्रमित पत्ता लगाउन पनि कठिन होला नि ? भरतपुरमा परीक्षणको सुविधा नभएको भए हामीलाई धेरै गाह्रो हुने थियो। किनकि काठमाडौंपछि उपचार गर्न बिरामी आउने ठाउँ भएकाले जोखिम भएको ठाउँमा पीसीआर ल्याब ल्याउन सुरुमा अप्ठेरो भएकै हो। यही ल्याब स्थापना भएपछि पनि रिपोर्ट ढिलो आयो भन्ने जनगुनासो छ। काठमाडौंमा परीक्षण गर्ने अवस्था भएको भए के हुन्थ्यो होला ? स्वाब लिइएको तीन दिनभित्रमा रिपोर्ट आउने व्यवस्था मिलाउन सम्बन्धित पक्षको ध्यानाकर्षण गराइएको छ। तुरुन्तै परीक्षणको दायरा बढाउन गाह्रो छ। केन्द्र सरकारले निजी अस्पताल र मेडिकल कलेजलाई परीक्षणका लागि अनुमति प्रदान गरेको छ। तर आर्थिक रूपले सम्पन्न परिवारका मानिसले पनि निःशुल्क खोज्ने परिपाटी छ। बाध्यात्मक अवस्था आउँदा जाने नत्र पैसा तिरेर परीक्षण गर्ने अवस्था छैन। ७ चिकित्सक र संक्रमितको मनोबल गिराउने गतिविधि भरतपुरमै देखिए, सचेतनाको पाटो सबल नभएको हो कि ? चिकित्सकमाथि दुव्र्यवहार भएको मैले पनि सुनें। पछि सम्बन्धित चिकित्सकलाई सोधें पनि। कतिपय अवस्थामा नबुझेर पनि भएको छ। यस्ता अप्ठ्यारा चुनौती आउँदा जहाँ पनि चुनौतीको सामना गर्नु परिरहेकै छ। तर संक्रमितको मनोबल गिराउने गतिविधि कहींकतैबाट हुनु हुँदैन। कसैलाई मनोवैज्ञानिक हिसाबले हतोत्साही नगर्न खबरदारी गर्छु। आवश्यक सहजीकरण गर्नुपरे हामी नेतृत्व पनि लिन्छौं। जनतामा सचेतना बढाउन वडा र टोल विकास समितिमार्फत यी विषय लैजान्छौं। ८ अहिलेसम्मको तयारी र व्यवस्थापनबाट ढुक्क रहने अवस्था छ त ? मैले अघि पनि भनें सबै पक्ष जिम्मेवार हुनुपर्यो। सबै तहगत सरकार त हुनैपर्यो। सम्बन्धित पक्ष जस्तो स्वास्थ्य क्षेत्र, पत्रकारिता, नागरिक समाज, कर्मचारी सबैले केही न केही जिम्मेवारी हाम्रो पनि हो भनेर जोखिम कम गर्न साझा प्रयत्न गर्नुपर्छ। तर हामीसँग अर्तीउपदेश दिने परिपाटी मात्र छ। मेरो योगदान आवश्यक छ भन्ने बिर्सने परिपाटी छ। यसैले पनि संक्रमण न्यूनीकरण गर्न सकेका छैनौं। अरूलाई जिम्मेवार बन भन्नेले पनि जिम्मेवारी बहन गर्नुपर्छ। हामी पाँच महिनायता निरन्तर जुनसुकै सवालमा खटिएका छौं। जोखिमयुक्त ठाउँमा सबैले हातेमालो गर्यौं भने पक्कै पनि संक्रमण नियन्त्रण गर्न सकिन्छ। ९ निशेधाज्ञा गरिएको छ, यसैले मात्रै समाधान होला त ? निषेधाज्ञा दोस्रो हप्ताका लागि थपिएको छ। यसको उद्देश्य भनेको संक्रमितलाई अन्यसँगको सम्पर्कमा आउन नदिनु हो। अर्को कन्ट्याक्ट ट्रेसिङको दायरा बढाउन र समुदायमा संक्रमण फैलिन नदिन निषेधाज्ञा जारी गरेका हौं। घरघरमा कैद भएर, सबै कामकाज ठप्प गरेर सधैंभरि चल्दैन। अब संयमित र जिम्मेवार भएर, नीतिनियम पालना गरेर, परिस्थितिलाई सहज बनाएर लैजानुपर्छ। भयावह अवस्था अझै आएको छैन। भेन्टिलेटरमा राख्नुपर्ने अवस्था छैन तर पनि चुप लागेर बस्ने अवस्था छैन। अब ट्रेसिङ र परीक्षणको दायरा बढाउँछौं। १० संक्रमणको जोखिमले भरतपुरमा कुनकुन क्षेत्रमा बढी असर गर्यो ? चौतर्फी असर गरेको छ। स्वास्थ्य क्षेत्रमा प्रत्यक्ष असर पर्यो नै। आर्थिक पाटो पनि ठप्प भयो। उद्योगकलकारखाना, व्यापारव्यवसाय, पर्यटन क्षेत्र ठप्प छ। विकास निर्माणका काम पनि ठप्पजस्तै छ। सबै क्षेत्रमा यसले असर गरेको छ। यही क्षेत्रमा मात्रै असर परेको छ भन्ने ठाउँ बाँकी छैन। १ संक्रमित दिनदिनै बढेको पाइन्छ, पोखरामा कोरोना कुन चरणमा छ ? संक्रमितको संख्या २ सय ६० को हाराहारीमा छ। हिजो बाहिरबाट आउनेहरूको ट्रेसिङ गर्न सजिलो थियो। तिनलाई क्वारेन्टाइनमा राख्ने, परीक्षण गर्ने, नेगेटिभ भए घर पठाउने, पोजिटिभ भए हस्पिटल भर्ना गराइन्थ्यो। पोखरा १९ मा दुईजनाको मृत्यु नै भयो। वडा नम्बर १६ मा पनि संक्रमण फैलियो। ती जोडिएका वडा हुन्। कन्ट्याक ट्रेसिङ गरियो। त्यहाँ अहिले धेरै मेहनतपूर्वक न्यूनीकरण गरियो। बढेर जाने स्थिति देखिएन। दुवै वडाका जनप्रतिनिधिले धेरै मेननत गर्नुभयो। उहाँहरूलाई धन्यवाद छ। बैंकहरू र सहकारीमा पनि संक्रमण पुग्यो। बैंक १०१२ दिन सिल गरेपछि मात्रै चल्न सक्ने अवस्था देखियो। व्यापारिक ठाउँमा पनि देखियो। विस्तारैविस्तारै संक्रमण फस्टमेन कन्ट्याकमा मात्रै होइन, सेकेन्डमेन कन्ट्याकमा पनि गइसकेको छ। सिनेरियोले के देखाउँछ भने अब विस्तारै समुदायतिर प्रवेश गर्दैछ है। २ पोखरामा ३ भदौदेखि जुन निषेधाज्ञा पाँच दिनलाई लगाइयो र फेरि ७ गतेबाट १२ गतेसम्मलाई थपियो, समुदायतिर प्रवेश गर्र्दैछ भनेरै हो ? चाडबाडमा मान्छेको मोबिलिटी बढी हुन्छ भनेरै निषेधाज्ञा गराएका थियौं। फेरि १२ गतेसम्मलाई थपेर जाने भन्ने भयो। पोखरा महानगरपालिकाभित्र कोभिड १९ छिटफुट रूपमा समुदायमा गयो भन्नुपर्छ। निषेधाज्ञा पाँच दिनले मात्रै पुगेन कि भन्ने स्वास्थ्यकर्मीको रायसल्लाहले फेरि पाँच दिन थपेर जाऊँ न त भनेर निर्णय भयो। ३ पोखराले निषेधाज्ञाबाहेक अरू उपाय के गर्दैछ ? कन्ट्याक ट्रेसिङ गर्ने, जहाँजहाँ सम्भावित खतरा छन्, त्यहाँ स्याम्पल लिएर स्टाटस बुझ्नुपर्छ। स्वास्थ्यकर्मीले भोलि महानगरपालिकाले चाल्नुपर्ने रणनीतिबारेमा काम गरिरहनुभएको छ। भीडभाड हुने कार्यालयमा व्यवस्थापन कसरी गर्ने ? वैज्ञानिक विधि के हो भनेर कार्यविधि बनाउन महानगरपालिका लागेको छ। चेतना, नागरिकको स्वभाव, नागरिकको आवश्यकता, आउजाउलाई हेरेर पनि त्यो काम गर्नुपर्छ। १३ गतेदेखि कार्यान्वयन गर्ने गरेर, निषेधाज्ञालाई निस्तेज गर्ने भन्ने छ। निषेधाज्ञा होस्, लकडाउन होस् या सटडाउन गर्ने ठाउँमा पुग्न नपरोस् भनेर सरोकारवालासँग पनि छलफलको गृहकार्यमा छौं। ४ तपाईं होम क्वारेन्टाइन र होम आइसोलेसनको कुरा गर्नहुन्छ। यसबाट त पोखरा महानगरपालिका जिम्मेवारीबाट पछि हटेको भन्ने अर्थ हुँदैन र ? ७५३ पालिकामध्ये सबैभन्दा राम्रो क्वारेन्टाइन बनाउने पोखरा महानगरपालिका हो। पोखराले हस्पिटललाई नै प्रयोग गरेर क्वारेन्टाइन बनाएको छ। दुईचारवटा बेड राखेर बनाएको क्वारेन्टाइनलाई काइदाको क्वारेन्टाइन भनेर पनि आयो। हाम्रो त बेडै हस्पिटलको छ। अट्याच बाथरुमसहितका कोठा छन्। हामीले आइसोलेसन स्तरको क्वारेन्टाइन बनायौं। अर्काे हस्पिटलमा महिलालाई मात्रै राख्ने क्वारेन्टाइन बनायौं। ५० बेडको आइसोलेसन मालेपाटनमा बनाएको पोखरा महानगरले। लेखनाथ सामुदायिक अस्पतालमा ५० बेडको आइसोलेसन बनाउन पनि पोखरा महानगरपालिकाले सहयोग गरेको हो। अब एक सय बेड थप्नुपर्छ भन्ने सोच छ। महामारीले उग्र रूप लियो भने आइसोलेसन पर्याप्त हुने स्थिति पनि हुन सक्छ। फेरि पनि हामीले उपयुक्त घर, उपयुक्त बसोवास छ भने व्यक्तिलाई घरमै आइसोलेसनमा राखेर स्वास्थ्यकर्मीको सम्पर्कमा राख्ने र आवश्यक पर्नासाथ हस्पिटल पनि लैजाने व्यवस्था मिलाउने महानगरको सोच हो। भोलि एक लाख संक्रमित भए भने राज्यले हात ठड्याउनुपर्छ, जुन स्वास्थ्य प्रवक्ताले नै भनिराख्नु भाछ। ५ संघीयता आयो। अधिकारसम्पन्न स्थानीय तह भयो भनियो। अधिकारसम्पन्न स्थानीय तहको अनुभूति यो संकटमा भयो कि भएन ? अधिकारै नपाएको त हामी भन्दैनौं। व्यवस्थापन, परिचालन, संरक्षण र रेखदेख गर्न हामीलाई कसैले रोक्दैन। तर भाषणमा अधिकारसम्पन्न भनियो, व्यवहारमा भएको छैन। अधिकारसम्पन्न गराउन त सुरक्षादेखि सबै कुरा व्यवस्थापन गर्नुपर्ने होला नि। तरपनि संघ सरकारले प्रहरी प्रशासन परिचालन गरेको छ। नागरिकको चाहनाअनुसार सुरक्षाको प्रत्याभूति दिऊँ न त भन्यो भने त्यो अधिकार अहिले पनि जिल्ला प्रशासनमा छ। तर महानगरपालिकाले समन्वय गर्दा अहिलेसम्म सहयोग नभएको अनुभूति गरेका छैनौं। सबै हामीले चलाउन पाउने हो भने हाम्रा नागरिकको चाहनाअनुसार परिचालन गर्न सक्थ्यौं। ६ प्रदेश र संघको सहयोग कस्तो पाउनुभएको छ ? हाम्रो पोखरामा परीक्षणको कुनै समस्या छैन। स्वाब संकलन भइरहेजति परीक्षण भइरहेको छ। सबैभन्दा धेरै परीक्षण पोखरामै भइरहेको छ। हामी आफैंले निर्णय गर्न नपाउँदा केही ढिला पनि भइरहेको छ। संघ काठमाडौंमा छ। हाम्रो सहयोगविना प्रदेश र संघले पनि काम गर्न सक्दैनन् नि। ७ लकडाउन सुरु भएलगत्तै राहत वितरण गर्नुभयो। अहिले राहत दिनुपर्ने अवस्था छैन ? दिनदिनै काम गरेर खानेलाई राहत दिनु उपयुक्त हो भनेर दिइएको हो। पुग्नैपर्ने ठाउँमा ७० प्रतिशतमा पुग्यो। ३० प्रतिशत नपुग्नुपर्ने ठाउँमा पनि पुग्यो। हुँदोरहेछ पनि त्यस्तो। नभएकालाई देऊ भन्नुपर्नेले भनेनन्। अहिले श्रमिकलाई काम गर्ने वातावरण बनाइएको छ। राहत आवश्यक परिहालेको छैन। ८ रोजगारका कार्यक्रम केही ल्याउँदैछ कि महानगरले ? कार्यक्रम मात्रै ल्याएर केही हुँदैन। लक्ष्यित वर्गलाई पहिचान गर्न जरुरी छ। काम गर्न चाहनेलाई उत्पादनसँग महानगरपालिकाले जोड्ने गर्छ। सामूहिक रूपमा काम गर्न चाहनेलाई महानगरपालिकाले सहजीकरण गर्छ। पूर्वाधारलगायत केमा सहयोग गर्नुपर्छ, यसमा महानगरपालिका तयार छ। ९ कोभिड १९ का मृतकको शव व्यवस्थापन गर्न निकै अवरोध भयो। प्रहरीले हवाई फायरसमेत गर्नुपर्यो। अब पनि यस्तै भइरहला ? कोरोना साह्रै खतरा रोग हो, सतर्क होऊ भनेर हामीले पहिल्यै भनेका थियौं। जिउँदैले त संक्रमण गर्छ भने लासले झन् खतरा हुन्छ भन्ने भयो। तर पछि सहज भयो। भोलिका दिन महामारी धेरै भयो भने अहिलेको लास व्यवस्थापनको ठाउँले नथेगे विकल्प खोज्नुपर्छ। १ तपाईंको स्वास्थ्य अवस्था कस्तो छ ? मेरो स्वास्थ्य सामान्य छ, तर कोरोना रिपोर्ट नेगेटिभ आइसकेको छैन। पछिल्लोपटक बुधबार गरिएको जाँचमा पनि पोजेटिभ नै देखायो। स्वास्थ्यमा समस्या नभएकाले चिकित्सकको सल्लाहअनुसार घरमै आराम गर्न आएको हुँ। मसहित परिवारका सबै संक्रमित भएका छौं। बुवाको कोरोना रिपोर्ट नेगेटिभ आए पनि स्वास्थ्य समस्याले उहाँ काठमाडौंस्थित ग्रान्डी हस्पिटलमा भेन्टिलेटेरमा हुनुहुन्छ। पत्नी, छोरी र छोरा नेगेटिभ रिपोर्ट आएपछि घरमै स्वास्थ्यलाभ गरिरहेका छन्। २ कसरी संक्रमित हुनुभयो ? यसरी भएँ भन्ने यकिन कारण थाहा भएन। कोरोना महामारी फैलिएयता वीरगन्जका जनतालाई जोगाउन चार महिनासम्म फिल्डमै खटें। एक घर एक पीसीआर जाँच अभियान सुरु गर्दा स्वाब संकलन भएको स्थानमा पुगें। मेरो घर र फर्ममा काम गर्ने २० जना संक्रमित थिए। ३ वीरगन्जको पछिल्लो अवस्था कस्तो छ ? पर्सामा जति पनि संक्रमित भेटिएका छन्, उनीहरूको उपचार वीरगन्जमै भइरहेको छ। अहिलेसम्म (भदौ ७ सम्म) वीरगन्जसहित जिल्लाभर संक्रमितको संख्या १९ सय नाघिसकेको छ। साउनयता मात्रै १८ सयभन्दा बढी संक्रमित थपिए। तीन सय ५० भन्दा बढी संक्रमित निको भई घर फर्किसकेका छन्। मृत्यु हुनेको संख्या ३६ छ। साउनयता मात्रै ३२ जनाको मृत्यु भएको छ। वीरगन्ज र पर्सामा संक्रमण समुदाय स्तरमै फैलिइसकेको छ। तीन हप्तायता दिनहुँ सयको हाराहारीमा संक्रमित थपिइरहेका छन्। अवस्था भयावह बन्दै छ। ४ संक्रमण नियन्त्रण गर्न संघ र प्रदेश सरकारसँग सहयोग र समन्वय भइरहेको छ ? छैन। दुवै सरकारले समन्वय गरेका छैनन्। कुनै सहयोग चाहिँदैन। सहयोगको अपेक्षा पनि गरेका छैनौं। संघ र प्रदेश सरकारसँग पाँच महिनादेखि कराउँदाकराउँदा म थाकिसकें, तर उहाँहरूमा सहयोग गर्ने योजना नै छैन। उहाँहरूलाई वीरगन्जका जनता चाहिएजस्तो लागेन। वीरगन्जका जनता अभिभावकविहीनजस्तै भएका छन्। उहाँहरूबाट सहयोग त भएन नै; महानगरले गर्न खोज्दा पनि पाएन। कोभिड अस्पतालको स्थापना र सञ्चालनको जिम्मा संघ सरकारको हो। वीरगन्जका जनता बचाउन महानगरपालिका आफैंले कोभिड अस्पताल सञ्चालनका लागि गण्डक अस्पतालसँग सम्झौता गरेर संघ सरकारसँग अनुमति माग्यो। संघ सरकारको स्वास्थ्य मन्त्रालयले २८२९ सम्म अनुमति नदिई अड्काएर राख्यो। पछि अनुमति दियो तर कोभिड अस्पताल सञ्चालन र व्यवस्थापनको सबै खर्च महानगरपालिकाले नै गर्नू भनेर आदेश दियो। कोभिड अस्पतालमा खटिने डाक्टर र नर्स जो संघ सरकारमातहतकै नारायणी अस्पतालका छन्, उहाँहरूका खाना र वास खर्च पनि महानगरपालिकाले नै बेहोर्नु परिरहेको छ। कोभिड महामारी रोकथाम तथा नियन्त्रणमा महानगरले सातदेखि आठ करोड रुपैयाँ खर्च गरिसकेको छ। त्यसमध्ये पौने दुई करोड रुपैयाँ स्थानीय दाता र संघसंस्थाबाट सहयोग मागेर जुटाएका हौं। संघ र प्रदेश सरकारले महानगरसँग काँधमा काँध मात्रै मिलाइदिएको भए वीरगन्जले अहिलेको संकट भोग्नु पर्दैनथ्यो। ५ वीरगन्जका जनतालाई महामारीबाट जोगाउन अब के गर्नुहुन्छ ? तीनवटा काम सुरु गर्दै छु। पहिलो लामो समयदेखि जुन निषेधाज्ञा लगाइएको छ, जसका कारण खान नपाएर जो समस्यामा परेका छन्, उनीहरूका घरमा राहत पुर्याउने छ। दोस्रो अस्पतालमा बेड नपाएर घरमै बस्न बाध्य संक्रमतिलाई आइसोलेसनमा ल्याएर राख्ने काम गर्छु। अस्पतालको आइसोलेसनमा राख्न असम्भव संक्रमितलाई उनीहरूकै घरमा औषधि पुर्याउने र स्वास्थ्यकर्मी र तालिमप्राप्त स्वंयसेवक खटाएर परामर्श दिने व्यवस्था मिलाउने छु। तेस्रो भारतसँग जोडिएका सीमानाकामा कडाइ गर्नुपर्नेछ। नाकाबाट अनधिकृत प्रवेश हुन दिनु हुँदैन। यसमा सीमाका जनता, जनप्रतिनिधि र प्रहरी प्रशासनकोे रचनात्मक सहयोग पनि उत्तिकै आवश्यक हुन्छ। व्यापारिक प्रयोजनका सामान लिएर आउनुपरेमा भन्सार नाकाबाटै ल्याउने व्यवस्था मिलाउने छु। रह्यो आइसोलेसन बेड थप्ने विषय। यसमा लेभल २ र ३ को कोभिड अस्पतालको व्यवस्थापन गर्ने जिम्मा संघ सरकारको हो। अब उसैले व्यवस्था गर्छ। लेभल १ कोभिड अस्पताल सञ्चालन भने महानगरले जिल्ला विपद् व्यवस्थापन केन्द्र (डीसीएमसी) सँग समन्वयमा गर्नेछ। स्थानीय प्रशासन र दलहरूको साथ मात्रै पाएँ भने रेड जोनमा परेको वीरगन्ज महानगरलाई एक महिनाभित्र ग्रिन जोनमा पुर्याउन सकिन्छ। यसमा म विश्वस्त छु।"
कोरोनाले न्यायमा धक्का,"काठमाडौं : कोभिड१९ महामारीले न्यायिक कामकारबाही ठप्प छ। जसले गर्दा न्याय सुधारका रणनीतिक योजनामा गम्भीर धक्का लागेको छ। न्यायपालिकाको चौथो पञ्चवर्षीय रणनीतिक योजना गत वर्ष साउनदेखि लागू गरिएको थियो। न्यायिक जनआस्था अभिवृद्धि, न्यायमा पहुँच, मुद्दा तथा अदालत व्यवस्थापन, गुणस्तरीय न्याय, प्रविधियुक्त अदालतलगायत लक्ष्य थिए। मुख्य र सहायक रणनीति तय गरी योजना कार्यान्वयनमा गएका बेला कोरोना महामारीको चपेटामा परेको हो। योजना बृहत् रहेकाले ५ वर्षका लागि ४६ अर्ब रुपैयाँ बजेट प्रक्षेपण गरिएको थियो। यो रकम नियमित बजेटबाहेकको हो। ५ अर्ब २२ करोड विनियोजन भई कार्यक्रम अघि बढाइएको थियो। फैसला कार्यान्वयन, बक्यौता मुद्दा र छिटो न्यायका लागि सूचना प्रविधि विस्तारमा केन्द्रित भइरहेकै बेला कोरोनाले विकराल रुप लिएपछि सबै कार्यक्रम स्थगित छन्। यसबाहेक न्यायिक प्रक्रियालाई अनुमानयोग्य बनाउने, भौतिक संरचना सुविधाजनक बनाउने, न्यायमा सबैको पहुँच सुनिश्चित गर्ने, न्याय प्रशासन सरल, मीतव्ययी र प्रभावकारी बनाउने योजना बनेका थिए। यस्तै असहाय र एकल महिला, अपांगता भएका व्यक्ति, उपेक्षित वर्ग, वृद्ध एवं बालबालिकालाई कानुनी सहायता उपलब्ध गराउने कार्यक्रमसमेत योजनामा छन्। रणनीतिक योजनाअनुसार प्रधानन्यायाधीश चोलेन्द्रशमशेर राणाले वैज्ञानिक सुनुवाइका लागि डीसीएम प्रणालीको नयाँ अवधारणासमेत ल्याएका थिए। यो प्रणाली फरक मुद्दामा फरक व्यवस्थापनमा आधारित थियो। जिल्ला अदालतहरूमा साउन १ गतेदेखि नै लागू गरिएको थियो। भदौ १ गतेदेखि उच्च र त्यसपछि सर्वोच्चमा कार्यान्वयनमा ल्याउने भनिएको उक्त प्रणालीमा चुनौती देखिएको छ। यो प्रणालीअनुसार ६ महिनादेखि बढीमा १८ महिनाभित्र मुद्दा फैसला गरिसक्नुपर्नेछ। मुद्दाका पक्षलाई दर्ता हुँदै फैसला हुने समयसहितको पूर्वजानकारी दिने भनिएको छ। तर, कोरोनाका बीच मुद्दाको चाप हुँदा सुनुवाइ धकेलिँदै जाने अवस्था उत्पन्न भएको छ। समय सीमा तोकेर ३ महिनाभित्र सम्पन्न गर्नुपर्ने न्यायमा पहुँच कार्यक्रम पनि अवरुद्ध बनेका छन्। सबै प्रदेशमा विज्ञ र सरोकारवालाको सुझाव संकलन गरी लागू भएको रणनीतिक योजनामा एक्कासी ब्रेक लाग्दा न्याय सुधारमा धक्का पुगेको हो। योजना लागू भएको ९ महिना अवधि गत चैतसम्म अदालतको भौतिक तथा संस्थागत सुदृढीकरण, जनशक्तिको क्षमता विकास, तर चैतयता कोरोनाका कारण लकडाउन सुरु भएपछि सबै गतिविधि रोकिएका छन्। सर्वोच्चसहित मुलुकभरका अदालतमा अत्यावश्यकबाहेक न्याय सेवा प्रवाह संकुचन गरिएको छ। अहिले सबै काम प्रभावित भएका छन्। बेला गम्भीर र असहज छ। रणनीतिक योजना कार्यान्वयनमा धक्का लाग्ने नै देखियो, सर्वोच्चका रजिस्ट्रार नृपध्वज निरौलाले अन्नपूर्णसँग भने, अहिले नयाँ सिफारिस भएका जिल्ला न्यायाधीशलाई पनि जुमबाटै तालिम दिइएको छ। रजिस्ट्रार निरौलाले समयावधि तोकेर सम्पन्न गर्ने गरी तय भएका योजना तथा कार्यक्रम कोरोनाकै कारण रोकिएको बताए। भदौ १ गतेदेखि उच्चमा सुरु गर्ने भनिएको डीसीएम पद्धति पनि लागू गर्न सकिएन, उनले भने। सर्वोच्चको रेकर्डअनुसार मुलुकभरका अदालतमा १ लाख २२ हजार ४ सय थान मुद्दाको फैसला हुन बाँकी छ। यो मुद्दाको कुल लगतमध्ये ४५४३ प्रतिशत मात्र टुंगो लागेको अवस्था हो। सर्वोच्चमा मात्र २४ हजार ३ सय मुद्दा छिन्न बाँकी छन्। सर्वोच्चमा २ वर्ष नाघेका मुद्दा नै ९ हजार हाराहारी छन्। सर्वोच्चको रेकर्डले मुद्दा फैसलाको सफलता दर ३६ प्रतिशत मात्र देखाएको छ। योजनाले भने प्रतिवर्ष कम्तीमा ६० प्रतिशत मुद्दा किनारा लगाउने लक्ष लिएको छ।"
"बालुवाटारमा ओलीप्रचण्डको छलफल, साथमा पौडेल र शर्मा पनि","काठमाडौं : सत्तारुढ दल नेपाल कम्युनिष्ट पार्टी (नेकपा)का अध्यक्षद्वय केपी ओली र पुष्पकमल दाहाल प्रचण्डबीच भेटवार्ता भएको छ । मंगलबार बिहान प्रधानमन्त्री निवास बालुवाटारमा भेटवार्ता भएको हो । बिहान ९ः४० बाट सुरु भएको छलफल ११ः३५ मा सकिएको बालुवाटार स्रोतले जानकारी दिएको छ । स्रोतका अनुसार छलफलमा महासचिव विष्णु पौडेल र नेता जनार्दन शर्मा पनि सहभागी थिए । छलफलका क्रममा यही भदौं १३ गते ११ बजेका लागि सचिवालय बैठक बोलाउने निर्णय भएको प्रचण्डका प्रेस संयोजक विष्णु सापकोटोले जानकारी दिए । पार्टीभित्रको विवाद समाधानका लागि बनाइएको कार्यदलले यही भदौ ६ गते अध्यक्षद्वयलाई बुझाएको प्रतिवेदनबारे छलफल गर्न, ओली र प्रचण्ड छलफलमा बसेका हुन् ।"
ओलीप्रचण्ड वार्ता सकियो : सचिवालय बैठक शनिबार,"काठमाडौं : नेपाल कम्युनिस्ट पार्टी (नेकपा) सचिवालय बैठक शनिबार गते बस्ने भएको छ । प्रधानमन्त्री तथा पार्टी अध्यक्ष केपी ओली र अर्का अध्यक्ष पुष्पकमल दाहाल प्रचण्डबीच मंगलबार भएको छलफलमाले सचिवालय बैठक शनिबार बस्ने निर्णय गरेको हो । प्रधानमन्त्रीका प्रेस सल्लाहकार सूर्य थापाका अनुसार दुई अध्यक्षबीचको छलफलमा भदौ १३ शनिबार बिहान ११ बजे सचिवालय बैठक बोलाउने सहमति भएको हो । सचिवालय बैठकमा पार्टीमा देखिएको विवाद समाधानका लागि सुझाव दिन गठित कार्यदलले बुझाएको प्रतिवेदनमाथि छलफल हुनेछ । बालुवाटारमा दुई अध्यक्षबीच दुई घण्टा छलफल भएको थियो । साउन ३० गते पार्टी एकतामा देखिएको विवादको समाधानका लागि महासचिव विष्णुप्रसाद पौडेलको संयोजकत्वमा छ सदस्यीय कार्यदल गठन गरिएको थियो । पौडेल संयोजक रहेको कार्यदलमा जनार्दन शर्मा, भीम रावल, सुरेन्द्र पाण्डे, जनार्दन शर्मा र पम्फा भुसाल सदस्य थिए । कार्यदलले यही भदौ ६ गते दुवै अध्यक्षलाई प्रतिवेदन बुझाइसकेको छ ।"
बालुवाटारमा मन्त्रिपरिषद् बैठक,काठमाडौं : प्रधानमन्त्रीको सरकारी निवास बालुवाटारमा मन्त्रिपरिषद् बैठक सुरु भएको छ। प्रधानमन्त्रीका प्रेस सल्लाहकार सूर्य थापाका अनुसार यो मन्त्रिपरिषद्को नियमित बैठक हो। बैठकमा विश्वव्यापी महामारीको रुपमा फैलिएको कोरोना भाइरस (कोभिड१९) रोकथाम र नियन्त्रणका लागि भइरहेका प्रयासको समीक्षा र थप गर्नैपर्ने कामको विषयमा निर्णय हुँदैछ। मंगलबार दिउँसो बसेको उपत्यकाका तीन प्रमुख जिल्ला अधिकारी र सुरक्षा प्रमुखको बैठकले सिफारिस गरे अनुसार निषेधाज्ञाको समय थप हुँदैछ। तीन सीडीओ र सुरक्षा प्रमुखको बैठकले उपत्यकामा एक साता निषेधाज्ञा थप गर्ने सिफारिस गृहमन्त्रालय मार्फत् गरेका छन्। अन्य जिल्लाको हकमा सीडीओ कार्यालयले नै निषेधाज्ञाको निर्णय गर्ने भए पनि उपत्यकाको हकमा भने प्रशासन कार्यालयको निर्णय गृहमन्त्रालय मार्फत् मन्त्रिपरिषद्ले स्वीकृत गरेपछि मात्र सार्वजनिक हुने गरेको छ।
कोरोनाले न्यायमा धक्का,"काठमाडौं : कोभिड१९ महामारीले न्यायिक कामकारबाही ठप्प छ। जसले गर्दा न्याय सुधारका रणनीतिक योजनामा गम्भीर धक्का लागेको छ। न्यायपालिकाको चौथो पञ्चवर्षीय रणनीतिक योजना गत वर्ष साउनदेखि लागू गरिएको थियो। न्यायिक जनआस्था अभिवृद्धि, न्यायमा पहुँच, मुद्दा तथा अदालत व्यवस्थापन, गुणस्तरीय न्याय, प्रविधियुक्त अदालतलगायत लक्ष्य थिए। मुख्य र सहायक रणनीति तय गरी योजना कार्यान्वयनमा गएका बेला कोरोना महामारीको चपेटामा परेको हो। योजना बृहत् रहेकाले ५ वर्षका लागि ४६ अर्ब रुपैयाँ बजेट प्रक्षेपण गरिएको थियो। यो रकम नियमित बजेटबाहेकको हो। ५ अर्ब २२ करोड विनियोजन भई कार्यक्रम अघि बढाइएको थियो। फैसला कार्यान्वयन, बक्यौता मुद्दा र छिटो न्यायका लागि सूचना प्रविधि विस्तारमा केन्द्रित भइरहेकै बेला कोरोनाले विकराल रुप लिएपछि सबै कार्यक्रम स्थगित छन्। यसबाहेक न्यायिक प्रक्रियालाई अनुमानयोग्य बनाउने, भौतिक संरचना सुविधाजनक बनाउने, न्यायमा सबैको पहुँच सुनिश्चित गर्ने, न्याय प्रशासन सरल, मीतव्ययी र प्रभावकारी बनाउने योजना बनेका थिए। यस्तै असहाय र एकल महिला, अपांगता भएका व्यक्ति, उपेक्षित वर्ग, वृद्ध एवं बालबालिकालाई कानुनी सहायता उपलब्ध गराउने कार्यक्रमसमेत योजनामा छन्। रणनीतिक योजनाअनुसार प्रधानन्यायाधीश चोलेन्द्रशमशेर राणाले वैज्ञानिक सुनुवाइका लागि डीसीएम प्रणालीको नयाँ अवधारणासमेत ल्याएका थिए। यो प्रणाली फरक मुद्दामा फरक व्यवस्थापनमा आधारित थियो। जिल्ला अदालतहरूमा साउन १ गतेदेखि नै लागू गरिएको थियो। भदौ १ गतेदेखि उच्च र त्यसपछि सर्वोच्चमा कार्यान्वयनमा ल्याउने भनिएको उक्त प्रणालीमा चुनौती देखिएको छ। यो प्रणालीअनुसार ६ महिनादेखि बढीमा १८ महिनाभित्र मुद्दा फैसला गरिसक्नुपर्नेछ। मुद्दाका पक्षलाई दर्ता हुँदै फैसला हुने समयसहितको पूर्वजानकारी दिने भनिएको छ। तर, कोरोनाका बीच मुद्दाको चाप हुँदा सुनुवाइ धकेलिँदै जाने अवस्था उत्पन्न भएको छ। समय सीमा तोकेर ३ महिनाभित्र सम्पन्न गर्नुपर्ने न्यायमा पहुँच कार्यक्रम पनि अवरुद्ध बनेका छन्। सबै प्रदेशमा विज्ञ र सरोकारवालाको सुझाव संकलन गरी लागू भएको रणनीतिक योजनामा एक्कासी ब्रेक लाग्दा न्याय सुधारमा धक्का पुगेको हो। योजना लागू भएको ९ महिना अवधि गत चैतसम्म अदालतको भौतिक तथा संस्थागत सुदृढीकरण, जनशक्तिको क्षमता विकास, तर चैतयता कोरोनाका कारण लकडाउन सुरु भएपछि सबै गतिविधि रोकिएका छन्। सर्वोच्चसहित मुलुकभरका अदालतमा अत्यावश्यकबाहेक न्याय सेवा प्रवाह संकुचन गरिएको छ। अहिले सबै काम प्रभावित भएका छन्। बेला गम्भीर र असहज छ। रणनीतिक योजना कार्यान्वयनमा धक्का लाग्ने नै देखियो, सर्वोच्चका रजिस्ट्रार नृपध्वज निरौलाले अन्नपूर्णसँग भने, अहिले नयाँ सिफारिस भएका जिल्ला न्यायाधीशलाई पनि जुमबाटै तालिम दिइएको छ। रजिस्ट्रार निरौलाले समयावधि तोकेर सम्पन्न गर्ने गरी तय भएका योजना तथा कार्यक्रम कोरोनाकै कारण रोकिएको बताए। भदौ १ गतेदेखि उच्चमा सुरु गर्ने भनिएको डीसीएम पद्धति पनि लागू गर्न सकिएन, उनले भने। सर्वोच्चको रेकर्डअनुसार मुलुकभरका अदालतमा १ लाख २२ हजार ४ सय थान मुद्दाको फैसला हुन बाँकी छ। यो मुद्दाको कुल लगतमध्ये ४५४३ प्रतिशत मात्र टुंगो लागेको अवस्था हो। सर्वोच्चमा मात्र २४ हजार ३ सय मुद्दा छिन्न बाँकी छन्। सर्वोच्चमा २ वर्ष नाघेका मुद्दा नै ९ हजार हाराहारी छन्। सर्वोच्चको रेकर्डले मुद्दा फैसलाको सफलता दर ३६ प्रतिशत मात्र देखाएको छ। योजनाले भने प्रतिवर्ष कम्तीमा ६० प्रतिशत मुद्दा किनारा लगाउने लक्ष लिएको छ।"
उपत्यकाका तीन सीडीओको बैठक : निषेधाज्ञा थप गर्ने निर्णय हुँदै,"काठमाडौं : कोरोना भाइरस (कोभिड१९) संक्रमण रोकथाम तथा नियन्त्रणका लागि भदौ ३ गतेदेखि उपत्यकामा लगाइएको निषेधाज्ञाको समीक्षा हुँदैछ। उपत्यकका तीन प्रमुख जिल्ला अधिकारी (सीडीओ) र सुरक्षा निकायका प्रमुखको सहभागीतामा बैठक बस्दै छ। ललितपुरका सीडीओ नारायण भट्टका अनुसार बैठक काठमाडौं जिल्ला प्रशासन कार्यालयमा केही बेरमै सुरु हुँदैछ। बैठकमा समसामयिक विषयमा छलफल हुँदैछ, सीडीयो भट्ट भने, उपत्यकामा लागू भएको साताव्यापी निषेधाज्ञाको समीक्षा हुन्छ। उपत्यकामा संक्रमण बढ्दै गएकाले भदौ १० सम्मको निषेधाज्ञाको अवधि अझ एक साता थप हुने अनुमान गरिएको छ। सबै सुरक्षा निकायका प्रमुखको सुझाव र समीक्षापछि मात्र निषेधाज्ञाको विषयमा निर्णय हुन्छ, निषेधाज्ञाको समय कति थप हुन्छ भन्ने प्रश्नको जवाफमा भट्टले भने। बैठकमा काठमाडौंका सीडीओ जनकराज दाहाल, भक्तपुरकी सीडीओ हुमकला पाण्डे र ललितपुरका सीडीओ भट्टसँगै नेपाली सेना, नेपाल प्रहरी, सशस्त्र प्रहरी, राष्ट्रिय अनुसन्धान र जिल्ला जनस्वास्थ्य कार्यालयका प्रमुख सहभागी हुनेछन्। उपत्यका नगरपालिका फोरम बैठकले संक्रमण बढ्दै गएको भन्दै भदौ १५ गतेसम्म निषेधाज्ञाको समय थप गर्न जिल्ला प्रशासनलाई सिफारिस गर्ने निर्णय गरिसकेको छ। भदौ २ गते बसेको उपत्यकाका तीन जिल्लाका सीडीओको बैठकले भदौ ३ गते राति १२ बजेदेखि भदौ १० गते राति १२ बजेसम्म एक साता निषेधाज्ञाको निर्णय गरेको थियो। निषेधाज्ञाको समयमा अत्यावश्यकबाहेकका सेवा ठप्प रहनेछन्। यसअघि सरकारले उपत्यका प्रवेशमा कडाइ गरेको थियो। उपत्यकामा मात्र संक्रमितको संख्या तीन हजार नाघिसकेको छ। काठमाडौंमा मात्र करिब २८ सयमा संक्रमण पुष्टि भएको छ। तीन सीडीओको बैठक : अत्यावश्यक सेवाबाहेक उपत्यकामा थप कडाइ बुधबार रातिदेखि उपत्यकामा निषेधाज्ञा उपत्यकामा ३ हजार २६२ संक्रमित : काठमाडौंमा मात्र २५ सय ७९ काठमाडौं उपत्यकामा भदौ १५ गतेसम्म निषेधाज्ञा जारी रहने सरकारले देशभर संक्रमण बढ्न थालेपछि निषेधाज्ञाको निर्णय गर्ने अधिकार स्थानीय प्रशासनलाई दिएको छ। नेपालमा कोरोना संक्रमितको संख्या २३ हजार ६७८ पुग्दा १५८ जनाको मृत्यु भइसकेको छ।"
उपत्यकामा भदौ १७ गतेसम्म निषेधाज्ञा,"काठमाडौं : काठमाडौं उपत्यकामा भदौ १७ गतेसम्म निषेधाज्ञा हुने भएको छ। काठमाडौं, भक्तपुर र ललितपुरका प्रमुख जिल्ला अधिकारी (सीडीओ) र सुरक्षा निकायका प्रमुखको बैठकले भदौ १० गतेसम्मको निषेधाज्ञालाई सात दिन थप गर्ने निर्णय गरेको हो। उपत्यकाका तीन जिल्लाको जिल्ला संकट व्यवस्थापन केन्द्रको बैठकले १० गतेसम्मको निषेधाज्ञा एक साता थप गर्ने निर्णय गर्दै सिफारिस गृहमन्त्रालयमा पठाएको छ। बैठकमा सहभागी एक सुरक्षा अधिकारीका अनुसार सिफारिस स्वीकृत भए लगत्तै उपत्यकामा भदौ १७ गते राति १२ बजेसम्म निषेधाज्ञा रहने छ। उपत्यकामा कोरोना भाइरस (कोभिड१९) संक्रमण बढ्दै गएपछि संकट व्यवस्थापन केन्द्रको बैठकले यस्तो सिफारिस गरेको हो। बैठकमा काठमाडौंका सीडीओ जनकराज दाहाल, भक्तपुरकी सीडीओ हुमकला पाण्डे र ललितपुरका सीडीओ नारायण भट्टसँगै नेपाली सेना, नेपाल प्रहरी, सशस्त्र प्रहरी, राष्ट्रिय अनुसन्धान र जिल्ला जनस्वास्थ्य कार्यालयका प्रमुख सहभागी थिए। मंगलबार उपत्यकामा २३२ सहित थप ८५५ संक्रमण पुष्टि भएको छ। नेपालमा कोरोना संक्रमितको कुल संख्या भने ३३ हजार ५३३ पुगेको छ। कोरोनाबाट मृत्यु हुनेको संख्या भने १६४ पुगेको छ। २४ घण्टामा सात जनाले कोरोनाकै कारण ज्यान गुमाएका छन्। जसमध्ये तीन जना काठमाडौंका हुन्। भदौ २ गते बसेको उपत्यकाका तीन जिल्लाका सीडीओको बैठकले भदौ ३ गते राति १२ बजेदेखि भदौ १० गते राति १२ बजेसम्म एक साता निषेधाज्ञाको निर्णय गरेको थियो। निषेधाज्ञाको समयमा अत्यावश्यकबाहेकका सेवा ठप्प रहनेछन्। यसअघि सरकारले उपत्यका प्रवेशमा कडाइ गरेको थियो। उपत्यकामा मात्र संक्रमितको संख्या तीन हजार नाघिसकेको छ। काठमाडौंमा मात्र करिब २८ सयमा संक्रमण पुष्टि भएको छ। बुधबार रातिदेखि उपत्यकामा निषेधाज्ञा उपत्यकामा ३ हजार २६२ संक्रमित : काठमाडौंमा मात्र २५ सय ७९ उपत्यकाका तीन सीडीओको बैठक : निषेधाज्ञा थप गर्ने निर्णय हुँदै सरकारले देशभर संक्रमण बढ्न थालेपछि निषेधाज्ञाको निर्णय गर्ने अधिकार स्थानीय प्रशासनलाई दिएको छ।"
कांग्रेस नेता गोविन्द रञ्जितको कोरोनाले मृत्यु,काठमाडौं : कोरोना भाइरस (कोभिड१९) संक्रमणबाट नेपाली कांग्रेस नेता गोविन्द रञ्जितको मृत्यु भएको छ। काठमाडौं महानगरपालिका२१ का सभापति ६७ वर्षीय रञ्जितको मंगलबार दिउँसो १२ बजेर १७ मिनेट जाँदा मृत्यु भएको हो। बलम्बुस्थित सशस्त्र प्रहरी अस्पतालमा उपचारका क्रममा उनको मृत्यु भएको अस्पताल स्रोतले जानकारी दिएको छ। कोरोना संक्रमणमा पुष्टि भएपछि साउन ३२ गते उनी अस्पतालको आइसीयूमा भर्ना भएका थिए। स्वास्थ्यमा समस्या भएपछि भेन्टिलेटरमा उपचारत रहेका रञ्जितको मंगलबार मृत्यु भएको हो। २०३६ सालदेखि विद्यार्थी आन्दोलनबाट राजनीतिक जीवन यात्रा प्रारम्भ गरेका रञ्जितले पार्टी संगठन र नेपालको लोकतान्त्रिक आन्दोलनहरुमा सक्रिय भूमिका निर्वाह गरेको नेपाली कांग्रेसले जनाएको छ । उनको निधनप्रति नेपाली कांग्रेसका सभापति शेरबहादुर देउवाले गहिरो दुःख व्यक्त गरेका छन् । सभापतिको तर्फबाट विज्ञप्ति सार्वजनिक गर्दै पार्टी मुख्य सचिव कृष्णप्रसाद पौडेलले उनको निधनप्रति दुःख व्यक्त गरेका हुन् । योसँगै नेपालमा कोरोनाले मृत्यु हुनेको संख्या १५८ पुगेको छ । नेपालमा कोरोना संक्रमितको संख्या ३२ हजार ६७८ पुग्दा कोरोना जित्नेको संख्या भने १८ हजार ८०६ पुगेको छ ।
वीरगन्ज कोभिड अस्पतालमा थप तीन संक्रमितको मृत्यु,"वीरगन्ज : वीरगन्जको कोभिड अस्पतालमा उपचारका क्रममा मंगलबार बाराका २ जना संक्रमितको मृत्यु भएको छ। पर्साका एक जनाको भने मृत्युपछि कोरोना पुष्टि भएको छ। वीरगन्जको गण्डकस्थित अस्थायी कोभिड अस्पतालमा उपचारका क्रममा मंगलबार बाराको विश्रामपुर गाउँपालिका५ का ७२ वर्षीय पुरुष र महागढीमाई नगरपालिका ४ का ५९ वर्षीय पुरुषको मृत्यु भएको हो। विश्रामपुरका ७२ वर्षीय पुरुषको कोभिड अस्पतालमा मंगलबार बिहान ८ बजे मृत्यु भएको नारायणी अस्पतालका प्रवक्ता डाक्टर अतुलेश चौरसीयाले जानकारी दिए। कोरोनाको लक्षण देखिएपछि पीसीआर परीक्षण गर्दा संक्रमण पुष्टि भएपछि उपचारका लागि उनलाई परिवारले सोमबार वीरगन्जस्थित गण्डक कोभिड अस्पतालमा ल्याएर भर्ना गरेका थिए। उनमा ज्वरोका साथै श्वासप्रश्वासको पनि समस्या रहेको र उपचारका क्रममा मङगलबार बिहान ६ बजे मृत्यु भएको चौरसीयाले जानकारी दिए। यस्तै गण्डक कोभिड अस्पतालमै बाराको महागढीमाई नगरपालिका ४ का ५९ वर्षीय पुरुषको पनि उपचारका क्रममा मंगलबार बिहान साढे ९ बजे मृत्यु भएको छ। कोरोना संक्रमण पुष्टि भएपछि भदौ ४ गतेदेखि गण्डक कोभिड अस्पतालमा भर्ना भएका ती संक्रमित पुरुषमा पनि निमोनियाको समस्या रहेको र उपचारका क्रममा मृत्यु भएको चौरसीयाले जानकारी दिए। यसअघि वीरगन्जको गण्डक कोभिड अस्पतालमै गत आइतबार राति उपचारका क्रममा मृत्यु भएका पर्साको जीराभवानी गाउँपालिका४ सुपौलीका ६८ वर्षीय पुरुषमा पनि कोरोना संक्रमण भएको पुष्टि भएको छ। आइतबार मृत्यु भएका ती पुरुषको स्वाब संकलन गरेर नारायणी अस्पतालको प्रयोगशालामा सोमबार राति परीक्षण गर्दा उनको पीसीआर रिपोर्ट पोजेटिभ आएको थियो। वीरगन्जमा कोरोनाका कारण मृत्यु हुनेको संख्या ४० पुगेको छ। साउन यतामा मात्रै ३६ जनाको मृत्यु भएको हो। वीरगन्जमा अहिलेसम्म कोरोनाका कारण मृत्यु भएका ४० मध्ये १ युवकको पहिचान खुलेको छैन। वीरगन्जमा पर्साका ३१, बाराका ७ र रौतहटका २ जनाको मृत्यु भएको हो।"
ब्राउन सुगरसहित तीन जना पक्राउ,"दाङ : दाङमा लागूऔषध ब्राउन सुगरसहित तीन जना पक्राउ परेका छन्। लमही नगरपालिका२ श्रीगाउँस्थित ड्रिमल्याण्ड होटलबाट तीन जनालाई ३९ ग्राम लागूऔषध ब्राउन सुगरसहित पक्राउ गरिएको पाँच नम्बर प्रदेश प्रहरी कार्यालय तुलसीपुरले जनाएको छ। पक्राउ पर्नेहरुमा कपिलवस्तु शिवराज नगरपालिका २ का ४० वर्षीय शालिकराम सारुमगर, उनकी श्रीमती ३३ वर्षीया पार्वती र सोहि ठाउँका ३२ वर्षीय चन्द्रबहादुर बगाले मगर रहेको प्रहरी वरिष्ठ उपरिक्षक राजकुमार बैदावारले जानकारी दिए। सूचनाको आधारमा जिल्ला प्रहरी कार्यालयका प्रहरी सहायक निरीक्षक युवराज गौतमको कमाण्डमा सादा पोसाकमा गएको प्रहरी टोलीले उनीहरुलाई पक्राउ गरेको हो। प्रहरीले उनीहरुको साथबाट खैरो रङको धुलो पदार्थ ३९ ग्राम ब्राउन सुगर र उनीहरुले प्रयोग गरेको बा १२ च २११६ नम्बरको स्कारपियो गाडी बरामद गरेको छ।"
दाङमा रात्रिकालिन निषेधाज्ञा,"दाङ : कोरोना भाइरसको बढ्दो जोखिमलाई मध्यनजर गर्दै दाङमा रातीमा जारी निषेधाज्ञा कायमै हुने भएको छ। जिल्ला प्रशासन कार्यालय दाङमा मंगलबार बसेको संकट व्यवस्थापन केन्द्रको बैठकले साँझ ७ बजेदेखि विहान ५ बजेसम्मका लागि निषेधाज्ञालाई कायमै राख्ने निर्णय गरेको हो। दाङमा भदौ १ गते देखि नै रात्रिकालिन निषेधाज्ञा जारी हुदै आएको छ। बैठकले रातको समयमा बजार, गाडी सञ्चालन र हिँडडुलमा समेत पूर्णरुपले बन्देज लगाउने, दिउँसो पूर्णरुपले सुरक्षा मापदण्ड अपनाएर बजार, यातायात, कार्यालयहरु सञ्चालन गर्न दिने निर्णय गरेको छ। प्रमुख जिल्ला अधिकारी गोविन्दप्रसाद रिजालको अध्यक्षतामा स्थानीय सरकारका प्रमुखहरु, सुरक्षा निकायमा प्रमुखहरु, विषयगत कार्यालयहरु, उद्योग वाणिज्य संघ, च्याम्वर, नेपाल पत्रकार महासंघलगायतको उपस्थितिमा बसेको वैठकले रात्रिकालिन निषेधाज्ञालाई निरन्तरता दिने निर्णय गरेको हो। ११ गते देखि निजी तथा सार्वजनिक सवारी साधनहरुमा जोड बिजोड प्रणाली लागू गर्ने, बजार लगायतका स्थानमा स्वास्थ्य मापदण्ड पुरा नगर्नेलाई कारबाही गर्ने निर्णय भएको छ। बैठकले सबै गाउँपालिकामा क्वारेन्टाइन, आइशोलेसनको व्यवस्था गर्ने, कन्ट्रयाक ट्रेसिङ, जाँच बढाउने निर्णय गरेको छ। साथै बढि भिडभाड हुने वैंकिङ क्षेत्र, मालपोतलगायतका कार्यालयहरुमा हुने कामकारबाही व्यवस्थित गर्ने, सबै कार्यालयमा अनिवार्य माक्स प्रयोग गरेर मात्र सेवाग्राहीहरुको प्रवेश व्यवस्था मिलाउने पनि निर्णय गरेको छ।"
त्रिविले विद्यार्थीलाई भन्यो तत्काल आफु अध्ययनरत क्याम्पस विभागमा सम्पर्क गर्नु,"काठमाडौं : त्रिभुवन विश्वविद्यालयले कोरोना संक्रमणको कारण तितरवितर भएका आफ्ना विद्यार्थीलाई आफु अध्ययनरत क्याम्पस तथा विभागमा तत्काल सम्पर्क गर्न अनुरोध गरेको छ। लामो समयसम्म विद्यार्थी र क्याम्पस प्रशासनबीच सम्पर्क विच्छेद भएकोले विद्यार्थीलाई यस्तो अनुरोध गरिएको हो। कोरोनाको त्रास लामो समयसम्म रह्यो भने वैकल्पिक माध्यमबाट कसरी पढाइ सञ्चालन गर्दा पनि थुप्रै विद्यार्थी सम्पर्कमा नआएको त्रिविले जनाएको छ। अनलाइन कक्षा सञ्चालन भएका तहमा सम्पर्क गर्न र अहिले पढाइ नभएपनि भविष्यमा पढाइ सञ्चालन गर्ने त्रिविले जनाएको छ। साथै बैकल्पिक माध्यमबाट पढाइ तथा परीक्षा सञ्चालन गर्दा विद्यार्थीको पहुँच कस्तो रहन्छ भन्ने विषयमा पनि त्रिविले विद्यार्थीबाट धारणा माग्न खोजेको छ। क्याम्पसमा भर्ना गर्ने समयमा विद्यार्थीसंग फोन नम्बर नमागिएको र माग्दा पनि छैन भन्ने जवाफ आएकोले विद्यार्थीसँग लामो समय सम्पर्क विच्छेद भएको त्रिविका उपकुलपति प्राध्यापक डा धर्मकान्त बास्कोटाले बताए। त्रिवि शिक्षाध्यक्ष प्राध्यापक डा शिवलाल भुसालले जारी गरेको सूचनामा विद्यार्थीलाई तुरुन्त क्याम्पस, विभाग तथा स्कुलमा सम्पर्क गरेर अनलाइन कक्षामा सहभागी हुन अनुरोध गरिएको छ। साथै सम्बन्धित विभाग तथा डिन कार्यालयलाई पनि विद्यार्थीलाई सम्पर्कमा ल्याउने काममा सक्रिय हुन निर्देशन दिइएको छ। त्रिविमा आंगिक तथा सामूदायिकमा समेत गरेर चार लाख ९२ हजार विद्यार्थी अध्ययनरत छन्। उपकुलपति बास्कोटाका अनुसार ७६ जिल्लाका विद्यार्थी यहाँ पढ्छन्।"
"चर्चा छ जसको : हेर्नुहोस्, देशलाई लोडसेडिङमुक्त बनाउने कुलमानको आफ्नै कहानी (भिडियो)","काठमाडौं : मंगलबार साँझ बसेको मन्त्रिपरिषद् बैठकमा प्रस्ताव नै नगएको विषयमा निर्णय भयो भनेर सामाजिक सञ्चालमा व्यापाक चर्चा भयो । नेपाल विद्युत प्राधिकरणका कार्यकारी निर्देशकमा कुलमान घिसिङ पुनः चार वर्ष नियुक्त भएको हल्ला फैलियो । तर, घिसिङको म्याद भदौ २९ गतेसम्म भएकाले मंगलबारको बैठकमा प्रस्ताव नै पेश नभएको विभागीय मन्त्रीले नै खुलासा गरे । घिसिङ २०७३ को भदौमा चार वर्षका लागि कार्यकारी निर्देशकको रुपमा नियुक्त भएका हुन् । घिसिङले कुशल व्यवस्थापले देशमा दैनिक १८ घण्टासम्म भइरहेको लोडसेडिङ अन्त्य भएको थियो। घिसिङ नियुक्त भएपछि विद्युत् चोरी नियन्त्रण, सेवामा सुधार, बक्यौला असुलीमा कडाई, प्राविधिक चुहावट कम, सबस्टेसनको स्तरोन्नतीका लागि अभियान नै चलाए। कुलमान २०५१ सालमा सातौं तहको इन्जिनियरको रुपमा नेपाल विद्युत प्राधिकरणमा प्रवेश गरेका हुन्। तत्कालीन ऊर्जामन्त्री जनार्दन शर्माले उनलाई पहिलो पटक २०७३ भदौ २९ गते प्राधिकरणको कार्यकारी निर्देशकको रुपमा नियुक्त गरेका हुन्। त्यसअघि उनी चिलिमे जलविद्युत कम्पनीबाट प्राधिकरणको केन्द्रीय कार्यालयमा जिम्मेवारीबिहीन बनाएर तानिएका थिए। सोही मौकामा उनलाई मन्त्री शर्माले प्राधिकरणमा ल्याएका हुन्। घिसिङलाई प्राधिकरणको प्रमुख नियुक्त गर्दा कर्मचारी संगठन आन्दोलिन भएका थिए। सँगै उनी भन्दा सिनियर उपकार्यकारी निर्देशकहरु नियुक्तिको खारेजी माग गर्दै सर्वोच्च अदालतसम्म पुगेका थिए। प्राधिकरणका वरिष्ठले दिएको रिटमाथि सुनुवाइ गर्दै सर्वोच्चले घिसिङलाई नियुक्तिको एक महिनामै काम गर्ने बाटो खोलिदिएको थियो। सोमबार मात्र एपीवान टेलिभिजनको तमसो मा ज्योतिर्गमय टिकाराम यात्रीले गरेको कुराकानी :"
मुख्यमन्त्री राईको निर्देशन : अस्पताल आएका बिरामी फर्कनु नपरोस,"विराटनगर : प्रदेश १ का मुख्यमन्त्री शेरधन राईले वीपीका पदाधिकारीहरुलाई कोभिड र अन्य विरामीहरुलाई छुट्टाछुट्टै राखेर उपचारको व्यवस्था मिलाउन निर्देशन दिएका छन्। अस्पतालमा आउने अन्य विरामीले उपचार नपाएको र फर्कनुपरेको गुनासो बढेपछि मंगलबार आफ्नै कार्यकक्षमा बोलाएर मुख्यमन्त्री राईले वीपी कोइराला स्वास्थ्य विज्ञान प्रतिष्ठानका पदाधिकारीलाई निर्देशन दिएका हुन्। उपकुलपति ज्ञानेन्द्र गिरी, रेक्टर गुरु खनाल र रजिष्टार मोहन रेग्मी तीनैजनालाई मुख्यमन्त्री राईले बोलाएका थिए। मुख्यमन्त्री राईले तत्काल पिसिआर परीक्षणको दायरा बढाउन समेत निर्देशन दिदै आवश्यक समन्वय गर्नका लागि संयन्त्र निमार्ण गर्न पनि निर्देशन दिएका छन्। पाँच सय बेड क्षमताको आइसोलेशन तयार पार्न र कोभिड अस्पताललाई दुई सय बेड क्षमताको यथाशिघ्र बनाउन पनि उनले सुझाव दिए। मुख्यमन्त्रीको निर्देशनसँगै वीपीका पदाधिकारीहरुले आवश्यक कामहरु भोलीबाटै थाल्ने जानकारी गराएका थिए। सो क्रममा वीपीका पदाधिकारीहरुले प्रतिष्ठानको बारेमा मुख्यमन्त्री राईलाई जानकारी गराएका थिए।"
माथिल्लो डोल्पामा भारी असिनापानी,"डोल्पा : माथिल्लो डोल्पामा निरन्तर दुईदिन परेको असिना र वर्षाले अन्नबालीमा क्षति पुर्याएको छ। लामो समयको खडेरीपछि परेको भारी वर्षा र असिनाले बालीमा क्षति पुर्याएको हो। शे फोक्सुण्डो गाउँपालिकाक १ देखि ४ मा लगाएको फापर,उवा,गँहु,आलुमा पूरै क्षति पुगेको वडा नम्बर ४ का अध्यक्ष पेमावाङछेन गुरुङ्गले जानकारी दिए । दुईदिन लगातार परेको वर्षा र असिना पानीले बाली पूरै ढलेको छ भित्र्याउने बेलाको अन्न खेतमै ढलेपछि कृषक चिन्तित भएको गुरुङ्गले बताए । कोरोनाको कारण यस वर्ष माथिल्लो डोल्पाका कृषकले यार्सागुम्बा टिप्न पनि पाएनन्। भएको अन्नबाली समेत असिनाले सखाप पारेको स्थानीय तेन्जीन टासी गुरुङ्गले दुख व्यक्त गरे। उनले भने, 'अब सरकारले क्षतिपूर्ति दिनुपर्ने नत्र भोकै मर्ने अवस्था आएको छ।' वर्षाले शेफोक्सुण्डो गाउँपालिकाको १,२,३ र ४ मा रहेका निर्माणधिन विकास योजनाहरु वर्षाले क्षति पुर्याएको छ। ग्रामिण सड्क,पर्यटन पदमार्ग,पुल,सड्क,सिँचाइलगायतका विकासका योजना पूर्णरुपमा क्षति पुगेको वडा अध्यक्ष पेमावाङछेन गुरुङ्गले जानकारी दिए । यस्तै बाढीले खोलमा रहेका पुल बगाएको छ। सञ्चारको पहुँच नभएकाले वास्तविक क्षतिबारे जानकारी नआएको वडा अध्यक्ष गुरुङ्गले बताए।"
२१ नेपाली सेनाले जिते कोरोना,दाङ : दाङमा कोरोना पोजिटिभ देखिएका नेपाली सेनाले कोरोना जित्ने क्रम बढेको छ। १९ नं बाहिनी तुलसीपुरमा कार्यरत ३० जना सेनामा कोरोना देखिएको थियो। एकै दिन संक्रमित पहिचान भएका ३० जना नेपाली सेनाहरु मध्य २१ जनाले कोरोना जितेका छन । राप्ती स्वास्थ्य विज्ञान प्रतिष्ठानमा दोस्रो पटक गरिएको परिक्षणमा २१ जनाको रिपोट नेगेटिभ आएको बाहिनीका सहायक बाहिनी पति अलिन सिंहले जानकारी दिए। विभिन्न जिल्लाबाट तालिमका लागि आएका सेनाहरुमा कोरोना पोजिटिभ देखिए पछि बाहिनी भित्र उच्च सर्तकता अपनाएएको थियो। सेनाका ३० जनालाई सेनाकै आइसोलेशनमा राखेर उपचार गरिराखिएको अवस्थामा २१ जनाले कोरोना जितेको र ९जना उपचाररत रहेको सिहले बताए । कोरोना जितेका सेनाहरु नियमित काममा समेत फर्किसकेका छन।
अस्पताल लाने क्रममा दुई कोरोना संक्रमितको बाटोमै मृत्यु,"जनकपुरधाम : महोत्तरीमा कोरोना (कोभिड१९) को संक्रमणबाट दुई जनाको मृत्यु भएको छ। मंगलबार चितवनस्थित उपचारको क्रममा मृत्यु भएको हो। महोत्तरीको मनरासिस्वा नगरपालिका५ बस्ने ७५ वर्षीय एक पुरुषको उपचारको लागि जिल्ला अस्पताल जलेश्वर ल्याउँदै गर्दा बाटोमै मृत्यु भएको हो। कोभिड १९ व्यवस्थापन समितिलाई उदृत गर्दै महोत्तरीका प्रमुख जिल्ला अधिकारी कृष्णबहादुर कटुवालले जानकारी दिए। मृत्यु भएका ७५ वर्षीय पुरुया क्यान्सर रोगी थिए, उनको उपचार चितवनस्थित भरतपुर अस्पतालमा हँदै थियो उनले भने। उनी भदौ ३ गते कोरोना संक्रमित भएका थिए। उनलाई उपचारका लागि जलेश्वर स्थित आइसोलेशनमा ल्याउँदै गर्दा बाटोमै मृत्यु भएको हो। त्यसैगरी, महोत्तरीको बलवा नगरपालिका ३ बस्ने ७७ वर्षीय एक पुरुषको समेत कोराना संक्रमणबाट मृत्यु भएको छ। जनकपुरस्थित प्रादेशिक अस्पतालमा उनको मृत्यु भएको हो। भदौ ६ गते उनी कोरोना संक्रमित भएको थियो। उनको ढाडमा लामो समयदेखि समस्या रहेको थियो। योसँगै महोत्तरीमा कोरोना संक्रमणबाट ज्यान गुमाउनेको संख्या ४ पुगेको छ।"
"पीसीआर किटले काम गरेन, स्वाब परीक्षणमा समस्या","रुकुम पश्चिम : कर्णाली प्रदेश सरकारले रुकुम पश्चिमको चौरजहारी प्रयोगशालामा कोभिड १९ को परीक्षणका लागि भनेर पठाएको किटले काम गर्न सकेको छैन्। प्रदेश अन्र्तगतको स्वास्थ्य सेवा निर्देशनालयले पिसीआर विधिबाट पाँच सय जनाको स्वाब परीक्षण गर्न सक्ने किट पठाएकोमा सो किटले काम नगरेको चौरजहारी प्रयोगशालाले जनाएको छ। काम गर्ने नभएपछि सो किट प्रयोगशालामै थन्किएको छ। निर्देशनालयले सो किटसँगै एक्सट्रयाक्सन किट पनि भदौ ३ गते प्रयोगशालामा पठाएको थियो। निर्देशनालयले पठाएको किटले पिसीआर परीक्षणको नतिजा दिन नसकेको चौरजहारी नगरपालिकाका स्वास्थ्य सहसंयोजक डण्डप्रसाद शर्माले जानकारी दिए। पिसीआर र एक्ट्रयाक्सन किटले कुनै व्यक्तिमा कोरोना भाइरस सङ्क्रमण भए नभएको पत्ता लगाउने काम गर्छन्। सो किटले कोरोना भाइरस पोजेटिभ वा नेगेटिभ नै छुट्याउन नसकेको सहसंयोजक शर्माको भनाइ छ। यसअघि पनि यो किट निर्देशनालयले कर्णाली स्वास्थ्य विज्ञान प्रतिष्ठान जुम्ला र दैलेख प्रयोगशालामा पनि पठाएको बुझिएको छ। त्यहाँ पनि काम नगरेपछि फिर्ता भएका सो किट चौरजहारीमा पठाएको सहसहसंयोजक शर्माले बताए। किटले काम नगरेपछि फिर्ता पठाउने तयारी भैरहेको उनको भनाइ छ। मौखिक जानकारी यसअघि नै गराइसकिएको र लिखित जानकारीसहित किट फिर्ता पठाउने तयारी भैरहेको उनले बताए। कर्णाली स्वास्थ्य सेवा निर्देशनालयले भने किट खराब नभएको दाबी गरेको छ। किट खराब भएको होइन, पिसीआर मेशिन र किट म्याच नभएको हुन सक्ने दाबी निर्देशनालयको छ। चौरजहारीमा पठाइएका किट म्याच नभएको जानकारी आएको र उक्त किट फिर्ता मागिएको निर्देशनालयका निर्देशक रीता भण्डारीले बताउनुभयो। यी किट स्वास्थ्य तथा जनसङ्ख्या मन्त्रालयले पठाएको र सुर्खेतमा काम गरिरहेको निर्देशक भण्डारीको भनाइ छ। मेशिन अनुसार किटले काम गर्ने वा नगर्ने भन्ने सम्भावना हुने भएकाले चौरजहारीमा रहेको पिसीआर मेशिनसँग किट म्याच नभएको तर सुर्खेतमा भने काम भैरहेको उहाँले जानकारी दिए। यसबीच चौरजहारी प्रयोगशालामा किट अभाव भएको छ। प्रयोगशालामा दैनिक सयौं स्वाब आउने गरेका छन्। तर प्रयोगशालामा किट नरहेको नगरपालिकाले जनाएको छ। प्रदेशले पठाएका किटले काम नगरेको र प्रयोगशालामा रहेका किट सकिएको नगर प्रमुख विशाल शर्माले बताउनुभयो। किट खरिद गर्न आर्थिक अभाव रहेको उहाँको भनाइ छ। प्रयोगशाला स्थापनादेखि हालसम्म रु एक करोड ९६ लाख खर्च भएको छ। अब नगरपालिका एक्लैले खर्च धान्न सक्ने अवस्था नरहेको प्रमुख शर्माले बताए। रुकुम पश्चिम, सल्यान र जाजरकोटका स्वाब पनि यहाँ नै परीक्षण हुने गरेको छ। अहिलेसम्म यसका लागि कुनै स्थानीय तहले खर्च व्यहोरेका छैनन्। चौरजहारी नगरपालिका२ स्थित स्थापना भएको पिसीआर प्रयोगशालामा प्रदेश सरकारको केही लगानी भएपनि व्यवस्थापनका सम्पूर्ण कार्य नगरपालिकाले नै गर्दै आएको छ।"
२४ घन्टामा प्रदेश १ मा १०९ जनामा कोरोना संक्रमण,"विराटनगर : प्रदेश १ मा मंगलबार एकै दिन १ सय ९ जना कोरोना भाइरसका नयाँ संक्रमित थपिएका छन् । दुई हजार ३९ जनाको स्वाब संकलन गरेर पीसीआर परीक्षण गरिएकोमा मंगलबार २९ महिला र ८० जना पुरुषको रिपोर्ट पोजिटिभ आएको हो । थपिएका संक्रमितमा मोरङ र सुनसरीमा समान ४८४८, झापामा आठ, खोटाङमा एक र प्रदेश १ बाहिरका चार जना रहेको सामाजिक विकास मन्त्रालयले जनाएको छ । मोरङको विराटनगर महानगरपालिकामा मंगलबार १० महिला र १६ पुरुष गरेर २६ जनामा संक्रमण पुष्टि भएको छ । मोरङको धनपालथानमा दुई महिला, छ पुरुष, ग्रामथानमा एक महिला, पाँच पुरुष, बेलबारीमा एक महिला, दुई पुरुष, बूढीगंगामा दुई पुरुष, रंगेलीमा एक पुरुष, जहदामा एक महिला र स्थानीय तह नखुलेकी १ महिलामा संक्रमण देखिएको छ । मन्त्रालयका अनुसार सुनसरीको दुहवीमा दुई महिला, १४ पुरुष, इटहरीमा चार महिला, चार पुरुष, भोक्राहानरसिंहमा छ पुरुष, कोशी गाउँपालिकामा पाँच पुरुष, बराहक्षेत्रमा तीन पुरुष, इनरुवामा एक महिला, दुई पुरुष, धरानमा तीन महिला, बराहक्षेत्रमा तीन, गढीमा एक र स्थानीय तह नखुलेका एक पुरुषको रिपोर्ट पोजेटिभ आएको छ । झापाको भद्रपुरमा एक महिला, तीन पुरुष, कमलगाउँपालिकामा एक महिला, एक पुरुष, दमक र गौरीगञ्जमा एकएक पुरुष, खोटाङको दिक्तेलमा एक पुरुष र प्रदेश १ बाहिरका एक महिला, तीन पुरुषमा कोरोना देखिएको जानकारी मन्त्रालयले दिएको छ । प्रदेश १ मा हालसम्म कोरोना संक्रमितको संख्या दुई हजार आठ सय ३२ पुगेको छ । प्रदेश १ मा मंगलबार उपचारपछि कोरोना पराजित गर्दै ४९ जना संक्रमित डिस्चार्ज भएका छन् । प्रदेश १ मा डिस्चार्ज हुनेको संख्या एक हजार तीन सय ३२ पुगेको छ । हाल सम्म ८० हजार सात सय ४५ जनाको पीसीआर परीक्षण गरिएको जानकारी मन्त्रालयले दिएको छ ।"
"कालिकोटमा थप तीनजनामा कोरोना पुष्टि, संक्रमितको संख्या ७८ पुग्यो","कालिकोट : जिल्लामा थप तीनजना कोरोना संक्रमण पुष्टि भएको छ । स्वास्थ्य सेवा कार्यालय कालिकोटका अनुसार जिल्लाको तिलागुफा नगरपालिका १ स्थानीय हाटबजार नाग्म बजारका थप तीनजना पुरुषमा कोरोना पुष्टि भएको हो । स्वाब नमूना संकलन गरी कर्णाली स्वास्थ्य विज्ञान प्रतिष्ठानमा गरिएको परीक्षणमा थप तीनजनामा कोरोना पुष्टि भएको स्वास्थ्य सेवा कार्यालय कालिकोटका सूचना अधिकारी कटकबहादुर महतले बताए । उनका अनुसार जिल्लामा हालसम्म जम्मा ७८ जनामा कोरोना पुष्टि भएको छ । जसमा ६६ जनाले कोरोना जितेर घर फर्किएका छन् । बाँकी १२ जनामा ११ जना जिल्लाका विभिन्न स्थानमा रहेका आइसोलेसनमा रहेका छन् भने एकजना एम्बुलेन्स चालक कर्णाली स्वास्थ्य विज्ञान प्रतिष्ठानको आइसोलेसनमा भर्ना भएका छन् । जिल्लामा हालसम्म ५ हजार ९ सय ४८ जनालाई क्वारेन्टाइनमा राखेर पीसीआर जाँच गरी घर पठाइएको छ । अहिले पनि यहाँका क्वारेन्टाइनमा भारतबाट फर्किएका ६० जना छन् । उनका अनुसार हालसम्म स्वाब संकलन गरिएका ५ हजार ४ सय १० जनाको स्वाब परीक्षणमा पठाइएको छ। जसमध्ये ७७ जनाको रिपोर्ट आउन बाँकी छ । नाग्म बजारको संक्रमितको सम्पर्कमा गएका व्यक्तिहरुको खोजी गरी परीक्षण गर्ने कार्य भइरहेको छ । प्रमुख जिल्ला अधिकारी चन्द्रप्रसाद गैरेले कोरोनाको जोखिम बढ्दै गएकाले यसको रोकथामका लागि कडाइ गरिएको बताए । उनले भने, 'समुदायस्तरमा कोरोना देखिएपछि थप संक्रमण फैलिन नदिन जिल्लामा निषेधाज्ञा जारी गरिएको छ । ' यही भदौ १२ गते राती १२ बजेदेखि १० गते राती १२ बजेसम्मका लागि निषेधाज्ञा छ । संक्रमित फेला परेको ठाउँमा परीक्षणको दायरा बढाइएको छ । जिल्ला प्रवेश गर्ने हरेक व्यक्तिलाई कडाइका साथ निगरानी गरी क्वारेन्टाइनमा राख्ने व्यवस्था मिलाइएको छ।"
विद्यालय निर्माणमा जुट्न चन्दा संकलन गरेर युवाले बनाए भिडियो,बर्दिबास : सामुदायिक विद्यालय रुपान्तरण गर्न जनसहयोगी युवा सञ्जाल बर्दिबास महोत्तरीले सन्देश मुलक म्युजिक भिडियो सार्वजानिक गरेको छ। विद्यालय निर्माणमे चलु सब कोई जुटु यौं भन्ने स्थानीय मगही भाषाको म्युजिक भिडियो बनाएर सञ्जालले सार्वजनिक गरेको हो। चन्दा संकलन गरेर युवाले भिडियो बनाएका हुन्। पत्रकार राजकरण महतोको मुख्य अभिनय रहेको म्युजिक भिडियोमा कलाकारले विद्यालय निर्माणमा जुट्न सबैलाई अपील गरेको भिडियोमा देख्न सकिन्छ। सञ्जालले मुठ्ठीदान अभियान संचालन गरेर महोत्तरीको बर्दिबास९ पशुपतिनगरस्थित राष्ट्रिय माध्यमिक विद्यालय पशुपतिनाथ बनरझुल्लामा बालउद्यान निर्माण गरिरहेको छ। अभियान सफल बनाउन सञ्जालले म्युजिक भिडियोको गीत निर्माण गरेको हो। स्थानीय संचारकर्मी अमृतकुमार महतोले रचना गरेको गीतमा गायक विजय दासले स्वर भरेका छन्। माँ सोना म्युजिक रेकडिङ्ग स्टुडियो गौशाला बजार महोत्तरी संचालक अमरेन्द्र महतोले गीतमा संगीत भरेका छन्। अनुप जनकपुरको ब्यानरमा निर्माण गरिएको म्युजिक भिडियोको छायांकन कृष्णकुमार महतोले गरेका छन्। भिडियो निर्माण न्यामिक कुमार यादवले गरेका हुन्। युट्युबमार्फत भिडियो सार्वजनिक भएको सञ्जाल बर्दिबासका अध्यक्ष परमेश्वर महतोले जानकारी दिए।
संक्रमित सेनाका आमामा पनि कोरोना पुष्टि,"बागलुङ : छुट्टीमा आएको बेला कोरोना संक्रमण पुष्टि भएका बागलुङका एक सैनिकका आमामा पनि कोरोना संक्रमण पुष्टि भएको छ। प्रदेश क्षयरोग केन्द्र पोखरामा गरिएको पीसीआर परीक्षणमा मंगलबार संक्रमित सैनिकका ५४ वर्षीया आमामा पनि कोरोना पुष्टि भएको बागलुङ नगर स्वास्थ्य शाखाका प्रमुख रामप्रसाद खनालले बताए। बागलुङ नगरपालिका१२ अमलाचौर घर भएका उनीहरु हाल बागलुङ नगरपालिका ३ गुठीमा बस्दै आएका छन्। संक्रमितको प्रत्यक्ष सम्पर्कमा रहेको र दम, रुघाखोकी लगायतको समस्याका कारण श्वास प्रश्वासमा समेत कठिनाई भएको पाइएपछि ती महिलालाई केही दिन अघि नै धौलागिरी अस्पतालमा उपचारका लागि लगिएको थियो। संक्रमण सर्न सक्ने आशंकामा आइसोलेसनमा राखेर चिकित्सकको परामर्शमा त्यही क्रममा स्वाब लिइएको थियो। लमजुङमा नेपाली सेनाको ब्यारेकामा कार्यरत रहेका पुरुष गत साउन ३० गते छुट्टीमा घर आएका थिए। रुघाखोकी र ज्वरो बढ्दै गए पछि भाद्र ३ गते धौलागिरी अस्पताल लगिएकोमा ५ गते कोरोना संक्रमण पुष्टि भएको थियो। यसअघि बागलुङ बजारमा कन्ट्याक्ट ट्रेसिङमा एक महिला व्यवसायीबाट एकै परिवारका ६ जना सहित ९ जनामा कोरोना संक्रमण पोजिटिभ देखिएको थियो। मंगलबारसम्म जिल्लामा कोरोना संक्रमितको संख्या २ सय ८४ जना पुगेको छ। जसमा २ सय ६० जना निको भइसकेका छन् भने २३ जना आइसोलेसनमा छन्।"
चट्याङ लागेर मरे पाँच सय भेंडा,"जुम्ला : जुम्ला जिल्लाको पूर्व क्षेत्र पातारासी गाउँपालिकाको पाटनमा चट्याङमा परेर करीब पाँच सय भेंडा मरेका छन्। बागजालेम सामुदायिक वनअन्तर्गतको ढाणखर्क मासिमसेरा भन्ने ठाउँमा सोमबार अपराह्न चट्याङ परेपछि स्थानीयवासी विष्णु बुढा, जयबहादुर बोहोरालगायत किसानका भेंडा मरेका हुन्। पातारासी४ का वडाध्यक्ष कालीबहादुर रावतका अनुसार घटनास्थलतर्फ किसानहरू गइरहेका छन्। क्षतिको यकिन विवरण भने केही समयमा आउने छ। चरण क्षेत्रमा परेको चट्याङबाट गाउँपालिकाका भेंडापालक किसानको पुर्ख्यौली पेशालाई नै बज्रपात परेको प्रमुख प्रशासकीय अधिकृत टेकबहादुर बुढथापाले बताए। पातारासी क्षेत्रका अधिकांश बासिन्दाको मुख्य आम्दानीको स्रोत भनेकै भेंडापालन हो। बुढथापाले भने, 'सबै भेंडा मरेपछि व्यावसायिक रूपमा भेडा पालेरै जीविकोपार्जन गर्दै आएका किसानलाई रोजीरोटी जुटाउनै मुश्किल पर्ने अवस्था आएको छ।' जुम्लामा २०७० सालमा पनि निरन्तर परेको असिना, पानी र हावाहुरीले करीब सात सय भेंडा मरेका थिए।"
"प्रदेश १ मा कोरोना संक्रमित प्रहरीको संख्या दुई सय नाघ्यो, एउटै कार्यालयका ८७ जनामा संक्रमण","विराटनगर : प्रदेश १ मा नेपाल प्रहरीमा कोरोना भाइरस (कोभिड१९) संक्रमितको संख्या दुई सय नाघेको छ। विभिन्न कार्यालयमा कार्यरत १७ जना नयाँ संक्रमित थपिएसँगै प्रदेशमा हालसम्म दुई सय ११ जना प्रहरीमा कोरोना पुष्टि भएको हो। नयाँ थपिएकामा सबैभन्दा बढी प्रदेश १ प्रहरी तालिम केन्द्र रानी विराटनगरका छन्। तालिम केन्द्रमा कार्यरत १० जना प्रहरीमा एकैपटक कोरोना संक्रमण पुष्टि भयो। त्यस्तै धनकुटा, ओखलढुंगा र मोरङमा दुईदुई तथा झापामा थप एक प्रहरीमा कोरोना संक्रमण देखिएको हो। जम्मा संक्रमितमध्ये ४६ जना उपचारपछि कोरोना जितेर डिस्चार्ज भएका छन्। एक सय ६६ संक्रमित प्रहरी उपचाररत छन्। हालसम्म सबैभन्दा बढी नेपाल प्रहरीको सशस्त्र प्रहरी गण रानी विराटनगरमा कार्यरत ८७ जनामा संक्रमण देखिएको छ। त्यस बाहेक प्रदेश १ प्रहरी कार्यालयमा ४०, तालिम केन्द्रमा १२, मोरङमा १३, सुनसरीमा १३, झापामा १२, दंगा नियन्त्रण प्रहरी गण दुहबीमा १२, खोटाङमा छ, धनकुटामा चार, ओखलढुंगा, भोजपुर र इलाममा तीनतीन, पाँचथर, संखुवासभा र उदयपुरमा एकएक जना प्रहरीमा कोरोना देखिएको छ। प्रदेश सभा सचिवालयका मर्यादापालक एक प्रहरीमा पनि कोरोना पुष्टि भएको छ। मर्यादापालकलाई मोरङको संक्रमितमा गणना गरिएको छ। धनकुटामा कार्यरत दुई प्रहरीमा पहिलो पटक जेठ ५ गते कोरोना देखिएको थियो। साउन ७ गते प्रदेश कार्यालयमै एक सिनियर अधिकृतमा कोरोना पुष्टि भयो। त्यसपछि प्रहरीभित्र संक्रमण व्यापक रुपमा बढीरहेको छ। अहिलेसम्म कोरोनाका कारण सबैभन्दा बढी प्रभावित बनेको रानीस्थित गणमा साउन २१ गते एक महिला प्रहरी जवानमा पहिलो पटक कोरोना पुष्टि भएको थियो। भर्खरै प्रहरीमा भर्ना भएकी उनको गण पहिलो पोस्टिङ् हो। महिला प्रहरीमा कोरोना देखिएपछि कार्यालय सिल गरेर त्यहाँ रहेका प्रहरीलाई 'क्वारेन्टाइन'मा राख्दै पीसीआर परीक्षण गराएर रिपोर्ट नआएसम्म अरुको सम्पर्कबाट टाढा राख्नु पर्नेमा त्यसो नगरिएको प्रहरीका एक उच्च अधिकारीले बताए। उल्टै गणमा रहेकालाई अन्यत्रका कार्यालयतिर लैजाने र अन्यत्रबाट ल्याएर नयाँलाई त्यहाँभित्र राख्ने काम हुँदा प्रहरीभित्र संक्रमण फैलिएको उनको भनाइ छ। अरु प्रहरीसँगको सम्पर्कबाट टाढा राख्दै गणलाई सुरक्षित बनाउनु पर्नेमा त्यसो गरिएन, ती अधिकारीले भने, 'उल्टै गणमा रहेका प्रहरीलाई अन्यत्र लैजाने र अन्यत्रकालाई त्यहाँभित्र ल्याएर घुलमिल गराउने काम भयो।' एसपी (प्रहरी उपरीक्षक)को नेतृत्वमा रहने गण 'रिजर्ब फोर्स' राख्ने नेपाल प्रहरीको युनिट हो। रिजर्ब फोर्सलाई आवश्यकता अनुसार थप मद्धतका लागि परिचालन गरिन्छ। बाहिरबाट पनि प्रहरी ल्याएर गणमा राख्ने गरिएको छ। गणमा कोरोना देखिएको पर्सिपल्ट साउन २३ गते ठूलो संख्यामा प्रहरी फेरबदल गरियो। साउन २३ मा गणबाट लगेर खोटाङमा क्वारेन्टाइनमा राखिएका छ जना प्रहरीमा साउन ३१ गते कोरोना देखियो। ओखलढुंगामा पनि गणबाटै लगिएका एक प्रहरीमा भोलिपल्ट कोरोना पुष्टि भयो। पछिल्लो समय संक्रमण पुष्टि भएकामध्ये झापाका आठ, सुनसरीको दुहवीस्थित गणका छ, खोटाङका छ, ओखलढुंगाका तीन, संखुवासभा र मोरङका एकएक जना विराटनगरस्थित सशस्त्र गणबाटै लगिएका प्रहरी हुन्। अरु स्थानमा पनि गणबाटै लगिएका धेरै प्रहरीमा संक्रमण देखिएको स्रोतले बतायो। संक्रमित प्रहरी पछिल्लो समय साउन २३ देखि भदौ १ गतेसम्म गणबाट स्थानान्तरण र फेरबेदल गरिएकाहरु हुन्। साउन तेस्रो साताबाट मात्रै पाँच सय हाराहारी प्रहरीलाई गणबाट बाहिर लैजाने र बाहिरका ल्याएर गणमा राख्ने काम गरिएको प्रहरी स्रोतले बतायो। स्रोतले संक्रमण फैलिइरहेको गणमा अरु कार्यालयबाट समेत ल्याएर मिसाइएका कारण बाहिरबाट ल्याइएका नयाँ धेरै प्रहरीमा संक्रमण फैलिएको जानकारी दिएको छ। गणमा संक्रमण देखिएपछि स्थानान्तरण र फेरबदलको काम नरोकिँदा प्रदेशमा अहिले प्रहरीभित्र ठूलो संख्यामा संक्रमण फैलिएको तथा सबै हिसाबले फ्रन्टलाइनमा खटिनु पर्ने प्रहरी संक्रमित भएर बस्नु पर्ने अवस्था आएको नेपाल प्रहरीका पूर्व डीएसपी रामजी कटुवालले बताए। संक्रमण देखिएको कार्यालयबाट अर्को कार्यालयमा बिना परीक्षण लापरबाहीपूर्ण ढंगले सरुवा र स्थानान्तरण गरिँदा समूहमा बस्नु पर्ने प्रहरी कोरोनाको मार खेप्न बाध्य भएको उनको भनाइ छ। यसरी कोरोना देखिएको कार्यालयबाट मनपरी हिसाबमा प्रहरी फेरबदल गर्नु नेतृत्वको लापरबाही र बद्मासी भएको कटुवालले बताए। संक्रमण पुष्टि भएको कार्यालयलाई सिल गर्दै त्यहाँ कार्यरतलाई तत्कालका लागि अरुसँगको सम्पर्कबाट टाढै राखेर अन्यत्र पठाउन नमिल्ने भए पनि कोरोना महामारीकै बीचमा ठूलो संख्यामा प्रहरीको स्थानान्तरण गरिनु गलत भएको उनले बताए। स्वाबको परीक्षण गरेर कोरोना भएनभएको यकिन गरेर मात्रै प्रहरीलाई स्थानान्तरण गर्नु पर्नेमा त्यसो गरिएन,' एक प्रहरी अधिकृतले भने, 'अहिले विभिन्न जिल्लामा प्रहरीभित्र कोरोना देखिनु र संक्रमण नभएका प्रहरी कार्यालयहरुमा पनि कोरोना भित्रिनुको मुख्य कारण यही हो।' स्थानान्तरण काम सुरु हुनुअघि प्रहरीभित्र कोरोना नदेखिएको उनको भनाइ छ। उनले संक्रमणको भयावह अवस्थामा एउटै गाडीमा भेडाबाख्रा जस्तै कोचाकोच हालेर प्रहरीलाई तराईबाट पहाड र पहाडबाट तराई गर्ने गरिएको बताए। असार यता हालसम्म प्रदेश १ मा दुई हजार ४४ प्रहरीलाई स्थानान्तरण गरेर एउटा कार्यालयबाट अर्कोमा पुर्याइएको छ। स्थानान्तरणका क्रममा पनि संक्रमणबाट बच्न अपनाउनु पर्ने कुनै पनि सुरक्षात्मक उपाय नअपनाइएको प्रहरी स्रोतको दाबी छ। स्थानान्तरणका कारण कोरोना फैलिएको भनेर व्यापक आलोचना भएपछि डीआईजी ईश्वरबाबु कार्कीले भदौ २ गतेबाट त्यो काम रोकेर सबै प्रहरी कार्यालयलाई पत्राचार गरेका छन्। पछिल्लो समय प्रदेशमा लगभग चार सय प्रहरी फेरबदलको तयारी थियो। ठूलो संख्यामा एकै ठाउँमा गतिविधी गर्नु पर्ने, बस्नु र खानु पर्ने तथा शौचालयसमेत एउटै प्रयोय गर्नु पर्ने भएकाले प्रहरीभित्र चाँडै कोरोना फैलने हुँदा महामारीका समयमा फेरबदल गर्दा ध्यान पुर्याउनुपर्ने सुझाव प्रहरीकै अधिकारीहरुले दिएका छन्। उनीहरुले सबैसँग प्रत्यक्ष सम्पर्कमा रहने भएकाले प्रहरीका कारण समुदायनै जोखिममा पर्न नहुने बताए। डीआईजी कार्कीले प्रहरीभित्र कोरोना व्यापक फैलिएपछि अहिले स्थानान्तरणको कार्य बन्द गरिएको बताए। 'यसअघि स्थानान्तरण गरिसकेपछि सम्बन्धित ठाउँमा पुर्याएर 'क्वारेन्टाइन' मा राख्दै प्रहरीलाई परीक्षण गरिसकेपछि मात्रै काममा खटाउने गरिएको थियो, उनले भने, 'सरुवा गरिएका प्रहरीमा कोरोना देखिएका कारण दुई पटकसम्म परीक्षण गर्दै कोरोना भएनभएको पुष्टि गरेर फेरबदल गर्ने गरी स्थानान्तरणको काम अहिले रोकिएको छ।' सवाधानी अपनाउँदा अपनाउँदै ठूलो संख्यामा प्रहरी संक्रमित हुनु परेको उनको भनाइ छ।"
कोरोनाबाट मृत्यु भएकाको दाहसंस्कारमा नातेदारलाई उपस्थित गराउन उच्च अदालतको आदेश,"विराटनगर : उच्च अदालत विराटनगरले कोरोना भाइरस संक्रमणका कारण मृत्यु भएका व्यक्तिका परिवारका सदस्य, आफन्त वा नातेदारलाई दाहसंस्कारमा उपस्थित गराउन प्रदेश १ सरकारका नाममा अन्तरिम आदेश जारी गरेको छ । अदालतका मुख्य न्यायाधीश तिलप्रसाद श्रेष्ठ र न्यायाधीश प्रेमराज कार्कीको संयुक्त इजालसले आदेश जारी गरेको हो । 'उपचारको क्रममा कुनै संक्रमितको मृत्यु भएमा दाहसंस्कारमा आफन्त वा नातेदारको उपस्थित हुने अधिकार रहने हुँदा आवश्यक सुरक्षाको मापदण्डको अधिनमा रही दाहसंस्कारमा उपस्थित हुने वातावरण मिलाउनू,' आदेशमा भनिएको छ । यसअघि कुनै संक्रमितको मृत्यु हुँदा आफन्तबिना नै नेपाली सेनाको टोलीले शवको व्यवस्थापन गर्दै आएको थियो । कोरोना संक्रमणका कारण विराटनगर महानगरपालिका३ का ५७ वर्षीय सीताराम दाहालको साउन २८ गते कोशी अस्पताल कोभिड१९ उपचार केन्द्रमा मृत्यु भएपछि छोरी २२ वर्षीया नीलिमा दाहालले उच्च अदालतमा रिट दायर गरेकी थिइन् । संक्रमण रोकथाम, नियन्त्रण र उपचारमा हेलेचेक्राइँ र लापरबाही गरिएका कारण आफ्ना बावुले मृत्युवरण गर्नुपरेको भन्दै नीलिमाले प्रदेश १ सरकार, विराटनगर महानगरपालिका र उपचारमा सम्वद्ध कोशी अस्पतालसमेत आठवटा सरकारी निकायलाई विपक्षी बनाएर भदौ ३ गते रिट दायर गरेकी थिइन्। विपक्षी बनाइएकामध्ये मेची अस्पतालको हकमा भने आदेश जारी गर्न नपर्ने ठहर अदालतले गरेको छ । विपक्षी सातवटा निकायसँगको छलफलपछि सोमबार साँझ अवेरसम्म रिट उपर सुनुवाई गर्दै इजलासले रिट निवेदनमा माग गरिएको अधिकांश विषय समेटेर ९ पेज लामो १५ बुँदे अन्तरिम आदेश जारी गरेको अदालतका सूचना अधिकारी ओम सुवेदीले बताए । उनका अनुसार आदेशको अन्तिम १५ नम्बर बुँदामा संक्रमणबाट मृत्यु भएमा मृतकका परिवारका सदस्य, आफन्त वा नातेदारलाई दाहसंस्कारमा उपस्थित गराउनु पर्ने विषय उल्लेख छ । त्यस्तै अदालतले कोरोना संक्रमण रोकथाम तथा नियन्त्रणका योजनाहरु तत्काल प्रभावकारी रुपमा कार्यान्वयन गर्न पनि आदेश दिएको सुवेदीको भनाइ छ । उनका अनुसार हेलेचेक्राइँले मृत्यु भएको भनिएका दाहाललाई उपचारका क्रममा प्रदान गरिएको सेवा र चिकित्सकले गरेको उपचारको विवरणसहित सात दिनभित्र लिखित जवाफ पठाउन अस्पतालका नाममा आदेश जारी भएको छ । त्यस्तै कोरोनाको बढ्दो संक्रमणलाई ध्यानमा राखेर वैज्ञानिक आंकलन गरी भेन्टिलेटर, आईसीयूसहितको पूर्वाधारण थप गर्दै उपचारलाई प्रभावकारी बनाउन विपक्षीका नाममा अदालतले आदेश जारी गरेको छ । त्यसैगरी पीसीआर परीक्षण प्रतिवेदन चाँडो प्राप्त हुने व्यवस्था गर्न, अस्पतालमा आइसोलेसन बेड अभाव हुँदा विधिपूर्वक रुपमा संक्रमितलाई 'होम आइसोलेसन ' मा बस्ने व्यवस्था मिलाउन, प्रदेशमा संक्रमितको उपचारमा खटिएका चिकित्सक र स्वास्थ्यकर्मीको विवरण सात दिनभित्र उपलब्ध गराउन तथा गुनासो सुन्ने एवं उजुरी गर्ने प्रणालीको व्यवस्था गर्न पनि अदालतले आदेश दिएको छ । आदेशमा कोभिड१९ बाहेक अन्य बिरामीको सम्बन्धमा पनि उपचारमा स्वास्थ्य सेवा ऐन २०७५ को दफा ६ बमोजिम व्यक्तिले पाउने निर्वाध उपचारको हक कार्यान्वयन गर्नेतर्फ आवश्यक व्यवस्था मिलाउन भनिएको छ । घर वा अन्यत्र बसेका संक्रमितलाई कोभिड अस्पताल लैजान आवश्यक प्रबन्ध मिलाउन र कोरोना नियन्त्रणमा गैर सरकारी संस्थासँग पनि साझेदारीतर्फ आवश्यक पहल गर्दै त्यसको बारेमा जानकारी अदालतमा दिनु पर्न आदेशमा उल्लेख छ । तीन तहका सरकारको समन्वयमा कोरोना नियन्त्रणमा भएको कोभिड क्राइसिस मेनेजमेन्ट कमिटीले गरेको काम र प्रगतिको विवरण अर्को पेसीमा उपलब्ध गराउन अदालतबाट आदेश भएको जानकारी सुवेदीले दिएका छन् । 'लक्षण देखिएका र नदेखिका बिरामीलाई अलग्गै राखेर उपचार गर्नू तथा गम्भीर प्रकृतिका संक्रमितको उपचारमा विशेष ध्यान दिनू' आदेशमा भनिएको छ । सुरक्षाको मापदण्डको अधिनमा रही अस्पतालमा उपचाररत संक्रमितसँग परिवारका सदस्य र आफन्तले आवश्यकता अनुसार भेटघाट गर्ने वातावरण मिलाउन एवं कोभिड अस्पतालको सेवालाई प्रभावकारी बनाउन पनि अदालतले सरकारका नाममा आदेश जारी गरेको छ । आदेशको अर्को बुँदामा भनिएको छ, 'संक्रमितको उपचार प्रभावकारी नभएको भनेर प्रश्न उठेको हुँदा स्वास्थ्य सेवा ऐन २०७५ को दफा १६ को उपदफा ३ मा भएको व्यवस्था अनुसार गुनासोको आवश्यक व्यवस्था मिलाएर अदालतलाई जानकारी दिनू ।' आदेश कार्यान्वयनका लागि कुनै अपरिहार्य कारण परी साधन स्रोतको सीमितताले कार्यान्वायन हुन नसक्ने अवस्था भएमा कारणसहित खुलाई प्रतिवेदन अदालतमा पेस गरेमा पुनः सुनुवाइको व्यवस्था गरिने आदेशमा खुलाइएको छ । आदेशमा संक्रमितहरुले आवश्यक उपचार नपाएर मर्नु परेको, पिसिआर परीक्षणको रिपोर्ट आउन दशौं दिन लाग्ने गरेको, निजी अस्पताल बन्द हुँदा अन्य प्रकृतिका बिरामी पनि उपचारबाट बञ्चित हुनुपर्ने अवस्था भएकोले त्यसको उचित प्रबन्ध गर्न माग गर्दै दायर गरिएको रिट निवेदनमा माग दाबी अनुसार आवश्यक प्रबन्ध गर्न पनि भनिएको छ ।"
उपत्यकामा भदौ १७ गतेसम्म निषेधाज्ञा,"काठमाडौं : काठमाडौं उपत्यकामा भदौ १७ गतेसम्म निषेधाज्ञा हुने भएको छ। काठमाडौं, भक्तपुर र ललितपुरका प्रमुख जिल्ला अधिकारी (सीडीओ) र सुरक्षा निकायका प्रमुखको बैठकले भदौ १० गतेसम्मको निषेधाज्ञालाई सात दिन थप गर्ने निर्णय गरेको हो। उपत्यकाका तीन जिल्लाको जिल्ला संकट व्यवस्थापन केन्द्रको बैठकले १० गतेसम्मको निषेधाज्ञा एक साता थप गर्ने निर्णय गर्दै सिफारिस गृहमन्त्रालयमा पठाएको छ। बैठकमा सहभागी एक सुरक्षा अधिकारीका अनुसार सिफारिस स्वीकृत भए लगत्तै उपत्यकामा भदौ १७ गते राति १२ बजेसम्म निषेधाज्ञा रहने छ। उपत्यकामा कोरोना भाइरस (कोभिड१९) संक्रमण बढ्दै गएपछि संकट व्यवस्थापन केन्द्रको बैठकले यस्तो सिफारिस गरेको हो। बैठकमा काठमाडौंका सीडीओ जनकराज दाहाल, भक्तपुरकी सीडीओ हुमकला पाण्डे र ललितपुरका सीडीओ नारायण भट्टसँगै नेपाली सेना, नेपाल प्रहरी, सशस्त्र प्रहरी, राष्ट्रिय अनुसन्धान र जिल्ला जनस्वास्थ्य कार्यालयका प्रमुख सहभागी थिए। मंगलबार उपत्यकामा २३२ सहित थप ८५५ संक्रमण पुष्टि भएको छ। नेपालमा कोरोना संक्रमितको कुल संख्या भने ३३ हजार ५३३ पुगेको छ। कोरोनाबाट मृत्यु हुनेको संख्या भने १६४ पुगेको छ। २४ घण्टामा सात जनाले कोरोनाकै कारण ज्यान गुमाएका छन्। जसमध्ये तीन जना काठमाडौंका हुन्। भदौ २ गते बसेको उपत्यकाका तीन जिल्लाका सीडीओको बैठकले भदौ ३ गते राति १२ बजेदेखि भदौ १० गते राति १२ बजेसम्म एक साता निषेधाज्ञाको निर्णय गरेको थियो। निषेधाज्ञाको समयमा अत्यावश्यकबाहेकका सेवा ठप्प रहनेछन्। यसअघि सरकारले उपत्यका प्रवेशमा कडाइ गरेको थियो। उपत्यकामा मात्र संक्रमितको संख्या तीन हजार नाघिसकेको छ। काठमाडौंमा मात्र करिब २८ सयमा संक्रमण पुष्टि भएको छ। बुधबार रातिदेखि उपत्यकामा निषेधाज्ञा उपत्यकामा ३ हजार २६२ संक्रमित : काठमाडौंमा मात्र २५ सय ७९ उपत्यकाका तीन सीडीओको बैठक : निषेधाज्ञा थप गर्ने निर्णय हुँदै सरकारले देशभर संक्रमण बढ्न थालेपछि निषेधाज्ञाको निर्णय गर्ने अधिकार स्थानीय प्रशासनलाई दिएको छ।"
बाख्रा चराउन गएका दुई बालक कर्णालीमा बगेर बेपत्ता,दैलेख : कर्णालीमा नदीमा बगेर दुई बालक बेपत्ता भएका छन्। दैलेखको आठबिस नगरपालिका वडा नम्बर ४ भेल्तडीका दुई बालक नदीमा बगेका हुन्। मंगलबार दिउँसो पौडी खेल्नेक्रममा उनीहरु नदीमा बगेको जिल्ला प्रहरी कार्यालयले जनाएको छ। प्रहरीका अनुसार नदीमा बेपत्ता हुनेमा १४ वर्षका भरत माझी र १३ वर्षका विनोद माझी छन्। स्थानीयका अनुसार उनीहरु दुबै जना बाख्रा चराउन गएका थिए। घरबाट बाख्रा चराउन गएको र नदीमा पौडी खेल्नेक्रममा बगेर बेपत्ता भएको स्थानीयले जनाएका छन्। नदीमा बेपत्ता भएका बालको खोजीका लागि सुरक्षाकर्मीको टोली परिचालन गरिएको छ। स्थानीयले पनि खोजी कार्य जारी राखेको दैलेखका डीएसपी हरिबहादुर वलीले जानकारी दिए। नेपाल प्रहरी र शसस्त्र प्रहरीको टोली खोजीमा खटाइएको छ।
लागूऔषधसहित तीन जना पक्राउ,"विराटनगर : प्रहरीले लागूऔषधसहित मोरङको केराबारीबाट सोमबार साँझ तीन जनालाई पक्राउ गरेको छ। पक्राउ पर्नेमा केराबारी गाउँपालिका५ का २२ वर्षीय रुपेश राई, सुनसरीको धरान८ की ३० वर्षीया अविमाया राई र २० वर्षीय उत्सव लिम्बू रहेका छन्। को १० प ७६९३ नम्बरको मोटरसाइकलमा रहेका उनीहरुलाई मुगु खोला छेउबाट पक्राउ गरिएको इलाका प्रहरी कार्यालय बेलबारीका प्रहरी निरीक्षक ऋषिराज ढकालले बताए। पक्राउ परेकाहरुको साथबाट डाइजेल्याप ९५, एभिल ९४ र लुपिजेसिक ९७ गरेर दुई सय ८६ एम्पुल लागूऔषध बरामद भएको छ। तीनै जनाविरुद्ध लागूऔषध ऐन अन्तर्गत मुद्दा चलाउन मंगलबार म्याद थप गरेर अनुसन्धान अघि बढाइएको प्रहरीले जनाएको छ।"
बर्दियामा कोरोना संक्रमितको संख्या ३ सय २० पुग्यो,"गुलरिया : महामारीका रुपमा फैलिरहेको कोरोना भाइरस (कोभिड१९) संक्रमितको संख्या बर्दियामा बढ्दो क्रममा छ । पछिल्लो समय समुदायस्तरमा पीसीआर परीक्षणको दायरा बढाएसँगै संक्रमितको संख्या बढेर ३ सय २० पुगेको छ । बर्दियामा कोरोना भाइरस संक्रमितको संख्या दिनानुदिन बढ्दै गएपछि सबैलाई सचेत रहन आग्रह गरिएको छ । क्लस्टरस्तरमा समेत संक्रमितहरु देखिएकाले अत्यावश्यक काम बाहेक घरमै सुरक्षित बस्नु जनस्वास्थ्य कार्यालय बर्दियाका प्रमुख गोकर्ण गिरीले सुझाए। बर्दियाका ८ वटा पालिकमध्ये सबैभन्दा बढी बढैयाताल गाउँपालिकामा ६५ जना संक्रमित छन् । मधुवन ४६, गुलरिया ४४, बाँसगढी ४२, ठाकुरबाबा ३९, राजापुर ३ र बारबर्दिया नगरपालिकामा १९ जना संक्रमित फेला परेका छन् । त्यस्तै गेरुवा गाउँपालिकामा ३२ जना संक्रमित छन् । बर्दियामा संक्रमितको संख्या अझै वृद्धि हुने सम्भावना छ । उनले भने,' हामीले विभिन्न क्लस्टर गरी हालसम्म ८ हजार ३ सय ५७ जनाको पीसीआर परीक्षण गरेका छौं । जसमध्ये १ सय ९९ जनाको नतिजा आउन बाँकी छ । ' बर्दियामा २ सय ६५ जनाले कोरोना जितेका छन् । एकजनाको कोरोना संक्रमणका कारण मृत्यु भएको गिरीले जानकारी दिए । ५४ जना कोभिडका बिरामी उपचारमै छन् । जिल्लाका विभिन्न क्वारेन्टाइनमा १ सय ४८ जना छन् । जिल्ला नै रेडजोनमा परेका कारण स्थानीय प्रशासनले आंशिक निषेधाज्ञा जारी गरेको जिल्ला प्रशासन कार्यालय बर्दियाले जनाएको छ ।"
तुलसीपुरका प्रमुख प्रशासकीय अधिकृत उपाध्याय निलम्बित,"दाङ : दाङको तुलसीपुर उपमहानगरपालिकाका प्रमुख प्रशासकीय अधिकृत कृष्णकान्त उपाध्याय निलम्बनमा परेका छन् । अख्तियार दुरुपयोग अनुसन्धान आयोगले उपाध्यायलाई तीन महिना निलम्बन गर्दै १५ लाख धरौटीमा सोमबार रिहा गरेको जनाएको छ । आयोगका प्रवक्ता रातानाथ अधिकारीले उपाध्यायको थप अनुसन्धानका लागि तीन महिना निलम्बन गरिएको र अहिले उनीलाई १५ लाख रुपैयाँ धरौटीमा छोडिएको बताए । प्रमुख प्रशासकीय अधिकृत उपाध्यायलाई अख्तियार दुरुपयोग अनुसन्धान आयोगले दाङबाट काठमाडौं जाँदै गर्दा साउन १६ गते नागढुंगाबाट स्रोत नखुलेको १४ लाख ४८ हजार ७९६ रूपैयाँसहित पक्राउ गरेको थियो । पक्राउ परेका उपाध्ययविरुद्ध आयोगले दुरुपयोग अनुसन्धान आयोग ऐन, भ्रष्टाचार विनार ऐन र मुलुकी फौजदारी कार्यविधि संहिता बमोजिम जमानतामा रिहा गरेको जनाइएको छ ।"
उपत्यकामा थपिए २३२ कोरोना संक्रमित,"काठमाडौं : पछिल्लो २४ घण्टामा काठमाडौं उपत्यकामा थप २३२ जनामा कोरोना भाइरस (कोभिड१९) संक्रमण पुष्टि भएको छ। विभिन्न प्रयोगशालमा गरिएको परीक्षणमा थप २३२ जनामा कोरोना पुष्टि भएको स्वास्थ्य तथा जनसंख्या मन्त्रालयका प्रवक्ता डा जागेश्वर गौतमले जानकारी दिए। सोमबार मात्रै २२४ जनामा कोरोना संक्रमण पुष्टि भएको थियो। काठमाडौंका १९९ जना, भक्तपुरका १४ जना र ललितपुरका १९ जनामा कोरोना भाइरस संक्रमण पुष्टि भएको मन्त्रालयले प्रवक्ता डागौतमले जानकारी दिए। यस्तै पछिल्लो २४ घण्टामा ८५५ जनामा कोरोना भाइरस (कोभिड१९) संक्रमण पुष्टि भएको छ। यो सहित संक्रमितको संख्या ३३ हजार पाँच सय ३३ पुगेको छ। २४ घण्टामा ३१३ जना कोरोना जितेर डिस्चार्ज भएका छन्। योसँगै कुल डिस्चार्ज हुनेको संख्या १९ हजार ११९ पुगेको छ। मन्त्रालयका अनुसार सात जिल्लामा ५ सय बढी संक्रमित रहेका छन्। मोरङ, पर्सा, बारा सर्लाही, रौतहट, महोत्तरी र काठमाडौंमा ५ सय बढी संक्रमित छन्। मुस्ताङ र हुम्ला संक्रमणमुक्त रहेको मन्त्रालयले जनाएको छ। नेपालमा कोरोनाबाट १६४ जनाको मृत्यु भएको छ।"
सय रुपैयाँ घुस दिँदा हजार जरिवाना,"सिन्धुली : सिन्धुलीमा एक सवारी चालक घुसबापत सय रुपैयाँ दिँदा एक हजार रुपैयाँ जरिवानामा परेका छन्। सर्लाहीबाट काभ्रेको पनौती तर्फ जाँदै गरेको बा २१ च ३९९८ नं को बोलेरोको चालकले सय रुपैयाँ दिएर प्रहरीलाई आर्थिक प्रलोभना पार्न खोज्दा एक हजार जरिवाना तिर्नु परेको हो। जिल्लाको कमलामाई नगरपालिका९ भिमानस्थित इलाका प्रहरी कार्यालयमा कार्यरत प्रहरी जवान दिपक भण्डारीलाई गाडी चेकजाँच गराउँनुको साटो एक सय रुपैयाँ फ्यालेर प्रलोभनमा पार्न खोजेपछि उक्त बोलेरोका चालकलाई एक हजार रुपैयाँ जरिवाना गरिएको जिल्ला प्रहरी कार्यालय सिन्धुलीका प्रवक्ता (डिएसपी) श्यामकुमार खत्रीले जानकारी दिए।बोलेरोमा तिनवटा लैना भैसी लिएर हिडेका चालकले सय रुपैयाँ फ्याँकेर हिँडेपछि उनलाई जिल्ला प्रहरी कार्यालय नजिकै रहेको ट्राफिक प्रहरी चेकपोष्टमा नियन्त्रणमा लिएर नियम अनुसार एक हजार जरिवाना लिइएको हो, उनले भने। प्रहरीलाई आर्थिक प्रलोभनमा पार्न खोजेपछि चालक र भैसी साहुलाई नियन्त्रणमा लिई सम्झाई बुझाई गरी आइन्दा प्रहरीलाई कुनै पनि किसिमको आर्थिक प्रलोभनामा नदेखाउने सर्तमा एक सय रुपैयाँ रकमसमेत फिर्ता गरी छाडिएको खत्रीको भनाई छ। लकडाउनका बेला अत्यावश्यक बाहेकका सावारी साधन सञ्चालनमा प्रहरीले कडाई गरेको छ। तर, आर्थिक प्रलोभनमा पारेर केही व्यवसायीले सवारी साधन सञ्चालन गर्ने गरेको पाइएपछि पछिल्लो समय जिल्लामा ट्राफिक चेकजाँचमा कडाई गरिएको छ। उता जिल्लामा यसअघि यातायात व्यवसायीसँग अबैध रकम असुल गर्ने गरेको पाइएपछि जिल्ला प्रहरी कार्यालय सिन्धुलीले मातहतका ७ जना प्रहरीलाई निलम्बन गरेर अनुसन्धान गरिरहेको छ।"
"कर्णालीमा २ हजार ७ जनाले जिते कोरोना, सक्रिय संक्रमितको संख्या ३०६ मात्रै","सुर्खेत : कर्णाली प्रदेशमा सक्रिय कोरोना संक्रमितको संख्या ३ सय ६ जना मात्रै रहेको छ । मंगलबार थप १८ जनामा कोरोना पुष्टि भएपछि सक्रिय कोरोना संक्रमितको संख्या ३ सय ६ पुगेको हो । कर्णाली प्रदेशमा कुल संक्रमितको संख्या २ हजार ३ सय १३ रहेको छ । जसमा २ हजार ७ जनाले कोरोना जितेर डिस्चार्ज भइसकेका छन् भने सक्रिय बिरामीको संख्या ३ सय रहेको कर्णाली प्रदेश सामाजिक विकास मन्त्रालय, स्वास्थ्य महाशाखाले जनाएको छ । मंगलबार प्रदेश अस्पताल, पशुपन्छी रोग अन्वेषण केन्द्र सुर्खेतमा गरिएको पीसीआर परीक्षणमा ११, कर्णाली स्वास्थ्य विज्ञान प्रतिष्ठान जुम्लामा ६ र दैलेख अस्पतालमा १ जना गरी पछिल्लो २४ घण्टामा १८ जना संक्रमित थपिएका छन् । जसमा सुर्खेतका ४, दैलेखका ४, सल्यानका २, धनुषा १, कञ्चनपुर १, कालिकोट ४ र जुम्लाका १ जना रहेका छन् ।"
६ वर्षदेखि त्रिपालमुनि बास,"सुर्खेत : सुर्खेतको बराहताल गाउँपालिकास्थित गिरीघाट शिविरमा बस्दै आएकी पार्वती कामीको अवस्था फेरिएको छैन। भेरीको भेलसँगै बगेका आफन्तको यादले झस्काउँछ। पुनस्र्थापना नहुँदा जंगलको बीचमा टाँगिएको त्रिपालमुनि बस्न बाध्य छन् पार्वती। २०७१ साउनमा भेरी नदीमा आएको बाढीले उनको घरबारी बग्यो। पुस्तौदेखिको बस्दै आएको थातथलो गुम्यो। घर, खेत, आठ वर्षीया नातिनी, ७० वर्षीया सासूआमा र भान्जा पनि बाढीसँगै बगे। पार्वतीले भने जेनतेन रातभर रुखमा चढेर ज्यान जोगाइन्। अहिले पनि उनले मृत्युसँग संघर्ष गर्दै बाँच्नु परेको छ। ६ वर्षदेखि ओत लाग्ने घर नपाएकी उनलाई सधैं भेट भर्ने चिन्ताले सताउँछ। गिट्टी कुटेको पैसाले आधा पेटमै चित्त बुझाउनुपर्छ। त्यही दिन सहबहादुर खड्काले पनि सबै गुमाए। बाढीले घरखेत बगायो। खड्का पनि ६ वर्षदेखि गिरीघाटको शिविरमा कष्टकर जीवन बिताइरहेका छन्। सोही ठाउँकी विष्णु विकको पीडा पनि कम छैन। बाढीपछि अरूले राज्यबाट राहत पाए। जग्गाको लालपुर्जा नहुँदा विष्णुले भने राहत पाउन सकेकी छैनन्। ६ वर्षअघि बाढीले घरखेत बगाएपछि विस्थापित सुुर्खेतका १ हजार ४५ परिवारको अवस्था दर्दनाक छ। तर, बाढीपीडितको पीडाले तीनै तहका सरकार र जनप्रतिनिधिलाई कहिल्यै पोल्दैन। चुनावमा जनप्रतिनिधिले विस्थापितलाई घर बनाइदिने वाचा धेरै गरे। तर, वाचा पूरा भएनन्। जनप्रतिनिधि र तीनै तहका सरकार जिम्मेवार नहुँदा कोही जंगलमा त कोही सडक छेउमा झुप्रो बनाएर बसेका छन्। सुर्खेतमा बाढीले १ सय ३४ जनाको मृत्यु भएको थियो। जसमध्ये ९६ जनाको लाससमेत भेटिएन। सरकारले ठोस योजना बनाउन नसक्दा विस्थापित परिवारको पुनस्र्थापना हुन सकेको छैन। जग्गा उपलब्ध हुन नसक्दा यो अभियान सफल हुन नसकेको प्रदेश सरकारको भनाइ छ। अर्कोतर्फ सरकारले किस्तामा दिने राहत रकमले जग्गा नआउने भन्दै पीडितले सो रकम अन्यत्रै खर्चने गरेका छन्। बाढीले घरबारविहीन बनेका १ हजार ४५ परिवारमध्ये ५ सय ७१ परिवारको पुनस्र्थापनाको प्रक्रिया अगाडि बढेको बताइएको छ। यसका लागि गत आर्थिक वर्षमा ५ करोड रुपैयाँ खर्च भएको आन्तरिक मामिला तथा कानुन मन्त्रालयका सूचना अधिकारी कृष्णबहादुर रोकायाले जानकारी दिए।"
उपचार नपाएर भैरहवामा कोरोना संक्रमितको मृत्यु,"भैरहवा : रुपन्देहीको गैडहवा गाउँपालिका ३ का ५० वर्षीय कोभिड १९ संक्रमितको मृत्यु भएको छ । उपचारको क्रममा सोमबार राती उनको मृत्यु भएको भीम अस्पताल कोभिड १९ का फोकल पर्सन डा सुमित प्रजापतिले पुष्टि गरे । यससँगै रुपन्देहीमा कोभिड संक्रतिमको मृत्युको संख्या ६ पुगेको छ । मृतक पुरुष घर निर्माण गर्ने मिस्त्री हुन् । काम गर्ने क्रममा छतबाट लडेर टाउकोमा चोट लागेपछि उपचारका लागि उनलाई भैरहवास्थित युनिभर्सल कलेज अफ मेडिकल साइन्सेस अस्पतालमा ल्याइएको थियो । उपचार अघि उनीमा कोभिड १९ संक्रमण परीक्षण गर्दा भदौ ५ गते पोजिटिभ देखिएपछि अस्पतालले कोभिड उपचारका लागि सोमबार साँझ भीम अस्पताल पठाएको थियो । तर, भीम अस्पतालमा भर्नामा ढिलाइ र उपचारमा लापरबाही गर्दा भाइको मृत्यु भएको दाजु हसन मोहम्मद नाउले दावी गरे । आइसीयूमा राखेर उपचार गर्नुपर्ने भएपनि अस्पतालले सही समयमा सही उपचार नगर्दा अवस्था चिन्ताजनक बन्दै गएको र राती भाइको मृत्यु भएको उनले बताए । मृतकलाई आइसीयू कक्षमा राखेर उपचार गर्नुपर्ने अवस्था रहेपनि जनशक्तिको अभावमा उपचार हुन नसकेको फोकल पर्सन डा प्रजापतिले स्वीकार गरे । 'बिरामीलाई अस्पताल ल्याउँदा उनको स्वास्थ्य अवस्था नाजुक थियो, आइसीयूमा राखेर उपचार गर्नुपर्ने थियो, ' फोकल पर्सन डा प्रजापतिले अन्नपूर्णसँग भने, 'हामीसँग आइसीयू कक्ष भएपनि जनशक्तिको अभावका कारण आइसीयूमा उपचार गर्न सकेनौँ तर, पनि ज्यान जोगाउनका लागि प्रयास गर्दागर्दै मृत्यु भयो ।' अस्पतालमा केही समय अघि नै ५ बेडसहितको आइसीयू कक्ष निर्माण गरिएपनि सरकारको लापरवाहीका कारण संचालनमा आउन सकेको छैन ।"
कोरोना संक्रमितहरु नै रेडियो चलाउँदै,"वीरगन्ज : वीरगन्जस्थित सामुदायिक रेडियो नारायणी एफएमका रेडियोकर्मीमा कोरोना भाइरस (कोभिड१९) संक्रमण देखिए पनि उनीहरुले एफएम स्टेशनलाई नै आइसोलेसन बनाएर रेडियो प्रसारणलाई निरन्तरता दिएका छन् । नारायणी एफएमका अहिलेसम्म संचारकर्मी र कर्मचारी गरी ७ जना रेडियोकर्मी कोरोना संक्रमित भएका छन् । तीमध्ये स्टेसन प्रमुख क्रान्ति शाह भने साउन ३० गते कोरोनामुक्त भइ घरमै स्वास्थ्यलाभ लिइरहेका छन् । अरु ६ रेडियोकर्मी मध्ये १ जना प्राविधिक घरकै आइसोलेसनमा छन् । भदौ ६ गते संक्रमण पुष्टि भएका ५ जना रेडियोकर्मीले भने एफएम स्टेसनमै आइसोलेन बनाएर रेडियोको प्रशारणलाई निरन्तरता दिएका हुन् । रेडियोमा आफूसँगै काम गर्ने सहकर्मी संक्रमित भएपछि एफएममा कार्यरत अन्य ८ जना रेडियोकर्मी भने होम क्वारेन्टाइनमा छन् । एफएमका कार्यकारी अध्यक्ष गोविन्द देवकोटाका अनुसार, पछिल्लो पटक गत भदौ ४ गते रेडियोमा कार्यरत मध्ये ६ जनाले पीसीआर परिक्षण गराएका थिए । ती मध्ये ५ जनामा भदौ ६ गते संक्रमण पुष्टि भएको थियो । भदौ ६ गते संक्रमण पुष्टि भएपछि संक्रमित रेडियोकर्मीलाई स्थानीय प्रशासनले फोन गरेर कोभिड अस्पतालमा लैजाने तयारी गरेको थियो । तर उनीहरुले अहिलेको महामारीमा नागरिकलाई पलपलमा सूचनाको खाँचो रहेकाले रेडियोमै आइसोलेसन बनाएर बस्ने निर्णय गरेपछि रेडियोको प्रशारणलाई निरन्तरता दिएका हुन् । कार्यालयमा आइसोलेसनमा बसेका संक्रमित रेडियोकर्मी। कार्यकारी अध्यक्ष देवकोटाले भने,' ८ जना होम क्वारेन्टाइनमा छन्, ५ जना संक्रमित सहकर्मी कोभिड अस्पतालमा जाँदा रेडियो नै बन्द हुने स्थितिमा पुगेको थियो , तर संक्रमित सहकर्मीहरुले अहिलेको महामारीमा नागरिकलाई छिन् छिनमा सूचनाको जरुरी छ, हामी रेडियोमै आइसोलेसन बनाएर बस्छौं, रेडियो संचालन गर्छौ भन्नु भयो र उहाँहरुले नै रेडियो चलाइ रहनु भएको छ ।' देवकोटाले भने,' होम क्वारेन्टाइनमा रहनु भएका स्टेशन प्रमुखले घरबाटै समाचार तयार पारेर रेडियोमा समाचार पठाउनु हुन्छ , रेडियोमा रहेका साथीहरुले समचार पढ्ने गर्नु हुन्छ । ' साउन २८ गते रेडियोका ५ जनाले पीसीआर परिक्षण गराउँदा थप एकजना प्राविधिकलाई संक्रमण देखिएको थियो भने अरु ४ जनाको रिपोर्ट नेगेटिभ आएका थियो । सामुदायिक रेडियो प्रसारक संघ (अकोराब) का महासचिव समेत रहेका देवकोटाले भने, 'नेपालमा पहिलो पटक संक्रमितले रेडियोमा रहेर नागरिकलाई सूचना दिने काम गर्नुभएको छ, सामुदायिक रेडियोको मुल मर्म नै यहि हो, आफू जोखिममा रहेको अवस्थामा पनि संकटपूर्ण स्थितिमा रहेको समुदायलाई सूचना दिन बन्द गरिएन् ।'"
उदारणीय घरबेटी : कोरोना देखिएर बाहिरै बसेकी युवतीलाई घरमै आइसोलेसन,"विराटनगर : विराटनगर महानगरपालिका३ मा भाडा बस्ने १९ वर्षीया युवतीमा दुई साताअघि कोरोना संक्रमण पुष्टि भयो। काठमाडौं घर भएकी उनी १४ वर्षीय भाइलाई साथमै राखेर उनी काठमाडौंमै बस्थिन्। बन्धन सिमेन्टका मेनेजर रहेका बाबु भने आमासहित विराटनगरमा कोठा भाडा लिएर बस्थे। कोरोनाका कारण क्याम्पसको पढाइ बन्द भएपछि बाबु र आमा भएकै ठाउँमा विराटनगर आएकी युवतीलाई संक्रमण देखियो। पहिलो पटक परिवारभित्र युवतीका ठूलोबामा कोरोना देखिएको थियो। विद्युत प्राधिकरणका प्राविधिक रहेका विराटनगर३ का ५७ वर्षीय उनका ठूलोबाको भने साउन २८ गते विराटनगरको कोशी अस्पताल कोभिड१९ उपचार केन्द्रमा उपचारकै क्रममा मृत्यु भइसकेको छ। कोरोना संक्रमित ठूलोबाको सम्पर्कमा रहेका कारण कन्टयाक्ट ट्रेसिङमा परेका उनीसहित परिवारका चारै जनाले स्वाबको परीक्षण गराए। पीसीआर परीक्षणका क्रममा उनको रिपोर्ट पोजेटिभ आयो। बाबु, आमा र भाइको भने रिपोर्ट नेगेटिभ आयो। त्यसपछि आत्तिएका बाबुआमाले भाडा बसेको घरमा नराखिकन युवतीलाई बाहिरबाहिरै राख्दै आएका थिए। तर उनलाई कोरोना संक्रमण भएकाले अन्यत्रै लगिएको कुरा चाल पाएका घरबेटी कृष्णकुमार सुवेदी र पत्नी राधा सुवेदीले युवतीलाई बाहिर नराख्न तथा बोलाएर आफ्नै घरको एउटा कोठामा राख्न आग्रह गरे। सुवेदी दम्पत्तिले संक्रमित युवतीलाई राख्नका लागि घरमै एउटा कोठा आइसोलेसनका लागि छुट्याइदिए। युवती १० दिनदेखि घरबेटीकै घरको एउटा कोठामा होम आइसोलेसन छिन्। उनको दोस्रो पटक स्वाब परीक्षणको तयारी भइरहेको छ। संक्रमण भएपछि मेरा घरमा बस्ने भाडावालले हामीसँग सल्लाह नगरिकन लुकाएर छोरीलाई अर्कै स्थानमा बस्न पठाउनु भएछ, सुवेदीले भने, बाहिर बस्न दिन मनले नमानेपछि ल्याएर आफ्नै घरको एउटा कोठामा बस्ने व्यवस्था मिलाइदिएको हुँ। संक्रमित युवतीलाई घरभित्रै राखिए पनि आफूहरुलाई कुनै असहज नभएको बताए। सबै ठाउँमा सेनिटाइज गरेर घरलाई डिसइन्फेक्ट गरिसकिएको उनले जानकारी दिए। आवश्यक मापदण्ड र प्रक्रिया पूरा गरेर होम आइसोलेसनमा राखिएको छ। स्वास्थ्य सम्बन्धी अपनाउनु पर्ने सबै सचेतना अपनाइएको छ, सुवेदीले भने, उनी घरको एउटा कोठामा बस्छिन्। परिवारका सदस्यलाई उनको सम्पर्कमा नजान भनेका छौं र हामी पनि घरमा अलग्गै बस्छौं। सुवेदी परिवारसहित दोस्रो तल्लामा बसेर भुइँ तलामा संक्रमितलाई राख्न छुट्टै कोठाको व्यवस्था गरिदिएका हुन्। संक्रमित युवतीका परिवार साउन ११ गतेबाट सुवेदीको घरमा भाडामा बस्न थालेका हुन्। अहिले युवतीले प्रयोग गर्ने सरसामान, शौचालयदेखि लिएर बस्ने र खाने कोठा पनि अलग्गै छ। कोरोना भएकालाई घरबेटीले र छरछिमेकीले दुरव्यवहार गरेका अनेक घटना छन्, सुवेदीले भने, यस्ता घटना एकदमै दुःखद््, निन्दनिय र अमानवीय हुन्। संक्रमितलाई मानवीय व्यवहार गर्नुपर्छ भन्ने सोच सबैमा हुन आवश्यक रहेको उनले बताए। मान्छेलाई सबैले सम्मान गर्न सिक्नु पर्छ। भोलि आफूलाई पर्दा पनि अरुले त्यस्तै व्यवहार गर्छन् भन्ने हेक्का सबैले राख्न जरुरी छ, उनले भने, उनीहरुलाई घृणा, तिरस्कार गर्नुहुँदैन। समाजमा सम्मानित तवरबाट बाँच्न पाउने सबैको अधिकार सुरक्षित हुनुपर्छ। रोगले धनीगरिब नभन्ने भएकाले यस्तो बेला सबैले सहयोग नगरेमा मानवतानै हराएर जाने सुवेदीको भनाइ छ। घरमै होम आइसोलेसन मा राखिएकी संक्रमितको स्वास्थ्य अवस्थाका बारेमा नियमित बुझ्ने काम गरिरहेको छु, सुवेदी भन्छन्, अरुमा नसरोस भनेरसबैले सतर्कता अपनाएका छौं। सुवेदी दम्पत्तिले समाजमा उदाहरणीय काम गरेको अधिकारकर्मी उमेश विश्वकर्माले बताए। आइसोलेसन अभावमा घरमै बस्न बाध्य संक्रमितलाई धेरै स्थानमा दुव्र्यवहार भएका छन्, उनले भने, कसैले पनि दुर्व्यवहार गनर्नु हुँदैन र संक्रमितलाई हौसला, प्रेरणा दिएर समाजमा स्थापित हुने वातावरण बनाउनु पर्छ। बीपी कोइराला स्वास्थ्य विज्ञान प्रतिष्ठान धरानका प्रवक्ता एवं मानसिक रोग विशेषज्ञ डा निदेश सापकोटाले संक्रमितलाई हेलाहिंसा गर्न नहुने बताए। संक्रमितमाथिको दुर्व्यवहार संकीर्ण मानसिकताको उपज हो, उनले भने, मान्छेले भोलिका दिनमा आफूलाई पनि यस्तै व्यवहार गर्छन् होला भन्ने नसोचिकन जथाभावि गरेको देखिन्छ। डा सापकोटाले निको भइसकेका संक्रमित भोलिका दिनमा आफ्ना लागि औषधि हुन् भन्ने कुरा सबैले बुझ्न जरुरी रहेको बताए। निको भइसकेका संक्रमितबाट प्लाज्मा लिएर अहिले गम्भीर अवस्थाका संक्रमितलाई बचाउने काम भइरहेको छ, उनले भने। को हुन् घरवेटी सुवेदी ? भाडावाललाई आफ्नै घरमा होम आइसोलेसनको व्यवस्था गर्ने सुवेदी पूर्व शिक्षक हुन्। उनले शिक्षण पेशाबाट दुई वर्षअघि अवकाश पाएका थिए। उनी प्रधानाध्यापक रहँदा मोरङको कटहरी गाउँपालिकाको भौंडाहामा रहेको तत्कालिन लक्ष्मी निमावि जिल्लाकै उत्कृष्ट र नुमना बनाए। सामाजिक अभियान्ताको छवि बनाएका उनी कोरोना भाइरस संक्रमितमाथि भइरहेको दुर्व्यवहारका घटनाको विरोध गर्दै आएका छन्। उनी कोरोना जितेर फर्किएकालाई सम्मान गर्नु पर्छ, घृणा, दुर्व्यवहार गर्न हुँदैन, र ससम्मान समाजमा स्थापित गर्नुपर्छ भन्ने अभियान लिएर हिँडेका छन्। सुवेदी कोरोना भाइरसको संक्रमणबाट बच्नलाई अपनाउनु पर्ने सावधानीका बारेमा पनि सबैलाई सचेत गराउँछन्। सबै सुरक्षित रहँदै कोरोनालाई पराजित गर्नु पर्छ भन्ने अभियानमा छु, उनले भने, संक्रमितलाई सम्मान गर्दै सजिलै कोरोनालाई जित्ने वातावरण बनाउनु पर्छ। संक्रमण भएकै कारण घरबेटीदेखि लिएर आफन्त, नातागोता, परिवार र छरछिमेकीबाट अनेक पीडा सहनु पर्ने अवस्था आउनु दुःखद् भएको सुवेदीको भनाइ छ।"
"कोरोना अपडेट : प्रदेश २ मा ६२ जनाको मृत्यु, ९ हजार १७ संक्रमित","महोत्तरी : प्रदेश२ मा कोरोना भाइरस (कोभिड१९) संक्रमणबाट हालसम्म ६२ जनाको मृत्यु भएको छ । विभिन्न अस्पतालमा उपचारका क्रममा उनीहरुको मृत्यु भएको सामाजिक विकास मन्त्रालयले जनाएको छ। सप्तरीमा ५ जना,सिरहामा ३ जना, धनुषामा ११ जना, महोत्तोरीमा २ जना, सर्लाहीमा ३ जना, रौतहटमा ३ जना, बारामा ७ जना र पर्सामा २८ जनाको कोरोना संक्रमणबाट मृत्यु भएको छ। यस्तै कोरोना संक्रमितको संख्या ९ हजार १७ पुगेको छ। जसमध्ये ७ हजार ७ सय २१ पुरुष र १ हजार २ सय ९६ महिला छन्। हालसम्म ४ हजार २ सय ४५ जना निको भएर घर फर्किएका छन्। प्रदेश २ का विभिन्न स्थानमा समुदायस्तरमान कोरोना फैलिएको जनाइएको छ। सक्रिय संक्रमितको संख्या ४ हजार ७ सय रहेको छ। प्रदेश २ का सातवटै जिल्लामा कोरोना संक्रमण फैलिएको छ। सप्तरीमा ७४७ जना,सिरहामा ३७३ जना, धनुषामा १२ सय ७१ जना, महोत्तोरीमा ११ सय १८ जना, सर्लाहीमा १२ सय ३० जना, रौतहटमा १५ सय ६४ जना, बारामा ७ सय ६ जना र पर्सामा २ हजार २ जनामा संक्रमण देखिएको छ।"
संक्रमण त्रासले रगत अभाव,"चितवन : रक्त क्यान्सरपीडित भाइको उपचारका लागि रगतको जोहो गर्न कञ्चनपुरका हिरेन्द्रकुमार रानालाई हम्मेहम्मे परेको छ। भरतपुरमा उनले चिनेका कोही छैनन्। रानाले रक्तदाता पनि चिनेका छैनन्। रगत पाउन मुस्किल भएपछि उनी निराश छन्। बिरामीको कागजपत्र र रगत लाने बाक्सा लिएर भरतपुर अस्पतालको हाताभित्र रहेको क्षेत्रीय रक्तसञ्चार केन्द्रमा रगत लिन उनी घण्टौं पर्खिरहे। रगत कति खोजे भाइको लागि रगत पाइन्छ कि भनेर यहाँ आएर बसेको छु, रानाले भने, यहाँ कोही चिनेको छैन रक्तदाता नभेट्दा सारै समस्या भएको छ। उनका भाइको बीपी कोइराला मेमोरियल क्यान्सर अस्पतालमा उपचार भइरहेको छ। १२ वर्षीया नातिनीका लागि रगत खोज्दै लक्ष्मीप्रसाद भट्टराई पनि रक्त सञ्चारमा भेटिए। बोनम्यारोमा समस्या भएपछि उनकी नातिनीको शरीरमा रगत उत्पादन कम भएको छ। भट्टराईकी नातिनीको पुरानो मेडिकल कलेजमा उपचार भइरहेको छ। तर, रगत पाउन मुस्किल छ। कहिले पाइन्छ कहिले पाइन्न अहिलेसम्म सामाजिक अभियन्ताबाट सहयोग पाएको छु, उनले भने, दौडधुप धेरै गर्नुपर्छ दिनदिनै रगतको खोजीमा भौंतारिरहेको छु। मेडिकल सिटीको रूपमा चिनिएको चितवनमा रगत अभाव हुँदा सरोकारवाला गम्भीर छैनन्। जटिल अवस्थाका बिरामीलाई रगतको जुटाउन समस्या छ। कोरोना संक्रमण बढेपछि रक्तदान कार्यक्रम हुन सकेको छैन। संक्रमण जोखिमले दाता त्रसित छन्। बिरामीलाई रगत अभाव हुन थालेपछि अहिले चितवनका टोलटोलमा रगत संकलन अभियान थालिएको छ। युवा उद्यमी मञ्च चितवनले टोलटोलमा घुम्ती रगत संकलन अभियान थालेको हो। कोरोना संक्रमणले दाता नजुट्दा टोलमै रगत संकलन गर्न सुरु गरिएको नेपाली युवा उद्यमी मञ्च चितवनका अध्यक्ष कृष्ण सापकोटाले बताए। अहिले कार्यक्रम नहुँदा रगत जम्मा हुन सकेन, उनले भने, टोलमै पुगेर रगत संकलनको काम गरिरहेका छौं। क्षेत्रीय रक्तसञ्चार केन्द्र भरतपुरसँग समन्वय गरेर घुम्ती शिविर सञ्चालन भइरहेको सापकोटाले जानकारी दिए। मञ्चले हरेक दिन दुई स्थानमा पुगेर शिविर राख्ने गर्छ। धेरै जिल्लाबाट चितवनमा बिरामी आउने कारण पनि रगतको माग बढी भएको नेपाल रेडक्रस सोसाइटी चितवन शाखाका सभापति ज्ञानशाली न्यौपानेको ठहर छ। उनले भने, रगतको माग बढी भएको छ तर रगत दिने शून्य छ। त्यसैले समस्या भएको हो। हामीले बारम्बार रक्तदानको लागि आग्रह गरिरहेका छौं। भरतपुरमा केन्द्रीय स्तरको भरतपुर अस्पताल, बीपी कोइराला मेमोरियल क्यान्सर अस्पताल, दुई मेडिकल कलेज र २४ साना ठूला अस्पताल छन्। लकडाउनको अवधिमा दैनिक ७० पिन्ट रगतको माग भइरहेको क्षेत्रीय रक्तसञ्चार केन्द्र भरतपुरले जनाएको छ। सामान्य अवस्थामा १ सय ५० पिन्ट रगत खपत हुने गरेको थियो। क्षेत्रीय रक्तसञ्चार केन्द्र भरतपुरका प्रमुख रमेशकान्त पौडेलले भने, दिनहुँ धेरै रगतको माग आउँछ तर चाहेर पनि रगत दिन सकिएको छैन। कोरोना संक्रमण अघि भरतपुरको क्षेत्रीय रक्तसञ्चार केन्द्रले नवलपुर, बारा, सर्लाही, रौतहट, मकवानपुरमा पुगेर रगत संकलन गर्दै आएको थियो।"
पहिरोले दशककै बढी क्षति,"काठमाडौं : मनुसन अवधिमा यसपटक पहिरोले २०६८ यताकै बढी मानवीय क्षति गरेको छ। पहिरोले २ सय ५४ जनाको ज्यान लिएको छ। ८१ जना बेपत्ता छन्। १ सय ५२ जना घाइते भए।यो तथ्यांक मनसुन सुरु भएपछि २ महिना ७ दिनको हो। यो वर्ष जेठ ३१ मा मनसुन सुरु भएको थियो। मनसुन अझै भदौसम्म जारी रहने देखिएको छ। सिन्धुपाल्चोक, बझाङ, म्याग्दी, कास्की, जाजरकोट, अछाम, कास्की, तनहुँ, संखुवासभा, डोटी, हुम्लालगायत ५१ जिल्लामा बढी जनधनको क्षतिको भएको छ। हजारौं जना विस्थापित भए पनि यकिन तथ्यांक छैन। अर्बौं रकमको अन्नबाली क्षति पुगेको छ। गृह मन्त्रालयअन्तर्गत राष्ट्रिय आपत्कालीन कार्यसञ्चालन केन्द्रका इन्चार्ज एवं उपसचिव मुरारी अवस्थीले यो वर्ष पहिरोले ठूलो क्षति गरेको बताए। मनसुनको सुरुआतदेखि नै दुःख दिइरहेको छ, उपसचिव अवस्थीले भने। उनले गत वर्ष जम्मा ८३ जनाको मात्रै मृत्यु भएको उल्लेख गरे। ११ जना बेपत्ता भएका थिए। गत वर्षभरिको तुलनामा यसपटक एकै महिनामा बढी विनाश भएको छ, उनले भने, असारमा मात्रै पोहोरभन्दा बढी क्षति भएको छ। साउनमा त झन् बढेको छ। केन्द्रको तथ्यांकले २०६८ मा १ सय ४, २०६९ मा ४३, २०७० मा ६५, २०७१ मा ९४, २०७२ मा ९२, २०७३ मा १ सय ३६, २०७४ मा ५९, २०७५ मा ७७ जनाको ज्यान गएको देखाउँछ। यस्तै, बेपत्ता र घाइतेको संख्या क्रमशः २०६८ मा २४, ७९, २०६९ मा ८, ३०, २०७० मा १८, ४४, २०७१ मा १ सय २९,९३, २०७२ मा १३, ७३, २०७३ मा ८, १ सय १५, २०७४ मा १५, ४४ र २०७५ मा १, १ सय ८ छ। इन्चार्ज अवस्थीका अनुसार यो वर्ष पहिरोका मात्रै १ सय ४ घटना भएका छन्। असारमा भएका २९ घटनामा १ सय ८ जनाको मृत्यु भयो। ४७ जना बेपत्ता भए। ४६ जना घाइते भए। साउनमा ६४ घटना हुँदा १ सय ३२ जनाको मृत्यु भयो। १७ जना बेपत्ता भए। ८७ घाइते भए। भदौ पहिलो सातासम्म ११ वटा पहिरो गइसकेका छन्। यी घटनामा १४ जनाको मृत्यु भएको छ भने १७ बेपत्ता छन्। १९ जना घाइते भएका छन्। घाइतेमध्ये ८० प्रतिशत निको भएर घर फर्किसकेका छन्। म्याग्दीका १ हजार ५ सय, सिन्धुपाल्चोकका २ सयभन्दा बढी परिवार विस्थापित भएका छन्। हुम्लामा ६ सय २ घर पहिरोमा परेका छन्। दर्जनौं पुल, बाटो भत्किए। सडक अवरुद्ध भए। पशुचौैपाया मरेका छन्। पहिरोले घर पुरिँदा जेठ ३१ गते पर्वतको कुस्मा२ दुर्लुङमा ९ जनाको मृत्यु भएको थियो। एक घाइते भएका थिए। यो नै यो वर्षको पहिलो ठूलो घटना थियो। त्यसपछि मनसुन निरन्तर छ। सिन्धुपाल्चोकमा मात्रै ५२ जनाको मृत्यु भएको छ भने २९ जना बेपत्ता छन्। ११ जना घाइते भए। मानवीयबाहेक अन्य क्षतिको विस्तृत विवरण आइनसकेको उपसचिव अवस्थीले बताए। विकास पूर्वाधारका नाममा डोजर, स्काभेटरको जथाभावी प्रयोगले ठूलो क्षति भएको आकलन गरिएको छ। भूकम्पले माटो खुकुलो भएका कारण पहिरो धेरै गएको पाइएको छ। सिन्धुपाल्चोक, पर्वत, म्यादी, तनहुँ, कस्कीलगायत जिल्लामा पहिरो आउनुको प्रमुख कारण भूकम्प दखिएको छ। उनका अनुसार जेठदेखि निरन्तर वर्षा भइरहेको छ। जसले गलाएर माटोको संरचना नै कमजोर बनायो। ३० वर्षको इतिहासमा सिन्धुपाल्चोक र पर्वतमा अत्यधिक वर्षा भएको तथ्यांक छ। यो वर्षको पहिरोमा प्राकृतिकभन्दा मानवीय कारण जिम्मेवार देखिएको छ। सुरक्षित तवरबाट घर बनाउने परिपाटी छैन। भवन मापदण्डको पालना गरिएको हुँदैन। विकास पूर्वाधारमा डोजर, स्काभेटरको प्रयोग जथाभावी गरिएको छ। उनका अनुसार वातावरण संरक्षणको पालना भएको छैन। जलविद्युत् आयोजनामा गरिने विस्फोट पनि कतिपय जिल्लामा पहिरोको कारण बनेको उनले बताए। राष्ट्रिय पुनर्निर्माण प्राधिकरणले २०७४ सालमा गरेको भौगर्भिक अध्ययनअनुसार भूकम्प प्रभावित जिल्लामा मात्रै ६ सयभन्दा बढी बस्ती पहिरोको जोखिममा छन्। प्राधिकरणका भूगर्भविद् लेखप्रसाद भट्टले भूकम्प प्रभावित जिल्लाको भौगर्भिक अध्ययन गरिएको सुनाए। भूगर्भविद्, इन्जिनियर, माटोविद् संलग्नले १४ टोलीले स्थलगत अध्ययन गरी अति प्रभावित १४ जिल्लाको भौगर्भिक अध्ययन गरेका थिए। विभिन्न समयमा गरी १ हजार १ सय ३ स्थानको अध्ययन गरिएको थियो। जसमा ४ सय ८६ स्थान सुरक्षित पाइएका थिए। सिन्धुपाल्चोकको जुगल२ लिदीजस्तै ३ सय ३७ बस्ती सुरक्षित गर्नुपर्ने पाइएको छ। त्योभन्दा बढी स्थानान्तरण नै गर्नुपर्ने अति जोखिमयुक्त बस्ती २ सय ९० छन्। बाढीपहिरोबाट यो वर्ष सबैभन्दा बढी प्रभावित पनि सिन्धुपाल्चोक नै देखिएको छ। सिन्धुपाल्चोकमा मात्रै सुरक्षित गर्नुपर्ने ९६ र स्थानान्तरण गर्नुपर्ने ७१ स्थान अध्ययनले औंल्याएको थियो। त्यसमा ५५ बस्ती मात्रै स्थानान्तरण गरिएको छ। भूकम्प प्रभावित जिल्लामा मात्रै लिदीजस्तै ६ सय बस्ती अझै जोखिममै छन्। देशभरको भौगर्भिक अध्ययन भने भएको छैन। अछामको रामारोशन, कालीकोटको नरहरिनाथको रूपसा, महाबैको नकुलगायत क्षेत्रमा अध्ययन भएकै छैन। पहिलो त सुरक्षित भइगयो। दोस्रो पहिरो मध्यम खालको छ। बस्तीको तल वा माथि पहिरो छ, तत्काल सुरक्षणको काम गरिहाल्नुपर्छ। त्यस्तोलाई सुरक्षित गर्न सकिनेमा राखिएको थियो। तत्काल नै संरक्षण गर्दा पहिरो नियन्त्रण गर्न सकिन्थ्यो। त्यसका लागि तत्कालीन जलउत्पन्न प्रकोप नियन्त्रण विभाग र भूसंरक्षण विभागलाई सिफारिस गरिएको थियो। तेस्रोमा बस्ती नै स्थानान्तरण गर्नुपर्ने भनेर सिफारिस गरिएको थियो। ठूलो पहिरो छ, नियन्त्रण गर्दा पनि ठूलो खर्च हुन्छ। त्यस्ता बस्ती स्थानान्तरण गर्नुको विकल्प छैन। भूगर्भविद् भट्टका अनुसार बस्ती नै स्थानान्तरणको जिम्मा प्राधिकरणले लिएको हो। प्राधिकरणको मुख्य उद्देश्य पहिरो नियन्त्रण होइन। अध्ययन चाहिँ गरिएको हो, उनले भने। पछिल्लो समय गएका पहिरोको कारक भूकम्प मात्रै नरहेको उनको भनाइ छ। उनले विकास पूर्वाधारमा प्रयोग डोजर प्रयोगका कारण जमिनमा हलचल पैदा भई प्राकृतिक स्वरूपमा धक्का लाग्दा पहिरो आउने गरेको बताए।भूकम्प नै प्रमुख कारण भए पहिला नै पहिरो गइसक्नुपर्थो, उनले भने, मानव सृजित समस्या थपिएको हो। विकास निर्माणमा डोजर, स्काभेटर प्रयोगले प्राकृतिक स्वरूपमा हलचल आयो र यो विपत्ति निम्तियो। उनले सिन्धुपाल्चोकको जुरेका जस्ता ठूलो पहिरोको संकेत देखिने र वर्षाको समयमा आउने पहिरोको यकिन गर्न नसकिने बताए। ठूलो पहिरोले संकेत दिन्छ। तर, वर्षा समयको पहिरो यकिन गर्न सकिँदैन। संकेत पनि हुँदैन, उनले भने। धेरै स्थानमा भने चिरा, धाँजा फुटेको ठाउँ पुरे, भल कटान गरे, खोल्सी नियन्त्रण गरे नियन्त्रण गर्न सकिने उनको भनाइ छ। दीर्घकालीन समाधानम जानुपर्छ प्राडा तारानिधि भट्टराईप्राध्यापक, भूगर्भशास्त्र, त्रिभुवन विश्वविद्यालय पहिरोको दीर्घकालीन समाधान नगरेसम्म विपत्ति आइरहन्छ । गयो, राहत बाँड्यो, फर्कियो । क्षति कम हुँदैन, भएको भयै हुन्छ । त्यसकारण दीर्घकालीन समाधान गर्नुपर्छ । विपद् समाधान गर्न दुई कानुन बनेका छन् । अब यी कानुनको कार्यान्वयन सबैभन्दा महŒवपूर्ण हुन्छ । भूउपयोग ऐनले जमिनलाई १० भागमा वर्गीकरण गरेको छ । वर्गीकृत जमिनको नक्सा बनाएर स्थानीय तहलाई दिने व्यवस्था ऐनले गरेको छ । त्यसकारण छिटो नक्सा बनाएर स्थानीय तहलाई उपलब्ध गराउनुपर्छ । यो ऐनले भूविपद् हुने ठाउँ पनि छुट्ट्याउन भनिएको छ । नक्सा बनेपछि खतरा क्षेत्र कुन हो भन्ने निक्र्योल भइहाल्छ । यो खतरायुक्त क्षेत्रलाई सार्नुपर्छ । त्यसका लागि जग्गा सट्टाभर्ना लगाएको काम गर्नुपर्छ । अर्को, विपद् न्यूनीकरण तथा व्यवस्थापन ऐन २०७४ छ । त्यो ऐन बनेर विपद न्यूनीकरण तथा व्यवस्था प्राधिकरण गृह मन्त्रालयले गठन गरिसकेको छ । यो प्राधिकरण प्रदेश र स्थानीय तहमा गठन हुने व्यवस्था छ । त्यसकारण अब प्राधिकरणको संरचना छिटो फैलाउनुपर्छ । यी दुई कानुनअनुसार काम हुने हो भने पहिरोमा कसैले मर्नुपर्ने अवस्था आउँदैन । भूमि व्यवस्था मन्त्रालयले छिटो नक्सा बनाएर स्थानीय तहलाई दिनुपर्यो । गृहले प्राधिकरणको संरचना बनाएर अगाडि बढ्नुपर्यो । पहिरो जानुको मुख्य कारण अव्यवस्थित विकास निर्माण देखिएको छ । एक नम्बर कारण चाहिँ डोजरको जथाभावी प्रयोग नै हो । यस्तो कार्यले दुई किसिमले पहिरो निम्त्याउँछ । पहिलो त सडकको भित्तामा ढलको व्यवस्था नभएका कारण बाटोमै खोला बग्छ । पहिला सडक नहुँदा भिरालोबाट सलल बग्ने पानी बाटो भएर नै बग्दा पहिरो जान्छ । सडकमै भेल पानी थुप्रिन्छ र सडकबाटै खोला बग्छ । ढल व्यवस्थापन नगरी सडक बनाइएकाले धेरै क्षति भएको छ । स्थानीय निर्वाचनपछि पहिरो बढ्नुको कारण यही हो । अर्को कारण डोजरले थुपारेको माटो । माटो नै पहिरो भएर जान्छ । थुपारेको माटो प्रयोग गर्दैनन् । सडक बनाउने काम प्राविधिक हो । तर, गाउँपालिका र नगरपालिकामा प्राविधिक छैनन् । परामर्शदाताका भरमा बनाइएका सडकले विपत्ति मात्रै सृजना गर्छन् । त्यसकै परिणामस्वरूप यो वर्ष पहिरोले यति धेरै क्षति गरेको छ । प्रत्येक स्थानीय तहमा इन्जिनियर र भूगर्भविद्को दरबन्दी आवश्यक छ । खोलाका किनारमा अनधिकृत रूपमा बस्ती बस्नाले पनि विपत्तिको सिकार हुने अवस्था छ । खाली ठाउँ, खोला किनार, पाखा, सरकारी जग्गा देख्नेबित्तिकै त्यहाँ गएर बस्ने कारणले पनि विपत्ति निम्तिएको छ । खोल्साछेउ बस्ती भएका कारण पनि पहिरोले क्षति गरेको छ । कुनै बेला ठूलो पानी आएरै खोल्सा बनेका हुन् । त्योभन्दा ठूलो पानी (खहरे) आयो भने छेउको बस्तीमा खोल्सा पस्छ । पहिरो जान्छ । जनधनको क्षति हुन्छ । त्यसकारण खोल्साभन्दा टाढा मात्रै बस्ती बसाउनुपर्छ । पहिरोका प्यारामिटर थुप्रै हुन्छन् । बाँझो जमिन पनि पहिरो जानुको कारण हो । खेती गर्दा भेल पानी नियन्त्रण हुन्छ । कुलोकुलेसो बनाएर बाँकी पानी खोल्सामा फ्याँकिएको हुन्छ । खेतको गरामा भित्र पानी पस्छ । बाँझो जमिनमा कान्लोबाट छाँगोजस्तै पानी बग्छ र पहिरो जान्छ । पछिल्लो समय खण्डवृष्टिले पहिरो जाने गरेका छन् । पहिला एक हप्तासम्म पानी पथ्र्यो । अहिले एकै ठाउँमा ठूलो वर्षा भएर पहिरो जान्छन् । यसमा समयमा पनि भर पर्छ । राति आएको पहिरोले बढी क्षति गर्छ । जंगल फँडानी, डँढेलोलगायतले पहिरो जाने गरेका छन् ।"
घरसँगै पहिरोले पुरिएर युवतीको मृत्यु,बागलुङ : जिल्लाको पश्चिममा रहेको ढोरपाटन नगरपालिका वडा नम्बर २ अर्नाकमा पहिरोमा पुरिएर एक युवतिको ज्यान गएको छ। अविरल वर्षासँगै घरमाथिबाट खसेको पहिरोले कलि परियारकी १९ वर्षीया छोरी पूजा परियारको ज्यान गएको हो। परियारको दुई वटा घर रहेकाले एक घरमा खाना खाइ अर्को घरमा सुत्न गएकी पूजाको मंगलबार बिहान पहिरोले पुरिएर ज्यान गएको वडा अध्यक्ष युवराज महतले जानकारी दिए। परिवारका अन्य सदस्यहरु भने अर्को घरमा सुतिरहेकाले बिहान ६ बजेतिर मात्रै घटनाबारे थाहा पाएको उनले बताए। निरन्तरको वर्षाका कारण बुर्तिबाङदेखि अर्नाक जाने सडकमा धेरै ठाउँमा पहिरो गएको छ। पहिरोका कारण घटनास्थलमा भएको क्षतिबारे बुझ्न हिँडेको प्रहरी टोली पनि पुग्न सकेको छैन। अहिले नगरपालिकाको स्काभेटर बोलाएर बाटो मर्मत कार्य जारी रहेको र सडक खुले लगत्तै घटना स्थल पुग्ने इलाका प्रहरी कार्यालय बुर्तिबाङका प्रहरी निरीक्षक प्रकाश भण्डारीले बताए।
साल्ट ट्रेडिङले आयात गरेको ५० हजार बोरा मल भिजेर नष्ट,"वीरगन्ज : सरकारले अनुदानमा किसानलाई वितरण गर्नका लागि विदेशबाटबाट साल्ट ट्रेडिङ कर्पोरेसन मार्फत आयात गरेको ५० हजार डिएपी मल भिजेर नष्ट भएको छ। आपूर्तिकर्ता स्वीस सिंगापुरले आपूर्ति गरेको ५० हजार बोरा डिएपी मल, भारतको कोलकत्ता बन्दरगाहबाट रेल मार्ग हुँदै वीरगन्ज स्थित सिर्सिया सुख्खा बन्दरगाह (ड्राईपोर्ट) यार्डमा शनिबार बेलुकी आइपुगेको हो। भारतीय रेलबाट सुख्खा बन्दरगाहमा ल्याइएको ५० हजार बोरा डिएपी बलमध्ये करिब ४० हजार बोरा मल पानीले भिजेर बिग्रिएको अवस्थामा रहेको साल्ट ट्रेडिङ कर्पोरेसन वीरगन्जका प्रमुख आमोद लामिछानेले बताए। ४३ वटा बेगन (रेलको डिब्ब ) मा रहेको ५० हजार बोरा मल आइतबार अनलोड गरेर सुख्खा बन्दरगाहको गोदाममा राख्ने क्रममा भिजेको अवस्थामा पाइएको लामिछानले बताए। 'रेलको डिब्बाबाट मलको बोरा आइतबार अनलोड गरेर ड्राइपोर्टको गोदाममा राखिएको छ', उनले भने, ३५ सयदेखि ४ हजार भिजेको खबर पाएका छौँ। लामिछानेका अनुसार सिंगापुरबाट पानीजहाजबाट कोलकत्ता ल्याएर राखिएको मल त्यहीं भिजेको हो। एक डेढ महिना पहिले बंगालको खाडीमा आएको अम्फनआँधीका कारण कोलकत्ता बन्दरगाहमा उक्त डिएपी मल भिजेको हो। उनले भने, बंगालको खाडीमा आएको अम्फनआँधीका कारणले मल भिजेको जानकारी पाएका छौं , यस विषयमा आपूर्तिकर्ता स्वीस सिंगापुरसँग पनि कुरा भइसकेको छ। हामीले नभिजेको फ्रेस मल मात्रै बुझने हो। भिजेको र खराब बोराको मल आपूर्तिकर्ताले नै व्यहोर्नु पर्छ।' नेपालले डलरमा एलसी (प्रतितपत्र) खोलेर ल्याउने भएकोले राष्ट्र बैंकको नियम अनुसार नेपालमा मालसामान आइपुगेको देखाउनुपर्ने हुन्छ। त्यसैले त्यसलाई बीचबाटोमा नै रोक्न मिलेन। नेपालमा आयात गर्न खोलिएको प्रतीत पत्र अनुसारको सामान नेपालमा आयात देखिएन भने फेरि मुद्रा अपचलन गर्यो भन्ने आरोप लाग्छ। त्यही भएर भिजेको डिएपी मल वीरगन्ज भित्र्याइएको हो। लामिछानेले मल एक महिना जति गोदाममा ल्याएर राख्ने र त्यसपछि त्यसको अवस्था कस्तो देखिन्छ हेरेर सद्धे बोरा मल मात्रै किसानलाई वितरणका लागि बजारमा पठाउने बताए। सुख्खा बन्दरगाह भन्सार कार्यालयका प्रमुख उमेश श्रेष्ठले भने भिजेर बिग्रिएको मल कुनै पनि हालतमा भन्सार जाँचपास नगर्ने बताए। सैद्धान्तिक हिसाबले पनि आयात अयोग्य कुनै पनि मालवस्तुको भन्सार जाँचपास गर्न नमिल्ने प्रावधान रहेको भन्दै श्रेष्ठले भने, पानीले भिजेर खराब भएको मल जाँचपास नगर्नु भन्ने निर्देशन भइसकेको छ।' साल्ट ट्रेडिङले आयात गरेको डिएपी मल भिजेर बिग्रिएका कारण भन्सार जाँचपास नहुने भएकाले साल्ट ट्रेडिङ कर्पोरेसनलाई करोडौंको घाटा हुने देखिएको छ।"
