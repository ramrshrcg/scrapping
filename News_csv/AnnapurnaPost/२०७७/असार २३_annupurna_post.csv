शीर्षक,विवरण
नेपालमा कोभिड जोखिम उच्च,"सुरुमा हल्का रूपमा लिइएको कोभिड १९ को प्रभाव मुलुकभित्र विस्तारै बढिरहेको छ। पछिल्लो तथ्यांकअनुसार यसको संक्रमणबाट ३४ जनाको मृत्यु भइसकेको छ। १६ हजारमा संक्रमण फैलिएको छ। संक्रमितको संख्या हरेक दिन बढिरहेको छ। तर, यसलाई कसरी न्यूनीकरण गर्न सकिन्छ भन्ने विषयमा राज्यले प्रभावकारी कदम चाल्न सकेको छैन। कोभिड नियन्त्रण र संक्रमितको व्यवस्थापनमा देखिएको सरकारी अव्यवस्था र भद्रगोल सतहमा आएको छ। क्वारेन्टाइन जात्राजस्ता भीडमय छन्। त्यहाँ झन् असुरक्षा र असुविधा भएका कारण क्वारेन्टाइन छाडेर भाग्नेको संख्या बढ्दो छ। कतिपय ठाउँमा संक्रमितलाई परीक्षण नै नगरी घर पठाउन थालिएको छ। यस्ता मामलामा सरकारले प्रभावकारी काम गर्न सकेको छैन। धेरै ठाउँमा स्थानीय वासिन्दाको विरोधपछि मात्र बिरामीको परीक्षण गर्ने गरिएको छ। कोरोना फैलाउन यस्तै कमजोरीले ठूलो भूमिका निर्वाह गरेको छ। हालसम्म २ लाख ५० हजारभन्दा बढीको पीसीआर परीक्षण गरिएको छ। सबैलाई थाहा छ, कोरोनाबाट बँच्न हामीसँग सुरक्षा कवच छैन। तर, छैन भन्दैमा पछि हट्नु हुँदैन। कोरोनासँग हामी कसरी लड्यौं, हाम्रो भूमिका कस्तो रह्यो भन्ने विषयमा समीक्षा होला, तर तत्काल रोकथामतिर लाग्नुपर्छ। यसमा राज्यसंयन्त्रले विशेष चासो दिनुपर्छ। कोभिड संक्रमण देखिएमा उपचार गर्ने अन्तिम थलो अस्पताल हो। विश्वभर नै एकैपटक लडिएको यस युद्धलाई परास्त गर्ने अन्तिम आधार स्वास्थ्य संस्था हुन्। त्यहाँ कार्यरत स्वास्थ्यकर्मी भरोसाका केन्द्र हुन्। तर, बिरामीको उपचारभन्दा अस्पतालको अव्यवस्था र स्वास्थ्यकर्मीकै सुरक्षा चिन्ता बढिरहेको छ। खासगरी स्वास्थ्यकर्मीले प्रयोग गर्ने सुरक्षा कवचको स्तर एवं सहज उपलब्धतामा राज्यले ध्यान दिनुपर्छ। स्वास्थ्यकर्मीले नै आफूलाई सुरक्षित महसुस गर्न सकेनन् भने संक्रमितको उपचारमा समस्या आउन सक्छ। स्वाभाविक रूपमा उनीहरू अग्रमोर्चामा काम गर्नुपर्छ। उनीहरूको सुरक्षाको मात्र होइन, काम गर्ने वातावरण सहज गराउनेतर्फ पनि राज्य गम्भीर हुनुपर्छ। उनीहरूको सेवासुविधामा पनि राज्यले कुनै कसर बाँकी राख्नु हँुदैन। अर्कातिर आइसोलेसनमा बिरामी राखिएका अस्पताललाई अन्य व्यक्तिको सम्पर्कबाट टाढा राख्नुपर्छ। सरकारी निर्देशिकाले पनि आइसोलेसनमा राखिएका बिरामीको शौचालय फरकफरक हुनुपर्छ भन्छ। तर, यस्तो सुविधा भएका अस्पताल भेट्टाउनै मुस्किल पर्छ। एउटै शौचालय प्रयोग गर्नुपरेमा प्रयोग गरिसकेपछि पूर्ण सफाइ गर्नुपर्छ तर अभ्यासमा त्यस्तो गरेको देखिँदैन। त्यसैगरी बिरामीलाई मनोपरामर्श सेवा दिनुपर्छ। कुनै बिरामीको मृत्यु भएमा शव व्यवस्थापनमा उच्च सतर्कता अपनाउनुपर्छ। अहिलेसम्म कोभिडबाट निधन भएका व्यक्तिको अन्तिम संस्कार विवादमा पर्दै आएको छ। जोखिम हुन्छ भने गाउँआसपास शवदाह गर्नु हुँदैन। जोखिम छैन भने स्थानीय वासिन्दालाई बुझिने गरी राजी गराउनुपर्छ। सर्वसाधारणको भावनामा चोट पुग्ने गरी राज्यले पेल्नु हुँदैन। यस विषयमा स्थानीयले पनि सहयोग गर्नुपर्छ। किनकि यो महामारी कुनै एक व्यक्तिले निम्त्याएको होइन। राज्य र नागरिक मिलेर लडे मात्र कोभिड जित्न सकिन्छ। अहिलेको मुख्य चुनौती भनेकै व्यक्तिबाट व्यक्तिमा संक्रमण सर्नबाट कसरी जोगाउने भन्ने हो। क्वारेन्टाइन र आइसोलेसनमा बस्नेराखिएकाहरूमध्ये अधिकांश पूर्ण अनुशासनपूर्वक रहेका छैनन्। त्यसले जोखिम बढाएको छ र कोभिडले अझै उग्ररुप लिने देखिन्छ। सरकारले कोरोनाको त्रास नरहेको भन्ने अनुमान गरेको उपत्यकामा समेत संक्रमित दैनिक बढिरहेका छन्। यसले त्रास थपिरहेको छ। स्वाब संकलन समुदायमा पुर्याउन सकिएको छैन। क्वारेन्टाइनमा रहेकाको मात्र स्वाब लिने गरिएको छ। यसको दायरा फराकिलो बनाइनुपर्छ। चार महिनासम्म लकडाउन गर्दासमेत नियन्त्रण गर्न कठिन भइरहेको अवस्थामा राज्यको अभियान प्रभावकारी भएन भने थप क्षति पुग्न सक्छ। कोभिड रोकथामका लागि राज्यले चालेको कदमको प्रभावकारी कार्यान्वयन गरिनुपर्छ। अन्यथा प्रकृतिसँगको यो लडाइँमा विजय हासिल गर्न कठिन हुनेछ।"
भ्रष्टाचार नियन्त्रण विधेयकको परीक्षा,"समाज यतिबेला अत्यधिक शक्ति प्राप्त गर्ने, स्रोतसाधन संग्रह गर्ने र नयाँनयाँ प्रविधि प्रयोगद्वारा सफलता हासिल गर्ने अन्त्यहीन गन्तव्य यात्रामा छ। यस्तो प्रतिस्पर्धामा प्रजातान्त्रिक मूल्य र मान्यताले महत्व पाउन छाडेको छ। कमजोर वर्गलाई उचित सम्बोधन हुन सकेको छैन। भ्रष्टाचारलगायतका अनियमित कार्यको बढोत्तरी हुँदै गएको छ। यसले मुलुकको राजनीतिक र आर्थिक उन्नति मात्रले न्यायपूर्ण समाज सिर्जना सम्भव हुँदैन भन्ने प्रमाणित भएको छ। विद्यमान विकृति र विसंगति सुधारका लागि कुनै पनि देशमा सरकारी प्रयास मात्र पर्याप्त हुँदैन। निजी क्षेत्र, नागरिक समाज, स्वतन्त्र बुद्धिजीवी, पत्रकार जगत्लगायत सबैलाई राष्ट्रिय अभियानमा समाहित गर्नुपर्छ। प्रजातान्त्रिक विश्वको अभ्यास पनि यही नै हो। नेपालले पनि भ्रष्टाचार नियन्त्रणका लागि समयसमयमा यस्तो प्रयास गर्दै आएको छ। यही असार ३ गते राजधानीबाट प्रकाशित एक दैनिक पत्रिकामा अख्तियार दुरूपयोग अनुसन्धान आयोग ऐनलाई संशोधन गर्न सरकारले विधेयक संसद्समक्ष पेस गरेको समाचार सम्प्रेषण भएको छ। निजी क्षेत्रको अनियमिततालाई आयोगको क्षेत्राधिकारभित्र पार्ने, प्रदेश मन्त्रिपरिषद्का नीतिगत निर्णयमाथि आयोगले छानबिन गर्न नपाउने, संघीय मन्त्रिपरिषद्ले गरेका नीतिगत निर्णय आयोगको कार्य क्षेत्रभित्र नपर्ने साविकको व्यवस्थालाई निरन्तरता दिने गरी पेस भएको यो विधेयक संसद्मा छलफलको क्रममा छ। यो विधेयक पेस भएपछि देशमा व्याप्त भ्रष्टाचारमा कमी आउने अपेक्षा सरकारको छ। साबिकदेखिको व्यवस्थाअनुसार अख्तियारको कार्य क्षेत्र, यसको जनशक्तिलगायत क्षमता, आयोग गठनको प्रावधान, भ्रष्टाचार नियन्त्रणका लागि आयोगले सरकारबाट प्राप्त गरेको सहयोगको अवस्था एवं भ्रष्टाचार नियन्त्रण गर्न तुलनात्मक रूपमा सफल राष्ट्रहरूले अवलम्बन गरिआएका अभ्यासका आधारमा यो विधेयकले कति योगदान देला ? सफल राष्ट्रहरूले अवलम्बन गरिआएका अभ्यासका आधारमा यो विधेयकले कति योगदान देला ? निजी क्षेत्रका अनियमितता र भ्रष्टाचार छानबिन गर्ने प्रभावकारी निकायको अभाव रहेको सन्दर्भमा यो विधेयकको उपादेयता देखिँदै छ। तर सरकार भ्रष्टाचार नियन्त्रणका लागि इमानदारीका साथ लागिपर्ने हो भने धेरै प्रकारका सुधारको गुञ्जायस रहन्छ। यसको परीक्षण गर्न आयोगको कार्य क्षेत्र र यसको गठन प्रक्रियामै पहिलो दृष्टि दिनुपर्छ। आयोगका प्रमुख आयुक्तलगायत आयुक्तहरूको नियुक्ति राजनीतिज्ञको वर्चश्व रहेको संवैधानिक परिषद्को सिफारिसमा हुने व्यवस्था छ। राजनीतिज्ञका कृपा र स्वविवेकमा जिम्मेवारीमा रहने आयोगका पदाधिकारीको जवाफदेहिता र भक्तिभाव आफूलाई जिम्मेवारी प्रदान गर्न भूमिका निर्वाह गरेकाहरूप्रति नै हुनु स्वाभाविकै हो। त्यसैले आयोगले व्यवहारमा स्वतन्त्रता प्राप्त गरिराखेको छैन। आयोगको कार्य क्षेत्र अध्ययन गर्दा यसले गर्ने अनुसन्धान कानुनतः साना केसहरूमा केन्द्रित गरिदिएको छ। किनकि न्यायालयमा हुने भ्रष्टाचार न्यायिक समितिबाट अनुसन्धान र कारबाही गरिने र यस समितिमा प्रधानन्यायाधीश र सर्वोच्च अदालतका वरिष्ठ न्यायाधीश रहने नेपालमा जस्तो अनौठो व्यवस्था विश्वका अन्य लोकतान्त्रिक देशहरूमा देखिएको छैन। यो न्याय क्षेत्रको प्रतिनिधि उदाहरण मात्र हो। यस्तै अवस्था भ्रष्टाचार बढी हुने सबै क्षेत्रमा गरिएको छ। भ्रष्टाचार नियन्त्रण गर्न राम्ररी सफलता प्राप्त गरेका देशले अवलम्बन गरिआएका असल अभ्यास अध्ययन गरी नेपालको सन्दर्भमा यथासम्भव कार्यान्वयन गर्दै अघि बढ्नुपर्छ। विश्वमा सबैभन्दा कम भ्रष्टाचार हुने देश डेनमार्क र भ्रष्टाचारलाई नै आफ्नो संस्कृति र संस्कारका रूपमा लामो समयसम्म अभ्यस्तता प्राप्त गरेको हङकङमा वर्तमान समयमा भ्रष्टाचार नियन्त्रण राम्ररी भएको छ, भिन्न परिवेशका यी दुई देशका बीच यस अपराध नियन्त्रणका लागि केही साझा व्यवस्था रहेको पाइन्छ। यी देशका राजनीतिज्ञहरू, सबै प्रकारका व्यवसायीलाई निरपेक्ष रूपमा कारबाही अघि बढाउन नियन्त्रक निकायलाई अधिकार प्रदान गरी पूर्णरूपमा स्वतन्त्रताका साथ कारबाही गर्ने वातावरण तयार पार्ने सहमति र संकल्प सबैबाट आएको छ। भ्रष्टाचारविरुद्ध व्यवहारमै शून्य सहनशीलताका साथ राष्ट्रिय अभियानका रूपमा यसलाई ग्रहण गरिएको, नागरिकको परिचालन, पारदर्शिताको निर्वाह, सूचनाहरूको सम्प्रेषण, सूचनाको हकको प्रत्याभूति प्रस्टरूपमा गरिन्छ, यसका लागि हरेक समय जनतालाई विश्वासमा लिई काम गर्ने प्रक्रियालाई उच्च प्राथमिकतामा राखिएको छ। निजी क्षेत्रलाई कारबाही गर्ने, घुस लिने दिने दुवैमाथि कारबाही गरिने व्यवस्था छ। भ्रष्टाचार तल्लो तहका कर्मचारीलाई कारबाही गरेर मात्र नियन्त्रण हुन सक्दैन। प्रधानमन्त्रीलाई भ्रष्टाचारको कुनै अभियोग लागेमा पनि अख्तियारले हेर्न पाउने व्यवस्था राख्न सके कानुन बनेको दिनबाटै भ्रष्टाचारमा कमी आउनेछ। डेनमार्कमा आफ्नै प्रकारका विशेष व्यवस्था पनि छन्, अपराध भएगरेको पाइएमा समान रूपमा दण्डित गरिने नभई डेनमार्कमा प्रगतिशील कारबाही अथवा समान अपराध गर्दा उच्च ओहोदामा रहेकालाई धेरै र सानो पदमा रहनेलाई थोरै कारबाही गरिन्छ। सबै सार्वजनिक पदाधिकारीका लागि इन्टेग्रिटी सिस्टम बनाई व्यवहारमा कडाइका साथ कार्यान्वयन गरिन्छ, निर्वाचित प्रतिनिधिलाई मतदाताले नियन्त्रण गर्ने कानुनी एवं संरचनात्मक व्यवस्था छ। सरकारी वित्तीय कारोबारको पारदर्शिता कायम गर्दै राजनीतिज्ञले सार्वजनिक प्रयोजनका लागि गरेका स्वदेश तथा विदेश भ्रमणको उपलब्धि, त्यसमा लागेको खर्च, प्राप्त उपहार हरेक महिना सार्वजनिक गर्नुपर्ने, निजामती कर्मचारीका लागि स्पष्ट आचारसंहिता दिई यसको कार्यान्वयन गर्ने, सरकारी संयन्त्रलाई राजनीतिबाट तटस्थ राखी कामप्रति प्रतिबद्ध बनाउने व्यवस्था छ। त्यस्तै सूचनादाताको सम्मान र संरक्षण गर्ने कानुनी व्यवस्था, सबै नागरिकलाई समान र अन्तर्राष्ट्रिय गुणस्तरको सार्वजनिक सेवा प्रवाह गर्ने, सच्चरित्रता र इमानदारी निर्वाह गर्न सक्ने कानुनद्वारा सुसज्जित नागरिक समाज, स्वस्थ राजनीतिक प्रतिस्पर्धा, राजस्व प्रशासनका कर्मचारीले शुल्क र कर निर्धारणमा स्वविवेक प्रयोग गर्न नसक्ने गरी सूत्र र आधारहरूको व्यवस्था आदि विशेष गुणका अतिरिक्त नियन्त्रक निकायमा पदाधिकारीको छनोट गर्दा उच्च मनोबल भएका, सच्चरित्र र इमानदार एवं सक्षम व्यक्तिको चयन गर्ने प्रक्रियामा नागरिक समाज, सर्वसाधारण नागरिकसमेतको महत्वपूर्ण भूमिका कायम गरी ती पदाधिकारी चयनमा जनस्तरबाट स्वीकृति प्राप्त गर्ने व्यवस्था छ। हङकङका आफ्ना विशेष व्यवस्थामा भ्रष्टाचारसम्बन्धी अपराध अनुसन्धान गर्ने, जनचेतना जागरण गराउने र नियन्त्रण गर्ने विषयका आधारमा जनतासँग हातेमालो गर्दै नियन्त्रण कार्यमा सफलता प्राप्त गर्नु हो। यहाँको नियन्त्रण निकाय आएसीएसी गभर्नरको मातहतमा रहने भए पनि यो अपराध नियन्त्रणमा राष्ट्रिय संकल्प र सहमति सबै क्षेत्रको भएकाले नियन्त्रक निकाय स्वतन्त्र र प्रभावकारी देखिएका छन्। जुन निकायमा भ्रष्टाचार बढी हुन्छ त्यसमा विशेष अनुसन्धान गरी स्रोत र कारणको पहिचान गरी नियन्त्रण गरिन्छ। प्रारम्भिक अनुसन्धानमै दुराशययुक्त कामकारबाही भएको देखिएमा सेवावाट अवकाश दिने, निलम्बन गर्ने, थुनामा राखी कारबाही गर्नेसम्मको अधिकार प्राप्त गरेको छ। विद्यालयका पाठ्यक्रममा यस विषयलाई सघन रूपमा राखी जनताका पृष्ठपोषणसमेत लिई यसविरुद्ध जनमत तयार पार्ने काम तीव्रगतिमा भइराखेको छ। लब्धप्रतिष्ठित व्यक्तिहरू संलग्न रहेको समितिले नियन्त्रण गर्ने जिम्मेवारी पाएका पदाधिकारी कर्तव्यविमुख भएमा शीघ्र कारबाही गर्ने प्रावधानबाट नियन्त्रण र सन्तुलनको अवस्था सृजना भएको छ। यी देशहरूमा भ्रष्टाचारको विकराल अवस्थाबाट आजको अवस्थामा आइपुग्नुको पछाडि नियन्त्रक संस्था पूर्ण स्वतन्त्र हुनु, सरकारी स्तरबाट उच्चस्तरको सहयोग र सद्भाव प्राप्त हुनु, निजी क्षेत्रलाई कडा कारबाहीको दायरामा पार्नु, जनताले पूर्णरूपमा सहयोग प्रदान गर्नु, सबै वर्ग, तप्का र क्षेत्रका जुनसुकै ओहोदामा रहेकालाई पनि दण्डित गर्ने साहस गर्नु नै यहाँ भ्रष्टाचार नियन्त्रणको दिशामा सफलता हासिल गर्न निर्णायक तत्वका रूपमा देखिएका छन्। अब यो विधेयकले नेपालमा भ्रष्टाचार नियन्त्रण गर्न सहयोग पुग्ने अवस्था सृजना हुने हो वा होइन चिन्तन गर्नुपर्ने अवस्था छ। यो विधेयक उत्साहजनक देखिँदैन। यसले गर्न खोजेको राम्रो व्यवस्था भनेको निजी क्षेत्रबाट भएका अनियमितता आयोगले हेर्न पाउने कानुनी व्यवस्था गर्नु हो। भ्रष्टाचार नियन्त्रण गर्न सफल राष्ट्रहरू सबैले निजी क्षेत्रलाई कारबाहीको दायरामा राखेका छन्, नेपालमा निजी क्षेत्रले गरेका कुनै पनि अनियमितता भ्रष्टाचारको परिभाषाभित्र पारिएको छैन। यसले गर्दा यस अपराध नियन्त्रणमा असहज अवस्था उत्पन्न भएको छ। संघीयता कार्यान्वयन हुन थालेपछि केन्द्रीय सरकारकै पद चिह्न ग्रहण गर्दै प्रदेश र स्थानीय सरकारहरू भ्रष्टाचारमा प्रवाहित भएका छन्, यस असहज अवस्थालाई सम्बोधन गर्न यी सरकारका आर्थिक कारोबारलाई अनुसन्धान र परीक्षणको दायरामा शीघ्र राख्नुपर्ने अवस्थामा सरकार र संसद्ले कानुन परिमार्जन गरी यसको प्रभावकारी कार्यान्वयनको व्यवस्था बनाउनुपर्नेमा आयोगलाई यो अधिकार नदिने गरी ऐन परिमार्जन गर्न पेस हुनु निश्चय नै दुःखद पक्ष हो। यो प्रस्ताव संसद्बाट स्वीकृत भएमा नेपालको राजनीतिमा देखिँदै आएको वर्तमान प्रवृत्तिले निरन्तरता पाउने छ। स्थानीय तहमा भएका भ्रष्टाचार पनि आयोगले नहेर्ने गरी केही समयपश्चात् अर्को प्रस्ताव संसद्समक्ष पेस हुने र प्रधानमन्त्रीले केही समय पहिले संघीय सरकारको मन्त्रिपरिषद्ले गरेका कुनै पनि निर्णयउपर अनुसन्धान गर्न नपाइने गरी पेस गरेको प्रस्तावले पनि मूर्त रूप पाउन सकेमा सन्देह रहँदैन। तत्पश्चात् यस देशले भ्रष्टाचार बढी हुने सार्क राष्ट्रहरूमा रहेको अहिलेको तेस्रो बरियताबाट बंगलादेशलाई पछि पारी दोस्रो स्थानमा प्रवेश गर्दै प्रथम स्थान हासिल गर्न अफगानिस्तानसँग प्रतिस्पर्धा गर्ने छ। २०४६ सालदेखि हालसम्मका कुनै पनि सरकारको भ्रष्टाचार नियन्त्रणमा इच्छशक्ति देखिएन। भ्रष्टाचार बढ्दै गएको यथार्थ हो। त्यसैले विधेयकले प्रस्ताव गरेका विषयमध्ये निजी क्षेत्रले गरेका अनियमितताको अनुसन्धान आयोगबाट गर्न मिल्ने गरी गरिएको व्यवस्था स्वागतयोग्य छ, अन्य व्यवस्थाबाट भ्रष्टाचार नियन्त्रणमा कुनै सहयोग पुग्न सक्ने देखिँदैन। नेपालमा रहेको संस्थागत भ्रष्टाचारको विकराल अवस्थाबाट मुक्ति पाउन केही कानुनी व्यवस्था शीघ्र गर्नुपर्छ। भ्रष्टाचार तल्लो तहका कर्मचारीलाई कारबाही गरेर मात्र नियन्त्रण गर्न सकिँदैन, त्यसैले प्रधानमन्त्रीले आफूविरुद्ध भ्रष्टाचारको कुनै अभियोग भएमा आयोगले हेर्न पाउने गरी अघि बढ्न आयोगलाई मार्गप्रशस्त गर्नुपर्छ, प्रधानमन्त्रीलगायत सबै राजनीतिज्ञउपर अनुसन्धान गर्न सक्ने व्यवस्था गर्दा यस देशमा भइराखेको भ्रष्टाचारमा कानुन बनेको दिनबाटै उल्लेखनीय सुधार हुनेछ। सबै उच्च पदस्थहरू कानुनको दृष्टिमा समान हुने गरी आयोगको ऐनमा परिवर्तन गर्दै अन्य व्यवस्था जस्तै रिसवत दिने र लिने दुवैलाई कारबाही गर्ने, प्रगतिशील कारबाहीको व्यवस्था गर्ने, उच्चपदस्थ विशेषगरी मन्त्रीलगायत विशिष्ट पदाधिकारीको मुख्यमुख्य कार्यक्रम, त्यसमा लागेका खर्च र ती कार्यक्रमबाट प्राप्त भएको र हुने उपलब्धि प्रत्येक महिना सार्वजनिक गर्ने, सूचनादाताको सुरक्षा र सम्मानको व्यवस्था गर्ने, समाजमा सच्चरित्र प्रदर्शन गर्न सफल व्यक्तिहरूबाट समाजले स्वीकार गर्नलायक स्वतन्त्र निकायको सिफारिसबाट मात्र संवैधानिक निकायका पदाधिकारीको नियुक्ति गर्ने व्यवस्था मिलाउने, कर्मचारीमा भइराखेको वर्तमान अवस्थाको राजनीतीकरणलाई पूर्णरूपमा बन्द गर्ने, आयोगलाई निरंकुश हुन नदिन कुनै पूर्वाग्रहपूर्ण कामकारबाही गरेको पाइएमा स्वतन्त्र बुद्धिजीवी, नागरिक समाजका प्रतिनिधिसम्मिलित समितिले कारबाहीका लागि सिफारिस गर्ने गरी नियन्त्रण र सन्तुलनको व्यवस्था मिलाउने, राजनीतिक प्रतिस्पर्धालाई स्वस्थ बनाउनेजस्ता व्यवस्था शीघ्र गर्न कानुनमा संशोधनलगायतका व्यवस्था गर्नु जरुरी छ। तसर्थ यो विधेयकले भ्रष्टाचार नियन्त्रणका लागि सकारात्मक योगदान पुर्याउन सक्ने देखिएन। संसद्बाट यसलाई फिर्ता लिई भ्रष्टाचार नियन्त्रण गर्ने पूर्ण प्रतिबद्धताका साथ सामाजिक अभियन्तालगायत नागरिक समाज एवं सम्बन्धित विज्ञहरूसँग परामर्श गरी पर्याप्त गृहकार्यका साथ अर्को विधेयक शीघ्र प्रस्तुत गर्नुपर्छ। यी व्यवस्था हुन सकेमा प्रधानमन्त्रीको राजनीतिक उचाइ बढ्ने र देशका लागि ठूलो योगदान मिल्ने स्थिति छ। सरकार प्रमुखबाट यसरी प्रतिबद्धता भएमा देशमा सुशासन कायम गर्न प्रधानमन्त्रीले दिएको योगदान इतिहासमा स्वर्णाक्षरमा अंकित हुनेछ। अन्य विषय भ्रष्टाचार नियन्त्रणका लागि सहयोग पुग्ने प्रावधान विधेयकले समेट्न सकेको थिएन। निजी क्षेत्रलाई पनि आयोगको अधिकार क्षेत्रभित्र पार्दा यो अपराधमा केही कमी आउने अवस्था थियो तर नेपालको परिवेश र राजनीति गर्नेहरूको संस्कार अध्ययन गर्दा सचेत नागरिक संसद्बाट यो प्रावधानसहित पारित हुन्छ भन्ने सन्दर्भमा विश्वस्त देखिएका थिएनन्। विधायन समितिबाट सार्वजनिक क्षेत्रको परिभाषा गर्ने अधिकार मन्त्रिपरिषद्लाई दिने गरी पारित भएको र अब सरकार यो विधेयक नै फिर्ता लिई अर्को विधेयक पेस गर्ने तयारीमा रहेको सूचना प्राप्त भइरहेको छ। प्रधानमन्त्रीले निजी क्षेत्रलाई अख्तियारको अधिकार क्षेत्रभित्र नराख्ने भनी स्पष्ट अभिव्यक्ति दिएका छन्। अब यस परिस्थितिमा पेस हुने अर्को भ्रष्टाचार नियन्त्रणसम्बन्धी प्रस्ताव गर्दा सरकारले अनुमति दिएको मामिलामा मात्र आयोगले अनुसन्धान गर्न पाउने स्थिति आइपर्न सक्छ। तसर्थ सबै राजनीतिज्ञको यस अपराध नियन्त्रणका लागि प्रतिबद्धता शून्य भएको अवस्था प्रमाणित हुने दिन नजिकिँदै छ।"
त्रिपाल टाँगेर असारे विकास,"जाजरकोटभोजपुरचितवन : जाजरकोट जिल्ला सदरमुकाम खलंगास्थित राममन्दिरदेखि बाहुनवाडा जोड्ने भित्री सडक निर्माणका लागि भेरी नगरपालिकाले गत फागुनमै वर्षा निर्माण सेवालाई कामको जिम्मा दिएको थियो। तर सडक निर्माणको काम गत सातादेखि मात्रै सुरु गरिएको छ। सो निर्माणका लागि सात लाख बजेट विनियोजन गरिएको छ। लकडाउनका कारण समयमै काम गर्न नसकिएको निर्माण सेवाका प्रोप्राइटर दीपनारायण कार्कीको भनाइ छ। हिजोआज वर्षाका कारण काम गर्न समस्या छ। पर्खालमा सिमेन्ट लगाउनुपर्ने भएकाले पानी पर्दा बगाउँछ, उनले भने, काम नगरे बजेट फ्रिज जाने भएकाले त्रिपाल टाँगेर भए पनि काम गरिरहेका छौ। बजेट फ्रिज जाने चिन्ताले भेरी नगरपालिका३ कल्यानपुरमा एक हजार पाँच सय मिटर सडक उपभोक्ताले हतारमा डोजर प्रयोग गरेर केही दिनअघि मात्र खनेका छन्। कृषि विकास कार्यालयको कृषि सडक कार्यक्रम अन्तर्गत १० लाख रुपैयाको लागतमा ट्रयाक खोलिएको यस सडकको दायाँ, बायाँ दुबैतिर पहिरो गएपछि गाडी गुड्न मिल्ने अवस्था छैन। सडककै कारण पहिरो गएर धान बालीमा क्षति पुगेको स्थानीयको गुनासो छ। सांसद विकास कोषको पूर्वाधार विकास कार्यक्रमबाट भेरी नगरपालिका३ स्यालादेखि जुम्ला सडक खण्ड कोठखोला जोड्न १० लाख विनियोजन भएको थियो। समयमै सम्झौता भए पनि काम असारमै सुरु गरियो। बाटोको ट्रयाक खोलिए पनि केही दिन अघि परेको वर्षातको भेलले उक्त बाटो भत्किएको छ। जिल्लामा बजेट समयमै आएको भएपनि सम्झौता ढिलो गर्ने र सम्झौता गरे पनि असारमै काम गर्ने बानी अझै हटेको छैन। यस वर्ष लकडाउनको बहानामा असारमै हतार हतारमा विकास निर्माणको काम गर्दा कामको गुणस्तर कायम भएको छैन। असल शासन क्लवका अध्यक्ष बालकुमार शर्माले भने, असारमै हतार हतारमा काम गर्ने र विल मिलाउने पवृत्ति बषौदेखि चलिरहेको छ। हतारमा डोजरले खनेका सडक र अन्य विकास निर्माणका काम वर्षाको भेलले भत्काउने क्रम रोकिएको छैन। आर्थिक ऐन तथा आर्थिक नियमावली अनुसार अबको केही दिनमै सरकारी पुँजीगत तर्फको बजेट खर्च गरिसक्नु पर्छ। कामको अन्तिम मूल्याङ्कन गराएर रकम भुक्तानी लिनुपर्ने हो। तर समयमै काम सम्पन्न नगरेकै कारण रकम फ्रिज हुने गरेको छ। असारमा अधिकांश उपभोक्ता समिति आयोजनाको अन्तिम काम सम्पन्न गर्ने तर्खरमा छन् भने कसैलाइ बिल मिलाउनमै धौ धौ परेको छ। व्यवस्था परिवर्तन भए पनि काम गर्ने शैली परिवर्तन हुन नसक्दा असारे विकासको चटारो नहटेको जिल्ला समन्वय समितिका संयोजक मनबहादुर रावलले बताए। अन्य महिनामा मौन बस्ने असारमै काम गर्ने चलन कायमै छ। यो मोडेलको विकासले हामी कसैलाई फाइदा हुदैन, उनले भने असारे विकासले न कामको गुणस्तर कायम हुन्छ। न अनियमितता नै रोकिन्छ। षडानन्द नगरपालिका दिङ्लावासीलाई आफ्नै जिल्लाको सदरमुकाम भोजपुर आउन छिमेकी जिल्ला संखुवासभा घुमेर आउनुपर्छ। वर्षातले भोजपुरदिङला सडकखण्ड विग्रिएर हत्तुहैरान हुन्छ, स्थानीय राजकुमार थापा भन्छन्, वर्षात लाग्नु हुदैन, सदरमुकाम पुग्न लेगुवा पुगेर घुम्नुपर्छ, हिउँदमा जति सडक मर्मत गरेपनि बर्खामा हिँड्नै सकिँदैन। हिलाम्मे सडकले राजकुमारजस्तै उत्तरी भेगका सर्वसाधारणले बर्षेनी सास्ती भोग्नुपर्छ। सवारीसाधन ठप्प भएपछि दिङ्ला र त्यस वरपरका वासिन्दालाई संखुवासभाको तुम्लिङटारदेखि धनकुटाको लेगुवा हुँदै भोजपुर सदरमुकाम धाउनुपर्ने बाध्यता छ। सदरमुकामदेखि भोजपुर नगरपालिका हेलौँछाको तीनतलेसम्म १३ किलोमिटर सडकखण्ड र षडानन्द नगरपालिकाको किमालुङ, बैदारभञ्ज्याङ, धारापानी हुँदै दिङ्ला बजारसम्मकोे सडक खण्ड वर्षातले हिलाम्मे बन्दा यातायात ठप्प हुन्छ। टालटुले काम ०७६७७ को योजना अनुसार भोजपुर बसपार्कको पर्खाल उठाउने काम १२ दिनमै सकियो। झारा टार्ने कामले उक्त पर्खाल चर्किएर भत्किन थालेको छ। भोजपुर नगरपालिकाले उक्त पर्खाल निर्माणका लागि २० लाख छुट्याएको थियो। स्थानीय विवेक राईले भने, विकास निर्माणका काम पहुँचका आधारमा आफ्नालाई गरिखाने भाँडा बनाइएको छ, यसले काममा टिकाउ देखिँदैन। नागरिक समाज भोजपुरका संयोजक पर्शुराम तिवारीका अनुसार हतारको काम लतारपतार भनेजस्तै बजेट सक्ने हतारो कामले विकास निर्माणका काम गुणस्तरहीन हुने गरेको छ। भोजपुर नगरपालिका ८, पोखरेका नविन प्रधान स्थानीय सरकारबाट पनि जनताको आँखामा छारो हाल्ने काम भइरहेको बताउँछन्। उता साल्पा सिलिछो गाउँपालिकाका सूचना अधिकृत ईश्वरप्रसाद भट्ट धेरै योजनामध्ये केही योजना उपभोक्ता समितिबाटै ढिलाई भएकाले अघि बढ्न नसकेको विचार राख्छन्। भोजपुरका अधिकांश स्थानीय तहले ०७७७८ को नगर तथा गाउँ परिषद पनि सम्पन्न गरिसकेका छन्। कोभिड १९ को जोखिमले पुर्याएको असरपछि कृषि, स्वास्थ्यलाई प्राथमिकता दिएर तहहरूले बजेट ल्याएका छन्। शिक्षा, स्वास्थ्य, कृषि, खानेपानी, विद्युत्तलाई प्राथमिकतामा राख्दै भोजपुर नगरपालिकाले ५३ करोड ४२ लाख २० हजार, अरुण गाउँपालिकाले ३८ करोड २२ लाख ५३ हजार ८ सय ८० रुपैयाको बजेट प्रस्तुत गरेको छ। त्यस्तै, पौवादुङ्मा गाउँपालिकाले ३२ करोड २९ लाख ७ हजार, रामप्रसाद राई गाउँपालिकाले ४१ करोड ३३ लाख ५० हजार, आमचोक गाउँपालिकाले ४१ करोड ७९ लाख २९ हजार, टेम्केमैयुङ गाउँपालिकाले ४३ करोड र हतुवागढी गाउँपालिकाले ३४ करोड ११ लाख ७२ हजारको बजेट ल्याएका छन्। उत्तरी षडानन्द नगरपालिका र साल्पा सिलिछो गाउँपालिका भने परिषद बैठकको तयारीमा छन्। कोरोनाको चुनौतीलाई मध्यनजर गर्दै गाउँपालिकाको सबै क्षेत्रलाई समेटेर बजेट ल्याएको पौवादुङमा गाउँपालिकाका अध्यक्ष किरण राईले बताए। दोहोरो बजेट स्तरोन्नतिका नाममा वर्षेनी बजेट दोहोरिने क्रम पनि त्यतिकै बढ्दो छ। सदरमुकाम जोड्ने मानेभञ्ज्याङ रानीबास सडकका लागि प्रदेश सरकारले ०७५७६ मा ७५ लाख बजेट विनियोजन गर्यो। तर सडकको कामले गति नलिएपछि आधाभन्दा बढी बजेट फ्रिज भयो। ०७६७७ मा पनि प्रदेश सरकारले उक्त सडकको स्तरोन्नति गर्न ५० लाख बजेट छुट्यायो। युवा अगुवा ध्रुवराज राई भन्छन्, एउटै सडकको नाममा बर्षेनी बजेट छुट्याईन्छ तर बजेट अनुसारको ईस्टिमेट, प्राविधिक चेकजाँच विनै जथाभावी काम हुन्छ। बजेट सकाउनै मात्र सडक खन्ने प्रवत्ति बढ्दो छ। प्रदेश सरकारले सबैभन्दा धेरै मैनामैनी हसनपुर चुहार घोरेटार भोजपुर दिङ्ला सडकमा १९ करोड २३ लाख बजेट छुट्याएको छ। गत दुइ आर्थिक वर्षमा प्रदेश सरकारले भोजपुर सदरमुकामदेखि एयरपोर्ट जोड्ने सडकका लागि ९ करोड ७५ लाख बजेट छुट्यायो। सो सडकमा अहिले पनि स्तरोन्नतिको काम भइरहेको छ। बर्षेनी विकासे नाममा संघ र प्रदेशले बजेट छुट्याएपनि समयमै काम सम्पन्न गर्न नसक्दा करोडौँ बजेट फ्रिज हुने गरेको छ। भोजपुरमा ०७४७५ मा ४९ करोड ३२ लाख ९९ हजार ६ सय बजेट फ्रिज भयो। त्यस्तै, ०७५७६ मा चालु र पुँजीगत दुवैतर्फको गरी कुल ८३ करोड ७२ लाख ९२ हजार बजेट खर्च हुन सकेन। समयमै काम गर्न नसक्नु, विकास निर्माणका काममा सरकारी निकाय तथा निर्माण व्यवसायीको ढिलासुस्ती, कामप्रतिको उदासीनताका कारण जिल्लाबाट ठूलो मात्राको बजेट खर्च हुन नसकेको कोष तथा लेखा नियन्त्रण कार्यालय भोजपुरका प्रमुख गुरुभक्त श्रेष्ठले बताए। विकटका कारण कठिनाई इच्छाकामना गाउँपालिका भौगोलिक हिसाबले चितवनमा अति विकट मानिन्छ। यहाँ अग्ला डाँडामा छरिएका वस्ती छन्। भौगोलिक विकटताको कारण निर्वाचनको समयमा गरेको बाचा पुर्याउन जनप्रतिनिधिलाई हम्मे छ। स्थानीयको आवश्यकता सडक, विजुली र खानेपानी हो। तर डाँडामा छरिएका वस्तीले विकास निकै खर्चिलो छ। भौगोलिक विकटताले विकासमा बाधा पुगेको नेपाल चेपाङ संघ इच्छाकामनाका अध्यक्ष दिनेश चेपाङले बताए। उनले भने, वारीपारी गाउँमा बोलाउदा सजिलै सुनिन्छ तर पुग्दा घण्टौ लाग्छ, यस्तो विकटमा चेपाङको बसोबास बढी छ। यस क्षेत्रमा विद्यार्थीलाई विद्यालय पुग्न घण्टौ लाग्छ। गाउँपालिकाले एकिकृत वस्तीको अवधारणा अघि सारेको छ। तर स्थानीय वर्षौदेखि वस्दै आएको थलो छाड्न मान्दैनन्। उनीहरू हाल बसिरहेकै स्थानमा विकास खोज्छन्। छरिएका घरलाई एकीकृत गर्ने योजना बनाइएपनि कार्यान्वयन गर्न गाह्रो भएको गाउँपालिकाका उपाध्यक्ष कृतिकुमार श्रेष्ठले बताए। छरिएको वस्तीमा पूर्वाधारमै लागत बढी पर्दै आएको छ, उनले भने, निश्चित बजेटले सबैतिर काम गर्दा रकम छिरोलेझै हुने रैछ। गाँउपालिकाकी अध्यक्ष गीता गुरुङले एकिकृत वस्ती बसाल्ने योजना सुरु गरेको बताइन्। अहिलेसम्म भूकम्प, बाढीको उच्च जोखिममा रहेका धुसाका २२ घरलाई कुरिनटारमा राखिएको छ। हेप्चेकका ११ घरलाई दुम्कीमा, भालुमारामा १५ घर समेटेर एकिकृत बस्ती बसाइएको छ। साविकको पहाडी भेगका चार वटा गाविस गाभेर इच्छाकामना गाउँपालिका बनाइएको हो। दारेचोक, चण्डीभञ्ज्याङ, काउले, दाहखानीलाई गाभिएको हो।"
२७ वर्षपछि कानुनी शिक्षा नियमावली,"काठमाडौं : कानुनी जनशक्तिको मागसँगै सक्षम र गुणस्तर सेवाप्रवाह प्रदान गर्न ऐन बनेको २७ वर्षपछि कानुनी शिक्षा नियमावलीको खाका बन्दैछ। अहिलेसम्म नियमावली नहुँदा कानुनी शिक्षामा अन्योल, दुविधा र भद्रगोलको स्थिति थियो। नेपाल कानुन व्यवसायी परिषद् ऐन भने २०५० सालमै बनेको हो। आन्तरिक नियमहरू बने पनि कानुनी शिक्षाको विषयमा ठोस मापदण्ड निर्धारण गर्ने गरी एकीकृत नियमावली छैन। नयाँ नियमावलीका लागि सर्वोच्च अदालतका पूर्व न्यायाधीश प्राध्यापक पवन ओझाको संयोजकत्वमा संविधान, कानुन र प्रशासनका ज्ञाता संलग्न ११ सदस्यीय समिति गठन गरिएको छ। सरकारले चालु रणनीतिक योजनामा कानुनी शिक्षालाई छुट्टै विश्वविद्यालयको रूपमा लैजाने विषय समेटेको छ। यो सन्दर्भमा समेत कानुनी शिक्षा नियमावली अपरिहार्य छ। ओझा समितिले त्रिभुवन विश्वविद्यालय, पूर्वाञ्चल, मध्यपश्चिमाञ्चल, बौद्ध, काठमाडौं र खुल्ला विश्वविद्यालयमा पढाई हुने कानुनी शिक्षालाई समेट्ने छ। प्राध्यापक ओझा नेतृत्वको समितिमा सर्वोच्च अदालतका रजिष्टार लालबहादुर कुँवर, वरिष्ठ अधिवक्ता डा चन्द्रकान्त ज्ञवाली, पूर्णमान शाक्य, गीता पाठक संग्रौला, डा विपिन अधिकारी, काठमाडौं विश्वविद्यालयका कानुन संकायका डीन डा ऋषिकेश वाग्ले, सहन्यायाधिवक्ता श्यामकुमार भट्टराई, अधिवक्ता रेवतीराज त्रिपाठी, शिवप्रसाद रिजाल र विजयप्रसाद मि श्र सदस्य छन्। कोरोना महामारीको लकडाउनकाबीच नियमावलीको अन्तिम खाका तय गर्ने तयारीमा समिति छ। समिति सदस्य रहेका ज्ञवालीले नयाँ बन्ने नियमावलीले कानुनी शिक्षाको उच्च तह एलएलएम, एलएलबी, बिए एलएलबी र प्लस टूका लागि कानुनी शिक्षाको व्यावहारिक र सैद्धान्तिक पाठ्यक्रम, भर्ना प्रक्रिया, अध्ययन कोटाको प्रतिशत, परीक्षा प्रणालीका लागि नीति, नियम तथा मापदण्ड तय गर्ने बताए। विश्वविद्यालय तहमा कानुनी उच्च शिक्षाको पाठ्यक्रम बनाउँदै गुणस्तरमा हस्तक्षेप नहुँदा भद्रगोलको स्थिति छ। नियमित गर्न अनुगमनको संरचनासमेत छैन नियमावलीको मुख्य लक्ष्य भनेकै समग्र कानुनी शिक्षा गुणात्मक बनाउने, दक्ष एवं सक्षम न्यायिक जनशक्ति उत्पादन गर्ने भन्ने नै हो, ज्ञवालीले भने, चाँडो नियमावली बनाएर कार्यान्वयन तहमा लैजाने कुरो छ। प्रधानन्यायाधीशलाई बुझाइयो प्रतिवेदन उच्च शिक्षाको सुधार, पुनरावलोकन र परिमार्जनका लागि राय सुझाव पेश गर्न वरिष्ठ अधिवक्ता प्राध्यापक पूर्णमान शाक्यको संयोजकत्वमा गठित समितिले गतसाता प्रधानन्यायाधीशसमक्ष बृहत् प्रतिवेदन पेश गरेको छ। यो प्रतिवेदनले पनि गुणस्तरीय शिक्षा अघि बढाउन मार्गनिर्देश गर्ने विश्वास लिइएको छ। संयोजक शाक्यले कानुनी शिक्षामा अव्यवस्थित संरचना र प्रक्रियाका कारण गुणस्तरमा समस्या हुने गरेको बताए। अन्तर्राष्ट्रिय क्षेत्रमा कानुनी शिक्षाको अभ्याससमेत अध्ययन गरेर प्रतिवेदन तयार पारिएको छ, उनले भने।"
दलाई लामाको जन्मोत्सव सुटुक्क,"काठमाडौं : नेपालमा रहेका तिब्बतीले धार्मिक नेता दलाई लामाको ८५ औं जन्मदिन सुटुक्क मनाएका छन्। न उनीहरूले नेपालमा रहेका कूटनीतिक वृत्तलाई निमन्त्रणा गरे न त सरकारलाई नै जानकारी दिए। कोरोना संक्रमण जोखिमको कारण देखाउँदै उनीहरूले सोमबार बौद्धस्थित सेटलमेन्ट अफिसमा सट्याकसुटुक्क दलाईको जन्मोत्सव मनाएका हुन्। कार्यक्रममा दलाईका प्रतिनिधि एवं नेपालस्थित तिब्बती शरणार्थी शिविरका संयोजक छुल्त्रिन ग्यात्सोसहित १५ जना तिब्बती अगुवा सहभागी थिए। लाजिम्पाटस्थित तिब्बती शरणार्थी कार्यालयले जन्मोत्सव कार्यक्रमको संयोजन गरेको थियो। संयोजक ग्यात्सोले सामान्य कार्यक्रम गरी धर्मगुरुको जन्मोत्सव मनाइएको बताए। राजनीतिक अभिप्रायले कार्यक्रम आयोजना गरिएको होइन, उनले अन्नपूर्णसँग भने, धार्मिक आस्थाका कारण लामाको जन्मदिन मनाएका हौं। नेपालले एक चीन नीति अख्तियार गर्दै आएको छ। चीनविरोधी हुने भन्दै सरकारले तिब्बती शरणार्थीका गतिविधिमा रोक लगाउँदै आएको छ। विश्वभर छरिएका तिब्बतीले जुलाई ६ मा दलाईको जन्मदिन मनाउने गरेका छन्। उनीहरूले विगतमा कूटनीतिक क्षेत्रका प्रतिनिधिको उपस्थितिमा सार्वजनिक स्थलमा कार्यक्रम गरेका थिए। त्यसका लागि सरकारले कुनै वर्ष अनुमति दिन्थ्यो त कुनै वर्ष रोक लगाउँथ्यो। यसपटक आफ्नो कार्यालय परिसरमै कार्यक्रम गरिएकाले सरकारसँग अनुमति नलिएको जनाइएको छ। बौद्धस्थित तिब्बतीको कार्यालय (सेटलमेन्ट अफिस)स्थित कम्युनिटी हलमा उपस्थित तिब्बतीले दलाईको तस्बिरमा पूजा गरी सुस्वास्थ्यको कामना गरे। उनीहरूले दलाईका नाममा दीप प्रज्वलन गरे। कोराना भाइरस नियन्त्रण होस् भनेर विशेष पूजासमेत लगाए। प्रतिकूल अवस्थाका कारण यसपटक उनीहरूले कूटनीतिक क्षेत्रका प्रतिनिधिलाई नबोलाएका हुन्। अमेरिकी दूतावासले भने आफ्नो फेसबुक पेजमार्फत १४ आंै दलाई लामालाई ८५आंै जन्मदिनको शुभकामना दिएको छ। तिब्बतीले यसपटक लामाको जन्मदिन मनाउन कुनै तामझाम गरेका थिएनन्। विगतमा अमेरिका, बेलायत, जापान, स्विठ्जरल्यान्ड, भारत, युरोपेली संघलगायत मुलुकका राजदूत र तिनका प्रतिनिधिलाई निमन्त्रणा गरिन्थ्यो। तिब्बती समुदायले फागुनमा मनाएको ल्होसारमा भने नेपालमा रहेका कूटनीतिक समुदायका प्रतिनिधिको बाक्लो उपस्थिति देखिएको थियो। लकडाउन कायमै भएका कारण नेपाल सरकारले लगाएको नियमबमोजिम थोरै संख्यामा उपस्थित भएर दलाई लामाको जन्मोत्सव मनाइएको ग्यात्सोले बताए। गृह मन्त्रालयले गत वर्ष तिब्बतका निर्वासित धार्मिक नेता दलाई लामाको जन्मदिन मनाउन रोक लगाएको थियो। तिब्बती समुदायले गत वर्ष स्वयम्भूस्थित मुस्ताङ समाज गुम्बामा कार्यक्रम गर्ने तयारी गरेको थियो। उनीहरूले २०७५ सालमा जाउलाखेलमा गरेको कार्यक्रममा भने कूटनीतिक समुदायको बाक्लो उपस्थिति थियो। बौद्धमा २०७२ मा जन्मोत्सव मनाइरहेका बेला प्रहरीले हस्तक्षेप गरेपछि बीचमै कार्यक्रम रोकिएको थियो। त्यस बेला ताम्दिङ दोर्जे तुलाधर नेपालस्थित शरणार्थी शिविरका संयोजक थिए। तत्कालीन उपप्रधान एवं गृहमन्त्री वामदेव गौतमले तिब्बतीको कार्यक्रममा रोक लगाएका थिए। राष्ट्रपति अघिल्लो वैशाखमा चीन भ्रमणमा रहँदा दलाई लामासम्बन्धी विदेशी समाचार राष्ट्रिय समाचार समितिमा अनुवाद गरेर राखेको भन्दै सरकारले पत्रकारलाई कारबाही गरेको थियो।"
"प्रदेश ५ : दाबी एउटा, बजेट अर्कै","बुटवल : प्रदेश ५ सरकारले आगामी वर्षको बजेटमा फजुल खर्च हटाउने नीति लिएको बुँदा समेटेको छ। आर्थिक मामिला तथा योजना मन्त्रीको हैसियतमा मुुख्यमन्त्री शंकर पोखरेलले प्रस्तुत गरेको बजेटमा भनिएको छ, साधारण प्रकृतिका कर्मचारी बैठक भत्ता, अन्य भत्ता, मर्मत सम्भार खर्च, पदाधिकारीको इन्धन खर्च, मसलन्द तथा कार्यालय सामग्री खर्च लगायतका खर्च कटौती गरेको छु। स्वास्थ्य र सुरक्षा निकायबाहेकका लागि सवारी साधन खरिदमा निरुत्साहित गर्ने गरी बजेट विनियोजन गरेको छु। मुख्यमन्त्री पोखरेलले यस्तो बताए पनि फजुल खर्चमा प्रदेशको अनुमान भन्दा बढी रकम बजेटमा विनियोजन गरिएको छ। सरकारले गत चैतमा गरेको अनुमानित खर्चको तुलनामा फजुल खर्च झनै बढेको छ। समिति एवं बोर्डहरुलाई दिइने अनुदान, परामर्श, तालिम तथा गोष्ठी, अनुगमन, भ्रमण खर्च लगायतका शीर्षकमा बजेट बढाइएको छ। चैतमा गरिएको अनुमान भन्दा ३९ प्रतिशत बढी बजेट विनियोजन गरिएको छ। इन्धन, पत्रपत्रिका, मसलन्द र कार्यालय सामग्री शीर्षकमा बढाइएको छ। खर्च अनुमान गरिएको १३ करोड ९२ लाख ६९ हजार रुपैंयाँमा ४५ प्रतिशतले वृद्धि गरी २० करोड १९ लाख पाँच हजार रुपैयाँ विनियोजन गरिएको छ। सवारी साधन खरिद तथा मर्मत मेसिन तथा औजार खरिदमा समेत उल्लेख्य बजेट विनियोजन भएको छ। कर्मचारी र पदाधिकारीको तलब, भत्ता तथा जिन्सी सुविधामा चालु आर्थिक वर्षमा अनुमान गरेभन्दा झण्डै दोब्बर वृद्धि गरिएको छ। बजेटमा समिति एवं बोर्डलाई दिइने अनुदानमा खर्च अनुमान गरेभन्दा एक सय १० प्रतिशत धेरै बजेट विनियोजन गरिएको छ। एक अर्ब पाँच करोड ८४ लाख आठ हजार रुपैयाँ खर्च अनुमान गरिएको मध्ये दुई अर्ब २२ करोड ५१ लाख तीन हजार रुपैयाँ छुट्याइएको छ। तालिम तथा गोष्ठीमा अनुमान गरिएको खर्चमा ४२ प्रतिशतले बजेट बढाएर ७९ करोड ५८ लाख ३८ हजार रुपैयाँ विनियोजन गरिएको छ। खर्च अनुुमान गरिएका शीर्षक मध्ये अनुगमन, मूल्यांकन र भ्रमण खर्चमा ३९ प्रतिशत, सवारीसाधन मेसिन तथा औजार खरिद र परामर्श खर्चमा ३४ प्रतिशत, सवारीसाधन मर्मत तथा सञ्चालन खर्च र पानी बिजुली तथा सञ्चार महसुलमा ३३ प्रतिशतले वृद्धि गरी बजेट विनियोजन गरिएको छ। त्यस्तै, भवन खरिद तथा सुधार, कर्मचारीको पारि श्रमिक तथा भत्ता र पदाधीकारीको पारि श्रमिक तथा भत्ताका लागि अनुमान गरिएभन्दा २० प्रतिशतसम्म बजेट वृद्धि गरिएको छ। फजुल खर्चमा बजेट वृद्धि गर्दा अन्य पुँजीगततर्फको बजेट संकुचन भएको छ। आर्थिक संकटका बेला समेत सरकारले फजुल खर्चमै जोड दिएको हो। केही शीर्षकमा आवश्यकता अनुसार बजेट बढाइएको भए पनि अन्य शीर्षकमा मितव्ययीता अपनाइएको सरकारका प्रवक्ता तथा भौतिक पूर्वाधार विकासमन्त्री वैजनाथ चौधरी बताउँछन्। करारका कर्मचारी तथा समिति तथा बोर्ड पदाधीकारीको संख्या बढेकाले परामर्श खर्च र समिति तथा बोर्डलाई दिइने अनुदानमा अनुमान गरिएभन्दा धेरै बजेट विनियोजन गर्नु परेको उनको भनाइ छ। जनप्रतिनिधिको सुविधा ४० प्रतिशत वृद्धि प्रदेशसभाले गत जेठ १४ गते स्थानीय तहका जनप्रतिनिधिको सुविधामा ४० प्रतिशतसम्म वृद्धि गर्यो। यसअघि बनेको ऐन सर्वाेच्च अदालतले खारेज गरेको बहानामा प्रदेशले कोरोना संक्रमणकै बीच भत्ता बढाएको हो। मुख्यमन्त्री पोखरेलले भने यसलाई पुरानै विधेयकको निरन्तरता भएको दाबी गर्छन्। स्थानीय तहका जनप्रतिनिधिको तलब सुविधा भारी वृद्धि हुने गरी ऐन संशोधन भएको हो। संविधानसँग बाँझिएको भन्दै प्रदेशले बनाएको ऐन सर्वाेच्च अदालतले खारेज गरेको थियो। ऐनमा शब्द फेर्दै प्रदेशले सुविधा बढाएको हो। सर्वोच्चको फैसलाले रोक लगाएपछि स्थानीय तह र जिल्ला समन्वय समितिका जनप्रतिनिधिले सुविधा पाएका थिएनन्। जनप्रतिनिधिले अब रोकिएको तलबसमेत वृद्धि भए अनुसार पाउने छन्। प्रदेश प्रमुख धर्मनाथ यादवले जेठ २९ गते ऐन प्रमाणिकरण गरेसँगै जनप्रतिधिले भत्ता लिने बाटो खुलेको हो। स्थानीय तहका पदाधिकारी तथा सदस्यले पाउने सुविधा सम्बन्धी कानुनमा संशोधन र एकीकरण गर्न बनेको ऐनले तलब सुविधा करिब ४० प्रतिशतले बढाइएको हो। अब उपमहानगर प्रमुखले पुरानो तलबमान भन्दा १८ हजार बढी रकम पाउने छन्। यसअघिको ऐनले उपमहानगर प्रमुखको तलब ४० हजार तोकेको थियो। उपप्रमुखको तलब ३५ हजारबाट ५२ हजार पुगेको छ। उपमहानगरका वडाध्यक्षको २६ हजारबाट ४४ हजार पुर्याइएको छ। संशोधन ऐन पारित भएपछि कार्यपालिका सदस्यले २० हजार र वडा सदस्यले १३ हजार मासिक भुुक्तानी पाएका छन्। यी पदाधिकारीले चाडपर्व खर्चबापत वार्षिक १५ हजारसम्म दिइनेछ। यसअघि यो व्यवस्था थिएन। त्यसका अतिरिक्त प्रमुख उपप्रमुखले प्रति महिना एक सय २० लिटर इन्धन र तीन महिनामा पाँच लिटर मोबिल समेत पाउने छन्। प्रदेश सरकारले मासिक सुविधालाई हटाएर विभिन्न शीर्षकमा रकम दिने कानुन बनाएको छ। संशोधन हुँदै गरेको विधेयकमा यातायात, पत्रपत्रिका, इन्टरनेट, टेलिफोन, मोवाइल रिचार्ज, अतिथि सत्कार शीर्षकमा सुविधा छ। जनसम्पर्क र कार्यसुविधा, खानेपानी तथा सरसफाई, मर्मत संभार र विद्युत् खर्च शीर्षक राखिएको छ। प्रदेश सरकारले बैठक भत्तामा समेत दुई सय ५० रुपैयाँ बढाएको छ। नयाँ कानुन अनुसार गाउँपालिका अध्यक्षले ४५ हजार पाँच सय, उपाध्यक्षले ४२, वडाध्यक्षले २५, कार्यपालिका सदस्यले १७ र वडा सदस्यले १० हजार रुपैयाँ पाउने छन्। अध्यक्ष र उपाध्यक्षको तलबमा १५१५ हजार बढाइएको छ। चाडपर्व खर्चबापत १५१५ हजार अध्यक्षउपाध्यक्षले पाउने छन भने वडाध्यक्ष १० हजार, कार्यपालिका सदस्यलाइ ८ हजार र वडासदस्यलाई ६ हजार रुपैयाँ राखिएको छ। त्यसैगरी नगरपालिका प्रमुखको मासिक तलब ५१ हजार पुगेको छ। यसअघि ३५ हजार रुपैयाँ तोकिएको थियो। उपप्रमुखले ४६, वडाध्यक्षले २९, कार्यपालिका सदस्यले १८ र वडासदस्यले ११ हजार पाउने छन्। पालिकाबाट गाडी सुविधा पाउनेहरुलाई समेत यातायात सुविधा भन्दै १२ हजार रकम दिने कानुन प्रदेश सरकारले बनाएको छ। संशोधित कानुन अनुसार जिल्ला समन्वय समिति प्रमुखले ५८ हजार पाउने छन्। यसअघि उनीहरुको मासिक सुविधा ४१ हजार थियो। उपप्रमुखले ५३ हजार र सदस्यले २१ हजार पाउने छन्। समन्वय समितिका पदाधिकारीलेसमेत चाडवर्प खर्चबापत १५ हजार तलब पाउने छन्। जनप्रतिनिधिको सुविधाका विषयमा चौतर्फी आलोचना भइरहेका बेला प्रदेश सरकारले सुविधा बढाएको हो। कानुन संशोधन गर्दै पाँच हजारदेखि १७ हजार रुपैयाँ वृद्धि भएको छ। तलबमान वृद्धिले बजेटमा साधारण खर्च बढेको छ। मुख्यमन्त्री कार्यालयले यसअघि नै सुविधा पाइरहेकाले थप तलबले खर्च व्यवस्थापनमा असर नपर्ने आर्थिक टिप्पणी लेखेको छ। ऐन संशोधन भएको १५ दिन नपुग्दै वडाध्यक्षको सुविधा घटाउन अर्काे संशोधन बिधेयक प्रदेशसभामा छलफल भइरहेको छ। उपमहानगरका वडाध्यक्षकालाई १० हजार, गाँउपालिकाका वडाध्यक्षको चार हजार सुविधा कटौती गरिदैछ। सरकारका प्रवक्ता चौधरीले ऐन संशोधनका केही बुँदामा त्रुटि भएकाले सुधार्न थालिएको बताए।"
१४ दिन कटाउनै सास्ती,"इटहरीझापा : सुनसरी इटहरीका दिनेश भट्टराई छोराको उपचारका लागि सपरिवार भारत गएका थिए। डेढ महिनाअघि फर्किए। जोगबनीबाट विराटनगर आइपुगेका उनलाई त्यहाँबाट एम्बुलेन्समा हालेर इटहरीको जनता क्याम्पस क्वारेन्टाइनमा ल्याइयो। क्वारेन्टाइनमा १४ दिन बस्दा उनको अनुभव छ, गर्न सकिने सानातिना व्यवस्थापनका काम पनि गरिएको छैन। १३ दिन क्वारेन्टाइनमा बसेका र भर्खर आएकालाई सँगै राख्ने गरिएको उनले सुनाए। यसो गर्दा जोखिम हुने उनको बुझाइ छ। भने, कोरोना क्वारेन्टाइनबाटै फैलिने सम्भावना देखें। उनका अनुसार चर्पी नियमित सफा गरिँदैन। खानेपानीका लागि एउटै धारो प्रयोग गर्नुपर्छ। प्रदेश १ मा १४ जिल्लाका चार सय ५२ स्थानमा क्वारेन्टाइन बनाइएको छ। जहाँ चार सय ५८ महिला र एक हजार आठ सय ९१ पुरुष गरी दुई हजार तीन सय ४९ जनालाई राखिएको छ। क्वारेन्टाइनको क्षमता १२ हजार दुई सय ५५ बेडको हो। प्रत्येक जिल्लामा पाँचदेखि १० वटासम्म क्वारेन्टाइन बनाइएको भए पनि व्यवस्थापनमा ध्यान नदिँदा त्यहाँको बसाइ सजाय दिएजस्तै हुने गरेको छ। न झुल छ न त मच्छड धपाउन धूप नै। भुइँमा सुत्नुपर्ने बाध्यता छ, भारतको मुम्बईबाट आएका झापा कन्चनकवलका सानावाज मियाँले भने, सजाय दिएजस्तो भएको छ। प्रायः क्वारेन्टाइनमा अन्तरजिल्ला र विदेशबाट आएकालाई राखिएको छ। जेठसम्म क्वारेन्टाइन बस्नेको संख्या उच्च रहे पनि अहिले घर फर्किनेको संख्या बढेको छ। त्यसकारण व्यवस्थापनमा समस्या नहुने भए पनि प्रदेश र स्थानीय सरकारले कम ध्यान दिने गरेको गुनासो क्वारेन्टाइन बस्नेहरू गर्छन्। सुरुमा क्वारेन्टाइन खोल्ने, प्रतिस्पर्धामा व्यवस्थापन गर्ने लहर चल्यो, अहिले खासै ध्यान दिँदैनन्, मोरङको ग्रामथान गाउँपालिकास्थित क्वारेन्टाइनमा बसिरहेका अजय चौधरीले भने, कसरी १४ दिन कटाउने ? एकदमै सकस छ। विद्यालयमा बनाइएका क्वारेन्टाइनमा भुइँमा सुत्नुपर्ने हुँदा सर्प र डुबानको डर छ। क्वारेन्टाइन बनाउन ठूलो रकम खर्च गरे पनि त्यसअनुसारको व्यवस्थापन पटक्कै देखिँदैन। वर्षा सुरु भएसँगै तराईमधेसमा गर्मी, डुबानसँगै सर्पलगायत अन्य भुइँकिराको डर हुन्छ। यस्तो अवस्थामा केही क्वारेन्टाइनमा खाटको समेत सुविधा छैन। झापाको कन्चनकवल गाउँपालिकाका ६ क्वारेन्टाइनमध्ये तीनवटामा खाटसम्म छैन। एक त होचो ठाउँ, त्यसमाथि भुइँको बसाइले कुन बेला पानीले भेट्ला भन्ने तनावमा छन् क्वारेन्टाइन बसेकाहरू। कचनकवलमा मात्र एक सय ३५ जनामा कोरोना देखिएको छ। ६ क्वारेन्टाइनमध्ये तीनवटामा मात्र विदेशबाट आएकालाई राखिएको छ। जसमा ७१ जना छन्। अन्य क्वारेन्टाइन भने खाली छन्। उनीहरू सबै भुइँमै ओछ्यान लगाएर सुत्ने गरेका छन्। गाउँपालिकाका प्रशासकीय अधिकृत दुर्गाप्रसाद पौडेलले खाट बनाउन दिइएको बताए। भने, लगातारको झरीमा भुइँको बसाइले क्वारेन्टाइनमा बस्ने दीर्घ रोगी र महिलामा अभै बढी समस्या देखिएको छ। हातखुट्टा सुनिन्ने गरेको छ। अब छिट्टै खाटको व्यवस्था गर्नेछौं। जिल्ला स्वास्थ्य कार्यालय झापाका कार्यक्रम संयोजक जीवन चौलागाईंले सीमा क्षेत्रका क्वारेन्टाइनमा खाटको अभाव रहेको बताए। अधिकांशले म्याट, झुल, सिरानी व्यवस्था गरेर भुइँमै सुताउँछन्, उनले भने, सीमा क्षेत्रकै स्थानीय तहका क्वारेन्टाइनमा बस्नेको संख्या बढी भयो। त्यसैले पनि खाट पुर्याउन सकेनन्। भुइँकै बसाइमा दूरी कायम गरिए पनि धारा र शौचालय एउटै र प्रयोगमा लापरवाहीले पनि कोरोना समाजमा सर्छ कि भन्ने डर उनीहरूलाई छ। सुनसरीमा व्यवस्थापनसँगै क्वारेन्टाइनमा राम्रो व्यवहार पनि नपाएको कतिपयको गुनासो छ। इटहरी क्वारेन्टाइनमा बसेका एक व्यक्तिले आफूलाई सुरुमा राम्रो व्यवहार नगरिएको बताए। मुस्लिमले कोरोना सारे भन्थे, उनले भने, पछि चाहिँ भन्न छाडे। स्थानीय तहको अग्रसरता र प्रहरी तथा सेनाको सुरक्षामा रहेका क्वारेन्टाइनमा आधारभूत पूर्वाधारमा ध्यान दिइएको छ। साझा धारो, शौचालय र कोठाले जोखिम बढाउने सम्भावना छ। प्रदेश १ मा क्वारेन्टाइनसँगै होल्डिङ एरिया पनि थपिँदा व्यवस्थापनमा बेवास्ता गरेको गुनासो क्वारेन्टाइनमा बसेकाको छ। प्रदेश १ का इलाम, झापा, मोरङ र सुनसरीका २४ स्थानमा जम्मा २ हजार ९ सय ७२ बेड क्षमताका होल्डिङ एरिया सञ्चालनमा छन्। होल्डिङ एरियामा आउने व्यक्तिको समन्वयात्मक रूपमा चुस्त व्यवस्थापनका लागि स्वीकृत कार्ययोजनामा विभिन्न निकायको कार्य जिम्मेवारी स्पष्ट पारिएको छ। त्यसकारण ती निकायले व्यवस्थापनमा ध्यान दिनुपर्ने प्रदेश १ का मुख्यमन्त्री शेरधन राईको भनाइ छ।"
प्रदेश सरकारका वेवसाइटमा पुरानै नक्सा,"विराटनगर : लिम्पियाधुरा, लिपुलेक र कालापानी क्षेत्र सहितको नेपालको नक्सा संविधान संशोधन गरी पारित भएसँगै निसान छाप पनि परिवर्तन गरिएको छ। सरकारको प्रस्तावमा संघीय संसद्ले संविधानको अनुसूची३ मा रहेको निसान छापसम्बन्धी व्यवस्था संशोधन गरेपछि सार्वजनिक गरिएको निसान छाप सबै सरकारी कामकाजमा प्रयोग गर्न र राख्न प्रधानमन्त्री तथा मन्त्रिपरिषद् कार्यालयले सर्कुलरसमेत गरेको महिना दिन पुग्न लागेको छ। यता प्रदेश १ का तीन मन्त्रालयले भने हालसम्म आफ्नो आधिकारिक वेबसाइट र फेसबुकमा समेत पुरानै निसान छापको प्रयोग गरिरहेका छन्। देश विदेशमा हेरिने र मन्त्रालयको आधिकारिक जानकारी दिने स्रोतको रुपमा रहेको वेवसाइट र फेसबुक पेज मात्रै नभई नेपालको नक्सासमेत पुरानै प्रयोग भइरहेको छ। उद्योग, पर्यटन, वन तथा वातावरण मन्त्रालय, सामाजिक विकास मन्त्रालय र भौतिक पूर्वाधार विकास मन्त्रालय प्रदेश १ ले हालसम्म अनलाइन र सामाजिक सञ्जालमा नयाँ निसान छाप प्रयोग नगरेका हुन्। यी मन्त्रालयको वेवसाइटमा दैनिक सूचना, समाचार र मन्त्रीहरुका गतिविधिको फोटो र जानकारी राख्ने गरिएको भए पनि नेपाल सरकारले संविधान संसोधन गरी ल्याएको निसान छाप परिवर्तनलाई ध्यान दिएका छैनन्। उद्योग, पर्यटन, वन तथा वातावरण मन्त्रालयले परिपत्र, निर्देशन, प्रेस विज्ञप्ति, सूचना कर्मचारीनै राखेर अनलाइनमा दैनिक अपडेट गराउने गरेको भए पनि मन्त्रालयको नाम सँगै राखिएको निसान छापको लोगो परिवर्तनमा ध्यान पुगेको छैन। पर्यटन मन्त्रालयले विज्ञान तथा सूचना प्रविधि शाखामा सूचना अधिकारीको रुपमा काम गर्ने र वेवसाइट लगायत अन्य सञ्चार क्षेत्र हेर्नको लागि सन्तोष मोक्तानलाई खटाएको छ। निसान छापको प्रयोग नगर्ने मध्ये अर्को सामाजिक विकास मन्त्रालयले पनि वेवसाइट अपटेड र व्यवस्थापनका लागि कर्मचारी खटाएको छ। तर, ती कर्मचारीले हालसम्म नयाँ निसान छाप प्रयोग नगर्दासमेत कसैको ध्यान पुगेको छैन। सामाजिक विकास मन्त्रालयले बलराम पराजुलीलाई सूचना अधिकारी तोकेको छ। उनलाईनै वेवसाइट व्यवस्थापनको जिम्मा मन्त्रालयले दिएको छ। कोरोना संक्रमण र संक्रमितको अवस्थासहित शिक्षा, स्वास्थ्यको विषयमा जानकारी लिन दैनिक खोलिने सामाजिक विकास मन्त्रालयको वेवसाइटले सर्कुलर भएको लामो समय बितिसक्दासमेत निसान छाप राखेको छैन। भौतिक पूर्वाधार विकास मन्त्रालय मुख्यमन्त्री शेरधन राईलेनै सम्हाले पनि संघिय सरकारको सर्कुलरको पालना भएको छैन। यस मन्त्रालयमा पनि वेवसाइटसहित सबै अनलाइनको काम र सूचना अधिकारीको रुपमा ओमप्रकाशस साहलाई नियुक्त गरिएको छ। सार्वजनिक खरिद बोलपत्र र परिपत्र दैनिक अपडेड भए पनि निसानछाप भने अपडेट छैन। मन्त्रालयका कर्मचारी अनलाइनको लोगोसहित अन्य कुरा परिवर्तन गर्नुपरे अनलाइन निर्माण कम्पनीकै भर पर्नुपर्ने भएका कारण समयमा परिवर्तन नभएको स्विकार गर्छन्। वेवसाइटको सबै काम कर्मचारीले जान्दैनन्, कुनै कुरा निर्माण कम्पनीको पनि भर पर्नुपर्ने बाध्यता छ, भौतिक पूर्वाधार विकास मन्त्रालयका सूचना अधिकारी ओमप्रकास साहले भने हामी सुधार गर्न कम्पनीलाई भन्छौं। राज्यका जुनजुन निकाय र कार्यालयका लेटरप्याडलगायत सबै निसान छाप प्रयोग हुने ठाउँमा निसान छाप छन्, ती सबै परिवर्तन गरी नयाँ निसान छाप प्रयोग गर्नुपर्छ प्रधानमन्त्री तथा मन्त्रिपरिषद् कार्यालयका पूर्वसचिव शरदचन्द्र पौडेलले भने। सबै केन्द्र र प्रदेशका मन्त्रालयले तत्कालै आआफ्ना मातहतका सबै निकाय, कार्यालय, संस्थान, विकास समितिलगायतलाई लेटरप्याड, लोगो र छाप परिवर्तन गर्न सर्कुलर जारी गर्नुपर्ने नियम भए पनि प्रदेशका मन्त्रालय आफैले यसको पालना गरेका छैनन्। प्रदेश १ का ७ मन्त्रालय मध्ये चार मन्त्रालयले भने संविधान संसोधन भएर निसान छाप परिवर्तन हुनासाथ आधिकारिक सामाजिक संजाल र वेवसाइटमा निसानछाप परिवर्तन गरेका छन्। मुख्यमन्त्री तथा मन्त्रिपरिषदको कार्यालय, आर्थिक मामिला तथा योजना मन्त्रालय, भूमि व्यवस्था, कृषि तथा सहकारी मन्त्रालय र आन्तरिक मामिला तथा कानुन मन्त्रालयले भने समयमानै नयाँ निसान छापको प्रयोग गरेका छन्। यस्तै प्रदश प्रमुखको कार्यालय र प्रदेशसभा सचिवालयले पनि नयाँ निसान छापको प्रयोग गरिरहेका छन्। लोगो हटाउन पनि निर्माण कम्पनिकै भर प्रदेशका मन्त्रालय, सचिवालय र सरकारी कार्यालयहरुले वेवसाइट बनाउँन लाखौ रुपैयाँ खर्च गरेका छन्। एउटा वेवसाइट निर्माणमा ५० हजार देखी १ लाख सम्म खर्च गरेका मन्त्रालय र कार्यालयले यसको व्यवस्थापनमा भने खासै चासो नदिएको पाइएको छ। बिभिन्न वेवसाइट निर्माण कम्पनीसँग वेवसाइट निर्माणको सम्झौता गरेका यस्ता कार्यालयका कर्मचारीले युजर नेम र पासवर्ड हालेर ड्यासबोर्ड खोल्न र फाइल अपडेट गर्न बाहेक केही नजान्दा सामान्य कुरा परिवर्तन गर्न पनि निर्माण कम्पनीकै भर पर्ने गरेका छन्। हामीलाई त्यसभित्र सूचना र जानकारी कसरी हाल्ने मात्रै थाहा हुन्छ, लोगो लगायतका अन्य काम सबै निर्माण कम्पनीमा सोध्नुपर्छ, भौतिक पूर्वाधार विकास मन्त्रालयका सूचना अधिकारी ओमप्रकास साहले भने। मास्टर की, र युजर नेम अनलाईन निर्माण कम्पनी सँगै हुने हँुदा मन्त्रालयको डाटा सुरक्षाको जोखिम पनि उतिकै बढी रहेको छ। यसमा कुनै मन्त्रालय र सरकारी कार्यालयको ध्यान पुगको छैन।"
मास्क नलगाए प्रहरीले समाउला !,"काठमाडौं : कोरोना संक्रमण रोक्न तपाईं के गर्दै हुनुहुन्छ ? मास्क लगाउने, स्यानिटाइजर प्रयोग गर्ने, साबुनपानीले हात धुने वा अरू केही ? अब मास्क नलगाई घरबाहिर निस्किनुभयो भने प्रहरीले समाउला है ! हेलचेक्र्याइँ गर्ने व्यक्तिले अवहेलना गरे १ महिना कैद वा १ रुपैयाँ जरिबाना वा दुवै सजायसमेत भोग्नुपर्नेछ। लकडाउन खुकुलो भएको मौकामा सर्वसाधारणले हेलचेक्र्याइँ गर्न थालेपछि सरकार यो अवस्थामा पुगेको हो। कोरोना संक्रमण दिनदिनै बढ्दै गएपछि गृह मन्त्रालयले सोमबार प्रहरी प्रधान कार्यालयलाई निर्देशन दिँदै बिनामास्क घरबाहिर निस्किनेलाई पक्राउ गर्न भनेको छ। गृहको निर्देशन मंगलबारदेखि देशभर लागू गरिने भएको छ। जो मास्क नलगाई घरबाहिर हिँड्छ उसलाई पक्राउ गरी संक्रमण रोग ऐन २०२० अन्तर्गत कारबाही गर्न प्रहरीलाई निर्देशन दिइएको मन्त्रालयका सूचना अधिकारी उमाकान्त अधिकारीले बताए। कोरोना संक्रमण फैलिँदो अवस्थामा छ। लकडाउन अलिक खुकुलो पारेकै हो तर यसलाई हेलचेक्र्याईं गरेर सर्वसाधारणले मास्कसमेत लगाउन छाडेपछि हामी यो निर्णय गर्न बाध्य भएका हौं, उनले भने। सरकारले काममा निस्किँदा दुई मिटरको दूरी कायम गर्ने, मास्क अनिवार्य प्रयोग गर्ने र स्वास्थ्यसम्बन्धी मापदण्डहरूको पालना गर्ने सर्त कायम गरे पनि सर्वसाधारणले यसलाई उपेक्षा गरेको बुझाइ मन्त्रालयको छ। सरकारले सर्तसहित बाहिर निस्किन गरेको आग्रहलाई सर्वसाधारणबाट ठाडै चुनौती दिने काम भयो, अधिकारीले अन्नपूर्णसँग भने, थप सचेत हुन र आदेश उल्लंघन गर्नेमाथि कारबाही गर्न मास्क अनिवार्य गर्न खोजिएको हो। संक्रमितले पनि मास्क नलगाई हिँड्दा थप संक्रमण फैलने जोखिम बढेकाले यो निर्णय गरेका हौं। संक्रमण रोग ऐन २०२० मा भनिएको छ, यो ऐन वा यस ऐनअन्तर्गत दिइएको आदेशलाई अपहेलना गर्ने व्यक्तिउपर १ महिनासम्म कैद वा १ सय रुपैयाँ जरिबाना वा दुवै सजाय हुनेछ। यस्तै ऐन पालना गराउने अधिकृत व्यक्तिलाई काममा बाधा पुर्याउनेलाई ६ महिनासम्म कैद वा ६ सय रुपैयाँ जरिबाना वा दुवै हुने व्यवस्था छ। यो ऐनले उक्त कसुरमा कारबाही र किनारा गर्ने अधिकार प्रमुख जिल्ला अधिकारीलाई प्रदान गरेको छ।"
अयोग्य चिनी प्रकरण : दोषीलाई उन्मुक्ति दिँदै मन्त्रालय,"काठमाडौं : खान अयोग्य चिनी योग्य बनाएको खाद्य प्रविधि तथा गुण नियन्त्रण विभागलाई कारबाही गर्नुको साटो जोगाउने चलखेल सुरु भएको छ। कृषि तथा पशुपन्छी विकास मन्त्रालयका उच्च अधिकारी नै विभागलाई कारबाहीको दायरामा ल्याउनुको साटो जोगाउन लागेका छन्। खान अयोग्य चिनीलाई योग्य बनाएको विषयमा छानबिन गर्न गठित समितिले विभागका प्रमुख डा मतिना जोशी बैद्यमाथि कारबाही गर्न सिफारिस गरिसकेको अवस्थामा मन्त्रालयले जोशीलाई पहुँचको आधारमा उन्मुक्ति दिन लागेको हो। मन्त्रालयका सहसचिव डानारायणप्रसाद रेग्मीको संयोजकत्वको छानबिन समितिले केही दिनअघि मन्त्रालयलाई विभागीय प्रमुख डा मतिना जोशी बैद्यमाथि कारबाहीको सिफारिससहित प्रतिवेदन बुझाएको थियो। विभागमाथि कारबाही हुन नदिन मन्त्रालयका सचिव आफै लागेका छन्, मन्त्रालय स्रोतले भन्यो, कारबाही गर्न छानबिन समितिले सिफारिस गरेको अवस्थामा सामान्य स्पष्टीकरण सोधेर सचिवले विभागका महानिर्देशकलाई जोगाउन लागेका हुन्। गम्भीर त्रुटि गरेको अवस्थामा सामान्य स्पष्टीकरण सोध्नुलाई मिलेमतो मान्न सकिने मन्त्रालय स्रोतले जनाएको छ। मन्त्रालयका सचिव राजेन्द्र भारीले छानबिन समितिले बुझाएको प्रतिवेदन आफैमा पूर्ण नभएकाले पुनः छानबिन गरी आवश्यक कारबाही अघि बढाउने स्वीकार गरेका छन्। उनले अहिले विभागका महानिर्देशक बैद्यसँग सामान्य स्पष्टीकरण सोधिएको र त्यसको जवाफ आइसकेको दाबी गरे। छानबिन समितिको प्रतिवेदन आफैमा पूर्ण छैन, सचिव भारीले भने,त्यही भएर फेरि गहन रुपमा छानबिन गरी आवश्यक प्रक्रिया अघि बढाउँछौं। सचिव भा रीको यो भनाइले छानबिन समितिमाथि पनि प्रश्न चिन्ह खडा गरेको छ। मन्त्रालयले आफैले गठन गरेको छानबिन समितिको प्रतिवेदनमाथि अविश्वास गरेर पुनः छानबिन गर्ने जनाएको छ। विभागका महानिर्देशकसँग मिलेमतो गरी सचिवले दोस्रो छानबिन समिति गठन गरी महानिर्देशकको पक्षमा प्रतिवेदन बनाउन लगाएर चोख्याउने प्रयासमा रहेको मन्त्रालय स्रोतको दाबी छ। रेग्मी संयोजकत्वको छानबिन टोलीले बुझाएको प्रतिवेदनले खान अयोग्य चिनीलाई योग्य बनाएको विषयमा विभागका महानिर्देशकले जानाजान लापर्बाही र त्रुटि गरेको उल्लेख गरेको छ। समितिले महानिर्देशकमाथि निजामति ऐनअनुसार कडा कारबाही गर्न सिफारिससहित प्रतिवेदन बुझाएको रेग्मीले जानकारी दिए। चिनीका विषयमा गहन अध्ययन गर्दा खाद्य प्रविधि तथा गुण नियन्त्रण विभागका महानिर्देशकले जानाजान लापर्बाही गरेको पाइएको छ, छानबिन समितिका संयोजक रेग्मीले भने, चिनीको खाद्य वस्तुभित्र पर्ने भएकाले परीक्षण गर्न अपनाउनुपर्ने वैज्ञानिक विधि र प्रक्रिया पालना नगरेको छानबिनका क्रममा फेला परेको छ। निजामति सेवा ऐनले सामान्य सजायतर्फ नसिहत दिने, दुई वर्षसम्म बढुवा रोक्का गर्ने वा बढीमा दुई तलब वृद्धि रोक्का गर्ने, दुई वर्षदेखि ५ वर्षसम्म बढुवा रोक्का गर्ने वा दुईदेखि ५ तलब वृद्धिसम्म रोक्का गने व्यवस्था गरेको छ। विशेष सजायतर्फ भविष्यमा सरकारी सेवाको निम्ति अयोग्य नठहरिने गरी सेवाबाट हटाउने र भविष्यमा सरकारी सेवाको निम्ति अयोग्य ठहरिने गरी सेवाबाट बरखास्त गर्ने व्यवस्था गरेको छ। संयोजक रेग्मीका अनुसार विभागले आफ्नै तल्लो निकाय खाद्य आयातनिर्यात गुणस्तर प्रमाणीकरण कार्यालय जलेश्वरको प्रतिवेदनलाई झूटो सावित गरी बाझिने गरी अर्को परीक्षण रिर्पोट बनाएर म्याद नाघेको र आयात गर्न अयोग्य चिनीलाई योग्य बनाएको छानबिनको क्रममा फेला परेको छ। विभागले गलत मनशाय राखेर गम्भीर लापर्बाही गरी आफ्नै तल्लो निकायको रिर्पोटलाई झूटो बनाएको छ, रेग्मीले भने,अयोग्यलाई योग्य भनेर प्रमाणित गरेकाले महानिर्देशकमाथि कडा कारबाहीको सिफारिस गरेका हौं। विभागका महानिर्देशक बैद्य केन्द्रीय प्रयोगशालाले प्रतिवेदन दिएको भन्दै यो प्रकरणबाट उम्किन खोज्दै छिन्। जबकी यो केन्द्रीय प्रयोशालासहितको विभागको प्रमुख उनी आफै छन्। चिनी प्रकरणका विषयमा अख्तियार दुरुपयोग अनुसन्धान आयोगले पनि छानबिन गरिरहेको छ। विभागले खान अयोग्य र आयात गर्न नमिल्ने चिनीलाई योग्य बनाएर आयात गर्न अनुमति दिएको हो। विभागले आर्थिक चलखेल र पहुँचका आधारमा आफ्नै कार्यालयको प्रतिवेदनलाई उल्ट्याएर आम उपभोक्ताको ज्यानै जाने गरी खान नमिल्ने चिनीलाई खान मिल्ने बनाएर आयात गर्ने अनुमतिसमेत प्रदान गरेको छ। जलेश्वरस्थित खाद्य आयात निर्यात गुणस्तर प्रमाणीकरण कार्यालयले आयात गर्न अयोग्य र उपभोग गर्ने म्याद नाघिसकेको भन्दै दिएको प्रतिवेदनलाई विभाग आफैले लत्याएको छ। खाद्य आयात निर्यात गुणस्तर प्रमाणीकरण कार्यालय विभाग मातहतकै कार्यालय हो। फागुन २५ गते खाद्य आयातनिर्यात गुणस्तर प्रमाणीकरण कार्यालयका प्रमुख बिपिनकुमार ठाकुरले ना ८ ख २१५१, ना ६ ख ८३६९ र ना ५ ख ५६७३ नम्बरको ट्रकबाट लिइएको नमुना विश्लेषण गरी जलेश्वर भन्सार कार्यालयलाई विश्लेषण प्रतिवेदन उपलब्ध गराएको थियो। ७२ हजार किलो (१४४० बोरा) चिनी भारतको सिम्भावली सुगर लिमिटेडले निर्यात गरेको उक्त प्रतिवेदनमा उल्लेख थियो। उक्त चिनी काठमाडौंको कागेश्वर मनोहरा नगरपालिकास्थित शिवराज तिमिल्सिना सञ्चालक रहेको अनुस्का मल्टिप्रपोज कम्पनी प्राइभेट लिमिटेडले आयात गरेको थियो। ठाकुरले हस्ताक्षर गरी जलेश्वरस्थित भन्सार कार्यालयलाई पठाएको प्रतिवेदनमा प्रयोगशालामा विश्लेषण गरेको पारामिटरका आधारमा प्राप्त नमुना आयात गर्न योग्य नरहेको देखिन्छ। उपयुक्त नमुनाको उपभोग्य मिति समाप्त भइसकेको पाइएको उल्लेख छ। कार्यालयका अनुसार चिनीको बोरामध्ये कुनैमा म्याद उल्लेख नभएको, कुनैमा २०१८।२०१९ उल्लेख भएको र कुनै बोरामा आफैले कलमले लेखेको उल्लेख छ। सन् २०१८ मार्चमा प्याकिङ्ग गरिएको चिनीको उपभोग गर्ने म्याद २४ महिना मात्र भएको उल्लेख छ। यसअनुसार सन् २०२० को फेब्रुअरीमै चिनीको उपभोग्य मिति समाप्त भएको छ।"
मास्क नलगाए प्रहरीले समाउला !,"काठमाडौं : कोरोना संक्रमण रोक्न तपाईं के गर्दै हुनुहुन्छ ? मास्क लगाउने, स्यानिटाइजर प्रयोग गर्ने, साबुनपानीले हात धुने वा अरू केही ? अब मास्क नलगाई घरबाहिर निस्किनुभयो भने प्रहरीले समाउला है ! हेलचेक्र्याइँ गर्ने व्यक्तिले अवहेलना गरे १ महिना कैद वा १ रुपैयाँ जरिबाना वा दुवै सजायसमेत भोग्नुपर्नेछ। लकडाउन खुकुलो भएको मौकामा सर्वसाधारणले हेलचेक्र्याइँ गर्न थालेपछि सरकार यो अवस्थामा पुगेको हो। कोरोना संक्रमण दिनदिनै बढ्दै गएपछि गृह मन्त्रालयले सोमबार प्रहरी प्रधान कार्यालयलाई निर्देशन दिँदै बिनामास्क घरबाहिर निस्किनेलाई पक्राउ गर्न भनेको छ। गृहको निर्देशन मंगलबारदेखि देशभर लागू गरिने भएको छ। जो मास्क नलगाई घरबाहिर हिँड्छ उसलाई पक्राउ गरी संक्रमण रोग ऐन २०२० अन्तर्गत कारबाही गर्न प्रहरीलाई निर्देशन दिइएको मन्त्रालयका सूचना अधिकारी उमाकान्त अधिकारीले बताए। कोरोना संक्रमण फैलिँदो अवस्थामा छ। लकडाउन अलिक खुकुलो पारेकै हो तर यसलाई हेलचेक्र्याईं गरेर सर्वसाधारणले मास्कसमेत लगाउन छाडेपछि हामी यो निर्णय गर्न बाध्य भएका हौं, उनले भने। सरकारले काममा निस्किँदा दुई मिटरको दूरी कायम गर्ने, मास्क अनिवार्य प्रयोग गर्ने र स्वास्थ्यसम्बन्धी मापदण्डहरूको पालना गर्ने सर्त कायम गरे पनि सर्वसाधारणले यसलाई उपेक्षा गरेको बुझाइ मन्त्रालयको छ। सरकारले सर्तसहित बाहिर निस्किन गरेको आग्रहलाई सर्वसाधारणबाट ठाडै चुनौती दिने काम भयो, अधिकारीले अन्नपूर्णसँग भने, थप सचेत हुन र आदेश उल्लंघन गर्नेमाथि कारबाही गर्न मास्क अनिवार्य गर्न खोजिएको हो। संक्रमितले पनि मास्क नलगाई हिँड्दा थप संक्रमण फैलने जोखिम बढेकाले यो निर्णय गरेका हौं। संक्रमण रोग ऐन २०२० मा भनिएको छ, यो ऐन वा यस ऐनअन्तर्गत दिइएको आदेशलाई अपहेलना गर्ने व्यक्तिउपर १ महिनासम्म कैद वा १ सय रुपैयाँ जरिबाना वा दुवै सजाय हुनेछ। यस्तै ऐन पालना गराउने अधिकृत व्यक्तिलाई काममा बाधा पुर्याउनेलाई ६ महिनासम्म कैद वा ६ सय रुपैयाँ जरिबाना वा दुवै हुने व्यवस्था छ। यो ऐनले उक्त कसुरमा कारबाही र किनारा गर्ने अधिकार प्रमुख जिल्ला अधिकारीलाई प्रदान गरेको छ।"
शैलेश थापा नयाँ आईजीपी नियुक्त,"काठमाडौं : शैलेश थापा क्षत्री नेपाल प्रहरीको महानिरीक्षक (आईजीपी) नियुक्त भएका छन् । मंगलबार बसेको मन्त्रिपरिषद् बैठकले गृहमन्त्रालयको सिफारिसमा थापालाई आईजीपी नियुक्त गरेको हो । आईजीपी ठाकुरप्रसाद ज्ञवालीले बुधबारबाट अनिवार्य अवकाश लिँदै छन्। २८औं आईजीपीको दौडमा प्रहरी अतिरिक्त महानिरीक्षक (एआईजी) हरिबहादुर पाललाई पछि पार्दै थापा आईजीपी बनेका हुन् । यस पटकको आईजीपी नियुक्तिमा विगतमा जस्तो कुनै विवाद र हानथाप थिएन। क्षत्री र पाल दुवै जना २०४९ सालमा प्रहरी निरीक्षकबाट सेवा प्रवेश गरेका हुन्। दुईमध्ये जो नेतृत्वमा पुगे पनि मिलेर काम गर्ने समझदारी उनीहरुबीच थियो । क्षत्रीले डीआईजी हुँदा प्रहरी केन्द्रीय प्रवक्ता, महानगरीय प्रहरी कार्यालय रानीपोखरीको नेतृत्व गरेका थिए। एआईजी भइसकेपछि उनी मानव स्रोतसाधन र प्रशासन विभागको नेतृत्वमा थिए । क्षत्रीले सशस्त्र द्वन्द्वका बेला जिल्ला प्रहरी सल्यानको प्रमुख भएर काम गरेका थिए। त्यसपछि क्रमशः सिन्धुपाल्चोक, कास्की, धादिङ र झापामा प्रहरी प्रमुख भए। नयाँ आईजीपीका लागि प्रमुख चुनौती भनेको संगठनको खस्किँदै गएको साख जोगाउनु हो।"
बालुवाटारमा ओलीप्रचण्डको छलफल सुरु,काठमाडौं : सत्तारुढ दल नेपाल कम्युनिष्ट पार्टी नेकपामा देखिको विवाद समाधान गर्न अध्यक्षद्वय केपी ओली र पुष्पकमल दाहाल प्रचण्ड आज पनि छलफलमा जुटेका छन् । प्रचण्डओलीबीच प्रधानमन्त्री निवास बालुवाटारमा छलफल सुर भएको छ । केहीबेरअघि मात्रै प्रचण्ड बालुवाटर पुगेको र छलफल सुरु भएको बालुवाटार स्रोतले जानकारी दिएको छ । आइतबार आआफ्ना पक्षका दुईदुई नेताहरुसहित भेटवार्ता गरेका अध्यक्षद्वयले सोमबार छुट्टाछुट्टै भेट गरेका थिए ।
२७ वर्षपछि कानुनी शिक्षा नियमावली,"काठमाडौं : कानुनी जनशक्तिको मागसँगै सक्षम र गुणस्तर सेवाप्रवाह प्रदान गर्न ऐन बनेको २७ वर्षपछि कानुनी शिक्षा नियमावलीको खाका बन्दैछ। अहिलेसम्म नियमावली नहुँदा कानुनी शिक्षामा अन्योल, दुविधा र भद्रगोलको स्थिति थियो। नेपाल कानुन व्यवसायी परिषद् ऐन भने २०५० सालमै बनेको हो। आन्तरिक नियमहरू बने पनि कानुनी शिक्षाको विषयमा ठोस मापदण्ड निर्धारण गर्ने गरी एकीकृत नियमावली छैन। नयाँ नियमावलीका लागि सर्वोच्च अदालतका पूर्व न्यायाधीश प्राध्यापक पवन ओझाको संयोजकत्वमा संविधान, कानुन र प्रशासनका ज्ञाता संलग्न ११ सदस्यीय समिति गठन गरिएको छ। सरकारले चालु रणनीतिक योजनामा कानुनी शिक्षालाई छुट्टै विश्वविद्यालयको रूपमा लैजाने विषय समेटेको छ। यो सन्दर्भमा समेत कानुनी शिक्षा नियमावली अपरिहार्य छ। ओझा समितिले त्रिभुवन विश्वविद्यालय, पूर्वाञ्चल, मध्यपश्चिमाञ्चल, बौद्ध, काठमाडौं र खुल्ला विश्वविद्यालयमा पढाई हुने कानुनी शिक्षालाई समेट्ने छ। प्राध्यापक ओझा नेतृत्वको समितिमा सर्वोच्च अदालतका रजिष्टार लालबहादुर कुँवर, वरिष्ठ अधिवक्ता डा चन्द्रकान्त ज्ञवाली, पूर्णमान शाक्य, गीता पाठक संग्रौला, डा विपिन अधिकारी, काठमाडौं विश्वविद्यालयका कानुन संकायका डीन डा ऋषिकेश वाग्ले, सहन्यायाधिवक्ता श्यामकुमार भट्टराई, अधिवक्ता रेवतीराज त्रिपाठी, शिवप्रसाद रिजाल र विजयप्रसाद मि श्र सदस्य छन्। कोरोना महामारीको लकडाउनकाबीच नियमावलीको अन्तिम खाका तय गर्ने तयारीमा समिति छ। समिति सदस्य रहेका ज्ञवालीले नयाँ बन्ने नियमावलीले कानुनी शिक्षाको उच्च तह एलएलएम, एलएलबी, बिए एलएलबी र प्लस टूका लागि कानुनी शिक्षाको व्यावहारिक र सैद्धान्तिक पाठ्यक्रम, भर्ना प्रक्रिया, अध्ययन कोटाको प्रतिशत, परीक्षा प्रणालीका लागि नीति, नियम तथा मापदण्ड तय गर्ने बताए। विश्वविद्यालय तहमा कानुनी उच्च शिक्षाको पाठ्यक्रम बनाउँदै गुणस्तरमा हस्तक्षेप नहुँदा भद्रगोलको स्थिति छ। नियमित गर्न अनुगमनको संरचनासमेत छैन नियमावलीको मुख्य लक्ष्य भनेकै समग्र कानुनी शिक्षा गुणात्मक बनाउने, दक्ष एवं सक्षम न्यायिक जनशक्ति उत्पादन गर्ने भन्ने नै हो, ज्ञवालीले भने, चाँडो नियमावली बनाएर कार्यान्वयन तहमा लैजाने कुरो छ। प्रधानन्यायाधीशलाई बुझाइयो प्रतिवेदन उच्च शिक्षाको सुधार, पुनरावलोकन र परिमार्जनका लागि राय सुझाव पेश गर्न वरिष्ठ अधिवक्ता प्राध्यापक पूर्णमान शाक्यको संयोजकत्वमा गठित समितिले गतसाता प्रधानन्यायाधीशसमक्ष बृहत् प्रतिवेदन पेश गरेको छ। यो प्रतिवेदनले पनि गुणस्तरीय शिक्षा अघि बढाउन मार्गनिर्देश गर्ने विश्वास लिइएको छ। संयोजक शाक्यले कानुनी शिक्षामा अव्यवस्थित संरचना र प्रक्रियाका कारण गुणस्तरमा समस्या हुने गरेको बताए। अन्तर्राष्ट्रिय क्षेत्रमा कानुनी शिक्षाको अभ्याससमेत अध्ययन गरेर प्रतिवेदन तयार पारिएको छ, उनले भने।"
कांग्रेससमाजवादी बैठकको निष्कर्ष : पार्टी कलहमा अल्झिएको सरकार सबैतिर असफल,"काठमाडौं: प्रमुख प्रतिपक्षी नेपाली कांग्रेस र जनता समाजवादीले सरकारले पार्टी कलहमा अल्झिएको सरकार सबैतिर असफल भएको निष्कर्ष निकालेको छ। कांग्रेस सभापति शेरबहादुर देउवा निवास बुढानीलकण्ठमा भएको दुई दलका नेताहरुबीच छलफलले यस्तो निष्कर्ष निकालेको हो। बैठकमा देउवासहित कांग्रेसबाट वरिष्ठ नेता रामचन्द्र पौडेल,उपसभापति विमलेन्द्र निधि र नेता कृष्णप्रसाद सिटौला सहभागी थिए। समाजवादीका तर्फबाट अध्यक्षद्वय महन्थ ठाकुर तथा उपेन्द्र यादवसहित नेताहरु डा बाबुराम भट्टराई,अशोक राई र राजेन्द्र महतो सहभागी थिए। बैठकले संघीय संसदको अधिवेशन हठात् अन्त्य गर्दा राजनीतिक अन्योल बढेको निष्कर्ष निकालेको छ। बैठकमा दुवै दलका नेताहरुले सरकारको अपरिपक्कताका कारण राष्ट्रिय राजनीति र अन्तर्राष्ट्रिय सम्बन्धमा जटिलता थपेको चिन्ता व्यक्त गरेका थिए। वरिष्ठ नेता रामचन्द्र पौडेलले सरकारका कामकारबाहीबारे गम्भीर समीक्षा भएको बताए। पौडेलले भने, 'कोरोना संक्रमणका लागि रणनीति बनाएर अघि बढ्नुपर्ने बेला सरकार पुरै सत्ता किचलोमा अल्झिएको छ। सरकार सबैतिर असफल भएको निष्कर्ष आजको छलफलमा निस्केको छ।' पौडेलले नेकपाभित्रको कलहले मुलुकमा अन्योल बढेको बताउँदै भने, 'नेकपाको आन्तरिक झगडामा खासै चासो छैन । तर उनीहरुको झगडाका कारण मुलुक र जनताले सास्ती पाइरहेका छन्, त्यो हुनु भएन ।' संसदमा छलफलका लागि महत्वपूर्ण विधेयक तथा संकल्प प्रस्ताव हुँदाहुँदै प्रतिपक्ष दलहरुसँग छलफल नै नगरी संसद अन्त्य गरेकोप्रति बैठकले असहमति व्यक्त गरेको छ। प्रधानमन्त्री ओलीले सभामुख, अध्यक्ष र संसदमा रहेका दलहरूसँग कुनै परामर्श नगरी संसद अधिवेशन अन्त्य गरेर संसदीय लोकतन्त्रको अपमान गरेको निष्कर्ष बैठकले निकालेको छ।"
दलाई लामाको जन्मोत्सव सुटुक्क,"काठमाडौं : नेपालमा रहेका तिब्बतीले धार्मिक नेता दलाई लामाको ८५ औं जन्मदिन सुटुक्क मनाएका छन्। न उनीहरूले नेपालमा रहेका कूटनीतिक वृत्तलाई निमन्त्रणा गरे न त सरकारलाई नै जानकारी दिए। कोरोना संक्रमण जोखिमको कारण देखाउँदै उनीहरूले सोमबार बौद्धस्थित सेटलमेन्ट अफिसमा सट्याकसुटुक्क दलाईको जन्मोत्सव मनाएका हुन्। कार्यक्रममा दलाईका प्रतिनिधि एवं नेपालस्थित तिब्बती शरणार्थी शिविरका संयोजक छुल्त्रिन ग्यात्सोसहित १५ जना तिब्बती अगुवा सहभागी थिए। लाजिम्पाटस्थित तिब्बती शरणार्थी कार्यालयले जन्मोत्सव कार्यक्रमको संयोजन गरेको थियो। संयोजक ग्यात्सोले सामान्य कार्यक्रम गरी धर्मगुरुको जन्मोत्सव मनाइएको बताए। राजनीतिक अभिप्रायले कार्यक्रम आयोजना गरिएको होइन, उनले अन्नपूर्णसँग भने, धार्मिक आस्थाका कारण लामाको जन्मदिन मनाएका हौं। नेपालले एक चीन नीति अख्तियार गर्दै आएको छ। चीनविरोधी हुने भन्दै सरकारले तिब्बती शरणार्थीका गतिविधिमा रोक लगाउँदै आएको छ। विश्वभर छरिएका तिब्बतीले जुलाई ६ मा दलाईको जन्मदिन मनाउने गरेका छन्। उनीहरूले विगतमा कूटनीतिक क्षेत्रका प्रतिनिधिको उपस्थितिमा सार्वजनिक स्थलमा कार्यक्रम गरेका थिए। त्यसका लागि सरकारले कुनै वर्ष अनुमति दिन्थ्यो त कुनै वर्ष रोक लगाउँथ्यो। यसपटक आफ्नो कार्यालय परिसरमै कार्यक्रम गरिएकाले सरकारसँग अनुमति नलिएको जनाइएको छ। बौद्धस्थित तिब्बतीको कार्यालय (सेटलमेन्ट अफिस)स्थित कम्युनिटी हलमा उपस्थित तिब्बतीले दलाईको तस्बिरमा पूजा गरी सुस्वास्थ्यको कामना गरे। उनीहरूले दलाईका नाममा दीप प्रज्वलन गरे। कोराना भाइरस नियन्त्रण होस् भनेर विशेष पूजासमेत लगाए। प्रतिकूल अवस्थाका कारण यसपटक उनीहरूले कूटनीतिक क्षेत्रका प्रतिनिधिलाई नबोलाएका हुन्। अमेरिकी दूतावासले भने आफ्नो फेसबुक पेजमार्फत १४ आंै दलाई लामालाई ८५आंै जन्मदिनको शुभकामना दिएको छ। तिब्बतीले यसपटक लामाको जन्मदिन मनाउन कुनै तामझाम गरेका थिएनन्। विगतमा अमेरिका, बेलायत, जापान, स्विठ्जरल्यान्ड, भारत, युरोपेली संघलगायत मुलुकका राजदूत र तिनका प्रतिनिधिलाई निमन्त्रणा गरिन्थ्यो। तिब्बती समुदायले फागुनमा मनाएको ल्होसारमा भने नेपालमा रहेका कूटनीतिक समुदायका प्रतिनिधिको बाक्लो उपस्थिति देखिएको थियो। लकडाउन कायमै भएका कारण नेपाल सरकारले लगाएको नियमबमोजिम थोरै संख्यामा उपस्थित भएर दलाई लामाको जन्मोत्सव मनाइएको ग्यात्सोले बताए। गृह मन्त्रालयले गत वर्ष तिब्बतका निर्वासित धार्मिक नेता दलाई लामाको जन्मदिन मनाउन रोक लगाएको थियो। तिब्बती समुदायले गत वर्ष स्वयम्भूस्थित मुस्ताङ समाज गुम्बामा कार्यक्रम गर्ने तयारी गरेको थियो। उनीहरूले २०७५ सालमा जाउलाखेलमा गरेको कार्यक्रममा भने कूटनीतिक समुदायको बाक्लो उपस्थिति थियो। बौद्धमा २०७२ मा जन्मोत्सव मनाइरहेका बेला प्रहरीले हस्तक्षेप गरेपछि बीचमै कार्यक्रम रोकिएको थियो। त्यस बेला ताम्दिङ दोर्जे तुलाधर नेपालस्थित शरणार्थी शिविरका संयोजक थिए। तत्कालीन उपप्रधान एवं गृहमन्त्री वामदेव गौतमले तिब्बतीको कार्यक्रममा रोक लगाएका थिए। राष्ट्रपति अघिल्लो वैशाखमा चीन भ्रमणमा रहँदा दलाई लामासम्बन्धी विदेशी समाचार राष्ट्रिय समाचार समितिमा अनुवाद गरेर राखेको भन्दै सरकारले पत्रकारलाई कारबाही गरेको थियो।"
आईजीपी नियुक्तिका लागि मन्त्रिपरिषद् बस्दै,"काठमाडौं : नेपाल प्रहरीको महानिरीक्षक (आईजीपी) नियुक्तिका लागि केहीबेरमा मन्त्रिपरिषद् बैठक बस्दैछ । आईजीपी ठाकुरप्रसाद ज्ञवालीले बुधबारबाट अनिवार्य अवकाश लिँदै छन्। २८औं आईजीपीको दौडमा प्रहरी अतिरिक्त महानिरीक्षक (एआईजी)द्वय शैलेश थापा क्षत्री र हरिबहादु पाल छन्। स्रोतका अनुसार पहिलो नम्बरमा रहेका एआईजी थापालाई आईजीपी नियुक्त गर्ने सरकारको तयारी छ । त्यही अनुरुप गृहमन्त्रालयले प्रस्ताव मन्त्रिपरिषद्मा पेश गर्दैछ । यस पटकको आईजीपी नियुक्तिमा विगतमा जस्तो कुनै विवाद र हानथाप छैन । क्षत्री र पाल दुवै जना २०४९ सालमा प्रहरी निरीक्षकबाट सेवा प्रवेश गरेका हुन्। दुईमध्ये जो नेतृत्वमा पुगे पनि मिलेर काम गर्ने समझदारी उनीहरुबीच छ । पालले प्रहरी नायब महानिरीक्षक (डीआईजी) हुँदा २ नम्बर प्रदेश प्रहरी कार्यालय, विशेष ब्युरोको नेतृत्व सम्हाले। उनले एआईजी भएपछि मानव कार्य एवं अपराध अनुसन्धान विभागको नेतृत्व गरिरहेका छन्। क्षत्रीले डीआईजी हुँदा प्रहरी केन्द्रीय प्रवक्ता, महानगरीय प्रहरी कार्यालय रानीपोखरीको नेतृत्व गरेका थिए। एआईजी भइसकेपछि उनी मानव स्रोतसाधन र प्रशासन विभागको नेतृत्वमा छन्। कमान्ड कन्ट्रोल, नीति तथा योजना तर्जुमा र संगठन सुदृढीकरणमा दुवै जना सक्षम रहेको बुझाइ प्रहरी मुख्यालयकै अधिकृतको छ। प्रहरी संगठनले २०७० मंसिरयता चारजना नेतृत्व पायो। उनीहरू डीआईजीबाट सिधै आईजीपीमा बढुवा भए। अबको नेतृत्व भने एआईजीबाटै चयन हुनेछ। नेतृत्वमा पुग्न कार्यक्षमता, कार्यदक्षता, वरिष्ठता र योग्यतालाई आधार मानिँदै आएको छ। यी योग्यतामा दुवै जनाको उत्तिकै दाबी छ। उनीहरूले प्रहरी निरीक्षकदेखि एआईजीसम्म आइपुग्दा जिल्लादेखि केन्द्रमै भएका चुनौतीपूर्ण घटनानजिक रहेर काम गरेका छन्। क्षत्रीले सशस्त्र द्वन्द्वका बेला जिल्ला प्रहरी सल्यानको प्रमुख भएर काम गरेका थिए। त्यसपछि क्रमशः सिन्धुपाल्चोक, कास्की, धादिङ र झापामा प्रहरी प्रमुख भए। पालले सशस्त्र द्वन्द्वका बेला रोल्पा, रुकुम र डडेलधुरामा काम गरे। उनी एसपी हुँदा रूपन्देही, धनुषा, कास्कीको प्रहरी प्रमुख भए। भावी आईजीपीका लागि प्रमुख चुनौती भनेको संगठनको खस्किँदै गएको साख जोगाउनु हो। संगठनभित्र चरम राजनीतीकरण छ, खासगरी सरुवाबढुवामा। आईजीपी सेरेमोनियल भइदिने र नीति निर्णयमा सरकारले हस्तक्षेप गर्दै जाने हो भने नेतृत्व परिवर्तनले खासै अर्थ राख्ने देखिँदैन। भ्रष्टाचारमा शून्य सहनशीलतालाई मुख्य आधार बनाएको प्रहरीले अझै आफूमा निखारता ल्याउन सकेको देखिँदैन। एआईजी क्षत्री २८ वर्ष लामो सेवा अवधिपछि प्रहरी नेतृत्वमा पुग्ने अवसर आएको बताउँछन्। एकले अर्काको तेजोबध नगर्ने उनको भनाइ छ।"
नेता खनाल र चिनियाँ राजदूत यान्छीबीच भेटवार्ता,काठमाडौं : चिनियाँ राजदूत होउ यान्छीले नेपाल कम्युनिस्ट पार्टी (नेकपा) वरिष्ठ नेता झलनाथ खनालसँग भेटवार्ता गरेकी छन्। आइतबार नेकपाका अर्का वरिष्ठ नेता एवम् विदेश विभाग प्रमुख माधवकुमार नेपालसँग भेट गरेकी राजदूत यान्छीले मंगलबार बिहान नेता खनालसँग भेट गरेकी हुन्। सत्तारुढ नेकपाभित्र आन्तरिक कलह बढ्दै जाँदा चिनियाँ राजदूतको संक्रियता बढेको हो। नेताहरुसँगको भेटमा उनले सत्तारुढ पार्टी नेकपा विवादको विषयमा चासो राख्ने गरेकी छन्। राजदूत यान्छी नेता खनालसँग भेट गर्न डल्लुस्थित निवास पुगेकी थिइन्। नेता खनाल र राजदूत यान्छीबीच करिब एक घण्टा कुराकानी भएको थियो। खनाल निकट स्रोतका अनुसार राजदूत यान्छीसँगको भेटमा सामान्य कुराकानी भएको र उनले पार्टीभित्र देखिएको विवाद समाधानको विषयमा चासो राखेकी छन्। पार्टीभित्र विवाद बढ्दै जाँदा असार १० गतेबाट सुरु भएको नेकपा स्थायी कमिटी बैठक अझैसम्म टुंगिएको छैन। अध्यक्ष एवं प्रधानमन्त्री ओलीलाई दुवै पद छाड्न दबाब दिएपछि विवाद चर्को बनेको छ। ओलीले दुवै पद नछोड्ने अडान लिएका छन् भने अर्का अध्यक्ष पुष्पकमल दाहाल प्रचण्ड समूहले प्रधानमन्त्रीको चर्को आलोचना गर्दै आएको छ। विवादकै बीच सर्दै आएको स्थायी कमिटी बैठक बुधबारका लागि बोलाइएको छ। कम्युनिस्ट पार्टी भित्रको विवादले पार्टी फुट्ने चिन्ता चिनियाँ पक्षमा देखिन्छ। राजदूत यान्छीले आफूले नेकपा एक रहोस् भन्ने चाहेको बताउँदै आएकी छन्।
ओलीप्रचण्डबीचको 'बालुवाटार वार्ता' सकियो,"काठमाडौं : सत्तारुढ दल नेपाल कम्युनिस्ट पार्टी (नेकपा) को आन्तरिक कलह टुंग्याउने प्रयास स्वरुप प्रधानमन्त्री तथा अध्यक्ष केपी शर्मा ओली र अर्का अध्यक्ष पुष्पकमल दाहाल प्रचण्डबीचको छलफलमा सकिएको छ। प्रधानमन्त्री निवास बालुवाटारमा ओली र दाहालबीच एक्लाएक्लै (वान टु वान) भएको वार्तामा कुनै निश्कर्ष निस्केको छैन। छलफलले सकारात्मक भए पनि कुनै सहमति नभएको स्रोतले बतायो। आन्तरिक परामर्श गरेर थप छलफल गर्ने गरी वार्ता टुंगिएको छ। सोमबार पनि दुई अध्यक्षबीच भएको छलफलमा निश्कर्षबिना नै टुंगिएको थियो। दुवै पक्ष सोमबार दिनभर आन्तरिक परामर्शमा व्यस्त थिए। बुधबार स्थायी समितिको बैठक का लागि दुवै अध्यक्ष तयार भएका छन्। बैठकअघि बुधबार फेरि दुवै अध्यक्षबीच एकचरणको छलफल हुने भएको छ। सोमबार लागि सारिएको पार्टीको स्थायी समिति बैठक दुई दिनका लागि स्थगित गरिएको छ। पार्टीको एकता बचाउन युवा नेताहरुको सक्रियता र दबाबपछि स्थायी समिति स्थगन गरेर शीर्ष नेताहरु फेरि छलफलमा जुटेका हुन्। सामूहिक छलफलभन्दा पनि दुई अध्यक्षबीचको एक्लाएक्लै (वान टु वान) वार्तामा अहिले जोड दिइएको छ। दुवै पक्षको अडान र दम्भले पार्टी विभाजनको जोखिम बढेपछि युवा नेताहरु एकता बचाउन सक्रिय भएका छन्। उनीहरुले दुवै पक्षका नेताहरुलाई भेटेर मनाउने र सम्झाउने काम गरिरहेका छन्। घनश्याम भुसाल, योगेश भट्टराई, वर्षमान पुन, शंकर पोखरेल, प्रदीप ज्ञवाली सहितका युवा नेताहरू यतिबेला एकता बचाउनका लागि दुवै पक्षसँग सम्मवादमा जुटेका छन्। प्रधानमन्त्री ओलीले स्थायी समितिले दवाव दिँदैमा आफूले पदबाट राजीनामा नदिने बरु जस्तोसुकै परिस्थिति पनि सामना गर्ने बताएपछि अवस्था झन् जटिल बनेको हो। सचिवालयका बहुमत सदस्य र स्थायी समितिका बहुमत सदस्यहरुले ओलीको राजीनामा मागेपछि आन्तरिक कलहले उग्र रुप लिएको हो। आइतबार पनि बिहानदेखि बेलुकासम्म नेकपाका नेताहरु आन्तरिक छलफल र परामर्शमा जुटेका थिए। आइतबार तीनजना शीर्षहरू अध्यक्ष पुष्पकमल दाहाल प्रचण्ड तथा वरिष्ठ नेताहरू झलनाथ खनाल र माधवकुमार नेपाल राष्ट्रपति भेट्न शीतल निवास पुगेका थिए। राष्ट्रपतिले पनि पार्टीको आन्तरिक झगडा बढी उचालेर अस्थिरता ननिम्त्याउन सुझाव दिदै मिलेर अघि बढ्न सल्लाह दिएकी थिइन्। तीनैजना नेताहरुले पार्टी विवादमा राष्ट्रपतिलाई तान्ने प्रयास गलत भएको उल्लेख गर्दै पार्टीलाई समेत उपेक्षा गर्दै पेलेर अघि बढ्ने प्रधानमन्त्री ओलीको प्रवृत्तिको कारण यस्तो अवस्था आएको बताएका थिए।"
पूर्व सभामुखलाई मातृशोक,पोखरा : पूर्व सभामुख तारानाथ रानाभाटलाई मातृशोक परेको छ । उनकी १०० वर्षीया आमा खिमकुमारी रानाभाटको मंगलबार बिहान आफ्नै निवास पोखरा२६ मा निधन भएको हो । खिमकुमारी केही वर्षयतादेखि नै बिरामी थिइन् । कांग्रेसका पूर्वमहामन्त्री समेत रहेका तारानाथसहित खिमकुमारीका ४ छोरा र २ छोरी छन् । उनका पति प्रजातन्त्र सेनानी नारायणदत्त रानाभाटको झन्डै डेढ दशकअघि निधन भएको थियो ।
प्रदेश सरकारका वेवसाइटमा पुरानै नक्सा,"विराटनगर : लिम्पियाधुरा, लिपुलेक र कालापानी क्षेत्र सहितको नेपालको नक्सा संविधान संशोधन गरी पारित भएसँगै निसान छाप पनि परिवर्तन गरिएको छ। सरकारको प्रस्तावमा संघीय संसद्ले संविधानको अनुसूची३ मा रहेको निसान छापसम्बन्धी व्यवस्था संशोधन गरेपछि सार्वजनिक गरिएको निसान छाप सबै सरकारी कामकाजमा प्रयोग गर्न र राख्न प्रधानमन्त्री तथा मन्त्रिपरिषद् कार्यालयले सर्कुलरसमेत गरेको महिना दिन पुग्न लागेको छ। यता प्रदेश १ का तीन मन्त्रालयले भने हालसम्म आफ्नो आधिकारिक वेबसाइट र फेसबुकमा समेत पुरानै निसान छापको प्रयोग गरिरहेका छन्। देश विदेशमा हेरिने र मन्त्रालयको आधिकारिक जानकारी दिने स्रोतको रुपमा रहेको वेवसाइट र फेसबुक पेज मात्रै नभई नेपालको नक्सासमेत पुरानै प्रयोग भइरहेको छ। उद्योग, पर्यटन, वन तथा वातावरण मन्त्रालय, सामाजिक विकास मन्त्रालय र भौतिक पूर्वाधार विकास मन्त्रालय प्रदेश १ ले हालसम्म अनलाइन र सामाजिक सञ्जालमा नयाँ निसान छाप प्रयोग नगरेका हुन्। यी मन्त्रालयको वेवसाइटमा दैनिक सूचना, समाचार र मन्त्रीहरुका गतिविधिको फोटो र जानकारी राख्ने गरिएको भए पनि नेपाल सरकारले संविधान संसोधन गरी ल्याएको निसान छाप परिवर्तनलाई ध्यान दिएका छैनन्। उद्योग, पर्यटन, वन तथा वातावरण मन्त्रालयले परिपत्र, निर्देशन, प्रेस विज्ञप्ति, सूचना कर्मचारीनै राखेर अनलाइनमा दैनिक अपडेट गराउने गरेको भए पनि मन्त्रालयको नाम सँगै राखिएको निसान छापको लोगो परिवर्तनमा ध्यान पुगेको छैन। पर्यटन मन्त्रालयले विज्ञान तथा सूचना प्रविधि शाखामा सूचना अधिकारीको रुपमा काम गर्ने र वेवसाइट लगायत अन्य सञ्चार क्षेत्र हेर्नको लागि सन्तोष मोक्तानलाई खटाएको छ। निसान छापको प्रयोग नगर्ने मध्ये अर्को सामाजिक विकास मन्त्रालयले पनि वेवसाइट अपटेड र व्यवस्थापनका लागि कर्मचारी खटाएको छ। तर, ती कर्मचारीले हालसम्म नयाँ निसान छाप प्रयोग नगर्दासमेत कसैको ध्यान पुगेको छैन। सामाजिक विकास मन्त्रालयले बलराम पराजुलीलाई सूचना अधिकारी तोकेको छ। उनलाईनै वेवसाइट व्यवस्थापनको जिम्मा मन्त्रालयले दिएको छ। कोरोना संक्रमण र संक्रमितको अवस्थासहित शिक्षा, स्वास्थ्यको विषयमा जानकारी लिन दैनिक खोलिने सामाजिक विकास मन्त्रालयको वेवसाइटले सर्कुलर भएको लामो समय बितिसक्दासमेत निसान छाप राखेको छैन। भौतिक पूर्वाधार विकास मन्त्रालय मुख्यमन्त्री शेरधन राईलेनै सम्हाले पनि संघिय सरकारको सर्कुलरको पालना भएको छैन। यस मन्त्रालयमा पनि वेवसाइटसहित सबै अनलाइनको काम र सूचना अधिकारीको रुपमा ओमप्रकाशस साहलाई नियुक्त गरिएको छ। सार्वजनिक खरिद बोलपत्र र परिपत्र दैनिक अपडेड भए पनि निसानछाप भने अपडेट छैन। मन्त्रालयका कर्मचारी अनलाइनको लोगोसहित अन्य कुरा परिवर्तन गर्नुपरे अनलाइन निर्माण कम्पनीकै भर पर्नुपर्ने भएका कारण समयमा परिवर्तन नभएको स्विकार गर्छन्। वेवसाइटको सबै काम कर्मचारीले जान्दैनन्, कुनै कुरा निर्माण कम्पनीको पनि भर पर्नुपर्ने बाध्यता छ, भौतिक पूर्वाधार विकास मन्त्रालयका सूचना अधिकारी ओमप्रकास साहले भने हामी सुधार गर्न कम्पनीलाई भन्छौं। राज्यका जुनजुन निकाय र कार्यालयका लेटरप्याडलगायत सबै निसान छाप प्रयोग हुने ठाउँमा निसान छाप छन्, ती सबै परिवर्तन गरी नयाँ निसान छाप प्रयोग गर्नुपर्छ प्रधानमन्त्री तथा मन्त्रिपरिषद् कार्यालयका पूर्वसचिव शरदचन्द्र पौडेलले भने। सबै केन्द्र र प्रदेशका मन्त्रालयले तत्कालै आआफ्ना मातहतका सबै निकाय, कार्यालय, संस्थान, विकास समितिलगायतलाई लेटरप्याड, लोगो र छाप परिवर्तन गर्न सर्कुलर जारी गर्नुपर्ने नियम भए पनि प्रदेशका मन्त्रालय आफैले यसको पालना गरेका छैनन्। प्रदेश १ का ७ मन्त्रालय मध्ये चार मन्त्रालयले भने संविधान संसोधन भएर निसान छाप परिवर्तन हुनासाथ आधिकारिक सामाजिक संजाल र वेवसाइटमा निसानछाप परिवर्तन गरेका छन्। मुख्यमन्त्री तथा मन्त्रिपरिषदको कार्यालय, आर्थिक मामिला तथा योजना मन्त्रालय, भूमि व्यवस्था, कृषि तथा सहकारी मन्त्रालय र आन्तरिक मामिला तथा कानुन मन्त्रालयले भने समयमानै नयाँ निसान छापको प्रयोग गरेका छन्। यस्तै प्रदश प्रमुखको कार्यालय र प्रदेशसभा सचिवालयले पनि नयाँ निसान छापको प्रयोग गरिरहेका छन्। लोगो हटाउन पनि निर्माण कम्पनिकै भर प्रदेशका मन्त्रालय, सचिवालय र सरकारी कार्यालयहरुले वेवसाइट बनाउँन लाखौ रुपैयाँ खर्च गरेका छन्। एउटा वेवसाइट निर्माणमा ५० हजार देखी १ लाख सम्म खर्च गरेका मन्त्रालय र कार्यालयले यसको व्यवस्थापनमा भने खासै चासो नदिएको पाइएको छ। बिभिन्न वेवसाइट निर्माण कम्पनीसँग वेवसाइट निर्माणको सम्झौता गरेका यस्ता कार्यालयका कर्मचारीले युजर नेम र पासवर्ड हालेर ड्यासबोर्ड खोल्न र फाइल अपडेट गर्न बाहेक केही नजान्दा सामान्य कुरा परिवर्तन गर्न पनि निर्माण कम्पनीकै भर पर्ने गरेका छन्। हामीलाई त्यसभित्र सूचना र जानकारी कसरी हाल्ने मात्रै थाहा हुन्छ, लोगो लगायतका अन्य काम सबै निर्माण कम्पनीमा सोध्नुपर्छ, भौतिक पूर्वाधार विकास मन्त्रालयका सूचना अधिकारी ओमप्रकास साहले भने। मास्टर की, र युजर नेम अनलाईन निर्माण कम्पनी सँगै हुने हँुदा मन्त्रालयको डाटा सुरक्षाको जोखिम पनि उतिकै बढी रहेको छ। यसमा कुनै मन्त्रालय र सरकारी कार्यालयको ध्यान पुगको छैन।"
प्रहरी विधेयक संसदमा,"विराटनगर : प्रदेश १ सरकारले प्रदेश प्रहरी सम्बन्धमा व्यवस्था गर्न बनेको विधेयक सदनमा प्रस्तुत गरेको छ । मंगलबारको बैठकमा आन्तरिक मामिला तथा कानुनमन्त्री हिक्मतकुमार कार्कीले विधेयर्क प्रस्ताव स्वरुप पेश गरेका हुन् । प्रदेशसभा नियमावली, २०७४ को नियम ९२ बमोजिम पेश भएको विधेयकको विचार गरियोस् भन्ने प्रस्ताव मंगलबारनै सर्वसम्मतिले पारित भएको छ । संविधानमा प्रदेश सरकारको एकल अधिकार सूचीमा प्रदेश प्रहरीको व्यवस्था भएकाले प्रदेश १ सरकारले विधेयक सदनमा पुर्याएको हो । प्रदेशमा शान्तिसुरक्षा, अमनचयन र अपराध अनुसन्धानमा यो विधेयकले मद्दत पुर्याउने भएकाले ढिलै भए पनि सदन समक्ष विधेयक ल्याउन प्रदेश सरकार सफल भएको मन्त्री कार्कीले बताए । उनले नेपाल प्रहरी ऐन, २०१२ को निर्देशिका अनुसार बन्न लागेको यो ऐन संविधानले व्यवस्था गरेअनुसार हुने बताए । संघीय प्रहरी समायोजन अन्तर्गत अब यस प्रदेशमा ११ हजार नेपाल प्रहरी हुने मन्त्री कार्कीको भनाइ छ । प्रहरीको मनोबल उच्च बनाउनको साथै प्रहरीलाई सक्षम र सेवालाई पनि व्यवस्थित बनाउन ऐन आवश्यक भएकाले यो ऐनले यी सबै कार्य गर्न सहज हुने मन्त्री कार्कीको भनाइ छ । प्रहरीको वृत्ति विकास, सरुवा, बढुवाका विषयमा ध्यान दिएको उल्लेख गर्दै उनले यसले प्रहरीमा अमुल परिवर्तन ल्याउने बताए । मंगलबारनै विधेयकको सैद्धान्तिक छलफलमा भाग लिँदै प्रदेशसभा सदस्यले प्रहरीमा सुधार आवश्यक रहेको बताए । उनीहरुले प्रहरीमा सुगममा बस्ने र दुर्गममा जान नमान्ने समस्यालाई प्रदेश सरकारले ल्याउने ऐनमा व्यवस्था हुनुपर्ने सुझाव दिए ।"
सरिता गिरीलाई पार्टीबाट निकाल्ने समाजवादीको निर्णय,"काठमाडौं : जनता समाजवादी पार्टीले सांसद सरिता गिरिलाई पार्टीबाट निष्काशित गरेको छ। पार्टी कार्यालय बालकुमारीमा मंगलबार बसेको बैठकले सांसद गिरीलाई पार्टीबाट निकाल्ने निर्णय गरेको मोहम्मद इतियाक राईले जानकारी दिए। नेता गिरीलाई पार्टीको साधारण सदस्यसमेत नरहने गरी सांसद पदबाट हटाउने निर्णय समाजवादी पार्टीले गरेको हो। यो विषय संसदलाई जानकारी दिने निर्णय पार्टीले गरेको छ। असार ८ गते समाजवादी पार्टीको पदाधिकारी बैठकले सांसद गिरीलालाई स्पष्टीकरण सोध्ने निर्णय गरेको थियो। पार्टीले त्यतिबेला उनलाई सात दिनभित्र स्पष्टिकरण पेश गर्न निर्देशन दिने निर्णय गरेपनि उनले स्पष्टीकरण दिएकी थिइनन्। सांसद गिरीले लिपुलेक, कालापानी र लिम्पियाधुरा समेटेर जारी गरको नयाँ राजनीतकि नक्साको विरोध गर्दै आएकी थिइन्। सरकारले ल्याएको संविधान संशोधन प्रस्ताव विरुद्ध पनि उनले संशोधन राखेकी थिइन्। जेठ ५ गते मन्त्रिपरिषद्ले कालापानी लिम्पियाधुरा समेटिएको नयाँ राजनीतिक र प्रशासनिक नक्सा पास गर्यो। जेठ ९ गते निशान छापमा अंतिक भएको नेपालको पुरानो नक्सा परिवर्तन गर्न संविधान संशोधनको प्रस्ताव संसदमा दर्ता गरायो। आम नेपालीले सरकारको यस कदमलाई स्वीकार गरिरहेका बेला सांसद गिरी भने विपक्षमा उभिएकी थिइन्। गिरीले दर्ता गराएको संशोधन प्रस्तावलाई उनको पार्टी संघीय समाजवदी पार्टीलेसमेत समर्थन गरेन। यतिमात्र होइन, संशोधन फिर्ता नलिए कारबाही गर्नेसम्मको चेतवनी पार्टीले थियो। तर, उनी अन्तिम समयसम्म पनि पछि हटिनन्। अधिल्लो शनिबार संघीय संसदको प्रतिनिधिसभामा दफाबार छलफल र पारित गरियोस् भन्ने प्रस्ताव प्रस्तुत हुँदै थियो। सांसद गिरीले आफ्नो प्रस्तावमाथि बोल्न खोजिन्। तर, अन्य सांसदले होहल्ला गर्न थालेपछि सभामुखले उनको संशोधन प्रस्ताव खारेज भएको बताए। त्यसपछि संसदबाट उनी बाहिरिइन्। सांसद गिरी भारतको विहार राज्यस्थित हाजीपुरसोनपुल जिल्लामा जन्मिएकी हुन्। उनी भारतमै हुर्किइन् । उनले आइएस्सीसम्मको अध्ययन भारतमै गरेकी हुन् । गिरी भारतकाे विहारबाट विवाह गरेर नेपाल आएकी हुन्। २०४६ सालको आन्दोलनका ताका गिरी नेपाली कांग्रेस पार्टीमा आवद्ध थिइन्। त्यसपछि उनी नेपाल सद्भावना पार्टीको सदस्य भइन्। २०७२ सालमा नेपालको संविधान जारी भएपछि गिरी तत्कालीन संघीय समाजवादी पार्टीको तर्फबाट समानुपालिक सांसद बनेकी हुन्।"
"काठमाडौं उपत्यका कोरोनाको उच्च जोखिममा, एकै दिन थपिए २८ जना संक्रमित","काठमाडौं : काठमाडौं उपत्यका कोरोना भाइरसको उच्च जोखिममा परेको छ।संक्रमितको संख्या दिनप्रतिदिन बढ्दै गएपछि उपत्यका कोरोनाको उच्च जोखिममा परेको हो। मंगलबार मात्र थप २८ जनामा संक्रमण देखिएको छ। संक्रमितमध्ये काठमाडौंका १४, भक्तपुरका ४ र ललितपुरका १० जना रहेका छन्। सोमबार मात्रै ५४ जनामा कोरोना भाइस संक्रमण देखिएको थियो भने आइतबार ३० जनामा संक्रमण देखिएको थियो। स्वास्थ्य तथा जनसंख्या मन्त्रालका प्रवक्ता डा जागेश्वर गौतममन्त्रालयका अनुसार मंगलबार देशभर थप २०४ जना नयाँ संक्रमित थपिएसँगै कोरोना संक्रमितको संख्या १६ हजार १६८ पुगेको छ। मन्त्रालयका अनुसार ७ हजार ४९९ जनाले कोरोना जितेर घर फर्किएका छन् भने कोरोनाकै कारण ३५ जनाको मृत्यु भइसकेको छ। गत २४ घन्टामा चार सय ९९ जना कोरोनामुक्त भएका छन्। यस्तै हालसम्म २५ हजार ७२७ जना क्वारेन्टाइनमा छन् भने ८ हजार ६३४ जना आइसोलेसनमा छन्। गत २४ घन्टामा ६ हजार १३३ पीसीआर नमूना परीक्षण भएका छन्। मन्त्रालका प्रवक्ता डा गौतमले उपत्यकामा कोरोना जोखिम बढ्दै गएको भन्दै सामाजिक दूरी कायम गर्न, नियमित मास्क लगाउन र कामबिना घर बाहिर ननिस्कन आग्रह गरेका छन्। पछिल्लो समयमा अस्पतालमा उपचार गराइरहेका बिरामी र सेवामा खटिएका स्वास्थ्यकर्मीमा समेत कोरोना संक्रमण देखिन थालेको छ। संक्रमण देखिएपछि कतिपय अस्पतालले आकस्मिकबाहेका अन्य सेवा अनिश्चकालका लागि बन्द गरेका छन्। सोमबार काठमाडौंको सहिद गंगालाल राष्ट्रिय हृदय केन्द्रमा उपचारत केही बिरामीमा कोरोना संक्रमण पुष्टि भएको छ।बिरामीमा कोरोना देखिएपछि अस्पतालले आकस्मिकबाहेक अन्य सेवा बन्द गरेको छ। यस्तै कोरोना संक्रमणमा उडानका कर्मचारी पनि परेका छन्। सोमबार मात्रै नेपाल वायुसेवा निगमका सातजना कर्मचारीमा कोरोना सङ्क्रमण पोजिटिभ देखिएको थियो।उनीहरु सबै कोरोनाका कारण विदेशमा अलपत्र परेका नेपालीको उद्दारमा खटिएका थिए। स्वास्थ्य तथा जनसङ्ख्या मन्त्रालयका अनुसार बालबालिकामा पनि संक्रमणको दर बढ्दै गएको छ।केही दिनअघि त्रिभुवन विश्वविद्यालय शिक्षण अस्पतालमा उपचार गराइरहेका एकजना ४९ दिनका शिशुको मृत्यु भएको थियो।बालबालिकामा सङ्क्रमण बढ्दै गएपछि मन्त्रालय र चिकित्सकले सचेत रहन अभिभावकलाई आग्रह गरेका छन्।"
भ्रष्टाचारमा इन्जिनियर : १४ वर्षमा ५ करोड आम्दानी !,"काठमाडौं : खानेपानी तथा ढल व्यवस्थापन विभाग अन्तर्गत क्षेत्रीय आयोजना व्यवस्थापन कार्यालय, नेपालगंजमा कार्यरत सिनियर डिभिजन इन्जिनियर पूर्णप्रसाद उपाध्यायविरुद्ध अकुत सम्पत्ति आर्जनको मुद्दा दायर भएको छ। अख्तियार दुरुपयोग अनुसन्धान आयोगले ३ करोड १० लाख २७ हजार विगो कायम गर्दै उनीविरुद्ध गैरकानुनी सम्पत्ति आर्जनमा मुद्दा दायर गरेको हो। उनले १४ वर्षको जागिरे जीवनमा ५ करोड १ लाख ४३ हजार कमाएका छन्। जसमा १ करोड ९१ लाख १६ हजार मात्रै वैध कमाइ देखिएको छ। इन्जिनियर उपाध्यय २०६३ पुस ५ मा सामुदायिक खानेपानी तथा सरसफाई इकाई कार्यालय डडेल्धुरामा राजपत्राकिंत तृतीय श्रेणी इन्जिनियरको पदमा स्थायी नियुक्ति भई सार्वजनिक सेवामा प्रवेश गरेका थिए। ०६९ चैत १५ मा सिनियर डिभिजन इन्जिनियर पदमा बढुवा पश्चात विभिन्न कार्यालय हुँदै हाल संघीय खानेपानी तथा ढल व्यवस्थापन दरबन्दी भई क्षेत्रीय आयोजना व्यवस्थापन कार्यालय, नेपालगंजमा कार्यरत रहेको देखिएको अख्तियारले जनाएको छ। नेपालगन्जमा कार्यरत सिनियर डिभिजन इन्जिनियर उपाध्यायले गैरकानुनी सम्पत्ति आर्जन गरी हैसियत भन्दा बढी अस्वाभाविक उच्चजीवन यापन गरिरहेको भन्ने आयोगमा दर्ता हुन आएको उजुरी परेपछि अख्तियारले अनुसन्धान थालेको हो। अनुसन्धानमा लिइएको जाँचअवधि सार्वजनिक सेवामा प्रवेश गरेदेखि २०७७ जेष्ठ मसान्तसम्मको अवधिमा उपाध्यायले सार्वजनिक सेवामा रही आर्जित भत्तालगायत पारिश्रमिक आय, श्रीमती दुर्गा खनाल रिमालको पारिश्रमिक आय, जग्गा भाडा, कर्मचारी संचयकोष कर्जा, व्यक्तिगत सापटी, शेयर नगद लाभांश, पैतृक जग्गा बिक्रीबाट प्राप्त आय र निजको आयले खामेका बैंक मुद्दती खातामा रहेको निक्षेप परिपक्व पश्चात फिर्ता प्राप्त रकमसमेत गरी १ करोड ९१ लाख १६ हजार आय आर्जन गरेको देखिएको छ। सोही जाँच अवधिमा जग्गा खरिद, घर निर्माण, विद्युतीय उपकरण खरिद, जीवन बीमा प्रिमियम शुल्क, सापटी रकम, शेयर तथा डिभेञ्चर खरिद, विभिन्न बैंकमा विभिन्न मितिमा मुद्दती निक्षेप जम्मा, शैक्षिक खर्च, सुनचाँदी खरिद, साथमा रहेको नगद र निज तथा निजको श्रीमती दुर्गा खनाल रिमालको नाममा विभिन्न बैंक खातामा अन्तिम मौज्दातसमेत गरी ५ करोड १ लाख ४३ हजार खर्च तथा लगानी गरेको पाइएको छ। वैध आय अनुपातमा आयभन्दा बढी गरेको खर्च ३ करोड १० लाख २७ हजार बराबरको भागको सम्पत्तिको स्रोत खुल्न नआएको पाइएको अख्तियारले जनाएको छ। उपाध्ययविरुद्ध दुई वर्षसम्म कैद र बिगो बमोजिम जरिबाना गरी त्यसरी आर्जन गरेको गैरकानुनी सम्पत्ति समेत जफतको माग गरिएको छ। जफत गर्ने प्रयोजनार्थ श्रीमती दुर्गा खनाल रिमाल उपाध्यायलाईसमेत प्रतिवादी कायम गरी विशेष अदालत, काठमाडौंमा आरोपपत्र दायर गरिएको छ।"
मास्क नलगाए सय रुपैयाँ जरिवाना,सिरहा : विश्वव्यापी रूपमा फैलिएको कोरोना भाइरस (कोभिड१९) को संक्रमण तथा रोकथाम नियन्त्रणको लागि सरकारले अनिवार्य रुपमा मास्क प्रयोग गर्न अनुरोध गरेको छ। सो अनुरोध नमान्नेलाई प्रहरीले कारवाही गर्न थालेको छ। बुधबार प्रहरीले सवारी साधन तथा पैदल हिँड्दा अनिवार्य रुपमा मास्क प्रयोग नगरेका ६४ जनालाई कारवाही गरेको जिल्ला प्रहरी कार्यालय सिरहाका प्रवक्ता तथा डीएसपी विनोद घिमिरेले जानकारी दिए। उनका अनुसार जिल्लाको विभिन्न स्थानबाट उनीहरुलाई नियन्त्रणमा लिई संक्रमण रोग ऐन २०२० अनुसार कारवाही लागि जिल्ला प्रशासन कार्यालय सिरहा पठाइएको थियो। नियन्त्रणमा लिएका सय रुपैयाँ जरिवाना तिरेर प्रशासन कार्यालय छुटेका छन् ।
मालिकनीलाई देखाउन ससुराले कुटे बुहारी,"अछाम : भारतमा काम गर्ने घरकी मालिकनीको लिपिस्ष्टिक र घडी चोरेको भन्दै सुसुराले बुहारीलाई मरणासन्न हुने गरी कुटपिट गरेका छन्। अछामको मंगलसेन नगरपालिका ३ लाछिमना घर भइ हाल भारतको पुनामा बस्दै आएका ससुरा कालु भुलले बुहारी भरु बिकलाई कुटपिट गरेको भिडियो सामाजिक संजालका भाइरल भएको छ। काम गर्ने घरमा मालिकनीको लिपिष्टिक र घडी चोरेको भन्दै मालिकनीलाई यसरी कुटेको भन्दै देखाउनलाई भिडियो खिचिएको बताइएको छ। भिडियो खिच्ने भरुका श्रीमान् दिनेश हुन्। भरुले एक वर्ष पहिले दिनेशसँग भागी विवाह गरेकी थिइन्। १६ वर्षीया भरुको माइती मंगलसेन नगरपालिका ७ जनालीबण्डीमा पर्छ। सामाजिक सन्जालमा कुटपिट गरेको भिडियो सार्वजनिक भएपछि घटनाको विरोध गर्दै कानुन अनुसार कार्वाहीको माग गरिएको छ। घटनाको विषयमा छानबिन भइरहेको प्रमुख जिल्ला अधिकारी पुण्य बिक्रम पौडेलले बताए। उनले भने, भिडियो निकै दर्दनाक छ, पीडक पीडित उतै भारतमा छन्, यता मुद्धा दर्ता नभए पनि घटनाको विषयमा छानविन गरिरहेका छौँ।"
मेलम्चीका स्थानीयलाई बेवास्था गरी पानी पठाएको भन्दै स्थानीय आक्रोशित,"मेलम्ची (सिन्धुपाल्चोक) : राष्ट्रिय गौरवको मेलम्ची खानेपानी आयोजनाले स्थानीयलाई बेवास्ता गर्दै पानी काठमाडौं पठाउने कामको सुरुवात गरेकोमा स्थानीय तह र सरोकारवालाले आपत्ति जनाएका छन्। मेलम्ची खोलाको पानी काठमाडौं लानको लागि सुरुङमा पठाउने जस्तो महत्वपूर्ण अवसरमा स्थानीय तह र सरोकारवालालाई खबर नै नगरी गोप्य रुपमा कार्यक्रम आयोजना गरेको भन्दै आयोजना प्रभावित क्षेत्रका जनप्रतिनिधि र सरोकारवालाहरुले असन्तुष्टि व्यक्त गरेका हुन्। आयोजनाले सिन्धुपाल्चोकका प्रमुख जिल्ला अधिकारी उमेशकुमार ढकाललाई प्रमुख अतिथि बनाएर स्थानीय र जनप्रतिनिधिलाई खबर नै नगरी आइतबार आयोजनाको मुहान अम्बाथानबाट सुरुङमा पानी पठाउने कामको सुभारम्भ गरेको थियो। अम्बाथानमा सुरुङबाट पानी पठाएपछि राजधानीमा आयोजित पत्रकार सम्मेलनमा खानेपानी तथा सरसफाई मन्त्री बिना मगरले राजनीतिक र सामाजिक समस्याका बावजुद मेलम्चीको पानी ल्याउने अन्तिम तयारी सुरु भएको भन्ने अभिव्यक्ति दिएकोमा जनप्रतिनिधि आक्रोशित भएका छन्। आयोजना र सम्बन्धित मन्त्रीले स्थानीय पानी पठाउने कामको बाधक भएको भन्ने सन्देश दिन खोज्नु दुखद भएको जिल्ला समन्वय समितिका प्रमुख कृष्णगोपाल तामाङ बताउँछन्। आयोजनाले सुटुक्क पानी पठाउने कामको सुरुवात गरेपछि स्थानीय तह र सरोकारवालाले आयोजना गरेको पत्रकार सम्मेलनमा प्रमुख तामाङले आयोजनाले जनप्रतिनिधिविहीन भएको अवस्थाको झल्को दिएको आरोप लगाए। उनले मेलम्चीको पानी काठमाडौं लगेर बिक्री गरे बापत स्थानीयले पाउने लेबी निर्धारण नगरी पानी लान खोज्नु आयोजनापक्षको पेलाहा प्रवृत्ति भएको बताए। मेलम्ची नगरपालिकाका प्रमुख डम्बर अर्यालले आयोजना पक्षको व्यवहारले स्थानीयसँग मुठभेडको अवस्था सिर्जना गर्न खोजेको हो कि भन्ने आभाष गराएको अभिव्यक्ति दिए। उनले प्रयत्न असफल भए स्थानीयले गर्न सक्ने विरोधका कार्यक्रम बाँकी नै भएको चेतावनी दिए। हामी पानी दिने कुराको विरोधि होइनौं तर स्थानीयको मागप्रति बेवास्ता गर्दै आयोजना यही ढंगले अघि बढ्ने हो भने हाम्रो धैर्यताको बाँध टुट्न सक्छ, अर्यालले भने, स्वयं मन्त्रीले समेत समस्या समाधानको पहल गरेको पाइएको छैन। आयोजनाको मुहान रहेको हेलम्बु गाउँपालिकाका अध्यक्ष निमाग्याल्जेन शेर्पाले विज्ञप्ति निकाल्दै स्थानीय तहलाई बेवास्ता गर्दै एकतर्फी रुपमा सुरुङमा पानी पठाउनु समन्वय अभावको पराकाष्ठा भएको उल्लेख गरेका छन् । हेलम्बुको पानी सुरुङमा पठाएको कुरा नजिकै रहेको स्थानीय तहले सञ्चार माध्यमबाट थाहा पाउनु आश्चर्यजनक भएको विज्ञप्तिमा उल्लेख छ। आयोजनाको यो व्यवहारले आगामी दिनमा स्थानीयले गर्ने सहयोगमा हुने असहज वातावरणको जिम्मेवारी आयोजना नै हुने विज्ञप्तिमा चेतावनी दिइएको छ। आयोजनाको सामाजिक उत्थान कार्यक्रम सञ्चालनको जिम्मेवारी पाएको ह्योल्मो सिन्धु मेलम्ची उपत्यका सामाजिक उत्थान कार्यक्रम सञ्चालन समितिका अध्यक्ष उपेन्द्र तामाङले स्थानीय सप्लायर्सको दिन बाँकी भुक्तानी, पानी सञ्चालनपछि पाउने लेबी लगायतका विषयमा छलफल नै नगरी सरोकारवाला कसैलाई थाहा नदिएर चोर को शैलीमा आयोजनाले बोको काटेर सुरुङ उद्घाटन गर्नु दुर्भाग्यपूर्ण भएको टिप्पणी गरे। उनले आयोजना सफलताका लागि सहयोग गरिरहेका स्थानीयलाई आयोजना पक्षले उपेक्षा गरेको आरोप लगाए। आयोजनाको कार्यशैलीप्रति असहमति जनाउँदै स्थानीइ तह र सरोकारवालाले आयोजनाको कामप्रति औपचारिक रुपमा खेद व्यक्त समेत गरेका छन्। आयोजनाका कार्यकारी निर्देशक तिरेश खत्री भने औपचारिक रुपमा पानी पठाउने कामको सुरुवात नभइ यो निर्माण व्यवसायीले काम सकिएपछि गर्ने परीक्षण मात्र भएको बताउँछन्। व्यवसायीले काम सकिएकाले परीक्षण गर्देऊ भनेपछि परीक्षण भएको हो। औपचारिक रुपमा पानी पठाउन अझ समय लाग्छ, निर्देशक खत्रीले अन्नपूर्णसँग टेलिफोनमा भने, हामीले कुनै इन्टेन्सन राखेर उहाँहरुलाई खबर नगरेको होइन।"
पशुपतिनाथमा तीन करोडको प्रवेशद्वार,"काठमाडौं : पाशुपत क्षेत्रमा प्रवेश गर्न पशुपति क्षेत्र विकास कोषले कलात्मक द्वार निर्माण गरेको छ । संस्कृति, पर्यटन तथा नागरिक उड्डयनमन्त्री योगेश भट्टराईले मंगलबार बिहान उक्त प्रवेशद्वारको उद्घाटन गरेका हुन् । द्वारको दायाँबायाँ सिंहको आकृति छ । कोषले एसबीआई बैंकको लगानीमा सुमार्गी भवनछेउमा निर्माण गरेको उक्त द्वार यस्तो कलाकृतिमा पहिलो हो । मन्त्री भट्टराईले कोरोना संक्रमणका बीच पनि सरकारले आन्तरिक तथा बाह्य पर्यटकलाई आवतजावतमा सहज वातावरण बनाउन सरकार प्रयासरत रहेको बताए । कोषका कोषाध्यक्ष डा मिलनकुमार थापाले बैंकले करिब तीन करोड रुपैयाँ लगानीमा उक्त द्वार निर्माण गरेर कोषलाई हस्तान्तरण गरेको जानकारी दिए । साही अवसरमा बैंकले कोषलाई मन्दिरपरिसर सरसफाईका लागि ब्रुमरको साँचो हस्तान्तरण गरेको थियो । उद्घाटनअघि मन्त्री भट्टराईले कैलाश उमाकुण्डमा वृक्षरोपण गरेका थिए । कोषका सदस्यसचिव डा प्रदीप ढकाल, कोषाध्यक्ष थापा, कार्यकारी निर्देशक डा घनश्याम खतिवडालगायतले रुद्राक्ष, कपुर, बेलपत्र, स्वामी, वर, पिपल, धुपी लगायतका दुई सय विरुवा रोपका थिए । सदस्यसचिव ढकालले कैलाशलाई विगतकै स्वरूपमा फर्काइने जानकारी दिए ।"
ओखलढुंगाका कोरोना संक्रमितको जिल्लामै उपचार गरिने,"ओखलढुंगाः ओखलढुंगाका ३ जना कोरोना संक्रमितको उपचार जिल्लामै हुने भएको छ । लिखु गाउँपालिकामा विदेश र काठमाडौंबाट आएका तीनजना संक्रमितको उपचार जिल्लामै गरिने जिल्ला कमाण्ड पोष्टले जनाएको छ । साउदीबाट आएका २ र काठमाडौंबाट आएका एकजना गरी ३ जनामा सोमबार कोरोना पुष्टि भएको थियो । असार ५ गते नेपाल आएका २ जना भक्तपुर र प्रदेश १ को चतारा होल्डिङ सेन्टर हुँदै असार ८ गते लिखु गाउँपालिका आइपुगेका थिए । अर्का २२ वर्षीय युवा बाग्लुङबाट काठमाडौं आएर केही समय बसेर असार ७ गते साउदीबाट आएका दुईजनासँगै रामेछाप हुँदै गाउँ फर्किएका थिए । उनीहरु लिखु गाउँपालिकाको क्वारेन्टाइनमा रहेकाले उपचारका लागि ओखलढुंगा सामुदायिक अस्पताल ल्याउने तयारी गरिएको प्रमुख जिल्ला अधिकारी कृष्ण पौडेलले जानकारी दिए । उनीहरुको अवस्था सामान्य रहेको प्रदेशस्थित कोरोना अस्पतालमा बिरामीको चाप बढी भएकाले जिल्लामै उपचार हुने उनको भनाइ छ । कोरोना उपचारका लागि सामुदायिक अस्पतालमा ६ वेडको आइसोलेसन यसअघिनै तयारी राखिएकाले उपचारमा समस्या नरहेको बताइएको छ । सामुदायिक अस्पतालका निर्देशक युवराज आचार्यले कोरोनाको बिरामीको उपचारका लागि छुट्टै स्थानमा आसोलेसन वार्ड, आवश्यक परे अक्सिजन र स्वास्थ्यकर्मी तयारी रहेको बताए । केही स्थानीयले भने कोरोनाका बिरामी सामुदायिक अस्पतालमा ल्याउन नहुने भन्दै अस्पतालको ध्यानाकर्षण गराएका थिए । यद्यपी उपचारमा सुरक्षासहितको प्रबन्ध गर्ने निर्णय भएको कमाण्ड पोष्टका सदस्य तथा सहायक प्रमुख जिल्ला अधिकारी तुलसी भट्टराईको भनाइ छ । यस्तै कमाण्ड पोष्टले सार्वजनिक स्थलमा भीडभाड नगर्न र मास्क अनिवार्य लगाउने सबै स्थानीय तह र सरकारी कार्यलाय तथा सरोकारवालालाई आग्रह गरेको छ । अटेर गरेमा प्रहरीले पक्राउ गर्ने र संक्रामक रोग नियन्त्रण ऐन अनुसार कारवाही हुने जनाएको छ ।"
पाटन अस्पतालमा मृत्यु भएका युवकमा कोरोना संक्रमण पुष्टि,ललितपुर : पाटन अस्पतालमा मृत्यु भएका गोरखाका युवामा कोरोना संक्रमण पुष्टि भएको छ। अस्पतालका निर्देशक डा विष्णु शर्माले मृतक ती पुरुषमा कोरोना भाइरज पोजिटिभ देखिएको जानकारी दिए। गोरखाको भीमसेन गाउँपालिका २ का २७ वर्षीय ती युवाले आत्महत्या गरेको अवस्थामा परिवारले फेला पारेका थिए। गम्भीर अवस्थाका उनलाई परिवारले यही असार २० गते पाटन अस्पतालमा भर्ना गरेका थिए। उनको सोमबार राती १० बजे मृत्यु भएको अस्पतालले जनाएको छ।अस्पताल भर्ना गर्ने वित्तिकै कोरोना परीक्षणका लागि स्वाब संकलन गरिएको थियो। मृतकको शव व्यवस्थापन कार्य नेपाली सेनाको राजदल गणको टोलीले गर्ने भएको छ।
पहिरोमा फसेकी महिलाको १८ घण्टापछि उद्धार,गुल्मी : गुल्मीको इस्मा गाउँपालिका वडा नम्बर १ हस्तिचौरमा मंगलबार पहिरोमा फसेकी महिलाको १८ घण्टापछि जीवितै उद्धार गरिएको छ। मुसिकोट नगरपालिका २ की तारा कुमालको उद्धार गरिएको हो। उनलाई आज हस्तिचौरको मल्दी च्युटारीबाट उद्धार गरिएको स्थानीयवासी श्रीराम महतले बताए। खेतबारीको मकै लिन गएकी कुमाल फर्कने बेलामा रातिदेखि ठूलो पानी परी बगेको लेदोले च्यापेको थियो। दर्लामचौरबाट पहिरो हेर्न आएका व्यक्तिले फसेको देखेपछि मिलेर कुमालको उद्धार गरेका हुन्। अहिले हस्तिचौर र मुसिकोटका अधिकांश सडक अवरुद्ध छन्। एम्बुलेन्सको व्यवस्था गरेर जान सक्ने स्थानसम्म गएर बिरामी ल्याउन प्रहरीलाई निर्देशन दिइएको प्रमुख जिल्ला अधिकारी भरतकुमार शर्माले बताए।
बैतडीमा थप ११ जनामा कोरोना पुष्टि : संक्रमितको संख्या २९३ पुग्यो,"बैतडी : बैतडीमा मंगलबार थप ११ जनामा कोरोना संक्रमण पुष्टि भएको छ । देशका विभिन्न प्रयोगशालामा गरिएको परीक्षणमा थप ११ जनामा कोरोना पुष्टि भएको स्वास्थ्य कार्यालयका कोभिड१९ सम्पर्क व्यक्ति भुवनप्रसाद जोशीले जानकारी दिए । सिगास गाउँपालिकाकी २३ वर्षीया एक महिला र पञ्चेश्वर गाउँपालिकाका २० देखि ६८ वर्षीय १० पुरुषमा कोरोना पुष्टि भएको हो। मंगलबार कोरोना पुष्टि भएका सबैको स्वास्थ्य अवस्था सामान्य रहेको र उनीहरुलाई स्थानीय तहको आइसोलेसनमा राखिएको जोशीले बताए । योसँगै जिल्लामा संक्रमितको संख्या २ सय ९३ पुगेको छ । २ सय ९३ जनामा कोरोना पुष्टि हुँदा सबैभन्दा बढी पञ्चेश्वर गाउँपालिकामा ६० जना संक्रमित रहेका छन् । यस्तै शिवनाथ गाउँपालिकाका ४८ , दोगडाकेदार गाउँपालिकाका ४३, सिगास गाउँपालिकाका ४० , दशरथचन्द नगरपालिकाका ३४, मेलौली नगरपालिकाका २७,सुर्नया गाउँपालिकाका १४,पाटन नगरपालिकाका १२,पुर्चौंडी नगरपालिकाका ८ र डिलाशैनी गाउँपालिकाका ७ जनामा संक्रमण पुष्टि भएको छ । दुई सय बढी कोरोना जितेर घर फर्किएका छन्। केही कोरोना जितेर डिस्चार्ज भएका हुन् भने अधिकांशलाई १४ दिनसम्म कुनै लक्षण नदेखिएपछि घर फर्काइएको छ।"
इनारबाट निस्कियो ग्यास,भक्तपुर : चाँगुनारायण नगरपालिका२ हिन्दुनगरमा मंगलबार बिहान इनारमा पूजा गर्ने क्रममा ४२ वर्षीया जमुना राई जलेर घाइते भएकी छन् भर्खरै खनेको इनारमा पूजा गर्ने क्रममा सलाइ कोर्नासाथ इनारबाट निस्केको ग्यासहितको आगोको लप्काले उनको अनुहारसहित केही भाग जलेको हो। उनको सुष्मा मेमोरियल अस्पताल साँखुमा उपचार भइरहेको प्रहरीले जनाएको छ। उदयपुर स्थायी घर भएकी उनले केही समयअघि मात्र त्यहाँ घर खरिद गरी कम्पाउण्डमा इनार खनेका थिए। इनारमा अहिले पनि ग्यासको प्रवाह निरन्तर भइरहेको छ। सलाइ कोर्नासाथ ठूलो आवाजसहित इनारको ढकनी नै उछिट्याएर ग्याससहित आगो लप्का निस्किएको थियो। सो वडाअध्यक्ष शिवहरि केसी र प्रहरी टोलीले घटनास्थल पुगेर घटनाका बारेमा जानकारी लिएका थिए। रासस
"मोटरसाइकल दुर्घटनामा एकको मृत्यु, एक घाइते",नुवाकोट : नुवाकोटको गंगटेमा मोटरसाइकल दुर्घटनामा एक युवकको मृत्यु भएको भने अर्का एक घाइते भएका छन्। पासाङल्हामु मार्गको त्रिशूलीपिपलटार सडकखण्डको बीचमा रहेको विदुर नगरपालिका ५ गंगटेमा सोमबार राती ९ बजे वा९८प ५५१६ नम्बरको मोटरसाइकल दुर्घटना हुँदा मोटरसाइल चालक २१ वर्षीय ठाकुर अधिकारीको मृत्यु भएको हो। पछाडि सवार विदुर५ देवीघाटका २७ वर्षीय सुरेन्द्र चित्रकार घाइते भएको जिल्ला प्रहरी कार्यालय नुवाकोटले जनाएको छ । विदुर नगरपालिका ३ देवीघाट फिर्केपका ठाकुर गम्भीर घाइते भएका थिए। लगत्तै उनलाई उपचारका लागि विदुरस्थित अस्पताल लगिएको थियो। उपचारका क्रममा उनको मृत्यु भएको प्रहरी निरीक्षक विष्णु फुयालले जानकारी दिए । मृतकको शव पोष्टमार्टमका लागि नुवाकोट जिल्ला अस्पताल त्रिशूलीमा राखिएको छ ।
सरिता गिरीलाई कारबाही गर्ने निर्णय,"काठमाडौं : जनता समाजवादी पार्टीले सांसद सरिता गिरिलाई कारबाही गर्ने निर्णय गरेको छ। पार्टी कार्यालय बालकुमारीमा मंगलबार बसेको बैठकले सांसद गिरिलाई कारबाही गर्ने निर्णय गरेको एक नेताले जानकारी दिए । असार ८ गते समाजवादी पार्टीको पदाधिकारी बैठकले सांसद गिरीलालाई स्पष्टीकरण सोध्ने निर्णय गरेको थियो। पार्टीले त्यतिबेला उनलाई सात दिनभित्र स्पष्टिकरण पेश गर्न निर्देशन दिने निर्णय गरेपनि उनले स्पष्टीकरण दिएकी थिइनन्। सांसद गिरीले लिपुलेक, कालापानी र लिम्पियाधुरा समेटेर जारी गरको नयाँ राजनीतकि नक्साको विरोध गर्दै आएकी थिइन्। सरकारले ल्याएको संविधान संशोधन प्रस्ताव विरुद्ध पनि उनले संशोधन राखेकी थिइन्। जेठ ५ गते मन्त्रिपरिषद्ले कालापानी लिम्पियाधुरा समेटिएको नयाँ राजनीतिक र प्रशासनिक नक्सा पास गयो। र, जेठ ९ गते निशान छापमा अंतिक भएको नेपालको पुरानो नक्सा परिवर्तन गर्न संविधान संशोधनको प्रस्ताव संसदमा दर्ता गरायो। आम नेपालीले सरकारको यस कदमलाई स्वीकार गरिरहेका बेला सांसद गिरी भने विपक्षमा उभिएकी थिइन्। यस मामलामा पनि सांसद गिरीको तर्क छनेपालले प्रमाण र स्रोत नपुयाएरै नयाँ नक्सा ल्यायो र संविधान संशोधन गयो। यही तर्कलाई आफ्नो अडान बनाउँदै गिरीले जेठ २८ गते सरकारले दर्ता गराएको संविधान संशोधन विधेयकको विरुद्धमा संशोधन दर्ता गराइन्। गिरीले दर्ता गराएको संशोधन प्रस्तावलाई उनको पार्टी संघीय समाजवदी पार्टीलेसमेत समर्थन गरेन। यतिमात्र होइन, संशोधन फिर्ता नलिए कारबाही गर्नेसम्मको चेतवनी पार्टीले थियो। तर, उनी अन्तिम समयसम्म पनि पछि हटिनन्। अधिल्लो शनिबार संघीय संसदको प्रतिनिधिसभामा दफाबार छलफल र पारित गरियोस् भन्ने प्रस्ताव प्रस्तुत हुँदै थियो। सांसद गिरीले आफ्नो प्रस्तावमाथि बोल्न खोजिन्। तर, अन्य सांसदले होहल्ला गर्न थालेपछि सभामुखले उनको संशोधन प्रस्ताव खारेज भएको बताए। त्यसपछि संसदबाट उनी बाहिरिइन्। सांसद गिरी भारतको विहार प्रदेशस्थित हाजीपुरसोनपुल जिल्लामा जन्मिएकी हुन्। उनी भारतमै हुर्किइन् हुन्। उनले आइएस्सीसम्मको अध्ययन भारतमै गरेकी थिइन्। २०६३ सालमा सांसद गिरीको विवाह नेपालमा भयो। विवाह उनी विहारबाट नेपालको लहान जिल्लास्थित बस्तीपुरमा आएकी हन्। २०४६ सालको आन्दोलनका ताका गिरी नेपाली कांग्रेस पार्टीमा आवद्ध थिइन्। त्यसपछि उनी नेपाल सद्धभावना पार्टीको सदस्य भइन्। २०७२ सालमा नेपालको संविधान जारी भएपछि गिरी तत्कालीन संघीय समाजवादी पार्टीको तर्फबाट समानुपालिक सांसद बनेकी हुन्।"
पुल तर्न शुल्क,"धनगढी : कैलाली र कञ्चनपुर जोड्ने मोहनाराजघाट पुलको ६ बर्षदेखि निर्माण कार्य अधुरो छ। यस पुलको तीन पटकसम्म म्याद थप भए पनि अझै अधुरै छ। पुल निर्माणका लागि २०७१ मा चन्द्रशेखर मल्लको निर्माण कम्पनी एलाइट एडभेञ्चर जेभीसँग ८ करोड ४२ लाखमा ठेक्का सम्झौता भएको थियो। तर, निर्धारित समयमा पुल सम्पन्न हुँदा स्थानीयबासीलाई समस्या भएको छ। पुल नहुँदा जोखिम मोलेर नदी पार गर्नु परेको छ, कृष्णपुर नपरपालिका७ का भागीराम राना भन्छन्, पुल बन्ने आसैआसमा ६ बर्ष वित्यो। कृष्णपुर९ का प्रदेशु चौधरीका कञ्चनपुरको कृष्णपुरबाट धनगढीमा गाडीमा आउनु परेमा १६ किलोमिटर घुमेर गुलरिया हुँदै अत्तरिया भएर आउनुपर्ने बाध्यता छ। मोहनाराजघाट पुलले कञ्चनपुरको राजघाट क्षेत्रलाई कैलालीको जिल्ला सदरमुकामसँग जोडेमा किसानको कृषि उपजले बजार पाउनेछ। कञ्चनपुरको पुनर्वास नगरपालिकाकाको उत्तरी क्षेत्र र कृष्णपुर नगरपालिकाको दक्षिणी क्षेत्रका जनताका लागि मोहनाको पुलले सहज हुनेछ। दुई नगरपालिकाको आधाआधा क्षेत्रका जनताको पढाई, कृषि उपजको बजार, अस्पताल र ब्यापारका लागि पनि सबैभन्दा नजिकको केन्द्र धनगढी हो। धनगढी उपमहानगरपालिका३ को चटकपुरमा कञ्चनपुर जोड्ने उक्त पुल निर्माण भइरहेको हो। डिभिजन सडक कार्यालयले, पुल निर्माणमा ढिलाई हुनुमा निर्माण ब्यवसायीको नै कमजोरी रहेको जनाएको छ। पुलको सिलान्यास तत्कालिन सिँचाई मन्त्री एनपी साउदले गरेको थिए। कैलाली र कञ्चनपुर जोडने ६ बर्ष देखि अधुरो मोहनाराजघाट पुल। तस्बीर : कैलाश जोशी। पुल निर्माणको पहिलो सम्झौताको म्याद ०७४ असार ३० सम्म थियो। दोस्रो पटक म्याद थप भएर २०७६ असार ३० सम्म पुर्याइयो। अहिले तेस्रो पटक २०७७ पुस २५ सम्मको लागि म्याद थप भएको छ। दोस्र्रो पटक थपिएको म्यादमा काम सम्पन्न नभए कार्वाही गर्ने घुर्की दिने सडक डिभिजन कार्यालयले तेस्रो पटक पनि म्याद थप गरेको छ। पुल निर्माणको भौतिक प्रगति ८० प्रतिशत भएको सडक डिभिजन कार्यालय महेन्द्रनगरका प्रमुख अर्जुनकुमार बमले बताए। उनले भने, अव थप गरेको मितिमा पनि सम्पन्न भएन भने कारबाही प्रक्रिया अघि बढाउने छौँ। निर्माण कम्पनीलाई जरिवानासहित कालो सूचीमा राख्ने उनले दावी गरे। कोरोना, लकडाउन र वर्षाले काममा तिब्रता आउन सकेको छैन, एलाइट एडभेञ्चर जेभीका इन्जिनियर दिनेश वटालाले भने, थपिएको समयमा काम सम्पन्न गर्छाै। नदी तर्न पैसा कञ्चनपुर कृष्णपुर नगरपालिका९ घर भएका रामबहादुर महरा अटो चालक हुन्। उनी धनगढी बजारमा अटो रिक्सा चलाउँछन्। उनले कञ्चनपुर र कैलाली सिमामा पर्ने मोहना नदी पार गर्न दैनिक ५० रुपैयाँ अटो रिक्साको मात्र भाडा तिर्नुपर्छ। पुल नहुँदा समस्या छ। निजी लगानीमा स्काई फोल्डिङ पुलमा ५० रुपैयाँ भाडा तिर्नुपर्छ उनले भने, अटोमा सवारी ल्याएमा एक व्यक्तिको १० रुपैयाँ बढी तिर्नुपर्दछ। यो पुलमा दैनिक दुई सय भन्दा बढी यात्रु ओहोर दोहोर गर्छन्। कृष्णपुर नगरपालिका९ राजघाटका जीवन अवस्थी कैलाली बहुमुखी क्याम्पसमा कक्षा १२ मा अध्ययनरत छन्। उनले दैनिक ३० रुपैयाँ तिर्नुपर्छ। नदीमा जान सकिदैन। पुल तर्न एक पटकको साइकलसहित १५ रुपैयाँ तिर्नुपर्छ, उनले भने। ३० रुपैयाँ नहुँदा कयौँ दिन त उनको क्याम्पस समेत छुटेको छ। कृष्णपुरका स्थानीय उच्च शिक्षा पढ्न धनगढी पढ्न आउँछन्। ड्रेसमा विद्यालय आएको वेला कुनै दिन छुट दिए पनि ट्यूसन पढ्न आउँदा दैनिक ३० रुपैयाँ तिर्नुपर्ने गरेको छ राजघाटकै भिष्म ओझाले भने। स्थानीय ओमप्रकाश चौधरी र विनोदप्रसाद भट्टको संयुक्त लगानीमा ४ बर्ष अघि झण्डै ११ लाखको लगानीमा स्काई फोल्डिङ पुल बनाइएको हो। उनीहरूले पुलमा एक पटक गएको १० रुपैयाँ उठाउने गरेका छन्। मोटरसाईकल सहित गएमा ३५ देखि ५० रुपैयाँ पैसा लिने गरेका छन्।"
१२ बुँदै सहमति पछि 'इनफ इज इनफ'का अभियन्ताले तोडे अनसन,"काठमाडौं : पीसीआर परीक्षणको दायरा बढाउन माग गर्दै अनसन बसेका 'इनअफ इज इनफ'का अभियान्ताले १२ औं दिनमा अनसन तोडेका छन्। अनसनरत दुई युवा र सरकारबीच १२ बुँदे सहमति भएपछि उनीहरुले मंगलबारबाट अनसन तोडेका हुन्। उनीहरुले सरकारसँग भएको सहमति कार्यान्वयन नभए फेरी अनसन बस्ने बताएका छन्। कोरोना नियन्त्रणमा सरकारले हेलचक्राइ गरेको भन्दै उनीहरु असार १२ गतेदेखि सरकारविरुद्ध अनिश्चितकालिन अनसनमा बसेका थिए। सहमति पत्रमा अनसनकारीको तर्फबाट ई र पुकार बम तथा स्वास्थ्य मन्त्रालयको तर्फबाट डा रोशन पोखरेल र समिर कुमार अधिकारीले हस्ताक्षर भएको छ। दुवै पक्षबीच विदेशबाट आएकालाई क्वारेन्टिनमा राखेको पाँच दिनपछि मात्रै स्वास्थ्य परीक्षण गरी घर पठाउने र होम क्वारेन्टाइनको निर्देशिका यसै हप्ता तयार पार्ने सहमति भएको छ। क्वारेन्टीन र होल्डिङ सेन्टरमा समयका आधारमा छुट्याएर राख्ने व्यवस्था गर्ने, आरडीटी परीक्षण स्थगित गर्ने, पीसीआर परीक्षणको रिपोर्ट नेगेटिभ आएपछि मात्र घर पठाउनेलगायतका सहमती भएको छ । यस्तै सहमतिमा पत्रमा कोरोनाविरुद्धको लडाइँमा भएको खर्च सम्बन्धी विवरण सार्वजनिकीकरणका लागि अर्थ मन्त्रालय, श्रमिकका सम्बन्धमा श्रम मन्त्रालय र अन्य विषयमा गृह मन्त्रालयलाई एक हप्ताभित्र लेखेर पठाउने पनि उल्लेख छ । पीसीआर बढाउनुपर्ने, क्वारेन्टिनलाई व्यवस्थित बनाउनु पर्ने,अग्रमोर्चामा खटिएका स्वास्थ्यकर्मीको सुरक्षा,लकडाउन खुकुलो बनाउने प्रावधान,सर्वोच्च अदालतका निर्यण कार्यान्वयन लगायतका माग राख्दै इनअफ इज इनफका दुई अभियन्ता अनसन बसेका थिए । उनीहरुको स्वास्थ्य बिग्रिँदै गएपछि केही दिन काठमाडौंको ह्याम्स अस्पालमा भर्ना गरिएको थियो । उनीहरुलाई भेट्न प्रधानमन्त्री केपी शर्मा ओली अस्पतालमै पुगेका थिए ।त्यहाँ प्रधानमन्त्री ओलीले उनीहरुलाई कोरोना भाइरस (कोभिड१९) संक्रमणको उपचार खर्चलाई सरकारले पारदर्शी बनाउने प्रतिवद्धता जनाउँदै अनशन तोड्न आग्रह गरेका थिए। पछिल्लो पटक सरकारका कामप्रति असन्तुष्टि जनाउँदै यो अभियानमा युवा सहभागी हुँदै आएका छन्।"
प्रदेश २ का किसानलाई राहत : ४ महिनाको ब्याज सरकारले दिंदै,"वीरगन्ज : लकडाउनबाट प्रभावित प्रदेश २ का किसानलाई प्रदेश सरकारले राहत दिन सुरु गरेको छ। प्रदेश सरकारले, बैंक तथा वित्तीय संस्थाबाट किसानले लिएका कृषि कर्जाको ब्याज तिरेर प्रदेश सरकारले राहत दिएको हो। चैतदेखि असारसम्म ४ महिनाको ब्याज प्रदेश सरकार आफैँले मङ्गलबारदेखि बैंक तथा वित्तीय संस्थालाई भुक्तानी दिन थालेको हो। भूमि व्यवस्था, कृषि तथा सहकारी मन्त्रालयले गत चैतमा बैक, वित्तीय संस्था तथा सहकारीबाट किसानले लिएका कृषि कर्जाको ब्याजमा अनुदान दिने घोषण गरेको थियो। यसका लागि प्रदेश सरकारले चालु आर्थिक वर्षको बजेटमा ३६ करोड रुपैयाँ विनियोजन गरेको छ। चैतमा गरिएको घोषण अनुसार नै मन्त्रालयले किसानले लिएका कृषि कर्जाको चार महिनाको ब्याज भुक्तानी गर्न थालेको हो। मङगलबार प्रदेशका भूमि व्यवस्था, कृषि तथा सहकारी मन्त्री शैलेन्द्र साहले पर्साका किसानले लिएको ऋणको ब्याज सम्बन्धित बैंक तथा वित्तीय संस्थालाई चेक हस्तान्तरण गर्दै राहत दिने कार्य आरम्भ गरेका हुन्। वीरगन्ज स्थित जिल्ला समन्वय समितिको सभाकक्षमा आयोजित कार्यक्रममा मन्त्री साहले पर्साका ४ हजार ६ सय ६५ किसानको कृषि कर्जाको ब्याज भुक्तानी दिएका हुन्। कृषि कर्जाको ब्याज अनुदान लिनका लागि पर्सा जिल्लामा ५ हजार ३ सय ६१ किसानको निवेदन परेको थियो। राहत तथा अनुदान प्रवाह निर्देशिका २०७६ अनुसार तीमध्ये ५ लाख मुनिको कृषि कर्जा लिएका ४ हजार ६ सय ६५ किसान, लभाग्राहीको छनौटमा परेका हुन्। पर्सामा २३ विकास बैंक, २५ लघुवित्त संस्था र २२ सहकारी संस्था गरी कुल ७० संस्थाबाट ब्याज तिरिदिएको कृषि ज्ञान केन्द्र पर्साका प्रमुख डाक्टर रामचन्द्र यादवले जानकारी दिए। पर्साका ५ लाख मुनिको कृषि कर्जा लिएका ४ हजार ६ सय ६५ किसानको २ करोड ९६ लाख ४५ हजार ५ सय रुपैयाँ ब्याज राहतका रुपमा प्रदेश सरकारले तिरेको यादवले बताए। प्रदेश कृषि मन्त्रालयका सचिव विमल निर्मलका अनुसार प्रदेश २ मा लकडाउनबाट प्रभावित धेरै किसान रहे पनि पहिलो चरणमा ८० हजार किसानलाई मात्रै ब्याज अनुदान कार्यक्रममा समेटिएको छ। 'लकडाउनले प्रभावित किसानलाई राहत दिने उद्देश्यले ल्याइएको ब्याज अनुदान कार्यक्रम मङगलबार पर्सादेखि सुरु गरिएको छ', सचिव निर्मलले भने,प्रदेशका ८ वटै जिल्लाका किसानलाई कृषि कर्जा अनुदान कार्यक्रम अन्तर्गत ब्याजको भुक्तानी प्रदेश सरकारले गर्नेछ।' कार्यक्रमलाई सम्बोधन गर्दै प्रदेशका कृषिमन्त्री साहले कोरोनाको संक्रमणले सबैभन्दा बढी प्रभावित प्रदेश २ रहेको र लकडाउनबाट यहाँको कृषि क्षेत्र पनि प्रभावित भएको बताए । 'यो अवस्थामा प्रभावित किसानलाई राहत दिन सकिन्छ कि भनेर प्रदेश सरकारले यो प्रयास गरेको हो', उनले भने,पहिलो चरणको कृषि कर्जा अनुदनमा नसमेटिएका किसानको ब्याजमा पनि अनुदान तिर्ने निर्णय भइसकेको छ। त्यो पनि छिटटै प्रदेश सरकारले भुक्तानी दिन्छ। आगामी वर्षको बजेटमा समेत यो विषय समेटिएकाले भुक्तानीमा समस्या हुँदैन।' अहिले कृषि कर्जामा मात्रै राहत दिएको भन्दै उनले अब यसपछि लकडाउनका कारण बालीनालीमा परेको क्षतिको पनि राहत दिने योजना प्रदेश सरकारको रहेको बताए। लकडाउनको अवधीमा दुग्ध उत्पादक पशुपालक किसानलाई भएको क्षतिलाई मध्नजर गरी प्रति लिटर १० रुपैयाँका दरले अनुदान दिने, कुखुरा पालक किसानलाई प्रति कुखुरा १ सय रुपैयाँ दिने, पशुको दाना र ढुवानीमा पनि अनुदान दिने योजना आगामी आर्थिक वर्षको बजेटमा समेटिएको जानकारी उनले दिए। कोरोनाको महमारीपछि प्रदेश २ मा देश विदेशबाट करिब १० लाख युवा गाँउ फर्किएकाले उनीहरुलाई गाँउघरमै कृषि क्षेत्रमा रोजगारी दिने विषयमा प्रदेश सरकारले गृहकार्य गरिरहेको मन्त्री साहले उल्लेख गरे। जिल्ला समन्वय समिति पर्साका प्रमुख नेक महम्मद अन्सारीको अध्यक्षतामा भएको मङगलबारको कार्यक्रममा कृषि ज्ञान केन्द्र पर्साका प्रमुख डाक्टर रामचन्द्र यादव, जनता समाजवादी पार्टीका केन्द्रीय सदस्य विरेन्द्र यादव, जिल्ला अध्यक्ष रामनरेशप्रसाद यादव, जिल्ला सचिव तबरेज अहमद, संघीय परिषद सदस्य शीवजी सोनी, नेताहरु सलाउद्धीन अहमद, फिरोज मन्सुर, जिल्ला कृषि सहकारी संघका अध्यक्ष शीवकुमार साह लगायतको सहभागिता थियो।"
कोरोना देखिएपछि आत्महत्या गरेका विकको परिवारलाई बाख्रा वितरण,सन्धिखर्क : कोरोना देखिएपछि आत्महत्या गरेका देवबहादुर विकको परिवारलाई बाख्रा वितरण गरिएको छ।कोरोनाका कारण भारतबाट फर्किएर सितगंगा नगरपालिका ५ मा रहेको क्वारेन्टाइनमा बसेका बेला कोरोना रिपोर्ट पोजिटिभ देखिएपछि उनले आत्महत्या गरेका थिए। परिवार धान्न भारत गएका विकले आत्महत्या गरेपछि परिवारमा समस्या भएको थियो। मृतकी श्रीमती मनकला विकलाई जनचेतना सरोकार मञ्च अर्घाखाँचीले ५ वटा बाख्रा प्रदान गरेको छ । यस्तै जनचेतना सरोकार मञ्चले सितगंगा नगरपालिका ५ जुकेनाका नर्मदा न्यौपानेको परिवारलाई पनि ५ वटा बाख्रा सहयोग गरेको छ। नर्मदाका श्रीमान नारायण न्यौपानेको ब्लड क्यान्सरबाट मृत्यु भएपछि उनी विचल्लीमा परेकी थिइन्। दुवै अति विपन्न परिवारलाई जनचेतना सरोकार मञ्च अर्घाखाँचीको तर्फबाट बाख्रा खरिद गरि ५५ वटा अनुदानमा उपलब्ध गराएको युवराज ज्ञवालीले जानकारी दिए । विपन्न एवं साना किसानलाई स्वरोजगारी बनाउन र बाख्रापालन व्यवसायमा आवद्ध गराउन बाख्रा प्रदान गरेको संस्थाका परियोजना संयोजक ज्ञवालीको भनाइ छ । जनचेतना सरोकार मञ्च अर्घाखाँचीले अक्सफाम नेपालसँगको आर्थिक तथा प्राविधिक सहयोगमा सञ्चालित भारतमा मौसमी काम गर्ने प्रवासी परिवारको आर्थिक पुनस्थापन शसक्तिकरण परियोजनाअन्तरगत संस्थाको परियोजना क्षेत्रभित्र पर्ने सरोकार सामाजिक उद्यमी महिला सहकारी संस्था लिमिटेडका सदस्यलाई बाख्रा प्रदान गरेको हो । सरोकार सामाजिक उद्यमी महिला सहकारी संस्था लिमिटेडमा उनीहरु दुवैजनाका श्रीमती सलंग्न रहेका कारण सहकारी संस्थासँग समन्वय गरी सहकारी संस्थाका सञ्चालक समितिका सदस्य दुई परिवारका घरमा गई बाख्रा वितरण गरिएको सहकारी सचिव बसन्ता जिसिले जानकारी दिइन्। जिल्लामा भारतबाट आएका भुमिकास्थान नगरपालिकाका एकजना र मालारानी गाउँपालिकाका एकजना गरी २ जनाको कोरोनाबाट मृत्यु भइसकेको छ। १ सय ५७ जना उपचारपछि निको भएर घर फर्किएका छन् । जिल्लामा तीन सय २१ जना कोरोना संक्रमित छन्। ५ सय ३ जना क्वारेन्टिनमा बसेका छन् ।
पनौतीका बर्थिङ सेन्टरलाई स्वास्थ्य सामग्री,"काभ्रे : सेफ मदरहुड नेटवर्क फेडेरेसन नेपालले पनौती नगरपालिकामा संचालित तीन बर्थिङ सेन्टरलाई स्वास्थ्य सामग्री हस्तान्तरण गरिएको छ। संस्थाकी प्रतिनिधि मिरा सापकोटाले पनौती नगरपालिकाको उप प्रमुख गीता बन्जारालाई उक्त सामग्री सोमबार हस्तान्तरण गरिएको हो। पनौती७ मा रहेको पनौती स्वास्थ्य चौकी, वडा नम्बर १० खोपासी प्राथामिक स्वास्थ्य केन्द्र र वडा नम्बर २ मा रहेको कुशादेवी स्वास्थ्य चौकीलाई आवश्यक स्वास्थ्य सामग्री हस्तान्तरण गरिएको थियो। फेडेरेसनले पी पी ए ड्रेस, फेस सिल्ड, सेनिटाइजर, थरमल गन, पेपर मास्क, एन ९५ मास्क, साबुन र स्यानेटरी प्याड लगायत स्वास्थ्य सामाग्री वितरण गरिएको थियो। स्वास्थ्य सामग्री लिदै उपप्रमुख गीता बन्जाराले सहयोगी दाताहरुको सहयोगले नै नगरपालिकाले कोरोना बाट संक्रमण रोक्न धेरै मात्रमा भूमिका खेलेको बताइन्। हामीले स्वास्थ्य क्षेत्रमा खटिरहेका सबैको सुरक्षा गर्दै सबै समुदायलाई कोरोना संक्रमण रोक्ने काममा जोड्दिदै आएको उपप्रमुख बन्जाराले बताइन्। अहिले कोरोनाको कहरमा विश्वनै जोखिममा रहेको समयमा स्वास्थ्यकर्मी सेवा दिन बाध्य भएको समयमा उनीहरुको सुरक्षाको लागि स्वास्थ्य सामग्री वितरण गरिएको संस्थाकी प्रतिनिधि मिरा सापकोटाले बताइन्। सुरक्षित मातृत्व संजाल महासंघ नेपालको सहयोगमा स्वास्थ्य सामग्री पनौती नगरपालिकालाई वितरण गरिएको फेडेरेसनकी प्रतिनिधि सापकोटाले बताइन्।"
