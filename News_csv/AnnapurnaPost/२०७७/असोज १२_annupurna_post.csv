शीर्षक,विवरण
नविकरण नभएका गैरसरकारी संस्थालाई खारेज किन नगरिएको हो ?,"काठमाडौं : प्रतिनिधिसभा, महिला तथा सामाजिक समितिले ५० हजार गैरसरकारी संस्था दर्ता भएको र नियमानुसार नवीकरण नहुने देखिएकालगायत विषयमा समाजकल्याण परिषद्लाई आफ्नो अवस्था, दूरदृष्टि र देशको आवश्यकता समीक्षा गर्न निर्देशन दिएको छ। सिंहदरबारमा समितिको कार्यालयमा आज बसेको बैठकले नवीकरण नगर्ने संस्थालाई खारेज गरेको पनि नदेखिएको हुँदा आफ्नो समीक्षा गर्न निर्देशन जारी गरेको हो। गैरसरकारी संस्थाका कार्यक्रम सबै तहमा कार्यान्वयन हुने तर परिषद्को उपस्थिति केन्द्रीय तहमा मात्र रहनाले परिषद्ले गर्ने समन्वय प्रभावकारी नहुने निश्चित भएको र कतिपय संघसंस्था जिल्ला प्रशासन कार्यालयमा दर्ता भएर मात्रै पनि सञ्चालनमा छन्। निर्देशनमा भनिएको छ, नवीकरण नहुने संस्थालाई खारेज गरेको पनि देखिँदैन, हाम्रो जस्तो देशका लागि ५० हजारभन्दा बढी गैरसरकारी संस्था आवश्यक छन् ?, नविकरण नभएका संस्थालाई खारेज किन नगरिएको हो ? परिषद्बाट स्वीकृत अधिकांश परियोजना राष्ट्रिय प्राथमिकताका आधारमा छनोट भएको नपाइएकाले उचित परिचालन एवं क्षेत्रगत सन्तुलन कायम हुने गरी परियोजना स्वीकृत तथा व्यवस्थापन गर्न तथा स्वीकृत परियोजनाको समय र कार्ययोजनाभित्र परियोजना पूरा गर्ने परिपालनमा विशेष ध्यान दिन बैठकले निर्देशन दिएको छ। समितिका सभापति नीरुदेवी पालले काठमाडौँ उपत्यकालगायत स्थानमा रहेका जमीन तथा भौतिक संरचना उपभोग गर्न दिएवापत प्राप्त हुने रकम प्रचलित दरभन्दा न्यून रहेको, लिज वा भाडामा दिने प्रक्रिया अपारदर्शी रहेको, प्रतिस्पर्धाको अभाव रहेको, परिषद् उक्त विषयमा निष्क्रिय देखिने गरेको हुँदा सोसँग सम्बन्धित विवरण समितिमा यथाशीघ्र उपलब्ध गराउन परिषद्लाई निर्देशन दिए। बैठकले परिषद्को समग्र भौतिक तथा वित्तीय उपलब्धि, चुनौती र समस्या न्यूनीकरणका लागि गरिएका प्रयास एव् भावी योजना बनाउन ध्यानाकर्षण गराएको छ।  रासस"
कश्मीरी नेता भन्छन्: हामीले गान्धीको भारतलाई विश्वास गरेका हौँ मोदीको भारतलाई हैन,"कश्मीर : कश्मीरका पूर्वमुख्यमन्त्री फारुख अब्दुल्लाले कश्मीरप्रति भारतको केन्द्र सरकारको व्यवहारप्रति गम्भीर आपत्ति जनाउँदै आफूहरुले गान्धीको भारतलाई विश्वास गरेको तर मोदीको भारतलाई नगरेको बताएका छन् । कश्मीर मुस्लिम समुदायको वाहुल्य रहेको एउटै प्रदेश रहेकोमा त्यसलाई केन्द्र सरकारले छिनेकोमा उनको गुनासो थियो । साथै आफूहरुलाई पाकिस्तानी, आतंकवादी जस्ता आरोप लगाउने गरेको उनको भनाइ थियो । यस्तै फारुखले भारतको व्यवहारले गर्दा चीन सक्रिय हुने गरेको पनि बताएका छन् । 'भारतमा एउटा मात्र मुस्लिम बहुसंख्या भएको प्रदेश थियो । त्यो पनि उनीहरुले सहन गर्न सकेनन् । उनीहरुले कश्मिरलाई सधैं पाकिस्तान देखे । हामीलाई पारीको मान्छे ठाने, आफ्नो मान्छे ठानेनन् । यी मानिस उतातिर भए हुन्थ्यो, पाकिस्तानतिर गइदिए हुन्थ्यो भन्ने धारणा देखियो,' फारुखले भनेका छन् । उनले अघि थपेका छन्, 'हो, हाम्रो धर्म उतैतिर मिल्छ । हाम्रा नदीनालाहरु उतैतिर बग्दछन् । तर हामीले भारतलाई विश्वास गरेका थियौं । तर यो प्रष्ट पारौं हामीले गान्धीको भारतलाई विश्वास गरेका थियौं, मोदीको भारतलाई हैन । गान्धीको भारतमा सबै मानिस बराबर अधिकारको भागिदार हुन्छ भनिएको थियो । अब त्यो रहेन । त्यो भावनाकै अन्त्य भयो ।' कश्मीरलाई केन्द्रले गरेको व्यवहारबाट चीनलाई फाइदा हुने पनि उनको दावी थियो । फारुखले भनेका छन्, 'आज हेर्नुस्, देशको के हालत छ ? चिनियाँ सेना मार्च गरिरहेको छ । प्रधानमन्त्री मोदी भन्छन् एक इञ्च जमिन चीनले छिनेको छैन । रक्षामन्त्री भन्छन् चिनियाँ सेनाको बम, मिसाइल र गाडीहरु भारतीय भूमिमा छन् । उनी रुस र अमेरिकासँग सहयोग माग्दै हिँड्दैछन् ? यही हो राष्ट्रको अडान ?' नरेन्द्र मोदी सरकारले संविधानको धारा ३७० खारेज गर्दै कश्मीरको स्वायत्तता खोसेकोप्रति उनले आपत्ति जनाएका थिए । साथै पछिल्लो समय त्यहाँ सेना परिचालन गरिएकोमा सरकारप्रति अविश्वास भएको बताए । फारुखले द वायरका लागि करण थापरलाई दिएको अन्तरवार्तामा यस्तो धारणा व्यक्त गरेका हुन् । मुस्लिमलाई अल्पसंख्यामा पार्न केन्द्रबाट यस्तो गतिविधि गरिएको पनि फारुखको दावी थियो । त्यहाँका मुस्लिम समुदायको भावना भारतले कायम राख्न नसकेमा भारतको सबै सेना ल्याएर कश्मीरमा राखिए पनि कुनै न कुनै दिन विष्फोट हुने उनले ठोकुवा गरे ।"
यी हुन् मन्त्रिपरिषद् बैठकका १८ निर्णय (सूचीसहित),"काठमाडौं : मन्त्रिपरिषद्को बैठकले विभिन्न १८ निर्णय गरेको छ। बिहीबार र आइतबार बसेको मन्त्रिपरिषद् बैठकको सरकारका प्रवक्ता एवम् परराष्ट्रमन्त्री प्रदीप ज्ञवालीले आज १८ निर्णय सार्वजनिक गरेका हुन्। नेपाली सेनाका प्रमुख सेनानी जेन्द्र पन्तलाई लेबनानको सरकारबाट प्रदान गरिएको विभूषण र रमेश नाथ पाण्डेलाई जापान सरकारबाट सम्मान गरिएको विभूषण ग्रहण गर्न स्वीकृति दिने निर्णय गरेको छ। त्यसैगरी ईन्टरपोल महासचिवालयबाट सन् २०२० डिसेम्बर ७ देखि ८ सम्म युएईमा आयोजना हुने महासभामा प्रहरी महानिरीक्षक शैलेश थापा क्षेत्री र प्रहरी अतिरिक्त महानिरीक्षक हरिबहादुर पाललाई भाग लिन जान स्वीकृति दिने निर्णय भएको छ। सरकारले कोरोना भाइरस (कोभिड१९) को संक्रमणको उपचारमा संलग्न जनशक्तिको जोखिम भत्ता व्यवस्थापन (पहिलो संशोधन) आदेश, २०७७ स्वीकृत गर्ने निर्णय गरेको छ। यसैगरी शसस्त्र प्रहरीका गोताखोरका लागि दैनिक ३ सयका दरका दरले भत्ता र १० लाखको बीमा गर्ने निर्णय पनि मन्त्रिपरिषदको बैठकले गरेको छ। डेरावाललाई पीसीआर रिपोर्टका लागि बाध्य नपार्न सरकारको आग्रह ज्ञवालीका अनुसार तेजाब तथा अन्य घातक रासायनिक पदार्थ (नियमन) अध्यादेश, २०७७, फौजदारी कसूर तथा फौजदारी कार्यविधिसम्बन्धी केही ऐन संशोधन गर्ने अध्यादेश, २०७७ र नेपाल प्रहरी र प्रदेश प्रहरी (कार्य सञ्चालन, सुपरिवेक्षण र समन्वय) (पहिलो संशोधन) अध्यादेश, २०७७ जारी गर्न राष्ट्रपतिलाई सिफारिस गर्ने निर्णय भएको जानकारी दिए। तीन वटै अद्यादेश नेपालको संविधानको धारा ११४ को उपधारा १ बमोजिम मन्त्रिपरिषद्को सिफारिसमा सोमबार जारी गरिसकेकी छन्।"
"गोठ भत्किँदा एक जनाको मृत्यु, एक घाइते",तानसेन : पाल्पामा गाईभैँसी बाँध्ने गोठ भत्किँदा एक जनाको मृत्यु र एक घाइते भएका छन्। रिव्दीकोट गाउँपालिका ७ डवकाकी पुतली विकको टिनले छाएको गोठ मर्मतको क्रममा भत्किएर सोही स्थानका हरी लम्तरीको मृत्यु भएको हो। गोठ मर्मतको क्रममा भत्किएर काठपात माटो ढुङ्गाले च्यापिँदा लम्तरीको घटनास्थलमै मृत्यु भएको जिल्ला प्रहरी पाल्पाका सूचना अधिकारी प्रहरी नायव उपरीक्षक मदन गिरीले बताए। गोठ मर्मतको रिव्दीकोट गाउँपालिका ८ फेकका ४८ वर्षीय अमर पेग्मी घाइते भएका छन। घाइते पेग्मीको तानसेन मिशन अस्पतालमा उपचार भइरहेको छ।
विराटनगरमा फार्मेसीको बद्मासी : अनुमति प्राप्त व्यवसायीबिनै औषधि बिक्री,"विराटनगर : प्रदेश १ को राजधानी विराटनगरको अस्पतालभित्र नवीकरण नगरिकन फार्मेसी (औषधि पसल) सञ्चालन भइरहेको भेटिएको छ। कतिपय फार्मेसीले अनुमति प्राप्त व्यवसायीबिनै औषधिका बारेमा जानकारीनै नभएका व्यक्तिलाई राखेर औषधि बिक्री गरिरहेको पनि पाइएको छ। जिल्ला प्रशासन कार्यालय मोरङ, प्रहरी र औषधि व्यवस्था विभागको संयुक्त अनुगमन टोलीले सोमबार फार्मेसी सञ्चालनका बद्मासी फेला पारेको हो। टोलीले विराटनगरमा सञ्चालनमा रहेका २१ वटा फार्मेसीमा सोमबार अनुगमन गरेको छ। अनुगमनका क्रममा नियम विपरित सञ्चालन भएर बद्मासी गरिरहेको भेटिएपछि औषधि किनबेचमा रोक लगाउँदै पाँचवटा फार्मेसी बन्द गरेको छ। विभागका विराटनगर प्रमुख सञ्जीव कट्टेलका अनुसार प्रदेश १ कै नाम चलेको नोबेल शिक्षण अस्पतालभित्र दुईवटा फार्मेसी एक वर्षदेखि नवीकरणनै नगरिकन सञ्चालन भइरहेको पाइएको छ। सुस्वास्थ्य फार्मेसी र मेडिकेम फार्मेसी पटकपटक ताकेता गर्दा पनि प्रक्रियामा आउन अटेर गरेर नवीकरणबिनानै सञ्चालन गरिरहेको पाइएको जानकारी उनले दिए। अस्पताल फार्मेसी निर्देशिका २०७२ ले अस्पतालभित्र अरु फार्मेसी सञ्चालनमा रोक लगाएको छ। अस्पतालभित्र उसको आफ्नै स्वामित्वमा रहेको फार्मेसी हुनुपर्ने नियम रहेको कट्टेलले बताए। तर आफ्नो नाममा पनि फार्मेसी चलाइरहेको नोबेलले अरु बाहिरका व्यक्तिलाईसमेत अस्पतालभित्र निजी फार्मेसी सञ्चालन गर्न दिइरहेको पाइएको उनको भनाइ छ। नियमविपरितका दुवै फार्मेसी अस्पताल प्रशासनसँग समन्वय गरेर बन्द गरिएको जानकारी कट्टेलले दिए। तीन दिनभित्र विभागमा आएर नवीकरण गरेमा कोरोना महामारी र बिरामीको चाप अत्याधिक रहेको अवस्थालाई मध्यनजर गर्दै केही समयमा लागि सञ्चालन अनुमति दिन सकिने उनले बताए। अस्पताल प्रशासनले दुवै फार्मेसीको सबै प्रक्रिया तत्काल पूरा गर्ने प्रतिवद्धता जनाएको उनको भनाइ छ। अनुगमन टोलीले अनुमति प्राप्त व्यवसायीबिनै बाहिरका मान्छेलाई राखेर औषधि बिक्री गर्ने तीनवटा फार्मेसी सिल गरिदिएको छ। सिल गरिएका फार्मेसी नोबेल अस्पताल र विराट नर्सिङ होम एवं विराटनगर अस्पताल आसपासमा सञ्चालनमा रहेको जानकारी विभागका प्रमुख कट्टेलले दिए। अनुगमन टोली आएको थाहा पाएपछि नोबेल अस्पताल आसपासका १८ वटा फार्मेसी बन्द गरेर सञ्चालक भागेको जानकारी उनले दिए। व्यवसायी उपस्थित नभइकन नियमविपरित तरिकाले औषधि किनबेच भइरहेको सूचना थियो, उनले भने, अनुगमनमा पुग्ने वित्तिकै सटर बन्द गरेर ताला लगाउँदै सञ्चालक फरार भएका छन्। प्रहरीसँग समन्वय गरेर खोजी गर्दै फरार भएकालाई नियम र कानुनको परिधिभित्र ल्याइने कट्टेलले बताए। बिक्री वितरण गर्न योग्य नभएकाले व्यक्तिले औषधि दिँदा गलत परेर बिरामीको ज्यानै जाने जोखिम हुने उनको भनाइ छ। त्यस्तै विराटका चिकित्सकले नेपालमा दर्तानै नभएको र बिक्रीका लागि बन्देज लगाइएका औषधि बिरामीका लागि सिफारिस गर्ने गरेको पनि फेला परेको छ। चिकित्सकले नेपालमा दर्तानै नभएका औषधि बिरामीलाई सेवन गर्न सिफारिस गर्ने गरेको फेला पर्यो, कट्टेलले भने, अस्पताल प्रशासनसँग समन्वय गरेर चिकित्सकलाई सचेत गराइसकिएको छ। आगामी दिनमा पनि यही क्रम दोहोर्याए कारबाहीको दायरामा ल्याइने जानकारी कट्टेलले दिए। उनले विराटनगरभित्र नियम विपरित सञ्चालन गरिएका सबै फार्मेसीलाई कारबाहीको दायरामा ल्याउन अनुगमनलाई तीव्र पारिएको बताए।"
"न यात्रुलाई डर छ, न चालक जिम्मेवार","धनगढी : कैलालीको धनगढी उपमहानगरपालिकाको फूलबारीका समीर शर्मा सोमबार बिना मास्क आफ्ना साथीलाई बसमा पुगाउन धनगढी बसपार्क पुगे। डोटीको दिपायलमा रहेको प्राविधिक शिक्षालयमा ओभरसेयरको प्रवेश परीक्षा फाराम भर्नका लागि जान थालेका साथीलाई पुर्याउन उनी बसपार्क आएका हुन्। भर्खर लगाएको थिए, पसिनाले भिज्यो र फालि दिएँ अन्नपूर्णको टीमसँग उनले भने,अब किनेर लगाउछु। १२ कक्षामा पढिरहेका उनको मुखमा मास्क नभएपनि, उनी आफूले लापरवाही गरेकोमा पछुताएझैं देखिन्थेँ। सरी अंकल, म किनेर ल्याउछु मास्क देखिएको पसलतिर जाँदै उनले भने। समीरसँगै १५ जना युवा युवतीको समूह बसपार्कमा थियो। एसईई पास गरेका विद्यार्थीहरु दिपायलमा रहेको प्राविधिक शिक्षालय (सरकारी) मा प्रवेश परीक्षा दिन हुल बाँधेर बसपार्क पुगेका थिए। एसईई दिएका विद्यार्थी आफैँमा जागरुक हुन्छन्। तर उनीहरुमध्ये छात्राबाहेक अधिकांश छात्रहरुले भने मास्कको प्रयोग गरेका थिएनन्। गाउँमा खासै कोरोनाको डर त्रास छैन, त्यहाँ लगाइन्न पनि। त्यस्तै होला भनेर विना मास्क आएको, अब किन्न जाने हो समिरसँगै रहेका अर्का युवा सुरेन्द्र बोहराले भने। बसपार्कमा बढीजसो यात्रु, बस स्टाफ कसैले पनि मास्क लगाएका छैनन्, अनी यस्तै त हो नी भन्ने लाग्यो। सरकारले असोज १ गतेदेखि आन्तरिक हवाई उडान र लामो दुरीको पनि यातायात खोलेपछि अहिले बसपार्कहरुमा चहलपहल बढन थालेको छ। सरकारले जारी गरेको निर्देशनमा हरेक सार्वजनिक सवारी साधनलाई, यात्रु चढनु पूर्व डिस्सेन्ट्राईज गर्नुपर्ने, चालक र सहचालकले अनिवार्य रुपमा मास्क लगाउने, हरेक यात्रुलाई बस मालिकले भित्र प्रवेश गर्ने बेला हात धोएर वा स्यानीटाईजर गरेर मात्रै बसाउने उल्लेख छ। तर सरकारको निर्देशन त निर्देशन मात्रै त हो नी, कसले मान्ने ? बसपार्कमा लापरवाही छ। यसरी, त कोरोनाको संक्रमण कसरी घट्ला ? बसपार्कमा भेटिएका यात्रु उमेश राईले भने, काठमाडौं जाने भनेर आएको, तर बसपार्कको अवस्था हेर्दा चरम लापरवाही देखियो, कसैलाई कोरोनाको कुनै डर छैन। धनगढीको बसपार्कबाट, सुदूरपश्चिम यातायात प्रालि, मालिका यातायात, बडिमालिका यातायात, कर्णाली यातायात, महाकाली यातायात र अन्य प्रालिका गरी दैनिक तीन सयभन्दा बढी सवारी साधन देशका विभिन्न गाउँ शहरका लागि छुटने गर्छन। तर ती सवारी साधनमा चालक, सहचालकले नै मास्कको प्रयोग नगरेको पाइएको छ। अहिले सवारी हालिरहेको छु, एकछिनमा मास्क किन्ने हो, उकुसमुकुस भएकाले नलगाएको धनगढीमहेन्द्रनगर चल्ने माईक्रोबस (विंगर) का चालक विष्णु भट्टले भने,पहिला पहिला त धेरै डर लागेको थियो, लकडाउनभरी बुकिङमा पनि गाडी निकालिन, तर अहिले त्यो डर विस्तारै कम भइरहेको छ। मास्क नलगाएरै यात्रु बसाइरहेका उनी जोडजोडले विना मास्क कराइरहेका थिए। उनी आसपासमा यात्रुहरुको भीडभाड थियो। अब, सबैलाई एक न एक पटक कोरोना हुने नै हो, कत्ति डराउनु दाई। गर्मीका कारण दिनमा तीनचार वटा सर्जिकल मास्क फाल्नुपर्छ, कति फेरिसक्नु ? उनले गुनासो गरे। बसपार्कमा अछाम र बाजुरा चल्ने गाढीका चालक यज्ञराज जोशी पनि विना मास्क भेटिए। अहिले घरबाट आएको, गाडी ल्याएर क्युमा लगाएको छु, अब मास्क किन्न जाने हो उनले कुरा टार्दै भने, सुरक्षा त आफ्नै लागि न हो। उनले लामो दुरीको यातायात खुलेदेखि अहिलेसम्म आफ्नो गाडी डिस्सेन्ट्राईज नगरेको बताए। दिनदिनै कसरी गर्नु डिस्सेन्ट्राईज ? सर्विसिङमा लगेको दिन धोइन्छ, त्यही हो उनले भने। लकडाउन खुलेपछि कोरोनाको ग्राफ, उकालो लागेको छ। लामो दुरीको यातायात खुलेसँगै कोरोना संक्रमणको दर अझ बढिरहेका बेला बसपार्क र सार्वजनिक सवारी साधनमा यसरी लापरवाही देखिरहेको छ। तर सुदूरपश्चिम यातायात प्रालि धनगढीले भने, छुटनुभन्दा अगाडि हरेक बस डिस्सेन्ट्राईजेशन गरिरहेको बताएको छ। हामीले यात्रु बसाल्नुभन्दा अघि डिस्सेन्ट्राईजेशन नगर्ने सवारी साधनका धनीलाई कारावाही गर्ने भनेको छौं, बसपार्कमै पनि बसहरु डिस्सेन्ट्राईजेशन गर्नका लागि कर्मचारी नै राखेका छौं सुदूरपश्चिम यातायात प्रालिका कोषाध्यक्ष गोविन्द शाहले भने। उनले कोरोनाबाट जोगिन सवारी साधन धनी, सवारीका स्टाफ र यात्रु सबैले जिम्मेवार भइदिन आग्रह गरे। भारतबाट नेपाल फर्किनेहरुमा कोरोनाको अझ बढी जोखिम हुन्छ। लामो दुरीका यातायात खुलेपछि भारतबाट आउने र स्थानीय गरी सबै जना एउटै सवारी साधनमा यात्रा गरिरहेका छन्। जस कारण कोरोनाको संक्रमण अझै बढने खतरा देखिएको छ।"
कांग्रेस विवाद : पौडेल समूहको विरोधपत्रमा सिटौला पक्षले दिएनन् साथ,"काठमाडौं : महाधिवेशनलाई प्रभावित पार्न र पार्टी कब्जा गर्ने नियतले विधानविपरीतका कामकारवाही भएको निष्कर्ष निकाल्दै वरिष्ठ नेता रामचन्द्र पौडेल समूहले निर्णय सच्याउन सभापति शेरबहादुर देउवालाई अल्टिमेटमसहित हस्ताक्षर बुझाएको छ। पौडेल समूह निकट २७ केन्द्रीय सदस्यको हस्ताक्षरसहितको विरोधपत्र सोमबार पार्टी कार्यालयका मुख्यसचिव कृष्णप्रसाद पौडेललाई बुझाइको हो। असोज १९ गतेका लागि तय भएको केन्द्रीय समिति बैठकसम्म विधानविपरीत गरिएको निर्णय सच्याउन पौडेल समूहले अल्टिमेटम दिएको छ। विधानविपरीत निर्णय नगर्न नेतृत्वलाई पटक पटक लिखित र मौखिक रुपमा ध्यानाकर्षण गराउँदा पनि सुनुवाई नभएको भन्दै पौडेल समूहले अब वैधानिक संघर्षका कार्यक्रम गर्न बाध्य हुने चेतावनी दिएको हो। पार्टी विधानसम्मत सञ्चालन गरी १४ महाधिवेशन स्वच्छ, निष्पक्ष गर्ने वातावरण सृजना गरियोस् भनि पुन स्मरण गराउँछौं। यदि सभापतिज्यूले आगामी असोज १९ गते राखिएको केन्द्रीय समितिको बैठक सम्ममा विधानसम्मत उठाइएका विषयको न्यायपूर्ण र विधिसम्मत समाधान गर्नेतर्फ गम्भीरता र तदारुपता देखाउनु भएन भने वैधानिक संघर्षका कार्यक्रम गर्न बाध्य हुनेछौं, पार्टी सभापतिलाई सम्बोधन गरिएको विरोध पत्रमा उल्लेख छ। विभाग खारेजी र क्रियाशील सदस्यता पारदर्शी नभए पार्टी कार्यालयमा धर्ना दिनेदेखि केन्द्रीय समितिबाट राजीनामा दिनुपर्ने दवाव पौडेल समूहलाई छ। महाधिवेशनको औपचारिक प्रक्रिया सुरु भएपछि पार्टीमा विधिविहीन, अराजकता, आपसी अविश्वास, द्वन्द्ध, पक्षविपक्षको रुपमा ध्रुविकृत भएको निष्कर्ष पौडेल समूहको छ। यस्तो पक्षपात पूर्ण ढंगबाट महाधिवेशन गर्न खोज्नुले केवल पार्टी कब्जा गर्ने नियत देखिन्छ। महाधिवेशनको मिति तोकिसकेपछि पार्टीका विभाग एवं अन्य संरचनामा विभिन्न नियुक्तिहरु गर्न वैधानिक व्यवस्था र महाधिवेशनको आचारसंहिताको ठाडो उल्लंघन हो, पौडेल समूहको निष्कर्ष छ। देउवालाई पौडेल समूहको चेतावनीपत्र : निर्णय नसच्चाए वैधानिक संघर्ष विरोधपत्रमा वरिष्ठ नेता पौडेल, महामन्त्री डा शशांक कोइराला, कोषाध्यक्ष सीतादेवी यादव, पूर्व महामन्त्री प्रकाशमान सिंह, पूर्व सहमहामन्त्रीद्वय रामशरण महत र अर्जुननरसिंह केसीसहित २७ केन्द्रीय सदस्यले हस्ताक्षर गरेका छन्। उनीहरुले केन्द्रीय विभाग गठन, पार्टी समायोजन, क्रियाशील सदस्यता वितरण, भ्रातृसंस्था र विदेश जनसम्पर्क समितिका विषयमा पछिल्ला समय पार्टी नेतृत्वबाट भएका कदमप्रति तीब्र असन्तुष्टि जनाएका हुन्। तत्कालीन पार्टी सभापति सुशील कोइरालाले दुई वर्षभित्रै विभागहरु गठन गर्दा अवैधानिक भन्दै पार्टी अफिसमा धर्ना र राजीनामा समेत गराई खारेज गरिएका घटनाहरु स्मरण गराउँदै पौडेल समूहले भनेको छ, सभापतिज्यू, अरुमाथि आफैंले लागू गराएको नियम आफूमाथि चाँहि लागू हुनुहुँदैन भन्ने अवधारणा र मान्यताले हामीलाई पार्टी जीवनबाट अराजकतातिर धकेल्छ। लोकतन्त्र च्यूत गराएर भीडतन्त्रमा प्रवृत्त गराउँछ। सप्तरी, सिरहा, धनुषा, सर्लाही, रौतहट, बारा जिल्लाको समायोजन प्रक्रिया अझै पुरा नहुनु, सिन्धुपलाञ्चोक, काभ्रेपलाञ्चोक र मुस्ताङ जिल्लामा क्रियाशील सदस्यता वितरणमा अवरोध हुनु र राजनीतिक दल समायोजनका नाममा मनोमानी क्रियाशील सदस्यता वितरण गरिनु आपत्तिजनक भएको भन्दै निर्णय नमान्ने पौडेल समूहले चेतावनी दिएको छ। रसुवा, सर्लाही, सप्तरी, बारा, सिरहा, रौतहट धनुषामा पार्टीको केन्द्रीय समितिको निर्णयविपरीत परिपत्र भएको उसको दावी छ। त्यस्तै अन्य राजनीतिक दल समायोजन समितिबाट डडेल्धुरा, कपिलवस्तु, डोल्पा, कैलाली लगायतका जिल्लामा मनोमानी क्रियाशील सदस्यता वितरण गरिएको निर्णय स्वीकार नगर्ने पौडेल समूहले स्पष्ट पारेको छ। त्यस्तै केन्द्रीय निर्वाचन समितिको निष्पक्षतामाथिसमेत पौडेल समूहले प्रश्न उठाएको छ। सिन्धुपाञ्चोक, काभ्रेपलाञ्चोक र मुस्ताङले केन्द्रीय निर्वाचन समितिलाई फाइल बुझाइसक्दा पनि निर्वाचन समितिले उक्त जिल्लाको सम्बन्धमा निर्णय नै नगरी क्रियाशील सदस्यता वितरण प्रक्रिया नै अवरोध सृजना गर्नुका पछाडि निर्वाचन समितिको निष्पक्ष जिम्मेवारीप्रति पनि गम्भीर प्रश्न खडा भएको छ, विरोधपत्रमा भनिएको छ, र यमसमा समेत नेतृत्वको अनुचित हस्तक्षेप छ भन्ने बुझ्न कठिन छैन। सिटौला समूहले साथ दिएन पार्टी भित्र तेस्रो धारका रुपमा चिनिने पूर्वमहामन्त्री कृष्णप्रसाद सिटौला समूहले विरोधपत्रमा हस्ताक्षर गरेको छैन। सिटौला समूहकै केन्द्रीय सदस्यहरु गगनकुमार थापा, प्रदीप पौडेल र उमाकान्त चौधरी विरोध पत्रमा हस्ताक्षर गर्ने पक्षमा थिए। तर सिटौलाले पार्टीभित्र ध्रुविकरण नभई एकताको आवश्यकता रहेको भन्दै विरोधपत्रमा हस्ताक्षर गर्न नहुनेमा जोड दिएका थिए। त्यसपछि सिटौलानिकट कुनै पनि केन्द्रीय सदस्यले विरोध पत्रमा हस्ताक्ष गरेनन्। केन्द्रीय समितिमा सिटौला पक्षका पाँच जना केन्द्रीय सदस्य छन्। लामो समय गृहजिल्ला झापामा रहेका सिटौला शुक्रबार काठमाडौं फर्किएका थिए। उनले शनिबार सभापति देउवा र आइतबार वरिष्ठ नेता पौडेललाई भेटेर पार्टीभित्र एकता कायम गराउन आग्रह गरेका थिए।"
बैंकका ग्राहकको गुनासो सुन्न पहिलो पटक कानून,"काठमाडौं : नेपाल राष्ट्र बैंकले स्थापनाको ६४ वर्षपछि पहिलो पटक बैंक तथा वित्तीय संस्थाका ग्राहकको गुनासो सुन्ने कार्यविधी जारी गरेको छ। यसअघि ग्राहकको उजुरी हेर्ने वैधानिक मञ्चको अभावमा बैंकहरुले एकै किसिमका ग्राहकलाई विभेद गर्ने गरेको र कतिपय ग्राहकको सम्पत्ति हात पार्न प्रयास गरेका अनौपचारिक गुनासा बढ्दै गएको थियो। उक्त कार्यविधीले ग्राहकलाई हुने असहयोग, ढिलासुस्ती, बेवास्ता, पक्षपात, गैरजिम्मेवारी, लापरबाही र झुठो एवम् गलत सूचना सम्प्रेषणका साथै अपारदर्शि कारोबार जस्ता विकृति घटाउन सहयोग गर्ने राष्ट्र बैंकले बताएको छ। कार्यविधीले बैंक तथा वित्तीय संस्था, वालेटलगायत भुक्तानी सेवा सञ्चालक र प्रदायक, रेमिट कम्पनी वा मनी एक्सचेञ्जहरुबाट सेवा लिएका, लिने वा लिन चाहने ग्राहकको हित संरक्षण गर्ने अपेक्षा राष्ट्र बैंकको छ। ग्राहकको पीर, मर्का, गुनासो सहज रुपमा प्राप्त गरी उचित व्यवस्थापन गर्न कार्यविधीले राष्ट्र बैंकको वरिष्ठ डेपुटी गभर्नरको अध्यक्षतामा गुनासो व्यवस्थापन समिति गठन गर्ने व्यवस्था गरेको छ। उक्त समितिमा राष्ट्र बैंकका दुबै डेपुटी गभर्नर, दुई जना कार्यकारी निर्देशक, अर्थ मन्त्रालयका सचिव र नेपाल उद्योग वाणिज्य महासंघ तथा नेपाल बैंकर्स संघका प्रतिनिधी सहभागी हुने छन्। राष्ट्र बैंकको निर्देशकको संयोजकत्वमा गुनासो सुनुवाई एकाई पनि गठन हुने भएको छ। यस्तो एकाई राष्ट्र बैंकमा पहिलेदेखि नै भए पनि उक्त एकाईको भूमिका प्रभावकारी थिएन। यस्तो एकाइ छ भन्ने धेरैलाई थाहै थिएन। त्यसैले ग्राहकको गुनासो नै आउँदैन थियो, राष्ट्र बैंकका एक अधिकारी भन्छन्, कोही गुनासो गर्न आए भने पनि एकाईले बेवास्ता गर्ने गर्थे। त्यस्ता गुनासोको न्यायपूर्ण समाधान पनि नहुने भएपछि धेरैले विस्वास गर्नै सकेका थिएनन्। सोमबारबाट लागू भएको वित्तीय ग्राहक संरक्षण तथा गुनासो व्यवस्थापन कार्यविधी, २०७७ ले उक्त एकाई र समितिलाई पनि जवाफदेही बनाएको छ। ग्राहकले सबै गुनासो लिखित रुपमा निश्चित ढाँचामा दिनुपर्ने र त्यसको प्रतिउत्तर पनि एकाई वा समितिले लिखित रुपमै दिनुपर्ने भनिएको छ। राष्ट्र बैंकको क्षेत्राधिकारबाहिरका गुनासा आएमा पनि त्यस्ता गुनासाको अभिलेख राखेर गुनासोकर्तालाई प्रष्टिकरण दिनुपर्ने व्यवस्था कार्यविधीमा छ। भारतलगायत छिमेकी मुलुकमा पनि निकै अघिदेखि डेपुटी गभर्नरले ग्राहकका गुनासो सम्बोधन गर्ने कानूनी व्यवस्था लागू गरिसकेका छन्। बैंकका प्रबद्र्धकदेखि कर्मचारीसम्मले असल धितो भएका ग्राहकलाई जबरजस्ति सास्ति दिएर सस्तैमा सम्पत्ति हत्याउने गरेको, मान्छेअनुसार शुल्क र ब्याजको भिन्नता गरेर विभेद गरेको, कतिपय ऋणीलाई समयमा पैसा नदिएर परियोजना लागत बढाउन भूमिका खेलेकोदेखि बैंक वित्तीय संस्थाले सर्वसाधारणलाई कीर्ते कागजातका आधारमा नक्कली ऋणी बनाएर फसाएकोजस्ता लिखित वा मौखिक उजुरी राष्ट्र बैंकमा आउने गरेको अधिकारीहरु बताउँछन्। यसअघि पहूँचहुनेहरुले मात्रै चिनजानका मान्छेलाई गुनासो गर्थे, राष्ट्र बैंकका मान्छेले अनौपचारिक रुपमा भनिदिएपछि त्यस्ता समस्या सम्बोधन हुन्थ्यो, राष्ट्र बैंकका ती अधिकारी भन्छन्, तर यसले सबैको समम्या सुल्झाउनुको साटो झनै विभेद बढाउन भूमिका खेलिरहेको थियो। बैंकको नियमभन्दै अन्यायपूर्ण व्यवहार गर्ने बैंकर र पहुँचको प्रयोग गरेर कानून कार्यान्वयनमा बाधा सृजना गर्ने ग्राहक दुबै पक्षलाई कार्यविधीले विवादको न्यायपूर्ण समाधान खोज्न सघाउ पुर्याउने छ। उक्त कार्यविधीले कुनै एक पक्षका कारण अर्को पक्षको शाखा वा प्रतिष्ठामा आँच आएमा पनि उजुरी लाग्ने बाटो खोलिदिएको छ।"
ठेक्का ढिलाइ गर्ने व्यवसायीलाई कारवाही प्रक्रिया शुरु,"काठमाडौं : सरकारले ठेक्का सम्झौतामा तोकिएको अवधिमा निर्माण सम्पन्न नगर्ने निर्माण कम्पनीलाई कारवाही अघि बढाएको छ। सडक विभागले गत असार मसान्तमा अवधि सकिए पनि निर्माणनै अघि नबढाएका वा सो अवधिमा सम्पन्न नगरेका निर्माण कम्पनीलाई उक्त प्रक्रिया थालेको हो। डिभिजन सडक कार्यालय हेटौंडा, लहान, काठमाडौँ उपत्यका सडक विस्तार आयोजनालगायतका विभाग अन्तर्गतका कार्यालयले सूचना प्रकाशित गरिरहेका छन्। कतिपय एक वर्षीय त कतिपय बहुवर्षीय ठेक्का समयमा सम्पन्न नभएकाले कालोसूचीमा निकालिएको विभागका महानिर्देशक केशवकुमार शर्माले बताए। विभाग अन्तर्गत ३४ डिभिजन र विभिन्न आयोजना गरी झण्डै एक सय कार्यालय छन्। यी सबैले अवधि सकिएका व्यवसायीलाई कारवाही अघि बढाइरहेका छन्। उनले भने 'कतिपयले स्पष्टीकरण सोधेका छन् भने कतिले कालोसूचीमा नै निकालिसकेका छन्।' गत वर्ष फागुनमा भौतिक पूर्वाधार तथा यातायात मन्त्रालयले ठेक्का अवधि सकिएका विभिन्न निर्माण कम्पनीलाई अन्तिम पटक एक वर्ष अवधि थप्ने निर्णय गरेको थियो। सो निर्णयका आधारमा कम्पनीले काम अघि बढाएर विभागमा जानकारी गराउनुपर्ने भनिएको थियो। तीमध्ये कतिपय कम्पनीले बीचमा काम पनि अघि नबढाएको र विभागलाई जानकारी पनि नगराएको महानिर्देशक शर्माले जानकारी दिए। उनले भने 'लामो समयदेखि रोकिएका ठेक्कामा एक वर्ष अवधि दिँदा पनि काम नगरेको पाइएकाले ती कम्पनीलाई पनि कारवाही प्रक्रिया थालिएको हो।' विभाग अन्तर्गका कार्यालयले अहिले सूचना निकालेका एक वर्षीय ठेक्का नै बढी छन्। केही बहुवर्षीय ठेक्का पनि तोकिएको अवधिमा सम्पन्न नभएकोमा कारवाहीमा जान लागिएको विभागले जनाएको छ। ठेक्का सम्झौताअनुसार काम नगर्ने कम्पनीलाई कारवाही गर्नु विभागको नियमित काममा पर्ने महानिर्देशक शर्माले बताए। उनले भने 'यसमा सक्रियता बढी घटी हुनसक्छ तर हामीले यसलाई नियमित गर्दै आएका छौँ।' काठमाडौँ उपत्यका सडक विस्तार आयोजनाले विस्तारका क्रममा रहेको चावहिलबाट जोरपाटी हुँदै साँखु सडक र ढोलाहिटिबाट सुनाकोठी हुँदै चापागाउँ सडकमा कार्यरत निर्माण व्यवसायीलाई कारवाही प्रक्रिया थालेको छ। निर्माण शुरु भएको पाँच वर्षमा पनि सडक सम्पन्न हुनसकेको छैन। चावहिलसाँखु सडकमा काम गरिरहेको युनाइटेड विल्डर्स एण्ड इञ्जिनीयर्स प्रालि र चापागाउँ सडकमा दिवाशैलुङ जेभिले समयमा काम नगरेको बताइएको छ। यी कम्पनीले सम्झौताअनुसार प्रगति गरेका थिएनन् भने गत आवमा कोभिड१९ को कारण देखाएर समय थप्न अनुरोध गरेका थिए। थप भएको अवधिमा समेत निर्माण सम्पन्न गर्नेतर्फ चासो नदेखाएको उल्लेख छ। आयोजनाले कालोसूचीमा राख्न नपर्ने कारण भएमा सात दिनभित्र स्पष्टीकरणसहित उपस्थित हुन भनिएको छ। त्यस्तै डिभिजन सडक कार्यालय हेटौँडाले २१ कम्पनीसँग गरिएको सम्झौता तोडेको छ। सार्वजनिक खरिद ऐनको दफा ५९ को उपदफा २(क) र ७ बमोजिम ठेक्का तोडेर सोही ऐनको दफा ८ बमोजिम बैंक धरौटीसमेत जमानत जफत गरेको छ। डिभिजनले बाँकी कामको रकम सरकारी बाँकी सरह असुल उपर गर्दै कालोसूचीमा राख्ने प्रक्रियामा गएको हो। डिभिजनले कारवाही प्रक्रियामा शुरु गरेको कम्पनीमा आशिया, अभय, जिपिबि, सौरब कन्सट्रक्सन र शिव निर्माण सेवा छन्। त्यस्तै, सरस्वती निर्माण सेवा, सोनु कन्सट्रक्सन, निर्माण सेवा, हेटौँडा कन्सट्रक्सन, नन्दनी कन्सट्रक्सन, नवयूग निर्माण सेवा, जनजागृति कन्सट्रक्सन, सरस्वती कन्सट्रक्सन, बि ब्रदर्श निर्माण सेवा, पिवनायक कन्सट्रक्सन, विशाल कन्सट्रक्सन, दामुचन्द्रमाला कन्सट्रक्सन, आर यस निर्माण सेवालाई पनि कारवाहीको सूचना प्रकाशित गरिएको छ। सडक डिभिजन लहानले १२ कम्पनीलाई पनि सोही ऐनअनुसार कारवाही प्रक्रिया अघि बढाएको छ। यी कम्पनीले शर्तअनुसार प्रगति नगरेको र समयमै काम सम्पन्न गर्नेतर्फ चासो नदेखाएको र कार्यालयसँग सम्पर्कमासमेत नआएको बताइएको छ। यी कम्पनीलाई कालोसूचीमा राख्न नपर्ने कुनै कारण भएमा एक साताभित्र कार्यालयको सम्पर्कमा आउन भनिएको छ। बज्रगुरु कन्सट्रक्सन प्रालिका दुई बज्रगुरुविकास जेभि, स्काइलाईन कन्सट्रसनका दुई, निलगिरी निर्माण सेवाको दुई, याकथुम्ह्याङ्गबिपी कन्सट्रक्सन जेभिका दुई, प्रकाशआश्रय जेभि, रोशन कन्सट्रक्सन प्रालि र जोशी कन्सट्रसनका ठेक्कामा ढिलाइ भएको भनी कारवाही प्रक्रिया बढाइएको छ। गत महिना मन्त्रालयअन्तर्गतका सबै विभाग, बोर्डलगायतका निकायको गत आबको समीक्षा कार्यक्रममा पनि काम नगर्ने कम्पनीलाई कारवाही गर्नुपर्ने विषय उठेको थियो। भौतिक पूर्वाधारमन्त्री वसन्तकुमार नेम्वाङले सडक विभागलाई अवधि सकिएका कम्पनीलाई प्रक्रियाअनुसार कारवाही गर्न निर्देशन दिए। रासस"
आईपीएल: मुम्बइविरुद्ध बेंग्लोरको सुपरओभरमा रोमान्चक जित,दुबई : आईपीएल २०२० को दशौँ खेलमा रोयल च्यालेन्जर्स बेंग्लोरले मुम्बइ इन्डियन्सविरुद्ध सुपर ओभरमा जित हासिल गरेको छ । टस हारेर ब्याटिङ गरेको रोयल बेंग्लोरले निर्धारित २० ओभरमा ३ विकेट गुमाएर २०१ रन बनाएको थियो । यसका लागि ३ खेलाडीले अर्धशतक बनाएका थिए । २०२ रनको लक्ष्यसहित जवाफी ब्याटिङमा उत्रिएको मुम्बइले ५ विकेटको क्षतिमा २०१ रन बनाएको थियो । जसमा मुम्बइका किसनले ९९ रनको योगदान दिएका थिए । दुबै टीमले समान २०१ रन बनाएपछि खेल सुपर ओभरतर्फ धकेलिएको थियो । सुरुको १० विकेटमा सुस्ताएको मुम्बइले १३ औँ ओभरपछि आक्रामक पारी खेलेको थियो । सुपर ओभरमा पहिलो ब्याटिङ गरेको मुम्बइले १ विकेटको क्षतिमा ६ बलमा मात्र ७ रन बनाउन सक्यो । जवाफमा बेंग्लोरले ११ रन बनायो । उसका लागि क्याप्टेन विराट कोहलीले सुपर ओभरमा १ चौकाको योगदान दिएका थिए । जारी आईपीएलमा बेंग्लोर र मुम्बइबीचको यो खेल दोस्रो सुपरओभर हो । यसअघि बेंग्लोरले सनराइजर्स हैदराबादलाई १० रनले जितेको थियो भने पन्जाबसँग ९७ रनले हारेको थियो । मुम्बइले पनि यसअघि कलकत्ता नाइटराइडर्सलाई ४९ रनले हराएको थियो भने चेन्नइ सुपरकिङ्ससँग ५ विकेटले हारेको थियो । जारी आईपीएलको शिर्ष स्थानमा दिल्ली क्यापिटल छ भने बेंग्लोर तेस्रो र मुम्बइ पाचौँ स्थानमा छन् । दुबईमा जारी आईपीएलको ११ औँ खेल मंगलबार दिल्ली क्यापिटल र सनराइजर्स हैदरबादबीच हुनेछ । सनराइजर्सले जारी सिजनमा हालसम्म एउटा खेल पनि जितेको छैन ।
जमिन भासिएर तीन सय घर जोखिममा,"सन्धिखर्क : अर्घाखाँचीको शितगंगा नगरपालिकाको वडा नम्वर ११ र १२ मा जमिन भासिएर पहिरो जाँदा सिंगो क्षेत्रनै जोखिममा परेको छ। घर भत्कदा त्यस क्षेत्रका ३१ घर परिवार खुल्ला आकाश मुनी बस्न बाध्य छन्। शनिबार वडा नम्वर १२ को कोठिया मैदान र वडा नम्वर ११ को ढुङ्गेसेरा क्षेत्रमा स्थलगत अवलोकन गरेको जिल्ला विपद व्यवस्थापन समितिले झण्डै ३ सय घर पहिरोको जोखिममा रहेको निर्णय गरेको छ। सोमबार सन्धिखर्कमा बसेको जिल्ला विपद व्यवस्थापन समितिको बैठकले जमिन भासिएर पहिरो जाँदा भएको एकिन क्षतीको विवरण संकलन गर्न र आवश्यक्ताको पहिचान गर्न सहायक प्रमुख जिल्ला अधिकारी बिक्रम थापाको संयोजकत्वमा एक समिति बनाएको छ। घर भत्किएका र पहिरोको जोखिम रहेको गाउँलाई स्थानान्तरण गर्न ठाउँको खोजी गर्न शितगंगा नगरपालिकाका नगर प्रमुख सुर्य प्रसाद अधिकारीको संयोजकत्वमा समिति गठन गरेको छ। उक्त स्थानमा जमिन धुजाधुजा भएर फाटेको छ। शितगंगा नगरपालिकाको वडा नम्वर १२ कोठिया मैदान क्षेत्र र वडा नम्वर ११ को ढुङ्गेसेरा क्षेत्रमा जमिन भासिँदा त्यस क्षेत्रकै ३ सय घर जोखिममा रहेको प्रमुख जिल्ला अधिकारी विष्णु प्रसाद पौडेलले बताए। वडा नम्वर १२ को कोठिया मैदानमा २६ घर पुर्ण रुपमा भत्किएका छन्। ४६ घर पहिरोको उच्च जोखिममा र झण्डै १ सय घर जोखिममा रहेका छन्। वडा नम्वर ११ को ढुङ्गेसेरा क्षेत्रमा जमिन भासिदा ५ घर पुर्ण रुपमा भत्किएका छन्। ११ घर परिहोको उच्च जोखिममा रहेको र झण्डै २ सय घरको सिंगो क्षेत्रनै पहिरोको जोखिममा रहेको शितगंगा नगरपालिका वडा नम्वर ११ का वडा अध्यक्ष कपिल आलेले बताए। गत शुक्रबार दिउसो कोठियामैदान र ढुङ्गेसेरा क्षेत्रमा एक्कासी चारै तिर बाट जमिन भासिएर पहिरो गयो। गाँउ देखिमाथी गएको पहिरोले केही घर बगायो तर अधिकांश घर भने पहिरो नआए पनि ढलेर नष्ट बने। १० मिटरको दुरीमा रहेका २ घर अहिले करिव ४० मिटरको दुरीमा पुगेको शितगंगा नगरपालिका वडा नम्वर १२ का वडा अध्यक्ष बाबुराम गैरेले भने। उनले भने पानी बग्ने खोल्साहरु अग्लो अवस्थामा छन् भने अधिकांश बिजुलीका पोलहरु भुइँमै लडेका छन बिजुलीका तारहरु चुँडिएका छन्। सम्म रहेका खेतहरु अहिले भिरालो बनेका छन् झट्ट हेर्दा भूकम्पले तहसनहस पारे जस्तो देखिन्छ। त्यस क्षेत्रका सबै गाउँलेनै त्रसित छन्। प्रलय आए सरी सिंगो गाउँको जमिन भासिएर पहिरो गएको छ। घर मात्र हैर त्यहा रहेका गोठहरु समेत सबै भत्किएका छन्। पहिरोले मानवीय क्षती नगरे पनि घरहरु बगाएको छ। घरमा पालेका भैंसी, गाइृ, गोरु, बाख्राहरु यत्रतत्र बानेका थिए। घरमा बचेका भएका सामान स्थानीयबासिन्दा, प्रहरी, नेपाली सेनाले निकालेको छ। घरनै पुरेकाहरुको सबै घरमा भएका लत्ता कपडा अन्नपात, गरगहना सबै पुरिएको छ। जमिन भासिँदै छ भन्ने जानकारी पाएपछि धेरैले घरमा भएका महत्वपुर्ण कागजातहरु जोगाएका छन्। गाउँले भने गाइभैंसी कहाँ बाध्ने र आफुहरु कहाँकसरी बस्ने भन्नेमा चिन्तित रहेको शितगंगा नगरपालिकाका नगर प्रमुख सुर्य प्रसाद अधिकारीले बताए। उनले तत्कालको लागि पहिरोले घरहरु पुरका सबै परिवारलाई तत्कालको स्थानीयको घरमा र कोठिया मैदानको चौरमा बस्ने व्यवस्था मिलाइएको बताए। पहिरो खस्ने क्रम अहिलेसम्म रोकिएको छैन्। सबै गाउँको जमिन भासिएकाले सबैलाई सुरक्षित स्थानमा लगेर राख्नु पर्ने जिल्ला विपद व्यवस्थापन समितिको बैठकले निश्कर्ष निकालेको छ। पुर्ण रुपमा क्षती भएका सबै घरधुरीलाई रेडक्रस अर्घाखाँचीले टेन्टसहितका एकसेट राहात समाग्री प्रदान गरेको नेपाल रेडक्रसा सोसाइटीका जिल्ला अध्यक्ष कुशल भुसालले बताए।"
ओम्नीलाई कालोसूचीमा राख्ने निर्णय कार्यान्वयन नगर्न सर्वोच्चको आदेश,काठमाडौं : सर्वोच्च अदालतले ओबिसिआई प्राइभेट लिमिटेड (ओम्नी) लाई सार्वजनिक अनुगमन खरीद कार्यालयबाट भएको कालोसूचीमा राख्ने निर्णय कार्यान्वयन नगर्न अन्तरिम आदेश जारी गरेको छ। न्यायाधीश पुरुषोत्तम भण्डारीको एकल इजलासले ओम्नीलाई कालोसूचीमा राख्ने निर्णयको कार्यान्वयन नगर्न अन्तरिम आदेश जारी गरेको हो। इजलासले यही असोज २२ गतेसम्मका लागि अन्तरिम आदेश जारी गर्दै सोही दिन दुवै पक्षलाई छलफलका लागि बोलाएको छ। कोरोना भाइरस रोकथाम तथा नियन्त्रणका लागि सरकारले गत चैत ११ गतेदेखि देशव्यापी बन्दाबन्दी गर्नुअघि नै सरकारले आवश्यक सामग्री खरीदका लागि स्वास्थ्य सेवा विभागले नियमित बोलपत्र आह्वान गरेको थियो। स्वास्थ्य तथा जनसङ्ख्या मन्त्रालयको निर्देशनमा स्वास्थ्य सेवा विभागले चैत १४ गते ओम्नीसँग सामान खरीद गर्ने सम्झौता गरेको र बजार मूल्यभन्दा निकै महँगो र गुणस्तरहीन सामग्री ल्याएको भनी विरोध भएको थियो। चौतर्फी विरोध भएपछि विभागको सिफारिसमा सार्वजनिक अनुगमन खरीद कार्यालयले ओम्नीलाई तोकिएको मापदण्डअनुसार स्वास्थ्य सामग्री खरीद नगरेको उल्लेख गर्दै गत भदौ २९ गते एक वर्षसम्मका लागि कालोसूचीमा राख्ने निर्णय गरेको थियो। ओम्नीका सञ्चालक पारस केसीले ओम्नीलाई कालोसूचीमा राख्ने निर्णय बदर गर्न माग गर्दै यही असोज ९ गते सर्वोच्च अदालतमा रिट निवेदन दायर गरेका थिए। उक्त निवेदनमाथिको प्रारम्भिक सुनुवाइपछि अदालतले कालोसूचीमा नराख्न अन्तरिम आदेश दिएको हो। सरकारले भने गत चैत १९ गते नै ओम्नीलाई कालोसूचीमा राख्ने निर्णय गरेको थियो। रासस
"कांग्रेसले भन्यो : हिंसा, बलात्कार र हत्याका घटनालाई निरुपण गर्दै दोषीलाई कार्वाही गर","काठमाडौं : नेपाली कांग्रेसले महिला हिंसा, बलात्कार र हत्याका बढ्दो घटना निरुपण एवं निराकरणका लागि सचेतना, सुरक्षा, गहिरो अनुसन्धान र दोषीलाई कार्वाहीको प्रक्रियामा तदारुकता प्रस्तुत गर्न सरकारसँग आग्रह गरेको छ। पछिल्लो दुई महिनामा देशको विभिन्न भागमा बलात्कार र हत्याका घटना भएको विवरणले सिंगो मुलुकलाई मर्माहत तुल्याएको कांग्रेस प्रवक्ता एवं प्रमुख सूचना, संचार तथा प्रचार विभाग विश्वप्रकाश शर्माले बताए। शर्माद्वारा जारी विज्ञप्तिमा भनिएको छ,असोज ७ गते बझाङको मष्टा गाउँपालिकामा १२ वर्षीया बालिकाको बलात्कारपछि हत्या, ८ गते उदयपुरको चौदण्डिगढीमा एक ७ वर्षीया बालिकाको बलात्कार र असोज ९ गते सुनसरीको बराहक्षेत्रको कटहरेमा ११ वर्षीया बालिकाको बलात्कार प्रयासपछि हत्याका प्रतिनिधिमूलक घटनाले समाजमा बढ्दो विसंगति र अपराधलाई एकातर्फ उजागर गरेका छन् भने अर्कातर्फ चेतना अभियानमा हाम्रा कमजोरी देखि कानूनको कार्यान्वयनमा फितलोपन सम्ममा प्रश्न खडा गरेका छन् । बझाङको घटनामा डेढ महिना अघि मात्रै बलात्कारको अर्को घटनामा मिलापत्र मार्फत उन्मुक्ति पाएका युवकको संलग्नता रहेको विवरणले पछिल्लो घटना हुनुमा व्यक्ति, प्रवृत्ति, समाज र सरकारसमेत जिम्मेवार रहेको पुष्टि भएको शर्माले बताए। बालिका बलात्कारको घटना र महिला उपरका अन्य हिंसात्मक सन्दर्भहरुमा समाजको उच्च सतर्कता, गम्भीर बहस, राज्यको प्रभावकारी उपस्थिति र राजनैतिक दल एवं संघसंस्थाको ऐक्यवद्ध सचेतनाको अभियान टड्कारो ढंगले आवश्यक देखिएको छ । विज्ञप्तिमा भनिएको छ,विषयको गम्भीरताप्रति सम्पूर्ण रुपले गम्भीर बन्न नेपाली कांग्रेस सरकार, दलहरु र समुदायलाई विशेष अपील गर्दछ।"
पाकिस्तानमा भ्यान दुर्घटना हुँदा १३ यात्रुको मृत्यु,इस्लामाबाद : पाकिस्तानको सिन्ध प्रान्तमा यात्रुवाहक भ्यान दुर्घटना हुँदा १३ जनाको मृत्यु भएको छ । प्रहरी अधिकारीहरुका अनुसार कराँचीहैदराबाद राजमार्गमा शनिबार यात्रुवाहक भ्यान दुर्घटना भएको हो । उक्त भ्यानमा २० जना सवार रहेको बताइएको छ । अर्को गाडीसँग ठोक्किएपछि भ्यान सडकबाट तल खसेको थियो । प्रहरीका अनुसार भ्यानमा जोडिएको सिएनजी सिलिन्डरमा आगो लागेर विस्फोट हुँदा थप क्षति भएको थियो । घटनास्थलमा मृतकको शरीर आगोले जलेको थियो । दुर्घटनामा भ्यानका चालक सहित सात जना बाँच्न सफल भएको जनाएको स्थानीय मिडियाले जनाएका छन् ।
पाकिस्तानी पूर्वमन्त्रीलाई महिला सांसदले यौन शोषणको आरोप लगाइन्,इस्लामाबाद : पाकिस्तानी पूर्वगृहमन्त्री तथा पाकिस्तानी मुस्लिम लिगनवाजका नेता तलाल चौधरीविरुद्ध यौन शोषणको आरोप लागेको छ । चैधरीको आफ्नै पार्टीकी राष्ट्रियसभा सदस्यले उनलाई यस्तो आरोप लगाएकी हुन् । आयशा राजब अलीका अनुसार गत सेप्टेम्बर २३ को रातमा चौधरीले यस्तो शोषण गरेका थिए । फैसलाबादस्थित अलीको घरमा चौधरी पार्टीको आन्तरिक छलफलका लागि गएका थिए । त्यस क्रममा चौधरीलाई अलीका परिवारले घरमै कुटपिट गरी घटनास्थलमा प्रहरीलाई बोलाएको समेत बुझिएको छ । त्यस बखत चौधरीले घटनास्थलबाट प्रहरीका बरिष्ठ अधिकृतलाई फोन गरिरहेको भिडियो सामाजिक सञ्जालमा भाइरल बनेको छ । तर प्रहरीले पछि उक्त घटनालाई मिसअन्डरस्ट्यान्डिङ भनेको छ । यद्यपि सरकारी उच्च अधिकारीहरुले यस घटनालाई छानविन गर्ने बताएका छन् ।
कोरोनाबाट थप ४ को मृत्यु : मृतकको संख्या ४८१ पुग्यो,"काठमाडौं : पछिल्लो २४ घण्टामा कोरोनाबाट थप ४ जनाको मृत्यु भएको छ। योसँगै मृतकको संख्या ४८१ पुगेको स्वास्थ्य तथा जनसंख्या मन्त्रालयका प्रवक्ता डा जागेश्वर गौतमले जानकारी दिए। सुनसरीमा ३८ वर्षीया महिला, भक्तपुरमा ५१ वर्षीया महिला, बाँकेमा ४७ वर्षीय पुरुष र गुल्मीमा ३४ वर्षीय पुरुष गरी जम्मा ४ जनाको मृत्यु भएको मन्त्रालयले जनाएको छ। यस्तै पछिल्लो २४ घण्टामा १३ सय ५१ जनामा संक्रमण देखिएसँगै संक्रमितको संख्या ७४ हजार ७४५ पुगेको स्वास्थ्य मन्त्रालयका प्रवक्ता डा जागेश्वर गौतमले जानकारी दिए। १९ हजार ६३४ कोरोनाका सक्रिय संक्रमित छन्। यस्तै मन्त्रालयका अनुसार संस्थागत आइसोलेसनमा ८ हजार ६९५ जना रहेका छन् भने होम आइसोलेसनमा १० हजार ९२९ जना छन्। यस्तै क्वारेन्टाइनमा ६ हजार ३१० जना रहेका छन्। मन्त्रालयका अनुसार नेपालमा पछिल्लो २४ घन्टामा १० हजार ८० नमूनाको पीसीआर परीक्षण भएको छ। ७४२ जना कोरोना जितेर डिस्चार्ज भएको मन्त्रालयले जनाएको छ। योसँगै कुल डिस्चार्ज हुनेको संख्या ५१ हजार ८६६ पुगेको छ। यो प्रतिशत ७३ दशमलव ३ हो। आइसीयूमा २२५ र भेन्टिलेटरमा ३१ जनाको उपचार भइरहेको छ। नेपालमा कोरोनाबाट मृत्यु हुनेको संख्या बढिरहेको छ। हालसम्म ४८१ जनाको मृत्यु भएको छ। सोमबार मात्रै ४ जनाको मृत्यु भएको मन्त्रालयले पुष्टि गरेको छ।"
प्रदेश १ मा थप ८३ जनामा कोरोना संक्रमण,"विराटनगर : पछिल्लो २४ घण्टाभित्रमा प्रदेश १ मा कोरोना भाइरसका ८३ जना नयाँ संक्रमित थपिएका छन् । प्रदेशमा सोमबार नौ सय २२ जनाको पीसीआर परीक्षण भएकोमा २७ महिला र ५६ पुरुषमा संक्रमण पुष्टि भएको हो । आठ सय ३९ जनाको रिपोर्ट नेगेटिभ आएको छ । नयाँ थपिएका संक्रमितमा सुनसरीका ३६, मोरङका ३०, ओखलढुंगाका चार, खोटाङ र झापाका दुईदुई, धनकुटा र इलामका एकएक र प्रदेश १ बाहिरका सात जना रहेको सामाजिक विकास मन्त्रालयले जनाएको छ । सुनसरीको धरानमा सात महिला, सात पुरुष, इटहरीमा दुई महिला, नौ पुरुष, दुहवीमा तीन महिला, पाँच पुरुष, हरिनगरमा एक पुरुष र स्थानीय तह नखुलेका दुई पुरुषको रिपोर्ट पोजेटिभ आएको मन्त्रालयले जनाएको छ । मोरङको विराटनगर महानगरपालिकामा छ महिला, १० पुरुष, बूढीगंगामा छ पुरुष, बेलबारीमा एक महिला, एक पुरुष, सुन्दरहरैँचामा एक महिला, एक पुरुष, उर्लाबारीमा एक पुरुष, स्थानीय तह नखुलेका एक महिला, दुई पुरुषमा कोरोना पुष्टि भएको हो । ओखलढुंगाको सिद्धिचरणमा एक महिला, दुई पुरुष, सुनकोशीमा एक पुरुष, खोटाङको ऐँसेलुखर्कमा र स्थानीय तह नखुलेका एकएक पुरुषमा कोरोना देखिएको छ । झापाको मेचीनगर र बिर्तामोडमा एकएक पुरुष, धनकुटा र इलाममा एकएक महिला र प्रदेश १ बाहिरका तीन महिला र चार पुरुषको रिपोर्ट पोजेटिभ आएको मन्त्रालयले जनाएको छ । प्रदेश १ मा कोरोना संक्रमितको संख्या छ हजार पाँच सय १९ पुगेको छ । हालसम्म एक लाख २१ हजार नौ सय १२ जनाको पीसीआर परीक्षण हुँदा एक लाख १५ हजार तीन सय ९३ जनाको रिपोर्ट नेगेभिट आएको छ । प्रदेश १ मा संक्रमण पुष्टि भएर उपचाररतमध्ये ४४ जना सफल उपचारपछि कोरोना जित्दै सोमबार डिस्चार्ज भएका छन् । बीपी कोइराला स्वास्थ्य विज्ञान प्रतिष्ठान धरानबाट २४, कोशी अस्पताल कोभिड१९ उपचार केन्द्र विराटनगरबाट सात, मेची अस्पताल झापाबाट सात, धाइजन आइसोलेसन केन्द्र झापाबाट तीन, न्युरो अस्पताल विराटनगरबाट दुई र होम आइसोलेसनबाट एक जना डिस्चार्ज भएका छन् । प्रदेशमा हालसम्म दुई हजार आठ सय ६८ जना डिस्चार्ज भएको जानकारी मन्त्रालयले दिएको छ ।"
नेप्सेमा फेरि गिरावट,"काठमाडौं : धितोपत्र बजारमा शेयर कारोबार मापक नेप्से परिसूचक आज झिनो अङ्कले ओरालो लागेको छ। नेपाल स्टक एक्सचेञ्जका अनुसार नेप्से ४७३ विन्दुले ओरालो लागेर एक हजार ५६०८३ मा पुगेको छ। यस्तै सेन्सेटिभ परिसूचक ०८७ ले वृद्धि भई ३०९६० मा पुगेको छ। कूल १९१ कम्पनीको ६९ लाख ९७ हजार ४२० कित्ता शेयर रु एक अर्ब ६९ करोड एक लाख ५४ हजार ५२५ बराबरमा कारोबार भएको छ। कारोबार भएका कूल १२ उपसमूहमध्ये आज दुई उपसमूहको शेयर उकालो लागेको छ भने दश उपसमूहको शेयर भने ओरालो लागेको छ। विकास बैंक २२४ र वित्त ११४१ ले वृद्धि हुँदा बैंकिङ ४०३, व्यापार १४६९, होटल १९३९, जलविद्युत् २९१, निर्जीवन बीमा ४९८३, उत्पादन १९६४, अन्य ०१, लघुवित्त ७६१, जीवन बीमा ५२९१ र सामूहिक लगानी कोष ००५ ले ओरालो लागेको छ। कारोबारका आधारमा आज हिमाल दोलखा हाइड्रोपावर कम्पनी शीर्ष स्थानमा रहेको छ। सो कम्पनीको रु नौ करोड ३२ लाख ६३ हजार ४५६ बराबरको कारोबार भयो। यस्तै नेपाल पुनर्बीमा कम्पनी रु छ करोड ४० लाख ३३ हजार ४४५, अरुण भ्याली हाइड्रोपावर कम्पनी रु पाँच करोड ९५ लाख ६३ हजार ८०५, प्रभु बैंक रु पाँच करोड २७ लाख आठ हजार ५२६, नेपाल लाइफ इन्सुरेन्स कम्पनी रु चार करोड ९९ लाख चार हजार ४५९ र कुमारी बैंक रु चार करोड ८३ लाख २० हजार ३४९ बराबरको कारोबार भई शीर्ष स्थानमा रहे। त्यस्तै कारोबारका आधारमा आज नेपाल फाइनान्स ९६३, सेन्ट्रल फाइनान्स कम्पनी ८११, रिलायन्स फाइनान्स लिमिटेड ७६४, सपोर्ट लघुवित्त ५११ र प्रोगेसिभ फाइनान्सका लगानीकर्ताले ४३१ प्रतिशतले कमाए। पाँचथर पावर कम्पनी ५१७, गुर्खाज फाइनान्स ४८३, दिव्यश्वरी हाइड्रो पावर ४३५, आँखु खोला जलविद्युत् कम्पनी ३८१ र सानिमा इक्विटी फन्डका लगानीकर्ताले ३३६ प्रतिशतले गुमाए। रासस"
पद्मश्री साधना पुरस्कार नलिने मोदनाथ प्रश्रितको घोषणा,"काठमाडौँ : साहित्यकार मोदनाथ प्रश्रितले पद्मश्री साधना सम्मान नलिने घोषणा गरेका छन्। पुरस्कार दिने निर्णय भएको समाचार सार्वजनिक भएसँगै आफ्नो चरित्र हत्या गर्न केही व्यक्ति र समूह लागेको भन्दै सोमबार उनले पुरस्कार नलिने घोषणा गरेका हुन्। खेम हरिकला समाज कल्याण परिषद्ले मलाई पद्मश्री साधना सम्मान दिने निर्णय गरेकोमा संस्थाप्रति आभार प्रकट गर्दछु। विज्ञप्ति जारी गर्दै उनले भनेका छन्, यो समाचार प्रकाशित भए पश्चात् अप्रमाणित विषय सुनियोजित रुपमा उठान गरी मेरो चरित्र हत्या गर्न केही व्यक्ति तथा समूह लागेको सन्दर्भमा मैले यो पुरस्कार नलिने निश्चय गरेको व्यहोरा सूचित गर्दछु। यस अगाडि उपन्यास 'हंस' का लागि पद्मश्री पुरस्कार पाएका लेखक सञ्जीव उप्रेतीले अर्का लेखक तथा राजनीतिज्ञ प्रश्रितसँगै उभिएर पुरस्कार ग्रहण गर्न नसक्ने प्रतिक्रिया दिएका थिए। लेखक उप्रेतीले प्रश्रितमाथि नेत्री शारदा भुसालले यौन हिंसाको आरोप लगाएको प्रसंग कोट्याउँदै उनीसँग पुरस्कार लिन नसक्ने बताएका थिए। मोदनाथ प्रश्रितसँग उभिएर पुरस्कार नलिने लेखक उप्रेतीको घोषणा खेमलालहरिकला लामिछाने समाज कल्याण प्रतिष्ठानले वर्ष २०७६ को पद्मश्री पुरस्कार उप्रेती र प्रश्रितलाई दिने घोषणा गरेको थियो। तर उप्रेतीले यौन हिंसाको आरोप लागेका लेखकसँग उभिएर पुरस्कार ग्रहण गर्न नसक्ने भन्दै आपत्ति जनाएका थिए। तत्कालीन नेकपा एमालेको तर्फबाट पूर्वमन्त्री समेत रहेका प्रश्रित मदन पुरस्कार विजेता लेखकसमेत हुन्। जसमाथि केही वर्षअघि भुसालले पुस्तकमार्फत नै यौन हिंसाको आरोप लगाएकी थिइन्।"
पर्वतको विहादीमा प्रहरी चौकी,"कुश्मा : पर्वतको विकट पालिकाको रुपमा रहेको विहादी गाउँपालिका ४ वहाकीठाँटीमा प्रहरी चौकी स्थापना गरिएको छ । गाउँपालिकाको केन्द्र समेत रहेको वहाकीठाँटीमा शान्ति, सुरक्षा कायम गर्नका लागि प्रहरी चौकी स्थापना गरिएको हो । यसअघि पालिका अन्तर्गत ३ रानीपानी, ६ शालिग्राम र १ बाच्छामा प्रहरी चौकी रहेपनि पालिकाको केन्द्र रहेको स्थानमा जनघनत्व बढ्दै गएपछि प्रहरी चौकी स्थापना गरिएको हो। विभिन्न वित्तिय संस्थाका शाखा स्थापनालगायतको सुरक्षा, सामाजिक झैझगडा र गैरकानूनी क्रियाकपको न्यूनिकरणका लागि प्रहरी चौकी थप गरिएको पर्वतका प्रहरी नायब उपरिक्षक विश्वराज अधिकारीले जानकारी दिए । प्रहरी चौकीको पर्वतका प्रमुख जिल्ला अधिकारी शम्भुप्रसाद रेग्मीले उद्घाटन गरे । सो अवसरमा बोल्दै रेग्मीले जिल्लाका सवै क्षेत्रका नागरिहरुको सुरक्षाका लागि प्रहरी प्रशासन तयार रहेको बताउँदै समाजमा शान्ति सुरक्षा र अमनचयन कायम गर्न प्रहरी र नागरिकबीच सहकार्य हुनुपर्नेमा जोड दिए । उनले प्रहरीलाई आवश्यक सहयोग गर्न गाउँपालिकावासीलाई आग्रह समेत गरे । विहादी गाउँपालिकाका अध्यक्ष कमलप्रसाद भुषालले बढ्दो चहलपहल र जनघनत्वलाई मध्यनजर गर्दै गाउँपालिकाको केन्द्रमा प्रहरी चौकी स्थापना गर्न सहयोग गर्ने सवैमा धन्यवाद दिए । उनले शान्ति सुरक्षाको प्रत्याभूति भएपछि गाउँ समाजको विकास तीब्र गतिमा हुने बताउँदै पालिका र प्रहरीबीच आवश्यक समन्वय र सहकार्य गर्दै अघि बढ्ने प्रतिवद्धता व्यक्त गरे । कार्यक्रममा सशस्त्र प्रहरी बल गण नं २५ का सशस्त्र प्रहरी उपरीक्षक बिजय केसी, जिल्ला प्रहरी कार्यालय पर्वतका प्रमुख प्रहरी नायव उपरीक्षक बिश्वराज अधिकारी, सिचाई डिभिजन कार्यालय पर्वतका प्रमुख थल बहादुर तामाङलगायत गाउँपालिकाका जनप्रतिनिधीहरु र समाजसेवीहरुको सहभागिता थियो । वहाकीठाँटीमा बढ्दो जनघनत्वसँगै हुन सक्ने गैरकानुनी गतिविधि रोकथाम एवम् बढ्दो सहारीकरणलाई व्यवस्थापनका लागि प्रहरी चौकीको स्थापना गर्न मन्त्रीपरिषदको २०७६ साल असोज ७ गतेको वैठकले स्वीकृति दिएको थियो । स्वीकृति पाएको ठिक एक वर्षमा जग्गा र भवनको व्यवस्थापन गरेर प्रहरी चौकी स्थापना गरिएको प्रहरी नायब उपरीक्षक विश्वराज अधिकारीले जानकारी दिए ।"
कांग्रेस विवाद : पौडेल समूहको विरोधपत्रमा सिटौला पक्षले दिएनन् साथ,"काठमाडौं : महाधिवेशनलाई प्रभावित पार्न र पार्टी कब्जा गर्ने नियतले विधानविपरीतका कामकारवाही भएको निष्कर्ष निकाल्दै वरिष्ठ नेता रामचन्द्र पौडेल समूहले निर्णय सच्याउन सभापति शेरबहादुर देउवालाई अल्टिमेटमसहित हस्ताक्षर बुझाएको छ। पौडेल समूह निकट २७ केन्द्रीय सदस्यको हस्ताक्षरसहितको विरोधपत्र सोमबार पार्टी कार्यालयका मुख्यसचिव कृष्णप्रसाद पौडेललाई बुझाइको हो। असोज १९ गतेका लागि तय भएको केन्द्रीय समिति बैठकसम्म विधानविपरीत गरिएको निर्णय सच्याउन पौडेल समूहले अल्टिमेटम दिएको छ। विधानविपरीत निर्णय नगर्न नेतृत्वलाई पटक पटक लिखित र मौखिक रुपमा ध्यानाकर्षण गराउँदा पनि सुनुवाई नभएको भन्दै पौडेल समूहले अब वैधानिक संघर्षका कार्यक्रम गर्न बाध्य हुने चेतावनी दिएको हो। पार्टी विधानसम्मत सञ्चालन गरी १४ महाधिवेशन स्वच्छ, निष्पक्ष गर्ने वातावरण सृजना गरियोस् भनि पुन स्मरण गराउँछौं। यदि सभापतिज्यूले आगामी असोज १९ गते राखिएको केन्द्रीय समितिको बैठक सम्ममा विधानसम्मत उठाइएका विषयको न्यायपूर्ण र विधिसम्मत समाधान गर्नेतर्फ गम्भीरता र तदारुपता देखाउनु भएन भने वैधानिक संघर्षका कार्यक्रम गर्न बाध्य हुनेछौं, पार्टी सभापतिलाई सम्बोधन गरिएको विरोध पत्रमा उल्लेख छ। विभाग खारेजी र क्रियाशील सदस्यता पारदर्शी नभए पार्टी कार्यालयमा धर्ना दिनेदेखि केन्द्रीय समितिबाट राजीनामा दिनुपर्ने दवाव पौडेल समूहलाई छ। महाधिवेशनको औपचारिक प्रक्रिया सुरु भएपछि पार्टीमा विधिविहीन, अराजकता, आपसी अविश्वास, द्वन्द्ध, पक्षविपक्षको रुपमा ध्रुविकृत भएको निष्कर्ष पौडेल समूहको छ। यस्तो पक्षपात पूर्ण ढंगबाट महाधिवेशन गर्न खोज्नुले केवल पार्टी कब्जा गर्ने नियत देखिन्छ। महाधिवेशनको मिति तोकिसकेपछि पार्टीका विभाग एवं अन्य संरचनामा विभिन्न नियुक्तिहरु गर्न वैधानिक व्यवस्था र महाधिवेशनको आचारसंहिताको ठाडो उल्लंघन हो, पौडेल समूहको निष्कर्ष छ। देउवालाई पौडेल समूहको चेतावनीपत्र : निर्णय नसच्चाए वैधानिक संघर्ष विरोधपत्रमा वरिष्ठ नेता पौडेल, महामन्त्री डा शशांक कोइराला, कोषाध्यक्ष सीतादेवी यादव, पूर्व महामन्त्री प्रकाशमान सिंह, पूर्व सहमहामन्त्रीद्वय रामशरण महत र अर्जुननरसिंह केसीसहित २७ केन्द्रीय सदस्यले हस्ताक्षर गरेका छन्। उनीहरुले केन्द्रीय विभाग गठन, पार्टी समायोजन, क्रियाशील सदस्यता वितरण, भ्रातृसंस्था र विदेश जनसम्पर्क समितिका विषयमा पछिल्ला समय पार्टी नेतृत्वबाट भएका कदमप्रति तीब्र असन्तुष्टि जनाएका हुन्। तत्कालीन पार्टी सभापति सुशील कोइरालाले दुई वर्षभित्रै विभागहरु गठन गर्दा अवैधानिक भन्दै पार्टी अफिसमा धर्ना र राजीनामा समेत गराई खारेज गरिएका घटनाहरु स्मरण गराउँदै पौडेल समूहले भनेको छ, सभापतिज्यू, अरुमाथि आफैंले लागू गराएको नियम आफूमाथि चाँहि लागू हुनुहुँदैन भन्ने अवधारणा र मान्यताले हामीलाई पार्टी जीवनबाट अराजकतातिर धकेल्छ। लोकतन्त्र च्यूत गराएर भीडतन्त्रमा प्रवृत्त गराउँछ। सप्तरी, सिरहा, धनुषा, सर्लाही, रौतहट, बारा जिल्लाको समायोजन प्रक्रिया अझै पुरा नहुनु, सिन्धुपलाञ्चोक, काभ्रेपलाञ्चोक र मुस्ताङ जिल्लामा क्रियाशील सदस्यता वितरणमा अवरोध हुनु र राजनीतिक दल समायोजनका नाममा मनोमानी क्रियाशील सदस्यता वितरण गरिनु आपत्तिजनक भएको भन्दै निर्णय नमान्ने पौडेल समूहले चेतावनी दिएको छ। रसुवा, सर्लाही, सप्तरी, बारा, सिरहा, रौतहट धनुषामा पार्टीको केन्द्रीय समितिको निर्णयविपरीत परिपत्र भएको उसको दावी छ। त्यस्तै अन्य राजनीतिक दल समायोजन समितिबाट डडेल्धुरा, कपिलवस्तु, डोल्पा, कैलाली लगायतका जिल्लामा मनोमानी क्रियाशील सदस्यता वितरण गरिएको निर्णय स्वीकार नगर्ने पौडेल समूहले स्पष्ट पारेको छ। त्यस्तै केन्द्रीय निर्वाचन समितिको निष्पक्षतामाथिसमेत पौडेल समूहले प्रश्न उठाएको छ। सिन्धुपाञ्चोक, काभ्रेपलाञ्चोक र मुस्ताङले केन्द्रीय निर्वाचन समितिलाई फाइल बुझाइसक्दा पनि निर्वाचन समितिले उक्त जिल्लाको सम्बन्धमा निर्णय नै नगरी क्रियाशील सदस्यता वितरण प्रक्रिया नै अवरोध सृजना गर्नुका पछाडि निर्वाचन समितिको निष्पक्ष जिम्मेवारीप्रति पनि गम्भीर प्रश्न खडा भएको छ, विरोधपत्रमा भनिएको छ, र यमसमा समेत नेतृत्वको अनुचित हस्तक्षेप छ भन्ने बुझ्न कठिन छैन। सिटौला समूहले साथ दिएन पार्टी भित्र तेस्रो धारका रुपमा चिनिने पूर्वमहामन्त्री कृष्णप्रसाद सिटौला समूहले विरोधपत्रमा हस्ताक्षर गरेको छैन। सिटौला समूहकै केन्द्रीय सदस्यहरु गगनकुमार थापा, प्रदीप पौडेल र उमाकान्त चौधरी विरोध पत्रमा हस्ताक्षर गर्ने पक्षमा थिए। तर सिटौलाले पार्टीभित्र ध्रुविकरण नभई एकताको आवश्यकता रहेको भन्दै विरोधपत्रमा हस्ताक्षर गर्न नहुनेमा जोड दिएका थिए। त्यसपछि सिटौलानिकट कुनै पनि केन्द्रीय सदस्यले विरोध पत्रमा हस्ताक्ष गरेनन्। केन्द्रीय समितिमा सिटौला पक्षका पाँच जना केन्द्रीय सदस्य छन्। लामो समय गृहजिल्ला झापामा रहेका सिटौला शुक्रबार काठमाडौं फर्किएका थिए। उनले शनिबार सभापति देउवा र आइतबार वरिष्ठ नेता पौडेललाई भेटेर पार्टीभित्र एकता कायम गराउन आग्रह गरेका थिए।"
असोज १५ गतेबाट सहुलियत मूल्य पसल सञ्चालन,"काठमाडौं : दशैँलाई लक्षित गर्दै असोज १५ गतेबाट सहुलियत मूल्यको पसल सञ्चालन गरिने भएको छ। सरकारी स्वामित्वमा सञ्चालित खाद्य व्यवस्था तथा व्यापार कम्पनी लिमिटेड र साल्ट ट्रेडिङ कर्पोरेशनले आगामी मङ्सिर ७ गतेसम्म पसल सञ्चालन गर्ने भएका हुन्। खाद्य कम्पनीले काठमाडौँ उपत्यकाका पाँच बिक्री केन्द्रमा सुपथ मूल्य पसल सञ्चालन गर्ने भएको छ। कम्पनीका अनुसार थापाथली, रामशाहपथ, नख्खु, लगनखेल र सूर्यविनायकमा रहेका बिक्री काउन्टरमा नै सुपथ मूल्य सञ्चालन गर्ने र सम्भाव्यताका आधारमा बाहिरका जिल्लामा समेत पसल सञ्चालन गरिने कम्पनीका प्रमुख कार्यकारी निर्देशक नेत्रप्रसाद सुवेदीले जानकारी दिए। आज उद्योग, वाणिज्य तथा आपूर्ति मन्त्रालयमा भएको छलफलमा दुई कम्पनीलाई काठमाडौं उपत्यकामा पाँचपाँच स्थानमा सुपथ मूल्यका पसल सञ्चालनको अनुमति दिइएको छ। सोही अनुमतिका आधारमा दुबै कम्पनीले बिक्री काउन्टरमा सुपथ मूल्य पसल सञ्चालनको तयारी गरिएको सुवेदीले जानकारी दिए। मन्त्रालयमा भएको छलफलमा दुबै कम्पनीले एक अर्काका सामग्रीको समेत बिक्री वितरण गर्न पाउने भएका छन्। साल्ट ट्रडिङको ललितपुर, सङ्लुगल, कोटेश्वर, भक्तपुर र बनेपामा बिक्री काउन्टर रहेका छन्। सोही स्थानमा सुपथ मूल्य पसल सञ्चालन गरिने कर्पोरेशनले जनाएको छ। तीन जिल्लाबाट खसीबोका तथा च्याङ्ग्रा ल्याइने कम्पनीले दशैंका लागि तीन जिल्लाबाट खसीबोका तथा च्याङ्ग्रा खरिद गर्ने भएको छ। दाङ र मकवानपुरबाट एक हजार खसी तथा बोका र मुस्ताङबाट एक हजार च्याङ्ग्रा ल्याउने निर्णय भएको कम्पनीले जनाएको छ। सुरुआती चरणमा उक्त स्थानबाट तीन हजार खसीबोका तथा च्याङ्ग्रा ल्याउने तयारी भए तापनि शुरुवाती चरणमा दुई हजार मात्र ल्याइने भएको छ। गत वर्षको मागअनुसार तीन हजार ल्याइने तयारी भए तापनि यसवर्ष मागमा कमी आउने सम्भावना देखिएपछि दुई हजार मात्र ल्याउन लागिएको हो, माग बढ्यो भने आवश्यकताअनुसार पछि थप गर्ने गरी ल्याउन लागिएको सुवेदीले जानकारी दिनुभयो। थापाथली काउन्टरबाट घटस्थापनाको दुई दिन अघिदेखि खसीबोका बिक्री गरिने कम्पनीले जनाएको छ।"
कोरोना महामारीमा परीक्षा लिन खोजिएपछि विद्यार्थी आन्दोलित,"विराटनगर : कोरोना भाइरस संक्रमण बढिरहेका विराटनगर महानगरपालिकाले कक्षा ११ को परीक्षा सञ्चालन गर्ने तालिका सार्वजनिक गरेपछि विद्यार्थीहरु आन्दोलित बनेका छन्। पछिल्लो समय कोरोना संक्रमण दर बढ्दै गइरहे पनि महानगरले असोज २५ देखि कात्तिक ३ गतेसम्मको परीक्षा तालिका सार्वजनिक गरेको छ। संक्रमण तीव्र रुपमा फैलिएको र कोरोनाले ग्रस्त बनाएको विराटनगरमा निजी विद्यालय सञ्चालकको दबाबमा महानगरले एक्कासि परीक्षा तालिका सार्वजनिक गरेको स्रोतले बतायो। परीक्षा सञ्चालनको विरोधमा उत्रिएका विद्यार्थीले सोमबार महानगरपालिकाको कार्यालय घेराउ गर्दै धर्ना दिए। कोरोना कहरले समस्यामा परिरहेका बेला चाडपर्वको मुखमा विद्यार्थीसँग शुल्क असुल्ने हिसाबले परीक्षा सञ्चालन गर्न लागिएकोभन्दै अभिभावकले पनि विरोध जनाएका छन्। उनीहरुले निजी विद्यालय सञ्चालकसँगको मिलेमतोमा कोरोना फैल्याउने गरी गर्न लागिएको परीक्षा तत्काल रोकिनु पर्ने माग राखेका छन्। विद्यार्थीहरुले कोरोना महामारीको केन्द्र रहेको विराटनगरमा लिइने परीक्षामा सहभागी हुन नसक्ने जनाएका छन्। विद्यार्थी संरक्षण देवकोटाले परीक्षामा सहभागी हुँदा विद्यार्थीमा कोरोनाको जोखिम रहने बताए। यति लामो समयदेखि पठनपाठन बन्द भएको अवस्थामा दशैंको मुखमा आएर परीक्षा लिन खोजियो, उनले भने, विद्यार्थीसँग शुल्क उठाउने नयाँ काईदा रचिएको देखिन्छ। कोरोनाले खाना र लाउननै समस्या भइरहेका बेला अभिभावकसँग परीक्षा शुल्क बुझाउने पैसा नभएको विद्यार्थी शशांक पाठकले बताए। समुदायस्तरमा कोरोना संक्रमण देखिएको विराटनगरमा ठूलो संख्या एकै ठाउँमा भेलाजम्मा हुँदा विद्यार्थीमा संक्रमण फैलन सक्छ, उनी भन्छन्, यस्तो संकटको अवस्थामा हाम्रा अभिभावकले शुल्क बुझाउन सक्ने अवस्था छैन भन्ने कुरा पनि सम्बिन्धत निकायले बुझिदिनु पर्छ। पाठकले घरघरमा कोरोना पुग्ने जोखिम हुने भएकाले संक्रमण नियन्त्रणमा आएपछि परीक्षा लिनु पर्ने माग राखे। मुलुकमा अन्यत्र परीक्षाको तयारी नभए पनि विराटनगरमा परीक्षा लिन लागिएपछि विरोधमा उत्रनु परेको विद्यार्थीको भनाइ छ। विराटनगर बाहिरका विद्यार्थीहरुले कोरोना महामारीको कारण घरमै सुरक्षित बसिरहेको बेला परीक्षाको लागि विराटनगर आउन सम्भव नहुने बताएका छन्। चाडपर्वको मुखमा परिवारमा कोरोना सर्यो भने कसले जिम्मा लिन्छ ?, सिरहा घर भएका विद्यार्थी अजय साहले भने, परीक्षाका नाममा विद्यार्थी र परिवारलाई नै जोखिममा पार्ने काम भइरहेको छ। शिक्षा मन्त्रालयले माघ महिनासम्ममा परीक्षा लिन निर्देशन दिएको भए पनि अहिले नै परीक्षा लिनुपर्ने कारणबारे महानगरले कुनै स्पष्ट जानकारी दिएको छैन। शिक्षा मन्त्रालयले तत्काल विद्यालय नखोल्न दिएको निर्देशन उल्लंघन गर्दै जबरजस्ती शुल्क असुल्ने प्रयोजनको लागि परीक्षा लिन लागिएको विद्यार्थीको आरोप छ। अहिल्यै गर्ने भए अनलाइन पद्दतिबाट परीक्षा सञ्चालन गर्नुपर्ने विद्यार्थीको माग छ। विराटनगरबाहेक मोरङका अरु कुनै पनि स्थानीय तहले परीक्षा सञ्चालनको तालिका सार्वजनिक गरेका छैनन्। राष्ट्रिय परीक्षा बोर्डले कक्षा ११ को परीक्षा विद्यालयले नै सञ्चालन गर्ने गरी निर्देशिका जारी गरेको छ। त्यहीअनुसार परीक्षा सञ्चालनको तयारी भएको विराटनगर महानगरपालिकाको शिक्षा शाखा प्रमुख दुर्गाप्रसाद खतिवडाले बताए। उनले महानगरले परीक्षाको समन्वय मात्र गरेको बताउँदै परीक्षाकै कारण कोरोना सर्छ भन्ने कुरा गलत भएको दाबी गरे। उच्च माध्यकि विद्यालय सञ्चालकहरुको संगठन हिसान मोरङका अध्यक्ष राजेश कार्की परीक्षामा सहभागी हुँदैमा कोरोना नसर्ने दाबी गर्छन्। विद्यार्थीबाटै शुल्क उठाएर शिक्षकलाई तलब खुवाउने बाध्यता छ, उनी भन्छन्, त्यही भएर सुरक्षा सावधानी अपनाउँदै परीक्षा सञ्चालन गर्न लागिएको हो। कार्कीले अभिभावक र विद्यार्थीकै सहजताका लागि परीक्षा सञ्चालनको तयारी भइरहेको बताउँदै तत्काल शुल्क बुझाउन नसक्नेलाई पछि तिर्दा पनि हुने गरी बाटो खुल्ला राखिने जानकारी दिए। विराटनगरमा कक्षा १११२ पढाई हुने ३७ वटा विद्यालय छन्। जसमा २६ वटा निजी स्तरका छन्। कक्षा ११ मा प्रदेश १ र २ का करिब आठ हजार विद्यार्थी अध्ययनरत छन्।"
मन्त्री हटाउने विषयमा ओली र प्रचण्डको कुरा मिलेन,"काठमाडौं : प्रधानमन्त्री केपी शर्मा ओली र नेकपाका अध्यक्ष पुष्पकमल दाहाल प्रचण्डबीच सोमबार बालुवाटारमा भएको भेटवार्ता सकिएको छ। मन्त्रिपरिषद् पुनर्गठनलगायत पार्टी सचिवालयमा प्रस्तुत एजेन्डाबारे छलफल गरी समझदारी जुटाउनका लागि बसेको बैठक सहमति जुट्न नसकेपछि मंगलबार फेरि बस्ने गरी सकिएको हो। 'कुन कुन मन्त्रीलाई हटाउने र कति जनालाई हटाउने भन्ने विषयमा आजको बैठकमा कुरा मिल्न सकेन' नेकपाका एक नेताले भने। ति नेताका अनुसार कुन मापदण्ड र कसलाई हटाउने भन्ने ओली र प्रचण्डबीच कुरा मिल्न नसकेको हो। ओलीले आजभोलि नै मन्त्रिपरिषद् पुनर्गठन गर्न चाहेको र प्रचण्डले १४ गतेपछि गर्नुपर्ने अडान राखेका छन्। 'उपाध्यक्ष वामदेव गौतमलाई पनि मन्त्रिपरिषद् बैठकमा सहभागी गराउनुपर्ने भएकाले तत्काल पुनर्गठन गर्न नहुने पक्षमा छन् प्रचण्ड हुनुहुन्छ' प्रचण्ड निकट एक नेताले भने ' गौतमविरुद्ध परेको रिटको पेसी १४ गतेलाई तोकिएको सोही दिन फैसला आउने भएकाले दुई दिन पर्खन प्रचण्डले चाहनु भएको हो।' यो विषयमा प्रचण्डलाई वरिष्ठ नेता झलनाथ खनाल र माधव नेपालले पनि साथ दिएका छन्। प्रचण्डले प्रधानमन्त्रीसहित २५ मन्त्रालयमा १० वटा पूर्वमाओवादी समूहलाई दिनुपर्ने, बाँकी १५ मा वरिष्ठ नेता माधवकुमार नेपाल समूहसहितलाई प्रधानमन्त्री ओलीले व्यवस्थापन गर्नुपर्ने प्रस्ताव गरेका छन्। ओलीले भने ९ मन्त्रालय मात्र पूर्वमाओवादी समूहलाई दिन सकिने बताइरहेका छन्। एउटा मन्त्रालयमा कुरा नमिलेको स्रोत बताउँछ। नेकपा स्थायी समितिको २६ भदौमा सम्पन्न बैठकले मन्त्रिपरिषद् पुनर्गठन गर्ने प्रस्ताव पारित गरेको थियो। सोही प्रस्ताव कार्यान्वयनका क्रममा ४ असोजमा पार्टी सचिवालयमा नेताहरूले छलफल गरेका थिए। उक्त छलफलमा प्रधानमन्त्रीबाहेक सबै टिम फेर्ने, दुई वर्ष पूरा भएकालाई बिदाइ गरी नयाँ ल्याउने या कार्यक्षमताका आधारमा मात्र फेर्ने भन्ने विकल्पमा छलफल चलेको थियो। कुन विधिमा जाने भन्नेमा शीर्ष नेताहरूकै मत बाझिएको थियो। त्यसपछि दुई अध्यक्ष पहिला छलफल गरी सचिवालय सदस्यको सुझावका आधारमा मापदण्ड तय गर्ने र मन्त्रिपरिषद् पुनर्गठन गर्ने गरी अगाडि बढेका हुन्। बिहीबार, शुक्रबार र आइतबार र सोमबार छलफलमा बसे पनि यही विधिमा जाने भन्नेमा ओली र प्रचण्ड समझदारीमा पुगेका छैनन्। ओलीले त्यसका लागि मन्त्रीहरूसँग एकल र सामूहिक रूपमा छलफल चलाइरहेका छन्। दुई अध्यक्षको छलफलपछि आइतबारै मन्त्रिपरिषद् बैठक बसेको थियो। ओलीले त्यसलगत्तै पूर्वमाओवादी धारका मन्त्रीहरू रामबहादुर थापा, वर्षमान पुन, गिरिराजमणि पोखरेललगायतसँग अलग्गै छलफल गरेका थिए। उनले शनिबार उपप्रधान तथा रक्षामन्त्री ईश्वर पोखरेल, स्वास्थ्यमन्त्री भानुभक्त ढकाललगायतसँग छलफल गरेका थिए। प्रचण्डले ओलीसँगको छलफलबारे वरिष्ठ नेता नेपाललाई ब्रिफिङ गरेका थिए। उनले शुक्रबार उपाध्यक्ष वामदेव गौतम र वरिष्ठ नेता नेपालसँग सामूहिक रूपमा छलफल गरेका हुन्। प्रचण्डले आइतबार बिहान गृहमन्त्री थापा र ऊर्जामन्त्री पुन, शिक्षामन्त्री पोखरेल, भूमि व्यवस्थामन्त्री पद्मा अर्यालसहित स्थायी समिति सदस्य जनार्दन शर्मासँग छलफल गरेका थिए। प्रचण्डले थापालाई उपप्रधान लिएर मन्त्रालय हेरफेरको चाहना छ कि भनी जिज्ञासा राखेको सोतले जनाएको छ। थापाले भने आफू सरकारमा रहे गृहकै जिम्मेवारीमा रहने बताएका थिए। प्रधानमन्त्रीको चाहना भने उपप्रधान तथा रक्षामन्त्री पोखरेल र गृहमन्त्री थापालाई पुनर्गठन हुने मन्त्रिपरिषद्मा पनि समावेश गर्ने देखिएको छ। प्रचण्डले थापाको मन्त्रालयका सन्दर्भमा एकपटक आफूले छलफल गर्ने बताएपछि आइतबार बिहान प्रचण्डथापा भेट भएको थियो। प्रधानमन्त्रीले ऊर्जामन्त्री पुन र परराष्ट्रमन्त्री प्रदीप ज्ञवालीलाई पनि मन्त्रिपरिषद्मा राख्न चाहिरहेका छन्। अन्य मन्त्रीका हकमा पनि उनले झिक्ने विषयमा त्यति रुचि नदेखाएको स्रोत बताउँछन्। तर, प्रचण्डसँगको सहमतिका आधारमा मन्त्री झिक्नै परे पनि बढीमा १० जना आसपासमा मात्र फेर्ने योजनामा ओली छन्। गृहमा मन्त्री थापालाई नै प्रधानमन्त्री ओलीले यथावत् राख्न चाहेका छन्।"
मेक्सिकोको एक रेष्टुरेन्टमा हतियारधारी समूहको आक्रमणबाट ११ जना मारिए,मेक्सिको सिटी : मेक्सिकोको ग्वानजुतो प्रान्तस्थित एक रेष्टुरेन्टमा आइतबार हतियारधारी समूह छिरेर अन्धाधुन्ध गोली प्रहार गर्दा ११ जनाको मृत्यु भएको छ । आइतबार अचानक हतियारधारी समूह रेष्टुरेन्टमा छिरेर गोली चलाउँदा त्यहाँ ठूलो संख्यामा पाहुना र कर्मचारीहरु थिए । मृत्यु हुनेमध्ये सात पुरुष र चार महिला छन् । उनीहरु पाहुना र कर्मचारी रहेका थिए । आइतबार बिहान मोटरसाइकलमा अचानक ठूलो संख्यामा आएका ती बन्दुकधारीहरु कहाँबाट आएका थिए र कहाँ गए भन्ने यकिन भएको छैन । साथै घटनाबारे अनुसन्धान भइरहेको बताइएको छ । किसानहरुको वाहुल्य रहेको ग्वान्जु सहरमा यस्तो घटना भएको हो । मेक्सिकोमा खासगरी लागूऔषध तस्कर समूहबीच बारम्बार झडप हुने गरेका छन् । कतिपय अवस्थामा प्रहरीसँग पनि तस्कर समूहको झडप पर्ने गरेको छ ।
राष्ट्रपतिबाट तेजाबलगायत तीन अध्यादेश जारी,"काठमाडौं : राष्ट्रपति विद्यादेवी भण्डारीले तेजाब (एसिड) लगायत तीन अध्यादेश जारी गरेकी छन्। नेपालको संविधानको धारा ११४ को उपधारा १ बमोजिम मन्त्रिपरिषद्को सिफारिसमा तेजाबलगायतका तीन अध्यादेश सोमबार जारी गरेकी हुन्। राष्ट्रपति कार्यालयका प्रवक्ता हरिप्रसाद दहालका अनुसार तेजाब तथा अन्य घातक रासायनिक पदार्थ (नियमन) अध्यादेश, २०७७, फौजदारी कसूर तथा फौजदारी कार्यविधिसम्बन्धी केही ऐन संशोधन गर्ने अध्यादेश, २०७७ र नेपाल प्रहरी र प्रदेश प्रहरी (कार्य सञ्चालन, सुपरिवेक्षण र समन्वय) (पहिलो संशोधन) अध्यादेश, २०७७ जारी भएको हो। सरकारले एसिड आक्रमणका दोषीलाई कारबाही गर्न र पीडितको सम्पूर्ण उपचार, शिक्षा र जीविकाको प्रबन्ध गर्ने गरी कानुनी व्यवस्था गर्न अध्यादेश ल्याएको हो। एसिड छ्याप्ने दोषीलाई २० वर्ष जेल सजाय र पीडितलाई पीडकबाटै मनासिब क्षतिपूर्तिको कडा व्यवस्थासहित सरकारले अध्यादेश ल्याएको छ। मुलुकी अपराध संहितामा एसिड छ्याप्नेविरुद्ध कारबाहीको व्यवस्था रहे पनि अपर्याप्त भएको भन्दै संशोधनसहित कडा सजाय तोकेर नयाँ कानुन ल्याइको हो। के छ व्यवस्था ? अध्यादेशले एसिड प्रहारबाट अंगभंग भए क्षतिको मात्राअनुसार अपराधी १० देखि २० वर्षसम्म कैदमा बस्नुपर्ने व्यवस्था गरेको छ। पीडितको मृत्यु भए सर्वस्वसहित जन्मकैदको सजाय र पीडितलाई क्षतिपूर्ति व्यहोनुपर्नेछ। अंगभंग गर्ने मनसायले आक्रमण प्रयास गरे पनि १० वर्षसम्म कैद सजाय हुनेछ। दुवै आँखा जली वा क्षति भई पूर्णरुपमा दृष्टि नष्ट भएमा, दुवै कानको जाली वा क्षति भई सुन्ने शक्ति पूर्णरुपमा नष्ट भएमा, नाक जले वा क्षति भई काम नलाग्ने भएमा, अनुहार पूर्णरुपमा जली वा क्षति भई कुरुप भएमा, महिला भए दुवै स्तन जली वा क्षति भई काम नलाग्ने भएमा वा कसैको यौनांग जली वा क्षति भई नासिएमा यस्तो गर्ने गराउनेलाई २० वर्ष कैद र १० लाख जरिवाना हुनेछ, अध्यादेशमा लेखिएको छ। यस्तै शरीरको कुनै भाग जलेर क्षति भए, मेरुदण्ड जलेर वा क्षति भई काम नलाग्ने अवस्था आए पीडितको क्षति मूल्यांकन गरी १० देखि २० वर्षसम्म कैद र ७ लाखदेखि १० लाख रुपैयाँ जरिवानाको प्रावधान राखिएको छ। प्रधानमन्त्री केपी शर्मा ओलीले एसिड आक्रमणमा परेका पीडितसँग छलफलका क्रममा दोषीलाई कडा प्रावधानसहित चाँडै नयाँ कानुन ल्याउने प्रतिबद्धता जनाएका थिए। मुलुकी अपराध संहिता ऐनमा एसिड प्रहारबाट कसैको मृत्यु भए जन्मकैद, घाइते एवं अंगभंग भए ८ वर्षसम्म कैदको व्यवस्था छ। नयाँ व्यवस्थाअनुसार एसिड प्रहारसम्बन्धी कसुरमा दोषीउपर ज्यान मार्ने उद्योगअन्तर्गत सजायको किटानसमेत गरिएको छ। जसअनुसार १० वर्षसम्म कैद सजाय हुन सक्छ। यस्ता अपराधीको सजाय माफी मिनाहा वा मुद्दा फिर्ता नहुने व्यवस्था छ। एसिड आक्रमणका कारण मृत्यु भए दोषीलाई जन्मकैदको सजाय हुने व्यवस्था मौजुदा मुलुकी अपराध संहितामै छ। अध्यादेशले मुलुकी अपराध संहितामा रहेका एसिडसम्बन्धी अन्य अपर्याप्त विषय समेटेर दोषीलाई थप सजायसहितको व्यवस्था गरेको छ। यस्तै एसिड आक्रमणबाट पीडितको तत्काल मृत्यु नभई सोही कामको परिणामस्वरुप पछि मृत्यु भए पनि ज्यान मुद्दा लाग्नेछ। एसिडपीडितलाई न्याय देऊ एसिडपीडितको अभिभारा राज्यकै एसिड आक्रमण गर्नेलाई कडा कारबाही गर्न सरकारले ल्यायो अध्यादेश एसिड छ्याप्नेलाई २० वर्ष कैद र १० लाख जरिवाना पीडितलाई औषधोपचारका लागि रकम उपलब्ध गराउने व्यवस्था पनि अध्यादेशमा गरिएको छ। कुनै कसुरमा अभियुक्त पत्ता नलागेको वा अन्य कुनै कारणले अदालतमा मुद्दा दायर हुन नसकेमा पीडितलाई अस्पतालमा भर्ना भई औषधोपचार गर्दा लागेको बिलबमोजिमको रकम सम्बन्धित अनुसन्धान गर्ने अधिकारी र सम्बन्धित सरकार वकिलको सिफारिसमा कोषबाट सम्बन्धित अस्पताललाई उपलब्ध गराउन सकिनेछ, अध्यादेशमा छ । बिहीबार साँझ बसेको मन्त्रिपरिषद् बैठकले सोसम्बन्धी मस्यौदालाई पारित गर्दै स्वीकृतिका लागि राष्ट्रपतिकहाँ पठाउने निर्णय गरेको थियो। कानुन मन्त्रालयले सम्बन्धित सरोकारवालाहरूसँगको परामर्शका आधारमा कानुनको मस्यौदा तयार पारेर मन्त्रिपरिषद्को बैठकमा लगेको थियो। गत भदौ २५ मा प्रधानमन्त्री केपी शर्मा ओलीले १५ दिनभित्र कानुनको मस्यौदा तयार पारी ल्याउन कानुन मन्त्रालयलाई निर्देशन दिएका थिए। बालुवाटारमा एसिड आक्रमणबाट पीडितहरूसँग सरकारका विभिन्न सरोकारवाला मन्त्रालयका मन्त्री र प्रतिनिधिहरूसमेतको उपस्थितिमा गरिएको परामर्शका क्रममा प्रधानमन्त्री ओलीले त्यस्तो निर्देशन दिएका थिए। सरकारले हरेक वर्ष सेप्टेम्बर १० (भदौ २५) लाई एसिड आक्रमणविरुद्धको जागरण दिवस मनाउने निर्णय गरिसकेको छ।"
"२४ घण्टामा १३ सय ५१ जनालाई कोरोना, सक्रिय संक्रमितको संख्या १९ हजार ६२४","काठमाडौं : पछिल्लो २४ घण्टामा १३ सय ५१ जनामा कोरोना भाइरस (कोभिड १९) संक्रमण देखिएको छ। यो सहित संक्रमितको संख्या ७४ हजार ७४५ पुगेको स्वास्थ्य मन्त्रालयका प्रवक्ता डा जागेश्वर गौतमले जानकारी दिए। १९ हजार ६२४ कोरोनाका सक्रिय संक्रमित छन्। मन्त्रालयका अनुसार संस्थागत आइसोलेसनमा ८ हजार ६९५ जना रहेका छन् भने होम आइसोलेसनमा १० हजार ९२९ जना छन्। पछिल्लो २४ घण्टामा ७४२ जना कोरोना जितेर डिस्चार्ज भएका छन्। योसँगै कुल डिस्चार्ज हुनेको संख्या ५४ हजार ६४० पुगेको छ। २४ घण्टामा चार जनाले ज्यान गुमाएका छन्। ज्यान गुमाउनेहरुमा सुनसरीकी ३८ वर्षीया महिला, भक्तपुरकी ५१ वर्षाीया महिला, बाँकेका ४७ वर्षीय पुरुष र गुल्मीका ३४ वर्षीय पुरुष रहेका छन्।"
अध्यादेश जारी भएसँगै प्रहरी समायोजनको बाटो खुल्यो,"काठमाडौं : राष्ट्रपति विद्यादेवी भण्डारीले नेपाल प्रहरी र प्रदेश प्रहरी (कार्य सञ्चालन, सुपरिवेक्षण र समन्वय) अध्यादेश, २०७७ जारी गरेसँगै प्रहरी समायोजनको बाटो खुलेको छ। अध्यादेशले उपत्यकाको सुरक्षा जिम्मेवारी केन्द्रीय प्रहरीलाई तोकेको छ। यसअघि उपत्यकाका तीन वटा जिल्ला प्रहरी कार्यालय वाग्मती प्रदेशकै मातहतमा रहनुपर्ने विषय प्रष्ट थिएन। अध्यादेशमार्फत सरकारले नेपाल प्रहरी र प्रदेश प्रहरी (कार्य सञ्चालन, सुपरिवेक्षण र समन्वय) ऐन संशोधन गरेको हो। केन्द्रीय राजधानीको सुरक्षाको जिम्मेवारी प्रदेश प्रहरीलाई दिँदा समस्या हुन सक्ने निष्कर्षका आधारमा केन्द्रीय प्रहरीलाई दिने दिने गरी ऐन संशोधन गरिएको हो। यसअघिका ऐनमा अध्यागमनसम्बन्धी अपराधको अनुसन्धान प्रहरीको कार्यक्षेत्र उल्लेख भएकोमा त्यसलाई अध्यादेशमार्फत सच्याइएको छ। कारागार व्यवस्थापनको काम पनि प्रहरीको तोकिएकोमा त्यसलाई सच्याएर कारागार व्यवस्थापन विभागकै जिम्मेवारी तोकिएको छ। प्रहरी नायब महानिरीक्षक (डीआईजी) ले कमाण्ड गर्ने महानगरीय प्रहरी कार्यालय, रानीपोखरीको नाम अब फेरिएर संघीय राजधानी प्रहरी कार्यालय बनेको छ। केन्द्रमा रहेका महानगरीय प्रहरी अपराध महाशाखाको नाम पनि संघीय राजधानी अपराध अनुसन्धान कार्यालय भएको छ भने यसका ८ वटा शाखा कार्यालय रहने व्यवस्था छ । सबै कार्यालयमा प्रहरी नायब उपरीक्षक (डीएसपी) को नेतृत्व रहनेछ । संशोधन गरिएको ऐनमा महाशाखाको भक्तपुरमा दुई, ललितपुरमा दुई र काठमाडौंमा चार वटा शाखा रहने व्यवस्था गरिएको छ। गृह मन्त्रालयले समायोजनाका लागि प्रहरीको संगठन तथा व्यवस्थापन सर्वेक्षण (ओएनएम) गरी त्यससम्बन्धी प्रतिवेदनसमेत मन्त्रिपरिषदमा पेस गरिसकेको छ। प्रतिवेदन स्वीकृत भएपछि समायोजन प्रक्रिया सुरु गरिने गृह मन्त्रालयका प्रवक्ता चक्रबहादुर बुढाले बताए।"
"उपत्यकामा कोरोनाबाट एकको मृत्यु, ८१७ जनामा संक्रमण","काठमाडौं : पछिल्लो २४ घण्टामा काठमाडौं उपत्यकामा कोरोना भाइरस (कोभिड१९ ) बाट एक जनाको मृत्यु भएको छ भने ८१७ जनामा संक्रमण देखिएको छ। भक्तपुरकी ५१ वर्षीया एक महिलाको कोरोनाले मृत्यु भएको स्वास्थ्य मन्त्रालयका प्रवक्ता डा जागेश्वर गौतमले जानकारी दिए। स्वास्थ्य तथा जनसंख्या मन्त्रालयका अनुसार काठमाडौंका ६४९, भक्तपुरका ३६ र ललितपुरका १३२ जनामा कोरोना भाइरस संक्रमण पुष्टि भएको छ । आइतबार काठमाडौं उपत्यकामा कोरोना भाइरस (कोभिड१९ ) बाट ५ जनाको मृत्यु र ८०९ जनामा संक्रमण देखिएको थियो। काठमाडौंका ६३३ , भक्तपुरका ७२ र ललितपुरका १०४ जनामा कोरोना भाइरस संक्रमण पुष्टि भएको हो। पछिल्लो २४ घण्टामा १३ सय ५१ जनामा कोरोना भाइरस (कोभिड १९) संक्रमण देखिएको छ। यो सहित संक्रमितको संख्या ७४ हजार ७४५ पुगेको प्रवक्ता गौतमले जानकारी दिए। १९ हजार ६२४ कोरोनाका सक्रिय संक्रमित छन्। मन्त्रालयका अनुसार संस्थागत आइसोलेसनमा ८ हजार ६९५ जना रहेका छन् भने होम आइसोलेसनमा १० हजार ९२९ जना छन्। पछिल्लो २४ घण्टामा ७४२ जना कोरोना जितेर डिस्चार्ज भएका छन्। योसँगै कुल डिस्चार्ज हुनेको संख्या ५४ हजार ६४० पुगेको छ। २४ घण्टामा १३ सय ५१ जनालाई कोरोना, सक्रिय संक्रमितको संख्या १९ हजार ६२४ कोरोनाबाट थप ४ को मृत्यु : मृतकको संख्या ४८१ पुग्यो"
डेरावाललाई पीसीआर रिपोर्टका लागि बाध्य नपार्न सरकारको आग्रह,"काठमाडौं : सरकारका प्रवक्ता एवम् परराष्ट्र मन्त्री प्रदीप ज्ञवालीले सर्वसाधारणलाई औद्योगिक प्रतिष्ठान र घरधनीले पीसीआर रिपोर्टका लागि बाध्य नपार्न आग्रह गरेका छन्। ज्ञवालीले स्वास्थ्य मन्त्रालय र विश्व स्वास्थ्य संगठनको मापदण्डविपरीत कसैलाई पनि पीसीआर परीक्षणका लागि बाध्य नबनाउन आग्रह गरेका हुन्। अहिले काठमाडौंका घरवेटीले बाहिरबाट आएका डेरावाललाई पीसीआर रिपोर्ट नआइ घरभित्र पस्न नदिएको, कतिपय औद्योगिक प्रतिष्ठानले बाध्यतात्मक व्यवस्था गरेको गुनासा सुन्नमा आएको छ। सोमबार मन्त्रिपरिषद्का पछिल्ला दुई वटा बैठकका निर्णयहरु सार्वजनिक गर्दै उनले भने, जबर्जस्ती परीक्षणका लागी दबाब दिनु उचित होइन, त्यसले कुनै परिणाम पनि दिँदैन। उनले कोरोना भाइरस महामारी नरोकिएको, संक्रमण बढी रहेकाले जोखिम कहिलेसम्म रहन्छ भन्ने पूर्वानुमान गर्न नसकिने बताए । ज्ञवालीले कोरोना महामारी नरोकिए पनि जीवन र जिविकाको उचित सन्तुलन मिलाउनुपर्ने आवश्यकताले धेरै क्षेत्र खुला गरिएको सतर्कता रहनुपर्ने स्पष्ट पारेका हुन्। अब चाडवाडको समय आउँदै गरेकाले स्वास्थ्य सतर्कता कम नगर्न र विज्ञको सुझाव पालना गर्न ज्ञवालीले सबैसँग आग्रह गरे। सरकारले एशियाली विकास बैंकबाट करिब १८ अर्ब नेपाली रुपयाँ बराबरको सहुलियत ऋण स्वीकार गर्ने निर्णय पनि गरेको छ। मन्त्रिपरिषदको बैठकले अब ७ वटै प्रदेशमा कृषि केन्द्र स्थापना गर्न नेपाल सरकार र इजरायल सरकारबीच एमओयू गर्न स्वीकृत गर्ने निर्णय भएको ज्ञवालीले जानकारी दिए। यसैगरी शसस्त्र प्रहरीका गोताखोरका लागि दैनिक ३ सयका दरका दरले भत्ता र १० लाखको बीमा गर्ने निर्णय पनि मन्त्रिपरिषदको बैठकले गरेको छ। ज्ञवालीका अनुसार मन्त्रिपरिषद् बैठकले तेजाब तथा अन्य घातक रासायनिक पदार्थ (नियमन) अध्यादेश, २०७७, फौजदारी कसूर तथा फौजदारी कार्यविधिसम्बन्धी केही ऐन संशोधन गर्ने अध्यादेश, २०७७ र नेपाल प्रहरी र प्रदेश प्रहरी (कार्य सञ्चालन, सुपरिवेक्षण र समन्वय) (पहिलो संशोधन) अध्यादेश, २०७७ जारी गर्न राष्ट्रपतिलाई सिफारिस गर्ने निर्णय भएको जानकारी दिए। तीन वटै अद्यादेश नेपालको संविधानको धारा ११४ को उपधारा १ बमोजिम मन्त्रिपरिषद्को सिफारिसमा सोमबार जारी गरिसकेकी छन्। राष्ट्रपतिबाट तेजाबलगायत तीन अध्यादेश जारी"
कोरोना अपडेट : स्वास्थ्य मन्त्रालयको पत्रकार सम्मेलन (लाइभ),काठमाडौं : स्वास्थ्य तथा जनसंख्या मन्त्रालयले पत्रकार सम्मेलनमार्फत् कोरोना भाइरस (कोभिड१९) को नियमित अपडेट गराउँदै आएको छ। २०७६ चैत ११ गतेदेखि सुरु भएको पत्रकार सम्मेलनलाई मन्त्रालयले निरन्तरता दिएको हो। नियमित पत्रकार सम्मेलनमा मन्त्रालयका प्रवक्ता डा जागेश्वर गौतमले कोरोनाको पछिल्लो अवस्थाबारे जानकारी गराउँदै आएका छन्। मन्त्रालयका अनुसार नेपालमा ७३ हजार ३९४ जनामा संक्रमण पुष्टि भएको छ । जसमध्ये ५३ हजार ८९८ जनाले कोरोना जितेका छन् । अहिलेसम्म ४७७ जनाले भने कोरोनाकै कारण ज्यान गुमाएका छन् । नेपालमा लकडाउन र निषेधाज्ञा खुकुलो भएपछि सहरी क्षेत्रमा संक्रमण बढ्दै गएको छ ।
बाँकेमा कोरोनाबाट २ दिनमा दुईजनाको मृत्यु,नेपालगन्ज : बाँके जिल्लामा कोरोना संक्रमणबाट दुई दिनमा दुईजनाको मृत्यु भएको छ । जिल्ला कोभिड १९ संकट व्यवस्थापन केन्द्रका संयोजक बाँकेका प्रमुख जिल्ला अधिकारी रामबहादुर कुरुम्वाङका अनुसार सोमबार जाजरकोटको जुनिचाँदे गाउँपालिका ५ गर्खाकोट घर भएकी ७६ वर्षीया महिलाको दिउँसो २:१५ बजे कोहलपुरमा मृत्यु भएको हो । ६ असोजमा कोरोना संक्रमण पुष्टि भएकी ती महिला कोहलपुरमा छोराको घरको होम आइसोलेसनमा बसेकी थिइन् । सोमबार नेपालगन्ज मेडिकल कलेज शिक्षण अस्पतालमा उपचार गर्न जाने क्रममा मृत्यु भएको कुरुम्वाङले बताए । ती महिलालाई पित्त थैलीको समस्या पनि थियो । योसँगै बाँके जिल्लामा बाहिरी जिल्लाबाट आएका व्यक्तिको मृत्यु भएको संख्या ६ पुगेको छ । यसअघि आइतबार पनि नेपालगन्ज उपमहानगरपालिका ९ का ४७ वर्षीय पुरुषको मृत्यु भएको थियो । नेपालगन्ज मेडिकल कलेज शिक्षण अस्पताल कोहलपुरमा उपचारको क्रममा उनको मृत्यु भएको हो । बाँके जिल्लामा भने कोरोनाबाट मृत्यु हुनेको संख्या १३ पुगेको जिल्ला स्वास्थ्य कार्यालय बाँकेका कोरोना फोकल पर्सन नरेशबाबु श्रेष्ठले जानकारी दिए ।
देउवालाई पौडेल समूहको चेतावनीपत्र : निर्णय नसच्चाए वैधानिक संघर्ष,"काठमाडौं : नेपाली कांग्रेसका वरिष्ठ नेता रामचन्द्र पौडेलसहितका असन्तुष्ट नेताहरूको समूहले संस्थापनले एकपक्षीय रुपमा गरेका विधान विपरीतका निर्णय र गतिविधि तत्काल सच्चाउन दबाब दिँदै ९ पृष्ठ लामो लिखित विरोधपत्र दर्ता गराएको छ। पौडेल समूहले गलत निर्णय नसच्चाए वैधानिक संघर्षमा जाने चेतावनी दिएको छ। पार्टी केन्द्रीय कार्यलयमा पुगेर विरोधपत्र दर्ता गराएको केन्द्रीय सदस्य नवीन्द्रराज जोशीले अन्नपूर्ण अनलाइनसँग बताए। सोमबार दिउँसो पौडेल समूहका नेताद्वय नवीन्द्रराज जोशी र दीपक गिरीले उक्त विरोधपत्र पार्टी केन्द्रीय कार्यालयमा दर्ता गराएका थिए । सभापति शेरबहादुर देउवाले पछिल्लो समय एकलौटी रुपमा निर्णय गरेको भन्दै पौडेल समूहका नेता तथा कार्यकर्ताले ती निर्णय सच्याउन माग गर्दैआएका छन्। हिजो आइतबार नै विरोधपत्र दर्ता गराउने भनिए पनि आन्तरिक अभ्यास नपुगेको भन्दै अन्तिम चरणमा पुगेर स्थगित गरिएको थियो । सभापति देउवाले पार्टी विधान विपरीत क्रियाशील सदस्यता वितरण, विभाग गठन र विस्तार गरेको आरोप लगाउँदै पौडेल समूहले विरोध जनाउँदैआएको छ । यसअघि शनिबार नै काठमाडौँको बसुन्धारामा पौडेल निकट नेता तथा कार्यकर्ताहरुको भेलाले सभापति देउवलाई निर्णय सच्याउन दबाब दिने भन्दै हस्ताक्षर संकलन गरेका थिए । पार्टीको महाधिवेशन नजिकिँदै गर्दा नेपाली कांग्रेसभित्र थप गुटगत खिचातानी र गहिरिएको छ । सोमबार बुझाइएको विरोधपत्रमा पार्टीका महामन्त्री डा शशांक कोइराला, कोषाध्यक्ष सीतादेवी यादव, पूर्वमहामन्त्री तथा केन्द्रीय सदस्य प्रकाशमान सिंह, केन्द्रीय सदस्य तथा पूर्वसहमहामन्त्री रामशरण महत, केन्द्रीय सदस्य तथा पूर्वसहमहामन्त्री अर्जुननरसिंह केसी, केन्द्रीय सदस्य महेश आचार्य, बलबहादुर केसी, दिलबहादुर घर्ती, मिनेन्द्र रिजाल, सुजाता कोइराला लगायत २७ जना नेताको हस्ताक्षर छ ।"
जनगुनासाको सम्बोधन गर्दै सिद्धार्थ राजमार्गको स्तरोन्नति गर्नुपर्छ : मन्त्री अर्याल,"काठमाडौं : भूमी व्यवस्था, सहकारी तथा गरिबी निवारण मन्त्री पद्माकुमारी अर्यालले सिद्धार्थ राजमार्गको स्तरउन्नती तथा विस्तारका सम्बन्धमा स्याङ्जा जिल्लाका जनप्रतिनिधिहरुसँग छलफल गरेकी छन्। सिद्धार्थ राजमार्गको विस्तारका सम्बन्धमा देखिएका समस्याबारे मन्त्री अर्याल गृहजिल्ला स्याङ्जाबाट पुगेको समयमा जनप्रतिनिधि तथा सरोकारवाला सम्मिलित डेलिगेशन टिमसँग छलफल गरेकी हुन्। सडक विभागका महानिर्देशक तथा अर्थ मन्त्रालयको सहसचिव समेतको उपस्थितिमा मन्त्री अर्यालले छलफल गरेको उनका प्रेस सल्लाहकार देविका घर्तीमगरले जानकारी दिइन्। मन्त्री अर्यालले सिद्धार्थ राजमार्ग १६ जिल्लाको गेटवे भएकाले यी जिल्लाहरुको विकासका निम्ति यो राजमार्ग अत्यन्तै जरुरी रहेको बताइन्। पछिल्लो समय राजमार्ग विस्तारका क्रममा केही समस्या देखिएकाले जनस्तरको यसबारे गुनासो उठेको धारणा राखिन्। उचित रुपमा उठेका जनगुनासाको समाधान गर्दै राजमार्गको स्तरोन्नति गर्नुपर्ने मन्त्री अर्यालको भनाई छ। सिद्धार्थ राजमार्ग हाम्रा निम्ति अत्यन्तै महत्वपुर्ण राजमार्ग हो। यो राजमार्गसँग यस क्षेत्रको विकासका कुराहरु जोडिएका छन्, मन्त्री अर्यालले भनिन्, सडक विस्ताका क्रममा जनताले असजिलो भोग्नुपरेका गुनासा पछि आइरहेका छन्। पटकपटक जनता मर्कामा पर्ने कुरालाई पनि सम्बोधन गर्दै राजमार्गको विस्तार कार्यलाई सम्पन्न गर्नुपर्छ। अर्थ मन्त्रालयका सहसचिव श्रीकृष्ण नेपालले सिद्धार्थ राजमार्ग रहेको नागरिकको जीवनस्तरमाथि उठाउनका निम्ति सिद्धार्थ राजमार्ग एकदमै महत्वपुर्ण रहेको बताए। राजमार्गलाई चाहिने प्राविधिक सहयोग सडक विभागले दिँदै आएको भन्दै सहसचिव नेपालले विगतमा राजमार्ग निर्माण गर्दा ठूल्ठूला ब्लाष्टका कारण ठूलो क्षती भएकाले अब त्यस क्षेत्रमा बाटो बिस्तार गर्दा ग्रीन क्लिन टेक्नोलोजी अपनाएर बनाउनुपर्ने धारणा राखे। राजमार्ग विस्तारका निम्ती स्रोतको समस्या नरहेको भन्दै उनले अर्थ मन्त्रालयले प्राथमिकताको प्रोजेक्ट भएकाले छिटोभन्दा छिटो काम सम्पन्न गर्ने तयारीमा रहेको जानकारी गराए। सडक विभागका महानिर्देशक केशव शर्माले राजमार्गको मापदण्ड २५ मिटर भन्ने ऐनमै व्यवस्था भएकाले यस विषयमा तल्लो तहबाट तलमाथि गर्न नसकिने बताए। यस विषयमा स्थानअनुसार फरकफरक समस्या उठेको भन्दै महानिर्देशक शर्माले कतिपय विषयमा स्थानीय तहले पनि आफ्नो योजना बनाएर काम गर्नसक्ने बताए। तर केन्द्र सरकारले भने यो ठाउँमा यस्तो गर भनेर टुक्रे समाधान दिन नसक्ने उनको भनाई छ। पुतलीबजार नगरपालिकाका प्रमुख सीमा क्षेत्रीले सिद्धार्थ राजमार्गका जनताले सबैभन्दा छिटो समाधान खोजेको बताइन्। कहिलेसम्म कति क्षती हुने हो भन्ने कुराको ग्यारेन्टी नभएकाले जनता अन्योलमा रहेको भन्दै प्रमुख क्षेत्रीले यतिसम्म कट्छ भनेर निश्चित हुनुपर्ने धारणा राखिन्।"
पर्सामा कोरोनाबाट स्वास्थ्यकर्मीको मृत्यु,वीरगन्ज : पर्सामा कार्यरत एक स्वास्थ्यकर्मीको कोरोना भाइरस संक्रमणका कारण मृत्यु भएको छ । महोत्तरी जिल्लाको सरपलो स्थायी घर भइ पर्साको जगरनाथपुर गाउँपालिकाको स्वास्थ्य शाखामा कार्यरत अहेब ५८ वर्षीय रामसिकल साहको सोमबार मृत्यु भएको हो । काठमाडौंको बुढानिलकण्ठस्थित करुणा अस्पतालमा उपचाररत साहको सोमबार बिहान साढे ८ बजे मृत्यु भएको उनका ज्वाँइ सन्तोष साहले जानकारी दिए । जगरनाथपुर गाँउपालिकाको स्वास्थ्य शाखा संयोजक परबेन्द्र साहका अनुसार १ महिना पहिले जनकपुरमा छोरी सुत्केरी भएपछि भेटन गएका साहको स्वास्थ्यमा समस्या भएपछि पीसीआर परीक्षण गर्दा उनको कोरोना रिपोर्ट पोजिटिभ आएको आएको थियो । कोरोना पुष्टि भएपछि जनकपुरकै कोभिड अस्पतालमा उनलाइ भर्ना गरिएको थियो । तर स्वास्थ्यमा सुधार नआएपछि आफन्तले उनलाइ ३ हप्ता पहिले काठमाडौं लिएर गएका थिए । काठमाडौंको विभिन्न अस्पताल डुलाउँदा पनि कसैले भर्ना लिन नमानेपछि उनलाइ बुढानिलकण्ठस्थित करुणा अस्पतालमा भर्ना गरिएको थियो । त्यहाँ पुन उनको पीसीआर परीक्षण गर्दा भने रिपोर्ट नेगेटिभ आएको थियो । उपचारकै क्रममा असोज ७ गते फेरि उनको स्वाब परीक्षण गर्दा भने रिपोर्ट पोजिटिभ आएको थियो । करुणा अस्पतालकै भेन्टिलेटेरमा राखेर उपचार भइरहेका बेला सोमबार बिहान साढे ८ बजे मृत्यु भएको स्वास्थ्य शाखा संयोजक परबेन्द्रले जानकारी दिए । पर्सामा कोरोनाले स्वास्थ्यकर्मीको मृत्यु भएको यो पहिलो घटना भएको स्वास्थ्य कार्यालय पर्साका स्वास्थ्य निरीक्षक जयमाद ठाकुरले बताए ।
"मन्त्रिपरिषद् बैठकअघि बालुवाटारमा ओली र प्रचण्डबीच भेटवार्ता, मन्त्रिमण्डल पुनर्गठन छिटै","काठमाडौं : प्रधानमन्त्री केपी शर्मा ओली र नेकपाका अध्यक्ष पुष्पकमल दाहाल प्रचण्डबीच सोमबार बालुवाटारमा भेटवार्ता भएको छ। मन्त्रिपरिषद् पुनर्गठनलगायत पार्टी सचिवालयमा प्रस्तुत एजेन्डाबारे छलफल गरी समझदारी जुटाउनका लागि भेटवार्ता भएको स्रोतले बतायो।सोमबार नै प्रधानमन्त्री ओलीले मन्त्रिपरिषद् बैठक बोलाएका छन् । नेकपाका अध्यक्षसमेत रहेका ओली र प्रचण्डबीच मन्त्रिपरिषद् पुनर्गठन र पार्टी एकताका बाँकी रहेका काम टुंग्याउने विषयमा छलफल केन्द्रित रहेको बालुवाटार स्रोतले जानकारी दियो । दुई अध्यक्षबीच साढे ११ बजेदेखि भेटवार्ता सुरु भएको हो। यसअघि असोज ४ गते बसेको सचिवालय बैठकमा र भदौ २६ गते सकिएको स्थायी कमिटी बैठकमा पनि मन्त्रिपरिषद् पुनर्गठनका आधार तथा मापदण्डबारे छलफल भएको थियो । तीन मन्त्रालय टुक्रयाएर २४ मन्त्रालय बनाउने गरी दुई अध्यक्ष बीच सहमति जुटिसकेको छ। संविधानमा २५ भन्दा बढी सदस्यीय मन्त्रिपरिषद् बनाउन नपाउने व्यवस्थाले राज्यमन्त्री नराख्ने गरी मन्त्रालय टुक्रयाएर आन्तरिक भागबन्डा मिलाउने प्रयास दुई अध्यक्षले गरेका हुन्। यसो गर्दा अब उद्योग वाणिज्य तथा आपूर्ति मन्त्रालय टुक्रयाएर एउटा उद्योग र अर्को वणिज्य तथा आपूर्ति मन्त्रालय बनाइनेछ। त्यस्तै, ऊर्जा, जलस्रोत तथा सिँचाइलाई टुक्रयाएर ऊर्जा र सिँचाइ तथा नदी नियन्त्रण मन्त्रालय बनाइने भएको छ। भौतिक पूर्वाधार तथा यातायातलाई पनि टुक्रयाएर भौतिक पूर्वाधार र यातायात तथा रेल मन्त्रालय बनाउने गरी समझदारी बनेको छ।"
डा केसीको जीवन रक्षाको माग गर्दै कपिलवस्तुमा प्रदर्शन,कपिलवस्तु : चिकित्सा क्षेत्रमा सर्वसाधारणको पहुँच र सुधारको माग गर्दै आमरण अनशनरत डागोविन्द केसीको जीवन रक्षाको माग गर्दै युवाहरुले धर्ना तथा प्रदर्शन गरेका छन् । डागोविन्द केसी समर्थन समूहको आयोजनामा जिल्लाको वाणगंगा नगरपालिकाको जितपुर चौकमा सोमबार बिहान ८ बजेदेखि युवाहरुले शान्तिपूर्वक धर्ना तथा प्रदर्शन सुरु गरेका हुन् । अनशनरत डा केसीको अवस्था दिनप्रतिदिन बिग्रिदै गएको भन्दै युवा विद्यार्थीले चिन्ता व्यक्त गरेका छन् । धर्ना कार्यक्रमको करिब २० जना युवाले सामूहिक नेतृत्व गरेका छन् । सरकारले डा केसीको जीवन रक्षाको ग्यारेन्टी नगर्दासम्म धर्ना तथा प्रदर्शन कार्यक्रम दैनिक रुपमा संचालन गरिने आन्दोलनरत अगुवा युवा चन्द्रकान्त पोख्रेलले बताए । युवाहरुको धर्ना तथा प्रदर्शनप्रति स्थानीय विभिन्न संघ संस्थाहरुले समेत ऐक्यवद्धता जनाएका छन् ।
ट्रम्पले १० वर्षदेखि आयकर तिरेनन् !,वासिंटन : अमेरिकी राष्ट्रपति डोनल्ड ट्रम्पले पछिल्लो १० वर्षयता आयकर नतिरेको खुलासा भएको छ । न्युयोर्क टाइम्सका अनुसार उनले पछिल्लो १५ वर्षमध्ये १० वर्षयता आयकर नतिरेक हुन् । राष्ट्रपतीय निर्वाचन आउन एक महिना मात्रै बाँकी छँदा रिपब्लिकनको तर्फबाट राष्ट्रपतिका उम्मेदवार ट्रम्पबारे आएको यस्तो समाचारलाई अमेरिकामा अर्थपूर्ण रुपमा हेरिएको छ । यही मंगलबार उम्मेदवारहरुबीच प्रेसिडेन्सीयल डिबेट फेस गर्न पनि ट्रम्पलाई मुस्किल पर्नसक्ने आंकलन गरिएको छ । न्युयोर्क टाइम्सका अनुसार २०१६ र २०१७ मा उनले ७ सय ५० अमेरिकी डलर भुक्तान गरेका थिए । अर्बपति समेत रहेका ट्रम्पले आयकरलाई गोप्य राख्दैआएका छन् । न्युयोर्क टाइम्सको समाचारको भने उनले खण्डन गरेका छन् । उनले कर भुक्तान गरिरहेको र लामो समयदेखि यसको अडिट भइरहेको जनाएका छन् । यद्यपि उनले कुनै विवरण दिएका छैनन् । ट्रम्पका वकिलले समेत उनले कर नतिरेको कुरा सत्य नभएको बताए । न्युयोर्क टाइम्सले भने दुई दशकभन्दा बढीको आयकर रिटर्न तथ्य हात पारेपछि यो समाचार बाहिर ल्याएको जनाएको छ । अमेरिकामा आगामी ३ नोभेम्बरमा राष्ट्रपति पदको लागि निर्वाचन हुँदैछ । जहाँ वर्तमान राष्ट्रपति ट्रम्पविरुद्ध डेमोक्रेटिक पार्टीको तर्फबाट जो बाइडेन उम्मेदवार छन् । बाइडेनले आफ्नो भोट बैंकको रुपमा आप्रवासी समुदाय र महिलाहरुलाई लक्षित गरेका छन् भने ट्रम्पले अमेरिकी राष्ट्रवादीहरुलाई लक्षित गरिरहेका छन् ।
फेवा सफाइमा जुटे पोखरेली युवा (फोटो फिचर),"पोखरा : पोखराका युवा स्वस्फूर्तरुपमा प्रकृति संरक्षणमा जुट्न थालेका छन् । ८ हजार भन्दा अग्ला अन्नपूर्ण प्रथम, धौलागिरी र मनास्लु हिमालको काखमा रहेको ९ तालको पर्यटकीय सहर पोखराका प्राकृतिक स्रोत ताल, खोला, हरियाली डाँडा र समग्र पोखरा मानवीय गतिविधिका कारण प्लाष्टिक प्रदूषणको चपेटामा पर्न थालेपछि युवाहरु जुट्न थालको हुन् । कोरोना संक्रमण नियन्त्रण गर्न चैत ११ गते देखि देश लकडाउन गरियो । यही क्रममा युवाहरु भने ताल सरसफाइमा जुटेका हुन् । पोखराका स्थानीय र विभिन्न क्षेत्रबाट पोखरा आएर बसेका युवाहरु सहभागी प्रोजेक्ट नेचर नेपालद्वारा सुरु गरिएको फेवाताल सफाइ अभियानले एक सय ५ दिन पुरा गरिसकेको छ । सरसफाइ अभियानमा १८ जना युवाहरुको सक्रियता रहेको छ । सरसफाइ अभियानको क्रममा करिब २८ सय बोरा फोहोर संकलन गरेर व्यवस्थापन गरेको अभियानका सदस्य विशालजंग थापाले बताए । सरसफाइ अभियानअघि तीनजना युवाहरु १९ डिसेम्बर २०१९ मा प्रकृति संरक्षणको सन्देश दिँदै मेची महाकाली साइकल यात्रा गरेका थिए । नेपाल सरकारले भिजिट नेपाल २०२० घोषण गरेकोले पर्यटक नेपालमा आइरहने अवस्थाको सृजना गर्न सरसफाइमा पहिलो प्राथामिक्ता दिनु पर्ने सरसफाइ अभियानमा लागेको युवाहरुले बताएका छन् । नेपाल भ्रमण वर्ष २०२० कोरोना कहरले स्थगीत भयो । पर्यटक आउने क्रम पनि रोकियो । फेवाताल वरपर फोहोरको डंगुर देखेपछि यही अवस्थामा पोखराको प्रमुख आकर्षणको केन्द्र फेवाताल सरसफाई अभियानमा जुटेको उनले सुनाए । पोखरामा ९ तालहरु रहेका छन् । यहाँका ताल, खोला, र नदीहरु विस्तारै प्रदूषणको चपेटामा परेका छन् । सबैभदा धेरै प्रदूषणको चपेटामा फेवाताल परेको छ । पोखराको मुख्य बजारमै रहेकाले फेवातला बढी प्रदुर्षणको चपेटामा परेको हो । पानी जीवन हो । पानीविना कुनै पनि सजिव प्राणीको अस्थित्व सम्भ छैन । यसैले यहाँका पानीको स्रोतहरु र ताल संरक्षण गर्नु हामी सबैको प्रमुख दायित्व हो । यसैले हामी फेवाताल सरसफाइमा जुटेको उनले सुनाए । फेवाताल सरसफाइमा जुटेका युवाहरुका साथ गण्डकी प्रदेशका मुख्यमन्त्री पृथ्वीसुब्बा गुरुङ, प्रदेशका पर्यटन मन्त्री विकास लम्साललगायत । फेवाताल सरसफाइका क्रममा तालमा प्लाष्टिक जन्य फोहोरको साथै सिरिन्ज समेत ठूलो संख्यामा भेटिएको थापाले बताए । ताल किनारमा सिरिन्ज पाइनु भनेको युवाहरु कतातिर जाँदै छन भन्ने पनि रहेको उनले सुनाए । यसैले पोखरेली अभिभावक र स्थानीय सरकार यस तर्फ पनि सचेत हुनु पर्ने भएको छ । फेवालता सरसफाइमा जुटेका युवाहरुलाई विश्व पर्यटन दिवसको अवसरमा गण्डकी प्रदेशका मुख्यमन्त्री पृथ्वीसुब्बा गुरुङ, प्रदेशका पर्यटन मन्त्री विकास लम्सालले फेवाताल किनारमा सँगै फोटो खिचाए । शुभकामना दिए । विश्व पर्यटन दिवसको अवसरमा टान पश्चिमाञ्चल पोखराको आयोजनामा भएको कार्यक्रममा मुख्यमन्त्री, प्रदेशका पर्यटनमन्त्री र महानगर प्रमुखले पोखराका सम्पूर्ण ताल संरक्षणका काम अघि बढेको बताएका थिए । ताल सरसफाइ अभियाना रहेका पोखराका युवा ।"
नोबेल अस्पतालमा कोरोना संक्रमितको मृत्यु,"विराटनगर : विराटनगरस्थित नोबेल शिक्षण अस्पतालमा उपचाररत कोरोना भाइरसका संक्रमित एकजना पुरुषको सोमबार दिउँसो मृत्यु भएको छ । झापा गौरादह१ का ५१ वर्षीय पुरुषको दिउँसो १ बजे मृत्यु भएको अस्पतालका जनसम्पर्क अधिकृत नारायण दाहालले जानकारी दिए । उनका अनुसार अचानक श्वासप्रश्वासमा समस्या भएकोभन्दै ती पुरुषलाई असोज ३ गते शनिबार उपचारका लागि नोबेल ल्याइएको थियो । स्वाब संकलन गरेर पीसीआर परीक्षण गराउँदा ६ गते मंगलबार रिपोर्ट पोजिटिभ आएको दाहालले बताए । कोरोना पुष्टि भएपछि अस्पतालकै आइसोलेसनमा भर्ना गरेर उपचार थालिएका पुरुषको उपचारकै क्रममा मृत्यु भएको जानकारी उनले दिए । चिकित्सकलाई उद्रित गर्दै उनले दिएको जानकारी अनुसार मृतकमा मधुमेह, उच्च रक्तचाप र कलेजोसम्बन्धी समस्या थियो । केही दिनदेखि श्वास फेर्न गाह्रो हुने समस्या थपिएको थियो ।"
जिल्ला अस्पताल जोमसोममा बिरामी बढे,"जोमसोम : दुर्गम हिमाल पारीको जिल्ला मुस्ताङको जोमसोम अस्पतालमा यतिबेला बिरामीको संख्या बढेको छ। विश्वव्यापी महामारीको रुपमा उत्पन्न कोभिड१९को कहर तथा बेनीजोमसोम सडक अवरुद्धसँगै जोमसोम अस्पतालमा बिरामीको संख्या बढेको अस्पतालको ठम्याइ छ । जम्मा १५ शैयाको जोमसोम अस्पतालको इमरजेन्सी वार्डमा विभिन्न रोगका एक दर्जन बिरामी भर्ना भएका छन् ।जसमध्ये प्रसूति महिलाको संख्या बढी भएको पाइएको छ । यसका अलावा ,दम,सुगर ,प्रेसर जस्ता दिर्घरोगका बिरामी भर्ना भएका छन् ।जोमसोम अस्पतालको ओपिडि सेवामा यतिबेला दैनिक ३ दर्जन देखि ४ दर्जनसम्म विभिन्न रोगका बिरामी स्वास्थ्य चेकजाच गर्न आउने गरेको अस्पतालका निमित्त मेसु शिव भण्डारीले जानकारी दिए । यसअघि मुस्ताङको जोमसोम अस्पतालमा दैनिक डेढ दर्जनको अनुमातमा बिरामी आउने गरेकोमा अहिले त्यसको अनुपातमा ५० प्रतिशतले बिरामी वृद्धि भएको हो ।अस्पतालका मेसु भण्डारीले भने, 'अस्पातलमा अहिले इमरजेन्सी बेड क्षमता ३ कोठामा १५ बेड मात्र छ ।वार्डमा भर्ना हुने संख्या बढ्दै गएको छ । यस्तै रेसियोमा बिरामी बढेको अवस्थामा बिरामी व्यवस्थापन गर्न अप्ठ्यारो पर्नसक्छ ।' भण्डारीका अनुसार बाढीपहिरो र नदी कटानले बेनीजोमसोम सडक अवरुद्ध भएको र कोरोना कहरले जिल्ला भित्रै उपचार गनुपर्र्ने बाध्यताले बिरामीको संख्या बढेको बताए । पोखराकाठमान्डौंमा उपचार गर्न जाँदा कोरोना सर्ने डरले पनि जिल्ला अस्पतालमा बिरामीको संख्या बढेको हुनसक्ने उनको भनाई छ ।त्यसो त मौसम परिवर्तनका कारण पनि जिल्लामा समान्य बिरामीको संख्या बढेको हो । सरकारले असोज १ देखि हवाई तथा लामोदुरीका सवारी साधन स्वास्थ्य सुरक्षा मापदण्ड अपनाएर संञ्चालन गर्न पाउने निर्णय गरेपनि अझै पोखराजोमसोम हवाई उडान सेवा सञ्चालन हुन सकेको छैन । यस्तै ,पछिल्लो समय गतहप्ता म्याग्दी अन्नपूर्ण गापा३को रुप्से झरनामा आएको बाढी र मुस्ताङ र म्याग्दीको सिमानामा गएको पहिरोले काभे्रभीरमा लगायतका स्थानमा सडक अवरुद्ध हुदा बेनीजोमसोम सिधा याताया सेवा अवरुद्ध हुँदै आएको छ । सडक अवरुद्ध र चर्को मुल्यमा हेलिकोप्टर चार्टर गरी उपयुक्त अस्पतालमा थप उपाचार गर्न सर्वसाधारणको क्षमताले नभ्याउने अवस्थाले पनि जोमसोम अस्पतालमा बिरामीको संख्या बढेको हो । अहिले उपल्लो मुस्ताङ देखि तल्लो मुस्ताङसम्मका बिरामी स्वास्थ्य चेकजाच गराउन अस्पताल आउने गरेको पाइएको छ । जोमसोम अस्पतालमा हाल एक स्थायी र ४ जना करारका आठौं तहका डाक्टर छन् । यस्तै अहेब १ जना मात्र कार्यरत छन् ।"
"भरतपुर अस्पतालमा कोरोना संक्रमित घटे, अन्य रोगका बिरामी बढे","चितवन : कोरोना सङ्क्रमण सुरुवाती चरणमै उपचार गरेको भरतपुर अस्पतालमा पछिल्लो समय सङ्क्रमितको संख्या घट्दै गएको छ । अन्य रोगका बिरामी भने बढ्न थालेका छन् । अस्पतालका सूचना अधिकारी लीलाधर पौडेलका अनुसार आज अस्पतालमा १७ जना मात्रै कोरोना सङ्क्रमित बिरामी छन् । यो सङ्ख्या ८३ जनासम्म पुगेको थियो । सङ्क्रमितहरु स्थानीय तहका आइसोलेसन, निजी मेडिकल कलेज तथा घरमा बस्न थालेपछि सरकारी अस्पतालमा यो सङ्ख्या घटेको हो । पौडेलका अनुसार अस्पतालले हालसम्म ३३७ जना सङ्क्रमितको उपचार गरिसकेको छ । उपचारतमध्ये १३ जनाको मृत्यु भएको थियो । मृत्यु भएकामध्ये १० जना चितवनकै र अन्य कैलाली, गोरखा र मकवानपुरका रहेका छन् । सङ्क्रमितको सङ्ख्या घटेसँगै अस्पतालले सङ्क्रमित राख्न प्रयोग गरेको २३ वटा क्याबिन निर्मलीकरण गरेर अन्य रोगका बिरामी राख्न सुरु गरेको छ । पौडेलका अनुसार पछिल्ला दिनमा बहिरङ्ग सेवाका बिरामी बढेर गएका छन् । आइतबार मात्रै ४७३ जनाले बहिरङ्गबाट र १०३ जनाले आकस्मिकबाट सेवा लिएका थिए । यसअघि गएको शुक्रबार बहिरङ्ग सेवामा २४१ र आकस्मिकमा ९९ जना बिरामी मात्रै आएका थिए । बिहीबार यो सङ्ख्या १५० र ११४ रहेको थियो । अस्पतालले ए ब्लकको भुइँतलामा रहेको हाडजोर्नी र सर्जिकल विभागमा सङ्क्रमित राखेको छ । त्यसैगरी पुरानो क्याबिनमा पनि सङ्क्रमित छन् । क्रमशः बिरामी घट्दै जाँदा ती ठाउँमा पनि अन्य बिरामी राखिने अस्पतालले जनाएको छ । अस्पतालको आन्तरिक विभागका शैह्यामा पनि बिरामी भरिन थालेका छन् । अस्पतालका वरिष्ठ कन्सल्टेन्ट स्त्री तथा प्रसूति रोग विशेषज्ञ डा रामप्रसाद सापकोटाका अनुसार क्याबिनहरु सुरु भएपछि प्रसूति गराउन आउनेहरु लाभान्वित भएका छन् । जिल्ला र बाहिरका बिरामीहरुले प्रसूतिका लागि भरतपुर अस्पताल रोज्न गर्दछन् । सबै क्याबिन कोभिडका बिरामीका लागि प्रयोग भएपछि प्रसूति गराउन आउनेहरुले समस्या भोगेका थिए । उनले भने, 'अब यहाँ प्रसूति गराउन आउनेहरुको सङ्ख्या अरू बढ्छ ।' अहिले दैनिक ४० जनाको हाराहारीले प्रसूति सेवा लिने गरेका छन् । स्वास्थ्य कार्यालय चितवनका जनस्वास्थ्य अधिकृत गीताञ्जलि ढकालका अनुसार हाल जिल्लामा रहेका सङ्क्रमितमध्ये अस्पताल र स्थानीय तहका आइसोलेसनहरुमा ३२३ जना छन् । होमआइसोलेसनमा यो सङ्ख्या ६५८ रहेको छ । घरमा बस्दा छिटो निको भएको अनुभव सङ्क्रमितहरुले गरेको उहाँको भनाइ छ । उनले भने, 'घरको वातावरण आफू अनुकूल हुने भएकाले सम्भव भएकाहरु घरमा बस्ने क्रम बढेको छ ।' लक्षण देखिएकाहरु मात्रै अस्पताल आउन थालेका छन् । पछिल्ला दिनहरुमा सङ्क्रमितहरुलाई मनोवैज्ञानिक त्रास घटेको छ भने सामाजिक विभेद पनि कम हुँदै गएको छ । रासस"
भर्याङबाट लडेर वृद्धको मृत्यु,ओखलढुंगा : घरको भर्याङबाट ओर्लने क्रममा लड्दा मोलुङ गाउँपालिकामा एक वृद्धको ज्यान गएको छ। भर्याङ ओर्लने क्रममा लडेर मोलुङ गाउँपालिका ७ पात्लेका ७३ वर्षीय पासाङ शेर्पाको मृत्यु भएको हो। भर्याङबाट लडेपछि उनको उपचार गर्न नपाउँदै घरैमा मृत्यु भएको परिवारका सदस्यले जनाएको मोलुङ ७ का वडा अध्यक्ष हेमबहादुर सुनुवारले जानकारी दिए। घटना भएको समयमा मृतकका घरमा श्रीमती र बुहारी मात्रै रहेको बताइएको छ। आइतबारको घटना भएपनि घटनाबारे प्रहरीलाई ढिलागरि जानकारी आएकाले सोमबार मात्रै घटनास्थलमा प्रहरी खाटाइएको जिल्ला प्रहरी कार्यालय ओखलढुंगाले जनाएको छ। प्रहरी मुचुल्कापछि मात्रै लाशको दाहासंस्कार गर्ने वा पोष्र्टमार्टमपछि गर्ने यकिन हुने वडा अध्यक्ष सुनुवारले बताए।
"कौन बनेगा करोडपतीको १२औं श्रृंखला सुरु, केके नियम फेरिए ?","नयाँदिल्ली : लोकप्रिय कार्यक्रम तथा खेल कौन बनेगा करोडपतीको १२ औँ श्रृंखला यही सोमबार सुरु हुँदैछ । अभिनेता अमिताभ बच्चन पहिलो एपिसोडको अन्तिम तयारीमा रहेको बताएका छन् । जुन भारतीय समय अनुसार सोमबार राति ९ बजेदेखि शुक्रबारसम्म सोनी टिभीबाट प्रशारण हुँदैछ । सोनी टिभीको इन्स्टाग्राम ह्याण्डलबाट उक्त कार्यक्रमको घोषणा गर्दै यसबारे सूचना सार्वजनिक गरिएको छ । आदर, अभिवादन र धन्यवाद ! ह्यासट्याग केबीसी १२ सुरु हुँदैछ, आज रात ९ बजेदेखि, मात्र सोनी टिभीमा, इन्स्टाग्राममा लेखिएको छ । कौन बनेगा करोडपती सोनी टिभी च्यानल, सोनी लाईभ एप वा सोनीलिभ डट कममा हेर्न सकिने बताइएको छ । कोरोनाभाइरस महामारीका कारण यो खेलका नियम पनि केही हेरफेर गरिएको बताइएको छ । कौन बनेगा करोडपतीको इतिहासमा पहिलो पटक यस खेलका दर्शकलाई लाइभ उपस्थित भएर हेर्न मिल्दैन । यसको विकल्पको रुपमा भिडियोअफ्रेन्डलाई प्रयोगमा ल्याइएको छ । साथै अभिनेता अमिताभ बच्चनले पनि दर्शकविना नै सुटिङ गरिएको जनाए । बच्चनले केही दिनपछि पहिलो एपिसोडको सुटिङको क्रममा खिचिएका तस्बिर सार्वजनिक गर्ने भएका छन् ।"
"पर्यटकको पर्खाइमा पोखरेली : खुल्यो हिमाल, सुनसान पर्यटकीयस्थल","पोखरा : सामान्य अवस्थामा यति बेला पोखराका पर्यटकीय स्थलहरुमा स्वदेशी तथा विदेशी पर्यटकको चहलपहल सुरु भइसकेको हुन्थ्यो। सेप्टेम्बर महिनाको सुरुदेखि नै पर्यटकहरु पोखरा आइपुग्थे। अन्नपूर्ण धौलागिरी हिमालको पदयात्रामा पनि यति बेला पर्यटकको निकै चहलपहल सुरु भइसक्थ्यो। चीनको वुहानमा सन् २०१९ को डिसेम्बर महिनामा पहिलो पटक देखा परेर विश्वभर फैलिएको मान्छेबाट मान्छेमा सर्ने कोभिड१९ को त्रासमा यति बेलो विश्व पर्यटन बजार ठप्प छ। नेपालमा पर्यटकी गन्तव्य पनि यसैको मारमा परेको छ। पोखराको लेकसाइडमा यति बेला देशका विभिन्न सहरबाट शैक्षिक भ्रमणमा आउने विद्यार्थी, टुरमा आउने सहकारीका, आमा समूहबाट भ्रमणमा आउनेको चहलपहल हुन्थ्यो। अन्नपूर्ण पदयात्रा क्षेत्रमा जाने आउने विदेशी पर्यटकले पनि पोखराको लेकसाइडमा चहलपहल सुरु भइसक्थ्यो। मुक्तीनाथ दर्शन गर्न जाने भारतीय पर्यटक पनि आउन सुरु भइसक्थ्यो। पर्यटकलाई स्वागत गर्न व्यस्त रहने पोखराका पर्यटन व्यवसायी, पर्यटकलाई लिएर पदयात्रामा जाने मजदुरहरु अहिले फुर्सदिला भएका छन्। पोखराको पातले छाँगो (डेभिज फल), गुप्तेश्वर गुफा, विन्ध्यवासिनी मन्दिर, महेन्द्र गुफा, चमेरो गुफा, विश्वशाान्ति स्तुप, बेगनासतालमा यति बेला पर्यटकको चहलपहल भइसक्थ्यो। कोरोनाले होटल, रेष्टुरेण्ट खुले पनि पर्यटक नै नआएको पोखरा पर्यटन परिषदका अध्यक्ष चिरञ्जिवी पोखरेलले बताए। पहिलो चरणमा स्वदेशी पर्यटकलाई लक्षित गरि होटल खुला भइसकेका छन्। तर पनि पर्यटक भने आउने क्रम सुरु नभएको उनले बताए। पोखराका होटलमा १ खर्व २५ अर्व लागनी रहेको पश्चिमाञ्चल होटल संघका अध्यक्ष तुलाचनले जानकारी दिए। यहाँ साना ठुला गरेर ७ सय होटल रहेका छन्। पश्चिमाञ्चल होटल संघमा आवद्ध होटलहरु ४ सय रहेका छन्। पोखरामा ३० हजार बेड संख्या रहेको छ भने १५ हजार मजदुरले होटलमा रोजगारी पाएका छन्। कोरोना संक्रमणका कारण ब्यवसाय चौपट भएपछि पोखराको लेकसाईडमा होटल भाडामा लिएर संचालन गरेका करिब २५ प्रतिशत व्यवसायीले घर धनीलाई होटलको चापी बुझाएर घर फर्केको होटल संघका अध्यक्ष तुलाचनले बताए। लाखौं रुपैया एड्भान्स दिएर घर भाडामा होटल संचालन गरेका ब्यवसायीले घरभेटीलाई दिएको एडभान्सको समेत माया मारेर पछि समान्य अवस्थामा फर्के पछि फर्कीने भन्दै घर धनीलाई चाबी बुझाएर घर फर्कने व्यवसायीको संख्या पनि उस्तै रहेको छ। लेकसाइडमा रहेका पर्यटक लक्षित ठुला लगानीका रेष्टुरेण्ट अझै सबै सञ्चालनमा आएका छैनन्। संचालन खर्च नै नउठ्ने भएपछि व्यवसायी पर्यटकको पर्खामा छन्। खुलेका रेष्टुरेण्टले स्वचालित सेनिटाइजर, रेष्टुरेण्ट पस्नु अघि ज्वरो नाप्ने, ग्राहलाई सेवा दिदा सुरक्षा सतर्कता अपनाएर सेवा सुरु गरेका छन। पोखराको लेकसाइडका रेष्टुरेण्ट एण्ड वार एशोसियसन नेपाल (रेवान) पोखरा संग आवद्ध पर्यटक लक्षित १ सय रेष्टुरेण्ट रहेका छन्। यि रेष्टुरेण्टमा मात्र ४ अर्व बढी लगानी रहेको रेष्टुरेण्ट एण्ड वार एशोसियसन नेपाल (रेवान) पोखराका प्रथम उपाध्यक्ष लक्ष्मण बरालले बताए।"
पहिरोले उहियाका चार घर विस्थापित,"गोरखा : धार्चे गाउँपालिका३ उहियामा पहिरो जाँदा चार घर परिवार विस्थापित भएका छन्। शनिबार राती करिब दुई बजे गएको पहिरोले धनबहादुर गुरुङ, डम्बरसिङ गुरुङ, किसान गुरुङ र धनसरी गुरुङको घरपरिबार विस्थापित भएको वडाअध्यक्ष इन्द्रप्रसाद गुरुङले जानकारी दिए। पहिरो करिब तीनसय मिटर लामो छ। पहिरोले सार्वजनिक भवन, किसान गुरुङको आँगन बाटो सबै लगेको र वाङदिङ टोललाई समेत क्षति पुर्याएको छ। अझै पानी पर्यो भने घर नै पहिरोले बगाउन सक्ने जोखिम रहेकाले किसान गुरुङ, वाङदिङ टोलका मनसरा गुरुङ र धनसरी गुरुङ छिमेकीको घरमा बस्दै आएका स्थानीय जनप्रतिनिधि प्रमिना घलेले जानकारी दिइन्। घर पहिरोले क्षति पुर्याएको र छोराछोरी र श्रीमान पनि नरहेकाले करिब ८० बर्षकी धनसरी गुरुङको बिचल्ली भएको उनले बताइन्। परिवार कोही पनि नभएको र भएको एउटा घर पनि पहिरोका कारण छोड्नुपर्दा उहाँको बिचल्ली भएको छ, उनले भनिन्।"
रहेनन् पूर्व सांसद राय,"राजविराज : नेपाली कांग्रेस सप्तरीका पूर्व सभापति एवम् प्रतिनिधि सभाका पूर्व सदस्य हरीप्रसाद रायको ८२ बर्षको उमेरमा निधन भएको छ। मृगौला, मुटु र अल्सर रोगबाट पीडित अमातको उपचारका क्रममा बिपी कोइराला स्वास्थ्य विज्ञान प्रतिष्ठान धरानमा गएराति मृत्यु भएको उनका नाती रबी रायले जानकारी दिए। सप्तरीको डाक्नेश्वरी नगरपालिका३ तरही घर भएका उनी २०४८ सालमा नेपाली कांग्रेसको तर्फबाट सप्तरीको निर्वाचन क्षेत्र ३ बाट निर्वाचित भएका थिए। राजविराज नगरपालिकासमेत रहेको निर्वाचन क्षेत्र नम्बर ३ बाट प्रतिनिधी सभामा निर्वाचित हुँदा उनले ११ हजार २५१ मत ल्याएका थिए। विद्यार्थीकालदेखि नै राजनीतिमा सक्रिय रायले २०१५ सालमा कांग्रेसको सदस्यता प्राप्त गरेका थिए। उनी कांग्रेस सप्तरीको २०३६ र २०४५ सालमा जिल्ला अध्यक्ष थिए। सत्याग्रहको समयमा विभिन्न जेलमा चार महिना र जनआन्दोलनमा समेत दुई महिना जेल परेका राय पञ्चायतकालमा आठ वर्ष भारतमा निर्वासित थिए। सप्तरीबाट प्रतिनिधी सभामा निर्वाचित राय सोही प्रतिनिधी सभामा सर्लाहीबाट निर्वाचित कांग्रेसका नेता महन्थ ठाकुरसँग नजिक थिए। कांग्रेस परित्याग गरेर तमलोपा गठन गरेका ठाकुरकै नेतृत्वमा राय पनि केन्द्रीय सदस्य बनेका थिए। तमलोपालगायत मधेसमा राजनीति गरिरहेको पाँच दल एकीकरण भएर बनेको राजपामा समेत सक्रिय रहेका रायको निधनमा जसपा नेपालका नेता तथा सांसद बृषेश चन्द्र लालले शोक सन्देश जारी गर्दै सोमबार श्रद्धाञ्ली व्यक्त गरेका छन्। रायको शवलाई उनको जेठा छोरा विजयकुमार रायले सोमबार दागबत्ती दिएर गाउँमै अन्त्येष्टि गरिएको छ। उनका एक श्रीमति दुई छोरा र दुई छोरी छन्। जेठा विजय शिक्षक छन् भने कान्छा प्रमोद चिकित्सक छन्।"
अवैध नेटवर्किङ धन्दा : २१ कम्पनीका ५० जनालाई पक्राउ गर्न सीआईबीलाई पत्र,"काठमाडौं : अवैध नेटवर्किङ धन्दा गरिरहेको विभिन्न कम्पनी तथा व्यक्तिउपर वाणिज्य आपूर्ति तथा उपभोक्ता संरक्षण विभागले गोप्य छानबिन थालेको छ। प्रारम्भिक अनुसन्धानका क्रममा शंकास्पद देखिएका २१ कम्पनीका ५० व्यक्तिलाई पक्राउ गरी सहयोग गरिदिन विभागले नेपाल प्रहरीको केन्द्रीय अनुसन्धान ब्युरो (सिआइबी) लाई पत्र पठाएको छ। ती कम्पनी र व्यक्तिको धन्दाबारे उजुरीपरेपछि विभागले छानबिन अघि बढाएको हो। उजुरी उपर छानविन एवं अनुसन्धानका लागि विभागले प्रहरीलाई ति संस्थाका व्यक्तिलाई पक्राउ गरिदिन प्रहरीको सहयोग मागेको विभागका महानिर्देशक नेत्रप्रसाद सुवेदीले अन्नपूर्ण अनलाइनसँग बताए।उपत्यकासँगै झापालगायत तराईका केही जिल्लाका मानिसहरुले आफू नेटवर्किङबाट ठगीमा परेको भन्दै विभागमा उजुरी दिएका छन्। विभागले प्रहरीलाई ती व्यक्ति पक्राउ गरेपछि अनुसन्धान आफैंले गर्ने जनाएको छ। विभागले दुई वटा कम्पनी इन्दुस बिभा र पशुपति बिभाका संचालकहरुलाई अघिल्लो हप्ता पक्राउ गरि धरौटीमा छाडेको र उनीहरुको व्यवसायमाथि सिलबन्दी गरी थप अध्ययन भईरहेको जनाएको छ। यी कम्पनीसँग जोडिएका केही लाई बुझ्न बाँकी रहेको र सिल गरेको ठाउँमा प्रमाण संकलनको कार्य जारी रहेको विभागले जनाएको छ। विभागका महानिर्देशक सुवेदीले अन्नपूर्ण अनलाइनसँग भने,हामीसँग भएको विवरण थप अनुसन्धान गर्न र आवश्यक परे पक्राउ गरि विभागलाई बुझाउन सिआईबीलाई पत्र पठाएका छौं। अनुसन्धानका क्रममा थप कम्पनी र व्यक्तिहरु पनि पर्न सक्छन। नेपालमा नेटवर्किङ व्यवसायको अवैध धन्दा गर्नेमा अधिकांश विदेशी कम्पनी देखिएका छन्। नेपालमा दर्ता हुँदा नेपाली कम्पनीको नाममा गर्ने तर ति कम्पनीलाई विदेशी कम्पनीबाटै प्रत्यक्ष सहयोग भईरहेको विभागको दावी छ। विदेशी वस्तुहरु नेपालमा बिक्री गरेर विदेशमै पैसा जानेगरी व्यवसाय संचालन गरिरहेको बुझाई विभागको छ। उजुरीमा परेका कम्पनीले वस्तुको प्रत्यक्ष बिक्री वितरणमात्रै गरेको हो वा त्यो भन्दा बाहेकका अरु अवैध गतिविधि पनि संचालन गरेका छन भन्नेतर्फ विभागको अनुसन्धान केन्द्रीत भएको जानकारी महानिर्देशक सुवेदीले दिए। उनका अनुसार अनुसन्धानको दायरमा आएका कम्पनीले कानुनअनुसार विभागमा दर्ता र इजाजत लिनुपर्ने छ। विभागले सिआईबीलाई लेखि पठाएका कम्पनीले इजाजत बिनै वस्तुको प्रत्यक्ष बिक्री वितरण गरेको, अनलाईन बिजनेस मेम्बरसिप र अनलाईन क्रिप्टोकरेन्सीको कारोबार गरेको आशंका छ। ति कम्पनीले नेपालमा पैसा जम्मा गरेर क्रिप्टोकरेन्सीको पेमेन्ट दुबई, कतार, मलेसिया, अमेरिकालगायत मुलुकबाट भईरहेको दावी विभागको छ। विभागले आईबोस ग्लोबल इन्टरनेसनल प्रालि (पहिले ग्रिन बुटी), नेचर हब्र्स इन्टरनेसनल प्रालि (पहिले नेचर हर्बो इन्टरनेसनल प्रालि), न्यु विवेक इन्टरप्राइजेज प्रालिले नियमावलीअनुसार व्यापारव्यवसाय गर्न अनुमति दिएको छ। त्यस्तै हेल्दी लिभिङ प्रालि, केयर मार्केट इन्टरनेसनल प्रालि, युटर्न इन्टरनेसनल प्रालि र ग्लोबल ओरियन्ट इन्टरनेसनल प्रालिले पनि अनुमति पाएका छन्। यी कम्पनीले पनि गोप्य रुपमा अवैध नेटवर्किङ धन्दा चलाउँदै आएको आशंकामा विभागले गोप्य छानविन थालेको छ।"
स्यानीटाइजरमा विषाक्त रसाइयन भेटिएपछि नौ उद्योगका उत्पादनमा प्रतिबन्ध,"काठमाडौं : औषधि व्यवस्था विभागले भारतीय र नेपाली कम्पनीले उत्पादन गरेका नौ ह्यान्ड स्यानीटाइजर उद्योगका उत्पादनमा प्रतिबन्ध लगाएको छ । विभागले बजारमा बिक्री वितरणमा रहेको ह्यान्ड स्यानीटाइजरको नमूना सङ्कलन गरी राष्ट्रिय औषधि प्रयोगशालामा परीक्षण गर्दा तोकिएको मापदण्ड 'इन्स्ट्यान्ट ह्याण्ड स्यानिटाइजरसम्बन्धी स्तर २०७६' विपरित विषाक्त रसायन मिथानोल भेटिएपछि उत्पादन तथा बिक्री वितरणमा रोक लगाएको हो । भारतीय कम्पनी सिभिका कस्मेक्युटिकल्स लिमिटेड उत्तराखण्डको हर्बलट्री ह्याण्ड रबमा ६२ प्रतिशत मिथानेल, आर केमिकल एण्ड प्याकेजिङ इण्डस्ट्रिज पर्साको रिप्याक गरिएका कुम ह्याण्ड स्यानिटाइजर र क्लिन ह्याण्ड स्यानिटाइजर, कुमकुम हर्बल इण्डस्ट्रिज बनेपाका कुमकुम इन्स्ट्यान्ट ह्याण्ड स्यानिटाइजर र इन्स्ट्यान्ट ह्याण्ड स्यानिटाइजरमा मानव स्वास्थ्यमा गम्भीर असर गर्ने मिथानोल र इथानोलको मिसावट रहेका पाइएको जनाइएको छ । यसैगरी ओम आरोग्य हेल्थकेयर प्रालि इमाडोल ललितपुरको इन्स्ट्यान्ट ह्यान्ड स्यानिटाइजर, साधना सप्लायर्स काठमाडौंको साधना इन्स्ट्यान्ट ह्याण्ड स्यानिटाइजर र कालिका सोप एण्ड केमिकल इण्डस्ट्रिजका ड्रोन ह्याण्ड स्यानिटाइजर (पहेंलो रङ्गको) र रङ्गबिनाका दुई स्यानिटाइजर उद्योगका उत्पादनमा प्रतिबन्ध लगाइएको विभागका महानिर्देशक नारायणप्रसाद ढकालले जानकारी दिए। उनका अनुसार प्रतिबन्ध गरिएका उद्योग तथा कम्पनीका उत्पादन प्रयोग नगर्न सर्वसाधारणलाई आग्रह गर्दै तत्काल बजारमा बिक्री वितरणमा रोक लगाउन र बजारबाट फिर्ता लैजान निर्देशन दिएको छ । यसअघि विभागले गुणस्तरहीन भएको भन्दै भारत, चीन तथा नेपाली उद्योगले उत्पादन गरेका नौ वटा स्यानिटाइजरमा प्रतिबन्ध लगाइसकेको छ । रासस"
सरकारको निर्देशन विपरीत पीसीआर टेस्टको शुल्क उठाउँदै निजी ल्याब,"काठमाडौँ : कोरोनाभाइरस परीक्षण गराउँदैआएका निजी प्रयोगशालाहरुले सरकारको निर्देशन विपरीत पीसीआर परीक्षणको शुल्क ३ हजार ८ सय ९९ रुपैयाँ लिने अडान राखेका छन् । विभिन्न आठवटा ल्याबले संयुक्त रुपमा विज्ञप्ति निकाल्दै सोही शुल्क नै व्यवहारिक भएको बताएका छन् । साथै सरकारको निर्देशन अनुसारको रकम अमान्य भएको उनीहरुको भनाइ छ । निजी प्रयोगशालाहरुले चर्को शुल्क लिइरहेको पाएपछि स्वास्थ्य तथा जनसंख्या मन्त्रालयले भने पीसीआर टेष्टको शुल्क २ हजार मात्रै तोकेको छ । तर पीसीआर परीक्षण गर्दैआएका ह्याम्स, बीएण्डबी, स्टार, मेडिसिटी, डिकोड, सेन्ट्रल, सौर्य लगायत आठवटा प्रयोगशालाले संयुक्त रुपमा विज्ञप्ति निकाल्दै ३८९९ रुपैयाँ शुल्क लिने बताएका हुन् । आफूहरुले उठाउँदैआएको शुल्क विश्व श्वास्थ्य संगठनको मापदण्ड बमोजिम नै रहेको उनीहरुको दावी छ । यसवाहेक निजी ल्याबहरुले शुल्कबारे सरकारसँग छलफल गरिरहेको पनि जनाएका छन् ।"
मोबाइल भ्यानमार्फत घरबाटै स्वाब संकलन,"विराटनगर : विराटनगर महानगरपालिकाले घरघरमा पुगेर कोरोना भाइरसका शंकास्पद वृद्धवृद्धा र अशक्तको स्वाब संकलन गर्न थालेको छ । पहिलो पटक मोबाइल भ्यानमार्फत घरबाटै स्वाब संकलन गर्दै महानगरले पीसीआर परीक्षणका लागि लैजान थालेको हो । महानगरले मोबाइल भ्यानको प्रयोग गरेर आइतबार विराटनगरस्थित मानव सेवा आश्रममा पुगेर ७८ जना अशक्त र वृद्धवृद्धाको स्वाब संकलन गरेको छ । राटनगर१० र ३ स्थित आश्रमबाट ५५ र २३ जनाको स्वाब संकलन गरिएको महानगरको जनस्वास्थ्य महाशाखा प्रमुख रमेश कार्कीले जानकारी दिए । उनका अनुसार वृद्धआश्रममा बस्दै आएका तीनजनामा छ दिनअघि कोरोना संक्रमण पुष्टि भएपछि त्यहाँ रहेका र 'कन्ट्याक्ट ट्रेसिङ' मा परेका सबैको स्वाब पीसीआर परीक्षणका लागि संकलन गरिएको हो । अशक्त र वृद्धवृद्धाको स्वाब आश्रममै पुगेर संकलन गरिएको यो नै पहिलो भएको कार्कीले बताए । आश्रमकी संयोजक गंगा थापाले वृद्धवृद्धाका लागि औषधि र खाद्यान्न खरिद, वृद्धवृद्धाको उद्धारका लागि बाहिर हिँडिरहनु पर्ने हुँदा वृद्धआश्रममा संक्रमण देखिएको हुन सक्ने बताइन् । आश्रममा रहेका सबैलाई नियमित रुपमा तातोपानी, बेसार पानी, विभिन्न रोगको औषधि समेत खुवाउने गरिएको थापाको भनाइ छ । आश्रममा वृद्धवृद्धालाई विभिन्न जन्मोत्सव कार्यक्रम, वार्षिकोत्सव, विवाह उत्सव लगायतका कार्यक्रममा खाना खुवाउने काम हँुदै आएको छ । विभिन्न संघसंस्थाले सहयोग जुटाउँदै कार्यक्रम आयोजना हुँदा पनि आश्रममा संक्रमण छिरेको हुन सक्ने आशंका छ । हाल आश्रमममा भोजपुर, मोरङ, सुनसरी, झापा लगायतका जिल्लाबाट उद्धार गरेर वृद्धवृद्धालाई राखिँदै आएको छ । मेयर भीम पराजुलीले स्वाब दिने ठाउँसम्म आउन नसक्ने अशक्त र वृद्धवृद्धालाई बसेकै ठाउँमा सेवा दिइएको बताए । उनले 'कन्ट्याक्ट ट्रेसिङ' परेकामध्ये स्वाब दिने ठाउँसम्म पुग्न नसक्नेको घरमै पुगेर संकलन गर्दै पीसीआर परीक्षणका लागि लैजान थालिएको जानकारी दिए । 'कन्ट्याक्ट ट्रेसिङ 'मा परेका धेरैजना स्वाब दिने ठाउँसम्म पनि आउन नसकेको पाइयो,' उनले भने, 'अशक्त र वृद्धवृद्धाको स्वाब संकलन हुन थालेपछि उनीहरुको आत्माबल पनि बढेको छ र सबैले राहतको महसुस पनि गरेका छन् ।' पराजुलीले सुरक्षाका सबै मापदण्ड अपनाएर भ्यानभित्रैबाट स्वाब संकलन हुने गरेको जानकारी दिए । मोबाइल भ्यानको प्रयोग गर्दै समुदायस्तरबाट अधिकतम परीक्षण गर्ने लक्ष्य राखिएको उनको भनाइ छ । दीर्घरोगी, अशक्त र घरबाट बाहिर आउन नसक्ने र बाहिर आउँदासमेत जोखिम हुने उमेर समूहका व्यक्तिका लागि स्वाब संकलन गर्न मोबाइल भ्यान प्रभावकारी हुने पराजुलीको भनाइ छ । चिकित्कसलाई समेत जोखिमरहित अवस्थामा काम गर्नका लागि निर्माण गरिएको यस किसिमको मोबाइल बुथको प्रयोग नेपालमै पहिलो भएको उनको दाबी छ । महानगरले विराटनगरको मुख्य बजारस्थित जैन भवनमा स्वाब संकलन बुथ सञ्चालन गर्दै आएको छ । बुथसम्म आउन नसक्ने अशक्तहरुका लागि भने मोबाइल भ्यानमार्फत घरघरमा पुगेर स्बाव संकलन कार्य सुरु गरिएको हो । महानगरसँग सम्झौता गरेर रोटरी क्लबले गाडीलाई वातानुकूलित र सुरक्षित बनाउँदै स्वाब संकलन गर्न मिल्ने गरी उपलब्ध गराएको हो । यसका लागि चार लाख रुपैयाँ खर्च भएको महानगरले जनाएको छ ।"
कोरोनाले धरानकी ३८ वर्षीया महिलाको मृत्यु,धरान : कोरोना भाइरस (कोभिड१९)संक्रमणबाट धरान उपमहानगरपालिका २ की ३८ वर्षीया महिलाको निधन भएको छ । कोरोना संक्रमणका कारण सिकिस्त भएर बीपी कोइराला स्वास्थ्य विज्ञान प्रतिष्ठानको कोभिड अस्पतालमा भर्ना भएकी उनको निधन भएको प्रतिष्ठानका प्रवक्ता डा निदेश सापकोटाले बताए । मृतक महिला अत्याधिक ज्वरो आएपछि प्रतिष्ठान भर्ना भएकी थिइन् । उनमा कुनैपनि दीर्घरोग नभए पनि संक्रमित भएपछि मधुमेह र उच्च रक्तचाप देखिएको डा सापकोटाले बताए । उनको दाहसंस्कारका लागि आवश्यक पहल भइरहेको धरान २ का वडा सदस्य धर्म तामाङले बताए। धरानमा कोरोना संक्रमणका कारण मृत्यु हुनेको संख्या सात पुगेको छ ।
"बीपीका चिकित्सक आन्दोलित, माग पूरा नभए सेवा ठप्प पार्ने चेतावनी","धरान : बीपी कोइराला स्वास्थ्य विज्ञान प्रतिष्ठा सुधारको माग गर्दै सिनियर चिकित्सक आन्दोलित भएका छन् । प्रतिष्ठान सुधारमा चारजना पदाधिकारीको भूमिका शून्य रहेको भन्दै प्रतिष्ठानको नेतृत्व सही ढंगले संचालन गर्न माग गर्दै चिकित्सकले धर्ना कार्यक्रम सुरु गरेका हुन् । विभिन्न १९ सुत्रीय माग राखेर आन्दोलनमा उत्रिएका प्रतिष्ठानको सबै विभागका सिनियर चिकित्सकहरु आन्दोलित भएरपछि प्रतिष्ठानको स्वास्थ्य सेवा प्रभावित बनेको छ । आन्दोलनमा उत्रिएका चिकित्सकले प्रतिष्ठान सुधार गर्नुपर्ने, स्वास्थ्य विमा गर्नुपर्ने, कोरोना माहामारीमा खटिएका चिकित्सकलाई स्वास्थ्य सामग्री दिनुपर्ने, संकटमा पुगेको प्रतिष्ठानको आर्थिक अवस्था सुधार गर्नुपर्ने, प्रतिष्ठानमा आवश्यक औषधि उपकरण खरिद गर्दा भएको आर्थिक चलखेल बन्द गर्नुपर्ने, वृद्धि भएको तलब निकासा गर्नुपर्ने र अवरुद्ध भएको बढुवा प्रक्रिया अगाडि बढाउनुपर्नेलगायतका माग राखेर दैनिक धर्ना कार्यक्रम सुरु गरेका छन् । माग तत्काल सम्बोधन नगरे प्रतिष्ठानको आकस्मिक बाहेकका सबै सेवा ठप्प पार्ने चिकित्सकले चेतावनी दिएका छन् । प्रतिष्ठानको मेडिकल एण्ड डेन्टल फ्याकल्टी वेल्फेयर सोसाइटीका अध्यक्ष डा विष्णु पोखरेलको नेतृत्वमा आन्दोलनमा उत्रिएका दर्जनौं चिकित्सकले सोमबार प्रतिष्ठानका उपकुलपती डा ज्ञानेन्द्र गिरीको कार्यकक्ष अगाडि धर्ना दिएका छन् । प्रतिष्ठानले चिकित्सकलाई वृद्धि भएको तलब नदिएको, अडाइ वर्षदेखि बढुवा प्रक्रिया रोकिएको र प्रतिष्ठानमा आर्थिक अनियमितताका घटना सार्वजनिक हुन थालेपछि बाध्य भएर आन्दोलनमा उत्रनु परेको अध्यक्ष पोखरेलले बताए । चिकित्सकको बढुवा प्रक्रिया रोकिएका कारण कतिपय विभाग प्रोफेसरबिहीन भएका कारण एमडि एमएसको सिट संख्यामा समेत समस्या भएको उनको भनाइ छ । सोसाइटीका महासचिव डा एसपी रिमालले विशुद्ध रहेको प्रतिष्ठानमा राजनैतिक हस्तक्षप गरी प्रतिष्ठानको गरिमालाई आच पुर्याउन खोजिएको बताए । उनले प्रतिष्ठानमा अहिले कांग्रेस र नेकपाको सदस्य लिएका चिकित्सकले नै प्रतिष्ठानको बदनाम गराई अवैध काम गरेका कारण बाध्य भएर आन्दोलन उत्रिनु परेको आक्रोश पोखे। प्रतिष्ठानको एनेशथेसिया विभागका प्राडा आषिश घिमिरेले प्रतिष्ठानका पदाधिकारीहरु प्रतिष्ठानको हितमाभन्दा व्यक्तिगत लाभमा सक्रिय भएका कारण प्रतिष्ठानको स्वास्थ्य सेवा कमजोर बन्दै गएको बताए । उनले प्रतिष्ठानलाई सही नेतृत्व दिन नसक्ने पदाधिकारीहरुले राजीनामा दिएर मार्गप्रशस्त गर्न माग गरेका छन् । चिकित्सकको आन्दोलनमा प्रतिष्ठानका पूर्व शिक्षाध्यक्ष प्राडा विक्रमप्रसाद श्रेष्ठ, प्रवक्ता डा निदेश सापकोटाको समेत सहभागिता छ।"
नोबेलमा १५ सय ५० मै पीसीआर परीक्षण,विराटनगर : विराटनगरस्थित नोबेल शिक्षण अस्पतालले मुलुकमै सबैभन्दा सस्तोमा पीसीआर परीक्षण सुरु गरेको छ । कोरोना भाइरस शंकास्पदको स्वाब परीक्षण नोबेलले सोमबारबाट थालेको हो । प्रति व्यक्ति एक हजार पाँच सय ५० रुपैयाँ लिएर स्वाब परीक्षण गर्न थालिएको अस्पतालले जनाएको छ । विभिन्न प्रयोगशालामा स्वाबको चाप बढेर पीसीआर रिपोर्ट आउन ढिलाई भइरहेका बेला नोबेलले सस्तो मूल्यमा परीक्षण थालेको हो । अस्पतालका सञ्चालक डा सुनिल शर्माले एक महिनाअघि नै तयारी अवस्थामा राखिएको प्रयोगशालाबाट सोमबारदेखि पीसीआर परीक्षण हुन थालेको जानकारी दिए । सरकारले ढिलो गरेर आइतबारमात्रै परीक्षणको अनुमति दिएपछि भोलिपल्टबाटै काम थालिएको उनको भनाइ छ । राष्ट्रिय जनस्वास्थ्य प्रयोगशालाबाट परीक्षणको अनुमति आएसँगै मुलुकमै सस्तो मूल्यमा पीसीआर परीक्षण हुन थालेको जानकारी शर्माले दिए । उनका अनुसार दुईवटा अत्याधुनिक अमेरिकन पीसीआर मेसिनबाट स्वाबको परीक्षण थालिएको छ । सुरक्षाका हिसाबले अस्पतालमा कोरोनाका लागि भिन्दै प्रयोगशाला बनाइएको उनको भनाइ छ । नोबेलको प्रयोगशालाबाट दैनिक दुई हजार स्वाबको परीक्षण हुने जानकारी शर्माले दिए । नोबेलका बरिष्ठ ल्याब अधिकृत गणेशकुमार सिंह चारदेखि छ घण्टाभित्रै पीसीआर परीक्षणको रिपोर्ट सम्बन्धितलाई उपलब्ध गराइने बताए । उनका अनुसार प्रति व्यक्ति एक हजार पाँच सय ५० रुपैयाँ लिएर मुलुकमै सबैभन्दा सस्तोमा पीसीआर परीक्षण थालिएको छ । यसअघि सरकारले पाँच हजार पाँच सय रुपैयाँ शुल्क तोकेको थियो । शर्मानै अध्यक्ष रहेको काठमाडौं मेडिकल कलेजले अहिले प्रति व्यक्ति एक हजार नौ सय ९९ रुपैयाँ लिएर पीसीआर परीक्षण गरिरहेको नोबेलले जनाएको छ । सरकारले भदौ २८ गतेबाट निजी प्रयोगशालाले बढीमा दुई हजार रुपैयाँ लिएर परीक्षण गर्न पाउने व्यवस्था गरेको थियो ।
बाघको आक्रमणबाट माहुतेको मृत्यु,चितवन : बाघको आक्रमणबाट पूर्वी चितवनमा एकजनाको मृत्यु भएको छ । हात्तीलाई घाँस काट्न गएका रत्ननगर नगरपालिका ६ बछौलीका अन्दाजी ५४ वर्षीय बहना चौधरीको मृत्यु भएको चितवन राष्ट्रिय निकुञ्जका सुचना अधिकारी अशोक रामले बताए । उनी सौराहाको निजी हात्तीको माहुते हुन् । कुमरोज मध्यवर्ती सामुदायिक वनमा बिहान साढे ६ बजेतिर घाँस काट्न गएका बेला बाघको आक्रमणमा परेका थिए। सामुदायिक वनमा दुईवटा हात्ती लिएर घाँस काट्न गएका थिए । आक्रमणस्थलमा हरिण मरेको अवस्थामा भेटिएको थियो । आहाराको सुरक्षा गर्न बाघले आक्रमण गरेको हुनसक्ने अनुमान गरिएको छ । मृतकको शवलाई पोष्र्टमाटमका लागि भरतपुर अस्पताल लगिएको छ ।
निको हुने दर सार्ककै कम,"काठमाडौं : नेपालमा कोरोना संक्रमणबाट निको हुने दर सार्क मुलुककै कम पाइएको छ। स्वास्थ्य तथा जनसंख्या मन्त्रालयका अनुसार निको हुने दर ७३४ प्रतिशत छ। हालसम्म कोरोना संक्रमणबाट ५३ हजार ८ सय ९८ जना निको भएका छन्। सार्क मुलुकमध्ये पाकिस्तान र श्रीलंकामा निको हुने सबैभन्दा बढी छ। पाकिस्तानमा ९५४ प्रतिशत, श्रीलंकामा ९४४ प्रतिशत छ। त्यसपछि तेस्रोमा माल्दिभ्स छ। त्यहाँ निको हुने दर ८६६ प्रतिशत छ। त्यसपछि अफगानिस्तानमा ८३२, भारतमा ८२१, भुटानमा ७५३ र बंगलादेशमा ७४८ प्रतिशत छ। नेपालमा पछिल्लो २४ घण्टा (आइतबार अपराह्नसम्म) मा ८ सय ८५ जना मात्रै डिस्चार्ज भएका छन्। इपिडिमियोलोजी तथा रोग नियन्त्रण महाशाखाका पूर्वनिर्देशक डा बाबुराम मरासिनी सार्क राष्ट्रमध्ये कतिपयले विशेष औषधि प्रयोग गरिरहेको हुन सक्ने बताउँछन्। बंगलादेशलगायत केही मुलुकले विशेष औषधि चलाएका पनि छन्। त्यसकारण पनि नेपालबाहेकका मुलुकमा कोरोनाबाट निको हुने दर बढेको हुन सक्छ, डा मरासिनी भन्छन्। स्वास्थ्य तथा जनसंख्या मन्त्रालयका पूर्वप्रमुख विशेषज्ञ डा सुशीलनाथ प्याकुरेल उपचारलाई थप प्रभावकारी बनाउनुपर्ने खाँचो देखिएको बताउँछन्। रोग लाग्नबाटै जोगाउने कार्यलाई प्रभावकारी ढंगले अघि बढाउनुपर्छ, डा प्याकुरेल भन्छन्, संक्रममण भइहाल्यो भने पनि तुरुन्तै उद्धार गरी उपचारमा पहुँच पुयाउनुपर्छ। कसरी बढे सक्रिय संक्रमित ? सीमावर्ती तराईका जिल्लाबाट काठमाडौं उपत्यकामा निर्बाध आवतजावत भइरहेकाले सक्रिय संक्रमित बढिरहेको विज्ञ बताउँछन्। लक्षणविहीन संक्रमितबाट पनि अन्यलाई संक्रमण भइरहेको छ। भारतबाट स्वदेश फिर्ती र तराईका जिल्लाबाट काठमाडौं निर्बाध आवतजावत भइरहेकाले सक्रिय संक्रमितहरू बढेको डा मरासिनीको ठम्याइ छ। सक्रिय संक्रमितको संख्या १९ हजार १९ पुगेको छ। जुन २५९ प्रतिशत हो। त्यसपछि सार्क मुलुकमध्ये भुटानमा २४७, बंगलादेशमा २३७, भारतमा १६३, अफगानिस्तानमा १३१, माल्दिभ्समा १३०, श्रीलंकामा ५२ र पाकिस्तानमा २५ छ। मन्त्रालयका अनुसार आइतबार मात्रै मुलुकभर ५ सय २४ महिलासहित १ हजार ५ सय ७३ जना संक्रमित थपिएका छन्। जसमध्ये काठमाडौं उपत्यकाका तीन जिल्लामा २ सय ९४ महिलासहित ८ सय ९ जना छन्। कोरोना संक्रमितको कुल संख्या ७३ हजार ३ सय ९४ पुगेको छ। अन्यत्र मृत्यु घट्दा नेपालमा बढ्दो असोज दोस्रो सातासम्म कोरोनाबाट मृत्यु हुनेको संख्या दैनिक औसत ८ जना हाराहारी छ। मुलुकभर आइतबार कोरोनाबाट एक महिलासहित १० जनाको ज्यान गएको छ। असोज १ देखि १० गतेसम्म ७७ जनाले ज्यान गुमाएका छन्। नेपाल स्वास्थ्य अनुसन्धान परिषद्का कार्यकारी प्रमुख डा प्रदीप ज्ञवाली विगतमा बाहिरी मुलुकबाट आएका युवामा कोरोना देखिएकाले मृत्युदर न्यून भएको सुनाउँछन्। संक्रमणदर बढेको छ। संक्रमित हुने वृद्धवृद्धाको संख्या पनि उच्च छ, कार्यकारी प्रमुख डा ज्ञवाली भन्छन्, त्यसैले रोग प्रतिरोधात्मक क्षमता न्यून भएका वृद्धवृद्धालाई निको बनाउने चुनौती छ। अन्य मुलुकझैं नेपालमा पनि कोरोना संक्रमितका लागि विभिन्न उपचार र विधि अपनाइएको छ। रेमडेसिभिर र प्लाज्मा थेरापीसहित अन्य आयुर्वेदिक औषधि पनि सेवन गराइएको छ। तापनि, मृत्युदर सार्क मुलुकमध्ये नेपालमा उच्च देखिएको छ। नेपालमा एक महिनाअघि कोरोनाबाट हुने मृत्युदर ०५० प्रतिशत थियो। अहिले ०६ प्रतिशत छ। भारतमा एक महिनाअघि मृत्युदर १८४ प्रतिशत थियो। अहिले १६ प्रतिशत छ। श्रीलंकामा ०४ प्रतिशत छ। त्यहाँ एक महिनाअघि ०४० प्रतिशत थियो। सार्क मुलुकमध्ये भुटानमा कोरोनाबाट कसैको पनि मृत्यु भएको छैन। नेपालमा सक्रिय र गम्भीर खालका बिरामी बढेका कारण मृत्युदर पनि बढेको विज्ञको दाबी छ। वरिष्ठ छाती रोग विशेषज्ञ डा नीरज बम नेपालका ज्येष्ठ नागरिक कुनै न कुनै दीर्घरोगले पीडित भइरहेकाले कोरोना संक्रमणपछि निको पार्न कठिन हुने बताउँछन्। कोरोना संक्रमणपछि निमोनिया भएर ज्यान गुमाएका युवाहरू न्यून छन्, त्रिभुवन विश्वविद्यालय शिक्षण अस्पताल महाराजगन्जमा कार्यरत डा बम भन्छन्, लामो समयदेखि दम भएका वा मिर्गौला बिग्रेका व्यक्तिको बढी मृत्यु भएको छ। लामो समयदेखि कलेजो, मुटुजस्ता दीर्घ रोगको औषधि सेवन गरिरहेका वृद्धवृद्धाको पनि ज्यान गएको छ। रोग प्रतिरोधात्मक क्षमता न्यून भएका कारण पनि नेपालमा निको हुने दर घट्न पुगेको चिकित्सकको भनाइ छ। एक महिनाअघिसम्म नेपालीको रोग प्रतिरोधात्मक क्षमता उच्च भएको बखान गर्नेहरू धेरै थिए। निको हुने दर पनि उच्च थियो। स्वास्थ्य प्रवक्ता डा जागेश्वर गौतमले भनेका थिए, सार्क मुलुकमध्ये नेपालमा कोरोना संक्रमणबाट निको हुने दर उच्च छ।"
चिनियाँ दूतावासअगाडि कांग्रेस कार्यकर्ताको प्रदर्शन,"काठमाडौं : हुम्लामा नेपाली भूमि मिचेर भवन निर्माण गरेको भन्दै नेपाली कांग्रेसका कार्यकर्ताले चिनियाँ दूतावास अगाडि प्रदर्शन गरेका छन्। सोमबार बिहान काठमाडौंको बालुवाटारस्थित दूतावास अगाडि नेपाल विद्यार्थी संघका पूर्व महामन्त्री कुन्दन राज काफ्लेको नेतृत्वमा विरोध प्रदर्शन भएको हो। आफ्नै भूमिमा फर्की चीन लेखिएको ब्यानरसहित उनीहरुले प्रदर्शन गरेका हुन्। 'चिनौं सीमाना, जोगाऔं माटो' अभियान अन्तर्गत चिनियाँ दूतावासअगाडि प्रदर्शन गरिएको नेविसंघका नेता मनिष सिम्खडाले जानकारी दिए। प्रदर्शनका क्रममा प्रहरीले नेविसंघ नेता नवराज त्रिपाठी, प्रनिल तामाङ, सुवोध ओली, विन्दा बोगटी, अर्वत खड्का, दीपेन्द्र खड्कालाई पक्राउ गरेको छ।"
बागमती प्रदेशमा दोस्रो प्रदेश युवा सम्मेलन,"काठमाडौं : वाग्मती प्रदेशका मुख्यमन्त्री डोरमणी पौडेलले नेपालको राजनीतिक परिवर्तनमा युवाहरुले खेलेको भूमिका आफैँमा उल्लेखनीय रहेको बताएका छन्। नेपाल युवा परिषद वाग्मती प्रदेशले आयोजना गरेको दोस्रो प्रदेश युवा सम्मेलनको उद्घाटन समारोहलाई सम्बोधन गर्दै पौडेलले युवा देशको आधारस्तम्भ, नवीन चेतना, विचारका सम्वाहक र परिवर्तनका अग्रगामी दस्ता भएको कुरा गरे। कोरोना महामारीका कारण भर्चुअल माध्यमबाट उक्त सम्मेलनमा वाग्मती प्रदेशभरिका १३ वटै जिल्लाबाट सहभागी भएका करिब १ सय २० जना युवालाई सम्बोधन गरे। सम्बोधनका क्रममा मुख्यमन्त्री पौडेलले कोरोनाको कारण हजारौं संख्यामा बेरोजगारी बढेको र विदेशबाट पनि लाखौं संख्यामा रोजगारी गुमाउँदै स्वदेश फर्कने कार्य रहेकोले उनीहरुलाई स्वदेशमै रोजगारीको सृजना गर्न दत्तचित्त भएर प्रदेश सरकार लागिपरेको बताए। दुई दिनसम्म चल्ने उक्त सम्मेलनको सफलताको शुभकामना व्यक्त गर्दै मुख्यमन्त्रीले सम्मेलनले युवाको सवालमा महत्वपूर्ण निर्णय, ठोस कार्यक्रम तथा रचानत्मक सुझाव प्रस्तुत गर्ने विश्वास व्यक्त गर्दै प्रदेश सरकारको तर्फबाट यस अभियानप्रति ऐक्यबद्धता जनाए। कार्यक्रममा विशिष्ट अतिथिको रुपमा रहेका वाग्मती प्रदेश सभा सदस्य माननीय कल्पना नेपालीले सम्मेलनको शुभकामना व्यक्त गर्दै समाजमा व्याप्त विकृति र विसङ्गतीप्रति युवा एकजुट भएर लाग्नुपर्नेमा जोड दिइन्। त्यस्तै सोही अवसरमा अर्का प्रदेशसभा सदस्य माननीय रमेश पौडेलले युवाको हकहितको लागि आफू जुनसुकै बेलामा पनि तयार रहेको बताए। त्यस्तै नेपाल ओलम्पिक कमिटी वुमन एण्ड स्पोर्टस् कमिसनकी महासचिव बिमला सङ्ग्रौला, नेपाल पर्यटन बोर्डका पूर्वबोर्ड सदस्य कृष्णकुमार अर्याल र नेपाल रिसर्च एण्ड एजुकेसन नेटवर्कका अध्यक्ष लोचनलाल अमात्य उपस्थित थिए।"
गाँजासहित दुईजना पक्राउ,"स्याङ्जा : अर्जुनचौपारी गाउँपालिका २ का तुलबहादुर क्षेत्री र कृष्णबहादुर गुरुङ ३ किलो १ सय २४ ग्राम गाँजासहित पक्राउ परेका छन्। अर्जुनचौपारी २ मजुवा बस्ने २२ वर्षीय कृष्णबहादुर गुरुङ्को कोठाबाट हरियो ८४ ग्राम, सुकेको ४० ग्राम गाँजा र बम्फु बाँसका चिलिम, स्टिल पेपर समेत भेटिएको थियो। क्षेत्रीको घरबाट लागुऔषध गाँजा ३ किलो भेटिएको प्रहरी नायब उपरीक्षक राजेन्द्रप्रसाद अधिकारीले जानकारी दिए । उनीहरु दुबैलाई स्याङ्जा अदालतले आइतबार २५ दिनको म्याद थप गरेको छ।"
"माइक्रोको ठक्करले कांग्रेस सांसद रसाइली घाइते, नर्भिक अस्पतालमा उपचार हुँदै","काठमाडौं : माइक्रोबसको ठक्करले नेपाली कांग्रेस सांसद प्रकाश रसाइली 'स्नेही' घाइते भएका छन्। उनको थापाथलीस्थित नर्भिक अस्पतामाल उपचार भइरहेको छ। सोमबार बिहान काठमाडौंको टेकुमा सांसद रसाइली चढेको बा ६५ प ५६७३ नम्बरको स्कुटरलाई बा २ ख ९८१० नम्बरको माइक्रोले ठक्कर दिएको हो। सांसद रसाइलीको दायाँ हातमा गम्भीर चोट लागेको र खुट्टामा पनि घाउ भएको जिल्लाबासी लोकराज अवस्थीले जानकारी दिएका छन्। बझाङ घर भएका सांसद रसाइली सिन्धुपाल्चोकको पार्टी कार्यक्रममा जान लागेको बेला दुर्घटनामा परेको अवस्थीले जनाए। 'उनको सिटी स्क्यान गरिएको छ। सीटीस्क्यानको रिपोर्टपछि मात्रै थाहा हुन्छ शरीरको भित्री भागमा पनि कति चोट लागेको छ भनेर, अस्पतालमा रहेका अवस्थीले भने।"
"माननीय, सम्माननीय र डा केसी","दलाल राजनीतिक संरचनाले धेरै माननीय दीपक मनाङे, सम्माननीय गोपाल पराजुली जन्माउने जग तयार गरिसकेको छ नेपाली समाज अचाक्ली पदधारीहरूको हालीमुहालीबाट यति साह्रो थिलथिलो हुँदै गुज्रिरहेको छ कि मानौं, यहाँ पदविहीन हुनु भनेको केही गर्नै नसक्ने निरीहताको पराकाष्ठा हो। कुनै पद, विभूषण, नियुक्तिबिना त सास फेर्न पनि सकिन्न भन्ने अवस्थाको सिर्जना यसरी गरियो कि हुँदाहुँदा कालोबजारी, बिचौलिया, तस्कर र डनहरूसमेत कसलाई विभूषण दिने, कसको तक्मा खोस्ने र कसलाई कुन पद दिलाउनेदेखि कसको पद बर्खास्ती गरिदिने भन्नेसम्मको खुलमखुला हर्कतमा देखा पर्न थाले। जब राजनीतिमा, सामाजिक जीवनमा मूल्य, मान्यता, त्याग, योगदान, निष्ठा, समर्पण र सद्भावको चरम खडेरी पर्दै जान्छ बल, शक्ति, धन, गुन्डा, तस्कर र बिचौलियाहरूको जगबाट उदाइरहेकालाई राजकीय पद, प्रतिनिधि, नियुक्ति र दलिय पदाधिकारी नभई बाँच्नै सकिन्न भन्ने कुरोले मजाले घर गर्ने देखिरहेका छौं। निष्ठा, त्याग, समर्पण भएका; इमानमा नडग्मगाएका; भुइँ तहका जनताको स्वास्थ्यबारे दलाल राज्यलाई झस्काउन ज्यानको कुनै पर्वाह नगर्ने केसी मान्नैपर्ने माननीय होइनन्; सम्मान गर्नैपर्ने सम्माननीय होइनन्; अन्तरआत्माबाटै सम्मानभाव जागृत हुने आदरणीय गोविन्द केसी हुन्। अहिले ग्रामीण कुनाकन्दरादेखि सिंहदरबारसम्म जुन प्रकारका टोले गुन्डादेखि पहुँच, प्रभाव, धन, डन र शक्तिको चलखेल गरेर राजकीय पद हत्याउँदै म फलानो पदधारी हुँ नभनी, पदीय रबाफ नदेखाई चित्तै नबुझ्ने वातावरण बनाइएको छ, यो दुःखद छ। पद भनेको काम गरेर देखाउनेभन्दा पनि मैमत्ताको प्रतीक हो। यसको जति दुरुपयोग र दोहन गर्यो, त्यति नै शक्तिशाली देखिने गलत परम्परा जसरी स्थापित गरियो, राजनीतिमा खराब तत्वहरूको निर्बाध प्रवेश त्यसैगरी झाँगिरहेको मात्रै छैन, उनीहरूबिना राजनीति नै असम्भव छ जस्तो धारणा स्थापित गराइसकिएको छ, यो विडम्बना छ। राजनीति पदीय दम्भको यस्तो खराब मैदान बनाउँदै लगियो कि एउटा वडाध्यक्षको टिकट किन्न नेतालाई १० लाख टक्य्राउनुपर्ने अनि चुनाव जित्न ३० लाख खर्चिनुपर्ने कुरा विस्तारै गौण बन्दैछ। अब अनुमान गर्नुस् त वर्षौंदेखि निष्ठा, त्याग र इमानको राजनीति गर्नेहरू सबैले न त्यो टिकट किन्न सक्लान् न त्यसमा रमाउलान् ? किनिएको टिकटले मात्रै नपुग्ने भो चुनावमा लाखौं खर्च गर्न सक्लान् ? जब टिकट किनेर चुनावमा धन र बलको जगमा वडाको जनप्रतिनिधि बन्नैपर्ने पदीय लोभ आइलाग्यो भन्नेबित्तिकै अब बुझ्नुपर्यो त्यो वडाध्यक्षले निर्वाचित भएपछि देखाउने पदीय दम्भ, उसले गर्ने पदीय दुरुपयोग र आगामी दलीय राजनीतिमा उसको पहुँच, पकड र प्रभाव कस्तो होला ? कुरा उही हो, पारा त्यही हो, शैली उस्तै हो मेयर बन्ने, सांसद र मन्त्री बन्ने अहिलेको खाँटी नेपाली तरिका। यो तरिकामा प्रवेश पाएर सफल बनेका पछिल्लो उदाहरण हुन् दीपक मनाङे। दीपक मनाङे यो देशका जबर्जस्त निर्वाचित जनप्रतिनिधि हुन्। बदलिँदो राजनीतिक संरचनाले जन्माएको माननीय मनाङे। उफ् ! मान्नैपर्ने माननीय, सम्मान गर्नैपर्ने सम्माननीय दीपक मनाङे शक्तिशाली सत्तारूढ दल नेकपाका नेता हुन्, उनको पृष्ठभूमि, धन्दा र हर्कतबारे बहस गर्दै गरौंला तर उनलाई सम्बोधन गर्नुअघि माननीय दीपक मनाङेज्यू नलगाए कतिपयको त जागिरै जाने जोखिम छ। माननीय सम्मानित पद थियो, जनताले चुनेर पठाएको प्रतिनिधि, नीतिनिर्माता अर्थात् मुलुकको मुहार। यहाँ मैले जोडका साथ उठाउन खोजेको कुरा के हो भने राजकीय संरचनालाई यो छुट छैन कि उनलाई म मान्दिनँ भन्न अर्थात् उनको मान्नैपर्ने पद माननीय। दलाल राजनीतिको गर्भबाट जन्माइएका मनाङे हरू जस्ता दर्जनौं पात्रले नेपालको संसदीय इतिहासमा आफ्नो नाम दर्ज गरिसकेका छन्। उनीहरूको अनुकरणले नेताहरूको अनुकम्पाले सयौं त्यस्ता राजनीतिक पात्र र प्रवृत्ति साम, दाम, हराम सबै नीति र संयन्त्रको जोहो गरेर आगामी निर्वाचन कुरेर बसिरहेका छन्, मान्नैपर्ने माननीय लाइनमा दर्ज हुनका लागि। तर किन हामी बोल्दैनौं इट इस टु मच, इनफ इज इनफ ! हामी किन पोल खोल्दैनौं पैसाको खोलो बगाएर बनेका मान्नैपर्ने माननीयविरुद्ध ? हामी किन बोल्दैनौं संरक्षित ग्याङ गिरोहले तयार पारेका मान्नैपर्ने माननीयविरुद्ध ? खुलेर बोलौं अब त अति भो, जति चुप त्यति नै क्षति हो भनेर। यो मुलुकको राष्ट्रप्रमुख भइसकेका पूर्वराजा ज्ञानेन्द्र शाह र पूर्वराष्ट्रपति डा रामवरण यादव अहिले पनि आफ्नो दायराबमोजिमको गतिविधिमा सक्रिय हुनुहुन्छ। कालीकोटका भरिया झपट ठकुरी हुन् या सप्तरीका रिक्साचालक बुधन महतो; तेह्रथुमका किसान धनबहादुर सुब्बा हुन् या चितवनकी नर्स माया बर्देवा; बैतडीका पुरोहित रामप्रसाद अवस्थी हुन् या पूर्वराजा र पूर्वराष्ट्रपतिले न्यायको ढोका ढक्ढकाउन जाने ठाउँ अन्ततः अदालतै हो। अदालतका न्यायाधीशलाई माननीय न्यायाधीश भन्ने गरिन्छ भने सर्वोच्च अदालतका प्रधानन्यायाधीशलाई सम्माननीय प्रधानन्यायाधीश। न्याय दिनु र आदेश मात्रै गर्नु निकै फरक कुरा हुन्। दुःखद सत्य हाम्रो अदालतमा धेरैजसो आदेश हुन्छ साह्रै कम न्याय। मुलुकको राजनीतिचाहिँ लम्पट, नेताहरूचाहिँ बिचौलिया र तस्करहरूका घेरामा, कर्मचारीलाई कालोबजारीले चलाउने, प्रहरी दलीय दलालीमा निर्लिप्त हुनुपर्ने अवस्थाबाट गुज्रिरहँदा अर्को राजकीय संस्था अदालतबारे नबोली धरै छैन। आस्थाको अन्तिम केन्द्र, न्यायको मन्दिर, आशाको आभा फैलाउन सक्ने अदालतको अवसान कसरी भइरहेको छ भन्न हालैको एउटा विवादास्पद हत्यारा रञ्जन कोइराला प्रकरण लाई एकसरो विश्लेषण गरे पुगिहाल्छ। हत्या पुष्टि हुनुअघि रञ्जन कोइराला नामको अगाडि श्रीमान् डीआईजी रञ्जन कोइराला लाग्थ्यो। अदालतको आदेशले उनी थोरै समयमा छुटे। अदालतले छुटको आदेश दियो, गीता ढकाललाई न्याय होइन। विडम्बना, अदालत न्याय दिनभन्दा आदेश दिन अग्रसर छ ! पूर्वराजादेखि भरिया झपट ठकुरीसम्मलाई न्याय दिनुपर्ने स्थानमा गोपाल पराजुलीहरू पुगेपछि, पुर्याइएपछि हुने नै यस्तै हो। त्यसैले चाल्र्स शोभराजहरू हाम्रो धरातलीय यथार्थको नजिकबाट चित्रण गर्दै भन्छन्, त्रिभुवन विमानस्थलबाट हात्ती छिराइदिन सक्छु। नागरिकता प्रकरणमा विवादित सर्वोच्च अदालतका पूर्वप्रधानन्यायाधीश गोपाल पराजुलीले अदालतको आस्था जति नै धुमिल बनाए पनि उनलाई सम्माननीय भन्नैपर्ने अर्थात् सम्मान गर्नैपर्ने, सम्माननीय पराजुली। विडम्बना कस्तो छ भने उनै चरम विवादित सम्माननीय पराजुलीलाई राष्ट्रपतिबाट राजकीय पदक थाप्न शीतल निवास पुर्याइन्छन्। तक्माधारी सम्माननीय गोपाल पराजुली प्रवृत्ति न्यायालयमा बहुसंख्यक हुन थालेपछि मुलुक कुन दिशामा अघि बढिरहेको छ भन्न कुनै राष्ट्रिय सर्वेक्षणको जरुरी छैन। अहिलेको दलाल राजनीतिको अभ्यासले अदालतलाई यति धेरै दूषित बनाइसक्यो कि हरिबहादुर थापाहरूजस्ता अग्रज पत्रकारले कुन मुद्दा कुन न्यायाधीशका बेन्चमा पुगेपछि अथवा पुर्याइएपछि कसका पक्षमा कस्तो निर्णय आउँछ ठ्याक्कै विश्लेषण गर्न सक्छन्, यो बहुतै दुःखद हो। फेरि पनि मान्नुस् या नमान्नुस्, माननीय न्यायाधीश भन्नैपर्छ। सम्मान गर्नुस् या नगर्नुस्, सम्माननीय प्रधानन्यायाधीश भन्नैपर्छ। यो विडम्बनाको अन्त्य गर्ने दुःसाहस गरेकी सुशीला कार्कीहरूको निष्ठामा महाभियोगको प्रस्ताव दर्ज हुन्छ र सम्माननीय पराजुलीहरूको छातीमा तक्माको भारी। हृदयबाटै सम्मान जाग्ने पदविहीन आदरणीयहरूको खडेरी यो देशमा हामीले धेरै भोग्यौं मान्नैपर्ने माननीयहरूको अचाक्ली हर्कत। हामी माननीयलाई प्रोटोकल मिचेर अपमान गरियो; हामी माननीय मन्त्रीलाई एयरपोर्टमा ५५ मिनट कुर्न लगाइयो; हामी माननीयलाई मञ्चमा बोलाउँदा माननीयज्यू सम्बोधन गरिएन अर्थात् हाम्रो मानमर्दन गरियो। कति हो कति माननीय दम्भको दुःखद फेहरिस्त। माननीय मन्त्रीलाई समयमा गाडी नपठाउँदा कुटिएका कर्मचारी जिँउदै छन्। माननीयको सुरक्षामा बेवास्ता भयो भन्दै सरुवा गरिएका सुरक्षाकर्मीको बेलिविस्तार कति हो कति ? माननीयसँग ठाडो बोल्ने भन्दै कालीकोट रमाना थमाइएकाहरूको रामकहानी कति धेरै होला अर्थात् तैंले मलाई नमान्ने ? म माननीय हुँ क्या माननीय, उफ् ! मान्नैपर्ने माननीय। यो देशमा मान्नैपर्ने माननीय भन्दा हृदयबाटै सम्मान जाग्ने आदरणीयको कुनै कमी छैन। म डाक्टर गोविन्द केसीलाई आदरणीय केसीले सम्बोधन गर्दै अन्तरआत्माबाटै नमन गर्छु। निष्ठा, त्याग, समर्पण भएका; इमानमा नडग्मगाएका; भुइँतहका जनताको स्वास्थ्यबारे दलाल राज्यलाई झस्काउन ज्यानको कुनै पर्वाह नगर्ने केसी मान्नैपर्ने माननीय होइनन्; सम्मान गर्नैपर्ने सम्माननीय होइनन्; अन्तरआत्माबाटै सम्मान भाव जागृत हुने आदरणीय गोविन्द केसी हुन्। गोविन्द केसीजस्तै जनमनमा सम्मानले शिर निहुरिने हाम्रा गाउँमा टोलटोलमा धेरै अग्रज थिए र अहिले पनि छन्, जसलाई देख्नेबित्तिकै त्वचामा चमक आउँछ; जसको नाम सुन्नेबित्तिकै कानले शान्त महसुस गर्छ र जसको फोटो देख्नेबित्तिकै आँखाले आत्मासँग अंकमाल गर्छ। असल, कर्मशील, सुमन भएका डाक्टर सन्दुक रुइत हुन् या महावीर पुन; कुलमान घिसिङ हुन् या किशोर थापा; नुतन थपलिया हुन् या अनुराधा कोइराला; कृष्ण पहाडी हुन् या डाक्टर मदन परियार या शारदाप्रसाद त्रिताल; केदारभक्त माथेमा हुन् या उत्तम सञ्जेल; भगवान् कोइराला हुन् या धनञ्जय शर्मा; द्वारिकानाथ ढुगाना, बलदेव राम, दुर्गा घिमिरे, सुनिता दनुवार, चरिमाया तामाङ, मदनकृष्णहरिवंश, उर्मिला चौधरी, इन्दिरा रानामगर, पुष्पा बस्नेतहरू सदा नमनीय पात्र बनिसकेका छन्, जसको अगाडि मान्नैपर्ने माननीय पद झुन्डिएको छैन।"
पुसबाट २७ मेगावाट बिजुली थपिने,"लमजुङ : लमजुङबाट आगामी पुस महिनाबाट मुलुकमा २७ मेगावाट बिजुली थपिने भएको छ। दोर्दी गाउँपालिकामा निर्माणाधीन २७ मेगावाट क्षमताको दोर्दीखोला जलविद्युत् आयोजनाको काम आगामी पुस महिनामा सकिने भएसँगै आयोजनाबाट २७ मेगावाट बिजुली राष्ट्रिय प्रसारण लाइनमा थपिने भएको हो। हिमालयन पावर पार्टनर लिमिटेड कम्पनीद्वारा निर्माणाधीन यस आयोजनामा उक्त मितिमै निर्माण कार्य सम्पन्न गर्दै बिजुली उत्पादन गर्ने तयारीका साथ कामलाई अघि बढाइरहेको आयोजनाका प्रोजेक्ट म्यानेजर मुन्ना शाक्यले बताए। उनले भने, 'बाँधस्थल, पाइप लाइन विच्छ्याउने, विद्युत्गृह, सुरुङ मार्गलगायतका अधिकांश काम सम्पन्न भइरहेको छ।' करिब ९५ प्रतिशत काम सम्पन्न भएको यस आयोजनामा हाल मेसिनहरु फिट गर्नेलगायतका कार्य भइरहेको आयोजनाले जनाएको छ। यस आयोजनाले विसं २०७२ फागुनबाट निर्माण सुरु गरी विसं २०७५ भदौ १५ गते आयोजनाबाट विद्युत् उत्पादन गर्ने लक्ष्य राखेको थियो। यद्यपि काम थालनी भएपछि भएको नाकाबन्दी, अघिल्लो वर्खामा विद्युत्गृहमा मर्स्याङ्दी नदीको पानी छिरेर मेशिनरी सामानमा पुर्याएको क्षति र सुरुङ निर्माण गर्ने क्रममा कमजोर चट्टान भेटिएकोले निर्माण कार्यमा ढिलाइ हुन पुगेकोले निर्धारित समयमा आयोजना सम्पन्न हुन नसकेको आयोजनाले जनाएको छ। पछि समय थपेर गत चैत मसान्तसम्ममा निर्माण कार्य सक्ने सम्झौता गरे पनि सोही अवधिमा पनि निर्माण कार्य सम्पन्न नभएपछि गत असारसम्म सक्ने गरी सम्झौता भएको थियो तर कोभिड१९ का कारण लकडाउनले निर्माण कार्यलाई प्रभाव पार्दा उक्त मितिमा समेत निर्माण कार्य सम्पन्न हुन नसकेपछि आगामी पुस महिनाबाट बिजुली निकाल्ने लक्ष्य लिइएको आयोजनाले जनाएको छ। आयोजनाको बाँधस्थल २१२ मिटर ग्रसहेड रहेको छ। बेँसीशहर नगरपालिका११ रामचोक बेँसीमा विद्युत्गृह रहेको छ। आयोजनाका कार्यकारी प्रमुख गुरुप्रसाद ढकालका अनुसार नेपाल विद्युत् प्राधिकरण र उक्त कम्पनीका बीचमा २०६९ असार १ गते पिपिए सम्झौता भएको थियो। सुक्खा याममा आठ रुपैयाँ ४० पैसा र वर्षायाममा चार रुपैयाँ ८० पैसामा विद्युत् खरिद गर्ने सम्झौता भएको आयोजनाले जनाएको छ। रु तीन अर्ब ८६ करोडमा निर्माण सम्पन्न गर्ने लक्ष्यका साथ अघि बढे पनि निर्माण सम्पन्न हुँदा करीब रु चार अर्ब २३ करोड लाग्ने अनुमान आयोजनाको रहेको छ। गैरआवसीय नेपाली सङ्घको ३५ दशमलव सात प्रतिशत, आइएमइ ग्रुपको ३४ दशमलव तीन प्रतिशत र ३० प्रतिशत सर्वसाधारणको लगानी रहेको छ। बाँधस्थल र विद्युत्गृहको काम रसुवा कन्स्ट्रक्सन कम्पनी, पाइप लाइनको माछापुछ्रे मेटल एण्ड मेशिनरी कम्पनी र सुरुङ निर्माणको काम मल्टी इन्फ्रास्ट्रक्चर डेभलपमेन्ट कम्पनीको रहेको थियो। यस आयोजनाभन्दा अघि जिल्लामा ७० मेगावाटको मध्यमर्स्याङ्दी जलविद्युत् केन्द्र, माथिल्लो ५० मेगावाट क्षमताको मर्स्याङ्दी ए लगायतका छ आयोजनाबाट राष्ट्रिय प्रसारण लाइनमा बिजुली जोडिइसकेको छ। त्यस्तै यस २७ मेगावाटको दोर्दीखोला जलविद्युत् निर्माण भएको दोर्दी करिडोरमै यस बाहेक चार वटा आयोजनाहरु निर्माणाधीन रहेका छन् भने जिल्लाभरि करिब एक दर्जन आयोजनाहरु निर्माणाधीन छन्।"
तीन दशकसम्म मुद्दाको झमेला,"राजविराज : सप्तरीको बोदे बर्साइन७ का ५७ वर्षीय विनोदकुमार यादवलाई तीन दशकदेखिको मुद्दाले छाडेको छैन। बुवा सकलदेव र ठूलो बुवाहरू जयकृष्ण र बालेश्वरको मृत्युपछि विनोदले मुद्दा लड्न थालेका रहेछन्। अदालतले फैसला गर्दा पुस्ता बित्यो, उनले भने, कार्यान्वयन गर्न अर्को पुस्ता कुनुपर्ने देखियो। उनले पछिल्लो पटक भदौ २४ गते आफ्नो नैसर्गिक अंश हक रहेको जमिनमा वडा कार्यालय निर्माण हुन लागेको भन्दै अदालतमा निषेधाज्ञाको रिट हालेका थिए। आफ्नो अंशभागमा परेको कित्ता नम्बर १३२१ को १ कठ्ठा ५ धुर जमिनमा खडक नगरपालिका८ को वडा कार्यालय बनिरहेको उनको दाबी छ। उच्च अदालत जनकपुरको राजविराज इजलासका न्यायाधीश दीपेन्द्र अधिकारीको इजलासले नगरपालिका र वडा कार्यालयका नाममा भदौ २४ गते नै अल्पकालीन अन्तरिम आदेश जारी गर्यो। छलफलको मितिसम्म निर्माण कार्य नगर्ननगराउन र यथास्थितिमा राख्न अल्पकालीन अन्तरिम आदेश जारी गरिएको छ, आदेशमा भनिएको छ। उक्त आदेशविपरीत नगरपालिकाले बिसनपुरस्थित विवादित जग्गामा भवन निर्माणको काम जारी राखेको छ। जिल्ला प्रशासन र नगरपालिकाकै न्यायिक समितिले वडा कार्यालयलाई भदौ ३१ गते पत्राचार गरी अदालतको आदेशबारे जानकारी गराएका थिए। अदालतको आदेश पालना गर्न न्यायिक समितिले पठाएको पत्र वडाध्यक्ष मो इसराइलले बुझेको नगरपालिकाका कानुनी सल्लाहकार अधिवक्ता अजयकुमार चौधरीले सुनाए। अदालतको आदेश मानेर निर्माण काम तत्काल स्थगन गर्नुपर्ने उनको भनाइ छ। वडाध्यक्ष इसराइलले तीन कठ्ठा जमिनमध्ये एक कठ्ठामा १ करोड २२ लाख रुपैयाँ लागतमा वडा कार्यालय भवन निर्माण भइरहेको जानकारी दिए। काम गरिरहेको कन्स्ट्रक्सनविरुद्ध उजुरी नहालेकाले आफूले निर्माण कार्य रोक्न नमिल्ने भन्दै उनी पन्छिए। विनोदले दाबी गरेको जमिन साबिक कल्याणपुर गाविसले सुशील यादवबाट २०७० असार ३ गते खरिद गरेपछि वडा कार्यालयको भोगमा आएको थियो। उनका अनुसार काका कपलेश्वरको मृत्युपछि काकी अमेरिकादेवीले बुवा, ठूलो बुवाको अंश लाग्ने जमिनसमेत बिक्री गरेकाले तीन दशकदेखि मुद्दा चल्दै आएको छ। चार दाजुभाइमध्ये कान्छा कपलेश्वर खेतीपातीको काम हेर्ने गर्थे। तीन दाजु नोकरीका सिलसिलामा जिल्लाबाहिर रहने गरेकाले सगोलको १५ बिघा जमिन कपलेश्वरकै नाममा थियो। उनको मृत्युपछि अमेरिकादेवीले मानराजा र कल्याणपुरको १५ बिघा जमिन आफ्नो नाममा ल्याई २६२७ जनालाई टुक्रा पारेर बेचेकी थिइन्। वडा कार्यालयले भवन बनाइरहेको जमिन अमेरिकादेवीले २०४८ फागुन १२ गते कबुलम खातुनलाई बिक्री गरेकी थिइन्। कबुलनबाट फुलेश्वर साह, बिन्दीलाल साह, सुशील यादव हुँदै कल्याणपुर गाविसले खरिद गरेको थियो। त्यही जमिनमै वडा कार्यालयले भवन बनाइरहेको विनोदका भाइ वीरेन्द्रले बताए। सप्तरी जिल्ला अदालतले २०५३ असार ११ गते सकलदेवको पक्षमा फैसला गरेको थियो। पुनरावेदन अदालतले २०५५ माघ १७ गते त्यसलाई उल्ट्याइदियो। सर्वोच्च अदालतले २०६२ जेठ २७ गते पुनः सकलदेवकै पक्षमा फैसला गरेको उनका कान्छा छोरा नागेन्द्रले कागज देखाए। विनोदले अदालतमा परेका २६ मध्ये २५ वटा मुद्दा जितेको जानकारी दिए। १५ बिघा जमिनमध्ये साढे दुई बिघा जमिन फिर्ता आउन अझै बाँकी रहेको उनको भनाइ छ।"
दीपिकाको रुवाइ,"मुम्बई : फिल्मका कथामा अभिनेत्रीहरू यति भावुक अभिनय गर्छन् कि नरोई कहाँ सुख पाइन्छ र ? तर जब वास्तविक जिन्दगीमा पनि उनीहरूको रुने दिन आउँछ तब कथाले अर्कै मोड लिन्छ। बलिउडमा पनि धेरै अभिनेत्रीको रुने दिन आएको छ। शनिबारको दिन बलिउडका केही अभिनेत्रीका लागि निकै दुःखद रह्यो। त्यसमध्ये एक थिइन्, दीपिका पादुकोण। नार्कोटिक्स सेन्ट्रल ब्युरो (एनसीबी)सँग सोधपुछका क्रममा दीपिका तीनपटक रोएको बताइएको छ। दीपिका तीनतीनपटक रोएपछि एनसीबीका अधिकारीले उनलाई इमोसनल कार्ड नखेल्न सल्लाह दिएका थिए। एनसीबीका अधिकारीले हातै जोडेर उनलाई रुनुको साटो वास्तविकता बताइदिन आग्रह गरे। दीपिकाले सबै कुरा साँचो बोले मात्रै उनका लागि राम्रो हुने बताइयो। उनको मोबाइलसमेत जफत गरिएको छ। दीपिकाले च्याटमा सहभागी भए पनि आफूले लागूऔषध सेवन गरेको तथा ओसारपसार गरेको आरोप अस्वीकार गरेकी छन्।"
विमानस्थल निर्माणको सन्देश,"लकडाउनबीच गौतमबुद्ध र पोखरा क्षेत्रीय अन्तर्राष्ट्रिय विमानस्थल निर्माणमा भएको प्रगति सन्तोषजनक पाइएको छ। राष्ट्रिय गौरवका यी दुई आयोजनाले मुलुकको आर्थिक विकास र समृद्धिमा महत्त्वपूर्ण टेवा पुर्याउने विश्वास गरिएको छ। मुलुकको एकमात्र पुरानो त्रिभुवन अन्तर्राष्ट्रिय विमानस्थलमा बढ्दो ट्राफिक जाम, घन्टौं जहाज आकाशमा फन्को मार्नुपर्ने बाध्यता र प्राकृतिक विपत्मा नजिकै जहाज डाइभर्ट गर्ने विमानस्थल नभएका कारण मुलुकमा अर्को अन्तर्राष्ट्रिय विमानस्थलको आवश्यकता खट्किएको थियो। धार्मिक एवं ऐतिहासिक क्षेत्र लुम्बिनी र पर्यटकीय क्षेत्र पोखरामा दुइटा क्षेत्रीय अन्तर्राष्ट्रिय विमानस्थल निर्माणले उल्लेख प्रगति गर्दैछन्। सरकारले यस वर्षभित्रै यी दुइटा क्षेत्रीय अन्तर्राष्ट्रिय विमानस्थल सञ्चालनमा ल्याउने जनाएको छ। विश्वव्याधि कोभिड १९ को संक्रमणले मुलुक लकडाउनमा गए पनि सुरक्षा सतर्कतासहित विमानस्थल निर्माणका काम धमाधम अघि बढ्यो। कामदार र कर्मचारीलाई क्वारेन्टाइनमा राखेर यी विमानस्थल निर्माणको काम अघि बढाइएको थियो। कोभिडको त्रास अन्त्यसँगै गौतमबुद्ध विमानस्थलबाट अन्तर्राष्ट्रिय हवाई सेवा सुरु हुने सरकारले जनाएको छ। यो विमानस्थल निर्माणका लागि छिमेकी चीनबाट प्राविधिक आउन ढिलाइ भएका कारण उपकरण जडान गर्न मात्र बाँकी रहेको आयोजनाले जनाएको छ। सरकारले कूटनीतिक पहलमार्फत दुवै विमानस्थलमा प्राविधिक र प्रविधि छिटो भिœयाएर निर्माण प्रक्रिया टुंग्याउनुपर्छ। यी दुई विमानस्थल निर्माणपछि मुलुकको विकास निर्माणप्रति सकारात्मक सन्देश मात्र जाने छैन; समृद्धिको बाटोमा अघि बढाउन पनि सघाउ पुर्याउनेछ। ठूला पूर्वाधार र विकास निर्माणका लागि यी आयोजना उदाहरणीय बन्नेछन्। खाडीमा पसिना बगाउन पनि देशका कुनाकन्दराका नागरिकले जहाज चढ्न काठमाडौंमै आउनुपर्ने बाध्यता छ। यी विमानस्थल सञ्चालनमा आएपछि विदेश जान र फर्किन काठमाडौं आउनुपर्ने झन्झटबाट नागरिकले मुक्ति पाउनेछन्। यसबाट काठमाडौंको बढ्दो चाप, फजुल खर्च र यात्रा सरल एवं सहज हुनेछ। लाइट अफ एसियाका रूपमा चिनिने भगवान् गौतमबुद्धको जन्मस्थल लुम्बिनीमा अन्तर्राष्ट्रिय विमानस्थल निर्माणले मुलुकको धार्मिक र पर्यटन क्षेत्रले फट्को मार्नेछ। छिमेकी चीन, जापान, थाइल्यान्ड, भियतनामलगायतका देशबाट ठूलो संख्यामा बौद्ध धर्मावलम्बी भित्रिने र मुलुकको आर्थिक समृद्धिमा टेवा पुग्ने विश्वास गरिएको छ। विमानस्थल निर्माणसँगै पर्यटकको सेवा र सुविधाका लागि होटेल, रेस्टुराँ, बाटोघाटो, पर्यटकीय क्षेत्र विस्तारमा पनि ध्यान जान जरुरी छ। सुन्दर र पर्यटकीय स्थल पोखरामा क्षेत्रीय अन्तर्राष्ट्रिय विमानस्थल निर्माण कार्यले पनि उल्लेख्य प्रगति हासिल गरेको छ। हिमाल आरोहीदेखि पैदल यात्राका लागि आउने स्वदेशी तथा विदेशी पर्यटकका लागि यो विमानस्थलले योगदान पुर्याउनेछ। हिमालको रमणीय दृश्य हेर्दै पोखराको सुन्दरतामा लडिबुडी खेल्न चाहने पर्यटकका लागि यो विमानस्थल रोजाइको पहिलो गन्तव्य बन्नेछ। उपत्यकाको भूबनोट, विमानस्थलको लम्बाइ र उचाइले काठमाडौंस्थित त्रिभुवन अन्तर्राष्ट्रिय विमानस्थलमा ठूला जहाज उडान र अवतरणमा समस्या छ। दीर्घकालीन समाधान र मुलुकलाई (एयर हब) बनाउन भने निजगढमा अर्को अन्तर्राष्ट्रिय विमानस्थल बन्नैपर्ने विज्ञहरूको राय छ। सरकारले एसियाकै ठूलो क्षेत्रफलको विमानस्थल निजगढमा बनाउने घोषणा गरे पनि विभिन्न उल्झनका लागि निर्माणका काम अघि बढ्न सकेको छैन। काठमाडौं विमानस्थलमा देखिएका तत्कालका समस्यालाई गौतमबुद्ध र पोखरा क्षेत्रीय अन्तर्राष्ट्रिय विमानस्थलले सघाउ पुर्याए पनि मुलुकको उज्ज्वल भविष्यका लागि निजगढमा अर्को अत्याधुनिक विमानस्थल निर्माणको खाँचो भने छ।"
संघ र प्रदेश सरकारबीच खटपट,"प्रदेश प्रहरी ऐन बनेको आठ महिनामा पनि कार्यान्वयन नभएपछि संघ र प्रदेशबीच खटपट। जनकपुरधाम : प्रदेश प्रहरी खटनपटन र व्यवस्थापनमा समन्वयको अभाव देखिएको छ। यो विषयलाई लिएर केन्द्र र प्रदेशमा खटपट सुरु भएको छ। संघीय सरकारको बेवास्ताले प्रदेश प्रहरीले सम्पादन गर्ने कार्यको सञ्चालन, सुपरिवेक्षण सम्बन्धमा व्यवस्था गर्न बनेको ऐन२०७६ कार्यान्वयनमा ढिलाइ भएपछि संघ र प्रदेशको टकराब पुनः चर्चामा आएको छ। प्रदेशमा आपराधिक क्रियाकलाप न्यूनीकरण गर्न प्रदेश सरकार जुटे पनि संघको उदासीनताले अपराधजन्य घटना रोक्न नसकिएको प्रदेश २ का मुख्यमन्त्री लालबाबु राउतको आरोप छ। प्रदेश प्रहरी ऐन बनेको आठ महिनामा पनि कार्यान्वयनमा आएको छैन। ऐन कार्यान्वयन गर्न मौखिक रूपमा पटकपटक ताकेता गरे पनि संघीय सरकारले चासो लिएको छैन, हामीले मौखिक ताकेता गरे पनि आलटाल गरेर नसुनेझैं गर्छन्, राउतले भने। प्रदेश सरकारले संघीय सरकारको गृह मन्त्रालयलाई एक साताको अल्टिमेटमसहितको पत्र लेख्दै सर्वोच्चमा मुद्दा दायर गर्ने धम्की दिएको छ। हामी ऐन कार्यान्वयन गर्न सर्वोच्चमा जानुको विकल्प रहँदैन राउतले भने, त्यसैले एक साताभित्रै प्रहरीको परिचालन, खटनपटनका कार्य प्रदेश सरकारमार्फत गराउन पुनः अनुरोध गर्दै पत्र पठाएका छौं। गृहमन्त्री गृहमन्त्री रामबहादुर थापालाई प्रदेश सरकारका आन्तरिक मामिला तथा कानुनमन्त्री ज्ञानेन्द्रकुमार यादवले शुक्रबार पत्र पठाएका छन्। पत्रमा कानुनसम्मत प्रदेश प्रहरी प्रदेश सरकारप्रति उत्तरदायी हुनुपर्ने उल्लेख छ। ऐन कार्यान्वयनको सन्दर्भमा दफा १२ (१) र (२) बमोजित प्रदेश प्रहरी परिचालन, खटनपटनलगायतका कार्य प्रदेशको आन्तरिक मामिला तथा कानुन मन्त्रालयमार्फत गर्न गराउन आवश्यक व्यवस्थापन तथा हस्तान्तरण यथाशीघ्र गर्नु हुन अनुरोध छ, पत्रमा लेखिएको छ। प्रदेश २ ले गत वर्ष संघीय सरकारविरुद्व सर्वोच्चमा सागरनाथ वन विकास परियोजनाअन्तर्गत रहेको वनसम्बन्धी रिट दायर गरेको थियो। प्रदेशको उद्योग, पर्यटन, वन तथा वातावरण मन्त्रालयले २०७६ मा साउन २३ मा दायर गरेको रिटमा सर्वोच्च अदालतले प्रदेश सरकारको क्षेत्राधिकार नमिच्न केन्द्र सरकारलाई आदेश दिइसकेको छ।"
राजस्थानसँग पञ्जाब स्तब्ध,दुबई : जारी इन्डियन प्रिमियर लिग (आईपीएल) को आफ्नो तेस्रो खेलमा किङ्स ११ पञ्जाब राजस्थान रोयल्ससँग स्तब्ध भएको छ। राजस्थानले २२४ रनको लक्ष्य ३ बल बाँकी छँदै पूरा गर्दैं पञ्जाबलाई ४ विकेटले स्तब्ध पारेको हो। सारजाह क्रिकेट रंगशालमा भएको खेलमा राजस्थानले टस जित्दै पञ्जाबलाई ब्याटिङको निम्ता दिएको थियो। पञ्जाबले विष्फोटक ब्याटिङ गर्दै निर्धारित २० ओभरमा २ विकेट गुमाउँदै २२३ रनको विशाल योगफल तयार पारेको थियो। जवाफमा २२४ रनको लक्ष्य पछ्याएको राजस्थानले १९३ ओभरमै ६ विकेट गुमाएर २२६ रन बनायो। राजस्थानका लागि सन्जु सामसोनले ८५ रन बनाए। उनले ४२ बलको सामना गर्दै ७ छक्का र ४ चौका हिर्काए। राहुल तेवातिया र कप्तान स्टेभेन स्मिथले पनि अर्धशतक पूरा गरे। तेवातियाले ५३ रन बनाउँदा स्मिथले ५० रन जोडे। पञ्जाबका महम्मद सामीले ३ विकेट तथा सेल्डोन कोट्रेलले १ विकेट लिए। त्यस्तै जेम्स निशम र मुरुगन आश्विनको नाममा ११ विकेट रह्यो। यसअघि पहिलो ब्याटिङ गरेको पञ्जाबका लागि मयांक अग्रवालले शतक हिर्काए। उनले ५० बलको सामना गर्दै ७ छक्का र १० चौका हिर्र्काए। तर उनको शतकले टिमको हारलाई जोगाउन सकेन। त्यस्तै कप्तान केएल राहुलले ६९ रन बनाए भने निकोलस पुरनले २५ रन जोडे। राजस्थानका अंकित राजपूत र टोम कुरानले ११ विकेट झारे। आज रोयल च्यालेन्जर्स बैंगलोर र मुम्बई इन्डियन्स दुबई अन्तर्राष्ट्रिय क्रिकेट रंगशालमा भिड्दैछन्। खेल बेलुकी ७ : ४५ बजे सुरु हुनेछ।
व्यवस्था टिकाउन बलियो अर्थतन्त्र,"आवधिक योजना र हरेक वर्षका बजेटमा जडिबुटीबारेमा ठूलाठूला कुरा उल्लेख गरे पनि व्यवहारमा सिन्कोसम्म भाँचिएको छैन नेपालले चौधवटा आवधिक विकास योजनाको कार्यान्वयन सम्पन्न गरेर पन्ध्रौं योजनाको कार्यान्वयन सुरु गरेको छ। २००८ सालदेखि वार्षिक बजेट र २०१३ सालदेखि आवधिक विकास योजना बनाउन थालेको हो। तर विकासको निमित्त यति लामो काल व्यतीत गरिसक्दा पनि अझै विश्वमा अतिकम विकसित मुलुकका रूपमा आफ्नो परिचय दिइरहेको छ। यस दृष्टिले विकास प्रयासलाई पूर्णतः असफल भन्नुपर्छ। तर अर्थतन्त्र अझै पनि विकासका पहिलेदेखिकै असफल ढाँचा र ढर्रामा चलिरहेको छ। राजनीतिले निरंकुश जहानिया शासनबाट संघीय लोकतान्त्रिक गणतन्त्रमा फट्को मायो तर न देशको अर्थतन्त्र न त जनताको आर्थिक तथा सामाजिक अवस्थामा त्यस किसिमको सुधार र परिवर्तन हुन सकेको छ। दुःखका साथ भन्नुपर्छ यति लामो समयसम्मको प्रयास हुँदाहुँदै देशको आर्थिक अवस्थामा किन अपेक्षित सुधार हुन सकेन भनेर एकपटक पनि गम्भीर छलफल र बहस भएको छैन। आवधिक विकास योजना र वार्षिक बजेट बन्दै गए, तर तिनले विगतको असफल बाटो नै पछ्याइरहे। अघिल्ला योजना र बजेटका असफलताका कारण खोज्ने र तिनको उपचार गर्नेतर्फ कहिल्यै ध्यान गएन। फलस्वरूप पछिल्ला योजना र बजेटमा पनि अघिल्लाकै कमीकमजोरी दोहोरिए। तर फेरि पनि कारण पहिचान गर्ने गम्भीर प्रयास भएन। यसरी योजना र बजेट निर्माण एक किसिमले श्राद्धमा बिरालो बाँध्ने परम्पराका रूपमा चल्दै आएको छ। पछिल्लो कालमा त झन् मुलुकको अर्थतन्त्र र आर्थिक नीति अन्तर्राष्ट्रिय मुद्राकोष र विश्व बैंकले सिफारिस गरेका नीति तथा कार्यक्रमकै मार्गरेखामा चल्न थालेको छ, जुन सबै खुट्टामा एउटै साइजको जुत्ता (वन सु फिट्स अल) भनेजस्तो छ। त्यसो गर्दा अन्तर्राष्ट्रिय सहयोग र समर्थन पनि पाइने र नीति निर्माणमा टाउको दुखाउन पनि नपर्ने सजिलो बाटोमा नेपाल लागेको छ। रेमिट्यान्सबाट छेलोखेलो विदेशी मुद्रा आउन थालेदेखि त आयातले दिनैपिच्छे छलांग मारिरहेको छ। नेपालको अर्थतन्त्रका आफ्नै विशेषता छन्। यसका आफ्नै किसिमका सबल र दुर्बल पक्ष छन्। आफ्नै किसिमको भौगोलिक बनोट र हवापानी भएकाले तिनलाई मध्यनजर गरी विकासको नीति र कार्यक्रम बनाइनुपर्छ भन्नेबारेमा अहिलेसम्म कसैको सोचाइ गएन। हाम्रो मुलुक भूपरिवेष्ठित छ र त्यो पनि दक्षिणतर्फका तीनतिरका सिमाना खुला छन्। भारतसँग ऐतिहासिक कालदेखिको आफ्नै खालको सम्बन्ध छ। भारत हाम्रो मुलुकभन्दा कैयन् गुना ठूलो छ। अर्थतन्त्र पनि केही अगाडि छ। नेपाल २००७ देखि मात्र विश्व समुदायमा खुला भएको देश हो। उत्तरतर्फ त्योभन्दा ठूलो मुलुक छ र उससँग पनि ऐतिहासिक कालदेखिको आफ्नै खालको सम्बन्ध छ। उत्तरतर्फको पहाडी र हिमाली क्षेत्र कम खेतीयोग्य जमिन र त्यो पनि कम उब्जाउ जमिन भएको तर जनसंख्या बढी भएको क्षेत्र हो। त्यसैले त्यहाँको उब्जनीले त्यहाँका मानिसलाई केही महिना मात्र खान पुग्छ। त्यसैले त्यहाँका धेरै मानिस आयआर्जनका लागि स्थायीअस्थायी रूपमा गाउँ छाडेर बाहिर जाने गर्छन्। यो प्रवृत्ति सुरुदेखि नै रहँदै आएको छ। कोभिड १९ को कारणले भारतमा बन्दाबन्दी लागू भएपछि अनेक जोखिम मोलेर स्वदेश फर्केकाहरू यहाँ दुई महिना पनि टिक्न नसकेर भोकले भन्दा रोगले मर्न तयार भई पुनः भारततर्फ फर्केका छन्। यो दर्दनाक अवस्था हो कि होइन ? हाम्रा योजना र बजेटले यो समस्याको बेलैमा सम्बोधन गरिदिएको भए आज ती जनताले यो स्थिति भोग्नुपर्ने थिएन। भारतसँगको तीनतिरको खुला सिमानाले हाम्रो अर्थतन्त्र र विकास प्रयासमा कस्तो असर पारिराखेको छ भन्नेबारेमा कहिल्यै विचार गरेनौं र त्यसलाई कहिल्यै गम्भीरतापूर्वक पनि लिएनौं। त्यसबारेमा हामीले कहिल्यै चर्चा गर्न पनि चाहेनौं। खुला सिमाना छ र त्यो रहिरहन्छ, त्यसमा केही गर्न सकिँदैन (गिभन) भन्ने हिसाबले हामीले एकपछि अर्को गर्दै योजना, बजेट र आर्थिक नीति बनाउँदै गयौं। एकपछि अर्को योजना, बजेट र नीति असफल हुँदै जाँदा पनि हामीले त्यतातिर दृष्टि दिएनौं। तर त्यो खुला सिमाना र त्यसमाथि व्यापार सन्धिका कारणले हाम्रो अर्थतन्त्र भारतको कब्जामा गइसकेको कुरालाई हामीले विल्कुल बेवास्ता गर्दै आएका छौं। यसबारेमा गम्भीर अध्ययन गरी त्यसको निष्कर्षका आधारमा उपयुक्त कदम चाल्न कहिल्यै प्रयास गरेनौं। त्यस्तै अर्को पक्ष नेपाली मुद्राको भारतीय मुद्रासँगको स्थिर विनिमय प्रणालीको छ। भारु एक सयको नेरु एक सय साठीको विनिमय दरबीच बीचमा छोटो समयका लागि केही तलमाथि गरिए पनि सुरुदेखि नै त्यही कायम रहँदै आएको छ। दुई देशबीच हुने वस्तु र सेवा व्यापारमा दुई देशका मुद्राको विनिमय दरले गम्भीर असर गर्ने स्वतः सिद्ध छ। विश्व बैंकको रिपोर्टअनुसार नेपालबाट भारततर्फ वर्षको झन्डै सवा दुई खर्ब भारु (तीन अर्ब डलर) भन्दा बढी विप्रेषण जान्छ भनिएको छ। त्यसैले विनिमय दर एक सय साठीको सट्टा एक सय पचहत्तर वा एक सय असी भएको भए नेपालबाट त्यति धेरै रकम भारततर्फ जाँदैनथ्यो। भारतसँगको व्यपार घाटा थेग्नै नसकिने स्तरमा पुग्नुमा पनि धेरै मात्रामा यही विनमय दर प्रणाली जिम्मेवार छ। त्यसैगरी भारतमा गएर ज्याला मजदुरी गर्ने नेपालीले पाउने भारु आर्जनको पनि नेरुमा अहिलेभन्दा बढी रकम पाउँथे। यसको अर्थ नेरुको भारुसँग अधिमूल्यांकन भएको अवस्था छ र यसले हाम्रो अर्थतन्त्रलाई ठूलो नोक्सान गरिरहेको छ। विनिमय दरको कारणले नेपालमा भारतीय वस्तु र सेवा सस्तो भएका छन्। तर यस सम्बन्धमा पनि हामीले विचार गर्ने आवश्यकता देखिरहेका छैनौं। हामी अन्तर्राष्ट्रिय मुद्राकोषले मान्दैन भनेर बस्ने गरेका छौं र हामीले यो सोचिरहेका छैनौं कि भारतकै दबाबमा त्यो कोषले यसो गर्ने गरेको पो छ कि ? अन्तर्राष्ट्रिय आर्थिक सम्बन्धमा यस्तो हुने गर्छ। यसले गर्दा समग्र अर्थतन्त्र भारतमुखी हुँदै गएको छ। नेपालको विकास, आधुनिकीकरण, लगाउने, खाने, मनोरञ्जन गर्ने सबैजसो कुरामा हामी भारत निर्भर हुँदै गएका छौं। हुँदाहुँदा आधारभूत खाद्यान्न, तरकारी, फलफूल, माछामासु, नुन, तेल, लत्ताकपडा, मरमसला आदिमा भारतमाथिको हाम्रो निर्भरता दिनानुदिन बढ्दै गएको छ। तर हामी एकपछि अर्को योजना, बजेट र आर्थिक नीति बनाइरहेका छौं तर अर्थतन्त्रले भने आफ्नो कछुवा गति छाडेकोे छैन। नेपालको महत्त्वपूर्ण सबल पक्ष पानी हो। सिँचाइ नभएर हाम्रा खेतबारी बन्जर छन्, तर हामीले देशैभरि पूर्वदेखि पश्चिमसम्म उत्तरबाट दक्षिणतर्फ बहिरहेका अनगिन्ती नदी खोलाको पानी त्यो बन्जर जमिनमा ल्याउन सकिरहेका छैनौं। पिउने पानीसम्मको संकटबाट पनि हामी अझैसम्म मुक्त हुन सकेका छैनौं। तर हामीले १४ वटा आवधिक विकास योजना कार्यान्वयन पूरा गरिसकेका छौं भन्दै छौं र यस्तै खालका पन्ध्रौं योजनाको कार्यान्वयन सुरु गरेका छौं। प्रत्येक आवधिक योजना र बजेटले अर्थतन्त्रलाई निर्दिष्ट स्तरमा माथि लैजानुपर्छ भन्ने कुरा हामीले बिर्सेका छौं र हामीलाई देशलाई केवल योजना र बजेटविहीन हुन नदिए पुगेको छ। हामीले हरियो वन नेपालको धन भन्दै आएको पचासौं वर्ष भयो। वन पक्कै पनि हाम्रो धन हो, यसमा कुनै द्विविधा छैन। तर हाम्रा वन काठ तस्करहरूका लागि मात्र धन भएको छ। हामी हाम्रो काठको आवश्यकता आयात गरेर पूर्ति गर्दैछौं। वनभित्र अर्बौं मूल्यका काठ कुहिएर गएका छन् तर हामी वर्षमा पाँच अर्बभन्दा बढी मूल्यका काठ आयात गरेर आफ्नो खाँचो टारिरहेका छौं। हाम्रा उच्च गुणस्तरका काठ भिल्लका देशमा मणि समान भएका छन्। काठ तस्करहरू हाम्रा वन रक्षकहरूमाथि बन्दुक दाग्ने हैसियत र स्तरमा पुगेका छन्। तैपनि हामी वैज्ञानिक वन विकास योजनाको कुरा गर्दछौं। नेपाललाई यार्सागुम्बालगायतका अनगिन्ती बहुमूल्य जडिबुटी भएको देश भनिन्छ र हो पनि। तर ती जडिबुटीलाई हामीले गम्भीरतापूर्वक लिइरहेका छैनौं। अर्थात् अर्थतन्त्रमा तिनको महत्त्व हुन्छ र छ भन्ने कुरा स्वीकार गर्न हामी हिच्किचाइरहेका छौं। तिनलाई सम्हाल्ने र व्यवस्थित गर्नेतर्फ हाम्रो ध्यान गएकै छैन। त्यसबाट देश र जनतालाई कति लाभ पुग्न सक्छ भन्ने प्रारम्भिक आकलनसम्म हामीले गर्न सकेका छैनौं। हरेक आवधिक योजना र हरेक वर्षको बजेटमा जडिबुटीबारेमा ठूलाठूला कुरा उल्लेख गरिन्छ तर व्यवहारमा सिन्कोसम्म भाँचिएको छैन। यी जडिबुटी स्वदेशी र विदेशी तस्करको कमाइको मुख्य स्रोत भएका छन्। राजस्व बढाउन आयातलाई प्रोत्साहित गर्ने, त्यो राजस्व खाएर सक्ने र विकासका लागि विदेशी सहायता र आन्तरिक ऋण लिने अघोषित नीतिमा हामी चलिरहेका छौं। रेमिट्यान्सबाट छेलाखेलो विदेशी मुद्रा आउन थालेदेखि त आयातले दिनैपिच्छे छलांग मारिरहेको छ। व्यापार घाटाको अंक कुनै विदेशीलाई सुनाउनै नहुने स्तरमा पुगेको छ तर हामीले शोधनान्तर स्थिति र विदेशी मुद्राको सञ्चितीलाई हेरेर विन्दास बनिरहेका छौं। हाम्रा ऊर्जावान् युवाले विदेशमा पसिना बगाएर पठाएको डलरमा हामीले अमनचयनको सास फेरिरहेका छौं। हाम्रो अर्थतन्त्र सुरुदेखि नै राज्यको चरम बेवास्ताको सिकार भएको छ। बजारमा सामान उपलब्ध भए र राजस्व पर्याप्त आइरहे सरकारलाई पुगेजस्तो लागिरहेको छ। यो छाँटले नेपालको अर्थतन्त्र माथि जाने सम्भावना देखिँदैन। अर्थतन्त्र समावेशी ढंगले तीव्र रूपमा माथि जान सकेन भने राजनीतिक स्थिरता फेरि पनि मृगमरिचिका नै हुन जानेछ। अब फगत भाषण र गफले काम चल्नेवाला छैन। राजस्व बढाउन आयातलाई प्रोत्साहित गर्ने, त्यो राजस्व खाएर सक्ने र विकासका लागि विदेशी सहायता र आन्तरिक ऋण लिने अघोषित नीतिमा हामी चलिरहेका छौं।"
युवाले घेरे गाउँपालिका,"दोलखा : आर्थिक वर्ष सुरु भएको तीन महिना बित्न लाग्दासमेत बजेट नल्याएको भन्दै स्थानीय युवाले आइतबार कालिञ्चोक गाउँपालिका कार्यालय घेराउ गरेका छन्। कानुनअनुसार असार मसान्तमै बजेट सार्वजनिक गर्नुपर्छ। कालिञ्चोकका जनता के भन्छन्, विकास बजेट ले भन्छन्, भन्ने नारा लगाउँदै करिब तीन सय युवाले कार्यालय घेराउ गरेका स्थानीय निरज आचार्यले जानकारी दिए। गाउँपालिकाको स्थायी केन्द्रको विषयलाई लिएर गाउँपालिका अध्यक्ष विनकुमार थामी र उपाध्यक्ष कालिका पाठकबीचको विवादले बजेट पास हुन सकेको छैन। केन्द्र विवादले बजेट पास नभएपछि स्वतस्फुर्त राष्ट्रिय झन्डासहित विरोधमा उत्रिएका हुन्। सार्वजनिक सम्पत्तिलाई पेवा ठानेर विकास बजेटलाई बन्धक बनाएको भन्दै युवाले १० बुँदे ज्ञापनपत्र समेत बुझाएका स्थानीय बालकृष्ण आचार्यले बताए। तत्काल बजेट पास नगरे थप आन्दोलन गर्ने युवाहरूको चेतावनी छ। गत असार २३ मा गाउँपरिषद्मा नीति तथा कार्यक्रम र बजेट प्रस्तुत भए पनि समय अभावको कारण देखाउँदै स्थगित परिषद् अहिलेसम्म बस्न सकेको छैन। बजेट सार्वजनिक नहुँदा गाउँपालिकाका स्वास्थ्य संस्थामा नियमित वितरण गर्नुपर्ने औषधि खरिद भएको छैन। साथै चालू आर्थिक वर्षमा कार्यान्वयन गर्नुपर्ने विकास निर्माण, तलब, सामाजिक सुरक्षा भत्तालगायतका कार्य ठप्प भएका छन्। बजेट नआएपछि टेन्डर, उपभोक्ता समिति गठन, स्टिमेटलगायतका काम पनि रोकिएकाले आफूहरू कामविहीन बन्नु परेको कर्मचारी बताउँछन्। गाउँपालिकाका अध्यक्ष थामीले भने आर्थिक वर्ष २०७७७८ को बजेट पारित भइसकेको तथा खर्च गर्नका लागि सूत्र भन्ने सफ्टवेयरमा अपलोड हुन नसकेको बताए। अहिलेसम्म बजेट सार्वजनिक नहुनुपर्ने कारणबारे जिज्ञासा राख्दा उपाध्यक्ष कालिका पाठकले यो विषयमा अध्यक्षलाई नै सोध्नुपर्ने बताइन्। गाउँपालिका अध्यक्ष थामी र केही वडाध्यक्षले बजेट पारित गरेको दाबी गरे पनि कार्यालयमा भने बजेट पास भएको माइन्युट आइतबारसम्म प्राप्त नभएको प्रमुख प्रशासकीय अधिकृत नवराज ओलीले बताए।"
सानिमा बैंकको क्रेडिट कार्ड अनलाईनबाटै आवेदन दिन मिल्ने,"काठमाडौं : सानिमा बैंकले ग्राहकहरुको सुविधा र सुरक्षालाई ध्यानमा राखी अनलाईन मार्फत् क्रेडिट कार्ड आवेदन दिन सक्ने व्यवस्था गरेको छ । ग्राहकहरुले क्रेडिट कार्ड आवेदन दिनका लागि बैंकको वेवसाइट () मा गई क्रेडिट कार्ड आवेदन मा क्लिक गरी फारममा उल्लेखित आवश्यक विवरण भरी सरल रुपमा आवेदन दिन सकिने बैंकले जनाएको छ । फारम भरेसँगै क्रेडिट कार्ड स्वीकृत भएकोबारे र कार्ड उपलब्ध गराइने समय सम्बन्धी जानकारी इमेल तथा फोन मार्फत् हुनेछ । क्रेडिट कार्ड आवेदनका लागि बैंकसम्म भौतिक रुपमा पुग्नु नपर्ने भएका कारण यो प्रक्रिया सरल, सुरक्षित हुनुका साथै समयको पनि बचत हुने बैंकले जानकारी गराएको छ । उक्त सुविधा यही असोज ६ गतेदेखि संचालनमा ल्याएको बैंकले जनाएको छ । साथै, बैंकको क्रेडिट कार्ड प्रयोग गरी अनलाइन सपिङ्ग गर्दा छुट प्राप्त गर्नुका साथै मासिक किस्तामा सामान खरिद गर्न सकिन्छ । सानिमा बैंकले डिजिटल बैंकिङ्ग प्रणालीलाई प्राथमिकता दिँदै समयानुकूल विभिन्न ग्राहकमैत्री सेवा तथा सुविधाहरु परिस्कृत रुपमा उपलब्ध गराउँदै आएको छ । सानिमा बैंकले हाल ८२ शाखा कार्यालय १५ विस्तारित काउन्टर तथा ८१ एटिएमबाट ग्राहकहरुलाई बैंकिङ्ग सेवा प्रदान गर्दै आएको छ ।"
मुक्तिनाथ रेमिटको सेवा अब अष्ट्रेलियाबाट पनि,"काठमाडौँ : मुक्तिनाथ विकास बैंकको आफ्नै रेमिट मुक्तिनाथ रेमिटले अष्ट्रेलियाबाट पनि रेमिट सेवा सञ्चालन गरेको छ । अष्ट्रेलियामा रहेका नेपालीहरुले अष्ट्रेलियामा रहेको मुक्तिनाथ रेमिट अष्ट्रेलियाको कार्यालय तथा मुक्तिनाथ रेमिट अष्ट्रेलियाको वेभसाइट : मा लगइन गरी वा मोबाईल एप्स बाट नेपालमा रहेका कुनैपनि बैंकको खातामा रकम पठाउन सक्नुहुनेछ । साथै मुक्तिनाथ रेमिट मार्फत पठाएको पैसा नेपालमा रहेको मुक्तिनाथ रेमिटको ४,००० भन्दा बढी एजेन्ट मार्फत पनि प्राप्त गर्न सकिनेछ । थप विस्तृत विवरणका लागि मुक्तिनाथ रेमिट अष्ट्रेलियाको वेभसाइट पनि हेर्न सकिनेछ । कोरोनाको संक्रमणबाट सुरक्षित भई डिजिटल बैंकिङ्ग कारोबार प्रोत्साहन गर्न बैंकको ग्राहकले भिसा नेटवर्क अन्तर्गत जुन सुकै बैंकको एटीएमबाट विना कुनै शुल्क रकम झिक्न सकिने व्यवस्था गरिएको समेत बैंकले जनाएको छ ।"
"बलात्कार घटनाका दोषी १० महिनापछि दुई पक्राउ, दुई अझै फरार","विराटनगर : विराटनगरमा चार युवा मिलेर तीनजना महिलामाथि बलात्कार प्रयास गरिएको घटनामा संलग्न दुईजना १० महिनापछि पक्राउ परेका छन् । घटनामा संलग्न विराटनगर महानगरपालिका८ का २० वर्षीय मोहमद सहिद मिया र २५ वर्षीय मोहमद असलम मियालाई प्रहरीले आइतबार राति पक्राउ गरेको हो । उनीहरुलाई विराटनगर८ कै सुकुम्बासी टोलबाट पक्राउ गरिएको मोरङ प्रहरीका प्रवक्ता डीएसपी मानबहादुर राईले बताए । विराटनगर८ स्थित अशोक चोकनजिक पक्राउ परेकासहित चार जना मिलेर २०७६ मंसिर ५ गते तीन महिलामाथि एकै पटक बलात्कारको प्रयास गरेको जानकारी राईले दिए । उनका अनुसार ३३, २७ र २२ वर्षीया महिलामाथि बलात्कारको प्रयास भएको हो । बलात्कार गर्न खोजेर फरार रहेकामध्ये सहिद र असलम १० महिनापछि पक्राउ परेका हुन् । घटनामा संलग्न दुई जना २२ वर्षीय मोहमद फारूक मिया र २० वर्षीय मोहमद हसरत मिया अझै फरार रहेको प्रहरीले जनाएको छ । घटनामा संलग्न चारैजना फरार रहेका कारण यस घटनाको अनुसन्धान प्रहरीले अघि बढाउन पाएको थिएन । प्रहरीले पक्राउ परेकाविरुद्ध सोमबार जबरजस्ती करणी मुद्दा चलाउन म्याद थप गरेर घटनाको अनुसन्धान अघि बढाएको छ ।"
तीन मन्त्रालय टुक्रयाइँदै,"काठमाडौं : सत्तारूढ दल नेकपामा भागबन्डाका लागि तीन मन्त्रालय टुक्रयाइने भएको छ। तीन मन्त्रालय टुक्रयाएर २४ मन्त्रालय बनाउने गरी दुई अध्यक्ष प्रधानमन्त्री केपी शर्मा ओली र पुष्पकमल दाहालबीच सहमति जुटेको स्रोतले जनाएको छ। संविधानमा २५ भन्दा बढी सदस्यीय मन्त्रिपरिषद् बनाउन नपाउने व्यवस्थाले राज्यमन्त्री नराख्ने गरी मन्त्रालय टुक्रयाएर आन्तरिक भागबन्डा मिलाउने प्रयास दुई अध्यक्षले गरेका हुन्। यसो गर्दा अब उद्योग वाणिज्य तथा आपूर्ति मन्त्रालय टुक्रयाएर एउटा उद्योग र अर्को वणिज्य तथा आपूर्ति मन्त्रालय बनाइनेछ। त्यस्तै, ऊर्जा, जलस्रोत तथा सिँचाइलाई टुक्रयाएर ऊर्जा र सिँचाइ तथा नदी नियन्त्रण मन्त्रालय बनाइने भएको छ। भौतिक पूर्वाधार तथा यातायातलाई पनि टुक्रयाएर भौतिक पूर्वाधार र यातायात तथा रेल मन्त्रालय बनाउने गरी समझदारी बनेको छ। मन्त्रिपरिषद् पुनर्गठन गर्दा तय गरिने मापदण्ड, पूर्वसमूहका आधारमा भागबन्डाको संख्या र मन्त्रालय छिनोफानो भएपछि मात्रै पात्रका नाममा समझदारी खोजिने भएको छ । त्यसपछि मन्त्रिपरिषद् बैठक राखेर निर्णय लिने तयारी दुई अध्यक्षबीच छ। अहिले २१ वटा मन्त्रालय छन्, अब २४ हुनेछन्। प्रधानमन्त्री तथा मन्त्रिपरिषद्को कार्यालयसहित २५ मन्त्रालय बनाउने गरी दुई अध्यक्षबीच समझदारी बनेको स्रोतको भनाइ छ। पूर्वसमूहका आधारमा भागबन्डा गर्ने विषयमा पनि दुई अध्यक्षबीच छलफल सुरु भएको छ। दाहालले प्रधानमन्त्रीसहित २५ मन्त्रालयमा १० वटा पूर्वमाओवादी समूहलाई दिनुपर्ने, बाँकी १५ मा वरिष्ठ नेता माधवकुमार नेपाल समूहसहितलाई प्रधानमन्त्री ओलीले व्यवस्थापन गर्नुपर्ने प्रस्ताव गरेका छन्। ओलीले भने ९ मन्त्रालय मात्र पूर्वमाओवादी समूहलाई दिन सकिने बताइरहेका छन्। एउटा मन्त्रालयमा कुरा नमिलेको स्रोत बताउँछ। नेकपा स्थायी समितिको २६ भदौमा सम्पन्न बैठकले मन्त्रिपरिषद् पुनर्गठन गर्ने प्रस्ताव पारित गरेको थियो। सोही प्रस्ताव कार्यान्वयनका क्रममा ४ असोजमा पार्टी सचिवालयमा नेताहरूले छलफल गरेका थिए। उक्त छलफलमा प्रधानमन्त्रीबाहेक सबै टिम फेर्ने, दुई वर्ष पूरा भएकालाई बिदाइ गरी नयाँ ल्याउने या कार्यक्षमताका आधारमा मात्र फेर्ने भन्ने विकल्पमा छलफल चलेको थियो। कुन विधिमा जाने भन्नेमा शीर्ष नेताहरूकै मत बाझिएको थियो। त्यसपछि दुई अध्यक्ष पहिला छलफल गरी सचिवालय सदस्यको सुझावका आधारमा मापदण्ड तय गर्ने र मन्त्रिपरिषद् पुनर्गठन गर्ने गरी अगाडि बढेका हुन्। बिहीबार, शुक्रबार र आइतबार छलफलमा बसे पनि यही विधिमा जाने भन्नेमा ओली र दाहाल समझदारीमा पुगेका छैनन्। ओलीले रिक्त रहेका र टुक्राइने मन्त्रालयमा मात्र अहिले नियुक्ति गरेर जाँदा हुने बताए पनि त्यसमा दाहाललगायत नेता सहमत नभएपछि केही मन्त्रीलाई फेरबदल गर्ने प्रयास जारी छ। तर, झिक्ने र नयाँ लैजाने मन्त्रीहरूको मापदण्ड केलाई बनाउने भन्नेमा कुरा मिलेको छैन। आइतबारको छलफल पनि यही विषयमा नमिलेपछि पुनः सोमबार बस्ने गरी ओली र दाहाल उठेका थिए। प्रधानमन्त्री ओली छिटोभन्दा छिटो मन्त्रिपरिषद् पुनर्गठन गरेर जानुपर्ने पक्षमा उभिएका छन्। दाहाल भने वरिष्ठ नेता नेपाललगायत पार्टीका अन्य समूहलाई पनि सन्तुलन मिलाएर जानुपर्ने पक्षमा देखिएका छन्। दुई अध्यक्षबीच सम्भावित पात्रहरूबारे पनि छलफल सुरु भएको छ। ओलीले त्यसका लागि मन्त्रीहरूसँग एकल र सामूहिक रूपमा छलफल चलाइरहेका छन्। दुई अध्यक्षको छलफलपछि आइतबारै मन्त्रिपरिषद् बैठक बसेको थियो। ओलीले त्यसलगत्तै पूर्वमाओवादी धारका मन्त्रीहरू रामबहादुर थापा, वर्षमान पुन, गिरिराजमणि पोखरेललगायतसँग अलग्गै छलफल गरेका थिए। उनले शनिबार उपप्रधान तथा रक्षामन्त्री ईश्वर पोखरेल, स्वास्थ्यमन्त्री भानुभक्त ढकाललगायतसँग छलफल गरेका थिए। दाहालले ओलीसँगको छलफलबारे वरिष्ठ नेता नेपाललाई ब्रिफिङ गरेका थिए। उनले शुक्रबार उपाध्यक्ष वामदेव गौतम र वरिष्ठ नेता नेपालसँग सामूहिक रूपमा छलफल गरेका हुन्। दाहालले आइतबार बिहान गृहमन्त्री थापा र ऊर्जामन्त्री पुन, शिक्षामन्त्री पोखरेल, भूमि व्यवस्थामन्त्री पद्मा अर्यालसहित स्थायी समिति सदस्य जनार्दन शर्मासँग छलफल गरेका थिए। दाहालले थापालाई उपप्रधान लिएर मन्त्रालय हेरफेरको चाहना छ कि भनी जिज्ञासा राखेको सोतले जनाएको छ। थापाले भने आफू सरकारमा रहे गृहकै जिम्मेवारीमा रहने बताएका थिए। प्रधानमन्त्रीको चाहना भने उपप्रधान तथा रक्षामन्त्री पोखरेल र गृहमन्त्री थापालाई पुनर्गठन हुने मन्त्रिपरिषद्मा पनि समावेश गर्ने देखिएको छ। दाहालले थापाको मन्त्रालयका सन्दर्भमा एकपटक आफूले छलफल गर्ने बताएपछि आइतबार बिहान दाहालथापा भेट भएको थियो। प्रधानमन्त्रीले ऊर्जामन्त्री पुन र परराष्ट्रमन्त्री प्रदीप ज्ञवालीलाई पनि मन्त्रिपरिषद्मा राख्न चाहिरहेका छन्। अन्य मन्त्रीका हकमा पनि उनले झिक्ने विषयमा त्यति रुचि नदेखाएको स्रोत बताउँछन्। तर, दाहालसँगको सहमतिका आधारमा मन्त्री झिक्नै परे पनि बढीमा १० जना आसपासमा मात्र फेर्ने योजनामा ओली देखिएका छन्। गृहमा मन्त्री थापालाई नै प्रधानमन्त्री ओलीले यथावत् राख्न चाहेका छन्। अहिलेसम्म मन्त्रिपरिषद्मा रहेका मन्त्रीहरूको नाममा छलफल चलेको देखिन्छ, कसलाई राख्ने, झिक्ने या मन्त्रालय हेरफेर गर्ने भन्ने गरी। तर नयाँ मन्त्री कसलाई बनाउने भन्नेमा भने छलफल भइसकेको छैन, बालुवाटार स्रोतले अन्नपूर्णसँग भन्यो, पहिले संख्या र मापदण्ड बन्यो भने त्यसपछि नयाँको नाममा छलफल होला।"
विदेशबाट ८० हजार १६ नेपाली स्वदेश फर्किए,"कोभिड१९ विश्वव्यापी सङ्क्रमणबाट उत्पन्न असहज परिस्थितिका कारण विदेशमा अलपत्र परेका हालसम्म ८० हजार १६ नेपाली नागरिक हवाई जहाजमार्फत स्वदेश फर्किएका छन्। कोभिड१९ सङ्कट व्यवस्थापन सञ्चालन केन्द्र (सिसीएमसी)का अनुसार शनिबारसम्म ३२ मुलुकबाट उक्त सङ्ख्यामा नागरिक मुलुक फर्केका हुन्। मुलुक फर्कनेमा सबैभन्दा बढी संयुक्त अरब इमिरेट्सबाट २३ हजार २३७ छन् भने सबभन्दा कम श्रीलङ्काबाट पाँच जना रहेका छन्। उनीहरु अधिकांश रोजगारीका लागि र केही अध्ययन, तालिम प्रशिक्षण, उपचार र परिवारिक भेटघाटका सिलसिलामा तत् मुलुकमा पुगेका थिए। केन्द्रका अनुसार हालसम्म साउदी अरेबियाबाट १२ हजार ३८१, मलेशियाबाट ११ हजार ६५१, कतारबाट ११ हजार १५०, कुवेतबाट आठ हजार ४७८, जापानबाट एक हजार ७५४, दक्षिण कोरियाबाट एक हजार ४४७, ओमनबाट एक हजार ३२५, बहराइनबाट एक हजार २७४, अष्ट्रेलियाबाट एक हजार ९१, टर्कीबाट ९३६, बङ्गलादेशबाट ८८८, माल्दिभ्सबाट ८५३, सिङ्गापुरबाट ५५५, अमेरिकाबाट ४३०, चीनबाट ३३३ र जोर्डनबाट ३१७ नेपाली स्वदेश फर्केका हुन्। स्वदेश फर्कनेमा प्रदेश नं १ का १४ हजार ६११, प्रदेश नं २ का १२ हजार तीन, वाग्मती प्रदेशका १८ हजार २६४, गण्डकी प्रदेशका नौ हजार ३०, प्रदेश नं ५ का ११ हजार ६११, कर्णाली प्रदेशका एक हजार ५२५ र सुदूरपश्चिम प्रदेशका एक हजार ७४५ रहेको केन्द्रले जनाएको छ। फर्कनेमध्ये ११ हजार २२७ जनाको भने प्रदेश विवरण प्राप्त नभएको जनाइएको छ।"
उडान संख्या बढाउन गैरआवासीय संघको आग्रह,"काठमाडौं : गैरआवासीय नेपाली संघको दुई दिने आठौं एसिया प्रशान्त क्षेत्रीय बैठक र प्रथम क्षेत्रीय विज्ञ सम्मेलन सम्पन्न भएको छ। सम्मेलनमा २५ देशका २ सय प्रतिनिधि सहित विभिन्न व्यक्तित्वहरुको सहभागिता थियो। आप्रवासी नेपाली कामदार : स्वदेश फिर्ता, पुनः एकिकरण र रोजगार विषयमा कैन्द्रित भएको थियो। भेलाले हाल विश्वव्यापी महामारी रुपमा फैलिएको कोभिड(१९)का कारण एशिया प्रशान्त क्षेत्रका मुलुक तथा खाडी मुलुक लगायत विभिन्न मुलुकमा रहेका नेपालीलाई सहज बनाइ स्वदेश फर्काउनको लागि हवाई उडान वृद्धि गर्न माग गरिएको छ। एशिया प्रशान्त क्षेत्रका मुलुक तथा खाडि लगायत अन्य मुलुकमा रोजगार गुमाएर अलपत्र परेका, विदेशी भूमीमा रोग र भोकको भयमा रहेका, प्रवेशाज्ञा सकिएर अलपत्र परेका र अन्य विविध कारणले गर्दा विदेशमै रोकिएकाको बिना शर्त वैदेशिक रोजगार कल्याणकारी कोष मार्फत निशुल्क उद्धार गर्न भनिएको छ। वैदेशिक रोजगारबाट फर्किएका नेपाली कामदारहरुको पुनः एकीकरण र रोजगारका लागि गैरआवासीय नेपाली संघ र नेपाल सरकारवीच स्वदेशमै रोजगार सृजना गर्न सहकार्य गर्न संघले सघाउने भएको छ। परम्परागत वैदेशिक रोजगारीका रुपमा हाल रहेका गन्तब्य मुलुक बाहेक आकर्षक गन्तव्य मुलुक पहिचान गरि उक्त देशहरुमा वैदेशिक रोजगार प्रवर्द्धन गर्न सुझाएको छ। त्यस्तै भेलाले मुलुकको आर्थिक विकासमा योगदान बढाउने र वैदेशिक रोजगारीमा रहेकाहरुको सामाजिक सुरक्षा कायम गर्नका लागि सामाजिक सुरक्षाकोषको ग्यारेण्टी गर्न माग गरिएको छ। गैरआवासीय नेपालीहरुको सहकार्यमा श्रमिक सूचना बैंक कार्यान्वयन गराउने र विदेशबाट फर्किएका नेपालीहरुको डाटा राख्ने व्यवस्था प्रभावकारी बनाउन भनिएको छ। विदेशमा आर्जन गरेको ज्ञान, सीप र प्रविधिलाई नेपालमा भित्र्याई आधुनिक कृषि, शिक्षा, स्वास्थ्य, प्रविधि लगायत क्षेत्रमा उपयोग गरी स्वदेशमै रोजगारीको सृजना गर्न सघाउने निर्णय गरेको छ। महिलाहरुको उद्यमशीलता विकास तथा लगानी अभिवृद्धिका लागि आवश्यक सहयोग गर्ने, महिला फोरमको सकृयतामा सुरु भएको सीप विकास तालिमलाई निरन्तरता दिने र गैरआवासीय नेपाली अभियानको हरेक क्षेत्रमा महिलाहरुको सहभागिता सुनिश्चित गराउने निर्णय गरिएको एसिया प्यासिफिक संयोजक रोविन्दप्रसाद श्रेष्ठ (गोविन्द) ले जानकारी दिए। भेलाले एसिया प्रशान्त क्षेत्रमा बसोवास गर्ने युवा जमात तथा दोस्रो पुस्तालाई संघको मुलधारमा समाहित गर्दै देशको विकासमा हातेमालो गर्न सरोकार व्यक्ति तथा निकायहरुलाई अनुरोध गर्ने निर्णय गरेको छ। सम्मेलनलाई परराष्ट्र मन्त्री प्रदीप ज्ञवाली र शिक्षा, विज्ञान तथा प्रविधि मन्त्री गिरिराजमणि पोखरेलले सम्बोधन गरेका थिए।"
विमानस्थल निर्माणको सन्देश,"लकडाउनबीच गौतमबुद्ध र पोखरा क्षेत्रीय अन्तर्राष्ट्रिय विमानस्थल निर्माणमा भएको प्रगति सन्तोषजनक पाइएको छ। राष्ट्रिय गौरवका यी दुई आयोजनाले मुलुकको आर्थिक विकास र समृद्धिमा महत्त्वपूर्ण टेवा पुर्याउने विश्वास गरिएको छ। मुलुकको एकमात्र पुरानो त्रिभुवन अन्तर्राष्ट्रिय विमानस्थलमा बढ्दो ट्राफिक जाम, घन्टौं जहाज आकाशमा फन्को मार्नुपर्ने बाध्यता र प्राकृतिक विपत्मा नजिकै जहाज डाइभर्ट गर्ने विमानस्थल नभएका कारण मुलुकमा अर्को अन्तर्राष्ट्रिय विमानस्थलको आवश्यकता खट्किएको थियो। धार्मिक एवं ऐतिहासिक क्षेत्र लुम्बिनी र पर्यटकीय क्षेत्र पोखरामा दुइटा क्षेत्रीय अन्तर्राष्ट्रिय विमानस्थल निर्माणले उल्लेख प्रगति गर्दैछन्। सरकारले यस वर्षभित्रै यी दुइटा क्षेत्रीय अन्तर्राष्ट्रिय विमानस्थल सञ्चालनमा ल्याउने जनाएको छ। विश्वव्याधि कोभिड १९ को संक्रमणले मुलुक लकडाउनमा गए पनि सुरक्षा सतर्कतासहित विमानस्थल निर्माणका काम धमाधम अघि बढ्यो। कामदार र कर्मचारीलाई क्वारेन्टाइनमा राखेर यी विमानस्थल निर्माणको काम अघि बढाइएको थियो। कोभिडको त्रास अन्त्यसँगै गौतमबुद्ध विमानस्थलबाट अन्तर्राष्ट्रिय हवाई सेवा सुरु हुने सरकारले जनाएको छ। यो विमानस्थल निर्माणका लागि छिमेकी चीनबाट प्राविधिक आउन ढिलाइ भएका कारण उपकरण जडान गर्न मात्र बाँकी रहेको आयोजनाले जनाएको छ। सरकारले कूटनीतिक पहलमार्फत दुवै विमानस्थलमा प्राविधिक र प्रविधि छिटो भिœयाएर निर्माण प्रक्रिया टुंग्याउनुपर्छ। यी दुई विमानस्थल निर्माणपछि मुलुकको विकास निर्माणप्रति सकारात्मक सन्देश मात्र जाने छैन; समृद्धिको बाटोमा अघि बढाउन पनि सघाउ पुर्याउनेछ। ठूला पूर्वाधार र विकास निर्माणका लागि यी आयोजना उदाहरणीय बन्नेछन्। खाडीमा पसिना बगाउन पनि देशका कुनाकन्दराका नागरिकले जहाज चढ्न काठमाडौंमै आउनुपर्ने बाध्यता छ। यी विमानस्थल सञ्चालनमा आएपछि विदेश जान र फर्किन काठमाडौं आउनुपर्ने झन्झटबाट नागरिकले मुक्ति पाउनेछन्। यसबाट काठमाडौंको बढ्दो चाप, फजुल खर्च र यात्रा सरल एवं सहज हुनेछ। लाइट अफ एसियाका रूपमा चिनिने भगवान् गौतमबुद्धको जन्मस्थल लुम्बिनीमा अन्तर्राष्ट्रिय विमानस्थल निर्माणले मुलुकको धार्मिक र पर्यटन क्षेत्रले फट्को मार्नेछ। छिमेकी चीन, जापान, थाइल्यान्ड, भियतनामलगायतका देशबाट ठूलो संख्यामा बौद्ध धर्मावलम्बी भित्रिने र मुलुकको आर्थिक समृद्धिमा टेवा पुग्ने विश्वास गरिएको छ। विमानस्थल निर्माणसँगै पर्यटकको सेवा र सुविधाका लागि होटेल, रेस्टुराँ, बाटोघाटो, पर्यटकीय क्षेत्र विस्तारमा पनि ध्यान जान जरुरी छ। सुन्दर र पर्यटकीय स्थल पोखरामा क्षेत्रीय अन्तर्राष्ट्रिय विमानस्थल निर्माण कार्यले पनि उल्लेख्य प्रगति हासिल गरेको छ। हिमाल आरोहीदेखि पैदल यात्राका लागि आउने स्वदेशी तथा विदेशी पर्यटकका लागि यो विमानस्थलले योगदान पुर्याउनेछ। हिमालको रमणीय दृश्य हेर्दै पोखराको सुन्दरतामा लडिबुडी खेल्न चाहने पर्यटकका लागि यो विमानस्थल रोजाइको पहिलो गन्तव्य बन्नेछ। उपत्यकाको भूबनोट, विमानस्थलको लम्बाइ र उचाइले काठमाडौंस्थित त्रिभुवन अन्तर्राष्ट्रिय विमानस्थलमा ठूला जहाज उडान र अवतरणमा समस्या छ। दीर्घकालीन समाधान र मुलुकलाई (एयर हब) बनाउन भने निजगढमा अर्को अन्तर्राष्ट्रिय विमानस्थल बन्नैपर्ने विज्ञहरूको राय छ। सरकारले एसियाकै ठूलो क्षेत्रफलको विमानस्थल निजगढमा बनाउने घोषणा गरे पनि विभिन्न उल्झनका लागि निर्माणका काम अघि बढ्न सकेको छैन। काठमाडौं विमानस्थलमा देखिएका तत्कालका समस्यालाई गौतमबुद्ध र पोखरा क्षेत्रीय अन्तर्राष्ट्रिय विमानस्थलले सघाउ पुर्याए पनि मुलुकको उज्ज्वल भविष्यका लागि निजगढमा अर्को अत्याधुनिक विमानस्थल निर्माणको खाँचो भने छ।"
युवाले घेरे गाउँपालिका,"दोलखा : आर्थिक वर्ष सुरु भएको तीन महिना बित्न लाग्दासमेत बजेट नल्याएको भन्दै स्थानीय युवाले आइतबार कालिञ्चोक गाउँपालिका कार्यालय घेराउ गरेका छन्। कानुनअनुसार असार मसान्तमै बजेट सार्वजनिक गर्नुपर्छ। कालिञ्चोकका जनता के भन्छन्, विकास बजेट ले भन्छन्, भन्ने नारा लगाउँदै करिब तीन सय युवाले कार्यालय घेराउ गरेका स्थानीय निरज आचार्यले जानकारी दिए। गाउँपालिकाको स्थायी केन्द्रको विषयलाई लिएर गाउँपालिका अध्यक्ष विनकुमार थामी र उपाध्यक्ष कालिका पाठकबीचको विवादले बजेट पास हुन सकेको छैन। केन्द्र विवादले बजेट पास नभएपछि स्वतस्फुर्त राष्ट्रिय झन्डासहित विरोधमा उत्रिएका हुन्। सार्वजनिक सम्पत्तिलाई पेवा ठानेर विकास बजेटलाई बन्धक बनाएको भन्दै युवाले १० बुँदे ज्ञापनपत्र समेत बुझाएका स्थानीय बालकृष्ण आचार्यले बताए। तत्काल बजेट पास नगरे थप आन्दोलन गर्ने युवाहरूको चेतावनी छ। गत असार २३ मा गाउँपरिषद्मा नीति तथा कार्यक्रम र बजेट प्रस्तुत भए पनि समय अभावको कारण देखाउँदै स्थगित परिषद् अहिलेसम्म बस्न सकेको छैन। बजेट सार्वजनिक नहुँदा गाउँपालिकाका स्वास्थ्य संस्थामा नियमित वितरण गर्नुपर्ने औषधि खरिद भएको छैन। साथै चालू आर्थिक वर्षमा कार्यान्वयन गर्नुपर्ने विकास निर्माण, तलब, सामाजिक सुरक्षा भत्तालगायतका कार्य ठप्प भएका छन्। बजेट नआएपछि टेन्डर, उपभोक्ता समिति गठन, स्टिमेटलगायतका काम पनि रोकिएकाले आफूहरू कामविहीन बन्नु परेको कर्मचारी बताउँछन्। गाउँपालिकाका अध्यक्ष थामीले भने आर्थिक वर्ष २०७७७८ को बजेट पारित भइसकेको तथा खर्च गर्नका लागि सूत्र भन्ने सफ्टवेयरमा अपलोड हुन नसकेको बताए। अहिलेसम्म बजेट सार्वजनिक नहुनुपर्ने कारणबारे जिज्ञासा राख्दा उपाध्यक्ष कालिका पाठकले यो विषयमा अध्यक्षलाई नै सोध्नुपर्ने बताइन्। गाउँपालिका अध्यक्ष थामी र केही वडाध्यक्षले बजेट पारित गरेको दाबी गरे पनि कार्यालयमा भने बजेट पास भएको माइन्युट आइतबारसम्म प्राप्त नभएको प्रमुख प्रशासकीय अधिकृत नवराज ओलीले बताए।"
संघ र प्रदेश सरकारबीच खटपट,"प्रदेश प्रहरी ऐन बनेको आठ महिनामा पनि कार्यान्वयन नभएपछि संघ र प्रदेशबीच खटपट। जनकपुरधाम : प्रदेश प्रहरी खटनपटन र व्यवस्थापनमा समन्वयको अभाव देखिएको छ। यो विषयलाई लिएर केन्द्र र प्रदेशमा खटपट सुरु भएको छ। प्रदेश प्रहरी ऐन बनेको आठ महिनामा पनि कार्यान्वयनमा आएको छैन। ऐन कार्यान्वयन गर्न मौखिक रूपमा पटकपटक ताकेता गरे पनि संघीय सरकारले चासो लिएको छैन, हामीले मौखिक ताकेता गरे पनि आलटाल गरेर नसुनेझैं गर्छन्, राउतले भने। प्रदेश सरकारले संघीय सरकारको गृह मन्त्रालयलाई एक साताको अल्टिमेटमसहितको पत्र लेख्दै सर्वोच्चमा मुद्दा दायर गर्ने धम्की दिएको छ। हामी ऐन कार्यान्वयन गर्न सर्वोच्चमा जानुको विकल्प रहँदैन राउतले भने, त्यसैले एक साताभित्रै प्रहरीको परिचालन, खटनपटनका कार्य प्रदेश सरकारमार्फत गराउन पुनः अनुरोध गर्दै पत्र पठाएका छौं। गृहमन्त्री गृहमन्त्री रामबहादुर थापालाई प्रदेश सरकारका आन्तरिक मामिला तथा कानुनमन्त्री ज्ञानेन्द्रकुमार यादवले शुक्रबार पत्र पठाएका छन्। पत्रमा कानुनसम्मत प्रदेश प्रहरी प्रदेश सरकारप्रति उत्तरदायी हुनुपर्ने उल्लेख छ। ऐन कार्यान्वयनको सन्दर्भमा दफा १२ (१) र (२) बमोजित प्रदेश प्रहरी परिचालन, खटनपटनलगायतका कार्य प्रदेशको आन्तरिक मामिला तथा कानुन मन्त्रालयमार्फत गर्न गराउन आवश्यक व्यवस्थापन तथा हस्तान्तरण यथाशीघ्र गर्नु हुन अनुरोध छ, पत्रमा लेखिएको छ। प्रदेश २ ले गत वर्ष संघीय सरकारविरुद्व सर्वोच्चमा सागरनाथ वन विकास परियोजनाअन्तर्गत रहेको वनसम्बन्धी रिट दायर गरेको थियो। प्रदेशको उद्योग, पर्यटन, वन तथा वातावरण मन्त्रालयले २०७६ मा साउन २३ मा दायर गरेको रिटमा सर्वोच्च अदालतले प्रदेश सरकारको क्षेत्राधिकार नमिच्न केन्द्र सरकारलाई आदेश दिइसकेको छ।"
"माननीय, सम्माननीय र डा केसी","दलाल राजनीतिक संरचनाले धेरै माननीय दीपक मनाङे, सम्माननीय गोपाल पराजुली जन्माउने जग तयार गरिसकेको छ कुनै पद, विभूषण, नियुक्तिबिना त सास फेर्न पनि सकिन्न भन्ने अवस्थाको सिर्जना यसरी गरियो कि हुँदाहुँदा कालोबजारी, बिचौलिया, तस्कर र डनहरूसमेत कसलाई विभूषण दिने, कसको तक्मा खोस्ने र कसलाई कुन पद दिलाउनेदेखि कसको पद बर्खास्ती गरिदिने भन्नेसम्मको खुलमखुला हर्कतमा देखा पर्न थाले। जब राजनीतिमा, सामाजिक जीवनमा मूल्य, मान्यता, त्याग, योगदान, निष्ठा, समर्पण र सद्भावको चरम खडेरी पर्दै जान्छ बल, शक्ति, धन, गुन्डा, तस्कर र बिचौलियाहरूको जगबाट उदाइरहेकालाई राजकीय पद, प्रतिनिधि, नियुक्ति र दलिय पदाधिकारी नभई बाँच्नै सकिन्न भन्ने कुरोले मजाले घर गर्ने देखिरहेका छौं। निष्ठा, त्याग, समर्पण भएका; इमानमा नडग्मगाएका; भुइँ तहका जनताको स्वास्थ्यबारे दलाल राज्यलाई झस्काउन ज्यानको कुनै पर्वाह नगर्ने केसी मान्नैपर्ने माननीय होइनन्; सम्मान गर्नैपर्ने सम्माननीय होइनन्; अन्तरआत्माबाटै सम्मानभाव जागृत हुने आदरणीय गोविन्द केसी हुन्। अहिले ग्रामीण कुनाकन्दरादेखि सिंहदरबारसम्म जुन प्रकारका टोले गुन्डादेखि पहुँच, प्रभाव, धन, डन र शक्तिको चलखेल गरेर राजकीय पद हत्याउँदै म फलानो पदधारी हुँ नभनी, पदीय रबाफ नदेखाई चित्तै नबुझ्ने वातावरण बनाइएको छ, यो दुःखद छ। पद भनेको काम गरेर देखाउनेभन्दा पनि मैमत्ताको प्रतीक हो। यसको जति दुरुपयोग र दोहन गर्यो, त्यति नै शक्तिशाली देखिने गलत परम्परा जसरी स्थापित गरियो, राजनीतिमा खराब तत्वहरूको निर्बाध प्रवेश त्यसैगरी झाँगिरहेको मात्रै छैन, उनीहरूबिना राजनीति नै असम्भव छ जस्तो धारणा स्थापित गराइसकिएको छ, यो विडम्बना छ। राजनीति पदीय दम्भको यस्तो खराब मैदान बनाउँदै लगियो कि एउटा वडाध्यक्षको टिकट किन्न नेतालाई १० लाख टक्य्राउनुपर्ने अनि चुनाव जित्न ३० लाख खर्चिनुपर्ने कुरा विस्तारै गौण बन्दैछ। अब अनुमान गर्नुस् त वर्षौंदेखि निष्ठा, त्याग र इमानको राजनीति गर्नेहरू सबैले न त्यो टिकट किन्न सक्लान् न त्यसमा रमाउलान् ? किनिएको टिकटले मात्रै नपुग्ने भो चुनावमा लाखौं खर्च गर्न सक्लान् ? जब टिकट किनेर चुनावमा धन र बलको जगमा वडाको जनप्रतिनिधि बन्नैपर्ने पदीय लोभ आइलाग्यो भन्नेबित्तिकै अब बुझ्नुपर्यो त्यो वडाध्यक्षले निर्वाचित भएपछि देखाउने पदीय दम्भ, उसले गर्ने पदीय दुरुपयोग र आगामी दलीय राजनीतिमा उसको पहुँच, पकड र प्रभाव कस्तो होला ? कुरा उही हो, पारा त्यही हो, शैली उस्तै हो मेयर बन्ने, सांसद र मन्त्री बन्ने अहिलेको खाँटी नेपाली तरिका। यो तरिकामा प्रवेश पाएर सफल बनेका पछिल्लो उदाहरण हुन् दीपक मनाङे। दीपक मनाङे यो देशका जबर्जस्त निर्वाचित जनप्रतिनिधि हुन्। बदलिँदो राजनीतिक संरचनाले जन्माएको माननीय मनाङे। उफ् ! मान्नैपर्ने माननीय, सम्मान गर्नैपर्ने सम्माननीय दीपक मनाङे शक्तिशाली सत्तारूढ दल नेकपाका नेता हुन्, उनको पृष्ठभूमि, धन्दा र हर्कतबारे बहस गर्दै गरौंला तर उनलाई सम्बोधन गर्नुअघि माननीय दीपक मनाङेज्यू नलगाए कतिपयको त जागिरै जाने जोखिम छ। माननीय सम्मानित पद थियो, जनताले चुनेर पठाएको प्रतिनिधि, नीतिनिर्माता अर्थात् मुलुकको मुहार। यहाँ मैले जोडका साथ उठाउन खोजेको कुरा के हो भने राजकीय संरचनालाई यो छुट छैन कि उनलाई म मान्दिनँ भन्न अर्थात् उनको मान्नैपर्ने पद माननीय। दलाल राजनीतिको गर्भबाट जन्माइएका मनाङे हरू जस्ता दर्जनौं पात्रले नेपालको संसदीय इतिहासमा आफ्नो नाम दर्ज गरिसकेका छन्। उनीहरूको अनुकरणले नेताहरूको अनुकम्पाले सयौं त्यस्ता राजनीतिक पात्र र प्रवृत्ति साम, दाम, हराम सबै नीति र संयन्त्रको जोहो गरेर आगामी निर्वाचन कुरेर बसिरहेका छन्, मान्नैपर्ने माननीय लाइनमा दर्ज हुनका लागि। तर किन हामी बोल्दैनौं इट इस टु मच, इनफ इज इनफ ! हामी किन पोल खोल्दैनौं पैसाको खोलो बगाएर बनेका मान्नैपर्ने माननीयविरुद्ध ? हामी किन बोल्दैनौं संरक्षित ग्याङ गिरोहले तयार पारेका मान्नैपर्ने माननीयविरुद्ध ? खुलेर बोलौं अब त अति भो, जति चुप त्यति नै क्षति हो भनेर। यो मुलुकको राष्ट्रप्रमुख भइसकेका पूर्वराजा ज्ञानेन्द्र शाह र पूर्वराष्ट्रपति डा रामवरण यादव अहिले पनि आफ्नो दायराबमोजिमको गतिविधिमा सक्रिय हुनुहुन्छ। कालीकोटका भरिया झपट ठकुरी हुन् या सप्तरीका रिक्साचालक बुधन महतो; तेह्रथुमका किसान धनबहादुर सुब्बा हुन् या चितवनकी नर्स माया बर्देवा; बैतडीका पुरोहित रामप्रसाद अवस्थी हुन् या पूर्वराजा र पूर्वराष्ट्रपतिले न्यायको ढोका ढक्ढकाउन जाने ठाउँ अन्ततः अदालतै हो। अदालतका न्यायाधीशलाई माननीय न्यायाधीश भन्ने गरिन्छ भने सर्वोच्च अदालतका प्रधानन्यायाधीशलाई सम्माननीय प्रधानन्यायाधीश। न्याय दिनु र आदेश मात्रै गर्नु निकै फरक कुरा हुन्। दुःखद सत्य हाम्रो अदालतमा धेरैजसो आदेश हुन्छ साह्रै कम न्याय। मुलुकको राजनीतिचाहिँ लम्पट, नेताहरूचाहिँ बिचौलिया र तस्करहरूका घेरामा, कर्मचारीलाई कालोबजारीले चलाउने, प्रहरी दलीय दलालीमा निर्लिप्त हुनुपर्ने अवस्थाबाट गुज्रिरहँदा अर्को राजकीय संस्था अदालतबारे नबोली धरै छैन। आस्थाको अन्तिम केन्द्र, न्यायको मन्दिर, आशाको आभा फैलाउन सक्ने अदालतको अवसान कसरी भइरहेको छ भन्न हालैको एउटा विवादास्पद हत्यारा रञ्जन कोइराला प्रकरण लाई एकसरो विश्लेषण गरे पुगिहाल्छ। हत्या पुष्टि हुनुअघि रञ्जन कोइराला नामको अगाडि श्रीमान् डीआईजी रञ्जन कोइराला लाग्थ्यो। अदालतको आदेशले उनी थोरै समयमा छुटे। अदालतले छुटको आदेश दियो, गीता ढकाललाई न्याय होइन। विडम्बना, अदालत न्याय दिनभन्दा आदेश दिन अग्रसर छ ! पूर्वराजादेखि भरिया झपट ठकुरीसम्मलाई न्याय दिनुपर्ने स्थानमा गोपाल पराजुलीहरू पुगेपछि, पुर्याइएपछि हुने नै यस्तै हो। त्यसैले चाल्र्स शोभराजहरू हाम्रो धरातलीय यथार्थको नजिकबाट चित्रण गर्दै भन्छन्, त्रिभुवन विमानस्थलबाट हात्ती छिराइदिन सक्छु। नागरिकता प्रकरणमा विवादित सर्वोच्च अदालतका पूर्वप्रधानन्यायाधीश गोपाल पराजुलीले अदालतको आस्था जति नै धुमिल बनाए पनि उनलाई सम्माननीय भन्नैपर्ने अर्थात् सम्मान गर्नैपर्ने, सम्माननीय पराजुली। विडम्बना कस्तो छ भने उनै चरम विवादित सम्माननीय पराजुलीलाई राष्ट्रपतिबाट राजकीय पदक थाप्न शीतल निवास पुर्याइन्छन्। तक्माधारी सम्माननीय गोपाल पराजुली प्रवृत्ति न्यायालयमा बहुसंख्यक हुन थालेपछि मुलुक कुन दिशामा अघि बढिरहेको छ भन्न कुनै राष्ट्रिय सर्वेक्षणको जरुरी छैन। अहिलेको दलाल राजनीतिको अभ्यासले अदालतलाई यति धेरै दूषित बनाइसक्यो कि हरिबहादुर थापाहरूजस्ता अग्रज पत्रकारले कुन मुद्दा कुन न्यायाधीशका बेन्चमा पुगेपछि अथवा पुर्याइएपछि कसका पक्षमा कस्तो निर्णय आउँछ ठ्याक्कै विश्लेषण गर्न सक्छन्, यो बहुतै दुःखद हो। फेरि पनि मान्नुस् या नमान्नुस्, माननीय न्यायाधीश भन्नैपर्छ। सम्मान गर्नुस् या नगर्नुस्, सम्माननीय प्रधानन्यायाधीश भन्नैपर्छ। यो विडम्बनाको अन्त्य गर्ने दुःसाहस गरेकी सुशीला कार्कीहरूको निष्ठामा महाभियोगको प्रस्ताव दर्ज हुन्छ र सम्माननीय पराजुलीहरूको छातीमा तक्माको भारी। हृदयबाटै सम्मान जाग्ने पदविहीन आदरणीयहरूको खडेरी यो देशमा हामीले धेरै भोग्यौं मान्नैपर्ने माननीयहरूको अचाक्ली हर्कत। हामी माननीयलाई प्रोटोकल मिचेर अपमान गरियो; हामी माननीय मन्त्रीलाई एयरपोर्टमा ५५ मिनट कुर्न लगाइयो; हामी माननीयलाई मञ्चमा बोलाउँदा माननीयज्यू सम्बोधन गरिएन अर्थात् हाम्रो मानमर्दन गरियो। कति हो कति माननीय दम्भको दुःखद फेहरिस्त। माननीय मन्त्रीलाई समयमा गाडी नपठाउँदा कुटिएका कर्मचारी जिँउदै छन्। माननीयको सुरक्षामा बेवास्ता भयो भन्दै सरुवा गरिएका सुरक्षाकर्मीको बेलिविस्तार कति हो कति ? माननीयसँग ठाडो बोल्ने भन्दै कालीकोट रमाना थमाइएकाहरूको रामकहानी कति धेरै होला अर्थात् तैंले मलाई नमान्ने ? म माननीय हुँ क्या माननीय, उफ् ! मान्नैपर्ने माननीय। यो देशमा मान्नैपर्ने माननीय भन्दा हृदयबाटै सम्मान जाग्ने आदरणीयको कुनै कमी छैन। म डाक्टर गोविन्द केसीलाई आदरणीय केसीले सम्बोधन गर्दै अन्तरआत्माबाटै नमन गर्छु। निष्ठा, त्याग, समर्पण भएका; इमानमा नडग्मगाएका; भुइँतहका जनताको स्वास्थ्यबारे दलाल राज्यलाई झस्काउन ज्यानको कुनै पर्वाह नगर्ने केसी मान्नैपर्ने माननीय होइनन्; सम्मान गर्नैपर्ने सम्माननीय होइनन्; अन्तरआत्माबाटै सम्मान भाव जागृत हुने आदरणीय गोविन्द केसी हुन्। गोविन्द केसीजस्तै जनमनमा सम्मानले शिर निहुरिने हाम्रा गाउँमा टोलटोलमा धेरै अग्रज थिए र अहिले पनि छन्, जसलाई देख्नेबित्तिकै त्वचामा चमक आउँछ; जसको नाम सुन्नेबित्तिकै कानले शान्त महसुस गर्छ र जसको फोटो देख्नेबित्तिकै आँखाले आत्मासँग अंकमाल गर्छ। असल, कर्मशील, सुमन भएका डाक्टर सन्दुक रुइत हुन् या महावीर पुन; कुलमान घिसिङ हुन् या किशोर थापा; नुतन थपलिया हुन् या अनुराधा कोइराला; कृष्ण पहाडी हुन् या डाक्टर मदन परियार या शारदाप्रसाद त्रिताल; केदारभक्त माथेमा हुन् या उत्तम सञ्जेल; भगवान् कोइराला हुन् या धनञ्जय शर्मा; द्वारिकानाथ ढुगाना, बलदेव राम, दुर्गा घिमिरे, सुनिता दनुवार, चरिमाया तामाङ, मदनकृष्णहरिवंश, उर्मिला चौधरी, इन्दिरा रानामगर, पुष्पा बस्नेतहरू सदा नमनीय पात्र बनिसकेका छन्, जसको अगाडि मान्नैपर्ने माननीय पद झुन्डिएको छैन।"
व्यवस्था टिकाउन बलियो अर्थतन्त्र,"आवधिक योजना र हरेक वर्षका बजेटमा जडिबुटीबारेमा ठूलाठूला कुरा उल्लेख गरे पनि व्यवहारमा सिन्कोसम्म भाँचिएको छैन नेपालले चौधवटा आवधिक विकास योजनाको कार्यान्वयन सम्पन्न गरेर पन्ध्रौं योजनाको कार्यान्वयन सुरु गरेको छ। २००८ सालदेखि वार्षिक बजेट र २०१३ सालदेखि आवधिक विकास योजना बनाउन थालेको हो। तर विकासको निमित्त यति लामो काल व्यतीत गरिसक्दा पनि अझै विश्वमा अतिकम विकसित मुलुकका रूपमा आफ्नो परिचय दिइरहेको छ। यस दृष्टिले विकास प्रयासलाई पूर्णतः असफल भन्नुपर्छ। तर अर्थतन्त्र अझै पनि विकासका पहिलेदेखिकै असफल ढाँचा र ढर्रामा चलिरहेको छ। राजनीतिले निरंकुश जहानिया शासनबाट संघीय लोकतान्त्रिक गणतन्त्रमा फट्को मायो तर न देशको अर्थतन्त्र न त जनताको आर्थिक तथा सामाजिक अवस्थामा त्यस किसिमको सुधार र परिवर्तन हुन सकेको छ। दुःखका साथ भन्नुपर्छ यति लामो समयसम्मको प्रयास हुँदाहुँदै देशको आर्थिक अवस्थामा किन अपेक्षित सुधार हुन सकेन भनेर एकपटक पनि गम्भीर छलफल र बहस भएको छैन। आवधिक विकास योजना र वार्षिक बजेट बन्दै गए, तर तिनले विगतको असफल बाटो नै पछ्याइरहे। अघिल्ला योजना र बजेटका असफलताका कारण खोज्ने र तिनको उपचार गर्नेतर्फ कहिल्यै ध्यान गएन। फलस्वरूप पछिल्ला योजना र बजेटमा पनि अघिल्लाकै कमीकमजोरी दोहोरिए। तर फेरि पनि कारण पहिचान गर्ने गम्भीर प्रयास भएन। यसरी योजना र बजेट निर्माण एक किसिमले श्राद्धमा बिरालो बाँध्ने परम्पराका रूपमा चल्दै आएको छ। पछिल्लो कालमा त झन् मुलुकको अर्थतन्त्र र आर्थिक नीति अन्तर्राष्ट्रिय मुद्राकोष र विश्व बैंकले सिफारिस गरेका नीति तथा कार्यक्रमकै मार्गरेखामा चल्न थालेको छ, जुन सबै खुट्टामा एउटै साइजको जुत्ता (वन सु फिट्स अल) भनेजस्तो छ। त्यसो गर्दा अन्तर्राष्ट्रिय सहयोग र समर्थन पनि पाइने र नीति निर्माणमा टाउको दुखाउन पनि नपर्ने सजिलो बाटोमा नेपाल लागेको छ। रेमिट्यान्सबाट छेलोखेलो विदेशी मुद्रा आउन थालेदेखि त आयातले दिनैपिच्छे छलांग मारिरहेको छ। नेपालको अर्थतन्त्रका आफ्नै विशेषता छन्। यसका आफ्नै किसिमका सबल र दुर्बल पक्ष छन्। आफ्नै किसिमको भौगोलिक बनोट र हवापानी भएकाले तिनलाई मध्यनजर गरी विकासको नीति र कार्यक्रम बनाइनुपर्छ भन्नेबारेमा अहिलेसम्म कसैको सोचाइ गएन। हाम्रो मुलुक भूपरिवेष्ठित छ र त्यो पनि दक्षिणतर्फका तीनतिरका सिमाना खुला छन्। भारतसँग ऐतिहासिक कालदेखिको आफ्नै खालको सम्बन्ध छ। भारत हाम्रो मुलुकभन्दा कैयन् गुना ठूलो छ। अर्थतन्त्र पनि केही अगाडि छ। नेपाल २००७ देखि मात्र विश्व समुदायमा खुला भएको देश हो। उत्तरतर्फ त्योभन्दा ठूलो मुलुक छ र उससँग पनि ऐतिहासिक कालदेखिको आफ्नै खालको सम्बन्ध छ। उत्तरतर्फको पहाडी र हिमाली क्षेत्र कम खेतीयोग्य जमिन र त्यो पनि कम उब्जाउ जमिन भएको तर जनसंख्या बढी भएको क्षेत्र हो। त्यसैले त्यहाँको उब्जनीले त्यहाँका मानिसलाई केही महिना मात्र खान पुग्छ। त्यसैले त्यहाँका धेरै मानिस आयआर्जनका लागि स्थायीअस्थायी रूपमा गाउँ छाडेर बाहिर जाने गर्छन्। यो प्रवृत्ति सुरुदेखि नै रहँदै आएको छ। कोभिड १९ को कारणले भारतमा बन्दाबन्दी लागू भएपछि अनेक जोखिम मोलेर स्वदेश फर्केकाहरू यहाँ दुई महिना पनि टिक्न नसकेर भोकले भन्दा रोगले मर्न तयार भई पुनः भारततर्फ फर्केका छन्। यो दर्दनाक अवस्था हो कि होइन ? हाम्रा योजना र बजेटले यो समस्याको बेलैमा सम्बोधन गरिदिएको भए आज ती जनताले यो स्थिति भोग्नुपर्ने थिएन। भारतसँगको तीनतिरको खुला सिमानाले हाम्रो अर्थतन्त्र र विकास प्रयासमा कस्तो असर पारिराखेको छ भन्नेबारेमा कहिल्यै विचार गरेनौं र त्यसलाई कहिल्यै गम्भीरतापूर्वक पनि लिएनौं। त्यसबारेमा हामीले कहिल्यै चर्चा गर्न पनि चाहेनौं। खुला सिमाना छ र त्यो रहिरहन्छ, त्यसमा केही गर्न सकिँदैन (गिभन) भन्ने हिसाबले हामीले एकपछि अर्को गर्दै योजना, बजेट र आर्थिक नीति बनाउँदै गयौं। एकपछि अर्को योजना, बजेट र नीति असफल हुँदै जाँदा पनि हामीले त्यतातिर दृष्टि दिएनौं। तर त्यो खुला सिमाना र त्यसमाथि व्यापार सन्धिका कारणले हाम्रो अर्थतन्त्र भारतको कब्जामा गइसकेको कुरालाई हामीले विल्कुल बेवास्ता गर्दै आएका छौं। यसबारेमा गम्भीर अध्ययन गरी त्यसको निष्कर्षका आधारमा उपयुक्त कदम चाल्न कहिल्यै प्रयास गरेनौं। त्यस्तै अर्को पक्ष नेपाली मुद्राको भारतीय मुद्रासँगको स्थिर विनिमय प्रणालीको छ। भारु एक सयको नेरु एक सय साठीको विनिमय दरबीच बीचमा छोटो समयका लागि केही तलमाथि गरिए पनि सुरुदेखि नै त्यही कायम रहँदै आएको छ। दुई देशबीच हुने वस्तु र सेवा व्यापारमा दुई देशका मुद्राको विनिमय दरले गम्भीर असर गर्ने स्वतः सिद्ध छ। विश्व बैंकको रिपोर्टअनुसार नेपालबाट भारततर्फ वर्षको झन्डै सवा दुई खर्ब भारु (तीन अर्ब डलर) भन्दा बढी विप्रेषण जान्छ भनिएको छ। त्यसैले विनिमय दर एक सय साठीको सट्टा एक सय पचहत्तर वा एक सय असी भएको भए नेपालबाट त्यति धेरै रकम भारततर्फ जाँदैनथ्यो। भारतसँगको व्यपार घाटा थेग्नै नसकिने स्तरमा पुग्नुमा पनि धेरै मात्रामा यही विनमय दर प्रणाली जिम्मेवार छ। त्यसैगरी भारतमा गएर ज्याला मजदुरी गर्ने नेपालीले पाउने भारु आर्जनको पनि नेरुमा अहिलेभन्दा बढी रकम पाउँथे। यसको अर्थ नेरुको भारुसँग अधिमूल्यांकन भएको अवस्था छ र यसले हाम्रो अर्थतन्त्रलाई ठूलो नोक्सान गरिरहेको छ। विनिमय दरको कारणले नेपालमा भारतीय वस्तु र सेवा सस्तो भएका छन्। तर यस सम्बन्धमा पनि हामीले विचार गर्ने आवश्यकता देखिरहेका छैनौं। हामी अन्तर्राष्ट्रिय मुद्राकोषले मान्दैन भनेर बस्ने गरेका छौं र हामीले यो सोचिरहेका छैनौं कि भारतकै दबाबमा त्यो कोषले यसो गर्ने गरेको पो छ कि ? अन्तर्राष्ट्रिय आर्थिक सम्बन्धमा यस्तो हुने गर्छ। यसले गर्दा समग्र अर्थतन्त्र भारतमुखी हुँदै गएको छ। नेपालको विकास, आधुनिकीकरण, लगाउने, खाने, मनोरञ्जन गर्ने सबैजसो कुरामा हामी भारत निर्भर हुँदै गएका छौं। हुँदाहुँदा आधारभूत खाद्यान्न, तरकारी, फलफूल, माछामासु, नुन, तेल, लत्ताकपडा, मरमसला आदिमा भारतमाथिको हाम्रो निर्भरता दिनानुदिन बढ्दै गएको छ। तर हामी एकपछि अर्को योजना, बजेट र आर्थिक नीति बनाइरहेका छौं तर अर्थतन्त्रले भने आफ्नो कछुवा गति छाडेकोे छैन। नेपालको महत्त्वपूर्ण सबल पक्ष पानी हो। सिँचाइ नभएर हाम्रा खेतबारी बन्जर छन्, तर हामीले देशैभरि पूर्वदेखि पश्चिमसम्म उत्तरबाट दक्षिणतर्फ बहिरहेका अनगिन्ती नदी खोलाको पानी त्यो बन्जर जमिनमा ल्याउन सकिरहेका छैनौं। पिउने पानीसम्मको संकटबाट पनि हामी अझैसम्म मुक्त हुन सकेका छैनौं। तर हामीले १४ वटा आवधिक विकास योजना कार्यान्वयन पूरा गरिसकेका छौं भन्दै छौं र यस्तै खालका पन्ध्रौं योजनाको कार्यान्वयन सुरु गरेका छौं। प्रत्येक आवधिक योजना र बजेटले अर्थतन्त्रलाई निर्दिष्ट स्तरमा माथि लैजानुपर्छ भन्ने कुरा हामीले बिर्सेका छौं र हामीलाई देशलाई केवल योजना र बजेटविहीन हुन नदिए पुगेको छ। हामीले हरियो वन नेपालको धन भन्दै आएको पचासौं वर्ष भयो। वन पक्कै पनि हाम्रो धन हो, यसमा कुनै द्विविधा छैन। तर हाम्रा वन काठ तस्करहरूका लागि मात्र धन भएको छ। हामी हाम्रो काठको आवश्यकता आयात गरेर पूर्ति गर्दैछौं। वनभित्र अर्बौं मूल्यका काठ कुहिएर गएका छन् तर हामी वर्षमा पाँच अर्बभन्दा बढी मूल्यका काठ आयात गरेर आफ्नो खाँचो टारिरहेका छौं। हाम्रा उच्च गुणस्तरका काठ भिल्लका देशमा मणि समान भएका छन्। काठ तस्करहरू हाम्रा वन रक्षकहरूमाथि बन्दुक दाग्ने हैसियत र स्तरमा पुगेका छन्। तैपनि हामी वैज्ञानिक वन विकास योजनाको कुरा गर्दछौं। नेपाललाई यार्सागुम्बालगायतका अनगिन्ती बहुमूल्य जडिबुटी भएको देश भनिन्छ र हो पनि। तर ती जडिबुटीलाई हामीले गम्भीरतापूर्वक लिइरहेका छैनौं। अर्थात् अर्थतन्त्रमा तिनको महत्त्व हुन्छ र छ भन्ने कुरा स्वीकार गर्न हामी हिच्किचाइरहेका छौं। तिनलाई सम्हाल्ने र व्यवस्थित गर्नेतर्फ हाम्रो ध्यान गएकै छैन। त्यसबाट देश र जनतालाई कति लाभ पुग्न सक्छ भन्ने प्रारम्भिक आकलनसम्म हामीले गर्न सकेका छैनौं। हरेक आवधिक योजना र हरेक वर्षको बजेटमा जडिबुटीबारेमा ठूलाठूला कुरा उल्लेख गरिन्छ तर व्यवहारमा सिन्कोसम्म भाँचिएको छैन। यी जडिबुटी स्वदेशी र विदेशी तस्करको कमाइको मुख्य स्रोत भएका छन्। राजस्व बढाउन आयातलाई प्रोत्साहित गर्ने, त्यो राजस्व खाएर सक्ने र विकासका लागि विदेशी सहायता र आन्तरिक ऋण लिने अघोषित नीतिमा हामी चलिरहेका छौं। रेमिट्यान्सबाट छेलाखेलो विदेशी मुद्रा आउन थालेदेखि त आयातले दिनैपिच्छे छलांग मारिरहेको छ। व्यापार घाटाको अंक कुनै विदेशीलाई सुनाउनै नहुने स्तरमा पुगेको छ तर हामीले शोधनान्तर स्थिति र विदेशी मुद्राको सञ्चितीलाई हेरेर विन्दास बनिरहेका छौं। हाम्रा ऊर्जावान् युवाले विदेशमा पसिना बगाएर पठाएको डलरमा हामीले अमनचयनको सास फेरिरहेका छौं। हाम्रो अर्थतन्त्र सुरुदेखि नै राज्यको चरम बेवास्ताको सिकार भएको छ। बजारमा सामान उपलब्ध भए र राजस्व पर्याप्त आइरहे सरकारलाई पुगेजस्तो लागिरहेको छ। यो छाँटले नेपालको अर्थतन्त्र माथि जाने सम्भावना देखिँदैन। अर्थतन्त्र समावेशी ढंगले तीव्र रूपमा माथि जान सकेन भने राजनीतिक स्थिरता फेरि पनि मृगमरिचिका नै हुन जानेछ। अब फगत भाषण र गफले काम चल्नेवाला छैन। राजस्व बढाउन आयातलाई प्रोत्साहित गर्ने, त्यो राजस्व खाएर सक्ने र विकासका लागि विदेशी सहायता र आन्तरिक ऋण लिने अघोषित नीतिमा हामी चलिरहेका छौं।"
डेरावाललाई पीसीआर रिपोर्टका लागि बाध्य नपार्न सरकारको आग्रह,"काठमाडौं : सरकारका प्रवक्ता एवम् परराष्ट्र मन्त्री प्रदीप ज्ञवालीले सर्वसाधारणलाई औद्योगिक प्रतिष्ठान र घरधनीले पीसीआर रिपोर्टका लागि बाध्य नपार्न आग्रह गरेका छन्। ज्ञवालीले स्वास्थ्य मन्त्रालय र विश्व स्वास्थ्य संगठनको मापदण्डविपरीत कसैलाई पनि पीसीआर परीक्षणका लागि बाध्य नबनाउन आग्रह गरेका हुन्। अहिले काठमाडौंका घरवेटीले बाहिरबाट आएका डेरावाललाई पीसीआर रिपोर्ट नआइ घरभित्र पस्न नदिएको, कतिपय औद्योगिक प्रतिष्ठानले बाध्यतात्मक व्यवस्था गरेको गुनासा सुन्नमा आएको छ। सोमबार मन्त्रिपरिषद्का पछिल्ला दुई वटा बैठकका निर्णयहरु सार्वजनिक गर्दै उनले भने, जबर्जस्ती परीक्षणका लागी दबाब दिनु उचित होइन, त्यसले कुनै परिणाम पनि दिँदैन। उनले कोरोना भाइरस महामारी नरोकिएको, संक्रमण बढी रहेकाले जोखिम कहिलेसम्म रहन्छ भन्ने पूर्वानुमान गर्न नसकिने बताए । ज्ञवालीले कोरोना महामारी नरोकिए पनि जीवन र जिविकाको उचित सन्तुलन मिलाउनुपर्ने आवश्यकताले धेरै क्षेत्र खुला गरिएको सतर्कता रहनुपर्ने स्पष्ट पारेका हुन्। अब चाडवाडको समय आउँदै गरेकाले स्वास्थ्य सतर्कता कम नगर्न र विज्ञको सुझाव पालना गर्न ज्ञवालीले सबैसँग आग्रह गरे। सरकारले एशियाली विकास बैंकबाट करिब १८ अर्ब नेपाली रुपयाँ बराबरको सहुलियत ऋण स्वीकार गर्ने निर्णय पनि गरेको छ। मन्त्रिपरिषदको बैठकले अब ७ वटै प्रदेशमा कृषि केन्द्र स्थापना गर्न नेपाल सरकार र इजरायल सरकारबीच एमओयू गर्न स्वीकृत गर्ने निर्णय भएको ज्ञवालीले जानकारी दिए। यसैगरी शसस्त्र प्रहरीका गोताखोरका लागि दैनिक ३ सयका दरका दरले भत्ता र १० लाखको बीमा गर्ने निर्णय पनि मन्त्रिपरिषदको बैठकले गरेको छ। ज्ञवालीका अनुसार मन्त्रिपरिषद् बैठकले तेजाब तथा अन्य घातक रासायनिक पदार्थ (नियमन) अध्यादेश, २०७७, फौजदारी कसूर तथा फौजदारी कार्यविधिसम्बन्धी केही ऐन संशोधन गर्ने अध्यादेश, २०७७ र नेपाल प्रहरी र प्रदेश प्रहरी (कार्य सञ्चालन, सुपरिवेक्षण र समन्वय) (पहिलो संशोधन) अध्यादेश, २०७७ जारी गर्न राष्ट्रपतिलाई सिफारिस गर्ने निर्णय भएको जानकारी दिए। तीन वटै अद्यादेश नेपालको संविधानको धारा ११४ को उपधारा १ बमोजिम मन्त्रिपरिषद्को सिफारिसमा सोमबार जारी गरिसकेकी छन्।"
तीन दशकसम्म मुद्दाको झमेला,"राजविराज : सप्तरीको बोदे बर्साइन७ का ५७ वर्षीय विनोदकुमार यादवलाई तीन दशकदेखिको मुद्दाले छाडेको छैन। बुवा सकलदेव र ठूलो बुवाहरू जयकृष्ण र बालेश्वरको मृत्युपछि विनोदले मुद्दा लड्न थालेका रहेछन्। अदालतले फैसला गर्दा पुस्ता बित्यो, उनले भने, कार्यान्वयन गर्न अर्को पुस्ता कुनुपर्ने देखियो। उनले पछिल्लो पटक भदौ २४ गते आफ्नो नैसर्गिक अंश हक रहेको जमिनमा वडा कार्यालय निर्माण हुन लागेको भन्दै अदालतमा निषेधाज्ञाको रिट हालेका थिए। आफ्नो अंशभागमा परेको कित्ता नम्बर १३२१ को १ कठ्ठा ५ धुर जमिनमा खडक नगरपालिका८ को वडा कार्यालय बनिरहेको उनको दाबी छ। उक्त आदेशविपरीत नगरपालिकाले बिसनपुरस्थित विवादित जग्गामा भवन निर्माणको काम जारी राखेको छ। जिल्ला प्रशासन र नगरपालिकाकै न्यायिक समितिले वडा कार्यालयलाई भदौ ३१ गते पत्राचार गरी अदालतको आदेशबारे जानकारी गराएका थिए। अदालतको आदेश पालना गर्न न्यायिक समितिले पठाएको पत्र वडाध्यक्ष मो इसराइलले बुझेको नगरपालिकाका कानुनी सल्लाहकार अधिवक्ता अजयकुमार चौधरीले सुनाए। अदालतको आदेश मानेर निर्माण काम तत्काल स्थगन गर्नुपर्ने उनको भनाइ छ। वडाध्यक्ष इसराइलले तीन कठ्ठा जमिनमध्ये एक कठ्ठामा १ करोड २२ लाख रुपैयाँ लागतमा वडा कार्यालय भवन निर्माण भइरहेको जानकारी दिए। काम गरिरहेको कन्स्ट्रक्सनविरुद्ध उजुरी नहालेकाले आफूले निर्माण कार्य रोक्न नमिल्ने भन्दै उनी पन्छिए। विनोदले दाबी गरेको जमिन साबिक कल्याणपुर गाविसले सुशील यादवबाट २०७० असार ३ गते खरिद गरेपछि वडा कार्यालयको भोगमा आएको थियो। उनका अनुसार काका कपलेश्वरको मृत्युपछि काकी अमेरिकादेवीले बुवा, ठूलो बुवाको अंश लाग्ने जमिनसमेत बिक्री गरेकाले तीन दशकदेखि मुद्दा चल्दै आएको छ। चार दाजुभाइमध्ये कान्छा कपलेश्वर खेतीपातीको काम हेर्ने गर्थे। तीन दाजु नोकरीका सिलसिलामा जिल्लाबाहिर रहने गरेकाले सगोलको १५ बिघा जमिन कपलेश्वरकै नाममा थियो। उनको मृत्युपछि अमेरिकादेवीले मानराजा र कल्याणपुरको १५ बिघा जमिन आफ्नो नाममा ल्याई २६२७ जनालाई टुक्रा पारेर बेचेकी थिइन्। वडा कार्यालयले भवन बनाइरहेको जमिन अमेरिकादेवीले २०४८ फागुन १२ गते कबुलम खातुनलाई बिक्री गरेकी थिइन्। कबुलनबाट फुलेश्वर साह, बिन्दीलाल साह, सुशील यादव हुँदै कल्याणपुर गाविसले खरिद गरेको थियो। त्यही जमिनमै वडा कार्यालयले भवन बनाइरहेको विनोदका भाइ वीरेन्द्रले बताए। सप्तरी जिल्ला अदालतले २०५३ असार ११ गते सकलदेवको पक्षमा फैसला गरेको थियो। पुनरावेदन अदालतले २०५५ माघ १७ गते त्यसलाई उल्ट्याइदियो। सर्वोच्च अदालतले २०६२ जेठ २७ गते पुनः सकलदेवकै पक्षमा फैसला गरेको उनका कान्छा छोरा नागेन्द्रले कागज देखाए। विनोदले अदालतमा परेका २६ मध्ये २५ वटा मुद्दा जितेको जानकारी दिए। १५ बिघा जमिनमध्ये साढे दुई बिघा जमिन फिर्ता आउन अझै बाँकी रहेको उनको भनाइ छ।"
निको हुने दर सार्ककै कम,"काठमाडौं : नेपालमा कोरोना संक्रमणबाट निको हुने दर सार्क मुलुककै कम पाइएको छ। स्वास्थ्य तथा जनसंख्या मन्त्रालयका अनुसार निको हुने दर ७३४ प्रतिशत छ। हालसम्म कोरोना संक्रमणबाट ५३ हजार ८ सय ९८ जना निको भएका छन्। सार्क मुलुकमध्ये पाकिस्तान र श्रीलंकामा निको हुने सबैभन्दा बढी छ। पाकिस्तानमा ९५४ प्रतिशत, श्रीलंकामा ९४४ प्रतिशत छ। त्यसपछि तेस्रोमा माल्दिभ्स छ। त्यहाँ निको हुने दर ८६६ प्रतिशत छ। त्यसपछि अफगानिस्तानमा ८३२, भारतमा ८२१, भुटानमा ७५३ र बंगलादेशमा ७४८ प्रतिशत छ। नेपालमा पछिल्लो २४ घण्टा (आइतबार अपराह्नसम्म) मा ८ सय ८५ जना मात्रै डिस्चार्ज भएका छन्। इपिडिमियोलोजी तथा रोग नियन्त्रण महाशाखाका पूर्वनिर्देशक डा बाबुराम मरासिनी सार्क राष्ट्रमध्ये कतिपयले विशेष औषधि प्रयोग गरिरहेको हुन सक्ने बताउँछन्। बंगलादेशलगायत केही मुलुकले विशेष औषधि चलाएका पनि छन्। त्यसकारण पनि नेपालबाहेकका मुलुकमा कोरोनाबाट निको हुने दर बढेको हुन सक्छ, डा मरासिनी भन्छन्। स्वास्थ्य तथा जनसंख्या मन्त्रालयका पूर्वप्रमुख विशेषज्ञ डा सुशीलनाथ प्याकुरेल उपचारलाई थप प्रभावकारी बनाउनुपर्ने खाँचो देखिएको बताउँछन्। रोग लाग्नबाटै जोगाउने कार्यलाई प्रभावकारी ढंगले अघि बढाउनुपर्छ, डा प्याकुरेल भन्छन्, संक्रममण भइहाल्यो भने पनि तुरुन्तै उद्धार गरी उपचारमा पहुँच पुयाउनुपर्छ। कसरी बढे सक्रिय संक्रमित ? सीमावर्ती तराईका जिल्लाबाट काठमाडौं उपत्यकामा निर्बाध आवतजावत भइरहेकाले सक्रिय संक्रमित बढिरहेको विज्ञ बताउँछन्। लक्षणविहीन संक्रमितबाट पनि अन्यलाई संक्रमण भइरहेको छ। भारतबाट स्वदेश फिर्ती र तराईका जिल्लाबाट काठमाडौं निर्बाध आवतजावत भइरहेकाले सक्रिय संक्रमितहरू बढेको डा मरासिनीको ठम्याइ छ। सक्रिय संक्रमितको संख्या १९ हजार १९ पुगेको छ। जुन २५९ प्रतिशत हो। त्यसपछि सार्क मुलुकमध्ये भुटानमा २४७, बंगलादेशमा २३७, भारतमा १६३, अफगानिस्तानमा १३१, माल्दिभ्समा १३०, श्रीलंकामा ५२ र पाकिस्तानमा २५ छ। मन्त्रालयका अनुसार आइतबार मात्रै मुलुकभर ५ सय २४ महिलासहित १ हजार ५ सय ७३ जना संक्रमित थपिएका छन्। जसमध्ये काठमाडौं उपत्यकाका तीन जिल्लामा २ सय ९४ महिलासहित ८ सय ९ जना छन्। कोरोना संक्रमितको कुल संख्या ७३ हजार ३ सय ९४ पुगेको छ। अन्यत्र मृत्यु घट्दा नेपालमा बढ्दो असोज दोस्रो सातासम्म कोरोनाबाट मृत्यु हुनेको संख्या दैनिक औसत ८ जना हाराहारी छ। मुलुकभर आइतबार कोरोनाबाट एक महिलासहित १० जनाको ज्यान गएको छ। असोज १ देखि १० गतेसम्म ७७ जनाले ज्यान गुमाएका छन्। नेपाल स्वास्थ्य अनुसन्धान परिषद्का कार्यकारी प्रमुख डा प्रदीप ज्ञवाली विगतमा बाहिरी मुलुकबाट आएका युवामा कोरोना देखिएकाले मृत्युदर न्यून भएको सुनाउँछन्। संक्रमणदर बढेको छ। संक्रमित हुने वृद्धवृद्धाको संख्या पनि उच्च छ, कार्यकारी प्रमुख डा ज्ञवाली भन्छन्, त्यसैले रोग प्रतिरोधात्मक क्षमता न्यून भएका वृद्धवृद्धालाई निको बनाउने चुनौती छ। अन्य मुलुकझैं नेपालमा पनि कोरोना संक्रमितका लागि विभिन्न उपचार र विधि अपनाइएको छ। रेमडेसिभिर र प्लाज्मा थेरापीसहित अन्य आयुर्वेदिक औषधि पनि सेवन गराइएको छ। तापनि, मृत्युदर सार्क मुलुकमध्ये नेपालमा उच्च देखिएको छ। नेपालमा एक महिनाअघि कोरोनाबाट हुने मृत्युदर ०५० प्रतिशत थियो। अहिले ०६ प्रतिशत छ। भारतमा एक महिनाअघि मृत्युदर १८४ प्रतिशत थियो। अहिले १६ प्रतिशत छ। श्रीलंकामा ०४ प्रतिशत छ। त्यहाँ एक महिनाअघि ०४० प्रतिशत थियो। सार्क मुलुकमध्ये भुटानमा कोरोनाबाट कसैको पनि मृत्यु भएको छैन। नेपालमा सक्रिय र गम्भीर खालका बिरामी बढेका कारण मृत्युदर पनि बढेको विज्ञको दाबी छ। वरिष्ठ छाती रोग विशेषज्ञ डा नीरज बम नेपालका ज्येष्ठ नागरिक कुनै न कुनै दीर्घरोगले पीडित भइरहेकाले कोरोना संक्रमणपछि निको पार्न कठिन हुने बताउँछन्। कोरोना संक्रमणपछि निमोनिया भएर ज्यान गुमाएका युवाहरू न्यून छन्, त्रिभुवन विश्वविद्यालय शिक्षण अस्पताल महाराजगन्जमा कार्यरत डा बम भन्छन्, लामो समयदेखि दम भएका वा मिर्गौला बिग्रेका व्यक्तिको बढी मृत्यु भएको छ। लामो समयदेखि कलेजो, मुटुजस्ता दीर्घ रोगको औषधि सेवन गरिरहेका वृद्धवृद्धाको पनि ज्यान गएको छ। रोग प्रतिरोधात्मक क्षमता न्यून भएका कारण पनि नेपालमा निको हुने दर घट्न पुगेको चिकित्सकको भनाइ छ। एक महिनाअघिसम्म नेपालीको रोग प्रतिरोधात्मक क्षमता उच्च भएको बखान गर्नेहरू धेरै थिए। निको हुने दर पनि उच्च थियो। स्वास्थ्य प्रवक्ता डा जागेश्वर गौतमले भनेका थिए, सार्क मुलुकमध्ये नेपालमा कोरोना संक्रमणबाट निको हुने दर उच्च छ।"
तीन मन्त्रालय टुक्रयाइँदै,"काठमाडौं : सत्तारूढ दल नेकपामा भागबन्डाका लागि तीन मन्त्रालय टुक्रयाइने भएको छ। तीन मन्त्रालय टुक्रयाएर २४ मन्त्रालय बनाउने गरी दुई अध्यक्ष प्रधानमन्त्री केपी शर्मा ओली र पुष्पकमल दाहालबीच सहमति जुटेको स्रोतले जनाएको छ। संविधानमा २५ भन्दा बढी सदस्यीय मन्त्रिपरिषद् बनाउन नपाउने व्यवस्थाले राज्यमन्त्री नराख्ने गरी मन्त्रालय टुक्रयाएर आन्तरिक भागबन्डा मिलाउने प्रयास दुई अध्यक्षले गरेका हुन्। यसो गर्दा अब उद्योग वाणिज्य तथा आपूर्ति मन्त्रालय टुक्रयाएर एउटा उद्योग र अर्को वणिज्य तथा आपूर्ति मन्त्रालय बनाइनेछ। त्यस्तै, ऊर्जा, जलस्रोत तथा सिँचाइलाई टुक्रयाएर ऊर्जा र सिँचाइ तथा नदी नियन्त्रण मन्त्रालय बनाइने भएको छ। भौतिक पूर्वाधार तथा यातायातलाई पनि टुक्रयाएर भौतिक पूर्वाधार र यातायात तथा रेल मन्त्रालय बनाउने गरी समझदारी बनेको छ। मन्त्रिपरिषद् पुनर्गठन गर्दा तय गरिने मापदण्ड, पूर्वसमूहका आधारमा भागबन्डाको संख्या र मन्त्रालय छिनोफानो भएपछि मात्रै पात्रका नाममा समझदारी खोजिने भएको छ । त्यसपछि मन्त्रिपरिषद् बैठक राखेर निर्णय लिने तयारी दुई अध्यक्षबीच छ। अहिले २१ वटा मन्त्रालय छन्, अब २४ हुनेछन्। प्रधानमन्त्री तथा मन्त्रिपरिषद्को कार्यालयसहित २५ मन्त्रालय बनाउने गरी दुई अध्यक्षबीच समझदारी बनेको स्रोतको भनाइ छ। पूर्वसमूहका आधारमा भागबन्डा गर्ने विषयमा पनि दुई अध्यक्षबीच छलफल सुरु भएको छ। दाहालले प्रधानमन्त्रीसहित २५ मन्त्रालयमा १० वटा पूर्वमाओवादी समूहलाई दिनुपर्ने, बाँकी १५ मा वरिष्ठ नेता माधवकुमार नेपाल समूहसहितलाई प्रधानमन्त्री ओलीले व्यवस्थापन गर्नुपर्ने प्रस्ताव गरेका छन्। ओलीले भने ९ मन्त्रालय मात्र पूर्वमाओवादी समूहलाई दिन सकिने बताइरहेका छन्। एउटा मन्त्रालयमा कुरा नमिलेको स्रोत बताउँछ। नेकपा स्थायी समितिको २६ भदौमा सम्पन्न बैठकले मन्त्रिपरिषद् पुनर्गठन गर्ने प्रस्ताव पारित गरेको थियो। सोही प्रस्ताव कार्यान्वयनका क्रममा ४ असोजमा पार्टी सचिवालयमा नेताहरूले छलफल गरेका थिए। उक्त छलफलमा प्रधानमन्त्रीबाहेक सबै टिम फेर्ने, दुई वर्ष पूरा भएकालाई बिदाइ गरी नयाँ ल्याउने या कार्यक्षमताका आधारमा मात्र फेर्ने भन्ने विकल्पमा छलफल चलेको थियो। कुन विधिमा जाने भन्नेमा शीर्ष नेताहरूकै मत बाझिएको थियो। त्यसपछि दुई अध्यक्ष पहिला छलफल गरी सचिवालय सदस्यको सुझावका आधारमा मापदण्ड तय गर्ने र मन्त्रिपरिषद् पुनर्गठन गर्ने गरी अगाडि बढेका हुन्। बिहीबार, शुक्रबार र आइतबार छलफलमा बसे पनि यही विधिमा जाने भन्नेमा ओली र दाहाल समझदारीमा पुगेका छैनन्। ओलीले रिक्त रहेका र टुक्राइने मन्त्रालयमा मात्र अहिले नियुक्ति गरेर जाँदा हुने बताए पनि त्यसमा दाहाललगायत नेता सहमत नभएपछि केही मन्त्रीलाई फेरबदल गर्ने प्रयास जारी छ। तर, झिक्ने र नयाँ लैजाने मन्त्रीहरूको मापदण्ड केलाई बनाउने भन्नेमा कुरा मिलेको छैन। आइतबारको छलफल पनि यही विषयमा नमिलेपछि पुनः सोमबार बस्ने गरी ओली र दाहाल उठेका थिए। प्रधानमन्त्री ओली छिटोभन्दा छिटो मन्त्रिपरिषद् पुनर्गठन गरेर जानुपर्ने पक्षमा उभिएका छन्। दाहाल भने वरिष्ठ नेता नेपाललगायत पार्टीका अन्य समूहलाई पनि सन्तुलन मिलाएर जानुपर्ने पक्षमा देखिएका छन्। दुई अध्यक्षबीच सम्भावित पात्रहरूबारे पनि छलफल सुरु भएको छ। ओलीले त्यसका लागि मन्त्रीहरूसँग एकल र सामूहिक रूपमा छलफल चलाइरहेका छन्। दुई अध्यक्षको छलफलपछि आइतबारै मन्त्रिपरिषद् बैठक बसेको थियो। ओलीले त्यसलगत्तै पूर्वमाओवादी धारका मन्त्रीहरू रामबहादुर थापा, वर्षमान पुन, गिरिराजमणि पोखरेललगायतसँग अलग्गै छलफल गरेका थिए। उनले शनिबार उपप्रधान तथा रक्षामन्त्री ईश्वर पोखरेल, स्वास्थ्यमन्त्री भानुभक्त ढकाललगायतसँग छलफल गरेका थिए। दाहालले ओलीसँगको छलफलबारे वरिष्ठ नेता नेपाललाई ब्रिफिङ गरेका थिए। उनले शुक्रबार उपाध्यक्ष वामदेव गौतम र वरिष्ठ नेता नेपालसँग सामूहिक रूपमा छलफल गरेका हुन्। दाहालले आइतबार बिहान गृहमन्त्री थापा र ऊर्जामन्त्री पुन, शिक्षामन्त्री पोखरेल, भूमि व्यवस्थामन्त्री पद्मा अर्यालसहित स्थायी समिति सदस्य जनार्दन शर्मासँग छलफल गरेका थिए। दाहालले थापालाई उपप्रधान लिएर मन्त्रालय हेरफेरको चाहना छ कि भनी जिज्ञासा राखेको सोतले जनाएको छ। थापाले भने आफू सरकारमा रहे गृहकै जिम्मेवारीमा रहने बताएका थिए। प्रधानमन्त्रीको चाहना भने उपप्रधान तथा रक्षामन्त्री पोखरेल र गृहमन्त्री थापालाई पुनर्गठन हुने मन्त्रिपरिषद्मा पनि समावेश गर्ने देखिएको छ। दाहालले थापाको मन्त्रालयका सन्दर्भमा एकपटक आफूले छलफल गर्ने बताएपछि आइतबार बिहान दाहालथापा भेट भएको थियो। प्रधानमन्त्रीले ऊर्जामन्त्री पुन र परराष्ट्रमन्त्री प्रदीप ज्ञवालीलाई पनि मन्त्रिपरिषद्मा राख्न चाहिरहेका छन्। अन्य मन्त्रीका हकमा पनि उनले झिक्ने विषयमा त्यति रुचि नदेखाएको स्रोत बताउँछन्। तर, दाहालसँगको सहमतिका आधारमा मन्त्री झिक्नै परे पनि बढीमा १० जना आसपासमा मात्र फेर्ने योजनामा ओली देखिएका छन्। गृहमा मन्त्री थापालाई नै प्रधानमन्त्री ओलीले यथावत् राख्न चाहेका छन्। अहिलेसम्म मन्त्रिपरिषद्मा रहेका मन्त्रीहरूको नाममा छलफल चलेको देखिन्छ, कसलाई राख्ने, झिक्ने या मन्त्रालय हेरफेर गर्ने भन्ने गरी। तर नयाँ मन्त्री कसलाई बनाउने भन्नेमा भने छलफल भइसकेको छैन, बालुवाटार स्रोतले अन्नपूर्णसँग भन्यो, पहिले संख्या र मापदण्ड बन्यो भने त्यसपछि नयाँको नाममा छलफल होला।"
कांग्रेस विवाद : पौडेल समूहको विरोधपत्रमा सिटौला पक्षले दिएनन् साथ,"काठमाडौं : महाधिवेशनलाई प्रभावित पार्न र पार्टी कब्जा गर्ने नियतले विधानविपरीतका कामकारवाही भएको निष्कर्ष निकाल्दै वरिष्ठ नेता रामचन्द्र पौडेल समूहले निर्णय सच्याउन सभापति शेरबहादुर देउवालाई अल्टिमेटमसहित हस्ताक्षर बुझाएको छ। पौडेल समूह निकट २७ केन्द्रीय सदस्यको हस्ताक्षरसहितको विरोधपत्र सोमबार पार्टी कार्यालयका मुख्यसचिव कृष्णप्रसाद पौडेललाई बुझाइको हो। असोज १९ गतेका लागि तय भएको केन्द्रीय समिति बैठकसम्म विधानविपरीत गरिएको निर्णय सच्याउन पौडेल समूहले अल्टिमेटम दिएको छ। विधानविपरीत निर्णय नगर्न नेतृत्वलाई पटक पटक लिखित र मौखिक रुपमा ध्यानाकर्षण गराउँदा पनि सुनुवाई नभएको भन्दै पौडेल समूहले अब वैधानिक संघर्षका कार्यक्रम गर्न बाध्य हुने चेतावनी दिएको हो। पार्टी विधानसम्मत सञ्चालन गरी १४ महाधिवेशन स्वच्छ, निष्पक्ष गर्ने वातावरण सृजना गरियोस् भनि पुन स्मरण गराउँछौं। यदि सभापतिज्यूले आगामी असोज १९ गते राखिएको केन्द्रीय समितिको बैठक सम्ममा विधानसम्मत उठाइएका विषयको न्यायपूर्ण र विधिसम्मत समाधान गर्नेतर्फ गम्भीरता र तदारुपता देखाउनु भएन भने वैधानिक संघर्षका कार्यक्रम गर्न बाध्य हुनेछौं, पार्टी सभापतिलाई सम्बोधन गरिएको विरोध पत्रमा उल्लेख छ। विभाग खारेजी र क्रियाशील सदस्यता पारदर्शी नभए पार्टी कार्यालयमा धर्ना दिनेदेखि केन्द्रीय समितिबाट राजीनामा दिनुपर्ने दवाव पौडेल समूहलाई छ। महाधिवेशनको औपचारिक प्रक्रिया सुरु भएपछि पार्टीमा विधिविहीन, अराजकता, आपसी अविश्वास, द्वन्द्ध, पक्षविपक्षको रुपमा ध्रुविकृत भएको निष्कर्ष पौडेल समूहको छ। यस्तो पक्षपात पूर्ण ढंगबाट महाधिवेशन गर्न खोज्नुले केवल पार्टी कब्जा गर्ने नियत देखिन्छ। महाधिवेशनको मिति तोकिसकेपछि पार्टीका विभाग एवं अन्य संरचनामा विभिन्न नियुक्तिहरु गर्न वैधानिक व्यवस्था र महाधिवेशनको आचारसंहिताको ठाडो उल्लंघन हो, पौडेल समूहको निष्कर्ष छ। देउवालाई पौडेल समूहको चेतावनीपत्र : निर्णय नसच्चाए वैधानिक संघर्ष विरोधपत्रमा वरिष्ठ नेता पौडेल, महामन्त्री डा शशांक कोइराला, कोषाध्यक्ष सीतादेवी यादव, पूर्व महामन्त्री प्रकाशमान सिंह, पूर्व सहमहामन्त्रीद्वय रामशरण महत र अर्जुननरसिंह केसीसहित २७ केन्द्रीय सदस्यले हस्ताक्षर गरेका छन्। उनीहरुले केन्द्रीय विभाग गठन, पार्टी समायोजन, क्रियाशील सदस्यता वितरण, भ्रातृसंस्था र विदेश जनसम्पर्क समितिका विषयमा पछिल्ला समय पार्टी नेतृत्वबाट भएका कदमप्रति तीब्र असन्तुष्टि जनाएका हुन्। तत्कालीन पार्टी सभापति सुशील कोइरालाले दुई वर्षभित्रै विभागहरु गठन गर्दा अवैधानिक भन्दै पार्टी अफिसमा धर्ना र राजीनामा समेत गराई खारेज गरिएका घटनाहरु स्मरण गराउँदै पौडेल समूहले भनेको छ, सभापतिज्यू, अरुमाथि आफैंले लागू गराएको नियम आफूमाथि चाँहि लागू हुनुहुँदैन भन्ने अवधारणा र मान्यताले हामीलाई पार्टी जीवनबाट अराजकतातिर धकेल्छ। लोकतन्त्र च्यूत गराएर भीडतन्त्रमा प्रवृत्त गराउँछ। सप्तरी, सिरहा, धनुषा, सर्लाही, रौतहट, बारा जिल्लाको समायोजन प्रक्रिया अझै पुरा नहुनु, सिन्धुपलाञ्चोक, काभ्रेपलाञ्चोक र मुस्ताङ जिल्लामा क्रियाशील सदस्यता वितरणमा अवरोध हुनु र राजनीतिक दल समायोजनका नाममा मनोमानी क्रियाशील सदस्यता वितरण गरिनु आपत्तिजनक भएको भन्दै निर्णय नमान्ने पौडेल समूहले चेतावनी दिएको छ। रसुवा, सर्लाही, सप्तरी, बारा, सिरहा, रौतहट धनुषामा पार्टीको केन्द्रीय समितिको निर्णयविपरीत परिपत्र भएको उसको दावी छ। त्यस्तै अन्य राजनीतिक दल समायोजन समितिबाट डडेल्धुरा, कपिलवस्तु, डोल्पा, कैलाली लगायतका जिल्लामा मनोमानी क्रियाशील सदस्यता वितरण गरिएको निर्णय स्वीकार नगर्ने पौडेल समूहले स्पष्ट पारेको छ। त्यस्तै केन्द्रीय निर्वाचन समितिको निष्पक्षतामाथिसमेत पौडेल समूहले प्रश्न उठाएको छ। सिन्धुपाञ्चोक, काभ्रेपलाञ्चोक र मुस्ताङले केन्द्रीय निर्वाचन समितिलाई फाइल बुझाइसक्दा पनि निर्वाचन समितिले उक्त जिल्लाको सम्बन्धमा निर्णय नै नगरी क्रियाशील सदस्यता वितरण प्रक्रिया नै अवरोध सृजना गर्नुका पछाडि निर्वाचन समितिको निष्पक्ष जिम्मेवारीप्रति पनि गम्भीर प्रश्न खडा भएको छ, विरोधपत्रमा भनिएको छ, र यमसमा समेत नेतृत्वको अनुचित हस्तक्षेप छ भन्ने बुझ्न कठिन छैन। सिटौला समूहले साथ दिएन पार्टी भित्र तेस्रो धारका रुपमा चिनिने पूर्वमहामन्त्री कृष्णप्रसाद सिटौला समूहले विरोधपत्रमा हस्ताक्षर गरेको छैन। सिटौला समूहकै केन्द्रीय सदस्यहरु गगनकुमार थापा, प्रदीप पौडेल र उमाकान्त चौधरी विरोध पत्रमा हस्ताक्षर गर्ने पक्षमा थिए। तर सिटौलाले पार्टीभित्र ध्रुविकरण नभई एकताको आवश्यकता रहेको भन्दै विरोधपत्रमा हस्ताक्षर गर्न नहुनेमा जोड दिएका थिए। त्यसपछि सिटौलानिकट कुनै पनि केन्द्रीय सदस्यले विरोध पत्रमा हस्ताक्ष गरेनन्। केन्द्रीय समितिमा सिटौला पक्षका पाँच जना केन्द्रीय सदस्य छन्। लामो समय गृहजिल्ला झापामा रहेका सिटौला शुक्रबार काठमाडौं फर्किएका थिए। उनले शनिबार सभापति देउवा र आइतबार वरिष्ठ नेता पौडेललाई भेटेर पार्टीभित्र एकता कायम गराउन आग्रह गरेका थिए।"
"कांग्रेसले भन्यो : हिंसा, बलात्कार र हत्याका घटनालाई निरुपण गर्दै दोषीलाई कार्वाही गर","काठमाडौं : नेपाली कांग्रेसले महिला हिंसा, बलात्कार र हत्याका बढ्दो घटना निरुपण एवं निराकरणका लागि सचेतना, सुरक्षा, गहिरो अनुसन्धान र दोषीलाई कार्वाहीको प्रक्रियामा तदारुकता प्रस्तुत गर्न सरकारसँग आग्रह गरेको छ। पछिल्लो दुई महिनामा देशको विभिन्न भागमा बलात्कार र हत्याका घटना भएको विवरणले सिंगो मुलुकलाई मर्माहत तुल्याएको कांग्रेस प्रवक्ता एवं प्रमुख सूचना, संचार तथा प्रचार विभाग विश्वप्रकाश शर्माले बताए। शर्माद्वारा जारी विज्ञप्तिमा भनिएको छ,असोज ७ गते बझाङको मष्टा गाउँपालिकामा १२ वर्षीया बालिकाको बलात्कारपछि हत्या, ८ गते उदयपुरको चौदण्डिगढीमा एक ७ वर्षीया बालिकाको बलात्कार र असोज ९ गते सुनसरीको बराहक्षेत्रको कटहरेमा ११ वर्षीया बालिकाको बलात्कार प्रयासपछि हत्याका प्रतिनिधिमूलक घटनाले समाजमा बढ्दो विसंगति र अपराधलाई एकातर्फ उजागर गरेका छन् भने अर्कातर्फ चेतना अभियानमा हाम्रा कमजोरी देखि कानूनको कार्यान्वयनमा फितलोपन सम्ममा प्रश्न खडा गरेका छन् । बझाङको घटनामा डेढ महिना अघि मात्रै बलात्कारको अर्को घटनामा मिलापत्र मार्फत उन्मुक्ति पाएका युवकको संलग्नता रहेको विवरणले पछिल्लो घटना हुनुमा व्यक्ति, प्रवृत्ति, समाज र सरकारसमेत जिम्मेवार रहेको पुष्टि भएको शर्माले बताए। बालिका बलात्कारको घटना र महिला उपरका अन्य हिंसात्मक सन्दर्भहरुमा समाजको उच्च सतर्कता, गम्भीर बहस, राज्यको प्रभावकारी उपस्थिति र राजनैतिक दल एवं संघसंस्थाको ऐक्यवद्ध सचेतनाको अभियान टड्कारो ढंगले आवश्यक देखिएको छ । विज्ञप्तिमा भनिएको छ,विषयको गम्भीरताप्रति सम्पूर्ण रुपले गम्भीर बन्न नेपाली कांग्रेस सरकार, दलहरु र समुदायलाई विशेष अपील गर्दछ।"
यी हुन् मन्त्रिपरिषद् बैठकका १८ निर्णय (सूचीसहित),"काठमाडौं : मन्त्रिपरिषद्को बैठकले विभिन्न १८ निर्णय गरेको छ। बिहीबार र आइतबार बसेको मन्त्रिपरिषद् बैठकको सरकारका प्रवक्ता एवम् परराष्ट्रमन्त्री प्रदीप ज्ञवालीले आज १८ निर्णय सार्वजनिक गरेका हुन्। नेपाली सेनाका प्रमुख सेनानी जेन्द्र पन्तलाई लेबनानको सरकारबाट प्रदान गरिएको विभूषण र रमेश नाथ पाण्डेलाई जापान सरकारबाट सम्मान गरिएको विभूषण ग्रहण गर्न स्वीकृति दिने निर्णय गरेको छ। त्यसैगरी ईन्टरपोल महासचिवालयबाट सन् २०२० डिसेम्बर ७ देखि ८ सम्म युएईमा आयोजना हुने महासभामा प्रहरी महानिरीक्षक शैलेश थापा क्षेत्री र प्रहरी अतिरिक्त महानिरीक्षक हरिबहादुर पाललाई भाग लिन जान स्वीकृति दिने निर्णय भएको छ। सरकारले कोरोना भाइरस (कोभिड१९) को संक्रमणको उपचारमा संलग्न जनशक्तिको जोखिम भत्ता व्यवस्थापन (पहिलो संशोधन) आदेश, २०७७ स्वीकृत गर्ने निर्णय गरेको छ। यसैगरी शसस्त्र प्रहरीका गोताखोरका लागि दैनिक ३ सयका दरका दरले भत्ता र १० लाखको बीमा गर्ने निर्णय पनि मन्त्रिपरिषदको बैठकले गरेको छ। डेरावाललाई पीसीआर रिपोर्टका लागि बाध्य नपार्न सरकारको आग्रह ज्ञवालीका अनुसार तेजाब तथा अन्य घातक रासायनिक पदार्थ (नियमन) अध्यादेश, २०७७, फौजदारी कसूर तथा फौजदारी कार्यविधिसम्बन्धी केही ऐन संशोधन गर्ने अध्यादेश, २०७७ र नेपाल प्रहरी र प्रदेश प्रहरी (कार्य सञ्चालन, सुपरिवेक्षण र समन्वय) (पहिलो संशोधन) अध्यादेश, २०७७ जारी गर्न राष्ट्रपतिलाई सिफारिस गर्ने निर्णय भएको जानकारी दिए। तीन वटै अद्यादेश नेपालको संविधानको धारा ११४ को उपधारा १ बमोजिम मन्त्रिपरिषद्को सिफारिसमा सोमबार जारी गरिसकेकी छन्।"
नविकरण नभएका गैरसरकारी संस्थालाई खारेज किन नगरिएको हो ?,"काठमाडौं : प्रतिनिधिसभा, महिला तथा सामाजिक समितिले ५० हजार गैरसरकारी संस्था दर्ता भएको र नियमानुसार नवीकरण नहुने देखिएकालगायत विषयमा समाजकल्याण परिषद्लाई आफ्नो अवस्था, दूरदृष्टि र देशको आवश्यकता समीक्षा गर्न निर्देशन दिएको छ। सिंहदरबारमा समितिको कार्यालयमा आज बसेको बैठकले नवीकरण नगर्ने संस्थालाई खारेज गरेको पनि नदेखिएको हुँदा आफ्नो समीक्षा गर्न निर्देशन जारी गरेको हो। गैरसरकारी संस्थाका कार्यक्रम सबै तहमा कार्यान्वयन हुने तर परिषद्को उपस्थिति केन्द्रीय तहमा मात्र रहनाले परिषद्ले गर्ने समन्वय प्रभावकारी नहुने निश्चित भएको र कतिपय संघसंस्था जिल्ला प्रशासन कार्यालयमा दर्ता भएर मात्रै पनि सञ्चालनमा छन्। निर्देशनमा भनिएको छ, नवीकरण नहुने संस्थालाई खारेज गरेको पनि देखिँदैन, हाम्रो जस्तो देशका लागि ५० हजारभन्दा बढी गैरसरकारी संस्था आवश्यक छन् ?, नविकरण नभएका संस्थालाई खारेज किन नगरिएको हो ? परिषद्बाट स्वीकृत अधिकांश परियोजना राष्ट्रिय प्राथमिकताका आधारमा छनोट भएको नपाइएकाले उचित परिचालन एवं क्षेत्रगत सन्तुलन कायम हुने गरी परियोजना स्वीकृत तथा व्यवस्थापन गर्न तथा स्वीकृत परियोजनाको समय र कार्ययोजनाभित्र परियोजना पूरा गर्ने परिपालनमा विशेष ध्यान दिन बैठकले निर्देशन दिएको छ। समितिका सभापति नीरुदेवी पालले काठमाडौँ उपत्यकालगायत स्थानमा रहेका जमीन तथा भौतिक संरचना उपभोग गर्न दिएवापत प्राप्त हुने रकम प्रचलित दरभन्दा न्यून रहेको, लिज वा भाडामा दिने प्रक्रिया अपारदर्शी रहेको, प्रतिस्पर्धाको अभाव रहेको, परिषद् उक्त विषयमा निष्क्रिय देखिने गरेको हुँदा सोसँग सम्बन्धित विवरण समितिमा यथाशीघ्र उपलब्ध गराउन परिषद्लाई निर्देशन दिए। बैठकले परिषद्को समग्र भौतिक तथा वित्तीय उपलब्धि, चुनौती र समस्या न्यूनीकरणका लागि गरिएका प्रयास एव् भावी योजना बनाउन ध्यानाकर्षण गराएको छ।  रासस"
डेरावाललाई पीसीआर रिपोर्टका लागि बाध्य नपार्न सरकारको आग्रह,"काठमाडौं : सरकारका प्रवक्ता एवम् परराष्ट्र मन्त्री प्रदीप ज्ञवालीले सर्वसाधारणलाई औद्योगिक प्रतिष्ठान र घरधनीले पीसीआर रिपोर्टका लागि बाध्य नपार्न आग्रह गरेका छन्। ज्ञवालीले स्वास्थ्य मन्त्रालय र विश्व स्वास्थ्य संगठनको मापदण्डविपरीत कसैलाई पनि पीसीआर परीक्षणका लागि बाध्य नबनाउन आग्रह गरेका हुन्। अहिले काठमाडौंका घरवेटीले बाहिरबाट आएका डेरावाललाई पीसीआर रिपोर्ट नआइ घरभित्र पस्न नदिएको, कतिपय औद्योगिक प्रतिष्ठानले बाध्यतात्मक व्यवस्था गरेको गुनासा सुन्नमा आएको छ। सोमबार मन्त्रिपरिषद्का पछिल्ला दुई वटा बैठकका निर्णयहरु सार्वजनिक गर्दै उनले भने, जबर्जस्ती परीक्षणका लागी दबाब दिनु उचित होइन, त्यसले कुनै परिणाम पनि दिँदैन। उनले कोरोना भाइरस महामारी नरोकिएको, संक्रमण बढी रहेकाले जोखिम कहिलेसम्म रहन्छ भन्ने पूर्वानुमान गर्न नसकिने बताए । ज्ञवालीले कोरोना महामारी नरोकिए पनि जीवन र जिविकाको उचित सन्तुलन मिलाउनुपर्ने आवश्यकताले धेरै क्षेत्र खुला गरिएको सतर्कता रहनुपर्ने स्पष्ट पारेका हुन्। अब चाडवाडको समय आउँदै गरेकाले स्वास्थ्य सतर्कता कम नगर्न र विज्ञको सुझाव पालना गर्न ज्ञवालीले सबैसँग आग्रह गरे। सरकारले एशियाली विकास बैंकबाट करिब १८ अर्ब नेपाली रुपयाँ बराबरको सहुलियत ऋण स्वीकार गर्ने निर्णय पनि गरेको छ। मन्त्रिपरिषदको बैठकले अब ७ वटै प्रदेशमा कृषि केन्द्र स्थापना गर्न नेपाल सरकार र इजरायल सरकारबीच एमओयू गर्न स्वीकृत गर्ने निर्णय भएको ज्ञवालीले जानकारी दिए। यसैगरी शसस्त्र प्रहरीका गोताखोरका लागि दैनिक ३ सयका दरका दरले भत्ता र १० लाखको बीमा गर्ने निर्णय पनि मन्त्रिपरिषदको बैठकले गरेको छ। ज्ञवालीका अनुसार मन्त्रिपरिषद् बैठकले तेजाब तथा अन्य घातक रासायनिक पदार्थ (नियमन) अध्यादेश, २०७७, फौजदारी कसूर तथा फौजदारी कार्यविधिसम्बन्धी केही ऐन संशोधन गर्ने अध्यादेश, २०७७ र नेपाल प्रहरी र प्रदेश प्रहरी (कार्य सञ्चालन, सुपरिवेक्षण र समन्वय) (पहिलो संशोधन) अध्यादेश, २०७७ जारी गर्न राष्ट्रपतिलाई सिफारिस गर्ने निर्णय भएको जानकारी दिए। तीन वटै अद्यादेश नेपालको संविधानको धारा ११४ को उपधारा १ बमोजिम मन्त्रिपरिषद्को सिफारिसमा सोमबार जारी गरिसकेकी छन्। राष्ट्रपतिबाट तेजाबलगायत तीन अध्यादेश जारी"
राष्ट्रपतिबाट तेजाबलगायत तीन अध्यादेश जारी,"काठमाडौं : राष्ट्रपति विद्यादेवी भण्डारीले तेजाब (एसिड) लगायत तीन अध्यादेश जारी गरेकी छन्। नेपालको संविधानको धारा ११४ को उपधारा १ बमोजिम मन्त्रिपरिषद्को सिफारिसमा तेजाबलगायतका तीन अध्यादेश सोमबार जारी गरेकी हुन्। राष्ट्रपति कार्यालयका प्रवक्ता हरिप्रसाद दहालका अनुसार तेजाब तथा अन्य घातक रासायनिक पदार्थ (नियमन) अध्यादेश, २०७७, फौजदारी कसूर तथा फौजदारी कार्यविधिसम्बन्धी केही ऐन संशोधन गर्ने अध्यादेश, २०७७ र नेपाल प्रहरी र प्रदेश प्रहरी (कार्य सञ्चालन, सुपरिवेक्षण र समन्वय) (पहिलो संशोधन) अध्यादेश, २०७७ जारी भएको हो। सरकारले एसिड आक्रमणका दोषीलाई कारबाही गर्न र पीडितको सम्पूर्ण उपचार, शिक्षा र जीविकाको प्रबन्ध गर्ने गरी कानुनी व्यवस्था गर्न अध्यादेश ल्याएको हो। एसिड छ्याप्ने दोषीलाई २० वर्ष जेल सजाय र पीडितलाई पीडकबाटै मनासिब क्षतिपूर्तिको कडा व्यवस्थासहित सरकारले अध्यादेश ल्याएको छ। मुलुकी अपराध संहितामा एसिड छ्याप्नेविरुद्ध कारबाहीको व्यवस्था रहे पनि अपर्याप्त भएको भन्दै संशोधनसहित कडा सजाय तोकेर नयाँ कानुन ल्याइको हो। के छ व्यवस्था ? अध्यादेशले एसिड प्रहारबाट अंगभंग भए क्षतिको मात्राअनुसार अपराधी १० देखि २० वर्षसम्म कैदमा बस्नुपर्ने व्यवस्था गरेको छ। पीडितको मृत्यु भए सर्वस्वसहित जन्मकैदको सजाय र पीडितलाई क्षतिपूर्ति व्यहोनुपर्नेछ। अंगभंग गर्ने मनसायले आक्रमण प्रयास गरे पनि १० वर्षसम्म कैद सजाय हुनेछ। दुवै आँखा जली वा क्षति भई पूर्णरुपमा दृष्टि नष्ट भएमा, दुवै कानको जाली वा क्षति भई सुन्ने शक्ति पूर्णरुपमा नष्ट भएमा, नाक जले वा क्षति भई काम नलाग्ने भएमा, अनुहार पूर्णरुपमा जली वा क्षति भई कुरुप भएमा, महिला भए दुवै स्तन जली वा क्षति भई काम नलाग्ने भएमा वा कसैको यौनांग जली वा क्षति भई नासिएमा यस्तो गर्ने गराउनेलाई २० वर्ष कैद र १० लाख जरिवाना हुनेछ, अध्यादेशमा लेखिएको छ। यस्तै शरीरको कुनै भाग जलेर क्षति भए, मेरुदण्ड जलेर वा क्षति भई काम नलाग्ने अवस्था आए पीडितको क्षति मूल्यांकन गरी १० देखि २० वर्षसम्म कैद र ७ लाखदेखि १० लाख रुपैयाँ जरिवानाको प्रावधान राखिएको छ। प्रधानमन्त्री केपी शर्मा ओलीले एसिड आक्रमणमा परेका पीडितसँग छलफलका क्रममा दोषीलाई कडा प्रावधानसहित चाँडै नयाँ कानुन ल्याउने प्रतिबद्धता जनाएका थिए। मुलुकी अपराध संहिता ऐनमा एसिड प्रहारबाट कसैको मृत्यु भए जन्मकैद, घाइते एवं अंगभंग भए ८ वर्षसम्म कैदको व्यवस्था छ। नयाँ व्यवस्थाअनुसार एसिड प्रहारसम्बन्धी कसुरमा दोषीउपर ज्यान मार्ने उद्योगअन्तर्गत सजायको किटानसमेत गरिएको छ। जसअनुसार १० वर्षसम्म कैद सजाय हुन सक्छ। यस्ता अपराधीको सजाय माफी मिनाहा वा मुद्दा फिर्ता नहुने व्यवस्था छ। एसिड आक्रमणका कारण मृत्यु भए दोषीलाई जन्मकैदको सजाय हुने व्यवस्था मौजुदा मुलुकी अपराध संहितामै छ। अध्यादेशले मुलुकी अपराध संहितामा रहेका एसिडसम्बन्धी अन्य अपर्याप्त विषय समेटेर दोषीलाई थप सजायसहितको व्यवस्था गरेको छ। यस्तै एसिड आक्रमणबाट पीडितको तत्काल मृत्यु नभई सोही कामको परिणामस्वरुप पछि मृत्यु भए पनि ज्यान मुद्दा लाग्नेछ। एसिडपीडितलाई न्याय देऊ एसिडपीडितको अभिभारा राज्यकै एसिड आक्रमण गर्नेलाई कडा कारबाही गर्न सरकारले ल्यायो अध्यादेश एसिड छ्याप्नेलाई २० वर्ष कैद र १० लाख जरिवाना पीडितलाई औषधोपचारका लागि रकम उपलब्ध गराउने व्यवस्था पनि अध्यादेशमा गरिएको छ। कुनै कसुरमा अभियुक्त पत्ता नलागेको वा अन्य कुनै कारणले अदालतमा मुद्दा दायर हुन नसकेमा पीडितलाई अस्पतालमा भर्ना भई औषधोपचार गर्दा लागेको बिलबमोजिमको रकम सम्बन्धित अनुसन्धान गर्ने अधिकारी र सम्बन्धित सरकार वकिलको सिफारिसमा कोषबाट सम्बन्धित अस्पताललाई उपलब्ध गराउन सकिनेछ, अध्यादेशमा छ । बिहीबार साँझ बसेको मन्त्रिपरिषद् बैठकले सोसम्बन्धी मस्यौदालाई पारित गर्दै स्वीकृतिका लागि राष्ट्रपतिकहाँ पठाउने निर्णय गरेको थियो। कानुन मन्त्रालयले सम्बन्धित सरोकारवालाहरूसँगको परामर्शका आधारमा कानुनको मस्यौदा तयार पारेर मन्त्रिपरिषद्को बैठकमा लगेको थियो। गत भदौ २५ मा प्रधानमन्त्री केपी शर्मा ओलीले १५ दिनभित्र कानुनको मस्यौदा तयार पारी ल्याउन कानुन मन्त्रालयलाई निर्देशन दिएका थिए। बालुवाटारमा एसिड आक्रमणबाट पीडितहरूसँग सरकारका विभिन्न सरोकारवाला मन्त्रालयका मन्त्री र प्रतिनिधिहरूसमेतको उपस्थितिमा गरिएको परामर्शका क्रममा प्रधानमन्त्री ओलीले त्यस्तो निर्देशन दिएका थिए। सरकारले हरेक वर्ष सेप्टेम्बर १० (भदौ २५) लाई एसिड आक्रमणविरुद्धको जागरण दिवस मनाउने निर्णय गरिसकेको छ।"
"मन्त्रिपरिषद् बैठकअघि बालुवाटारमा ओली र प्रचण्डबीच भेटवार्ता, मन्त्रिमण्डल पुनर्गठन छिटै","काठमाडौं : प्रधानमन्त्री केपी शर्मा ओली र नेकपाका अध्यक्ष पुष्पकमल दाहाल प्रचण्डबीच सोमबार बालुवाटारमा भेटवार्ता भएको छ। मन्त्रिपरिषद् पुनर्गठनलगायत पार्टी सचिवालयमा प्रस्तुत एजेन्डाबारे छलफल गरी समझदारी जुटाउनका लागि भेटवार्ता भएको स्रोतले बतायो।सोमबार नै प्रधानमन्त्री ओलीले मन्त्रिपरिषद् बैठक बोलाएका छन् । नेकपाका अध्यक्षसमेत रहेका ओली र प्रचण्डबीच मन्त्रिपरिषद् पुनर्गठन र पार्टी एकताका बाँकी रहेका काम टुंग्याउने विषयमा छलफल केन्द्रित रहेको बालुवाटार स्रोतले जानकारी दियो । दुई अध्यक्षबीच साढे ११ बजेदेखि भेटवार्ता सुरु भएको हो। यसअघि असोज ४ गते बसेको सचिवालय बैठकमा र भदौ २६ गते सकिएको स्थायी कमिटी बैठकमा पनि मन्त्रिपरिषद् पुनर्गठनका आधार तथा मापदण्डबारे छलफल भएको थियो । तीन मन्त्रालय टुक्रयाएर २४ मन्त्रालय बनाउने गरी दुई अध्यक्ष बीच सहमति जुटिसकेको छ। संविधानमा २५ भन्दा बढी सदस्यीय मन्त्रिपरिषद् बनाउन नपाउने व्यवस्थाले राज्यमन्त्री नराख्ने गरी मन्त्रालय टुक्रयाएर आन्तरिक भागबन्डा मिलाउने प्रयास दुई अध्यक्षले गरेका हुन्। यसो गर्दा अब उद्योग वाणिज्य तथा आपूर्ति मन्त्रालय टुक्रयाएर एउटा उद्योग र अर्को वणिज्य तथा आपूर्ति मन्त्रालय बनाइनेछ। त्यस्तै, ऊर्जा, जलस्रोत तथा सिँचाइलाई टुक्रयाएर ऊर्जा र सिँचाइ तथा नदी नियन्त्रण मन्त्रालय बनाइने भएको छ। भौतिक पूर्वाधार तथा यातायातलाई पनि टुक्रयाएर भौतिक पूर्वाधार र यातायात तथा रेल मन्त्रालय बनाउने गरी समझदारी बनेको छ।"
संघ र प्रदेश सरकारबीच खटपट,"प्रदेश प्रहरी ऐन बनेको आठ महिनामा पनि कार्यान्वयन नभएपछि संघ र प्रदेशबीच खटपट। जनकपुरधाम : प्रदेश प्रहरी खटनपटन र व्यवस्थापनमा समन्वयको अभाव देखिएको छ। यो विषयलाई लिएर केन्द्र र प्रदेशमा खटपट सुरु भएको छ। संघीय सरकारको बेवास्ताले प्रदेश प्रहरीले सम्पादन गर्ने कार्यको सञ्चालन, सुपरिवेक्षण सम्बन्धमा व्यवस्था गर्न बनेको ऐन२०७६ कार्यान्वयनमा ढिलाइ भएपछि संघ र प्रदेशको टकराब पुनः चर्चामा आएको छ। प्रदेशमा आपराधिक क्रियाकलाप न्यूनीकरण गर्न प्रदेश सरकार जुटे पनि संघको उदासीनताले अपराधजन्य घटना रोक्न नसकिएको प्रदेश २ का मुख्यमन्त्री लालबाबु राउतको आरोप छ। प्रदेश प्रहरी ऐन बनेको आठ महिनामा पनि कार्यान्वयनमा आएको छैन। ऐन कार्यान्वयन गर्न मौखिक रूपमा पटकपटक ताकेता गरे पनि संघीय सरकारले चासो लिएको छैन, हामीले मौखिक ताकेता गरे पनि आलटाल गरेर नसुनेझैं गर्छन्, राउतले भने। प्रदेश सरकारले संघीय सरकारको गृह मन्त्रालयलाई एक साताको अल्टिमेटमसहितको पत्र लेख्दै सर्वोच्चमा मुद्दा दायर गर्ने धम्की दिएको छ। हामी ऐन कार्यान्वयन गर्न सर्वोच्चमा जानुको विकल्प रहँदैन राउतले भने, त्यसैले एक साताभित्रै प्रहरीको परिचालन, खटनपटनका कार्य प्रदेश सरकारमार्फत गराउन पुनः अनुरोध गर्दै पत्र पठाएका छौं। गृहमन्त्री गृहमन्त्री रामबहादुर थापालाई प्रदेश सरकारका आन्तरिक मामिला तथा कानुनमन्त्री ज्ञानेन्द्रकुमार यादवले शुक्रबार पत्र पठाएका छन्। पत्रमा कानुनसम्मत प्रदेश प्रहरी प्रदेश सरकारप्रति उत्तरदायी हुनुपर्ने उल्लेख छ। ऐन कार्यान्वयनको सन्दर्भमा दफा १२ (१) र (२) बमोजित प्रदेश प्रहरी परिचालन, खटनपटनलगायतका कार्य प्रदेशको आन्तरिक मामिला तथा कानुन मन्त्रालयमार्फत गर्न गराउन आवश्यक व्यवस्थापन तथा हस्तान्तरण यथाशीघ्र गर्नु हुन अनुरोध छ, पत्रमा लेखिएको छ। प्रदेश २ ले गत वर्ष संघीय सरकारविरुद्व सर्वोच्चमा सागरनाथ वन विकास परियोजनाअन्तर्गत रहेको वनसम्बन्धी रिट दायर गरेको थियो। प्रदेशको उद्योग, पर्यटन, वन तथा वातावरण मन्त्रालयले २०७६ मा साउन २३ मा दायर गरेको रिटमा सर्वोच्च अदालतले प्रदेश सरकारको क्षेत्राधिकार नमिच्न केन्द्र सरकारलाई आदेश दिइसकेको छ।"
तीन मन्त्रालय टुक्रयाइँदै,"काठमाडौं : सत्तारूढ दल नेकपामा भागबन्डाका लागि तीन मन्त्रालय टुक्रयाइने भएको छ। तीन मन्त्रालय टुक्रयाएर २४ मन्त्रालय बनाउने गरी दुई अध्यक्ष प्रधानमन्त्री केपी शर्मा ओली र पुष्पकमल दाहालबीच सहमति जुटेको स्रोतले जनाएको छ। संविधानमा २५ भन्दा बढी सदस्यीय मन्त्रिपरिषद् बनाउन नपाउने व्यवस्थाले राज्यमन्त्री नराख्ने गरी मन्त्रालय टुक्रयाएर आन्तरिक भागबन्डा मिलाउने प्रयास दुई अध्यक्षले गरेका हुन्। यसो गर्दा अब उद्योग वाणिज्य तथा आपूर्ति मन्त्रालय टुक्रयाएर एउटा उद्योग र अर्को वणिज्य तथा आपूर्ति मन्त्रालय बनाइनेछ। त्यस्तै, ऊर्जा, जलस्रोत तथा सिँचाइलाई टुक्रयाएर ऊर्जा र सिँचाइ तथा नदी नियन्त्रण मन्त्रालय बनाइने भएको छ। भौतिक पूर्वाधार तथा यातायातलाई पनि टुक्रयाएर भौतिक पूर्वाधार र यातायात तथा रेल मन्त्रालय बनाउने गरी समझदारी बनेको छ। मन्त्रिपरिषद् पुनर्गठन गर्दा तय गरिने मापदण्ड, पूर्वसमूहका आधारमा भागबन्डाको संख्या र मन्त्रालय छिनोफानो भएपछि मात्रै पात्रका नाममा समझदारी खोजिने भएको छ । त्यसपछि मन्त्रिपरिषद् बैठक राखेर निर्णय लिने तयारी दुई अध्यक्षबीच छ। अहिले २१ वटा मन्त्रालय छन्, अब २४ हुनेछन्। प्रधानमन्त्री तथा मन्त्रिपरिषद्को कार्यालयसहित २५ मन्त्रालय बनाउने गरी दुई अध्यक्षबीच समझदारी बनेको स्रोतको भनाइ छ। पूर्वसमूहका आधारमा भागबन्डा गर्ने विषयमा पनि दुई अध्यक्षबीच छलफल सुरु भएको छ। दाहालले प्रधानमन्त्रीसहित २५ मन्त्रालयमा १० वटा पूर्वमाओवादी समूहलाई दिनुपर्ने, बाँकी १५ मा वरिष्ठ नेता माधवकुमार नेपाल समूहसहितलाई प्रधानमन्त्री ओलीले व्यवस्थापन गर्नुपर्ने प्रस्ताव गरेका छन्। ओलीले भने ९ मन्त्रालय मात्र पूर्वमाओवादी समूहलाई दिन सकिने बताइरहेका छन्। एउटा मन्त्रालयमा कुरा नमिलेको स्रोत बताउँछ। नेकपा स्थायी समितिको २६ भदौमा सम्पन्न बैठकले मन्त्रिपरिषद् पुनर्गठन गर्ने प्रस्ताव पारित गरेको थियो। सोही प्रस्ताव कार्यान्वयनका क्रममा ४ असोजमा पार्टी सचिवालयमा नेताहरूले छलफल गरेका थिए। उक्त छलफलमा प्रधानमन्त्रीबाहेक सबै टिम फेर्ने, दुई वर्ष पूरा भएकालाई बिदाइ गरी नयाँ ल्याउने या कार्यक्षमताका आधारमा मात्र फेर्ने भन्ने विकल्पमा छलफल चलेको थियो। कुन विधिमा जाने भन्नेमा शीर्ष नेताहरूकै मत बाझिएको थियो। त्यसपछि दुई अध्यक्ष पहिला छलफल गरी सचिवालय सदस्यको सुझावका आधारमा मापदण्ड तय गर्ने र मन्त्रिपरिषद् पुनर्गठन गर्ने गरी अगाडि बढेका हुन्। बिहीबार, शुक्रबार र आइतबार छलफलमा बसे पनि यही विधिमा जाने भन्नेमा ओली र दाहाल समझदारीमा पुगेका छैनन्। ओलीले रिक्त रहेका र टुक्राइने मन्त्रालयमा मात्र अहिले नियुक्ति गरेर जाँदा हुने बताए पनि त्यसमा दाहाललगायत नेता सहमत नभएपछि केही मन्त्रीलाई फेरबदल गर्ने प्रयास जारी छ। तर, झिक्ने र नयाँ लैजाने मन्त्रीहरूको मापदण्ड केलाई बनाउने भन्नेमा कुरा मिलेको छैन। आइतबारको छलफल पनि यही विषयमा नमिलेपछि पुनः सोमबार बस्ने गरी ओली र दाहाल उठेका थिए। प्रधानमन्त्री ओली छिटोभन्दा छिटो मन्त्रिपरिषद् पुनर्गठन गरेर जानुपर्ने पक्षमा उभिएका छन्। दाहाल भने वरिष्ठ नेता नेपाललगायत पार्टीका अन्य समूहलाई पनि सन्तुलन मिलाएर जानुपर्ने पक्षमा देखिएका छन्। दुई अध्यक्षबीच सम्भावित पात्रहरूबारे पनि छलफल सुरु भएको छ। ओलीले त्यसका लागि मन्त्रीहरूसँग एकल र सामूहिक रूपमा छलफल चलाइरहेका छन्। दुई अध्यक्षको छलफलपछि आइतबारै मन्त्रिपरिषद् बैठक बसेको थियो। ओलीले त्यसलगत्तै पूर्वमाओवादी धारका मन्त्रीहरू रामबहादुर थापा, वर्षमान पुन, गिरिराजमणि पोखरेललगायतसँग अलग्गै छलफल गरेका थिए। उनले शनिबार उपप्रधान तथा रक्षामन्त्री ईश्वर पोखरेल, स्वास्थ्यमन्त्री भानुभक्त ढकाललगायतसँग छलफल गरेका थिए। दाहालले ओलीसँगको छलफलबारे वरिष्ठ नेता नेपाललाई ब्रिफिङ गरेका थिए। उनले शुक्रबार उपाध्यक्ष वामदेव गौतम र वरिष्ठ नेता नेपालसँग सामूहिक रूपमा छलफल गरेका हुन्। दाहालले आइतबार बिहान गृहमन्त्री थापा र ऊर्जामन्त्री पुन, शिक्षामन्त्री पोखरेल, भूमि व्यवस्थामन्त्री पद्मा अर्यालसहित स्थायी समिति सदस्य जनार्दन शर्मासँग छलफल गरेका थिए। दाहालले थापालाई उपप्रधान लिएर मन्त्रालय हेरफेरको चाहना छ कि भनी जिज्ञासा राखेको सोतले जनाएको छ। थापाले भने आफू सरकारमा रहे गृहकै जिम्मेवारीमा रहने बताएका थिए। प्रधानमन्त्रीको चाहना भने उपप्रधान तथा रक्षामन्त्री पोखरेल र गृहमन्त्री थापालाई पुनर्गठन हुने मन्त्रिपरिषद्मा पनि समावेश गर्ने देखिएको छ। दाहालले थापाको मन्त्रालयका सन्दर्भमा एकपटक आफूले छलफल गर्ने बताएपछि आइतबार बिहान दाहालथापा भेट भएको थियो। प्रधानमन्त्रीले ऊर्जामन्त्री पुन र परराष्ट्रमन्त्री प्रदीप ज्ञवालीलाई पनि मन्त्रिपरिषद्मा राख्न चाहिरहेका छन्। अन्य मन्त्रीका हकमा पनि उनले झिक्ने विषयमा त्यति रुचि नदेखाएको स्रोत बताउँछन्। तर, दाहालसँगको सहमतिका आधारमा मन्त्री झिक्नै परे पनि बढीमा १० जना आसपासमा मात्र फेर्ने योजनामा ओली देखिएका छन्। गृहमा मन्त्री थापालाई नै प्रधानमन्त्री ओलीले यथावत् राख्न चाहेका छन्। अहिलेसम्म मन्त्रिपरिषद्मा रहेका मन्त्रीहरूको नाममा छलफल चलेको देखिन्छ, कसलाई राख्ने, झिक्ने या मन्त्रालय हेरफेर गर्ने भन्ने गरी। तर नयाँ मन्त्री कसलाई बनाउने भन्नेमा भने छलफल भइसकेको छैन, बालुवाटार स्रोतले अन्नपूर्णसँग भन्यो, पहिले संख्या र मापदण्ड बन्यो भने त्यसपछि नयाँको नाममा छलफल होला।"
देउवालाई पौडेल समूहको चेतावनीपत्र : निर्णय नसच्चाए वैधानिक संघर्ष,"काठमाडौं : नेपाली कांग्रेसका वरिष्ठ नेता रामचन्द्र पौडेलसहितका असन्तुष्ट नेताहरूको समूहले संस्थापनले एकपक्षीय रुपमा गरेका विधान विपरीतका निर्णय र गतिविधि तत्काल सच्चाउन दबाब दिँदै ९ पृष्ठ लामो लिखित विरोधपत्र दर्ता गराएको छ। पौडेल समूहले गलत निर्णय नसच्चाए वैधानिक संघर्षमा जाने चेतावनी दिएको छ। पार्टी केन्द्रीय कार्यलयमा पुगेर विरोधपत्र दर्ता गराएको केन्द्रीय सदस्य नवीन्द्रराज जोशीले अन्नपूर्ण अनलाइनसँग बताए। सोमबार दिउँसो पौडेल समूहका नेताद्वय नवीन्द्रराज जोशी र दीपक गिरीले उक्त विरोधपत्र पार्टी केन्द्रीय कार्यालयमा दर्ता गराएका थिए । सभापति शेरबहादुर देउवाले पछिल्लो समय एकलौटी रुपमा निर्णय गरेको भन्दै पौडेल समूहका नेता तथा कार्यकर्ताले ती निर्णय सच्याउन माग गर्दैआएका छन्। हिजो आइतबार नै विरोधपत्र दर्ता गराउने भनिए पनि आन्तरिक अभ्यास नपुगेको भन्दै अन्तिम चरणमा पुगेर स्थगित गरिएको थियो । सभापति देउवाले पार्टी विधान विपरीत क्रियाशील सदस्यता वितरण, विभाग गठन र विस्तार गरेको आरोप लगाउँदै पौडेल समूहले विरोध जनाउँदैआएको छ । यसअघि शनिबार नै काठमाडौँको बसुन्धारामा पौडेल निकट नेता तथा कार्यकर्ताहरुको भेलाले सभापति देउवलाई निर्णय सच्याउन दबाब दिने भन्दै हस्ताक्षर संकलन गरेका थिए । पार्टीको महाधिवेशन नजिकिँदै गर्दा नेपाली कांग्रेसभित्र थप गुटगत खिचातानी र गहिरिएको छ । सोमबार बुझाइएको विरोधपत्रमा पार्टीका महामन्त्री डा शशांक कोइराला, कोषाध्यक्ष सीतादेवी यादव, पूर्वमहामन्त्री तथा केन्द्रीय सदस्य प्रकाशमान सिंह, केन्द्रीय सदस्य तथा पूर्वसहमहामन्त्री रामशरण महत, केन्द्रीय सदस्य तथा पूर्वसहमहामन्त्री अर्जुननरसिंह केसी, केन्द्रीय सदस्य महेश आचार्य, बलबहादुर केसी, दिलबहादुर घर्ती, मिनेन्द्र रिजाल, सुजाता कोइराला लगायत २७ जना नेताको हस्ताक्षर छ ।"
मन्त्री हटाउने विषयमा ओली र प्रचण्डको कुरा मिलेन,"काठमाडौं : प्रधानमन्त्री केपी शर्मा ओली र नेकपाका अध्यक्ष पुष्पकमल दाहाल प्रचण्डबीच सोमबार बालुवाटारमा भएको भेटवार्ता सकिएको छ। मन्त्रिपरिषद् पुनर्गठनलगायत पार्टी सचिवालयमा प्रस्तुत एजेन्डाबारे छलफल गरी समझदारी जुटाउनका लागि बसेको बैठक सहमति जुट्न नसकेपछि मंगलबार फेरि बस्ने गरी सकिएको हो। 'कुन कुन मन्त्रीलाई हटाउने र कति जनालाई हटाउने भन्ने विषयमा आजको बैठकमा कुरा मिल्न सकेन' नेकपाका एक नेताले भने। ति नेताका अनुसार कुन मापदण्ड र कसलाई हटाउने भन्ने ओली र प्रचण्डबीच कुरा मिल्न नसकेको हो। ओलीले आजभोलि नै मन्त्रिपरिषद् पुनर्गठन गर्न चाहेको र प्रचण्डले १४ गतेपछि गर्नुपर्ने अडान राखेका छन्। 'उपाध्यक्ष वामदेव गौतमलाई पनि मन्त्रिपरिषद् बैठकमा सहभागी गराउनुपर्ने भएकाले तत्काल पुनर्गठन गर्न नहुने पक्षमा छन् प्रचण्ड हुनुहुन्छ' प्रचण्ड निकट एक नेताले भने ' गौतमविरुद्ध परेको रिटको पेसी १४ गतेलाई तोकिएको सोही दिन फैसला आउने भएकाले दुई दिन पर्खन प्रचण्डले चाहनु भएको हो।' यो विषयमा प्रचण्डलाई वरिष्ठ नेता झलनाथ खनाल र माधव नेपालले पनि साथ दिएका छन्। प्रचण्डले प्रधानमन्त्रीसहित २५ मन्त्रालयमा १० वटा पूर्वमाओवादी समूहलाई दिनुपर्ने, बाँकी १५ मा वरिष्ठ नेता माधवकुमार नेपाल समूहसहितलाई प्रधानमन्त्री ओलीले व्यवस्थापन गर्नुपर्ने प्रस्ताव गरेका छन्। ओलीले भने ९ मन्त्रालय मात्र पूर्वमाओवादी समूहलाई दिन सकिने बताइरहेका छन्। एउटा मन्त्रालयमा कुरा नमिलेको स्रोत बताउँछ। नेकपा स्थायी समितिको २६ भदौमा सम्पन्न बैठकले मन्त्रिपरिषद् पुनर्गठन गर्ने प्रस्ताव पारित गरेको थियो। सोही प्रस्ताव कार्यान्वयनका क्रममा ४ असोजमा पार्टी सचिवालयमा नेताहरूले छलफल गरेका थिए। उक्त छलफलमा प्रधानमन्त्रीबाहेक सबै टिम फेर्ने, दुई वर्ष पूरा भएकालाई बिदाइ गरी नयाँ ल्याउने या कार्यक्षमताका आधारमा मात्र फेर्ने भन्ने विकल्पमा छलफल चलेको थियो। कुन विधिमा जाने भन्नेमा शीर्ष नेताहरूकै मत बाझिएको थियो। त्यसपछि दुई अध्यक्ष पहिला छलफल गरी सचिवालय सदस्यको सुझावका आधारमा मापदण्ड तय गर्ने र मन्त्रिपरिषद् पुनर्गठन गर्ने गरी अगाडि बढेका हुन्। बिहीबार, शुक्रबार र आइतबार र सोमबार छलफलमा बसे पनि यही विधिमा जाने भन्नेमा ओली र प्रचण्ड समझदारीमा पुगेका छैनन्। ओलीले त्यसका लागि मन्त्रीहरूसँग एकल र सामूहिक रूपमा छलफल चलाइरहेका छन्। दुई अध्यक्षको छलफलपछि आइतबारै मन्त्रिपरिषद् बैठक बसेको थियो। ओलीले त्यसलगत्तै पूर्वमाओवादी धारका मन्त्रीहरू रामबहादुर थापा, वर्षमान पुन, गिरिराजमणि पोखरेललगायतसँग अलग्गै छलफल गरेका थिए। उनले शनिबार उपप्रधान तथा रक्षामन्त्री ईश्वर पोखरेल, स्वास्थ्यमन्त्री भानुभक्त ढकाललगायतसँग छलफल गरेका थिए। प्रचण्डले ओलीसँगको छलफलबारे वरिष्ठ नेता नेपाललाई ब्रिफिङ गरेका थिए। उनले शुक्रबार उपाध्यक्ष वामदेव गौतम र वरिष्ठ नेता नेपालसँग सामूहिक रूपमा छलफल गरेका हुन्। प्रचण्डले आइतबार बिहान गृहमन्त्री थापा र ऊर्जामन्त्री पुन, शिक्षामन्त्री पोखरेल, भूमि व्यवस्थामन्त्री पद्मा अर्यालसहित स्थायी समिति सदस्य जनार्दन शर्मासँग छलफल गरेका थिए। प्रचण्डले थापालाई उपप्रधान लिएर मन्त्रालय हेरफेरको चाहना छ कि भनी जिज्ञासा राखेको सोतले जनाएको छ। थापाले भने आफू सरकारमा रहे गृहकै जिम्मेवारीमा रहने बताएका थिए। प्रधानमन्त्रीको चाहना भने उपप्रधान तथा रक्षामन्त्री पोखरेल र गृहमन्त्री थापालाई पुनर्गठन हुने मन्त्रिपरिषद्मा पनि समावेश गर्ने देखिएको छ। प्रचण्डले थापाको मन्त्रालयका सन्दर्भमा एकपटक आफूले छलफल गर्ने बताएपछि आइतबार बिहान प्रचण्डथापा भेट भएको थियो। प्रधानमन्त्रीले ऊर्जामन्त्री पुन र परराष्ट्रमन्त्री प्रदीप ज्ञवालीलाई पनि मन्त्रिपरिषद्मा राख्न चाहिरहेका छन्। अन्य मन्त्रीका हकमा पनि उनले झिक्ने विषयमा त्यति रुचि नदेखाएको स्रोत बताउँछन्। तर, प्रचण्डसँगको सहमतिका आधारमा मन्त्री झिक्नै परे पनि बढीमा १० जना आसपासमा मात्र फेर्ने योजनामा ओली छन्। गृहमा मन्त्री थापालाई नै प्रधानमन्त्री ओलीले यथावत् राख्न चाहेका छन्।"
चिनियाँ दूतावासअगाडि कांग्रेस कार्यकर्ताको प्रदर्शन,"काठमाडौं : हुम्लामा नेपाली भूमि मिचेर भवन निर्माण गरेको भन्दै नेपाली कांग्रेसका कार्यकर्ताले चिनियाँ दूतावास अगाडि प्रदर्शन गरेका छन्। सोमबार बिहान काठमाडौंको बालुवाटारस्थित दूतावास अगाडि नेपाल विद्यार्थी संघका पूर्व महामन्त्री कुन्दन राज काफ्लेको नेतृत्वमा विरोध प्रदर्शन भएको हो। आफ्नै भूमिमा फर्की चीन लेखिएको ब्यानरसहित उनीहरुले प्रदर्शन गरेका हुन्। 'चिनौं सीमाना, जोगाऔं माटो' अभियान अन्तर्गत चिनियाँ दूतावासअगाडि प्रदर्शन गरिएको नेविसंघका नेता मनिष सिम्खडाले जानकारी दिए। प्रदर्शनका क्रममा प्रहरीले नेविसंघ नेता नवराज त्रिपाठी, प्रनिल तामाङ, सुवोध ओली, विन्दा बोगटी, अर्वत खड्का, दीपेन्द्र खड्कालाई पक्राउ गरेको छ।"
ठेक्का ढिलाइ गर्ने व्यवसायीलाई कारवाही प्रक्रिया शुरु,"काठमाडौं : सरकारले ठेक्का सम्झौतामा तोकिएको अवधिमा निर्माण सम्पन्न नगर्ने निर्माण कम्पनीलाई कारवाही अघि बढाएको छ। सडक विभागले गत असार मसान्तमा अवधि सकिए पनि निर्माणनै अघि नबढाएका वा सो अवधिमा सम्पन्न नगरेका निर्माण कम्पनीलाई उक्त प्रक्रिया थालेको हो। डिभिजन सडक कार्यालय हेटौंडा, लहान, काठमाडौँ उपत्यका सडक विस्तार आयोजनालगायतका विभाग अन्तर्गतका कार्यालयले सूचना प्रकाशित गरिरहेका छन्। कतिपय एक वर्षीय त कतिपय बहुवर्षीय ठेक्का समयमा सम्पन्न नभएकाले कालोसूचीमा निकालिएको विभागका महानिर्देशक केशवकुमार शर्माले बताए। विभाग अन्तर्गत ३४ डिभिजन र विभिन्न आयोजना गरी झण्डै एक सय कार्यालय छन्। यी सबैले अवधि सकिएका व्यवसायीलाई कारवाही अघि बढाइरहेका छन्। उनले भने 'कतिपयले स्पष्टीकरण सोधेका छन् भने कतिले कालोसूचीमा नै निकालिसकेका छन्।' गत वर्ष फागुनमा भौतिक पूर्वाधार तथा यातायात मन्त्रालयले ठेक्का अवधि सकिएका विभिन्न निर्माण कम्पनीलाई अन्तिम पटक एक वर्ष अवधि थप्ने निर्णय गरेको थियो। सो निर्णयका आधारमा कम्पनीले काम अघि बढाएर विभागमा जानकारी गराउनुपर्ने भनिएको थियो। तीमध्ये कतिपय कम्पनीले बीचमा काम पनि अघि नबढाएको र विभागलाई जानकारी पनि नगराएको महानिर्देशक शर्माले जानकारी दिए। उनले भने 'लामो समयदेखि रोकिएका ठेक्कामा एक वर्ष अवधि दिँदा पनि काम नगरेको पाइएकाले ती कम्पनीलाई पनि कारवाही प्रक्रिया थालिएको हो।' विभाग अन्तर्गका कार्यालयले अहिले सूचना निकालेका एक वर्षीय ठेक्का नै बढी छन्। केही बहुवर्षीय ठेक्का पनि तोकिएको अवधिमा सम्पन्न नभएकोमा कारवाहीमा जान लागिएको विभागले जनाएको छ। ठेक्का सम्झौताअनुसार काम नगर्ने कम्पनीलाई कारवाही गर्नु विभागको नियमित काममा पर्ने महानिर्देशक शर्माले बताए। उनले भने 'यसमा सक्रियता बढी घटी हुनसक्छ तर हामीले यसलाई नियमित गर्दै आएका छौँ।' काठमाडौँ उपत्यका सडक विस्तार आयोजनाले विस्तारका क्रममा रहेको चावहिलबाट जोरपाटी हुँदै साँखु सडक र ढोलाहिटिबाट सुनाकोठी हुँदै चापागाउँ सडकमा कार्यरत निर्माण व्यवसायीलाई कारवाही प्रक्रिया थालेको छ। निर्माण शुरु भएको पाँच वर्षमा पनि सडक सम्पन्न हुनसकेको छैन। चावहिलसाँखु सडकमा काम गरिरहेको युनाइटेड विल्डर्स एण्ड इञ्जिनीयर्स प्रालि र चापागाउँ सडकमा दिवाशैलुङ जेभिले समयमा काम नगरेको बताइएको छ। यी कम्पनीले सम्झौताअनुसार प्रगति गरेका थिएनन् भने गत आवमा कोभिड१९ को कारण देखाएर समय थप्न अनुरोध गरेका थिए। थप भएको अवधिमा समेत निर्माण सम्पन्न गर्नेतर्फ चासो नदेखाएको उल्लेख छ। आयोजनाले कालोसूचीमा राख्न नपर्ने कारण भएमा सात दिनभित्र स्पष्टीकरणसहित उपस्थित हुन भनिएको छ। त्यस्तै डिभिजन सडक कार्यालय हेटौँडाले २१ कम्पनीसँग गरिएको सम्झौता तोडेको छ। सार्वजनिक खरिद ऐनको दफा ५९ को उपदफा २(क) र ७ बमोजिम ठेक्का तोडेर सोही ऐनको दफा ८ बमोजिम बैंक धरौटीसमेत जमानत जफत गरेको छ। डिभिजनले बाँकी कामको रकम सरकारी बाँकी सरह असुल उपर गर्दै कालोसूचीमा राख्ने प्रक्रियामा गएको हो। डिभिजनले कारवाही प्रक्रियामा शुरु गरेको कम्पनीमा आशिया, अभय, जिपिबि, सौरब कन्सट्रक्सन र शिव निर्माण सेवा छन्। त्यस्तै, सरस्वती निर्माण सेवा, सोनु कन्सट्रक्सन, निर्माण सेवा, हेटौँडा कन्सट्रक्सन, नन्दनी कन्सट्रक्सन, नवयूग निर्माण सेवा, जनजागृति कन्सट्रक्सन, सरस्वती कन्सट्रक्सन, बि ब्रदर्श निर्माण सेवा, पिवनायक कन्सट्रक्सन, विशाल कन्सट्रक्सन, दामुचन्द्रमाला कन्सट्रक्सन, आर यस निर्माण सेवालाई पनि कारवाहीको सूचना प्रकाशित गरिएको छ। सडक डिभिजन लहानले १२ कम्पनीलाई पनि सोही ऐनअनुसार कारवाही प्रक्रिया अघि बढाएको छ। यी कम्पनीले शर्तअनुसार प्रगति नगरेको र समयमै काम सम्पन्न गर्नेतर्फ चासो नदेखाएको र कार्यालयसँग सम्पर्कमासमेत नआएको बताइएको छ। यी कम्पनीलाई कालोसूचीमा राख्न नपर्ने कुनै कारण भएमा एक साताभित्र कार्यालयको सम्पर्कमा आउन भनिएको छ। बज्रगुरु कन्सट्रक्सन प्रालिका दुई बज्रगुरुविकास जेभि, स्काइलाईन कन्सट्रसनका दुई, निलगिरी निर्माण सेवाको दुई, याकथुम्ह्याङ्गबिपी कन्सट्रक्सन जेभिका दुई, प्रकाशआश्रय जेभि, रोशन कन्सट्रक्सन प्रालि र जोशी कन्सट्रसनका ठेक्कामा ढिलाइ भएको भनी कारवाही प्रक्रिया बढाइएको छ। गत महिना मन्त्रालयअन्तर्गतका सबै विभाग, बोर्डलगायतका निकायको गत आबको समीक्षा कार्यक्रममा पनि काम नगर्ने कम्पनीलाई कारवाही गर्नुपर्ने विषय उठेको थियो। भौतिक पूर्वाधारमन्त्री वसन्तकुमार नेम्वाङले सडक विभागलाई अवधि सकिएका कम्पनीलाई प्रक्रियाअनुसार कारवाही गर्न निर्देशन दिए। रासस"
अध्यादेश जारी भएसँगै प्रहरी समायोजनको बाटो खुल्यो,"काठमाडौं : राष्ट्रपति विद्यादेवी भण्डारीले नेपाल प्रहरी र प्रदेश प्रहरी (कार्य सञ्चालन, सुपरिवेक्षण र समन्वय) अध्यादेश, २०७७ जारी गरेसँगै प्रहरी समायोजनको बाटो खुलेको छ। अध्यादेशले उपत्यकाको सुरक्षा जिम्मेवारी केन्द्रीय प्रहरीलाई तोकेको छ। यसअघि उपत्यकाका तीन वटा जिल्ला प्रहरी कार्यालय वाग्मती प्रदेशकै मातहतमा रहनुपर्ने विषय प्रष्ट थिएन। अध्यादेशमार्फत सरकारले नेपाल प्रहरी र प्रदेश प्रहरी (कार्य सञ्चालन, सुपरिवेक्षण र समन्वय) ऐन संशोधन गरेको हो। केन्द्रीय राजधानीको सुरक्षाको जिम्मेवारी प्रदेश प्रहरीलाई दिँदा समस्या हुन सक्ने निष्कर्षका आधारमा केन्द्रीय प्रहरीलाई दिने दिने गरी ऐन संशोधन गरिएको हो। यसअघिका ऐनमा अध्यागमनसम्बन्धी अपराधको अनुसन्धान प्रहरीको कार्यक्षेत्र उल्लेख भएकोमा त्यसलाई अध्यादेशमार्फत सच्याइएको छ। कारागार व्यवस्थापनको काम पनि प्रहरीको तोकिएकोमा त्यसलाई सच्याएर कारागार व्यवस्थापन विभागकै जिम्मेवारी तोकिएको छ। प्रहरी नायब महानिरीक्षक (डीआईजी) ले कमाण्ड गर्ने महानगरीय प्रहरी कार्यालय, रानीपोखरीको नाम अब फेरिएर संघीय राजधानी प्रहरी कार्यालय बनेको छ। केन्द्रमा रहेका महानगरीय प्रहरी अपराध महाशाखाको नाम पनि संघीय राजधानी अपराध अनुसन्धान कार्यालय भएको छ भने यसका ८ वटा शाखा कार्यालय रहने व्यवस्था छ । सबै कार्यालयमा प्रहरी नायब उपरीक्षक (डीएसपी) को नेतृत्व रहनेछ । संशोधन गरिएको ऐनमा महाशाखाको भक्तपुरमा दुई, ललितपुरमा दुई र काठमाडौंमा चार वटा शाखा रहने व्यवस्था गरिएको छ। गृह मन्त्रालयले समायोजनाका लागि प्रहरीको संगठन तथा व्यवस्थापन सर्वेक्षण (ओएनएम) गरी त्यससम्बन्धी प्रतिवेदनसमेत मन्त्रिपरिषदमा पेस गरिसकेको छ। प्रतिवेदन स्वीकृत भएपछि समायोजन प्रक्रिया सुरु गरिने गृह मन्त्रालयका प्रवक्ता चक्रबहादुर बुढाले बताए।"
जमिन भासिएर तीन सय घर जोखिममा,"सन्धिखर्क : अर्घाखाँचीको शितगंगा नगरपालिकाको वडा नम्वर ११ र १२ मा जमिन भासिएर पहिरो जाँदा सिंगो क्षेत्रनै जोखिममा परेको छ। घर भत्कदा त्यस क्षेत्रका ३१ घर परिवार खुल्ला आकाश मुनी बस्न बाध्य छन्। शनिबार वडा नम्वर १२ को कोठिया मैदान र वडा नम्वर ११ को ढुङ्गेसेरा क्षेत्रमा स्थलगत अवलोकन गरेको जिल्ला विपद व्यवस्थापन समितिले झण्डै ३ सय घर पहिरोको जोखिममा रहेको निर्णय गरेको छ। सोमबार सन्धिखर्कमा बसेको जिल्ला विपद व्यवस्थापन समितिको बैठकले जमिन भासिएर पहिरो जाँदा भएको एकिन क्षतीको विवरण संकलन गर्न र आवश्यक्ताको पहिचान गर्न सहायक प्रमुख जिल्ला अधिकारी बिक्रम थापाको संयोजकत्वमा एक समिति बनाएको छ। घर भत्किएका र पहिरोको जोखिम रहेको गाउँलाई स्थानान्तरण गर्न ठाउँको खोजी गर्न शितगंगा नगरपालिकाका नगर प्रमुख सुर्य प्रसाद अधिकारीको संयोजकत्वमा समिति गठन गरेको छ। उक्त स्थानमा जमिन धुजाधुजा भएर फाटेको छ। शितगंगा नगरपालिकाको वडा नम्वर १२ कोठिया मैदान क्षेत्र र वडा नम्वर ११ को ढुङ्गेसेरा क्षेत्रमा जमिन भासिँदा त्यस क्षेत्रकै ३ सय घर जोखिममा रहेको प्रमुख जिल्ला अधिकारी विष्णु प्रसाद पौडेलले बताए। वडा नम्वर १२ को कोठिया मैदानमा २६ घर पुर्ण रुपमा भत्किएका छन्। ४६ घर पहिरोको उच्च जोखिममा र झण्डै १ सय घर जोखिममा रहेका छन्। वडा नम्वर ११ को ढुङ्गेसेरा क्षेत्रमा जमिन भासिदा ५ घर पुर्ण रुपमा भत्किएका छन्। ११ घर परिहोको उच्च जोखिममा रहेको र झण्डै २ सय घरको सिंगो क्षेत्रनै पहिरोको जोखिममा रहेको शितगंगा नगरपालिका वडा नम्वर ११ का वडा अध्यक्ष कपिल आलेले बताए। गत शुक्रबार दिउसो कोठियामैदान र ढुङ्गेसेरा क्षेत्रमा एक्कासी चारै तिर बाट जमिन भासिएर पहिरो गयो। गाँउ देखिमाथी गएको पहिरोले केही घर बगायो तर अधिकांश घर भने पहिरो नआए पनि ढलेर नष्ट बने। १० मिटरको दुरीमा रहेका २ घर अहिले करिव ४० मिटरको दुरीमा पुगेको शितगंगा नगरपालिका वडा नम्वर १२ का वडा अध्यक्ष बाबुराम गैरेले भने। उनले भने पानी बग्ने खोल्साहरु अग्लो अवस्थामा छन् भने अधिकांश बिजुलीका पोलहरु भुइँमै लडेका छन बिजुलीका तारहरु चुँडिएका छन्। सम्म रहेका खेतहरु अहिले भिरालो बनेका छन् झट्ट हेर्दा भूकम्पले तहसनहस पारे जस्तो देखिन्छ। त्यस क्षेत्रका सबै गाउँलेनै त्रसित छन्। प्रलय आए सरी सिंगो गाउँको जमिन भासिएर पहिरो गएको छ। घर मात्र हैर त्यहा रहेका गोठहरु समेत सबै भत्किएका छन्। पहिरोले मानवीय क्षती नगरे पनि घरहरु बगाएको छ। घरमा पालेका भैंसी, गाइृ, गोरु, बाख्राहरु यत्रतत्र बानेका थिए। घरमा बचेका भएका सामान स्थानीयबासिन्दा, प्रहरी, नेपाली सेनाले निकालेको छ। घरनै पुरेकाहरुको सबै घरमा भएका लत्ता कपडा अन्नपात, गरगहना सबै पुरिएको छ। जमिन भासिँदै छ भन्ने जानकारी पाएपछि धेरैले घरमा भएका महत्वपुर्ण कागजातहरु जोगाएका छन्। गाउँले भने गाइभैंसी कहाँ बाध्ने र आफुहरु कहाँकसरी बस्ने भन्नेमा चिन्तित रहेको शितगंगा नगरपालिकाका नगर प्रमुख सुर्य प्रसाद अधिकारीले बताए। उनले तत्कालको लागि पहिरोले घरहरु पुरका सबै परिवारलाई तत्कालको स्थानीयको घरमा र कोठिया मैदानको चौरमा बस्ने व्यवस्था मिलाइएको बताए। पहिरो खस्ने क्रम अहिलेसम्म रोकिएको छैन्। सबै गाउँको जमिन भासिएकाले सबैलाई सुरक्षित स्थानमा लगेर राख्नु पर्ने जिल्ला विपद व्यवस्थापन समितिको बैठकले निश्कर्ष निकालेको छ। पुर्ण रुपमा क्षती भएका सबै घरधुरीलाई रेडक्रस अर्घाखाँचीले टेन्टसहितका एकसेट राहात समाग्री प्रदान गरेको नेपाल रेडक्रसा सोसाइटीका जिल्ला अध्यक्ष कुशल भुसालले बताए।"
प्रदेश १ मा थप ८३ जनामा कोरोना संक्रमण,"विराटनगर : पछिल्लो २४ घण्टाभित्रमा प्रदेश १ मा कोरोना भाइरसका ८३ जना नयाँ संक्रमित थपिएका छन् । प्रदेशमा सोमबार नौ सय २२ जनाको पीसीआर परीक्षण भएकोमा २७ महिला र ५६ पुरुषमा संक्रमण पुष्टि भएको हो । आठ सय ३९ जनाको रिपोर्ट नेगेटिभ आएको छ । नयाँ थपिएका संक्रमितमा सुनसरीका ३६, मोरङका ३०, ओखलढुंगाका चार, खोटाङ र झापाका दुईदुई, धनकुटा र इलामका एकएक र प्रदेश १ बाहिरका सात जना रहेको सामाजिक विकास मन्त्रालयले जनाएको छ । सुनसरीको धरानमा सात महिला, सात पुरुष, इटहरीमा दुई महिला, नौ पुरुष, दुहवीमा तीन महिला, पाँच पुरुष, हरिनगरमा एक पुरुष र स्थानीय तह नखुलेका दुई पुरुषको रिपोर्ट पोजेटिभ आएको मन्त्रालयले जनाएको छ । मोरङको विराटनगर महानगरपालिकामा छ महिला, १० पुरुष, बूढीगंगामा छ पुरुष, बेलबारीमा एक महिला, एक पुरुष, सुन्दरहरैँचामा एक महिला, एक पुरुष, उर्लाबारीमा एक पुरुष, स्थानीय तह नखुलेका एक महिला, दुई पुरुषमा कोरोना पुष्टि भएको हो । ओखलढुंगाको सिद्धिचरणमा एक महिला, दुई पुरुष, सुनकोशीमा एक पुरुष, खोटाङको ऐँसेलुखर्कमा र स्थानीय तह नखुलेका एकएक पुरुषमा कोरोना देखिएको छ । झापाको मेचीनगर र बिर्तामोडमा एकएक पुरुष, धनकुटा र इलाममा एकएक महिला र प्रदेश १ बाहिरका तीन महिला र चार पुरुषको रिपोर्ट पोजेटिभ आएको मन्त्रालयले जनाएको छ । प्रदेश १ मा कोरोना संक्रमितको संख्या छ हजार पाँच सय १९ पुगेको छ । हालसम्म एक लाख २१ हजार नौ सय १२ जनाको पीसीआर परीक्षण हुँदा एक लाख १५ हजार तीन सय ९३ जनाको रिपोर्ट नेगेभिट आएको छ । प्रदेश १ मा संक्रमण पुष्टि भएर उपचाररतमध्ये ४४ जना सफल उपचारपछि कोरोना जित्दै सोमबार डिस्चार्ज भएका छन् । बीपी कोइराला स्वास्थ्य विज्ञान प्रतिष्ठान धरानबाट २४, कोशी अस्पताल कोभिड१९ उपचार केन्द्र विराटनगरबाट सात, मेची अस्पताल झापाबाट सात, धाइजन आइसोलेसन केन्द्र झापाबाट तीन, न्युरो अस्पताल विराटनगरबाट दुई र होम आइसोलेसनबाट एक जना डिस्चार्ज भएका छन् । प्रदेशमा हालसम्म दुई हजार आठ सय ६८ जना डिस्चार्ज भएको जानकारी मन्त्रालयले दिएको छ ।"
"न यात्रुलाई डर छ, न चालक जिम्मेवार","धनगढी : कैलालीको धनगढी उपमहानगरपालिकाको फूलबारीका समीर शर्मा सोमबार बिना मास्क आफ्ना साथीलाई बसमा पुगाउन धनगढी बसपार्क पुगे। डोटीको दिपायलमा रहेको प्राविधिक शिक्षालयमा ओभरसेयरको प्रवेश परीक्षा फाराम भर्नका लागि जान थालेका साथीलाई पुर्याउन उनी बसपार्क आएका हुन्। भर्खर लगाएको थिए, पसिनाले भिज्यो र फालि दिएँ अन्नपूर्णको टीमसँग उनले भने,अब किनेर लगाउछु। १२ कक्षामा पढिरहेका उनको मुखमा मास्क नभएपनि, उनी आफूले लापरवाही गरेकोमा पछुताएझैं देखिन्थेँ। सरी अंकल, म किनेर ल्याउछु मास्क देखिएको पसलतिर जाँदै उनले भने। समीरसँगै १५ जना युवा युवतीको समूह बसपार्कमा थियो। एसईई पास गरेका विद्यार्थीहरु दिपायलमा रहेको प्राविधिक शिक्षालय (सरकारी) मा प्रवेश परीक्षा दिन हुल बाँधेर बसपार्क पुगेका थिए। एसईई दिएका विद्यार्थी आफैँमा जागरुक हुन्छन्। तर उनीहरुमध्ये छात्राबाहेक अधिकांश छात्रहरुले भने मास्कको प्रयोग गरेका थिएनन्। गाउँमा खासै कोरोनाको डर त्रास छैन, त्यहाँ लगाइन्न पनि। त्यस्तै होला भनेर विना मास्क आएको, अब किन्न जाने हो समिरसँगै रहेका अर्का युवा सुरेन्द्र बोहराले भने। बसपार्कमा बढीजसो यात्रु, बस स्टाफ कसैले पनि मास्क लगाएका छैनन्, अनी यस्तै त हो नी भन्ने लाग्यो। सरकारले असोज १ गतेदेखि आन्तरिक हवाई उडान र लामो दुरीको पनि यातायात खोलेपछि अहिले बसपार्कहरुमा चहलपहल बढन थालेको छ। सरकारले जारी गरेको निर्देशनमा हरेक सार्वजनिक सवारी साधनलाई, यात्रु चढनु पूर्व डिस्सेन्ट्राईज गर्नुपर्ने, चालक र सहचालकले अनिवार्य रुपमा मास्क लगाउने, हरेक यात्रुलाई बस मालिकले भित्र प्रवेश गर्ने बेला हात धोएर वा स्यानीटाईजर गरेर मात्रै बसाउने उल्लेख छ। तर सरकारको निर्देशन त निर्देशन मात्रै त हो नी, कसले मान्ने ? बसपार्कमा लापरवाही छ। यसरी, त कोरोनाको संक्रमण कसरी घट्ला ? बसपार्कमा भेटिएका यात्रु उमेश राईले भने, काठमाडौं जाने भनेर आएको, तर बसपार्कको अवस्था हेर्दा चरम लापरवाही देखियो, कसैलाई कोरोनाको कुनै डर छैन। धनगढीको बसपार्कबाट, सुदूरपश्चिम यातायात प्रालि, मालिका यातायात, बडिमालिका यातायात, कर्णाली यातायात, महाकाली यातायात र अन्य प्रालिका गरी दैनिक तीन सयभन्दा बढी सवारी साधन देशका विभिन्न गाउँ शहरका लागि छुटने गर्छन। तर ती सवारी साधनमा चालक, सहचालकले नै मास्कको प्रयोग नगरेको पाइएको छ। अहिले सवारी हालिरहेको छु, एकछिनमा मास्क किन्ने हो, उकुसमुकुस भएकाले नलगाएको धनगढीमहेन्द्रनगर चल्ने माईक्रोबस (विंगर) का चालक विष्णु भट्टले भने,पहिला पहिला त धेरै डर लागेको थियो, लकडाउनभरी बुकिङमा पनि गाडी निकालिन, तर अहिले त्यो डर विस्तारै कम भइरहेको छ। मास्क नलगाएरै यात्रु बसाइरहेका उनी जोडजोडले विना मास्क कराइरहेका थिए। उनी आसपासमा यात्रुहरुको भीडभाड थियो। अब, सबैलाई एक न एक पटक कोरोना हुने नै हो, कत्ति डराउनु दाई। गर्मीका कारण दिनमा तीनचार वटा सर्जिकल मास्क फाल्नुपर्छ, कति फेरिसक्नु ? उनले गुनासो गरे। बसपार्कमा अछाम र बाजुरा चल्ने गाढीका चालक यज्ञराज जोशी पनि विना मास्क भेटिए। अहिले घरबाट आएको, गाडी ल्याएर क्युमा लगाएको छु, अब मास्क किन्न जाने हो उनले कुरा टार्दै भने, सुरक्षा त आफ्नै लागि न हो। उनले लामो दुरीको यातायात खुलेदेखि अहिलेसम्म आफ्नो गाडी डिस्सेन्ट्राईज नगरेको बताए। दिनदिनै कसरी गर्नु डिस्सेन्ट्राईज ? सर्विसिङमा लगेको दिन धोइन्छ, त्यही हो उनले भने। लकडाउन खुलेपछि कोरोनाको ग्राफ, उकालो लागेको छ। लामो दुरीको यातायात खुलेसँगै कोरोना संक्रमणको दर अझ बढिरहेका बेला बसपार्क र सार्वजनिक सवारी साधनमा यसरी लापरवाही देखिरहेको छ। तर सुदूरपश्चिम यातायात प्रालि धनगढीले भने, छुटनुभन्दा अगाडि हरेक बस डिस्सेन्ट्राईजेशन गरिरहेको बताएको छ। हामीले यात्रु बसाल्नुभन्दा अघि डिस्सेन्ट्राईजेशन नगर्ने सवारी साधनका धनीलाई कारावाही गर्ने भनेको छौं, बसपार्कमै पनि बसहरु डिस्सेन्ट्राईजेशन गर्नका लागि कर्मचारी नै राखेका छौं सुदूरपश्चिम यातायात प्रालिका कोषाध्यक्ष गोविन्द शाहले भने। उनले कोरोनाबाट जोगिन सवारी साधन धनी, सवारीका स्टाफ र यात्रु सबैले जिम्मेवार भइदिन आग्रह गरे। भारतबाट नेपाल फर्किनेहरुमा कोरोनाको अझ बढी जोखिम हुन्छ। लामो दुरीका यातायात खुलेपछि भारतबाट आउने र स्थानीय गरी सबै जना एउटै सवारी साधनमा यात्रा गरिरहेका छन्। जस कारण कोरोनाको संक्रमण अझै बढने खतरा देखिएको छ।"
"उपत्यकामा कोरोनाबाट एकको मृत्यु, ८१७ जनामा संक्रमण","काठमाडौं : पछिल्लो २४ घण्टामा काठमाडौं उपत्यकामा कोरोना भाइरस (कोभिड१९ ) बाट एक जनाको मृत्यु भएको छ भने ८१७ जनामा संक्रमण देखिएको छ। भक्तपुरकी ५१ वर्षीया एक महिलाको कोरोनाले मृत्यु भएको स्वास्थ्य मन्त्रालयका प्रवक्ता डा जागेश्वर गौतमले जानकारी दिए। स्वास्थ्य तथा जनसंख्या मन्त्रालयका अनुसार काठमाडौंका ६४९, भक्तपुरका ३६ र ललितपुरका १३२ जनामा कोरोना भाइरस संक्रमण पुष्टि भएको छ । आइतबार काठमाडौं उपत्यकामा कोरोना भाइरस (कोभिड१९ ) बाट ५ जनाको मृत्यु र ८०९ जनामा संक्रमण देखिएको थियो। काठमाडौंका ६३३ , भक्तपुरका ७२ र ललितपुरका १०४ जनामा कोरोना भाइरस संक्रमण पुष्टि भएको हो। पछिल्लो २४ घण्टामा १३ सय ५१ जनामा कोरोना भाइरस (कोभिड १९) संक्रमण देखिएको छ। यो सहित संक्रमितको संख्या ७४ हजार ७४५ पुगेको प्रवक्ता गौतमले जानकारी दिए। १९ हजार ६२४ कोरोनाका सक्रिय संक्रमित छन्। मन्त्रालयका अनुसार संस्थागत आइसोलेसनमा ८ हजार ६९५ जना रहेका छन् भने होम आइसोलेसनमा १० हजार ९२९ जना छन्। पछिल्लो २४ घण्टामा ७४२ जना कोरोना जितेर डिस्चार्ज भएका छन्। योसँगै कुल डिस्चार्ज हुनेको संख्या ५४ हजार ६४० पुगेको छ। २४ घण्टामा १३ सय ५१ जनालाई कोरोना, सक्रिय संक्रमितको संख्या १९ हजार ६२४ कोरोनाबाट थप ४ को मृत्यु : मृतकको संख्या ४८१ पुग्यो"
बाँकेमा कोरोनाबाट २ दिनमा दुईजनाको मृत्यु,नेपालगन्ज : बाँके जिल्लामा कोरोना संक्रमणबाट दुई दिनमा दुईजनाको मृत्यु भएको छ । जिल्ला कोभिड १९ संकट व्यवस्थापन केन्द्रका संयोजक बाँकेका प्रमुख जिल्ला अधिकारी रामबहादुर कुरुम्वाङका अनुसार सोमबार जाजरकोटको जुनिचाँदे गाउँपालिका ५ गर्खाकोट घर भएकी ७६ वर्षीया महिलाको दिउँसो २:१५ बजे कोहलपुरमा मृत्यु भएको हो । ६ असोजमा कोरोना संक्रमण पुष्टि भएकी ती महिला कोहलपुरमा छोराको घरको होम आइसोलेसनमा बसेकी थिइन् । सोमबार नेपालगन्ज मेडिकल कलेज शिक्षण अस्पतालमा उपचार गर्न जाने क्रममा मृत्यु भएको कुरुम्वाङले बताए । ती महिलालाई पित्त थैलीको समस्या पनि थियो । योसँगै बाँके जिल्लामा बाहिरी जिल्लाबाट आएका व्यक्तिको मृत्यु भएको संख्या ६ पुगेको छ । यसअघि आइतबार पनि नेपालगन्ज उपमहानगरपालिका ९ का ४७ वर्षीय पुरुषको मृत्यु भएको थियो । नेपालगन्ज मेडिकल कलेज शिक्षण अस्पताल कोहलपुरमा उपचारको क्रममा उनको मृत्यु भएको हो । बाँके जिल्लामा भने कोरोनाबाट मृत्यु हुनेको संख्या १३ पुगेको जिल्ला स्वास्थ्य कार्यालय बाँकेका कोरोना फोकल पर्सन नरेशबाबु श्रेष्ठले जानकारी दिए ।
विराटनगरमा फार्मेसीको बद्मासी : अनुमति प्राप्त व्यवसायीबिनै औषधि बिक्री,"विराटनगर : प्रदेश १ को राजधानी विराटनगरको अस्पतालभित्र नवीकरण नगरिकन फार्मेसी (औषधि पसल) सञ्चालन भइरहेको भेटिएको छ। कतिपय फार्मेसीले अनुमति प्राप्त व्यवसायीबिनै औषधिका बारेमा जानकारीनै नभएका व्यक्तिलाई राखेर औषधि बिक्री गरिरहेको पनि पाइएको छ। जिल्ला प्रशासन कार्यालय मोरङ, प्रहरी र औषधि व्यवस्था विभागको संयुक्त अनुगमन टोलीले सोमबार फार्मेसी सञ्चालनका बद्मासी फेला पारेको हो। टोलीले विराटनगरमा सञ्चालनमा रहेका २१ वटा फार्मेसीमा सोमबार अनुगमन गरेको छ। अनुगमनका क्रममा नियम विपरित सञ्चालन भएर बद्मासी गरिरहेको भेटिएपछि औषधि किनबेचमा रोक लगाउँदै पाँचवटा फार्मेसी बन्द गरेको छ। विभागका विराटनगर प्रमुख सञ्जीव कट्टेलका अनुसार प्रदेश १ कै नाम चलेको नोबेल शिक्षण अस्पतालभित्र दुईवटा फार्मेसी एक वर्षदेखि नवीकरणनै नगरिकन सञ्चालन भइरहेको पाइएको छ। सुस्वास्थ्य फार्मेसी र मेडिकेम फार्मेसी पटकपटक ताकेता गर्दा पनि प्रक्रियामा आउन अटेर गरेर नवीकरणबिनानै सञ्चालन गरिरहेको पाइएको जानकारी उनले दिए। अस्पताल फार्मेसी निर्देशिका २०७२ ले अस्पतालभित्र अरु फार्मेसी सञ्चालनमा रोक लगाएको छ। अस्पतालभित्र उसको आफ्नै स्वामित्वमा रहेको फार्मेसी हुनुपर्ने नियम रहेको कट्टेलले बताए। तर आफ्नो नाममा पनि फार्मेसी चलाइरहेको नोबेलले अरु बाहिरका व्यक्तिलाईसमेत अस्पतालभित्र निजी फार्मेसी सञ्चालन गर्न दिइरहेको पाइएको उनको भनाइ छ। नियमविपरितका दुवै फार्मेसी अस्पताल प्रशासनसँग समन्वय गरेर बन्द गरिएको जानकारी कट्टेलले दिए। तीन दिनभित्र विभागमा आएर नवीकरण गरेमा कोरोना महामारी र बिरामीको चाप अत्याधिक रहेको अवस्थालाई मध्यनजर गर्दै केही समयमा लागि सञ्चालन अनुमति दिन सकिने उनले बताए। अस्पताल प्रशासनले दुवै फार्मेसीको सबै प्रक्रिया तत्काल पूरा गर्ने प्रतिवद्धता जनाएको उनको भनाइ छ। अनुगमन टोलीले अनुमति प्राप्त व्यवसायीबिनै बाहिरका मान्छेलाई राखेर औषधि बिक्री गर्ने तीनवटा फार्मेसी सिल गरिदिएको छ। सिल गरिएका फार्मेसी नोबेल अस्पताल र विराट नर्सिङ होम एवं विराटनगर अस्पताल आसपासमा सञ्चालनमा रहेको जानकारी विभागका प्रमुख कट्टेलले दिए। अनुगमन टोली आएको थाहा पाएपछि नोबेल अस्पताल आसपासका १८ वटा फार्मेसी बन्द गरेर सञ्चालक भागेको जानकारी उनले दिए। व्यवसायी उपस्थित नभइकन नियमविपरित तरिकाले औषधि किनबेच भइरहेको सूचना थियो, उनले भने, अनुगमनमा पुग्ने वित्तिकै सटर बन्द गरेर ताला लगाउँदै सञ्चालक फरार भएका छन्। प्रहरीसँग समन्वय गरेर खोजी गर्दै फरार भएकालाई नियम र कानुनको परिधिभित्र ल्याइने कट्टेलले बताए। बिक्री वितरण गर्न योग्य नभएकाले व्यक्तिले औषधि दिँदा गलत परेर बिरामीको ज्यानै जाने जोखिम हुने उनको भनाइ छ। त्यस्तै विराटका चिकित्सकले नेपालमा दर्तानै नभएको र बिक्रीका लागि बन्देज लगाइएका औषधि बिरामीका लागि सिफारिस गर्ने गरेको पनि फेला परेको छ। चिकित्सकले नेपालमा दर्तानै नभएका औषधि बिरामीलाई सेवन गर्न सिफारिस गर्ने गरेको फेला पर्यो, कट्टेलले भने, अस्पताल प्रशासनसँग समन्वय गरेर चिकित्सकलाई सचेत गराइसकिएको छ। आगामी दिनमा पनि यही क्रम दोहोर्याए कारबाहीको दायरामा ल्याइने जानकारी कट्टेलले दिए। उनले विराटनगरभित्र नियम विपरित सञ्चालन गरिएका सबै फार्मेसीलाई कारबाहीको दायरामा ल्याउन अनुगमनलाई तीव्र पारिएको बताए।"
पर्सामा कोरोनाबाट स्वास्थ्यकर्मीको मृत्यु,वीरगन्ज : पर्सामा कार्यरत एक स्वास्थ्यकर्मीको कोरोना भाइरस संक्रमणका कारण मृत्यु भएको छ । महोत्तरी जिल्लाको सरपलो स्थायी घर भइ पर्साको जगरनाथपुर गाउँपालिकाको स्वास्थ्य शाखामा कार्यरत अहेब ५८ वर्षीय रामसिकल साहको सोमबार मृत्यु भएको हो । काठमाडौंको बुढानिलकण्ठस्थित करुणा अस्पतालमा उपचाररत साहको सोमबार बिहान साढे ८ बजे मृत्यु भएको उनका ज्वाँइ सन्तोष साहले जानकारी दिए । जगरनाथपुर गाँउपालिकाको स्वास्थ्य शाखा संयोजक परबेन्द्र साहका अनुसार १ महिना पहिले जनकपुरमा छोरी सुत्केरी भएपछि भेटन गएका साहको स्वास्थ्यमा समस्या भएपछि पीसीआर परीक्षण गर्दा उनको कोरोना रिपोर्ट पोजिटिभ आएको आएको थियो । कोरोना पुष्टि भएपछि जनकपुरकै कोभिड अस्पतालमा उनलाइ भर्ना गरिएको थियो । तर स्वास्थ्यमा सुधार नआएपछि आफन्तले उनलाइ ३ हप्ता पहिले काठमाडौं लिएर गएका थिए । काठमाडौंको विभिन्न अस्पताल डुलाउँदा पनि कसैले भर्ना लिन नमानेपछि उनलाइ बुढानिलकण्ठस्थित करुणा अस्पतालमा भर्ना गरिएको थियो । त्यहाँ पुन उनको पीसीआर परीक्षण गर्दा भने रिपोर्ट नेगेटिभ आएको थियो । उपचारकै क्रममा असोज ७ गते फेरि उनको स्वाब परीक्षण गर्दा भने रिपोर्ट पोजिटिभ आएको थियो । करुणा अस्पतालकै भेन्टिलेटेरमा राखेर उपचार भइरहेका बेला सोमबार बिहान साढे ८ बजे मृत्यु भएको स्वास्थ्य शाखा संयोजक परबेन्द्रले जानकारी दिए । पर्सामा कोरोनाले स्वास्थ्यकर्मीको मृत्यु भएको यो पहिलो घटना भएको स्वास्थ्य कार्यालय पर्साका स्वास्थ्य निरीक्षक जयमाद ठाकुरले बताए ।
ओम्नीलाई कालोसूचीमा राख्ने निर्णय कार्यान्वयन नगर्न सर्वोच्चको आदेश,काठमाडौं : सर्वोच्च अदालतले ओबिसिआई प्राइभेट लिमिटेड (ओम्नी) लाई सार्वजनिक अनुगमन खरीद कार्यालयबाट भएको कालोसूचीमा राख्ने निर्णय कार्यान्वयन नगर्न अन्तरिम आदेश जारी गरेको छ। न्यायाधीश पुरुषोत्तम भण्डारीको एकल इजलासले ओम्नीलाई कालोसूचीमा राख्ने निर्णयको कार्यान्वयन नगर्न अन्तरिम आदेश जारी गरेको हो। इजलासले यही असोज २२ गतेसम्मका लागि अन्तरिम आदेश जारी गर्दै सोही दिन दुवै पक्षलाई छलफलका लागि बोलाएको छ। कोरोना भाइरस रोकथाम तथा नियन्त्रणका लागि सरकारले गत चैत ११ गतेदेखि देशव्यापी बन्दाबन्दी गर्नुअघि नै सरकारले आवश्यक सामग्री खरीदका लागि स्वास्थ्य सेवा विभागले नियमित बोलपत्र आह्वान गरेको थियो। स्वास्थ्य तथा जनसङ्ख्या मन्त्रालयको निर्देशनमा स्वास्थ्य सेवा विभागले चैत १४ गते ओम्नीसँग सामान खरीद गर्ने सम्झौता गरेको र बजार मूल्यभन्दा निकै महँगो र गुणस्तरहीन सामग्री ल्याएको भनी विरोध भएको थियो। चौतर्फी विरोध भएपछि विभागको सिफारिसमा सार्वजनिक अनुगमन खरीद कार्यालयले ओम्नीलाई तोकिएको मापदण्डअनुसार स्वास्थ्य सामग्री खरीद नगरेको उल्लेख गर्दै गत भदौ २९ गते एक वर्षसम्मका लागि कालोसूचीमा राख्ने निर्णय गरेको थियो। ओम्नीका सञ्चालक पारस केसीले ओम्नीलाई कालोसूचीमा राख्ने निर्णय बदर गर्न माग गर्दै यही असोज ९ गते सर्वोच्च अदालतमा रिट निवेदन दायर गरेका थिए। उक्त निवेदनमाथिको प्रारम्भिक सुनुवाइपछि अदालतले कालोसूचीमा नराख्न अन्तरिम आदेश दिएको हो। सरकारले भने गत चैत १९ गते नै ओम्नीलाई कालोसूचीमा राख्ने निर्णय गरेको थियो। रासस
"२४ घण्टामा १३ सय ५१ जनालाई कोरोना, सक्रिय संक्रमितको संख्या १९ हजार ६२४","काठमाडौं : पछिल्लो २४ घण्टामा १३ सय ५१ जनामा कोरोना भाइरस (कोभिड १९) संक्रमण देखिएको छ। यो सहित संक्रमितको संख्या ७४ हजार ७४५ पुगेको स्वास्थ्य मन्त्रालयका प्रवक्ता डा जागेश्वर गौतमले जानकारी दिए। १९ हजार ६२४ कोरोनाका सक्रिय संक्रमित छन्। मन्त्रालयका अनुसार संस्थागत आइसोलेसनमा ८ हजार ६९५ जना रहेका छन् भने होम आइसोलेसनमा १० हजार ९२९ जना छन्। पछिल्लो २४ घण्टामा ७४२ जना कोरोना जितेर डिस्चार्ज भएका छन्। योसँगै कुल डिस्चार्ज हुनेको संख्या ५४ हजार ६४० पुगेको छ। २४ घण्टामा चार जनाले ज्यान गुमाएका छन्। ज्यान गुमाउनेहरुमा सुनसरीकी ३८ वर्षीया महिला, भक्तपुरकी ५१ वर्षाीया महिला, बाँकेका ४७ वर्षीय पुरुष र गुल्मीका ३४ वर्षीय पुरुष रहेका छन्।"
पर्वतको विहादीमा प्रहरी चौकी,"कुश्मा : पर्वतको विकट पालिकाको रुपमा रहेको विहादी गाउँपालिका ४ वहाकीठाँटीमा प्रहरी चौकी स्थापना गरिएको छ । गाउँपालिकाको केन्द्र समेत रहेको वहाकीठाँटीमा शान्ति, सुरक्षा कायम गर्नका लागि प्रहरी चौकी स्थापना गरिएको हो । यसअघि पालिका अन्तर्गत ३ रानीपानी, ६ शालिग्राम र १ बाच्छामा प्रहरी चौकी रहेपनि पालिकाको केन्द्र रहेको स्थानमा जनघनत्व बढ्दै गएपछि प्रहरी चौकी स्थापना गरिएको हो। विभिन्न वित्तिय संस्थाका शाखा स्थापनालगायतको सुरक्षा, सामाजिक झैझगडा र गैरकानूनी क्रियाकपको न्यूनिकरणका लागि प्रहरी चौकी थप गरिएको पर्वतका प्रहरी नायब उपरिक्षक विश्वराज अधिकारीले जानकारी दिए । प्रहरी चौकीको पर्वतका प्रमुख जिल्ला अधिकारी शम्भुप्रसाद रेग्मीले उद्घाटन गरे । सो अवसरमा बोल्दै रेग्मीले जिल्लाका सवै क्षेत्रका नागरिहरुको सुरक्षाका लागि प्रहरी प्रशासन तयार रहेको बताउँदै समाजमा शान्ति सुरक्षा र अमनचयन कायम गर्न प्रहरी र नागरिकबीच सहकार्य हुनुपर्नेमा जोड दिए । उनले प्रहरीलाई आवश्यक सहयोग गर्न गाउँपालिकावासीलाई आग्रह समेत गरे । विहादी गाउँपालिकाका अध्यक्ष कमलप्रसाद भुषालले बढ्दो चहलपहल र जनघनत्वलाई मध्यनजर गर्दै गाउँपालिकाको केन्द्रमा प्रहरी चौकी स्थापना गर्न सहयोग गर्ने सवैमा धन्यवाद दिए । उनले शान्ति सुरक्षाको प्रत्याभूति भएपछि गाउँ समाजको विकास तीब्र गतिमा हुने बताउँदै पालिका र प्रहरीबीच आवश्यक समन्वय र सहकार्य गर्दै अघि बढ्ने प्रतिवद्धता व्यक्त गरे । कार्यक्रममा सशस्त्र प्रहरी बल गण नं २५ का सशस्त्र प्रहरी उपरीक्षक बिजय केसी, जिल्ला प्रहरी कार्यालय पर्वतका प्रमुख प्रहरी नायव उपरीक्षक बिश्वराज अधिकारी, सिचाई डिभिजन कार्यालय पर्वतका प्रमुख थल बहादुर तामाङलगायत गाउँपालिकाका जनप्रतिनिधीहरु र समाजसेवीहरुको सहभागिता थियो । वहाकीठाँटीमा बढ्दो जनघनत्वसँगै हुन सक्ने गैरकानुनी गतिविधि रोकथाम एवम् बढ्दो सहारीकरणलाई व्यवस्थापनका लागि प्रहरी चौकीको स्थापना गर्न मन्त्रीपरिषदको २०७६ साल असोज ७ गतेको वैठकले स्वीकृति दिएको थियो । स्वीकृति पाएको ठिक एक वर्षमा जग्गा र भवनको व्यवस्थापन गरेर प्रहरी चौकी स्थापना गरिएको प्रहरी नायब उपरीक्षक विश्वराज अधिकारीले जानकारी दिए ।"
कोरोना महामारीमा परीक्षा लिन खोजिएपछि विद्यार्थी आन्दोलित,"विराटनगर : कोरोना भाइरस संक्रमण बढिरहेका विराटनगर महानगरपालिकाले कक्षा ११ को परीक्षा सञ्चालन गर्ने तालिका सार्वजनिक गरेपछि विद्यार्थीहरु आन्दोलित बनेका छन्। पछिल्लो समय कोरोना संक्रमण दर बढ्दै गइरहे पनि महानगरले असोज २५ देखि कात्तिक ३ गतेसम्मको परीक्षा तालिका सार्वजनिक गरेको छ। संक्रमण तीव्र रुपमा फैलिएको र कोरोनाले ग्रस्त बनाएको विराटनगरमा निजी विद्यालय सञ्चालकको दबाबमा महानगरले एक्कासि परीक्षा तालिका सार्वजनिक गरेको स्रोतले बतायो। परीक्षा सञ्चालनको विरोधमा उत्रिएका विद्यार्थीले सोमबार महानगरपालिकाको कार्यालय घेराउ गर्दै धर्ना दिए। कोरोना कहरले समस्यामा परिरहेका बेला चाडपर्वको मुखमा विद्यार्थीसँग शुल्क असुल्ने हिसाबले परीक्षा सञ्चालन गर्न लागिएकोभन्दै अभिभावकले पनि विरोध जनाएका छन्। उनीहरुले निजी विद्यालय सञ्चालकसँगको मिलेमतोमा कोरोना फैल्याउने गरी गर्न लागिएको परीक्षा तत्काल रोकिनु पर्ने माग राखेका छन्। विद्यार्थीहरुले कोरोना महामारीको केन्द्र रहेको विराटनगरमा लिइने परीक्षामा सहभागी हुन नसक्ने जनाएका छन्। विद्यार्थी संरक्षण देवकोटाले परीक्षामा सहभागी हुँदा विद्यार्थीमा कोरोनाको जोखिम रहने बताए। यति लामो समयदेखि पठनपाठन बन्द भएको अवस्थामा दशैंको मुखमा आएर परीक्षा लिन खोजियो, उनले भने, विद्यार्थीसँग शुल्क उठाउने नयाँ काईदा रचिएको देखिन्छ। कोरोनाले खाना र लाउननै समस्या भइरहेका बेला अभिभावकसँग परीक्षा शुल्क बुझाउने पैसा नभएको विद्यार्थी शशांक पाठकले बताए। समुदायस्तरमा कोरोना संक्रमण देखिएको विराटनगरमा ठूलो संख्या एकै ठाउँमा भेलाजम्मा हुँदा विद्यार्थीमा संक्रमण फैलन सक्छ, उनी भन्छन्, यस्तो संकटको अवस्थामा हाम्रा अभिभावकले शुल्क बुझाउन सक्ने अवस्था छैन भन्ने कुरा पनि सम्बिन्धत निकायले बुझिदिनु पर्छ। पाठकले घरघरमा कोरोना पुग्ने जोखिम हुने भएकाले संक्रमण नियन्त्रणमा आएपछि परीक्षा लिनु पर्ने माग राखे। मुलुकमा अन्यत्र परीक्षाको तयारी नभए पनि विराटनगरमा परीक्षा लिन लागिएपछि विरोधमा उत्रनु परेको विद्यार्थीको भनाइ छ। विराटनगर बाहिरका विद्यार्थीहरुले कोरोना महामारीको कारण घरमै सुरक्षित बसिरहेको बेला परीक्षाको लागि विराटनगर आउन सम्भव नहुने बताएका छन्। चाडपर्वको मुखमा परिवारमा कोरोना सर्यो भने कसले जिम्मा लिन्छ ?, सिरहा घर भएका विद्यार्थी अजय साहले भने, परीक्षाका नाममा विद्यार्थी र परिवारलाई नै जोखिममा पार्ने काम भइरहेको छ। शिक्षा मन्त्रालयले माघ महिनासम्ममा परीक्षा लिन निर्देशन दिएको भए पनि अहिले नै परीक्षा लिनुपर्ने कारणबारे महानगरले कुनै स्पष्ट जानकारी दिएको छैन। शिक्षा मन्त्रालयले तत्काल विद्यालय नखोल्न दिएको निर्देशन उल्लंघन गर्दै जबरजस्ती शुल्क असुल्ने प्रयोजनको लागि परीक्षा लिन लागिएको विद्यार्थीको आरोप छ। अहिल्यै गर्ने भए अनलाइन पद्दतिबाट परीक्षा सञ्चालन गर्नुपर्ने विद्यार्थीको माग छ। विराटनगरबाहेक मोरङका अरु कुनै पनि स्थानीय तहले परीक्षा सञ्चालनको तालिका सार्वजनिक गरेका छैनन्। राष्ट्रिय परीक्षा बोर्डले कक्षा ११ को परीक्षा विद्यालयले नै सञ्चालन गर्ने गरी निर्देशिका जारी गरेको छ। त्यहीअनुसार परीक्षा सञ्चालनको तयारी भएको विराटनगर महानगरपालिकाको शिक्षा शाखा प्रमुख दुर्गाप्रसाद खतिवडाले बताए। उनले महानगरले परीक्षाको समन्वय मात्र गरेको बताउँदै परीक्षाकै कारण कोरोना सर्छ भन्ने कुरा गलत भएको दाबी गरे। उच्च माध्यकि विद्यालय सञ्चालकहरुको संगठन हिसान मोरङका अध्यक्ष राजेश कार्की परीक्षामा सहभागी हुँदैमा कोरोना नसर्ने दाबी गर्छन्। विद्यार्थीबाटै शुल्क उठाएर शिक्षकलाई तलब खुवाउने बाध्यता छ, उनी भन्छन्, त्यही भएर सुरक्षा सावधानी अपनाउँदै परीक्षा सञ्चालन गर्न लागिएको हो। कार्कीले अभिभावक र विद्यार्थीकै सहजताका लागि परीक्षा सञ्चालनको तयारी भइरहेको बताउँदै तत्काल शुल्क बुझाउन नसक्नेलाई पछि तिर्दा पनि हुने गरी बाटो खुल्ला राखिने जानकारी दिए। विराटनगरमा कक्षा १११२ पढाई हुने ३७ वटा विद्यालय छन्। जसमा २६ वटा निजी स्तरका छन्। कक्षा ११ मा प्रदेश १ र २ का करिब आठ हजार विद्यार्थी अध्ययनरत छन्।"
कोरोनाबाट थप ४ को मृत्यु : मृतकको संख्या ४८१ पुग्यो,"काठमाडौं : पछिल्लो २४ घण्टामा कोरोनाबाट थप ४ जनाको मृत्यु भएको छ। योसँगै मृतकको संख्या ४८१ पुगेको स्वास्थ्य तथा जनसंख्या मन्त्रालयका प्रवक्ता डा जागेश्वर गौतमले जानकारी दिए। सुनसरीमा ३८ वर्षीया महिला, भक्तपुरमा ५१ वर्षीया महिला, बाँकेमा ४७ वर्षीय पुरुष र गुल्मीमा ३४ वर्षीय पुरुष गरी जम्मा ४ जनाको मृत्यु भएको मन्त्रालयले जनाएको छ। यस्तै पछिल्लो २४ घण्टामा १३ सय ५१ जनामा संक्रमण देखिएसँगै संक्रमितको संख्या ७४ हजार ७४५ पुगेको स्वास्थ्य मन्त्रालयका प्रवक्ता डा जागेश्वर गौतमले जानकारी दिए। १९ हजार ६३४ कोरोनाका सक्रिय संक्रमित छन्। यस्तै मन्त्रालयका अनुसार संस्थागत आइसोलेसनमा ८ हजार ६९५ जना रहेका छन् भने होम आइसोलेसनमा १० हजार ९२९ जना छन्। यस्तै क्वारेन्टाइनमा ६ हजार ३१० जना रहेका छन्। मन्त्रालयका अनुसार नेपालमा पछिल्लो २४ घन्टामा १० हजार ८० नमूनाको पीसीआर परीक्षण भएको छ। ७४२ जना कोरोना जितेर डिस्चार्ज भएको मन्त्रालयले जनाएको छ। योसँगै कुल डिस्चार्ज हुनेको संख्या ५१ हजार ८६६ पुगेको छ। यो प्रतिशत ७३ दशमलव ३ हो। आइसीयूमा २२५ र भेन्टिलेटरमा ३१ जनाको उपचार भइरहेको छ। नेपालमा कोरोनाबाट मृत्यु हुनेको संख्या बढिरहेको छ। हालसम्म ४८१ जनाको मृत्यु भएको छ। सोमबार मात्रै ४ जनाको मृत्यु भएको मन्त्रालयले पुष्टि गरेको छ।"
५४ हजार ६४० जनाले जिते कोरोना,काठमाडौं : पछिल्लो २४ घण्टामा मुलुकभर थप एक हजार ३५१ जनामा कोरोना सङ्क्रमण पुष्टि भएको छ। सोही अवधिमा कोरोना निको भई ७४२ जना डिस्चार्ज भएको स्वास्थ्य तथा जनसङ्ख्या मन्त्रालयले जनाएको छ। यो सँगै कोरोना निको भइ डिस्चार्ज हुनेको सङ्ख्या ५४ हजार ६४० पुगेको मन्त्रालयद्वारा आयोजित नियमित पत्रकार सम्मेलनमा प्रवक्ता प्राडा जागेश्वर गौतमले आज जानकारी दिए। देशभरका स्वास्थ्य प्रयोगशालामा आज १० हजार ८० पिसिआर परीक्षण गरिएको मन्त्रालयले जनाएको छ। हाल मुलुकभर सक्रिय सङ्क्रमितको सङ्ख्या १९ हजार ६२४ रहेको उहाँले बताउनुभयो। यसैगरी संस्थागत आइसोलेशनमा आठ हजार ६९५ जना र होम आइसोलेसनमा दश हजार ९२९ जना तथा विभिन्न क्यारेन्टिन छ हजार ३१० जना रहेका छन्। मुलुकभरका अस्पतालहरुमा हाल कोरोना सङ्क्रमितमध्ये २२५ जनाको आइसियुमा र ३१ जनाको भेन्टिलेटरमा उपचार भइरहेको मन्त्रालयले जनाएको छ। रासस
"गोठ भत्किँदा एक जनाको मृत्यु, एक घाइते",तानसेन : पाल्पामा गाईभैँसी बाँध्ने गोठ भत्किँदा एक जनाको मृत्यु र एक घाइते भएका छन्। रिव्दीकोट गाउँपालिका ७ डवकाकी पुतली विकको टिनले छाएको गोठ मर्मतको क्रममा भत्किएर सोही स्थानका हरी लम्तरीको मृत्यु भएको हो। गोठ मर्मतको क्रममा भत्किएर काठपात माटो ढुङ्गाले च्यापिँदा लम्तरीको घटनास्थलमै मृत्यु भएको जिल्ला प्रहरी पाल्पाका सूचना अधिकारी प्रहरी नायव उपरीक्षक मदन गिरीले बताए। गोठ मर्मतको रिव्दीकोट गाउँपालिका ८ फेकका ४८ वर्षीय अमर पेग्मी घाइते भएका छन। घाइते पेग्मीको तानसेन मिशन अस्पतालमा उपचार भइरहेको छ।
डा केसीको जीवन रक्षाको माग गर्दै कपिलवस्तुमा प्रदर्शन,कपिलवस्तु : चिकित्सा क्षेत्रमा सर्वसाधारणको पहुँच र सुधारको माग गर्दै आमरण अनशनरत डागोविन्द केसीको जीवन रक्षाको माग गर्दै युवाहरुले धर्ना तथा प्रदर्शन गरेका छन् । डागोविन्द केसी समर्थन समूहको आयोजनामा जिल्लाको वाणगंगा नगरपालिकाको जितपुर चौकमा सोमबार बिहान ८ बजेदेखि युवाहरुले शान्तिपूर्वक धर्ना तथा प्रदर्शन सुरु गरेका हुन् । अनशनरत डा केसीको अवस्था दिनप्रतिदिन बिग्रिदै गएको भन्दै युवा विद्यार्थीले चिन्ता व्यक्त गरेका छन् । धर्ना कार्यक्रमको करिब २० जना युवाले सामूहिक नेतृत्व गरेका छन् । सरकारले डा केसीको जीवन रक्षाको ग्यारेन्टी नगर्दासम्म धर्ना तथा प्रदर्शन कार्यक्रम दैनिक रुपमा संचालन गरिने आन्दोलनरत अगुवा युवा चन्द्रकान्त पोख्रेलले बताए । युवाहरुको धर्ना तथा प्रदर्शनप्रति स्थानीय विभिन्न संघ संस्थाहरुले समेत ऐक्यवद्धता जनाएका छन् ।
कोरोनाले धरानकी ३८ वर्षीया महिलाको मृत्यु,धरान : कोरोना भाइरस (कोभिड१९)संक्रमणबाट धरान उपमहानगरपालिका २ की ३८ वर्षीया महिलाको निधन भएको छ । कोरोना संक्रमणका कारण सिकिस्त भएर बीपी कोइराला स्वास्थ्य विज्ञान प्रतिष्ठानको कोभिड अस्पतालमा भर्ना भएकी उनको निधन भएको प्रतिष्ठानका प्रवक्ता डा निदेश सापकोटाले बताए । मृतक महिला अत्याधिक ज्वरो आएपछि प्रतिष्ठान भर्ना भएकी थिइन् । उनमा कुनैपनि दीर्घरोग नभए पनि संक्रमित भएपछि मधुमेह र उच्च रक्तचाप देखिएको डा सापकोटाले बताए । उनको दाहसंस्कारका लागि आवश्यक पहल भइरहेको धरान २ का वडा सदस्य धर्म तामाङले बताए। धरानमा कोरोना संक्रमणका कारण मृत्यु हुनेको संख्या सात पुगेको छ ।
मोबाइल भ्यानमार्फत घरबाटै स्वाब संकलन,"विराटनगर : विराटनगर महानगरपालिकाले घरघरमा पुगेर कोरोना भाइरसका शंकास्पद वृद्धवृद्धा र अशक्तको स्वाब संकलन गर्न थालेको छ । पहिलो पटक मोबाइल भ्यानमार्फत घरबाटै स्वाब संकलन गर्दै महानगरले पीसीआर परीक्षणका लागि लैजान थालेको हो । महानगरले मोबाइल भ्यानको प्रयोग गरेर आइतबार विराटनगरस्थित मानव सेवा आश्रममा पुगेर ७८ जना अशक्त र वृद्धवृद्धाको स्वाब संकलन गरेको छ । राटनगर१० र ३ स्थित आश्रमबाट ५५ र २३ जनाको स्वाब संकलन गरिएको महानगरको जनस्वास्थ्य महाशाखा प्रमुख रमेश कार्कीले जानकारी दिए । उनका अनुसार वृद्धआश्रममा बस्दै आएका तीनजनामा छ दिनअघि कोरोना संक्रमण पुष्टि भएपछि त्यहाँ रहेका र 'कन्ट्याक्ट ट्रेसिङ' मा परेका सबैको स्वाब पीसीआर परीक्षणका लागि संकलन गरिएको हो । अशक्त र वृद्धवृद्धाको स्वाब आश्रममै पुगेर संकलन गरिएको यो नै पहिलो भएको कार्कीले बताए । आश्रमकी संयोजक गंगा थापाले वृद्धवृद्धाका लागि औषधि र खाद्यान्न खरिद, वृद्धवृद्धाको उद्धारका लागि बाहिर हिँडिरहनु पर्ने हुँदा वृद्धआश्रममा संक्रमण देखिएको हुन सक्ने बताइन् । आश्रममा रहेका सबैलाई नियमित रुपमा तातोपानी, बेसार पानी, विभिन्न रोगको औषधि समेत खुवाउने गरिएको थापाको भनाइ छ । आश्रममा वृद्धवृद्धालाई विभिन्न जन्मोत्सव कार्यक्रम, वार्षिकोत्सव, विवाह उत्सव लगायतका कार्यक्रममा खाना खुवाउने काम हँुदै आएको छ । विभिन्न संघसंस्थाले सहयोग जुटाउँदै कार्यक्रम आयोजना हुँदा पनि आश्रममा संक्रमण छिरेको हुन सक्ने आशंका छ । हाल आश्रमममा भोजपुर, मोरङ, सुनसरी, झापा लगायतका जिल्लाबाट उद्धार गरेर वृद्धवृद्धालाई राखिँदै आएको छ । मेयर भीम पराजुलीले स्वाब दिने ठाउँसम्म आउन नसक्ने अशक्त र वृद्धवृद्धालाई बसेकै ठाउँमा सेवा दिइएको बताए । उनले 'कन्ट्याक्ट ट्रेसिङ' परेकामध्ये स्वाब दिने ठाउँसम्म पुग्न नसक्नेको घरमै पुगेर संकलन गर्दै पीसीआर परीक्षणका लागि लैजान थालिएको जानकारी दिए । 'कन्ट्याक्ट ट्रेसिङ 'मा परेका धेरैजना स्वाब दिने ठाउँसम्म पनि आउन नसकेको पाइयो,' उनले भने, 'अशक्त र वृद्धवृद्धाको स्वाब संकलन हुन थालेपछि उनीहरुको आत्माबल पनि बढेको छ र सबैले राहतको महसुस पनि गरेका छन् ।' पराजुलीले सुरक्षाका सबै मापदण्ड अपनाएर भ्यानभित्रैबाट स्वाब संकलन हुने गरेको जानकारी दिए । मोबाइल भ्यानको प्रयोग गर्दै समुदायस्तरबाट अधिकतम परीक्षण गर्ने लक्ष्य राखिएको उनको भनाइ छ । दीर्घरोगी, अशक्त र घरबाट बाहिर आउन नसक्ने र बाहिर आउँदासमेत जोखिम हुने उमेर समूहका व्यक्तिका लागि स्वाब संकलन गर्न मोबाइल भ्यान प्रभावकारी हुने पराजुलीको भनाइ छ । चिकित्कसलाई समेत जोखिमरहित अवस्थामा काम गर्नका लागि निर्माण गरिएको यस किसिमको मोबाइल बुथको प्रयोग नेपालमै पहिलो भएको उनको दाबी छ । महानगरले विराटनगरको मुख्य बजारस्थित जैन भवनमा स्वाब संकलन बुथ सञ्चालन गर्दै आएको छ । बुथसम्म आउन नसक्ने अशक्तहरुका लागि भने मोबाइल भ्यानमार्फत घरघरमा पुगेर स्बाव संकलन कार्य सुरु गरिएको हो । महानगरसँग सम्झौता गरेर रोटरी क्लबले गाडीलाई वातानुकूलित र सुरक्षित बनाउँदै स्वाब संकलन गर्न मिल्ने गरी उपलब्ध गराएको हो । यसका लागि चार लाख रुपैयाँ खर्च भएको महानगरले जनाएको छ ।"
जिल्ला अस्पताल जोमसोममा बिरामी बढे,"जोमसोम : दुर्गम हिमाल पारीको जिल्ला मुस्ताङको जोमसोम अस्पतालमा यतिबेला बिरामीको संख्या बढेको छ। विश्वव्यापी महामारीको रुपमा उत्पन्न कोभिड१९को कहर तथा बेनीजोमसोम सडक अवरुद्धसँगै जोमसोम अस्पतालमा बिरामीको संख्या बढेको अस्पतालको ठम्याइ छ । जम्मा १५ शैयाको जोमसोम अस्पतालको इमरजेन्सी वार्डमा विभिन्न रोगका एक दर्जन बिरामी भर्ना भएका छन् ।जसमध्ये प्रसूति महिलाको संख्या बढी भएको पाइएको छ । यसका अलावा ,दम,सुगर ,प्रेसर जस्ता दिर्घरोगका बिरामी भर्ना भएका छन् ।जोमसोम अस्पतालको ओपिडि सेवामा यतिबेला दैनिक ३ दर्जन देखि ४ दर्जनसम्म विभिन्न रोगका बिरामी स्वास्थ्य चेकजाच गर्न आउने गरेको अस्पतालका निमित्त मेसु शिव भण्डारीले जानकारी दिए । यसअघि मुस्ताङको जोमसोम अस्पतालमा दैनिक डेढ दर्जनको अनुमातमा बिरामी आउने गरेकोमा अहिले त्यसको अनुपातमा ५० प्रतिशतले बिरामी वृद्धि भएको हो ।अस्पतालका मेसु भण्डारीले भने, 'अस्पातलमा अहिले इमरजेन्सी बेड क्षमता ३ कोठामा १५ बेड मात्र छ ।वार्डमा भर्ना हुने संख्या बढ्दै गएको छ । यस्तै रेसियोमा बिरामी बढेको अवस्थामा बिरामी व्यवस्थापन गर्न अप्ठ्यारो पर्नसक्छ ।' भण्डारीका अनुसार बाढीपहिरो र नदी कटानले बेनीजोमसोम सडक अवरुद्ध भएको र कोरोना कहरले जिल्ला भित्रै उपचार गनुपर्र्ने बाध्यताले बिरामीको संख्या बढेको बताए । पोखराकाठमान्डौंमा उपचार गर्न जाँदा कोरोना सर्ने डरले पनि जिल्ला अस्पतालमा बिरामीको संख्या बढेको हुनसक्ने उनको भनाई छ ।त्यसो त मौसम परिवर्तनका कारण पनि जिल्लामा समान्य बिरामीको संख्या बढेको हो । सरकारले असोज १ देखि हवाई तथा लामोदुरीका सवारी साधन स्वास्थ्य सुरक्षा मापदण्ड अपनाएर संञ्चालन गर्न पाउने निर्णय गरेपनि अझै पोखराजोमसोम हवाई उडान सेवा सञ्चालन हुन सकेको छैन । यस्तै ,पछिल्लो समय गतहप्ता म्याग्दी अन्नपूर्ण गापा३को रुप्से झरनामा आएको बाढी र मुस्ताङ र म्याग्दीको सिमानामा गएको पहिरोले काभे्रभीरमा लगायतका स्थानमा सडक अवरुद्ध हुदा बेनीजोमसोम सिधा याताया सेवा अवरुद्ध हुँदै आएको छ । सडक अवरुद्ध र चर्को मुल्यमा हेलिकोप्टर चार्टर गरी उपयुक्त अस्पतालमा थप उपाचार गर्न सर्वसाधारणको क्षमताले नभ्याउने अवस्थाले पनि जोमसोम अस्पतालमा बिरामीको संख्या बढेको हो । अहिले उपल्लो मुस्ताङ देखि तल्लो मुस्ताङसम्मका बिरामी स्वास्थ्य चेकजाच गराउन अस्पताल आउने गरेको पाइएको छ । जोमसोम अस्पतालमा हाल एक स्थायी र ४ जना करारका आठौं तहका डाक्टर छन् । यस्तै अहेब १ जना मात्र कार्यरत छन् ।"
रहेनन् पूर्व सांसद राय,"राजविराज : नेपाली कांग्रेस सप्तरीका पूर्व सभापति एवम् प्रतिनिधि सभाका पूर्व सदस्य हरीप्रसाद रायको ८२ बर्षको उमेरमा निधन भएको छ। मृगौला, मुटु र अल्सर रोगबाट पीडित अमातको उपचारका क्रममा बिपी कोइराला स्वास्थ्य विज्ञान प्रतिष्ठान धरानमा गएराति मृत्यु भएको उनका नाती रबी रायले जानकारी दिए। सप्तरीको डाक्नेश्वरी नगरपालिका३ तरही घर भएका उनी २०४८ सालमा नेपाली कांग्रेसको तर्फबाट सप्तरीको निर्वाचन क्षेत्र ३ बाट निर्वाचित भएका थिए। राजविराज नगरपालिकासमेत रहेको निर्वाचन क्षेत्र नम्बर ३ बाट प्रतिनिधी सभामा निर्वाचित हुँदा उनले ११ हजार २५१ मत ल्याएका थिए। विद्यार्थीकालदेखि नै राजनीतिमा सक्रिय रायले २०१५ सालमा कांग्रेसको सदस्यता प्राप्त गरेका थिए। उनी कांग्रेस सप्तरीको २०३६ र २०४५ सालमा जिल्ला अध्यक्ष थिए। सत्याग्रहको समयमा विभिन्न जेलमा चार महिना र जनआन्दोलनमा समेत दुई महिना जेल परेका राय पञ्चायतकालमा आठ वर्ष भारतमा निर्वासित थिए। सप्तरीबाट प्रतिनिधी सभामा निर्वाचित राय सोही प्रतिनिधी सभामा सर्लाहीबाट निर्वाचित कांग्रेसका नेता महन्थ ठाकुरसँग नजिक थिए। कांग्रेस परित्याग गरेर तमलोपा गठन गरेका ठाकुरकै नेतृत्वमा राय पनि केन्द्रीय सदस्य बनेका थिए। तमलोपालगायत मधेसमा राजनीति गरिरहेको पाँच दल एकीकरण भएर बनेको राजपामा समेत सक्रिय रहेका रायको निधनमा जसपा नेपालका नेता तथा सांसद बृषेश चन्द्र लालले शोक सन्देश जारी गर्दै सोमबार श्रद्धाञ्ली व्यक्त गरेका छन्। रायको शवलाई उनको जेठा छोरा विजयकुमार रायले सोमबार दागबत्ती दिएर गाउँमै अन्त्येष्टि गरिएको छ। उनका एक श्रीमति दुई छोरा र दुई छोरी छन्। जेठा विजय शिक्षक छन् भने कान्छा प्रमोद चिकित्सक छन्।"
पुसबाट २७ मेगावाट बिजुली थपिने,"लमजुङ : लमजुङबाट आगामी पुस महिनाबाट मुलुकमा २७ मेगावाट बिजुली थपिने भएको छ। दोर्दी गाउँपालिकामा निर्माणाधीन २७ मेगावाट क्षमताको दोर्दीखोला जलविद्युत् आयोजनाको काम आगामी पुस महिनामा सकिने भएसँगै आयोजनाबाट २७ मेगावाट बिजुली राष्ट्रिय प्रसारण लाइनमा थपिने भएको हो। हिमालयन पावर पार्टनर लिमिटेड कम्पनीद्वारा निर्माणाधीन यस आयोजनामा उक्त मितिमै निर्माण कार्य सम्पन्न गर्दै बिजुली उत्पादन गर्ने तयारीका साथ कामलाई अघि बढाइरहेको आयोजनाका प्रोजेक्ट म्यानेजर मुन्ना शाक्यले बताए। उनले भने, 'बाँधस्थल, पाइप लाइन विच्छ्याउने, विद्युत्गृह, सुरुङ मार्गलगायतका अधिकांश काम सम्पन्न भइरहेको छ।' करिब ९५ प्रतिशत काम सम्पन्न भएको यस आयोजनामा हाल मेसिनहरु फिट गर्नेलगायतका कार्य भइरहेको आयोजनाले जनाएको छ। यस आयोजनाले विसं २०७२ फागुनबाट निर्माण सुरु गरी विसं २०७५ भदौ १५ गते आयोजनाबाट विद्युत् उत्पादन गर्ने लक्ष्य राखेको थियो। यद्यपि काम थालनी भएपछि भएको नाकाबन्दी, अघिल्लो वर्खामा विद्युत्गृहमा मर्स्याङ्दी नदीको पानी छिरेर मेशिनरी सामानमा पुर्याएको क्षति र सुरुङ निर्माण गर्ने क्रममा कमजोर चट्टान भेटिएकोले निर्माण कार्यमा ढिलाइ हुन पुगेकोले निर्धारित समयमा आयोजना सम्पन्न हुन नसकेको आयोजनाले जनाएको छ। पछि समय थपेर गत चैत मसान्तसम्ममा निर्माण कार्य सक्ने सम्झौता गरे पनि सोही अवधिमा पनि निर्माण कार्य सम्पन्न नभएपछि गत असारसम्म सक्ने गरी सम्झौता भएको थियो तर कोभिड१९ का कारण लकडाउनले निर्माण कार्यलाई प्रभाव पार्दा उक्त मितिमा समेत निर्माण कार्य सम्पन्न हुन नसकेपछि आगामी पुस महिनाबाट बिजुली निकाल्ने लक्ष्य लिइएको आयोजनाले जनाएको छ। आयोजनाको बाँधस्थल २१२ मिटर ग्रसहेड रहेको छ। बेँसीशहर नगरपालिका११ रामचोक बेँसीमा विद्युत्गृह रहेको छ। आयोजनाका कार्यकारी प्रमुख गुरुप्रसाद ढकालका अनुसार नेपाल विद्युत् प्राधिकरण र उक्त कम्पनीका बीचमा २०६९ असार १ गते पिपिए सम्झौता भएको थियो। सुक्खा याममा आठ रुपैयाँ ४० पैसा र वर्षायाममा चार रुपैयाँ ८० पैसामा विद्युत् खरिद गर्ने सम्झौता भएको आयोजनाले जनाएको छ। रु तीन अर्ब ८६ करोडमा निर्माण सम्पन्न गर्ने लक्ष्यका साथ अघि बढे पनि निर्माण सम्पन्न हुँदा करीब रु चार अर्ब २३ करोड लाग्ने अनुमान आयोजनाको रहेको छ। गैरआवसीय नेपाली सङ्घको ३५ दशमलव सात प्रतिशत, आइएमइ ग्रुपको ३४ दशमलव तीन प्रतिशत र ३० प्रतिशत सर्वसाधारणको लगानी रहेको छ। बाँधस्थल र विद्युत्गृहको काम रसुवा कन्स्ट्रक्सन कम्पनी, पाइप लाइनको माछापुछ्रे मेटल एण्ड मेशिनरी कम्पनी र सुरुङ निर्माणको काम मल्टी इन्फ्रास्ट्रक्चर डेभलपमेन्ट कम्पनीको रहेको थियो। यस आयोजनाभन्दा अघि जिल्लामा ७० मेगावाटको मध्यमर्स्याङ्दी जलविद्युत् केन्द्र, माथिल्लो ५० मेगावाट क्षमताको मर्स्याङ्दी ए लगायतका छ आयोजनाबाट राष्ट्रिय प्रसारण लाइनमा बिजुली जोडिइसकेको छ। त्यस्तै यस २७ मेगावाटको दोर्दीखोला जलविद्युत् निर्माण भएको दोर्दी करिडोरमै यस बाहेक चार वटा आयोजनाहरु निर्माणाधीन रहेका छन् भने जिल्लाभरि करिब एक दर्जन आयोजनाहरु निर्माणाधीन छन्।"
नोबेलमा १५ सय ५० मै पीसीआर परीक्षण,विराटनगर : विराटनगरस्थित नोबेल शिक्षण अस्पतालले मुलुकमै सबैभन्दा सस्तोमा पीसीआर परीक्षण सुरु गरेको छ । कोरोना भाइरस शंकास्पदको स्वाब परीक्षण नोबेलले सोमबारबाट थालेको हो । प्रति व्यक्ति एक हजार पाँच सय ५० रुपैयाँ लिएर स्वाब परीक्षण गर्न थालिएको अस्पतालले जनाएको छ । विभिन्न प्रयोगशालामा स्वाबको चाप बढेर पीसीआर रिपोर्ट आउन ढिलाई भइरहेका बेला नोबेलले सस्तो मूल्यमा परीक्षण थालेको हो । अस्पतालका सञ्चालक डा सुनिल शर्माले एक महिनाअघि नै तयारी अवस्थामा राखिएको प्रयोगशालाबाट सोमबारदेखि पीसीआर परीक्षण हुन थालेको जानकारी दिए । सरकारले ढिलो गरेर आइतबारमात्रै परीक्षणको अनुमति दिएपछि भोलिपल्टबाटै काम थालिएको उनको भनाइ छ । राष्ट्रिय जनस्वास्थ्य प्रयोगशालाबाट परीक्षणको अनुमति आएसँगै मुलुकमै सस्तो मूल्यमा पीसीआर परीक्षण हुन थालेको जानकारी शर्माले दिए । उनका अनुसार दुईवटा अत्याधुनिक अमेरिकन पीसीआर मेसिनबाट स्वाबको परीक्षण थालिएको छ । सुरक्षाका हिसाबले अस्पतालमा कोरोनाका लागि भिन्दै प्रयोगशाला बनाइएको उनको भनाइ छ । नोबेलको प्रयोगशालाबाट दैनिक दुई हजार स्वाबको परीक्षण हुने जानकारी शर्माले दिए । नोबेलका बरिष्ठ ल्याब अधिकृत गणेशकुमार सिंह चारदेखि छ घण्टाभित्रै पीसीआर परीक्षणको रिपोर्ट सम्बन्धितलाई उपलब्ध गराइने बताए । उनका अनुसार प्रति व्यक्ति एक हजार पाँच सय ५० रुपैयाँ लिएर मुलुकमै सबैभन्दा सस्तोमा पीसीआर परीक्षण थालिएको छ । यसअघि सरकारले पाँच हजार पाँच सय रुपैयाँ शुल्क तोकेको थियो । शर्मानै अध्यक्ष रहेको काठमाडौं मेडिकल कलेजले अहिले प्रति व्यक्ति एक हजार नौ सय ९९ रुपैयाँ लिएर पीसीआर परीक्षण गरिरहेको नोबेलले जनाएको छ । सरकारले भदौ २८ गतेबाट निजी प्रयोगशालाले बढीमा दुई हजार रुपैयाँ लिएर परीक्षण गर्न पाउने व्यवस्था गरेको थियो ।
"भरतपुर अस्पतालमा कोरोना संक्रमित घटे, अन्य रोगका बिरामी बढे","चितवन : कोरोना सङ्क्रमण सुरुवाती चरणमै उपचार गरेको भरतपुर अस्पतालमा पछिल्लो समय सङ्क्रमितको संख्या घट्दै गएको छ । अन्य रोगका बिरामी भने बढ्न थालेका छन् । अस्पतालका सूचना अधिकारी लीलाधर पौडेलका अनुसार आज अस्पतालमा १७ जना मात्रै कोरोना सङ्क्रमित बिरामी छन् । यो सङ्ख्या ८३ जनासम्म पुगेको थियो । सङ्क्रमितहरु स्थानीय तहका आइसोलेसन, निजी मेडिकल कलेज तथा घरमा बस्न थालेपछि सरकारी अस्पतालमा यो सङ्ख्या घटेको हो । पौडेलका अनुसार अस्पतालले हालसम्म ३३७ जना सङ्क्रमितको उपचार गरिसकेको छ । उपचारतमध्ये १३ जनाको मृत्यु भएको थियो । मृत्यु भएकामध्ये १० जना चितवनकै र अन्य कैलाली, गोरखा र मकवानपुरका रहेका छन् । सङ्क्रमितको सङ्ख्या घटेसँगै अस्पतालले सङ्क्रमित राख्न प्रयोग गरेको २३ वटा क्याबिन निर्मलीकरण गरेर अन्य रोगका बिरामी राख्न सुरु गरेको छ । पौडेलका अनुसार पछिल्ला दिनमा बहिरङ्ग सेवाका बिरामी बढेर गएका छन् । आइतबार मात्रै ४७३ जनाले बहिरङ्गबाट र १०३ जनाले आकस्मिकबाट सेवा लिएका थिए । यसअघि गएको शुक्रबार बहिरङ्ग सेवामा २४१ र आकस्मिकमा ९९ जना बिरामी मात्रै आएका थिए । बिहीबार यो सङ्ख्या १५० र ११४ रहेको थियो । अस्पतालले ए ब्लकको भुइँतलामा रहेको हाडजोर्नी र सर्जिकल विभागमा सङ्क्रमित राखेको छ । त्यसैगरी पुरानो क्याबिनमा पनि सङ्क्रमित छन् । क्रमशः बिरामी घट्दै जाँदा ती ठाउँमा पनि अन्य बिरामी राखिने अस्पतालले जनाएको छ । अस्पतालको आन्तरिक विभागका शैह्यामा पनि बिरामी भरिन थालेका छन् । अस्पतालका वरिष्ठ कन्सल्टेन्ट स्त्री तथा प्रसूति रोग विशेषज्ञ डा रामप्रसाद सापकोटाका अनुसार क्याबिनहरु सुरु भएपछि प्रसूति गराउन आउनेहरु लाभान्वित भएका छन् । जिल्ला र बाहिरका बिरामीहरुले प्रसूतिका लागि भरतपुर अस्पताल रोज्न गर्दछन् । सबै क्याबिन कोभिडका बिरामीका लागि प्रयोग भएपछि प्रसूति गराउन आउनेहरुले समस्या भोगेका थिए । उनले भने, 'अब यहाँ प्रसूति गराउन आउनेहरुको सङ्ख्या अरू बढ्छ ।' अहिले दैनिक ४० जनाको हाराहारीले प्रसूति सेवा लिने गरेका छन् । स्वास्थ्य कार्यालय चितवनका जनस्वास्थ्य अधिकृत गीताञ्जलि ढकालका अनुसार हाल जिल्लामा रहेका सङ्क्रमितमध्ये अस्पताल र स्थानीय तहका आइसोलेसनहरुमा ३२३ जना छन् । होमआइसोलेसनमा यो सङ्ख्या ६५८ रहेको छ । घरमा बस्दा छिटो निको भएको अनुभव सङ्क्रमितहरुले गरेको उहाँको भनाइ छ । उनले भने, 'घरको वातावरण आफू अनुकूल हुने भएकाले सम्भव भएकाहरु घरमा बस्ने क्रम बढेको छ ।' लक्षण देखिएकाहरु मात्रै अस्पताल आउन थालेका छन् । पछिल्ला दिनहरुमा सङ्क्रमितहरुलाई मनोवैज्ञानिक त्रास घटेको छ भने सामाजिक विभेद पनि कम हुँदै गएको छ । रासस"
भर्याङबाट लडेर वृद्धको मृत्यु,ओखलढुंगा : घरको भर्याङबाट ओर्लने क्रममा लड्दा मोलुङ गाउँपालिकामा एक वृद्धको ज्यान गएको छ। भर्याङ ओर्लने क्रममा लडेर मोलुङ गाउँपालिका ७ पात्लेका ७३ वर्षीय पासाङ शेर्पाको मृत्यु भएको हो। भर्याङबाट लडेपछि उनको उपचार गर्न नपाउँदै घरैमा मृत्यु भएको परिवारका सदस्यले जनाएको मोलुङ ७ का वडा अध्यक्ष हेमबहादुर सुनुवारले जानकारी दिए। घटना भएको समयमा मृतकका घरमा श्रीमती र बुहारी मात्रै रहेको बताइएको छ। आइतबारको घटना भएपनि घटनाबारे प्रहरीलाई ढिलागरि जानकारी आएकाले सोमबार मात्रै घटनास्थलमा प्रहरी खाटाइएको जिल्ला प्रहरी कार्यालय ओखलढुंगाले जनाएको छ। प्रहरी मुचुल्कापछि मात्रै लाशको दाहासंस्कार गर्ने वा पोष्र्टमार्टमपछि गर्ने यकिन हुने वडा अध्यक्ष सुनुवारले बताए।
"पर्यटकको पर्खाइमा पोखरेली : खुल्यो हिमाल, सुनसान पर्यटकीयस्थल","पोखरा : सामान्य अवस्थामा यति बेला पोखराका पर्यटकीय स्थलहरुमा स्वदेशी तथा विदेशी पर्यटकको चहलपहल सुरु भइसकेको हुन्थ्यो। सेप्टेम्बर महिनाको सुरुदेखि नै पर्यटकहरु पोखरा आइपुग्थे। अन्नपूर्ण धौलागिरी हिमालको पदयात्रामा पनि यति बेला पर्यटकको निकै चहलपहल सुरु भइसक्थ्यो। चीनको वुहानमा सन् २०१९ को डिसेम्बर महिनामा पहिलो पटक देखा परेर विश्वभर फैलिएको मान्छेबाट मान्छेमा सर्ने कोभिड१९ को त्रासमा यति बेलो विश्व पर्यटन बजार ठप्प छ। नेपालमा पर्यटकी गन्तव्य पनि यसैको मारमा परेको छ। पोखराको लेकसाइडमा यति बेला देशका विभिन्न सहरबाट शैक्षिक भ्रमणमा आउने विद्यार्थी, टुरमा आउने सहकारीका, आमा समूहबाट भ्रमणमा आउनेको चहलपहल हुन्थ्यो। अन्नपूर्ण पदयात्रा क्षेत्रमा जाने आउने विदेशी पर्यटकले पनि पोखराको लेकसाइडमा चहलपहल सुरु भइसक्थ्यो। मुक्तीनाथ दर्शन गर्न जाने भारतीय पर्यटक पनि आउन सुरु भइसक्थ्यो। पर्यटकलाई स्वागत गर्न व्यस्त रहने पोखराका पर्यटन व्यवसायी, पर्यटकलाई लिएर पदयात्रामा जाने मजदुरहरु अहिले फुर्सदिला भएका छन्। पोखराको पातले छाँगो (डेभिज फल), गुप्तेश्वर गुफा, विन्ध्यवासिनी मन्दिर, महेन्द्र गुफा, चमेरो गुफा, विश्वशाान्ति स्तुप, बेगनासतालमा यति बेला पर्यटकको चहलपहल भइसक्थ्यो। कोरोनाले होटल, रेष्टुरेण्ट खुले पनि पर्यटक नै नआएको पोखरा पर्यटन परिषदका अध्यक्ष चिरञ्जिवी पोखरेलले बताए। पहिलो चरणमा स्वदेशी पर्यटकलाई लक्षित गरि होटल खुला भइसकेका छन्। तर पनि पर्यटक भने आउने क्रम सुरु नभएको उनले बताए। पोखराका होटलमा १ खर्व २५ अर्व लागनी रहेको पश्चिमाञ्चल होटल संघका अध्यक्ष तुलाचनले जानकारी दिए। यहाँ साना ठुला गरेर ७ सय होटल रहेका छन्। पश्चिमाञ्चल होटल संघमा आवद्ध होटलहरु ४ सय रहेका छन्। पोखरामा ३० हजार बेड संख्या रहेको छ भने १५ हजार मजदुरले होटलमा रोजगारी पाएका छन्। कोरोना संक्रमणका कारण ब्यवसाय चौपट भएपछि पोखराको लेकसाईडमा होटल भाडामा लिएर संचालन गरेका करिब २५ प्रतिशत व्यवसायीले घर धनीलाई होटलको चापी बुझाएर घर फर्केको होटल संघका अध्यक्ष तुलाचनले बताए। लाखौं रुपैया एड्भान्स दिएर घर भाडामा होटल संचालन गरेका ब्यवसायीले घरभेटीलाई दिएको एडभान्सको समेत माया मारेर पछि समान्य अवस्थामा फर्के पछि फर्कीने भन्दै घर धनीलाई चाबी बुझाएर घर फर्कने व्यवसायीको संख्या पनि उस्तै रहेको छ। लेकसाइडमा रहेका पर्यटक लक्षित ठुला लगानीका रेष्टुरेण्ट अझै सबै सञ्चालनमा आएका छैनन्। संचालन खर्च नै नउठ्ने भएपछि व्यवसायी पर्यटकको पर्खामा छन्। खुलेका रेष्टुरेण्टले स्वचालित सेनिटाइजर, रेष्टुरेण्ट पस्नु अघि ज्वरो नाप्ने, ग्राहलाई सेवा दिदा सुरक्षा सतर्कता अपनाएर सेवा सुरु गरेका छन। पोखराको लेकसाइडका रेष्टुरेण्ट एण्ड वार एशोसियसन नेपाल (रेवान) पोखरा संग आवद्ध पर्यटक लक्षित १ सय रेष्टुरेण्ट रहेका छन्। यि रेष्टुरेण्टमा मात्र ४ अर्व बढी लगानी रहेको रेष्टुरेण्ट एण्ड वार एशोसियसन नेपाल (रेवान) पोखराका प्रथम उपाध्यक्ष लक्ष्मण बरालले बताए।"
नोबेल अस्पतालमा कोरोना संक्रमितको मृत्यु,"विराटनगर : विराटनगरस्थित नोबेल शिक्षण अस्पतालमा उपचाररत कोरोना भाइरसका संक्रमित एकजना पुरुषको सोमबार दिउँसो मृत्यु भएको छ । झापा गौरादह१ का ५१ वर्षीय पुरुषको दिउँसो १ बजे मृत्यु भएको अस्पतालका जनसम्पर्क अधिकृत नारायण दाहालले जानकारी दिए । उनका अनुसार अचानक श्वासप्रश्वासमा समस्या भएकोभन्दै ती पुरुषलाई असोज ३ गते शनिबार उपचारका लागि नोबेल ल्याइएको थियो । स्वाब संकलन गरेर पीसीआर परीक्षण गराउँदा ६ गते मंगलबार रिपोर्ट पोजिटिभ आएको दाहालले बताए । कोरोना पुष्टि भएपछि अस्पतालकै आइसोलेसनमा भर्ना गरेर उपचार थालिएका पुरुषको उपचारकै क्रममा मृत्यु भएको जानकारी उनले दिए । चिकित्सकलाई उद्रित गर्दै उनले दिएको जानकारी अनुसार मृतकमा मधुमेह, उच्च रक्तचाप र कलेजोसम्बन्धी समस्या थियो । केही दिनदेखि श्वास फेर्न गाह्रो हुने समस्या थपिएको थियो ।"
फेवा सफाइमा जुटे पोखरेली युवा (फोटो फिचर),"पोखरा : पोखराका युवा स्वस्फूर्तरुपमा प्रकृति संरक्षणमा जुट्न थालेका छन् । ८ हजार भन्दा अग्ला अन्नपूर्ण प्रथम, धौलागिरी र मनास्लु हिमालको काखमा रहेको ९ तालको पर्यटकीय सहर पोखराका प्राकृतिक स्रोत ताल, खोला, हरियाली डाँडा र समग्र पोखरा मानवीय गतिविधिका कारण प्लाष्टिक प्रदूषणको चपेटामा पर्न थालेपछि युवाहरु जुट्न थालको हुन् । कोरोना संक्रमण नियन्त्रण गर्न चैत ११ गते देखि देश लकडाउन गरियो । यही क्रममा युवाहरु भने ताल सरसफाइमा जुटेका हुन् । पोखराका स्थानीय र विभिन्न क्षेत्रबाट पोखरा आएर बसेका युवाहरु सहभागी प्रोजेक्ट नेचर नेपालद्वारा सुरु गरिएको फेवाताल सफाइ अभियानले एक सय ५ दिन पुरा गरिसकेको छ । सरसफाइ अभियानमा १८ जना युवाहरुको सक्रियता रहेको छ । सरसफाइ अभियानको क्रममा करिब २८ सय बोरा फोहोर संकलन गरेर व्यवस्थापन गरेको अभियानका सदस्य विशालजंग थापाले बताए । सरसफाइ अभियानअघि तीनजना युवाहरु १९ डिसेम्बर २०१९ मा प्रकृति संरक्षणको सन्देश दिँदै मेची महाकाली साइकल यात्रा गरेका थिए । नेपाल सरकारले भिजिट नेपाल २०२० घोषण गरेकोले पर्यटक नेपालमा आइरहने अवस्थाको सृजना गर्न सरसफाइमा पहिलो प्राथामिक्ता दिनु पर्ने सरसफाइ अभियानमा लागेको युवाहरुले बताएका छन् । नेपाल भ्रमण वर्ष २०२० कोरोना कहरले स्थगीत भयो । पर्यटक आउने क्रम पनि रोकियो । फेवाताल वरपर फोहोरको डंगुर देखेपछि यही अवस्थामा पोखराको प्रमुख आकर्षणको केन्द्र फेवाताल सरसफाई अभियानमा जुटेको उनले सुनाए । पोखरामा ९ तालहरु रहेका छन् । यहाँका ताल, खोला, र नदीहरु विस्तारै प्रदूषणको चपेटामा परेका छन् । सबैभदा धेरै प्रदूषणको चपेटामा फेवाताल परेको छ । पोखराको मुख्य बजारमै रहेकाले फेवातला बढी प्रदुर्षणको चपेटामा परेको हो । पानी जीवन हो । पानीविना कुनै पनि सजिव प्राणीको अस्थित्व सम्भ छैन । यसैले यहाँका पानीको स्रोतहरु र ताल संरक्षण गर्नु हामी सबैको प्रमुख दायित्व हो । यसैले हामी फेवाताल सरसफाइमा जुटेको उनले सुनाए । फेवाताल सरसफाइमा जुटेका युवाहरुका साथ गण्डकी प्रदेशका मुख्यमन्त्री पृथ्वीसुब्बा गुरुङ, प्रदेशका पर्यटन मन्त्री विकास लम्साललगायत । फेवाताल सरसफाइका क्रममा तालमा प्लाष्टिक जन्य फोहोरको साथै सिरिन्ज समेत ठूलो संख्यामा भेटिएको थापाले बताए । ताल किनारमा सिरिन्ज पाइनु भनेको युवाहरु कतातिर जाँदै छन भन्ने पनि रहेको उनले सुनाए । यसैले पोखरेली अभिभावक र स्थानीय सरकार यस तर्फ पनि सचेत हुनु पर्ने भएको छ । फेवालता सरसफाइमा जुटेका युवाहरुलाई विश्व पर्यटन दिवसको अवसरमा गण्डकी प्रदेशका मुख्यमन्त्री पृथ्वीसुब्बा गुरुङ, प्रदेशका पर्यटन मन्त्री विकास लम्सालले फेवाताल किनारमा सँगै फोटो खिचाए । शुभकामना दिए । विश्व पर्यटन दिवसको अवसरमा टान पश्चिमाञ्चल पोखराको आयोजनामा भएको कार्यक्रममा मुख्यमन्त्री, प्रदेशका पर्यटनमन्त्री र महानगर प्रमुखले पोखराका सम्पूर्ण ताल संरक्षणका काम अघि बढेको बताएका थिए । ताल सरसफाइ अभियाना रहेका पोखराका युवा ।"
पहिरोले उहियाका चार घर विस्थापित,"गोरखा : धार्चे गाउँपालिका३ उहियामा पहिरो जाँदा चार घर परिवार विस्थापित भएका छन्। शनिबार राती करिब दुई बजे गएको पहिरोले धनबहादुर गुरुङ, डम्बरसिङ गुरुङ, किसान गुरुङ र धनसरी गुरुङको घरपरिबार विस्थापित भएको वडाअध्यक्ष इन्द्रप्रसाद गुरुङले जानकारी दिए। पहिरो करिब तीनसय मिटर लामो छ। पहिरोले सार्वजनिक भवन, किसान गुरुङको आँगन बाटो सबै लगेको र वाङदिङ टोललाई समेत क्षति पुर्याएको छ। अझै पानी पर्यो भने घर नै पहिरोले बगाउन सक्ने जोखिम रहेकाले किसान गुरुङ, वाङदिङ टोलका मनसरा गुरुङ र धनसरी गुरुङ छिमेकीको घरमा बस्दै आएका स्थानीय जनप्रतिनिधि प्रमिना घलेले जानकारी दिइन्। घर पहिरोले क्षति पुर्याएको र छोराछोरी र श्रीमान पनि नरहेकाले करिब ८० बर्षकी धनसरी गुरुङको बिचल्ली भएको उनले बताइन्। परिवार कोही पनि नभएको र भएको एउटा घर पनि पहिरोका कारण छोड्नुपर्दा उहाँको बिचल्ली भएको छ, उनले भनिन्।"
युवाले घेरे गाउँपालिका,"दोलखा : आर्थिक वर्ष सुरु भएको तीन महिना बित्न लाग्दासमेत बजेट नल्याएको भन्दै स्थानीय युवाले आइतबार कालिञ्चोक गाउँपालिका कार्यालय घेराउ गरेका छन्। कानुनअनुसार असार मसान्तमै बजेट सार्वजनिक गर्नुपर्छ। कालिञ्चोकका जनता के भन्छन्, विकास बजेट ले भन्छन्, भन्ने नारा लगाउँदै करिब तीन सय युवाले कार्यालय घेराउ गरेका स्थानीय निरज आचार्यले जानकारी दिए। गाउँपालिकाको स्थायी केन्द्रको विषयलाई लिएर गाउँपालिका अध्यक्ष विनकुमार थामी र उपाध्यक्ष कालिका पाठकबीचको विवादले बजेट पास हुन सकेको छैन। केन्द्र विवादले बजेट पास नभएपछि स्वतस्फुर्त राष्ट्रिय झन्डासहित विरोधमा उत्रिएका हुन्। सार्वजनिक सम्पत्तिलाई पेवा ठानेर विकास बजेटलाई बन्धक बनाएको भन्दै युवाले १० बुँदे ज्ञापनपत्र समेत बुझाएका स्थानीय बालकृष्ण आचार्यले बताए। तत्काल बजेट पास नगरे थप आन्दोलन गर्ने युवाहरूको चेतावनी छ। गत असार २३ मा गाउँपरिषद्मा नीति तथा कार्यक्रम र बजेट प्रस्तुत भए पनि समय अभावको कारण देखाउँदै स्थगित परिषद् अहिलेसम्म बस्न सकेको छैन। बजेट सार्वजनिक नहुँदा गाउँपालिकाका स्वास्थ्य संस्थामा नियमित वितरण गर्नुपर्ने औषधि खरिद भएको छैन। साथै चालू आर्थिक वर्षमा कार्यान्वयन गर्नुपर्ने विकास निर्माण, तलब, सामाजिक सुरक्षा भत्तालगायतका कार्य ठप्प भएका छन्। बजेट नआएपछि टेन्डर, उपभोक्ता समिति गठन, स्टिमेटलगायतका काम पनि रोकिएकाले आफूहरू कामविहीन बन्नु परेको कर्मचारी बताउँछन्। गाउँपालिकाका अध्यक्ष थामीले भने आर्थिक वर्ष २०७७७८ को बजेट पारित भइसकेको तथा खर्च गर्नका लागि सूत्र भन्ने सफ्टवेयरमा अपलोड हुन नसकेको बताए। अहिलेसम्म बजेट सार्वजनिक नहुनुपर्ने कारणबारे जिज्ञासा राख्दा उपाध्यक्ष कालिका पाठकले यो विषयमा अध्यक्षलाई नै सोध्नुपर्ने बताइन्। गाउँपालिका अध्यक्ष थामी र केही वडाध्यक्षले बजेट पारित गरेको दाबी गरे पनि कार्यालयमा भने बजेट पास भएको माइन्युट आइतबारसम्म प्राप्त नभएको प्रमुख प्रशासकीय अधिकृत नवराज ओलीले बताए।"
"माइक्रोको ठक्करले कांग्रेस सांसद रसाइली घाइते, नर्भिक अस्पतालमा उपचार हुँदै","काठमाडौं : माइक्रोबसको ठक्करले नेपाली कांग्रेस सांसद प्रकाश रसाइली 'स्नेही' घाइते भएका छन्। उनको थापाथलीस्थित नर्भिक अस्पतामाल उपचार भइरहेको छ। सोमबार बिहान काठमाडौंको टेकुमा सांसद रसाइली चढेको बा ६५ प ५६७३ नम्बरको स्कुटरलाई बा २ ख ९८१० नम्बरको माइक्रोले ठक्कर दिएको हो। सांसद रसाइलीको दायाँ हातमा गम्भीर चोट लागेको र खुट्टामा पनि घाउ भएको जिल्लाबासी लोकराज अवस्थीले जानकारी दिएका छन्। बझाङ घर भएका सांसद रसाइली सिन्धुपाल्चोकको पार्टी कार्यक्रममा जान लागेको बेला दुर्घटनामा परेको अवस्थीले जनाए। 'उनको सिटी स्क्यान गरिएको छ। सीटीस्क्यानको रिपोर्टपछि मात्रै थाहा हुन्छ शरीरको भित्री भागमा पनि कति चोट लागेको छ भनेर, अस्पतालमा रहेका अवस्थीले भने।"
स्यानीटाइजरमा विषाक्त रसाइयन भेटिएपछि नौ उद्योगका उत्पादनमा प्रतिबन्ध,"काठमाडौं : औषधि व्यवस्था विभागले भारतीय र नेपाली कम्पनीले उत्पादन गरेका नौ ह्यान्ड स्यानीटाइजर उद्योगका उत्पादनमा प्रतिबन्ध लगाएको छ । विभागले बजारमा बिक्री वितरणमा रहेको ह्यान्ड स्यानीटाइजरको नमूना सङ्कलन गरी राष्ट्रिय औषधि प्रयोगशालामा परीक्षण गर्दा तोकिएको मापदण्ड 'इन्स्ट्यान्ट ह्याण्ड स्यानिटाइजरसम्बन्धी स्तर २०७६' विपरित विषाक्त रसायन मिथानोल भेटिएपछि उत्पादन तथा बिक्री वितरणमा रोक लगाएको हो । भारतीय कम्पनी सिभिका कस्मेक्युटिकल्स लिमिटेड उत्तराखण्डको हर्बलट्री ह्याण्ड रबमा ६२ प्रतिशत मिथानेल, आर केमिकल एण्ड प्याकेजिङ इण्डस्ट्रिज पर्साको रिप्याक गरिएका कुम ह्याण्ड स्यानिटाइजर र क्लिन ह्याण्ड स्यानिटाइजर, कुमकुम हर्बल इण्डस्ट्रिज बनेपाका कुमकुम इन्स्ट्यान्ट ह्याण्ड स्यानिटाइजर र इन्स्ट्यान्ट ह्याण्ड स्यानिटाइजरमा मानव स्वास्थ्यमा गम्भीर असर गर्ने मिथानोल र इथानोलको मिसावट रहेका पाइएको जनाइएको छ । यसैगरी ओम आरोग्य हेल्थकेयर प्रालि इमाडोल ललितपुरको इन्स्ट्यान्ट ह्यान्ड स्यानिटाइजर, साधना सप्लायर्स काठमाडौंको साधना इन्स्ट्यान्ट ह्याण्ड स्यानिटाइजर र कालिका सोप एण्ड केमिकल इण्डस्ट्रिजका ड्रोन ह्याण्ड स्यानिटाइजर (पहेंलो रङ्गको) र रङ्गबिनाका दुई स्यानिटाइजर उद्योगका उत्पादनमा प्रतिबन्ध लगाइएको विभागका महानिर्देशक नारायणप्रसाद ढकालले जानकारी दिए। उनका अनुसार प्रतिबन्ध गरिएका उद्योग तथा कम्पनीका उत्पादन प्रयोग नगर्न सर्वसाधारणलाई आग्रह गर्दै तत्काल बजारमा बिक्री वितरणमा रोक लगाउन र बजारबाट फिर्ता लैजान निर्देशन दिएको छ । यसअघि विभागले गुणस्तरहीन भएको भन्दै भारत, चीन तथा नेपाली उद्योगले उत्पादन गरेका नौ वटा स्यानिटाइजरमा प्रतिबन्ध लगाइसकेको छ । रासस"
बाघको आक्रमणबाट माहुतेको मृत्यु,चितवन : बाघको आक्रमणबाट पूर्वी चितवनमा एकजनाको मृत्यु भएको छ । हात्तीलाई घाँस काट्न गएका रत्ननगर नगरपालिका ६ बछौलीका अन्दाजी ५४ वर्षीय बहना चौधरीको मृत्यु भएको चितवन राष्ट्रिय निकुञ्जका सुचना अधिकारी अशोक रामले बताए । उनी सौराहाको निजी हात्तीको माहुते हुन् । कुमरोज मध्यवर्ती सामुदायिक वनमा बिहान साढे ६ बजेतिर घाँस काट्न गएका बेला बाघको आक्रमणमा परेका थिए। सामुदायिक वनमा दुईवटा हात्ती लिएर घाँस काट्न गएका थिए । आक्रमणस्थलमा हरिण मरेको अवस्थामा भेटिएको थियो । आहाराको सुरक्षा गर्न बाघले आक्रमण गरेको हुनसक्ने अनुमान गरिएको छ । मृतकको शवलाई पोष्र्टमाटमका लागि भरतपुर अस्पताल लगिएको छ ।
"बलात्कार घटनाका दोषी १० महिनापछि दुई पक्राउ, दुई अझै फरार","विराटनगर : विराटनगरमा चार युवा मिलेर तीनजना महिलामाथि बलात्कार प्रयास गरिएको घटनामा संलग्न दुईजना १० महिनापछि पक्राउ परेका छन् । घटनामा संलग्न विराटनगर महानगरपालिका८ का २० वर्षीय मोहमद सहिद मिया र २५ वर्षीय मोहमद असलम मियालाई प्रहरीले आइतबार राति पक्राउ गरेको हो । उनीहरुलाई विराटनगर८ कै सुकुम्बासी टोलबाट पक्राउ गरिएको मोरङ प्रहरीका प्रवक्ता डीएसपी मानबहादुर राईले बताए । विराटनगर८ स्थित अशोक चोकनजिक पक्राउ परेकासहित चार जना मिलेर २०७६ मंसिर ५ गते तीन महिलामाथि एकै पटक बलात्कारको प्रयास गरेको जानकारी राईले दिए । उनका अनुसार ३३, २७ र २२ वर्षीया महिलामाथि बलात्कारको प्रयास भएको हो । बलात्कार गर्न खोजेर फरार रहेकामध्ये सहिद र असलम १० महिनापछि पक्राउ परेका हुन् । घटनामा संलग्न दुई जना २२ वर्षीय मोहमद फारूक मिया र २० वर्षीय मोहमद हसरत मिया अझै फरार रहेको प्रहरीले जनाएको छ । घटनामा संलग्न चारैजना फरार रहेका कारण यस घटनाको अनुसन्धान प्रहरीले अघि बढाउन पाएको थिएन । प्रहरीले पक्राउ परेकाविरुद्ध सोमबार जबरजस्ती करणी मुद्दा चलाउन म्याद थप गरेर घटनाको अनुसन्धान अघि बढाएको छ ।"
गाँजासहित दुईजना पक्राउ,"स्याङ्जा : अर्जुनचौपारी गाउँपालिका २ का तुलबहादुर क्षेत्री र कृष्णबहादुर गुरुङ ३ किलो १ सय २४ ग्राम गाँजासहित पक्राउ परेका छन्। अर्जुनचौपारी २ मजुवा बस्ने २२ वर्षीय कृष्णबहादुर गुरुङ्को कोठाबाट हरियो ८४ ग्राम, सुकेको ४० ग्राम गाँजा र बम्फु बाँसका चिलिम, स्टिल पेपर समेत भेटिएको थियो। क्षेत्रीको घरबाट लागुऔषध गाँजा ३ किलो भेटिएको प्रहरी नायब उपरीक्षक राजेन्द्रप्रसाद अधिकारीले जानकारी दिए । उनीहरु दुबैलाई स्याङ्जा अदालतले आइतबार २५ दिनको म्याद थप गरेको छ।"
बागमती प्रदेशमा दोस्रो प्रदेश युवा सम्मेलन,"काठमाडौं : वाग्मती प्रदेशका मुख्यमन्त्री डोरमणी पौडेलले नेपालको राजनीतिक परिवर्तनमा युवाहरुले खेलेको भूमिका आफैँमा उल्लेखनीय रहेको बताएका छन्। नेपाल युवा परिषद वाग्मती प्रदेशले आयोजना गरेको दोस्रो प्रदेश युवा सम्मेलनको उद्घाटन समारोहलाई सम्बोधन गर्दै पौडेलले युवा देशको आधारस्तम्भ, नवीन चेतना, विचारका सम्वाहक र परिवर्तनका अग्रगामी दस्ता भएको कुरा गरे। कोरोना महामारीका कारण भर्चुअल माध्यमबाट उक्त सम्मेलनमा वाग्मती प्रदेशभरिका १३ वटै जिल्लाबाट सहभागी भएका करिब १ सय २० जना युवालाई सम्बोधन गरे। सम्बोधनका क्रममा मुख्यमन्त्री पौडेलले कोरोनाको कारण हजारौं संख्यामा बेरोजगारी बढेको र विदेशबाट पनि लाखौं संख्यामा रोजगारी गुमाउँदै स्वदेश फर्कने कार्य रहेकोले उनीहरुलाई स्वदेशमै रोजगारीको सृजना गर्न दत्तचित्त भएर प्रदेश सरकार लागिपरेको बताए। दुई दिनसम्म चल्ने उक्त सम्मेलनको सफलताको शुभकामना व्यक्त गर्दै मुख्यमन्त्रीले सम्मेलनले युवाको सवालमा महत्वपूर्ण निर्णय, ठोस कार्यक्रम तथा रचानत्मक सुझाव प्रस्तुत गर्ने विश्वास व्यक्त गर्दै प्रदेश सरकारको तर्फबाट यस अभियानप्रति ऐक्यबद्धता जनाए। कार्यक्रममा विशिष्ट अतिथिको रुपमा रहेका वाग्मती प्रदेश सभा सदस्य माननीय कल्पना नेपालीले सम्मेलनको शुभकामना व्यक्त गर्दै समाजमा व्याप्त विकृति र विसङ्गतीप्रति युवा एकजुट भएर लाग्नुपर्नेमा जोड दिइन्। त्यस्तै सोही अवसरमा अर्का प्रदेशसभा सदस्य माननीय रमेश पौडेलले युवाको हकहितको लागि आफू जुनसुकै बेलामा पनि तयार रहेको बताए। त्यस्तै नेपाल ओलम्पिक कमिटी वुमन एण्ड स्पोर्टस् कमिसनकी महासचिव बिमला सङ्ग्रौला, नेपाल पर्यटन बोर्डका पूर्वबोर्ड सदस्य कृष्णकुमार अर्याल र नेपाल रिसर्च एण्ड एजुकेसन नेटवर्कका अध्यक्ष लोचनलाल अमात्य उपस्थित थिए।"
तीन दशकसम्म मुद्दाको झमेला,"राजविराज : सप्तरीको बोदे बर्साइन७ का ५७ वर्षीय विनोदकुमार यादवलाई तीन दशकदेखिको मुद्दाले छाडेको छैन। बुवा सकलदेव र ठूलो बुवाहरू जयकृष्ण र बालेश्वरको मृत्युपछि विनोदले मुद्दा लड्न थालेका रहेछन्। अदालतले फैसला गर्दा पुस्ता बित्यो, उनले भने, कार्यान्वयन गर्न अर्को पुस्ता कुनुपर्ने देखियो। उनले पछिल्लो पटक भदौ २४ गते आफ्नो नैसर्गिक अंश हक रहेको जमिनमा वडा कार्यालय निर्माण हुन लागेको भन्दै अदालतमा निषेधाज्ञाको रिट हालेका थिए। आफ्नो अंशभागमा परेको कित्ता नम्बर १३२१ को १ कठ्ठा ५ धुर जमिनमा खडक नगरपालिका८ को वडा कार्यालय बनिरहेको उनको दाबी छ। उच्च अदालत जनकपुरको राजविराज इजलासका न्यायाधीश दीपेन्द्र अधिकारीको इजलासले नगरपालिका र वडा कार्यालयका नाममा भदौ २४ गते नै अल्पकालीन अन्तरिम आदेश जारी गर्यो। छलफलको मितिसम्म निर्माण कार्य नगर्ननगराउन र यथास्थितिमा राख्न अल्पकालीन अन्तरिम आदेश जारी गरिएको छ, आदेशमा भनिएको छ। उक्त आदेशविपरीत नगरपालिकाले बिसनपुरस्थित विवादित जग्गामा भवन निर्माणको काम जारी राखेको छ। जिल्ला प्रशासन र नगरपालिकाकै न्यायिक समितिले वडा कार्यालयलाई भदौ ३१ गते पत्राचार गरी अदालतको आदेशबारे जानकारी गराएका थिए। अदालतको आदेश पालना गर्न न्यायिक समितिले पठाएको पत्र वडाध्यक्ष मो इसराइलले बुझेको नगरपालिकाका कानुनी सल्लाहकार अधिवक्ता अजयकुमार चौधरीले सुनाए। अदालतको आदेश मानेर निर्माण काम तत्काल स्थगन गर्नुपर्ने उनको भनाइ छ। वडाध्यक्ष इसराइलले तीन कठ्ठा जमिनमध्ये एक कठ्ठामा १ करोड २२ लाख रुपैयाँ लागतमा वडा कार्यालय भवन निर्माण भइरहेको जानकारी दिए। काम गरिरहेको कन्स्ट्रक्सनविरुद्ध उजुरी नहालेकाले आफूले निर्माण कार्य रोक्न नमिल्ने भन्दै उनी पन्छिए। विनोदले दाबी गरेको जमिन साबिक कल्याणपुर गाविसले सुशील यादवबाट २०७० असार ३ गते खरिद गरेपछि वडा कार्यालयको भोगमा आएको थियो। उनका अनुसार काका कपलेश्वरको मृत्युपछि काकी अमेरिकादेवीले बुवा, ठूलो बुवाको अंश लाग्ने जमिनसमेत बिक्री गरेकाले तीन दशकदेखि मुद्दा चल्दै आएको छ। चार दाजुभाइमध्ये कान्छा कपलेश्वर खेतीपातीको काम हेर्ने गर्थे। तीन दाजु नोकरीका सिलसिलामा जिल्लाबाहिर रहने गरेकाले सगोलको १५ बिघा जमिन कपलेश्वरकै नाममा थियो। उनको मृत्युपछि अमेरिकादेवीले मानराजा र कल्याणपुरको १५ बिघा जमिन आफ्नो नाममा ल्याई २६२७ जनालाई टुक्रा पारेर बेचेकी थिइन्। वडा कार्यालयले भवन बनाइरहेको जमिन अमेरिकादेवीले २०४८ फागुन १२ गते कबुलम खातुनलाई बिक्री गरेकी थिइन्। कबुलनबाट फुलेश्वर साह, बिन्दीलाल साह, सुशील यादव हुँदै कल्याणपुर गाविसले खरिद गरेको थियो। त्यही जमिनमै वडा कार्यालयले भवन बनाइरहेको विनोदका भाइ वीरेन्द्रले बताए। सप्तरी जिल्ला अदालतले २०५३ असार ११ गते सकलदेवको पक्षमा फैसला गरेको थियो। पुनरावेदन अदालतले २०५५ माघ १७ गते त्यसलाई उल्ट्याइदियो। सर्वोच्च अदालतले २०६२ जेठ २७ गते पुनः सकलदेवकै पक्षमा फैसला गरेको उनका कान्छा छोरा नागेन्द्रले कागज देखाए। विनोदले अदालतमा परेका २६ मध्ये २५ वटा मुद्दा जितेको जानकारी दिए। १५ बिघा जमिनमध्ये साढे दुई बिघा जमिन फिर्ता आउन अझै बाँकी रहेको उनको भनाइ छ।"
