शीर्षक,विवरण
कोरोना अपडेट : स्वास्थ्य मन्त्रालयको पत्रकार सम्मेलन (लाइभ),काठमाडौं : स्वास्थ्य तथा जनसंख्या मन्त्रालयले पत्रकार सम्मेलनमार्फत् कोरोना भाइरस (कोभिड१९) को नियमित अपडेट गराउँदै आएको छ।लकडाउन सुरु भएको २०७६ चैत ११ गतेदेखि सुरु भएको पत्रकार सम्मेलनलाई मन्त्रालयले निरन्तरता दिएको हो। नियमित पत्रकार सम्मेलनमा मन्त्रालयका प्रवक्ता डा जागेश्वर गौतमले कोरोनाको पछिल्लो अवस्थाबारे जानकारी गराउँदै आएका छन्।हालसम्म नेपालमा कोरोना संक्रमितको संख्या १८ हजार ७ सय ५२ पुगेको छ। ४८ जनाले कोरोनाकै कारण ज्यान गुमाइसकेका छन्।
भैरहवा विमानस्थलका पीयन ४ लाख घुससहित पक्राउ,"काठमाडौँ : गौतमबुद्ध अन्तर्राष्ट्रिय विमानस्थल भैरहवाका कार्यालय सहयोगी ४ लाख घुससहित पक्राउ परेका छन् । अख्तियार दुरुपयोग अनुसन्धान अयोागको टोलीले कार्यालय सहयोगी (चेन म्यान) विश्वनाथप्रसाद लोध र मतियार महेन्द्रप्रसाद यादवलाई घुससहित पक्राउ गरेको हो । सेञ्चुरी बैक लिमिटेड, शाखा कार्यालय भैरहवाको परिसरबाट घुस लिँदालिँदै उनीहरुलाई पक्राउ गरिएको अख्तियार प्रवक्ता तारानाथ अधिकारीले जानकारी दिए । उनीहरुलाई नियन्त्रणमा लिएर थप अनुसन्धान भइरहेको उनले बताए ।"
किसानलाई बाँदर धपाउने यन्त्र,"बैतडी : बैतडीको दशरथचन्द नगरपालिकाले नगरपालिकाका विभिन्न वडाका किसानलाई बाँदर धपाउने यन्त्र वितरण गरेको छ ।बाँदरबाट बालिनाली जोगाउन किसानलाई सजिलोका लागि यन्त्र वितरण गरेको नगरपालिकाका उपप्रमुख मीना चन्दले जानकारी दिइन् । उनले भनिन्, 'नगरपालिकाका विभिन्न वडामा बाँदरले वर्षौंदेखि क्षति पुर्याउँदै आएको छ । बारीमा लगाएको सबै बालीनाली नष्ट गर्ने गरेको छ । त्यसैले हामीले बाँदर धपाउने यन्त्र खरीद गरेर किसानलाई वितरण गरेका हौं ।' नगरपालिकाको वडा नं ५ मा २५ वटा यन्त्र वितरण गरिएका छन् । प्रत्येक टोलका किसानलाई पायक पर्ने गरेर यन्त्र वितरण गरेको उपप्रमुख चन्दले बताइन् । नगरपालिकाले स्याङजाको जयलक्ष्मी आँधीखोला कन्ट्रक्सन प्रालिबाट एक सय थान बाँदर धपाउने यन्त्र खरिद गरेको उनले बताइन् । नगरपालिकाका बाँदर प्रभावित अन्य वडाका किसानलाई यन्त्र वितरण गरिने उपप्रमुख चन्दले जानकारी दिइन् । बाँदर धपाउने यन्त्रमा एक प्रकारको रसायन राखिने र त्यसलाई चलाउँदै जाँदा मेसिनले ठूलो आवाज निकाल्ने भएकाले बाँदर भाग्ने गर्छन्। यन्त्र वितरण गरिएका किसानलाई यन्त्र चलाउन पनि सिकाइएको छ । बाँदर धपाउने यन्त्र पाइएपछि बाँदर धपाउन सहयोग पुग्ने किसानले विश्वास लिएका छन्। नगरपालिकाले बाँदर धपाउने यन्त्र वितरण गरेपछि केही राहत महशुस भएको स्थानीय पुष्पा चन्दले बताइन् ।बाँदर धपाउने यन्त्र पाएपछि बाँदर नियन्त्रणमा केही सहयोग पुग्ने अर्का स्थानीय डम्मर टमाटाले बताए । उनले भने, 'हामीले गएको ७८ वर्ष यता बारीमा बालीनाली लगाउन छोडेका छौं । लगाएको बालीनाली पनि बाँदरले नष्ट गरिदिन्छ । नगरपालिकाले यन्त्र दिएपछि अब केही सहयोग पुग्ला भन्ने आसा पलाएको छ ।' नगरपालिकाको विपद् व्यवस्थापन योजना समेत बाँदर आतंकलाई पहिलो सूचीमा राखेको थियो । बाँदरकै कारण बालीनाली नष्ट हुँदा किसान बजारबाट खाद्यान्न आयत गर्न बाध्य छन् । नगरपालिकाले बाँदर नियन्त्रण गर्ने योजनाअन्तर्गत ३ लाखको लागतमा यन्त्र खरिद गरेको जनाइएको छ ।"
सुनिल थापा अब कांग्रेस सहमहामन्त्री,"काठमाडौं : पूर्वप्रधानमन्त्री सूर्यबहादुर थापाका छोरा तथा राष्ट्रिय प्रजातन्त्र पार्टी (राप्रपा)का पूर्वमहामन्त्री सुनिलबहादुर थापा सहित १३ जना नेपाली कांग्रेसमा प्रवेश गरेका छन्। कांग्रेस पार्टी कार्यालय सानेपामा पार्टी सभापति शेरबहादुर देउवाले उनीहरुलाई स्वागत गरेका हुन् । थापासहितका नेतालाई वरिष्ठ नेता रामचन्द्र पौडेलले माला लगाएर स्वागत गरेका हुन् । नेता निधिले थापालाई पार्टीमा स्वागत गर्न पाउँदा खुसी लागेको भन्दै उनको खुलेर प्रशंसा गरे । सभापति देउवाले थापालाई सहमहामन्त्रीको रुपमा पार्टीमा स्वागत गरेको उल्लेख गरे । मंगलबार कांग्रेस प्रवेश गरेका थापा सहमहामन्त्री बन्दा पाँच नेतालाई पार्टी सभापति देउवाले केन्द्रीय सदस्यको रुपमा पार्टीमा स्वागत गरेका हुन् । थापासँगै राप्रपाबाट कांग्रेस प्रवेश गर्नेहरुमा रामकृष्ण भट्टराई (मोरङ), विश्वविक्रम थापा, बाबुराम बस्नेत (भोजपुर), वृषलाल यादव (बारा), दिलिप राई (झापा), राज्यलक्ष्मी श्रेष्ठ (नुवाकोट), चतुरमान विश्वकर्मा (झापा), राम साह (सर्लाही), डा सुरेश बस्नेत (भोजपुर), प्रतिमा राणा क्षेत्री (रुपन्देही), नारायण राउत (भोजपुर), इन्द्रबहादुर तामाङ (सिन्धुपाल्चोक) रहेका छन्। अन्य नेताहरुलाई जिल्लामा स्वागत गरेर पार्टी प्रवेश गराउने कार्यक्रम रहेको छ। नेता थापाले पार्टी प्रवेश गरेपछि कांग्रेससँग टुटेको नाता फेरि जोड्न लागेको बताए । यस अवसरमा आफूलाई गौरव महसुस भएको प्रतिक्रिया दिए । उनले अन्य थुर्पै साथीहरु पनि कांग्रेस प्रवेश गर्न आतुर रहेको र आज बिहान मात्रै धेरै साथीहरुले फोन गरेको प्रतिक्रिया दिए। म फेरि नेपाली कांग्रेससँग टुटेको नाता जोड्न आएको छु । मलाई थाहा भएसम्म मेरो बुवा पूर्वप्रधानमन्त्री स्वर्गीय सूर्यबहादुर थापा सायद २००८ मा विराटनगरको नेपाली कांग्रेसको कोषाध्यक्ष भएको र पछि धनकुटाको प्रथम सभापति भएको सुनेको छु । आज मेरो प्रवेशले त्यो पुरानो टुटेको साइनोलाई जोड्न आएको छु, थापाले भने । आफूहरु बिपी कोइरालाको राष्ट्रिय मेलमिलापको नीति र सूर्यबहादुर थापाको परिवर्तनलाई आत्मसात गर्ने विचारको संगममा खडा भएर कांग्रेसमा प्रवेश गरेको पनि थापाले बताए । थापाले राप्रपा छाडेर जान नहुने सुझावका बावजुद कांग्रेसमा प्रवेश गरेको जनाएका छन् । थापाले भने, कतिले बाबुले खोलेको पार्टी छोड्नु हुँदैन भन्ने सुझाव दिए । तर त्यसबेला उहाँले अवलम्बन गरेको सिद्धान्तबाट बिचलित भएकोले पार्टी परित्याग गरी कांग्रेसमा प्रवेश गरेका छौँ । दोस्रो संविधान सभाको चुनावमा थापा धनकुटा क्षेत्र नम्बर २ बाट उम्मेदवार बनेका थिए । थापा चुनावमा विजयी भएर दुई पटक मन्त्रीसमेत भइसकेका छन् । दोस्रो संविधान सभाको चुनाव पछि ज्येष्ठ नागरिकको हैसियतले संविधान सभाको सभामुख उनकै बुवा सूर्यबहादुर थापा भए। बुवा सँगै पार्लियामेन्टमा छिरेका थापाले उनी मन्त्रीहुँदा बुवाबाटै शपथ लिए । सुनिल सुशील कोइराला नेतृत्वको सरकारमा वाणिज्ज तथा आपूर्तिमन्त्री भए। यस्तै उनी शेरबहादुर देउवा प्रधानमन्त्री हुँदा उद्योग मन्त्री भए। राजनीतिमा आउनुअघि थापाले २२ वर्ष शरणार्थी विकास र मानवीय सहायताका लागि काम गरे । उनले ११ वटा द्वन्द्वग्रस्त देशमा काम गरिसकेका छन् । सन् २०११ मा राष्ट्र संघीय उच्च आयोग (यूएनएचसीआर) अन्तर्गत सुडानमा कार्यरत रहेको बेला देशको सेवा गर्न राष्ट्र संघअन्तर्गतको आकर्षक जागिर छोडेर राजनीतिमा हाम्फालेका हुन । राजनीतिमा प्रवेश गरेसँगै उनले आफ्नो अनुभव देश विकास र निर्माण कार्यमा लगाउने बताउँदै आएका छन् । थापा वाणिज्ज तथा आपूर्तिमन्त्री हुँदा नेपाल आयल निगममा अटो प्राइसिङ र भारतको रक्सौलदेखि अमलेखगञ्जसम्म पेट्रोलियम पाइपलाइनको सम्झौता गरेका कारण उनको कामको चर्चा भएको थियो । थापाले राष्ट्रसंघीय उच्च आयोगबाट जागिर छोडेर आएपछि सन् २०१२ देखि २०१५ सम्म बुवा संगै बसेर राजनीति गरे। उनका बुवा सूर्यबहादुर थापाको भारतको मेदान्त अस्पतालमा उपचारको क्रममा २०७२ वैशाख २ गते निधन भएको थियो। उनका बुवा धनकुटा जिल्लाको मुगामा जन्मिए थिए। सूर्यबहादुर पटकपटक गरेर चार ४ पटकसम्म नेपालको प्रधानमन्त्री बनेका थिए । राजा महेन्द्र, वीरेन्द्र र ज्ञानेन्द्र गरेर उनले तीन राजाको शासनकालमा प्रधानमन्त्रीको जिम्मेवारी सम्हालेका थिए । थापा दोस्रो संविधान सभाको चुनाव पछि जेष्ठ सदस्यको रुपमा संविधान सभाको सभामुखको जिम्मेवारी सम्हाल्न पुगेका थिए । कांग्रेसमा प्रवेश गर्नुअघि राप्रपाका अध्यक्षत्रय कमल थापा, पशुपति शमशेर राणा र डा प्रकाशचन्द्र लोहनीलाई थापासहित ३१ जनाले गत शनिबार राजीनामा बुझाएका थिए।"
"वीरगन्जका संक्रमित घरमै अलपत्र, होटल व्यवसायी भन्छन् : होटल आइसोलेसनका लागि उपलब्ध गराउँछौं","वीरगन्ज : कोभिड अस्पतालमा संक्रमित राख्ने बेड अभाव हु्ँदा संक्रमितलाई घरमै अलपत्र छाडिएको खबर सार्वजनिक भएपछि होटल व्यवसायीले वीरगन्जमा रहेका होटल र लज आइसोलेसनका रुपमा प्रयोग गर्न दिने घोषणा गरेका छन्। वीरगन्जको गण्डक स्थित कोभिड अस्पतालको आइसोलेसन बेडको क्षमता ५० मात्रै छ। तर त्यहाँ अहिले ६२ जा संक्रमित राखिएको छ। कोभिड अस्पतालका संयोजक डाक्टर यादव नारायण सिंहका अनुसार कोभिड अस्पतालमा बेडको अभाव हुँदा ५० भन्दा बढी संक्रमितलाई आइसोलेसनमा राखिएको छैन। ४५ जना संक्रमितलाई क्वारेन्टाइनमा राखिएको र बाँकी संक्रमित घरमा बसेका डाक्टर सिंहले जानकारी दिए। कोभिड अस्पतालमा बेड नहुँदा संक्रमितलाई घरमै छाडिएपछि होटल तथा व्यवसायी संघ पर्साले मङगलबार प्रेस विज्ञप्ति जारी गरेर आइसोलेसनका लागि होटल र लज उपलब्ध गराउन तयार रहेको जानकारी गराएको हो। 'वीरगन्जमा कोरोनाका संक्रमितको संख्या बढ्दै गएको तर बेडको अभावले आइसोलेसनमा राख्न नसक्दा संक्रमितलाई घरमै यथास्थितिमा छोडिएको अवस्था छ। प्रायको घरमा अलग कोठा र शौचालय नहुँदा घरमा राखिएका संक्रमितबाट परिवारका अन्य सदस्यमा संक्रमण सरेर स्थिति झन विकराल बन्ने अवस्था देखिएको छ',संघले जारी गरेको विज्ञप्तिमा उल्लेख छ। तत्काल अर्को कोभिड अस्पताल र आइसोलेसनमा बेड थप्ने अवस्था पनि नदेखिएकाले त्यसैलाई मध्यनजर गर्दै होटल व्यवसायीले जोखिम मोलेरै भए पनि अहिले वीरगन्जमा देखिएको समस्याको तत्काल समाधानका लागि वीगन्जमा रहेका एट्याच बाथरुम भएका होटलहरु अति न्युनतम शुल्क लिएर आइसोलेसनका लागि उपलब्ध गराउन होटल व्यवसायी तयार रहेको संघका अध्यक्ष पन्तले बताए। हालै काठमाडौं स्थित एक तारे होटलमा पनि नेपाल एयलाइन्सको कोभिड संक्रमित कर्मचारीलाई राखिएको उदहारण दिंदै पन्तले भने,लक्षण देखिएका संक्रमितलाई गण्डक स्थित कोभिड अस्पतालमा र लक्षण नभएका संक्रमितलाई स्वस्थकर्मीको प्रत्यक्ष निगरानीमा होटलमा राख्दा हाल देखिएको समस्या तत्कालका लागि टरेर जानेछ।' पन्तका अनुसार संघमा वीरगन्जका ३१ वटा होटल र लज आबद्ध छन्। ती सबैमा जम्मा एट्याच बाथरुम सहितका १ हजार कोठा छन्। कोभिड अस्पतालका संयोजक डाक्टर उदय नारायण सिंहले होटल व्यवसायीबाट आएको प्रस्ताव सकारात्मक भएको बताए। उनले भने,यस विषयमा सरोकारवाला निकायले तत्कालै निर्णय गरि हाल्नुपर्छ। नत्र संक्रमितलाई घरमै राख्दा स्थिति झन बिग्रन सक्छ।'"
काठमाडौं उपत्यकामा थप ५३ जनामा कोरोना संक्रमण पुष्टि,"काठमाडौं : काठमाडौं उपत्यकामा थप ५३ जनामा कोरोना संक्रमण पुष्टि भएको छ। स्वास्थ्य तथा जनसंख्या मन्त्रालयका प्रवक्ता डाजागेश्वर गौतमले विभिन्न प्रयोगशालामा गरिएको परीक्षणमा थप ५३ जनामा कोरोना संक्रमण भएको जानकारी दिए । काठमाडौंका ४८ जना र ललितपुरका ४ जना र भक्तपुरका १ गरी उपत्यकाका ५३ जनामा कोरोना संक्रमण पुष्टि भएको स्वास्थ्य मन्त्रालयले जनाएको छ। सोमबार मात्रै काठमाडौंका ३ र ललितपुरका ३ जनामा कोरोना संक्रमण पुष्टि भएको थियो। यस्तै मंगलबार थप ३११ जनामा कोरोना भाइरस (कोभिड १९) संक्रमण देखिएको छ। स्वास्थ्य तथा जनसंख्या मन्त्रालयका प्रवक्ता डा जागेश्वर गौतमका अनुसार नयाँसहित कूल संक्रमितको संख्या १९ हजार ०६३ पुगेको हो ।सोमबार मात्रै १३९ जनामा कोरोना संक्रमण देखिएको थियो। मंगलबारसम्म कोरोनाका सक्रिय बिरामीको संख्या ५ जहार १सय २९ पुगेको छ। जसमध्ये प्रदेश १ मा २१७ जना, प्रदेश २ मा १ हजार ९ सय २२ जना , बागमती प्रदेशमा ४६१ जना, गण्डकी प्रदेशमा २६० जना , प्रदेश ५ मा ३९९ जना, कर्णाली प्रदेशमा ३७९ जना र सुदूरपश्चिम प्रदेशमा १हजार ५०१ जना रहेका छन्। मन्त्रालयका अनुसार पछिल्लो २४ घन्टामा १२१ जनाले कोरोना जितेर घर फर्किएका छन्। योसहित कोरोना जित्नेको कुल संख्या १३ हजार ८७५ पुगेको छ। ।क्वारेन्टाइनमा रहनेको संख्या १५ हजर ३३१ पुगेको छ। यस्तै मन्त्रालयका अनुसार आइसोलेसनमा ५ हजार १ सय २९ जनाको उपचार भइराखेको छ । कोरोनाले ज्यान गुमाउनेको संख्या ४९ पुगेको छ ।"
रेडक्रसको अध्यक्ष तिमिल्सिना,"काठमाडौं : सरकारले सञ्जीव थापाको नेतृत्वमा रहेको नेपाल रेडक्रस सोसाइटीको कार्यासमितिलाई भंग गर्दै डा नेत्रप्रसाद तिमिल्सिनाको अध्यक्षतामा तदर्थ समिति गठन गरेको छ। कार्यालय समिति गठन गरेको छ । उपाध्यक्षमा डा विश्वकेसर मास्के, शर्मिला कार्कीलाई चयन गरेको छ । महामन्त्रीका पिताम्बर अर्याल, कोषाध्यक्षमा सिताराम कोइरालालाई चयन गरिएको छ। सदस्यको सूचि"
दाहाल यज्ञनिधिको स्मृतिमा बीके पाल्पालीसहित तीनजना सम्मानित,"काठमाडौं : साहित्यकार एवम् सञ्चारकर्मी दाहाल यज्ञनिधिको दोस्रो स्मृति दिवसको अवसरमा साहित्यकार बीके पाल्पालीसहित तीन व्यक्तित्व सम्मानित भएका छन् । दाहाल यज्ञनिधि स्मृति सभाले मिगौला पीडित साहित्यकार एवम् अधिवक्ता पाल्पालीलाई नगद २५ हजारसहित सम्मान गरेको हो । लामो समयदेखि मिर्गौला रोगबाट पीडित पाल्पालीको सिर्जनशीलता र उपचारमा आर्थिक सहयोग होस् भनेर सम्मान प्रदान गरिएको बताइएको छ । त्यसैगरी दाहाल यज्ञनिधि स्मृति सभाले काभ्रेकी सरिता कोइराला र धादिङकी सीता सिम्खडालाई २५ हजार नगदसहितको दाहाल यज्ञनिधि स्मृति सम्मान २०७७ संयुक्त रुपमा अर्पण गरेको छ । सरिता कोइराला ह्विलचियर प्रयोग गर्ने एयरपोर्टमा कम्प्युटर अपरेटरको काम गर्ने कर्मचारी हुन् । उनलाई भिन्न क्षमताकी नवप्रतिभाको रुपमा सम्मान प्रदान गरिएको हो । लकडाउनको अवधिमा ठेलामा सुताएर मिर्गौला पीडित श्रीमतीको डायलासिस गराउँदै आएका डम्बरबहादुर सिम्खडाले सीताका नामको सम्मान ग्रहण गरे । उनले सानो रकम भए पनि श्रीमतीको उपचारमा सहयोग पुग्ने बताए । मंगलबार भक्तपुरको सूर्यविनायक नगरपालिकामा साहित्यकार पाल्पालीकै निवासमा आयोजित विशेष कार्यक्रममा तीनैजनालाई प्रा राजेन्द्र सुवेदीले सम्मान अर्पण गरेका हुन् । प्रमुख अतिथि सुवेदीले तीनैजना आआफ्नै किसिमले जीवन सङ्घर्ष गरिरहेका व्यक्तिलाई सहयोग र सम्मानका लागि चययन गरेकोप्रति खुशी व्यक्त गरे । जीवनमा जति बाँच्न सकिन्छ त्यही यथार्थ हो । त्यही भौतिकता हो । त्यसलाई तपाईं रचनात्मकतामा खर्च गर्नुहोस्, साहित्यकार पाल्पालीलाई सुवेदीले भने । सँगै उनले दाहाल यज्ञनिधि नेपाली साहित्यलाई सञ्चार माध्यमबाट श्रवणीय बनाउने बीज बिन्दु भएको बताए । नेपाली साहित्य पनि सञ्चारका माध्यमबाट श्रवणीय विषय हुन्छ र समाज रुपान्तरणका लागि साहित्यले चेत विस्तार गर्छ भन्ने कुरा नेपालमा पहिलो पटक साहित्य संसार कार्यक्रमले स्थापित गरिदिएको हो, प्रमुख अतिथि सुवेदीले दाहाल यज्ञनिधि र उनको साहित्यिक कार्यक्रम सम्झदै भने, अहिले पनि साहित्य सञ्चारमाध्यममा देख्न र सुन्न सकिन्छ । तर, त्यसको बीज बिन्दु भनेको दाहाल यज्ञनिधि हुन् । अहिले दाहाललाई यस सन्दर्भमा श्रद्धाअर्पण गर्नु सान्दर्भिक हुन्छ। कार्यक्रममा बोल्दै प्रमुख अतिथि प्राध्यापक सुवेदीले साहित्यकार पाल्पालीलाई सिर्जनशीलतालाई निरन्तरता दिँदै उच्च मनोबलका साथ काम गर्न सुझाव दिर्दै स्वास्थ्य लाभको कामना गरे । पाल्पालीकी पत्नी रेणुका भट्टराईले दाहाल यज्ञनिधि मिर्गौला पीडित हुँदा देखेको र आज उहाँकै नामको सम्मान प्राप्त गर्दा भावुक बनिन् । उनले दाहाल यज्ञनिधिले हाइकु जोडी भनेर भनेको सम्झना गरिन् । उनले राज्यले मिगौला पीडितका लागि केही नगरेको भन्दै मृर्गौला रोगलाई सामान्य रोगको रुपमा रुपान्तरण गर्ने प्रतिवद्धता गरिन् । कार्यक्रममा स्मृति सभाका संयोजक रमेश शुभेच्छुले दाहाल यज्ञनिधिको सोच र आदर्शलाई अनुसरण गर्दै सम्मानका लागि पात्र चयन गरिएको बताए । हामीले दाहाल यज्ञनिधिलाई गुमाएको दोस्रो वर्ष भइसकेको छ, स्मृति सभाका संयोजक शुभेच्छुले दाहालका विषयमा प्रकाश पार्दै भने, हामीले उहाँकै सोच र आदर्शलाई आधार बनाएर सम्मानित व्यक्तित्व चयन गरेका हौँ । कार्यक्रममा डा विष्णु राईले सहभागी र पुरस्कार ग्रहण गर्ने प्रतिभाहरुलाई समितिकातर्फबाट धन्यवाद ज्ञापन गरे । साहित्यकार एवम् पत्रकार ठाकुर बेल्बासेले संस्थाको परिचय दिँदै थप कार्यक्रमका बारे जानकारी थिए । उनले संस्थाले सीमान्तकृत एवम् समस्यामा परेका प्रतिभाहरुको सहयोगलाई लक्ष बनाएको बताए । कार्यक्रममा साहित्यकार डम्बर घिमिरे,सञ्चारकर्मी कृष्ण कँडेल, कवि गीता सापकोटालगायतको उपस्थिति थियो ।"
बुहारी र नातिनी डिस्चार्ज भएपछि अमिताभले आँशु थाम्न सकेनन्,"नयाँदिल्ली : बलिउड अभिनेता अमिताभ बच्चन यतिबेला मुम्बइको नानावती अस्पतालमा कोभिड १९ को उपचारमा छन् । उनीसँगै उनका छोरा अभिषेक, बुहारी ऐश्वर्या र नातिनी आराध्या पनि कोरोना संक्रमित भएपछि उपचार भइरहेको छ । तर जब बुहारी ऐश्वर्या र ८ वर्षीया नातिनी आराध्या हालै अस्पतालबाट डिस्चार्ज भइन्, अमिताभले आँशु थाम्न सकेनन् । अमिताभले हालै ट्वीट गर्दै बुहारी र नातिनी घर फर्किएको जानकारी दिएका थिए । सानी नातिनी र बुहारीले अस्पतालबाट मुक्ति पाउँदा मैले आफ्नो आँशु रोक्न सकिनँ, प्रभु तिम्रो कृपा अपार, अपरम्पार छ, अमिताभले हिन्दी भाषामा लेखेका थिए । ऐश्वर्या १० दिनपछि सोमबार अस्पतालबाट डिस्चार्ज भएकी हुन् । तर उनका पति अभिषेक र ससूरा अमिताभ अस्पतालमै उपचाररत छन् । यससँगै ऐश्वर्या र उनकी छोरी आराध्या घर पुगेपछि पनि नियमित स्वास्थ्य निगरानीमा रहनेछिन् । अमिताभ र अभिषेकलाई जुलाइ ११ मा कोरोनाभाइरस संक्रमण पुष्टि भएको थियो । त्यसको भोलिपल्ट ऐश्वर्या पनि संक्रमित भएको थाहा भएको हो ।"
"च्याउ खाँदा बिरामी परेका एकै घरका थप तीनजनाको मृत्यु, चारको उपचार हुँदै","जाजरकोट : च्याउको तरकारी खाँदा गम्भीर बिरामी परेका जाजरकोटको कुशे गाउँपालिका १ स्याँक्रीका एकै घरका थप तीनजना बालबालिकाको उपचारको क्रममा सुर्खेतमा मृत्यु भएको छ । सोमबार गाउँमै एकजना बालिकाको मृत्यु भएको थियो । च्याउ खाएर मृत्यु हुनेको संख्या चार पुगेको छ । गत साउन ९ गते जंगलबाट च्याउ टिपेर घरमा ल्याइ पकाएर खाएका टेकबहादुर चलाउनेसहित परिवारका ८ जना बिरामी परेका थिए । कर्णाली प्रदेश अस्पताल कालागाउँ सुर्खेतमा उपचारको क्रममा टेकबहादुरकी १६ वर्षीया छोरी औसरा, १३ वर्षीया छोरी धनसरा र ११ वर्षीया नातिनी निरुता चलाउनेको उपचारको क्रममा मृत्यु भएको प्रदेश अस्पतालका मेडिकल विभाग प्रमुख डाक्टर केएन पौडेलले बताए । चलाउनेकी ३ वर्षीया छोरी अञ्जनाको सोमबार गाउँमै मृत्यु भएको थियो । विषालु च्याउ खाएर गम्भीर बिरामी भएका सात जनालाई नेपाली सेनाको हेलिकोप्टरबाट उपचारका लागि सोमबार नै सुर्खेत लगिएको थियो । बिरामी परेका एकजनाको अवस्था गम्भीर रहेको र तीनजनाको अवस्था सामान्य रहेको डा पौडेलले बताए । 'ढिलोगरी अस्पताल ल्याएको हुँदा च्याउको विषले धेरै असर गरिसकेको रहेछ जति कोसिस गर्दा पनि बचाउन सकिएन डा पौडेलले भने,' विषले शरीर विषाक्त बनाइसकेको थियो।' उपचारका लागि स्थानीय स्वास्थ्य संस्थामा लैजाँदै गर्दा अञ्जनाको मृत्यु भएको हो । घरमुली ५० वर्षीय टेकबहादुर चलाउने, ३० वर्षीय छोरा ललित चलाउने, ३० वर्षीय बुहारी कल्पना चलाउने, छोरी पशुपति चलाउनेको सुर्खेतमै उपचार भइरहेको छ । गाउँपालिकाले निजी खर्चमा हेलिकोप्टर चार्टर गरेर बिरामीको उद्धार गरेर सुर्खेत पुरयाएको हो। जाजरकोटमा च्याउ खाँदा एकको मृत्यु, सात जना बिरामी"
वामदेवलाई भेट्न प्रधानमन्त्री ओली भैंसेपाटीमा,"काठमाडौं : नेपाल कम्युनिस्ट पार्टी (नेकपा) अध्यक्ष एवम प्रधानमन्त्री केपी ओली पार्टी उपाध्यक्ष वामदेव गौतमलाई भेट्न भैसेपाटी पुगेका छन् । मंगलबार साँझ प्रधानमन्त्री ओली पत्नी राधिका शाक्यसहित गौतम निवास भैंसेपाटी पुगेका हुन् । भैंसेपाटीमा ओली र नेता गाैतमबीच समसामयिक राजनीतिक विषयमा कुराकानी भएको स्रोतको दाबी छ । वामदेव सचिवालयले पारिवारिक भेटघाट भएको बताए पनि पार्टी भित्रको विवादको विषयमा छलफलका लागि ओली भैंसेपाटी पुगेको उनी निकट स्रोत बताउँछ । प्रधानमन्त्री ओली पार्टी महासचिव विष्णु पौडेललाई समेत लिएर भैंसेपाटी पुगेका हुन् । पार्टी भित्र अर्का अध्यक्ष पुष्पकमल दाहाल प्रचण्डसँग शक्ति संघर्ष चल्दै गर्दा प्रधानमन्त्री स्वयम् उपाध्यक्ष गौतम निवास पुग्नुलाई महत्वका साथ हेरिएको छ । असार १० गतेदेखि सुरु भएको नेकपा स्थायी कमिटी बैठकमा चर्काचर्की चलिरहेका बेला गौतम निवासको भेटलाई महत्वका साथ हेरिएको हो । मंगलबार बिहान मात्र नेता गौतमले दुवै अध्यक्षको शक्ति सन्तुलनका लागि ६ बुँदे प्रस्ताव अघि सारेका थिए । उनको प्रस्तावपछि प्रधानमन्त्री निवासमै पुगेको नेताहरुको भनाइ छ । उपाध्यक्ष गौतम निकट नेताहरुले भने यो भेट पारिवारिक भएको दाबी गरेका छन् । भैंसेपाटीमा उनीहरुले पारिवारिक तस्बिरसमेत लिएकाका छन् । अध्यक्ष तथा प्रधानमन्त्री ओलीले मंगलबार बिहान सूचना सार्वजनिक गर्दै स्थायी समितिको बैठक स्थगित गरेपछि पार्टीमा विवादले नयाँ मोड लिएको छ। प्रधानमन्त्रीका प्रेस सल्लाहकार सूर्य थापाले मंगलबार बिहान दुई अध्यक्षको छलफलमै स्थायी कमिटी बैठक स्थगीत भएको जानकारी गराएका थिए। पार्टी कार्यालयबाट आएको सूचना सार्वजनिक गर्दै थापाले फेसबुकमा लेखे, पार्टीका दुई जना अध्यक्षकाबीच आवश्यक परामर्श र गृहकार्य गरी सचिवालयको बैठकको निर्णय र निर्देशनबमोजिम प्रस्ताव तय गर्न बाँकी रहेको हुनाले, पार्टी स्थायी कमिटीको आज ११: ०० बजे हुने भनिएको बैठक स्थगित गरिएको छ। सँथै थापाले नेकपा कार्यालय सचिव श्रीराम ढकाल र ईश्वरी रिजालले सार्वजनिक गरेको सूचनासमेत राखेका थिए। यो सूचना सार्वजनिक भए लगत्तै प्रचण्डले अर्का अध्यक्ष ओलीसँग छलफल नै नभएको भन्दै आपत्ति जनाए। प्रचण्डले बालुवाटारले एकल निर्णय गरेको भन्दै वरिष्ठ नेता झलनाथ खनाल, महासचिव विष्णु पौडेलसहित प्रधानमन्त्री ओलीसँग छलफल गरे। छलफल लगत्तै प्रचण्डको अध्यक्षतामा बालुवाटारमै स्थायी समितिको बैठक बस्यो। प्रधानमन्त्री ओली अनुपस्थित बैठकमा २९ जना स्थायी समिति सदस्य सहभागी भए। नेकपाका युवा नेताको चिन्ता : दुर्घटना नजिक ! नेकपा कलह जटिल मोडमा : ओलीले रोकेको बैठक प्रचण्डले चलाए ओलीले बैठक स्थगित गर्नु अनुचित भएको नेकपा स्थायी कमिटी बैठकको ठहर नेकपा विवाद नयाँ मोडमा : बालुवाटारको सूचनाले रोकिएन स्थायी समिति बैठक बैठकले विधि विपरित स्थायी समितिको बैठक स्थगित भएको सूचना सार्वजनिक गर्नु उचित नभएको निर्णय नै गर्यो। सँगै बैठकले विषम् परिस्थितिमा पार्टीको एकता, विधि र परम्परालाई ध्यानमा राखेर अर्का अध्यक्ष ओलीसँग छलफल गरी अगामी बैठक सुचारु गर्नका लागि अध्यक्ष प्रचण्डलाई जिम्मेवारी दिने निर्णय गरेको छ। सँगै बैठकले पार्टी एकताको रक्षा गर्न, पार्टीलाई विधि र पद्दतिसम्मत ढंगले अगाडि बढाउन र वर्तमान संकटलाई सकारात्मक ढंगले निकास दिन योगदान पुर्याउनका निम्ति सबै पार्टीका नेता, कार्यकर्ता र सदस्यलाई आआफ्ना ठाउँबाट भूमिका खेल्न आह्वान पनि गरेको छ। बैठकमा २९ सदस्यसँगै दुई आमन्त्रित सदस्यको उपस्थिति थियो।"
कोरोनाबाट मृत्यु हुनेको संख्या ४९ पुग्यो,"काठमाडौं : कोरोना भाइरस (कोभिड१९) को संक्रमणबाट थप एकजनाको मृत्यु भएको छ। स्वास्थ्य तथा जनसंख्या मन्त्रालयका प्रवक्ता डाजागेश्वर गौतमले कोरोना भाइरस संक्रमणबाट बझाङका ६५ वर्षीय पुरुषको मृत्यु भएको जानकारी दिए।योसहित कोरोनाबाट मृत्यु हुनेको संख्या ४९ पुगेको छ। स्वास्थ्य मन्त्रालयका अनुसार उनी दमका रोगी थिए। सोमबार मात्र स्वास्थ्य मन्त्रालयले ३ जनाको कोरोनाबाट मृत्यु भएको पुष्टि गरेको थियो। यस्तै मंगलबार ३११ जनामा कोरोना भाइरस (कोभिड १९) संक्रमण देखिएको छ।मन्त्रालयका अनुसार कोरोनाका सक्रिय बिरामीको संख्या ५ जहार १ सय ३९ पुगेको छ। पछिल्लो २४ घन्टामा १२१ जनाले कोरोना जितेर घर फर्किएसँगै कोरोना जित्नेको कुल संख्या १३ हजार ८७५ पुगेको छ। ।क्वारेन्टाइनमा रहनेको संख्या १५ हजर ३३१ पुगेको छ। यस्तै मन्त्रालयका अनुसार आइसोलेसनमा ५ हजार १ सय २९ जनाको उपचार भइराखेको छ ।कोरोनाबाट थप एकजनाको मृत्यु भएको छ। यो सहित कोरोना भाइरस संक्रमणबाट मृत्यु हुनेको संख्या ४९ पुगेको मन्त्रालयले जनाएको छ। गोरु काटेर मासु बेचेको आरोपमा पक्राउ २४ घन्टामा थपिए ३११ जना कोरोनाका बिरामी, संक्रमितको संख्या १९ हजार नाघ्यो काठमाडौं उपत्यकामा थप ५३ जनामा कोरोना संक्रमण पुष्टि"
प्रचण्डले सेनापति नियुक्त गरेका खड्काको निधन,काठमाडौं : नेपाली सेनाका पूर्वरथी कुलबहादुर खड्काको ६९ वर्षको उमेरमा निधन भएको छ। २००८ सालमा जन्मिएका खड्काको मंगलबार नर्भिक अस्पतालमा उपचारका क्रममा निधन भएको हो। खड्कालाई तत्कालिन प्रधानमन्त्री पुष्पकमल दाहाल प्रचण्डले २०६६ सालमा प्रधानसेनापति रुक्मांगत कट्वाललाई बर्खास्त गर्दै निमित्त प्रधानसेनापतिको जिम्मेवारी दिएका थिए। तर तत्कालीन राष्ट्रपति रामवरण यादवले अस्वीकार गर्दै त्यही रात कट्वाललाई नै प्रधानसेनापतिको जिम्मेवारी दिएका थिए। मन्त्रिपरिषदले सेनापति नियुक्ति गरेको औपचारिक पत्र दिएपछि पनि कुनै दुर्घटना नहोस् भनेर उनले संयमित रुपमा प्रस्तुत गरेका थिए। प्रचण्डले सोही प्रकरणपछि प्रधानमन्त्रीबाट राजीनामा दिएका थिए।
एसिड प्रहार भएकी युवती भेट्न गृहसचिव र आईजीपी अस्पतालमा,काठमाडौं : साउन ८ गते काठमाडौंको सीतापाइलामा एसिड प्रहार भएकी युवतीको स्वास्थ्य अवस्था बुझ्न गृहसचिव र प्रहरी प्रमुख अस्पताल पुगेका छन् । मंगलबार दिउँसो गृहसचिव महेश्वर न्यौपाने र आईजीपी शैलेश थापा कीर्तिपुरमा युवतीको उपचार भइरहेको अस्पतालमा पुगेका हुन् । साउन ८ गते साँझ किनमेल गर्न निस्किएकी २२ वर्षीया पवित्रा कार्कीमाथि युवतीमाथि एसिड प्रहार भएको थियो । प्रहरीले सोही दिन साँझ काठमाडौंको डल्लु बस्ने दुई जना पक्राउ परेका थिए । घटनाका मुख्य योजनाकार रौतहट लक्ष्मीपुर गाउँपालिका४ का ४७ वर्षीय मोहमद आलम र सहयोगी भारतको विहार घर भएका २३ वर्षीय फैयाज आलमलाई महानगरीय प्रहरी परिसर काठमाडौंले शुक्रबार पत्रकार सम्मेलन गरी सार्वजनिक गरेको थियो । काठमाडौं प्रहरीका अनुसार एसीड प्रहार भएकी पवित्रा कार्की ओखलढुंगाकी हुन्। उनको शरीरको केही भागमा एसिड परेको छ।
भ्रष्टाचार प्रकरणपछि रेडक्रसको कार्यसमिति भंग,"काठमाडौ : सरकारले अनियमिततामा मुछिएको भन्दै सञ्जीव थापा नेतृत्वको नेपाल रेडक्रस सोसाइटीको कार्यसमिति भंग गरेको छ । मन्त्रिपरिषद बैठकले महिला, बालबालिका तथा जेष्ठ नागरिक मन्त्रालयको प्रस्तावमा थापा नेतृत्वको कार्यसमिति विघटन गरेको छ । राष्ट्रिय योजना आयोगका सदस्य मीनबहादुर शाहीको संयोजक गठित भएको अध्ययन तथा अनुगमन समितिले रेडक्रसमा अनियमितताको विटघटन गर्न सिफारिस गरेपछि सरकारले रेडक्रसविरुद्ध यो कदम चालेको हो । २०६४ सालदेखि थापा लगातार रेडक्रसको अध्यक्ष रहदै आएका थिए ।"
नेकपा विवाद नयाँ मोडमा : बालुवाटारको सूचनाले रोकिएन स्थायी समिति बैठक,"काठमाडौं : नेपाल कम्युनिस्ट पार्टी (नेकपा) विवादले नयाँ मोड लिएको छ । अध्यक्ष तथा प्रधानमन्त्री केपी शर्मा ओलीले मंगलबार बिहान सूचना सार्वजनिक गर्दै स्थायी समितिको बैठक स्थगित गरेपछि विवादले नयाँ मोड लिएको हो । प्रधानमन्त्रीका प्रेस सल्लाहकार सूर्य थापाले मंगलबार बिहान दुई अध्यक्षको छलफलमै स्थायी कमिटी बैठक स्थगीत भएको जानकारी गराएका थिए । पार्टी कार्यालयबाट आएको सूचना सार्वजनिक गर्दै थापाले फेसबुकमा लेखे, पार्टीका दुई जना अध्यक्षकाबीच आवश्यक परामर्श र गृहकार्य गरी सचिवालयको बैठकको निर्णय र निर्देशनबमोजिम प्रस्ताव तय गर्न बाँकी रहेको हुनाले, पार्टी स्थायी कमिटीको आज ११: ०० बजे हुने भनिएको बैठक स्थगित गरिएको छ । सँथै थापाले नेकपा कार्यालय सचिव श्रीराम ढकाल र ईश्वरी रिजालले सार्वजनिक गरेको सूचनासमेत राखेका थिए । यो सूचना सार्वजनिक भए लगत्तै प्रचण्डले अर्का अध्यक्ष ओलीसँग छलफल नै नभएको भन्दै आपत्ति जनाए । प्रचण्डले बालुवाटारले एकल निर्णय गरेको भन्दै वरिष्ठ नेता झलनाथ खनाल, महासचिव विष्णु पौडेलसहित प्रधानमन्त्री केपी ओलीसँग छलफल गरे । छलफल लगत्तै प्रचण्डको अध्यक्षतामा बालुवाटारमै स्थायी समितिको बैठक बस्यो । प्रधानमन्त्री ओली अनुपस्थित बैठकमा २९ जना स्थायी समिति सदस्य सहभागी भए । बैठकले विधि विपरित स्थायी समितिको बैठक स्थगित भएको सूचना सार्वजनिक गर्नु उचित नभएको निर्णय नै गर्यो । सँगै बैठकले विषम् परिस्थितिमा पार्टीको एकता, विधि र परम्परालाई ध्यानमा राखेर अर्का अध्यक्ष ओलीसँग छलफल गरी अगामी बैठक सुचारु गर्नका लागि अध्यक्ष प्रचण्डलाई बैठकले जिम्मेवारी दिने निर्णय गरेको छ । सँगै बैठकले पार्टी एकताको रक्षा गर्न, पार्टीलाई विधि र पद्दतिसम्मत ढंगले अगाडि बढाउन र वर्तमान संकटलाई सकारात्मक ढंगले निकास दिन योगदान पुर्याउनका निम्ति सबै पार्टीका नेता, कार्यकर्ता र सदस्यलाई आआफ्ना ठाउँबाट भूमिका खेल्न आह्वान पनि गरेको छ । बैठकमा २९ सदस्यसँगै दुई आमन्त्रित सदस्यको उपस्थिति थियो । आजको बैठक पार्टी अध्यक्ष केपी शर्मा ओलीले विधि विपरित स्थगित भएको सूचना प्रशारित गर्नु उचित थिएन, प्रवक्ता नारायणकाजी श्रेष्ठले भने, यस परिस्थितिमा पार्टी एकता र विधिलाई ध्यानमा लागि अर्का अध्यक्ष ओलीसँग छलफल गर्न अध्यक्ष प्रचण्डलाई जिम्मेवारी दिने निर्णय गरेको छ । त्यसैगरी पार्टी एकताको रक्षा गर्न र पार्टी विधि एवम् पद्धति अनुसार अगाडि बढाउन सबै नेता, कार्यकर्ता र सदस्यलाई आग्रह गर्ने निर्णयसमेत स्थायी समिती बैठकले गरेको छ । पार्टी एकताको रक्षा गर्न, पार्टीलाई विधि र पद्धति अनुसार अगाडि बढाउन, संकटलाई सकारात्मक ढंगले निकास दिनेगरी योगदान पुर्याउन सबै नेता कार्यकर्ता र सदस्यलाई आआफ्नो ठउँबाट भूमिका खेल्न आग्रह गर्ने निर्णय भएको छ, दोस्रो निर्णय सुनाउँदै श्रेष्ठले भने । यता प्रधानमन्त्रीका प्रेस सल्लाहकार थापाले भने बालुवाटारमा बैठक नै बस्न नसकेको उल्लेख गरेका छन् । बैठक सकिएपछि नेताहरु बाहिरिन लागेको तस्बिर सार्वजनिक गर्दै थापाले फेसबुकमा यस्तो उल्लेख गरेका हुन् । दुई जना अध्यक्षहरूबीच परामर्श र गृहकार्य गर्न बाँकी रहेको यथार्थका आधारमा नै स्थगित बैठक पछि  बालुवाटारका दृश्यहरू, थापाले फेसबुकमा लेखेका छन्। मंगलबार बिहान ११ बजेका लागि बोलाइएको बैठक पार्टी अध्यक्ष एवम् प्रधानमन्त्री केपी ओलीले थप छलफल आवश्यक भएको भन्दै रोकेका थिए । मंगलबार मात्र उपाध्यक्ष वामदेव गौतमले दुवै अध्यक्षको शक्ति सन्तुलनका लागि ६ बुँदे सुझावसहितको विज्ञप्ति सार्वजनिक गरेका छन् । यसअघि साउन ६ गते बसेको स्थायी कमिटी बैठक राहत र उद्धारमा जुट्ने प्रस्ताव पारित गर्दै स्थगित भएको थियो । साउन ६ गतेको बैठकमासमेत प्रधानमन्त्री ओली उपस्थित थिएनन् । नेकपा स्थायी कमिटी बैठक पटकपटक गरेर १० पटक स्थगित भएको छ । बुधबार ११ बजे बोलाइएको बैठक स्थगित गरेर पौने २ बजे सुरु भएको थियो । जहाँ ओली अनुपस्थित भए । १० असारदेखि जारी स्थायी समिति बैठकमा प्रधानमन्त्री एवं अध्यक्ष ओलीको राजीनामाको विषयले प्रवेश पाएपछि विवाद उत्कर्षमा छ। पार्टी महाधिवेशनमा गएर अध्यक्ष ओलीले सम्मानजनक नेतृत्व हस्तान्तरण गर्ने या महाधिवेशनपूर्व नै ओलीको विकल्प खोजेर जाने भन्नेमै नेकपा शीर्ष नेताबीच विवाद छ। अध्यक्ष प्रचण्ड निवास खुमलटारमा सोमबार दाहाल, माधवकुमार नेपाल, झलनाथ खनाल र नारायणकाजी श्रेष्ठबीच लामो छलफल भएको थियो। पार्टी अध्यक्ष तथा प्रधानमन्त्री केपी ओलीले कुनै पद पनि नछोड्ने र पार्टी विवाद व्यवस्थापनका लागि पहल पनि नगर्ने अवस्थाले पार्टी विवादलाई जटिल बनाएको निष्कर्ष निकाल्दै छलफलमा अब कुनै पनि बाहनामा स्थायी समिति नरोक्ने सहमति भएको थियो । पार्टीको आन्तरिक संघर्ष चर्किँदै गएपछि प्रधानमन्त्री ओलीकै आग्रहमा पटकपटक स्थायी समिति स्थगित हुँदै आएको छ। असार १० गते सुरु भएको बैठक अहिलेसम्म पटकपटक स्थगित भइसकेको छ। साउन १३ गते मंगलबार बोलाइएको बैठक ओलीले रोक्न खोजेपछि अर्का अध्यक्ष प्रचण्डले अघि बढाएका हुन् । चार नेताबीचको छलफलअघि सोमबार बिहान प्रचण्डले गृहमन्त्रीसमेत रहेका सचिवालय सदस्य रामबहादुर थापा 'बादल'सँग पनि छलफल गरेका थिए। पछिल्लोपटक साउन ९ गते ओली र प्रचण्डबीच पौने घन्टा छलफल भएको थियो। त्यसपछि पुष्पलाल मित्रता केन्द्रले आयोजना गरेको कार्यक्रममा अध्यक्ष दाहालले अध्यक्ष ओलीले पार्टी विभाजन गर्न खोजेको र उनकै सक्रियतामा निर्वाचन आयोगमा एमाले पार्टी दर्ता भएको अभिव्यक्ति दिएका थिए। प्रचण्डको यो अभिव्यक्तिपछि पार्टी किचलोले फेरि अर्को मोड लिएको हो। नेकपाको विवाद मिलाउन वामदेवको ६ बुँदे प्रस्ताव नेकपा स्थायी कमिटी बैठक सुरु : प्रधानमन्त्री अनुपस्थित नेकपाका युवा नेताको चिन्ता : दुर्घटना नजिक ! नेकपा कलह जटिल मोडमा : ओलीले रोकेको बैठक प्रचण्डले चलाए ओलीले बैठक स्थगित गर्नु अनुचित भएको नेकपा स्थायी कमिटी बैठकको ठहर नेकपा स्थायी समितिको बैठक पार्टीको आन्तरिक विवादका कारण निरन्तर स्थगित हुँदै र सर्दै आएको छ। हरेक दिनजसो बालुवाटारमा ओली र प्रचण्डबीच छलफल भए पनि अहिलेसम्म कुरा मिलेको छैन। प्रचण्ड, माधव नेपाल, झलनाथ खनाललगायतले ओलीको राजीनामा माग्दै आएका छन् भने ओलीले कुनै पनि पदबाट अहिले राजीनामा दिने अवस्था नरहेको बताउँदै आएका छन्। पछिल्लो पटक एउटा कुनै पदबाट राजीनामा दिन आग्रह गर्दा पनि ओलीले इन्कार गरेका छन्। ओलीले जस्तोसुकै परिस्थिति पनि सामना गर्न आफू तयार रहेको तर राजीनामा दिएर जिम्मेवारीबाट नभाग्ने बताउँदै आएका छन्। प्रधानमन्त्री ओलीले आफूलाई हटाउन भारत सक्रिय भएको र होटल एवं दूतावासमा चलखेल भइरहेको भनी दिएको पछिल्लो अभिव्यक्तिपछि पार्टीभित्र विवाद चर्केको हो। स्थायी कमिटीको असार १६ गतेको बैठकमा अध्यक्ष 'प्रचण्ड', वरिष्ठ नेता झलनाथ खनाल, माधवकुमार नेपाल र उपाध्यक्ष वामदेव गौतमले प्रधानमन्त्रीको अभिव्यक्तिप्रति आपत्ति जनाउँदै प्रधानमन्त्रीबाट राजीनामा मागेपछि आन्तरिक कहलले झन् गम्भीर रुप लिएको हो। पार्टीभित्र चर्केको आन्तरिक कलहबीच नै प्रधानमन्त्री ओलीले असार १८ गते आकस्किक रुपमा संसद अधिवेशन अन्त्य गरेपछि अवस्था थप जटिल भएको हो। यसबीचमा शीर्ष तहमा पटकपटक वार्ता र छलफल भए पनि अहिलेसम्म विवाद समाधान उपाय निस्किन सकेको छैन। त्यसैगरी दोस्रो पुस्तका नेताहरु र युवा नेताहरु पनि पार्टी विवाद मिलाउन क्रियाशिल देखिएका छन् तर सहमति बन्न सकेको छैन।"
राप्रपा नछोडेको धनकुटाका ३० नेताको दाबी,"काठमाडौं : राष्ट्रिय प्रजातन्त्र पार्टी (राप्रपा) धनकुटाका ३० नेताले पार्टी नछोडेको स्पष्ट पारेका छन्। नेपालको राजनीतिक इतिहासमा पूर्वप्रधानमन्त्री स्व सूर्यबहादुर थापाको नाम स्वर्ण अक्षरले लेखिएको छ। धनकुटाका प्रभावशाली नेता सुनिलबहादुर थापाले पार्टी परित्याग गरेपछि धनकुटामा राप्रपा सिद्धिएको विश्लेषण भइरहेका बेला नेताहरुले विज्ञप्ति निकालेर पार्टी नछोडेको दाबी गरेका हुन्। सुनीलबहादुर थापाको अस्थिर चरित्रबाट स्व सूर्यबहादुर थापाकै राजनीतिक चरित्रलाई बदनाम गर्ने कार्य भएको कतै छिपेको छैन, विज्ञप्तिमा भनिएको छ, गत प्रतिनिधिसभाको निर्वाचनकै बेला सुनीलबहादुर थापाले राष्ट्रिय प्रजातन्त्र पार्टी (प्रजातान्त्रिक) धनकुटालाई नेपाली कांग्रेसमा विलय गराउन खोजेका थिए। यस्तै अराजनीतिक गतिविधिबाट आजित भए पनि स्व थापाको राजनीतिक विरासतलाई हामीले संगठित रुपमा अक्षुण राख्यौं। राप्रपा धनकुटाको जिल्ला, नगर र गाउँ तहका कार्यसमिति भंग गरिएको कुप्रचारलाई यसै सन्दर्भमा हामी घोर भत्र्सना गर्दछौं। प्रचारमा ल्याइएका व्यक्ति वा समिति सुनीलबहादुर थापाले खल्तीबाट झिकेका नक्कली सूची भएको दाबी गरेका छन्। राप्रपा धनकुटाका वैधानिक जिल्ला, नगर र गाउँ कार्यसमितिहरु स्व थापाकै पदचिन्हमा यथावत छन्। कसैले पनि पार्टी परित्याग नगरेको हामी प्रष्ट पार्न चाहन्छौं, विज्ञप्तिमा भनिएको छ, सम्बन्धित सबैलाई हल्लाको पछि नलाग्न, भ्रममा नपर्न र विचलित नहुन आह्वान गर्दछौं। कुमारबहादुर थापा, पूर्वकेन्द्रीय सदस्य तथा अध्यक्ष, जिल्ला कार्य समिति, धनकुटा हरीप्रसाद घिमिरे, केन्द्रीय सदस्य टिकाप्रसाद घिमिरे, पूर्वउपाध्यक्ष, जिल्ला कार्य समिति, धनकुटा धर्मध्वज राई, क्षेत्रीय अध्यक्ष, क्षेत्र नं १, धनकुटा श्याम गुरुङ, क्षेत्रीय अध्यक्ष, क्षेत्र नं २, धनकुटा रेवतराम भण्डारी, जिल्ला सदस्य, धनकुटा चन्द्र याख्या, जिल्ला सदस्य, धनकुटा शंकर थापा, जिल्ला सदस्य, धनकुटा पवित्रा श्रेष्ठ, जिल्ला सदस्य, धनकुटा दुर्गा पुरी, जिल्ला सदस्य, धनकुटा टेकबहादुर सारु, जिल्ला सदस्य, धनकुटा लोकेन्द्र घिसिङ, जिल्ला सदस्य, धनकुटा रेगेन्द्र लिम्बु, जिल्ला सदस्य, धनकुटा नरेन्द्र राई, जिल्ला सदस्य, धनकुटा गर्जमान राई, जिल्ला सदस्य, धनकुटा चन्द्र गुरुङ, जिल्ला सदस्य, धनकुटा रमेश चापागाई, क्षेत्रीय सदस्य, धनकुटा नगेन्द्र पौडेल, क्षेत्रीय सदस्य, धनकुटा नगेन्द्र अधिकारी, क्षेत्रीय सदस्य, धनकुटा कृष्ण थापा, अध्यक्ष, पाख्रीबास नगर समिति, धनकुटा थामबहादुर राई, नगर समिति सदस्य, पाख्रीबास, धनकुटा लोकबहादुर विश्वकर्मा, नगर समिति सदस्य, पाख्रीबास, धनकुटा प्रकाश लिम्बु, सदस्य डिल्ली लिम्बु, सदस्य चोलेन्द्र गिरी, सदस्य रामप्रसाद वस्ती, सदस्य भीम खतिवडा, सदस्य गणेशबहादुर कार्की, सदस्य उपेन्द्र कार्की, सदस्य गणेश गिरी, सदस्य"
"२४ घन्टामा थपिए ३११ जना कोरोनाका बिरामी, संक्रमितको संख्या १९ हजार नाघ्यो","काठमाडौं : मंगलबार थप ३११ जनामा कोरोना भाइरस (कोभिड १९) संक्रमण देखिएको छ। स्वास्थ्य तथा जनसंख्या मन्त्रालयका प्रवक्ता डा जागेश्वर गौतमका अनुसार नयाँसहित कूल संक्रमितको संख्या १९ हजार ०६३ पुगेको हो ।सोमबार मात्रै १३९ जनामा कोरोना संक्रमण देखिएको थियो। मंगलबारसम्म कोरोनाका सक्रिय बिरामीको संख्या ५ जहार १सय ३९ पुगेको छ। जसमध्ये प्रदेश १ मा २१७ जना, प्रदेश २ मा १ हजार ९ सय २२ जना , बागमती प्रदेशमा ४६१ जना, गण्डकी प्रदेशमा २६० जना , प्रदेश ५ मा ३९९ जना, कर्णाली प्रदेशमा ३७९ जना र सुदूरपश्चिम प्रदेशमा १हजार ५०१ जना रहेका छन्। मन्त्रालयका अनुसार पछिल्लो २४ घन्टामा १२१ जनाले कोरोना जितेर घर फर्किएका छन्। योसहित कोरोना जित्नेको कुल संख्या १३ हजार ८७५ पुगेको छ। ।क्वारेन्टाइनमा रहनेको संख्या १५ हजर ३३१ पुगेको छ। यस्तै मन्त्रालयका अनुसार आइसोलेसनमा ५ हजार १ सय २९ जनाको उपचार भइराखेको छ ।"
भाजपा सांसदको अपिल : ५ पल्ट हनुमान चालिसा पढ्नूस् कोरोना भाग्छ !,"नयाँदिल्ली : भारतमा कोरोनाभाइरस महामारी झन् जटिल बन्दै गएको बेला भारतीय सत्तारुढ दलका नेताहरुले एकपछि अर्को गलत र झुटा प्रचारवाजी गर्न थालेका छन् । भारतीय जनता पार्टीकी नेतृ तथा सांसद प्रज्ञा ठाकुरले हालै जनतालाई हनुमान चालिसा पढेर प्रार्थना गर्न आग्रह गरेकी छन् । उनले अगस्ट ५ सम्म हरेक दिन पाँच पटक हनुमान चालिसा पढ्न आग्रह गरेकी हुन् । जसले गर्दा कोरोना महामारी अन्त्य हुने उनको जिकिर छ । कोरोनाभाइरस महामारीबाट विश्वलाई छुटकारा भन्दै प्रार्थना गर्न पनि उनले आग्रह गरेकी छन् । आउनूस्, हामी सबै मिलेर जनताको सुस्वास्थ्य र कोरोनाभाइरस अन्त्यका लागि हनुमान चालिसा पाँच पटक पढ्दै आध्यात्मिक पहल गरौँ, सांसद ठाकुरले भनेकी छन् । भुपालकी सांसद ठाकुरले अगस्ट ५ सम्म हरेक दिन पाँच पटक हनुमान चालिसा पढ्न आग्रह गरेकी हुन् । अगस्ट ५ अर्थात्, अयोध्यामा राम मन्दिर निर्माणको उद्घाटन गर्ने दिनसम्म यस्तो प्रार्थना गर्नाले महामारी अन्त्य हुने उनको जिकिर छ । आगामी अगस्ट ५ मा भूमि पूजा गर्दै राम मन्दिरको उद्घाटन प्रधानमन्त्री नरेन्द्र मोदीले गर्ने कार्यक्रम छ । ठाकुरले ट्वीटरमा एक भिडिओ समेत सार्वजनिक गरेकी छन् । यससँगै भुपालमा अगस्ट ४ सम्म लकडाउन जारी रहनेछ । जब जनताले, देशसँगै विश्वभरका हिन्दूले एकै स्वरमा हनुमान चालिसा पढ्छन्, यसले पक्कै काम गर्नेछ । र हामी कोरोनाभाइरसबाट मुक्त हुनेछौँ । यो रामसँग तपाईँको प्रार्थना हुनेछ, सांसद ठाकुरले भनेकी छन् । सांसद ठाकुरले विवादास्पद र आधारहीन प्रचारवाजी गरेको यो पहिलो पटक हैन । यसअघि पनि उनले संसद बैठकबाटै हिन्दू धर्मको पक्षमा साम्प्रदायीक अभिव्यक्ति दिएपछि चर्को विवाद उत्पन्न भएको थियो । यसवाहेक भाजपाका अरु सांसद तथा नेताले पनि गाईको पिसाब सेवन गर्नाले कोरोनाभाइरस नष्ट हुने प्रचारवाजी गरेका थिए ।"
नाकामा ४८ सय बढी स्वाब संकलन,"काठमाडौं : काठमाडौं उपत्यका प्रवेश गर्ने नाकाहरुमा स्वाब संकलन थालिएको मन्त्रालयले जनाएको छ।मन्त्रालयका प्रवक्ता प्रा डा जागेश्वर गौतमका अनुसार थानकोटको नागढुंगा, सांगा र फर्किङ नाकाबाट ४ हजार ८ सय १३ स्वाब संकलन थालिएको हो। मन्त्रालयका अनुसार सबैभन्दा बढी थानकोट नागढुंगा नाकामा २ हजार ९ सय १४ जनाको स्वाब संकलन गरिएको छ । यस्तै सांगामा ९ सय ४४ र फर्किङ नाकामा ९ सय ५५ जनाको स्वाब संकलन गरिएको छ।डागौतमका अनुसार रिपोर्ट साउनसाथ जानकारी गराइनेछ। यस्तै मंगलबार मात्रै काठमाडौं उपत्यकामा थप ५३ जनामा कोरोना संक्रमण पुष्टि भएको छ। काठमाडौंका ४८ र ललितपुरका ४ र भक्तपुरका १ गरी ५३ जनामा कोरोना संक्रमण पुष्टि भएको स्वास्थ्य मन्त्रालयले जनाएको छ। सोमबार मात्रै काठमाडौंका ३ र ललितपुरका ३ जनामा कोरोना संक्रमण पुष्टि भएको थियो। यस्तै कोरोना भाइरसबाट ४९ जनाको मृत्यु भएको छ।"
कोरोना संक्रमित रिपोर्ट लिन आफै पुगेपछि,विराटनगर : विराटनगर महानगरपालिकाका कर्मचारी मंगलबार दिउँसो आआफ्नै काममा व्यस्त थिए। महानगरको जनस्वास्थ्य महाशाखामा कार्यरत रहेकाहरु पनि काम गरिरहेका थिए। त्यत्तिकैमा एक पुरुष कार्यालयमा प्रवेश गरेर सरासर महाशाखामा पुगे। कर्मचारीले सोधीखोजी गर्दा ती पुरुषले कोरोना संक्रमण भएनभएको पत्ता लगाउन परीक्षणका लागि आफूले स्वाब परीक्षण गर्न दिएकाले रिपोर्टका बारेमा बुझ्न आएको बताए। स्वाब परीक्षण गरेकाहरुको विवरण हेर्ने क्रममा महाशाखाका कर्मचारी झस्किए। ती पुरुषको रिपोर्ट पोजिटिभ आएको पाइयो। संक्रमित व्यक्ति रिपोर्ट लिन आफैं कार्यालयभित्र छिरेको पाइएपछि महानगरका कर्मचारीबीच भागदौड मच्चियो। धेरै बेरसम्म खैलाबैला भयो। संक्रमण अरुमा पनि फैलन सक्ने भन्दै कर्मचारी त्रसित बने। मंगलबार संक्रमण पुष्टि भएका उनी आफूलाई संक्रमण छ भन्ने थाहा नपाएकैले दिउँसो महानगरमा छिरेको पाइएको छ। उनी दिउँसो करिब १ बजे विराटनगर बजार हुँदै रिपोर्ट लिन महानगर पुगेका थिए। महानगरपालिका स्रोतका अनुसार कोरोनाको रिपोर्ट लिन आउने व्यक्ति गत मंगलबार कोरोना संक्रमण पुष्टि भएका विराट नर्सिङ होम एवं विराटनगर अस्पताल प्रालिका वरिष्ठ चिकित्सकको घरका कामदार हुन्। चिकित्सकबाटै कामदारमा पनि संक्रमण फैलिएको हुन सक्ने महानगरको अनुमान छ। महानगरका जनस्वास्थ्य निरीक्षक हैदर अलीले आफै रिपोर्ट लिन आएका संक्रमित पुरुषलाई उपचारका लागि कोभिड१९ अस्पतालमा भर्ना गर्न पठाइएको बताए। उनले महानगरलाई 'डिसइन्फेक्ट' सेनिटाइज गर्ने काम भइरहेको जनाए। संक्रमित व्यक्ति एक्कासी कार्यालयमा छिरेपछि महानगरभित्र रहेकाहरुको भागाभाग भएको अलीले बताए।
भारतमा एकैदिन ४७ हजार संक्रमित थपिए,भारतमा पछिल्लो २४ घण्टामा ४७ हजार ७०४ कारोना भाइरस संक्रमित थपिएका छन् । जोन हप्किन्स विश्व विद्यालयले जारी गरेको तथ्यांकअनुसार भारतमा कारोनाबाट मृत्यु हुनेको कुल संख्या ३३ हजार ४०८ पुगेको छ । भारतीय स्वास्थ्य मन्त्रालयले जनाएअनुसार भारतमा अहिलेसम्म कोरोना संक्रमितको १४ लाख ८० हजार बढी कोरोना संक्रमित भएका छन् । ती मध्य ९ लाख ५२ हजार ७४४ जना संक्रमण मुक्त भइसकेको छन् ।
कांग्रेस प्रवेश गर्दै थापाले भने : टुटेको नाता जोड्न आएको छु,"काठमाडौँ : नेता सुनिल थापाले नेपाली कांग्रेससँग टुटेको नाता फेरि जोड्न लागेको बताएका छन् । यस अवसरमा आफूलाई गौरव महसुश भएको प्रतिक्रिया दिए । राप्रपाबाट पार्टी परित्याग गरी नेपाली कांग्रेसमा प्रवेश गर्ने क्रममा थापाले यस्तो बताएका हुन् । म फेरि नेपाली कांग्रेससँग टुटेको नाता जोड्न आएको छु । मलाई थाहा भएसम्म पूर्वप्रधानमन्त्री स्वर्गीय सूर्यबहादुर थापा सायद २००८ मा विराटनगरको नेपाली कांग्रेसको कोषाध्यक्ष भएको र पछि धनकुटाको प्रथम सभापति भएको सुनेको छु । आज मेरो प्रवेशले त्यो पुरानो टुटेको साइनोलाई जोड्न आएको छु, थापाले भनेका छन् । आफूहरु बिपी कोइरालाको राष्ट्रिय मेलमिलापको नीति र सूर्यबहादुर थापाको परिवर्तनलाई आत्मसात गर्ने बिचारको संगममा खडा भएर कांग्रेसमा प्रवेश गरेको पनि थापाले बताए । थापाले राप्रपा छाडेर जान नहुने सुझावका बावजुद कांग्रेसमा प्रवेश गरेको जनाएका छन् । थापाले अघि भनेका छन्, कतिले बाबुले खोलेको पार्टी छोड्नु हुँदैन भन्ने सुझाव दिए । तर त्यसबेला उहाँले अवलम्बन गरेको सिद्धान्तबाटविचलित भएकोले पार्टी परित्याग गरी कांग्रेसमा प्रवेश गरेका छौँ । कांग्रेसमा प्रवेश गर्ने को को छन् ? नेता सुनिल थापासँगै राप्रपाबाट जना नेताहरु कांग्रेस प्रवेश गरेका छन् । रामकृष्ण भट्टराई (मोरङ), विश्वविक्रम थापा, बाबुराम बस्नेत (भोजपुर), वृषलाल यादव (बारा), दिलिप राई (झापा), राज्यलक्ष्मी श्रेष्ठ (नुवाकोट), चतुरमान विश्वकर्मा (झापा), राम साह (सर्लाही), डा सुरेश बस्नेत (भोजपुर), प्रतिमा राणा क्षेत्री (रुपन्देही), नारायण राउत (भोजपुर), इन्द्रबहादुर तामाङ (सिन्धुपाल्चोक)"
नेकपा कलह जटिल मोडमा : ओलीले रोकेको बैठक प्रचण्डले चलाए,"काठमाडौं : नेपाल कम्युनिस्ट पार्टी (नेकपा) भित्र चर्किएको आन्तरिक कलहले जटिल मोड लिएको छ। प्रधानमन्त्री तथा अध्यक्ष केपी ओलीले स्थगन गरेको स्थायी समितिको बैठक अर्का अध्यक्ष पुष्पकमल दाहाल प्रचण्डले सुरु गरेपछि आन्तरिक विवादले जटिल मोड लिएको हो। प्रधानमन्त्री तथा अध्यक्ष ओलीको तर्फबाट मंगलबार बिहान बोलाइएको बैठक स्थगित भएको सूचना दिइए पनि अर्का अध्यक्ष प्रचण्डले बालुवाटारमै स्थायी समितिको बैठक बसाएका छन्।ओलीको अनुपस्थितिमा यसअघि सुरु भएको बैठकलाई रोकेर प्रचण्ड र झलनाथ खनाल केपी ओलीलाई भेट्न गएका थिए। ओली, प्रचण्ड, खनाल र बिष्णु पौडेलबीचको भेटवार्ता सकिएपछि बैठक फेरि सुरु भएको हो। संस्थापन पक्षले एकलौटी ढंगले बैठक स्थगित गरेको भन्दै अर्का अध्यक्ष पुष्पकमल दाहाल प्रचण्ड र माधव नेपाल पक्षले बैठक सुरु गरेका हुन् । ओलीले विधि विपरित स्थायी समितिको बैठक स्थगित भएको सूचना प्रसारित गर्नु उचित नभएको निश्कर्ष बैठकले निकालेको छ ।यस विषम् परिस्थितिमा पार्टीको एकता, विधि र परम्परालाई ध्यानमा राखी अर्का अध्यक्ष केपी ओलीसँग छलफल गरी अगामी बैठक सुचारु गर्नका लागि अध्यक्ष प्रचण्डलाई बैठकले जिम्मेवारी दिने निर्णय गरेको छ । मंगलबार बिहान ११ बजेका लागि बोलाइएको बैठक पार्टी अध्यक्ष एवम् प्रधानमन्त्री केपी ओलीले थप छलफल आवश्यक भएको भन्दै रोकेका थिए । मंगलबार मात्र उपाध्यक्ष वामदेव गौतमले दुवै अध्यक्षको शक्ति सन्तुलनका लागि ६ बुँदे सुझावसहितको विज्ञप्ति सार्वजनिक गरेका छन् । यसअघि साउन ६ गते बसेको स्थायी कमिटी बैठक राहत र उद्धारमा जुट्ने प्रस्ताव पारित गर्दै स्थगित भएको थियो । साउत ६ गतेको बैठकमासमेत प्रधानमन्त्री ओली उपस्थित थिएनन् । नेकपा स्थायी कमिटी बैठक पटकपटक गरेर १० पटक स्थगित भएको छ । बुधबार ११ बजे बोलाइएको बैठक स्थगित गरेर पौने २ बजे सुरु भएको हो । १० असारदेखि जारी स्थायी समिति बैठकमा प्रधानमन्त्री एवं अध्यक्ष केपी शर्मा ओलीको राजीनामाको विषयले प्रवेश पाएपछि विवाद उत्कर्षमा छ। पार्टी महाधिवेशनमा गएर अध्यक्ष ओलीले सम्मानजनक नेतृत्व हस्तान्तरण गर्ने या महाधिवेशनपूर्व नै ओलीको विकल्प खोजेर जाने भन्नेमै नेकपा शीर्ष नेताबीच विवाद छ। अध्यक्ष प्रचण्ड निवास खुमलटारमा सोमबार दाहाल, माधवकुमार नेपाल, झलनाथ खनाल र नारायणकाजी श्रेष्ठबीच लामो छलफल भएको थियो। पार्टी अध्यक्ष तथा प्रधानमन्त्री केपी ओलीले कुनै पद पनि नछोड्ने र पार्टी विवाद व्यवस्थापनका लागि पहल पनि नगर्ने अवस्थाले पार्टी विवादलाई जटिल बनाएको निश्कर्ष निकाल्दै छलफलमा अब कुनै पनि बाहनामा स्थायी समिति नरोक्ने सहमति भएको हो। पार्टीको आन्तरिक संघर्ष चर्किँदै गएपछि प्रधानमन्त्री ओलीकै आग्रहमा पटकपटक स्थायी समिति स्थगित हुँदै आएको छ। असार १० गते सुरु भएको बैठक अहिलेसम्म आठपटक स्थगित भइसकेको छ। साउन १३ गते मंगलबार बोलाइएको बैठक ओलीले रोक्न खोजेपछि अर्का अध्यक्ष प्रचण्डले अघि बढाएका हुन् । चार नेताबीचको छलफलअघि सोमबार बिहान प्रचण्डले गृहमन्त्रीसमेत रहेका सचिवालय सदस्य रामबहादुर थापा 'बादल'सँग पनि छलफल गरेका थिए। पछिल्लोपटक साउन ९ गते ओली र प्रचण्डबीच पौने घन्टा छलफल भएको थियो। त्यसपछि पुष्पलाल मित्रता केन्द्रले आयोजना गरेको कार्यक्रममा अध्यक्ष दाहालले अध्यक्ष ओलीले पार्टी विभाजन गर्न खोजेको र उनकै सक्रियतामा निर्वाचन आयोगमा एमाले पार्टी दर्ता भएको अभिव्यक्ति दिएका थिए। प्रचण्डको यो अभिव्यक्तिपछि पार्टी किचलोले फेरि अर्को मोड लिएको हो। असार १० गतेदेखि सुरु भएको नेकपा स्थायी समितिको बैठक पार्टीको आन्तरिक विवादका कारण निरन्तर स्थगित हुँदै र सर्दै आएको छ। हरेक दिनजसो बालुवाटारमा ओली र प्रचण्डबीच छलफल भए पनि अहिलेसम्म कुरा मिलेको छैन। प्रचण्ड, माधव नेपाल, झलनाथ खनाललगायतले ओलीको राजीनामा माग्दै आएका छन् भने ओलीले कुनै पनि पदबाट अहिले राजीनामा दिने अवस्था नरहेको बताउँदै आएका छन्। पछिल्लो पटक एउटा कुनै पदबाट राजीनामा दिन आग्रह गर्दा पनि ओलीले इन्कार गरेका छन्। ओलीले जस्तोसुकै परिस्थिति पनि सामना गर्न आफू तयार रहेको तर राजीनामा दिएर जिम्मेवारीबाट नभाग्ने बताउँदै आएका छन्। प्रधानमन्त्री ओलीले आफूलाई हटाउन भारत सक्रिय भएको र होटल एवं दूतावासमा चलखेल भइरहेको भनी दिएको पछिल्लो अभिव्यक्तिपछि पार्टीभित्र विवाद चर्केको हो। स्थायी कमिटीको असार १६ गतेको बैठकमा अध्यक्ष 'प्रचण्ड', वरिष्ठ नेता झलनाथ खनाल, माधवकुमार नेपाल र उपाध्यक्ष वामदेव गौतमले प्रधानमन्त्रीको अभिव्यक्तिप्रति आपत्ति जनाउँदै प्रधानमन्त्रीबाट राजीनामा मागेपछि आन्तरिक कहलले झन् गम्भीर रुप लिएको हो। पार्टीभित्र चर्केको आन्तरिक कलहबीच नै प्रधानमन्त्री ओलीले असार १८ गते आकस्किक रुपमा संसद अधिवेशन अन्त्य गरेपछि अवस्था थप जटिल भएको हो। यसबीचमा शीर्ष तहमा पटकपटक वार्ता र छलफल भए पनि अहिलेसम्म विवाद समाधान उपाय निस्किन सकेको छैन। त्यसैगरी दोस्रो पुस्तका नेताहरु र युवा नेताहरु पनि पार्टी विवाद मिलाउन क्रियाशिल देखिएका छन् तर सहमति बन्न सकेको छैन।"
एकल पुरुषलाई भत्ता,"तेह्रथुम : आर्थिक रुपमा विपन्न भए पनि राज्यले दिने सामाजिक सुरक्षा पाउन पुरुषको हकमा ७० वर्ष पुग्नुपर्छ। महिलाको हकमा भने श्रीमानको मृत्युपछि राज्यले सामाजिक सुरक्षाभत्ता दिने गरेको छ। हरेक नागरिकलाई गाँसबास कपासका हिसाबले सुरक्षित रहने अधिकार छ। सोही अनुसार जेष्ठ नागरिक,जेष्ठ दलित,अपांग तथा एकल महिलाले सेवा लिंदै आएका छन्। विपन्न तथा एकल पुरुषका लागि राज्यले कुनै कार्यक्रम ल्याउन सकेको छैन। तर तेह्रथुम जिल्लाको छथर गाउँपालिकाले भने एकल पुरुषलाई सामाजिक सुरक्षा भत्ता दिने तयारी गरेको छ। छथर गाउँपालिका भित्र रहेका तथा विभिन्न कारणले एकल बनेका पुरुषलाई सामाजिक सुरक्षा भत्ता दिने तयारी रहेको पालिका अध्यक्ष सन्तबिर लिम्बु बताए। उनले भने, आर्थिक रुपमा एकदमै विपन्न तथा विभिन्न दीर्घ रोगका कारण पीडित बन्दै आएका एकल पुरुषलाई यो कार्यक्रमले राहत मिल्ने छ। एकल पुरुषलाई सामाजिक सुरक्षा भत्ता दिने नेपालमै पहिलो पालिका हुने अध्यक्ष लिम्बुको दावी छ। गाउँपालिकाले एकल पुरुषहरुको तथ्याङ्क सकलन गरी वार्षिक रुपमा एकमुष्ठ पाँच हजार दिइने प्रमुख प्रशासकीय अधिकृत कुमार बस्नेतले बताए। एकल पुरुषलाई सामाजिक सुरक्षा भत्ताका लागि आव ०७७७८ को गाउँसभाबाट नीति तथा कार्यक्रममा समावेश भएको छ, उनले भने। आर्थीक विपन्नताकै कारण कतिले सामान्य उपचारसम्म पाउन नसकेको र बिहान बेलुका छाक टार्न मुस्किल बन्दै गरेको अवस्थामा सामाजिक सुरक्षा भक्ताले एकल पुरुषलाई ठुलै राहत मिल्ने गाउँपालिकाका उपाध्यक्ष तारा खरेल ढकालले बताइन्। उनले भनिन्, एकल महिला झै एकल पुरुषको पीडा पनि कम छैन। सन्तानविहीन पुरुषका लागि यो कार्यक्रम अझ प्रभावकारी बन्ने छ। गाउँपालिकाले अघिल्ला वर्षमा जेष्ठ नागरिकलाई घरमै पुगेर उपचार दिनुको साथै गाउँपालिका उपहारको रुपमा लौरो प्रदान गरेको थियो। विभिन्न दिर्घरोगीलाई ५ हजारदेखि २५ हजारसम्म उपचारका लागि आर्थिक सहयोग दिइंदै आएको गाउँपालिकाका प्रवक्ता राजन नेपालीले बताए। विपन्न परिवारका लागि निशुल्क मिटरबक्स तथा जस्तापाता लगायत विभिन्न कार्यक्रम गाउँपालिकाले सञ्चालन गर्दै आएको छ, उनले भने। जटिल बिरामीहरुको घरमै पुगेर गाउँपालिका अध्यक्ष आफैंले उद्धार गरी उपचारमा सहयोग गर्दै आएको उनको भनाइ छ। स्थानीय सरकार भएको प्रत्याभुति गराउने उद्देश्यका साथ वर्षेनी नयाँ तथा प्रवाभकारी कार्यक्रमहरु ल्याएको अध्यक्ष लिम्बुको दावी छ।"
भारतीय बाँधका कारण नेपाली कृषकको ३ सय हेक्टर धान खेत डुबानमा,"कपिलवस्तु : जिल्लाको सीमावर्ती क्षेत्रमा भारतले एकतर्फी रुपमा निर्माण गरेको बजाहा बाँधका कारण नेपाली कृषकको लगभग ३ सय हेक्टर खेतीयोग्य जमिन डुबानमा परेको छ। बाँधका सबै (२८ वटै) ढोका बन्द गरिदिंदा बाँध नजिकका यशोधरा गाउँपालिका र मायादेवी गाउँपालिकाका कृषकको खेतीयोग्य जमिन डुबानमा परेको हो। भारतीय पक्षले अंग्रेज सरकारको पालामा यो बाँध निर्माण गरेको हो। नेपाल भारत सीमा क्षेत्रको दशगजा नजिकै बाँधको निर्माण गरिएको छ। जसका कारण बाँधको पानी संकलन क्षेत्र नेपाली भूभाग र सिचाइँ क्षेत्र भारतीय खेत बारीलाई बनाइएको छ। बाँधबाट सिचाइँ सुविधा भारतीय कृषकले प्राप्त गरेका छन् भने डुबान समस्या आफूहरु भोग्दै आएको यशोधरा गाउँपालिका वडा नं १ पकडीका स्थानीय कृषक राधेश्याम रविदासले बताए। 'डुबानका कारण हामीले लगाएको धानबाली नोक्सानी हुने भयो', कृषक रविदासले भने, 'हाम्रो यो डुबान समस्या यस वर्षको मात्र होइन। वर्षेनी धान खेतीको बेलामा यहीं समस्या भोग्दै आएका छौं।' डुबान समस्याका बारेमा स्थानीय कृषकले बताए पनि गाउँपालिका स्तरबाट यसको समस्या समाधान गर्न नसकिने यशोधरा गाउँपालिकाका प्रमुख गिरिजेशकुमार पाण्डेयले बताए। सीमा क्षेत्रमा निर्माण गरिएको बाँध र सोबाट उत्पन्न हुने समस्या समाधानको पहल केन्द्र सरकारबाट हुन सक्ने भएका कारण आफूले प्रदेश सभा सदस्य र संघीय सांसदसँग कृषकको यो समस्याका बारेमा जानकारी गराएको गाउँपालिका प्रमुख पाण्डेयले बताए। नेपाली क्षेत्रमा पर्ने जमुवार नदीको पानी र सो क्षेत्र वरपर जम्मा हुने पानीलाई नेपाली भूभागमा संकलन गर्न भारतले बाँध निर्माण गरेको हो। वर्षायाममा नेपालतर्फ डुबान हुने गरी भारतले बाँधको सबै ढोका बन्द गरी नेपाली भूमिमा पानी संकलन गर्छ। हिउँदका बेला हिउँदे खेतीका लागि बाँधको ढोका खोलेर भारतीय खेत बारीमा पानी पुर्याउँछ। नेपालतर्फ सरकारले जमुवार नदीको पानीलाई व्यवस्थापन गर्न सिचाइँ योजना निर्माण गर्न सके यो समस्या हट्न सक्छ। तर यसतर्फ सरकारको खासै ध्यानआकर्षण हुन नसकेको छैन। बजाहा बाँध जस्तै कपिलवस्तु जिल्लाको सीमावर्ती क्षेत्रमा भारतले निर्माण गरेको महली सागर बाँध र मर्थी मझौली बाँधका कारण पनि नेपाली कृषकको सयौं हेक्टर खेतीयोग्य जमिन वर्षेनी डुबानमा पर्ने गरेको छ। सीमा क्षेत्रमा भारतीय पक्षबाट यसरी निर्माण भएका बाँधबाट सिर्जित समस्या समाधानका लागि सरकारले उच्च स्तरमा प्रयास थाल्नु पर्ने पूर्व राजदुत दीपकुमार उपाध्यायले बताए। 'नेपाल सरकारले भारत सरकारसँग वार्ता र संवादबाट यो समस्या समाधान गर्नुपर्छ', पूर्वराजदुत उपाध्यायले भने, 'डुबान पीडित कृषकलाई राज्यबाट उचित क्षतिपुर्ति तथा राहतमूलक अन्य सुविधा उपलब्ध गराउनुपर्छ।'"
गुल्मीमा पहिरोले ६ परिवार विस्थापित,"गुल्मी : जिल्लाको चन्द्रकोट गाउँपालिकामा पहिरोका कारण ६ घर परिवार विस्थापित भएका छन् । अबिरल वर्षासँगै गएको पहरोले चन्द्रकोट गाउँपालिका ८को बास्कोटमा ६ घर परिवार विस्थापित भएका हुन् । पहिरोको जोखिममा रहेका घर परिवारलाई गाउँकै जनता वाल निकेतन मावीमा बस्ने व्यवस्था गरिएको स्थानीय रुपेश नेपालीले जानकारी दिए । सोमबार रातीदेखि परेको अविरल वर्षाका कारण जिल्लाका विभिन्न ठाउँमा पहिरो जाँदा ग्रामीण सडक अवरुद्ध भएका छन् । सोही गाउँपालिका७ को खसिमारे भन्ने स्थानमा लु ६ख ७७९२ नम्बरको ट्रक पहिरोले पुरिएको जिल्ला प्रहरी कार्यालय गुल्मीले जनाएको छ । बुटवलबाट सिमेन्ट, ग्यास, छड र फेन्सी सामान लिएर शान्तिपुर जाँदै गरेको ट्रक बाटोमा हिलोमा अडकिएको बेला माथिबाट झरेको पहिरोले बगाउँदा झण्डै १ किलोमिटर तल खसेको प्रहरीले जनाएको छ । पहिरोले ट्रक र ट्रक भित्रका सामनमा क्षति पुगेको प्रहरीको भनाइ छ । ट्रक पुरिएको अवस्थामा भएपनि मानवीय क्षति नभएको प्रहरीले जनाएको छ ।"
विराटनगरमा थप १८ जनामा कोरोना संक्रमण देखियो,"विराटनगर : विराटनगरमा समुदायस्तरमा कोरोना संक्रमण पुगिसकेको बताइरहँदा मंगलबारमात्रै थप १८ जना नयाँ संक्रमित थपिएका छन् । विराटनगर महानगरपालिकाका कोभिड१९ फोकल पर्सन एवं जनस्वास्थ्य निरीक्षक हैदर अलीले थप १३ पुरुष र पाँच महिलामा मंगलबार संक्रमण पुष्टि भएको बताए । उनकाअनुसार स्वाब संकलन गरेर कोसी अस्पतालको प्रयोगशालामा गरिएको पीसीआर परीक्षणबाट उनीहरुमा संक्रमण देखिएको हो । संक्रमण देखिएका मध्ये विराट नर्सिङ होम एवं विराटनगर अस्पतालमा कार्यरत सातजना, महानगरका विभिन्न वडामा बसोबास गर्ने आठजना र झापाका दुईजना रहेको जानकारी अलीले दिए । एकजनाको भने ठेगाना स्पष्ट छैन । मोरङ मात्रै लेखिएको हुनाले उनी कुन ठाउँका हुन् भन्ने पहिचान गर्ने क्रममा रहेको महानगरले जनाएको छ । नयाँ संक्रमित थपिएसँगै विराट नर्सिङ होममा आवद्ध रहेका १२ जनामा संक्रमण पुष्टि भइसकेको छ । यसअघि पहिलो पटक गत मंगलबार अस्पतालका बरिष्ठ चिकित्सकमा संक्रमण देखिएको थियो । ६५ वर्षीय चिकित्सकमा संक्रमण देखिएपछि महानगरले अस्पताल सिल गरेर उनको सम्पर्कमा रहेका र अस्पतालमा कार्यरतको स्वाब परीक्षणका लागि संकलन गरेको थियो । त्यसक्रममा सोमबार चारजना स्टाफ नर्समा संक्रमण देखिएको थियो । त्यहाँ कार्यरत अरु सातजनामा मंगलबार पुष्टि भएको हो । सातमध्ये एकजना संक्रमित चिकित्सकको घरका कामदार हुन् । यसअघि आइतबार विराटनगरमा एकै पटक १९ जना प्रहरीमा संक्रमण पुष्टि भएको थियो । संक्रमित प्रदेश १ प्रहरी कार्यालयमा कार्यरत प्रहरी हुन् । महानगरमा यसअघि ६७ जनामा संक्रमण पुष्टि भइसकेको छ ।"
ओलीले बैठक स्थगित गर्नु अनुचित भएको नेकपा स्थायी कमिटी बैठकको ठहर,"काठमाडौं : नेपाल कम्युनिस्ट पार्टी (नेकपा) विवादले नयाँ मोड लिएको छ । मंगलबार बिहानका लागि तय भएको स्थायी कमिटी बैठक प्रधानमन्त्रीसमेत रहेका अध्यक्ष केपी ओलीले एकल निर्णयका आधारमा स्थगित गरेको भन्दै अध्यक्ष पुष्पकमल दाहाल प्रचण्डको अध्यक्षतामा बसेको बैठकले यसलाई अनुचित भएको ठहर गरेको छ । स्थायी समितिका २९ सदस्य सहभागी बैठकले यस्तो निर्णय गरेको प्रवक्ता नारायणकाजी श्रेष्ठले जानकारी दिए । आजको बैठक पार्टी अध्यक्ष केपी शर्मा ओलीले विधि विपरित स्थगित भएको सूचना प्रशारित गर्नु उचित थिएन, प्रवक्ता श्रेष्ठले भने, यस परिस्थितितमा पार्टी एकता र विधिलाई ध्यानमा लागि अर्का अध्यक्ष ओलीसँग छलफल गर्न अध्यक्ष प्रचण्डलाई जिम्मेवारी दिने निर्णय गरेको छ । त्यसैगरी पार्टी एकताको रक्षा गर्न र पार्टी विधि एवम् पद्धति अनुसार अगाडि बढाउन सबै नेता, कार्यकर्ता र सदस्यलाई आग्रह गर्ने निर्णयसमेत स्थायी समिती बैठकले गरेको छ । पार्टी एकताको रक्षा गर्न, पार्टीलाई विधि र पद्धति अनुसार अगाडि बढाउन, संकटलाई सकारात्मक ढंगले निकास दिनेगरी योगदान पुर्याउन सबै नेता कार्यकर्ता र सदस्यलाई आआफ्नो ठउँबाट भूमिका खेल्न आग्रह गर्ने निर्णय भएको छ, दोस्रो निर्णय सुनाउँदै श्रेष्ठले भने । प्रचण्डको अध्यक्षतामा बसेको बहुमत सदस्यको बैठकमा प्रचण्डसहितका नेताले बोलेका थिए। प्रचण्डले बैठकमा बोल्दै प्रधानमन्त्रीले पूर्वनिर्धारित बैठकलाई बिना छलफल स्थगित गर्नुलाई पार्टी विधान विपरित भएको भन्दै आपत्ति जनाएका थिए। ओलीलाई प्रचण्डले उत्तेजित नभइ संवाद र एकतामै जोड दिन आग्रह गरेकोसमेत बैठकमा बताएका छन्।  मंगलबार बिहान ११ बजेका लागि बोलाइएको बैठक पार्टी अध्यक्ष एवम् प्रधानमन्त्री केपी ओलीले थप छलफल आवश्यक भएको भन्दै रोकेका थिए । मंगलबार मात्र उपाध्यक्ष वामदेव गौतमले दुवै अध्यक्षको शक्ति सन्तुलनका लागि ६ बुँदे सुझावसहितको विज्ञप्ति सार्वजनिक गरेका छन् । यसअघि साउन ६ गते बसेको स्थायी कमिटी बैठक राहत र उद्धारमा जुट्ने प्रस्ताव पारित गर्दै स्थगित भएको थियो । साउन ६ गतेको बैठकमासमेत प्रधानमन्त्री ओली उपस्थित थिएनन् । नेकपा स्थायी कमिटी बैठक पटकपटक गरेर १० पटक स्थगित भएको छ । बुधबार ११ बजे बोलाइएको बैठक स्थगित गरेर पौने २ बजे सुरु भएको थियो । जहाँ ओली अनुपस्थित भए । १० असारदेखि जारी स्थायी समिति बैठकमा प्रधानमन्त्री एवं अध्यक्ष केपी शर्मा ओलीको राजीनामाको विषयले प्रवेश पाएपछि विवाद उत्कर्षमा छ। पार्टी महाधिवेशनमा गएर अध्यक्ष ओलीले सम्मानजनक नेतृत्व हस्तान्तरण गर्ने या महाधिवेशनपूर्व नै ओलीको विकल्प खोजेर जाने भन्नेमै नेकपा शीर्ष नेताबीच विवाद छ। अध्यक्ष प्रचण्ड निवास खुमलटारमा सोमबार दाहाल, माधवकुमार नेपाल, झलनाथ खनाल र नारायणकाजी श्रेष्ठबीच लामो छलफल भएको थियो। पार्टी अध्यक्ष तथा प्रधानमन्त्री केपी ओलीले कुनै पद पनि नछोड्ने र पार्टी विवाद व्यवस्थापनका लागि पहल पनि नगर्ने अवस्थाले पार्टी विवादलाई जटिल बनाएको निश्कर्ष निकाल्दै छलफलमा अब कुनै पनि बाहनामा स्थायी समिति नरोक्ने सहमति भएको हो। पार्टीको आन्तरिक संघर्ष चर्किँदै गएपछि प्रधानमन्त्री ओलीकै आग्रहमा पटकपटक स्थायी समिति स्थगित हुँदै आएको छ। असार १० गते सुरु भएको बैठक अहिलेसम्म पटकपटक स्थगित भइसकेको छ। साउन १३ गते मंगलबार बोलाइएको बैठक ओलीले रोक्न खोजेपछि अर्का अध्यक्ष प्रचण्डले अघि बढाएका हुन् । चार नेताबीचको छलफलअघि सोमबार बिहान प्रचण्डले गृहमन्त्रीसमेत रहेका सचिवालय सदस्य रामबहादुर थापा 'बादल'सँग पनि छलफल गरेका थिए। पछिल्लोपटक साउन ९ गते ओली र प्रचण्डबीच पौने घन्टा छलफल भएको थियो। त्यसपछि पुष्पलाल मित्रता केन्द्रले आयोजना गरेको कार्यक्रममा अध्यक्ष दाहालले अध्यक्ष ओलीले पार्टी विभाजन गर्न खोजेको र उनकै सक्रियतामा निर्वाचन आयोगमा एमाले पार्टी दर्ता भएको अभिव्यक्ति दिएका थिए। प्रचण्डको यो अभिव्यक्तिपछि पार्टी किचलोले फेरि अर्को मोड लिएको हो। असार १० गतेदेखि सुरु भएको नेकपा स्थायी समितिको बैठक पार्टीको आन्तरिक विवादका कारण निरन्तर स्थगित हुँदै र सर्दै आएको छ। हरेक दिनजसो बालुवाटारमा ओली र प्रचण्डबीच छलफल भए पनि अहिलेसम्म कुरा मिलेको छैन। प्रचण्ड, माधव नेपाल, झलनाथ खनाललगायतले ओलीको राजीनामा माग्दै आएका छन् भने ओलीले कुनै पनि पदबाट अहिले राजीनामा दिने अवस्था नरहेको बताउँदै आएका छन्। पछिल्लो पटक एउटा कुनै पदबाट राजीनामा दिन आग्रह गर्दा पनि ओलीले इन्कार गरेका छन्। ओलीले जस्तोसुकै परिस्थिति पनि सामना गर्न आफू तयार रहेको तर राजीनामा दिएर जिम्मेवारीबाट नभाग्ने बताउँदै आएका छन्। प्रधानमन्त्री ओलीले आफूलाई हटाउन भारत सक्रिय भएको र होटल एवं दूतावासमा चलखेल भइरहेको भनी दिएको पछिल्लो अभिव्यक्तिपछि पार्टीभित्र विवाद चर्केको हो। स्थायी कमिटीको असार १६ गतेको बैठकमा अध्यक्ष 'प्रचण्ड', वरिष्ठ नेता झलनाथ खनाल, माधवकुमार नेपाल र उपाध्यक्ष वामदेव गौतमले प्रधानमन्त्रीको अभिव्यक्तिप्रति आपत्ति जनाउँदै प्रधानमन्त्रीबाट राजीनामा मागेपछि आन्तरिक कहलले झन् गम्भीर रुप लिएको हो। पार्टीभित्र चर्केको आन्तरिक कलहबीच नै प्रधानमन्त्री ओलीले असार १८ गते आकस्किक रुपमा संसद अधिवेशन अन्त्य गरेपछि अवस्था थप जटिल भएको हो। यसबीचमा शीर्ष तहमा पटकपटक वार्ता र छलफल भए पनि अहिलेसम्म विवाद समाधान उपाय निस्किन सकेको छैन। त्यसैगरी दोस्रो पुस्तका नेताहरु र युवा नेताहरु पनि पार्टी विवाद मिलाउन क्रियाशिल देखिएका छन् तर सहमति बन्न सकेको छैन।"
प्रदेश १ मा कोरोना संक्रमित एक हजार नजिक,"विराटनगर : पछिल्लो समय प्रदेश १ मा कोरोना संक्रमित थपिने क्रम बढ्दो अवस्थामा रहेको छ। दिन प्रतिदिन नयाँ बिरामी बढीरहँदा प्रदेश १ मा संक्रमित संख्या एक हजारको नजिक पुगेको छ। लकडाउनअन्त्यसँगै संक्रमण तीव्र रुपमा फैलन थालेको सरोकारवालाको ठम्याइ छ। सामाजिक विकास मन्त्रालयका प्रवक्ता डा सुरेश मेहताकाअनुसार मंगलबारसम्ममा संक्रमित संख्या नौ सय ६६ पुगिसकेको छ। मंगलबारमात्रै २१ जना नयाँ संक्रमित थपिएका छन्। मोरङका १७, झापाका तीन, ओखलढुंगाका एक जनामा संक्रमण पुष्टि भएको जानकारी मेहताले दिए। मोरङको विराटनगर महानगरपालिकामा ११ पुरुष र पाँच महिला, कटहरी गाउँपालिकामा एक महिला, झापाको झापा गाउँपालिकामा दुई र बिर्तामोडका एक पुरुष तथा ओखलढुंगाको सिद्धीचरण नगरपालिकाका एक पुरुषको रिपोर्ट पोजिटिभ आएको उनको भनाइ छ। प्रदेश १ मा मंगलबार आठ सय २३ जनाको पीसीआर परीक्षण गरिएको छ। एक सय ९९ महिला र छ सय २४ पुरुषको परीक्षण गर्दा एक सय ९३ महिला र छ सय नौ पुरुषको रिपोर्ट नेगेटिभ आएको डा मेहताले बताए। प्रदेशमा हालसम्म ४० हजार आठ सय ४२ जनाको कोरोना परीक्षण भइसकेको छ।"
ओझेलमा खप्तडको नैनी (फोटो फिचर),"अछाम : साँफेबगरबाट ३० किलोमिटर मोटर बाटो गुडेर फेरि ३ किलोमिटर पैदल हिँडेपछि नैनी पुगिन्छ । धार्मिक तथा पर्यटकीय स्थलको रुपमा परिचित नैनीलाई अझै सडकले छुन सकेको छैन । साँफेबगर नगरपालिका१२ मा रहेको नैनीले अछामलगायत सुदूरपश्चिमका विभिन्न जिल्लालाई चिनाउने गर्दछ । गंगा दशहरा मेलामा खप्तड जाने श्रदालु भक्तजनहरु नैनीहुँदै पदमार्गबाट खप्तड जाने गर्दछन् । खप्तडको काखैमा रहेको नैनी एकदमै सुन्दर र मनमोहक छ। पूर्वतिर बडिमालिका मन्दिरको सुन्दर दृश्य, पश्चिममा धार्मिक तथा पर्यटकीयस्थल खप्तड रहेको छ । करिब ३ सय रोपनी क्षेत्रफल ओगटेको नैनीमा विभिन्न भगवानका शिला, मूर्ति तथा शालिक राखिएका छन् ।निर्माण गरिएका हेलिप्याड र खेलमैदानले नैनीको थप सुन्दरता थपिदिएको छ। स्थानीय सरकार गठन भएको ३ वर्ष पुगिसकेको छ। तर पनि नैनीमा सडक पुग्न सकेको छैन । खप्तड गाउँमा यसै वर्ष भर्खर सडक पुगेको छ । नैनीसम्म भने अझै सडक पुग्न सकेको छैन । सतीयुगमा भगवान शिवले आफ्नी पत्नी सतीदेवीलाई खप्तडबाट मालिका लैजाने क्रममा यस ठाउँमा बास बस्दा सतीदेवीको एक नेत्र (आँखा) यो ठाउँमा खस्दा उक्त ठाउँको नाम नेत्र रहेको भन्ने विश्वास छ । यही नामको अपभ्रन्सहुँदै अहिले यो ठाउँलाई नैनी भन्ने गरिन्छ । नैनी भन्ने वित्तिकै उज्जल रानाको नाम जोडिन आउँछ । नैनीलाई स्वर्ग बनाउन रानाको हात छ । २०६५ सालबाट रानाले आफ्नै लगानीमा यस ठाउँलाई धार्मिक तथा पर्यटकीयस्थल बनाउन लागेका हुन् । आफ्नै लगानीमा डेढ करोडको लागतमा निमार्ण कार्य सुरु गरेको रानाले बताए । उनले भने, 'धनगढीमा रहेको घर र जग्गा बिक्रीबाट आएको डेढ करोड रकमले काम सुरु गरे।यसका साथै पर्यटन बोर्डबाट २७ लाख प्राप्त भयो। स्थानीय तहबाट भने कुनै सहयोग पाएको छैन।अन्य ठाउँबाट आर्थिक जुटाउने काममा लागिपरेको छु।' नैनीमा सानो घर छ । राना त्यही बस्ने गर्छन् । त्यहाँ गएका पर्यटकलाई नैनीको बारेमा उनी जानकारी गराउँछन्।अछाम, बाजुरा, डोटी र बझाङको संगमस्थलमा अवस्थित खप्तड पुग्न सबैभन्दा छोटो मार्गका रूपमा रहेको खप्तडको नैनीबाट पाटन पुग्न करिब चार घण्टा पैदल हिँड्नुपर्छ। खप्तड घुम्न जाने पर्यटकलाई खानबस्न सजिलो होस् भनेर खप्तडको तल्लो तुका गाउँमा होमस्टे सञ्चालनमा ल्याइएको थियो । ०७४ सालमा स्थापना गरिएको होमस्टे सडक नपुगेका कारण खाली छन् । पर्यटकलाई खान बस्न सजिलो होस् भनेर होमस्टे सञ्चालनमा ल्याइएको खप्तडका अध्यक्ष प्रकाश रानाले बताए। भूकम्पप्रतिरोधी छुट्टै पाँच घर निर्माण गरेर यहाँका स्थानीयको जीविकोपार्जनका लागि होमस्टे सञ्चालनमा ल्याइए पनि सडकका कारण पर्यटक पुग्न सकेका छैनन्।"
कोरोनाबाट विश्वभर ६ लाख ५४ हजारको मृत्यु,"पेरिस : विश्वभर महामारीका रुपमा फैलिएको कोरोना भाइरसका कारण ६ लाख ५४ हजारभन्दा बढीको मृत्यु भएको छ । विश्व स्वास्थ्य संगठनकाअनुसार विश्वभर कूल संक्रमित करिब १ करोड ६६ लाखमध्ये करिब १ करोड २ लाख व्यक्ति कोरोनाको संक्रमणबाट मुक्त भएका छन् । अझै पनि करिब ६६ हजार व्यक्ति गम्भीर अवस्थामा उपचार गराइरहेका छन् । कोरोना भाइरस फैलिन नदिन सोमबार विश्वका विभिन्न मुलुकमा कडा नियमहरु घोषणा गरिए पनि कोरोना संक्रमितको संख्या निरन्तर बढेको देखिएको छ । युरोपेली मुलुकहरुले पहिलो चरणमा गरिएका लकडाउनका कारण सिर्जित आर्थिक क्षतिको पुनरुत्थान गर्न होसियारीपूर्वक कदमहरु चाल्न थालेका छन् । यी देशमा पर्यटन क्षेत्र खुला गर्न थालिएको छ, तर कोरोनाको दोस्रो लहर उत्पन्न हुन नदिन विशेष सावधानी अपनाइएको छ । स्पेनको पर्यटन उद्योगले नयाँ चुनौतीको सामना गर्नु परेको छ । बेलायत सरकारले स्पेन भ्रमण गर्ने बेलायती हरेक पर्यटकले स्वदेश फर्किएपछि अनिवार्य रुपमा क्वारेन्टाइनमा बस्नुपर्ने नियम जारी गरेको छ । यसबाट धेरै बेलायती पर्यटक र टुर अपरेटर्सले बेलायतीहरुको भ्रमण रद्द गरेका छन् । हङकङमा कोरोना भाइरसको नयाँ संक्रमण शृंखला शुरु भएपछि सार्वजनिक स्थलमा अनिवार्य रुपमा मास्क लगाउन आदेश दिएको छ । बेल्जियमले पनि सामाजिक दूरीका नियममा कडाई गर्न थालेको छ । यसैबीच, अमेरिकामा ह्वाइट हाउसले राष्ट्रपति डोनल्ड ट्रम्पका राष्ट्रिय सुरक्षा सल्लाहकार रोबर्ट ओब्रायनलाई कोरोना भाइरसको संक्रमण पुष्टि भएको जनाएको छ । सोमबार साँझसम्म, विश्वमै सबैभन्दा बढी कोरोना संक्रमित देखिएको संयुक्तराज्य अमेरिकामा थप ५७ हजार व्यक्ति पोजेटिभ देखिएका छन् । जोन्स हप्किन्स विश्वविद्यालयको विवरणअनुसार संयुक्तराज्य अमेरिकामा कोरोना संक्रमितमध्ये एक लाख ४७ हजार ५८८ जनाको मृत्यु भएको छ । विश्व स्वास्थ्य संगठनले भने देशहरुका सीमाहरु बन्द गर्न जरुरी नरहेको बताएको छ । डब्लुएचओका आपतकालीन निर्देशक माइकल रायनले भने, 'विश्वको अर्थतन्त्रका लागि, विश्वका गरिबका लागि यो दिगो रणनीति होइन ।' उनले सबै मुलुकमा कोरोना भाइरस विभिन्न शैलीमा फैलिने गरेकाले पनि सबै मुलुकलाई एकै ठाउँमा राख्न नहुने बताएका छन् ।"
"कालिकोटको रास्कोटमा ठाँउठाँउमा पहिरो : ६ जना बेपत्ता, दुई जना घाइते","कालिकोट : कालिकोटको रास्कोट नगरपालिका वडा नं १ बहुलतोलामा पहिरो जाँदा पाँच जना बेपत्ता भएका छन्। रास्कोट नगरपालिका वडा नं १ स्थित जयबहादुर शाहीको घर पहिरोले पुरिएपछि उनको पाँच जनाको परिवार बेपत्ता भएका हो। जिल्ला प्रहरी कार्यालय कालिकोटका सूचना अधिकारी यक्षराज जोशीका अनुसार जयबहादुर शाहीसहित उनका छोरा नविन शाही, छोरी संगिता शाही, गौरा शाही, भदई नाता पर्ने अस्मिता शाही राती घरमा सुतिरहेको अवस्थामा पहिरोले पुरिएर बेपत्ता भएका हुन्। गए रातीदेखि आएको अविरल वर्षासँगैको पहिरोले बेपत्ता भएकाको खोजी गर्न प्रहरीको टोली घटना स्थल पुगे पनि पहिरो नरोकिएका कारण खोजी कार्य गर्न सकिएको छैन। प्रहरीका अनुसार रास्कोट नगरपालिका वडा नं १ कै तुसार खोलामा आएको पहिरोले टेकबहादुर टमट्टाको घर पुरिंदा बेलकोषा शाही पुरिएकी छन्। स्थानीय यशोधा टमट्टा र मयसरा टमट्टा घाइते भएका छन्। यस्तै रास्कोट नगरपालिका वडा नं ९ फुगाडमा आएको बाढीले कर्णाली करिडोर फुगाडमा नेपाली सेनाले बनाएको बृलिबृज र पुल नजिकैको विष्णु बुढ थापा र पदमबहादुर थापाको घर बगेको छ। रास्कोटमा मात्र चार वटा घर पहिरोमा पुरिएका छन्। फुगाडमा गाडी पास हुने बेलिबृज बगेपछि कर्णाली करिडोर पनि अवरुद्ध भएको छ। कालिकोट र बाजुराको यातायात सम्बन्ध विच्छेद भएको छ। यस्तै जिल्लाको नरहरीनाथ गाँउपालिका वडा नं ९ लालुको खुलालु लालु सडक खण्ड अन्तरगत गर्खेको भीरमा खसेको पहिरोमा पुरिएका पारस भण्डारीको दुई दिनसम्म पनि उद्धार भएको छैन। पहिरो नरोकिएकाले उनको उद्धार गर्न नसकिएको जिल्ला प्रहरी प्रमूख डिएसपी श्यामबाबु ओलियाले बताए। उनका अनुसार पहिरोमा पुरिएका भण्डारीको उद्धारका लागि नेपाली सेना, नेपालल प्रहरी र सशस्त्र प्रहरीको टोली घटना स्थलमै छ। जिल्लाका अन्य पहिरोबाट प्रभावित स्थानमा प्रहरी परिचालन गरिएको छ। जिल्ला प्रशासन कार्यालयले अझै वर्षा नरोकिएकाले सबै नागरिकलाई सचेत हुन आग्रह गरेको छ। प्रमुख जिल्ला अधिकारी चन्द्रप्रससाद गैरेले सार्वजानिक रुपमा सूचना जारी गरी विपद्का समयमा सबैले पूर्व तयारी र सचेत रहनका लागि अपिल गरेको बताए। नेपाली कांग्रेस कालिकोटले पहिरो प्रभावित क्षेत्रतिर उद्धार तथा राहतका लागि पार्टीका नेता, कार्यकर्ता तथा भातृ संस्था नेविसंघ र तरुण दललाई परिचालन गरेको छ। नेपाली कांग्रेस कालिकोटका सहसचिव तथा प्रदेशसभा ख का पाटी सभापति दमनबहादुर शाहीले जिल्लाको रास्कोट तथा अन्य पहिरोबाट प्रभावित क्षेत्रमा नागरिकको सहयोगका लागि नेविसंघ, तरुण दलका साथै पार्टीका नेता तथा कार्यकर्ताहरु परिचालन गरेको जानकारी दिए।"
प्रहरीले बरामद गरेको १५ किलो धातुमध्ये आधा किलोमात्र सुन !,काठमाडौं : मंगलबार प्रहरीले काठमाडौंको कमलादीबाट बरामद गरेको १५ किलो धातुमध्ये आधा किलोमात्र सुन भएको खुलेको छ। प्रहरी प्रवक्ता निरजबहादुर शाहीका अनुसार अरु सबै साढे १४ किलो चाँदी भएको खुलेको छ। मंगलबार बिहान प्रहरी जेकजाँच छलेर भागेको बा ६ च ५५१९ नम्बरको गाडीलाई प्रहरीले पिछा गरेपछि झोला फालेर भागेको थियो। प्रहरीले उक्त झोलामा १५ किलो धातु फेला परेको थियो। धातु परीक्षण गर्दा आधा किलो सुन र बाँकी चाँदी भएको पुष्टि भएको प्रवक्ता शाहीले बताए। प्रहरीले परीक्षणका लागि नेपाल रत्न तथा आभूषण संघमा धातु पुर्याएको थियो। प्रहरीले धातुसँगै झोलाबाट दुई पेस्तोल पनि बरामद गरेको छ। अझैसम्म गाडी मालिक र सुन जाँदी मालिकको पहिचान हुन सकेको छैन। मंगलबार दिउँसो महानगरीय प्रहरी परिसर काठमाडौंले बरामद सामान भने सार्वजनिक गरेको छ।
"यौनकर्मी, समलिंगी, जुवाडे र जँड्याहालाई कोर्रा हान्ने डरलाग्दो चलन !","जकार्ता : इन्डोनेसियामा दुई महिलालाई यौनकर्मी बेचबिखन गरेको भन्दै सार्वजनिक रुपमा १ सय पटकसम्म कोर्रा हानियो । उक्त घटना यहाँको परम्परावादी कानुन लागु भएको एस प्रान्तको हो । सुमात्राको छेउमा पर्ने यस मुस्लिम बाहुल्य क्षेत्रमा इस्लामिक स्यारिय कानुन लागु भएको छ । जहाँ वेश्यावृत्ति, जुवातास, जाँडरक्सी, समलिंगी व्यवहार गर्नेहरुमाथि कोर्रा लगाइन्छ । कोरोनाभाइरस महामारीका कारण भीडमा प्रतिबन्ध लगाइए पनि सोमबार दर्जनौँ मानिस लाङसा सहरमा यौनकर्मी जोडीलाई कोर्रा लगाउने कार्यक्रममा सहभागी भएका थिए । तर महिलाहरुको मुखमा मास्क थिएन । हिजाब लगाउने ती महिलाहरुलाई अरु पाँच यौनकर्मीसँगै गत मार्चमा पक्राउ गरिएको थियो । लाङसाको इस्लामिक स्यारिय एजेन्सीका प्रमुख अजी अस्मानुद्दिनका अनुसार उनीहरुले अनलाइनमार्फत यौनजन्य प्रचार गरेर स्यारिय कानुनको उल्लंघन गरेकोमा दण्ड पाएका थिए । उनका अनुसार सरकारी अधिकारीहरु यस क्षेत्रमा यौनजन्य गतिविधि रोक्न संघर्षरत छन् । यद्यपि लाङसामा यो पहिलो सार्वजनिक कारवाही हो । इन्डोनेसियाको यस क्षेत्रमा यौनकर्मी तथा अन्य व्यवभिचारीहरुमाथि गरिने दण्डबारे मानवअधिकारकर्मीहरुले चासो देखाउँदै आएका छन् । उनीहरुले यस्तो क्रुर सजाय दिन नहुने आवाज उठाउँदै आएका छन् । इन्डोनेसियाली राष्ट्रपति जोको विडोडोले यस्तो चलनलाई अन्त्य गर्न आग्रह गर्दैआएका छन् । तर यहाँको मुस्लिम वाहुल्य समाजमा यो चलन स्वीकार्य जस्तै छ ।"
दार्चुला पहिरोमा बेपत्ता भएका दुवैजनाको शव भेटियो,दार्चुला : जिलाको दुहु गाउँपालिका ३ स्थित सल्लेखेतीमा मंगलबार बिहान पहिरोमा परी बेपत्ता दुईजनाको शव भेटिएको छ। घरको माथिबाट पहिरो खस्दा एकै परिवारका दुईजना बेपत्ता भएका थिए। सल्लेखेतीका ५० वर्षीय रामदत्त जोशी र उनकी श्रीमती ४५ वर्षीया इन्द्रा जोशीको शव फेला परेको जिल्ला प्रहरी कार्यालय दार्चुलाका सूचना अधिकारी सुरेन्द्रप्रसाद जोशीले जानकारी दिए।पहिरोमा १ भैंसी र ४ बाख्रा पनि पुरिएका थिए । दार्चुलामा पहिरोले घर पुर्दा दुई जना बेपत्ता
नेतामाथिको कारवाही रोक्न कांग्रेस सभापतिहरुको माग,"काठमाडौं : नेपाली काँग्रेसका जिल्ला सभापतिहरुले पार्टीको महाधिवेशन प्रक्रिया आरम्भ भइसकेपछि नेता तथा कार्यकर्तामाथि विभिन्न बहानामा कारवाहीको दण्ड चलाउने कार्यले महाधिवेशनको निष्पक्षतामाथि गम्भीर प्रश्न उठेको भन्दै त्यस्ता गतिविधि तत्काल रोक्न माग गरेका छन्। काठमाडौँमा उपलब्ध पार्टीका जिल्ला सभापतिहरुको सोमबार साँझ सम्पन्न बैठकले गत निर्वाचनको बेला बागी उम्मेदवार बन्ने, प्रस्तावकसमर्थक बस्ने सबैजना विधानतः स्वतः पार्टीबाट बर्खास्त हुने प्रस्ट व्यवस्था हुँदाहुँदै हालै गरिएको कारवाही रोक्न माग गरेको हो। बैठकले स्थानीय तह पार्टी समायोजन सम्बन्धमा केन्द्रीय निर्वाचन समितिले सिन्धुपाल्चोकलगायत जिल्लामा खेलेको भूमिकामा पार्टीको नीतिभन्दा नेता प्रभावको गन्ध देखिएको भन्दै निर्णय प्रक्रियामा पुनर्विचार गरी निष्पक्षता र तटस्थता कायम गर्न आग्रह गर्ने निर्णयसमेत गरेको छ। पार्टीको आगामी १४औँ महाधिवेशनको सफलता र प्रभावकारितालाई सुनिश्चित गर्नेगरी सबै जिल्लाका जनता र स्थानीय सङ्गठनको तल्लो तहसम्म पार्टीको सैद्धान्तिक, वैचारिक, साङ्गठनिक र अग्रगामी नीतिनिर्माणको सवालमा अर्थपूर्ण संवादलाई तीव्रताका साथ अघि बढाउने बैठकले निर्णय गरेको छ। पार्टीको १४ औँ महाधिवेशनको कार्यतालिका सार्वजनिक भइसकेको अवस्थामा पार्टीका विभाग वा समिति गठन गर्ने कार्य निर्वाचन आचारसंहिता, राजनीतिक नैतिकता र परम्पराविरुद्ध भएकाले यसबीच बनाइएका सबै विभाग र समिति खारेज गर्नुपर्ने निर्णय गरेको नुवाकोटका जिल्ला सभापति जगदीश्वर नरसिंह केसीले जानकारी दिए। पार्टीका जिल्ला सभापतिहरुको हेटौँडा, हलेसी र ककनी भेला तथा पार्टीको आठौँ महासमिति बैठकमा पार्टीको तल्लो तहबाट उठेका विषयलाई आगामी महाधिवेशनमा विधिवत् प्रस्तावका रूपमा अघि बढाउने बैठकले निर्णय गरेको उनले बताए। बैठकले पार्टीको १३ औँ महाधिवेशनमा सम्पूर्ण विधिप्रक्रिया पूरा गरी केन्द्रमा बुझाइएका सदस्यहरुको क्रियाशील सदस्यता तत्काल जिल्लामा पठाउनुपर्ने, अत्यावश्यक थप क्रियाशील सदस्यता पार्टी प्रणालीअनुसार पठाउने र कुनै बहानामा अन्य बाटोबाट क्रियाशील सदस्यता पठाएर निर्वाचनलाई प्रभावित गर्ने कार्य हुन नहुने कुरालाई सुनिश्चित गर्न आग्रह गरेको छ। पार्टीपार्टी बीचको एकीकरण, पार्टी समूह वा व्यक्तिको काँग्रेस प्रवेश कार्यलाई निष्ठावान् नेता र कार्यकर्ताको तेजोवध गर्ने, क्षणिक गुटगत फाइदाका लागि पार्टीलाई दीर्घकालीन क्षति पुर्याउने वा अन्य अभीष्ट पूरा गर्ने अपारदर्शी कदमका रूपमा अघि बढाउने काम नहोस् र एकदुई वा केही नेताको प्रवेशको आडमा सयौँ सङ्ख्यामा क्रियाशील सदस्यता पठाएर अनियमितता गर्ने काम नहोस् भन्नेतर्फ बैठकले नेतृत्वलाई सचेत गराएको छ। बैठकले जनताको आवाज बोल्ने र बोक्ने अभिप्रायले छायाँ सरकारको अभ्यास समेतमा उत्रिसकेको प्रमुख प्रतिपक्षी दल सौदाबाजी शक्तिका रूपमा देखिनु आत्मघाती हुने भन्दै त्यस्ता मनसाय वा भ्रमलाई चिर्दै सशक्त जनपक्षीय प्रतिपक्षको भूमिका निर्वाह गर्न आग्रह गरेको छ।"
नेकपाका युवा नेताको चिन्ता : दुर्घटना नजिक !,"काठमाडौँ : सत्तारुढ दल नेकपा एकता प्रक्रिया जटिल बन्दै गएको बेला युवा नेताहरुले चिन्ता प्रकट गरेका छन् । पर्यटनमन्त्री तथा नेकपाका नेता योगेश भट्टराईले पार्टीको वर्तमान स्थितिलाई लक्षित गर्दै अवस्था दुर्घटनातर्फ उन्मुख भएको बताए । उनले सबैलाई अब रोकिनुपर्ने सुझाव पनि दिएका छन् । मंगलबार नेता भट्टराईले ट्वीट गर्दै लेखेका छन्, दुर्घटना नजिक देखिन्छ । सबै रोकिऔ । सल्लाहा गरौ । नेता भट्टराईले उक्त अभिव्यक्तिको प्रसंग नखुलाए पनि सामाजिक सञ्जालमा उनको प्रतिक्रियामा कमेन्ट गर्नेहरुले पार्टी विभाजन उन्मुख अवस्थालाई चित्रित गरेका छन् । पछिल्लो समय नेकपामा अध्यक्ष तथा प्रधानमन्त्री केपी ओली समूह र ओली इतर समूहबीच टकराब चलिरहँदा मन्त्री भट्टराईबाट यस्तो प्रतिक्रिया आएको हो । झण्डै एक महिनाअघि ओलीविरुद्ध प्रचण्ड, वामदेव गौतम, माधव नेपाल लगायत नेताहरु छलफलमा जुटिरहँदा योगेश पनि ओलीविरोधी समूहसँग नियमित सम्पर्क र छलफलमा थिए । अध्यक्ष ओलीले पार्टी बैठक छल्दैआएपछि अन्य नेताहरु रुष्ट बनेका छन् । यही साता अर्का अध्यक्ष प्रचण्डले दिएको अभिव्यक्तिलाई पार्टी विभाजनको संकेतको रुपमा पनि व्याख्या गरिएको छ ।"
कपिलवस्तुमा पनि समुदायमा कोरोना भाइरस फैलियो,"कपिलवस्तु : कपिलवस्तुमा पनि समुदायस्तरमा कोरोना भाइरस संक्रमण फैलन सुरु भएको छ । मंगलबार बिहान नमूना स्वाब परीक्षण रिर्पोटअनुसार जिल्लामा थप ३४ जनामा कोरोना संक्रमण पुष्टि भएको छ । संक्रमितमध्ये २८ जना पुरुष र ६ जना महिला शिवराजनगरपालिकाका स्थानीय रहेको स्वास्थ्य कार्यालयले जनाएको छ। पुष्टि भएका संक्रमितमध्ये १३ जना समुदायमा रहेका व्यक्ति र २१ जना वैदेशिक रोजगारीबाट घर फर्किएका हुन् । संक्रमित ३४ जनामध्ये १२ जना भारत, ४ जना दुबई, २ जना साउदी अरेबिया र ३ जना कतारबाट आएका हुन् । समुदायमा रहेका संक्रमित १३ जनामध्ये शिक्षक, वडाअध्यक्ष, वडा सचिव, विद्यार्थी लगायत छन् । सबै संकलित स्वाब नमूना राष्ट्रिय जनस्वास्थ्य प्रयोगशाला टेकु काठमाडौंमा परीक्षण गरिएका हुन् । जिल्लामा कोरोना संक्रमितको संख्या ७ सय ९६ जना पुगेको छ । कोरोना संक्रमण समुदायस्तरमा फैलिइ सकेको भएपनि समुदायस्तरमा यसको व्यापक परीक्षण हुन सकेको छैन । संक्रमण नियन्त्रणका लागि स्थानीय प्रशासनले अनिवार्य रुपमा मास्क लगाएर हिँडडुल गर्न निर्देशन गरेको छ । प्रहरीले मास्क नलाउने व्यक्तिलाई पक्राउ गरी कारबाही समेत थालेको छ ।"
प्रहरी हेडक्वार्टरका २७ जनामा कोरोना संक्रमण,काठमाडौं : नेपाल प्रहरी हेडक्वार्टरमा कार्यरत २७ प्रहरीमा कोरोना संक्रमण पुष्टि भएको छ। नेपाल प्रहरीको हेडक्वार्टरमा कार्यरत २७ जना प्रहरीमा कोरोना पुष्टी भएको हो। नेपाल प्रहरीका प्रवक्ता निरजबहादुर शाहीका अनुसार हेडक्वार्टरमा कार्यरत प्रहरी जवान र हवलदार बढी रहेका छन्। त्यस्तै हेडक्वार्टरमा गाडी मर्मत गर्नेहरु रहेका छन्। उनीहरुको प्रहरी अस्पतालमा उपचार भइरहेको शाहीले बताए। नेपालमा हालसम्म १८ हजार ७ सय ५२ जना संक्रमित भएका छन्। जसमध्ये १३ हजार ७ सय ५४ जना निको भएर ३र फर्किएका छन्। त्यस्तै कोरोनाले ४८ जनाको ज्यान गएको छ।
मलेशियाका पूर्वप्रधानमन्त्री भ्रष्टाचार मुद्दामा दोषी ठहर,"मलेशियाका पूर्वप्रधानमन्त्री नजिब रजाक लाखौँ डलर भ्रष्टाचार भएको एउटा मुद्दामा दोषी ठहर भएका छन्। भ्रष्टाचारसम्बन्धी विभिन्न मुद्दामध्ये पहिलोको निर्णय सुनाउँदै अदालतले उनी विरुद्ध लागेका सातवटै अभियोगमा नजिब दोषी भएको ठहर गरेको हो। उनले आपराधिक प्रयोजनका लागि विश्वासघात गरेको, सम्पत्ति शुद्धीकरण र अख्तियार दुरुपयोगजस्ता अभियोगहरु अस्वीकार गरेका थिए। उक्त मुद्दालाई मलेशियाको कानुनी शासन स्थापना र भ्रष्टाचार नियन्त्रणको प्रयासको महत्त्वपूर्ण परीक्षा मानिएको थियो । मलेशियाको वनएमडीबी नामक कोष अपचलन काण्डले विश्वभरि भएका जालसाजी र भ्रष्टाचारलाई उजागर गरिदिएको छ । उच्च अदातलका न्यायाधीश मोहमद नज्लान मोहमद गजलीले सबै प्रमाणका आधारमा अभियोजन पुष्टि भएको घोषणा गरेका हुन्। मंगलवारका फैसलाहरु सरकारी कोषबाट तात्कालिक प्रधानमन्त्रीका निजी खाताहरुमा चार करोड २० लाख रिङ्गिट (झन्डै एक करोड अमेरिकी डलर) सारेको विषयसँग सम्बन्धित छन्। नजिब सन् २००९ देखि २०१८ सम्म प्रधानमन्त्री थिए। उनले आफूले गल्ती नगरेको बताउँदै आफ्ना आर्थिक सल्लाहकारहरुले झुक्याएको दाबी गरेका छन्। उनकाअनुसार फरार भएका झो लूले उनलाई भ्रममा पारेका थिए।झो लूलाई अमेरिका र मलेशियामा मुद्दा चलाइएकको छ। तर उनी आफू निर्दोष भएको बताउँछन्। नजिबका वकिलहरुले उनको खातामा आएको रकम साउदी राजपरिवारबाट चन्दा आएको बताइएको तर्क गरेका थिए। नजिबलाई प्रत्येक अभियोगका लागि १५ देखि २० वर्ष कारागार हुनसक्छ। यसअघि नजिबले आफ्नो विपक्षमा फैसला आए पुनरावेदन गर्ने बताएका थिए।"
कोरोनाबाट स्याङ्जाका युवाको साउदीमा मृत्यु,"स्याङ्जा : रोजगारीका लागि साउदी अरब पुगेका गल्याङ्का ३४ वर्षीय रोशन श्रेष्ठको कोरोनाबाट मृत्यु भएको छ । गल्याङ् नगरपालिका ८ तिनदोवाटे घर भएका श्रेष्ठको उपचारका क्रममा अस्पतालमा मृत्यु भएको एनए मिडिया जनसम्पर्क निर्देशक बालकृष्ण पंगेनीले जानकारी दिए । कोरोना सङ्क्रमण देखिएपछि साउदी अरबको दम्मामस्थित सेन्ट्रल हस्पिटलमा भर्ना गरिएको हो। उपचारकै क्रममा ३५ दिनमा आइतबार उनको मृत्यु भएको बताइएको छ । उनी नेपालमा लकडाउन हुनुभन्दा एक दिन अघिमात्र साउदी अरब पुगेको निर्देशक पंगेनीले बताए ।श्रेष्ठका पत्नी, आमा र एकजना भाइ छन् । पत्नीसहित साउदी बस्दै आएका श्रेष्ठले पछिल्लो पटक पत्नीलाई काठमाडौंमा बस्ने व्यवस्थापन मिलाएर आफूमात्र ५ महिनाअघि साउदी उडेका थिए ।"
करेन्ट लागेर बालकको मृत्यु,रुकुम : करेन्ट लागेर सल्यानमा एक बालकको मृत्यु भएको छ । जिल्लाको शारदा नगरपालिका७ भट्टाचौरका १४ वर्षीय टोपेन्द्र बुढाथोकीको मृत्यु भएको प्रहरीले जानकारी दिएको छ । आँप खान रुखमा चढेको बेला उनलाई करेन्ट लागेको थियो । घर नजिकै आँपको रुखमा चढेका युवकको बालकको करेन्ट लागेर घटनास्थलमै मृत्यु भएको जिल्ला प्रहरी कार्यालय सल्यानका प्रहरी निरीक्षक लक्ष्मण ओलीले जानकारी दिए । विद्युत् तारले आँपको रुख छोएका कारण बालकलाई करेन्ट लागेको उनले बताए । जिल्ला अस्पतालमा पोष्टमार्टमपछि बालकको शव परिवारलाई बुझाइएको छ ।
हङकङबाट पहिरो पीडितलाई ११ लाख २५ हजार सहयोग,"अनोज रोक्का हङकङ : पर्वत मञ्च हङकङको संयोजकत्वमा पर्वत दुर्लुङ्का पहिरो पीडितलाई हङकङबाट ११ लाख २५ हजार आर्थिक सहयोग प्रदान गरिएको छ। पहिरोमा परेर ज्यान गुमाएका ९ घरपरिवारलाई जनही १ लाख १५ हजार, पहिरोमा सामान्य क्षति भएका ६ घरपरिवारलाई जनही १५ हजार रुपैयाँ प्रदान गरियो। एक कार्यक्रमबीच पहिरो पीडित घरपरिवारलाई पर्वत मञ्च हङकङका प्रतिनिधि एवम् चारभञ्जयाङ् तमु समाज हङकङका निवर्तमान अध्यक्ष गंगाबहादुर गुरुङ र कुस्मा नगरपालिका वडा नं ३ का वडाध्यक्ष तेजप्रसाद पाध्याले संयुक्तरुपमा रकम हस्तान्तरण गरेका थिए। मञ्चका अध्यक्ष दुर्गा गुरुङ मिलन भन्छन्, 'पर्वत मञ्चको पहलमा सम्पूर्ण सहयोगी संस्थाले साथ दिनुभयो। हामी विदेशमा छौं तर आफ्नो घरगाउँ पहिरोले बगाउँदा आफ्ना छिमेकी पहिरोसँगै हराउँदा हामी पनि बेचैन भयौं। सबैबाट आर्थिक सहयोग संकलन गरेर प्रदान गरेका छौं। उहाँहरुको आफन्त फर्काउन त सक्दैनौं तर दुखी रहेको घाउमा हाम्रो सहयोगले सहानुभुती अवश्य प्रदान गर्नेछ।' आर्थिक सहयोग संकलन अभियानमा हङकङमा रहेका आर्थर डाँडाखर्क समाज, पञ्चासे सहयोग समिति, देउपुर देउराली समाज, बाजुङ समाज, पर्वत पुन मगर समाज, सुकुटी ग्रुप, पैयुं खोला समाज, तमु समाज, चारभञ्ज्याङ् तमु समाज, भुका समाज लगायतले आर्थिक सहयोग गरेका थिए। पर्वतको कुस्मा नगरपालिका ३ दुर्लुङको ढकालबारीमा जेठ ३१ गते राती भिषण पहिरो गएको थियो। पहिरोमा परेर ९ जनाले ज्यान गुमाएका थिए। दुर्लुङमा गएको पहिरोको बारेमा भुगर्वविद्को टोलीले एक अध्ययन प्रतिवेदनसमेत सार्वजनिक गरिसकेको छ। अध्ययनले ३ घण्टाभन्दा बढी लगातार भारी वर्षापछि भिरालो जमिनमा पहिरो उत्पति भइ सतहको माटो र रुख, विरुवासमेत बगाउँदै समथर स्थानमा केही समय थुनिन गइ विशाल विस्फोटन हुँदा तटीय क्षेत्रको समथर भूभागका बस्तीमा असर पारेको निष्कर्ष निकालेको छ।"
एम्बुलेन्स दुर्घटना,बैतडी : बैतडीको दोगडाकेदार गाउँपालिकाको एम्बुलेन्स सोमबार राती दुर्घटनामा परेको छ । डिलाशैनी गाउँपालिकाको गण्न्नामा बिरामी छोडेर गाउँपालिकातर्फ आउँदै गरेको एम्बुलेन्स महकाली लोकमार्गको सतबाँझ गोकुलेश्वर सडकखण्डको दोगडाकेदार गाउँपालिका ५ चम्तडी भन्ने ठाउँमा दुर्घटनामा परेको प्रहरीले जनाएको छ । नाअ ९८८ नम्बरको एम्बुलेन्स सडकबाट करीब २ सय मिटर तल खसेको जिल्ला प्रहरी कार्यालयका प्रवक्ता प्रहरी निरीक्षक किसन चन्दले जानकारी दिए। एम्बुलेन्समा चालक मात्रै रहेका र उनी सकुशल रहेका प्रहरीले जनाएको छ । दुर्घटनामा परेको एम्बुलेन्स पूर्ण रुपमा क्षतिग्रस्त भएको छ भने दुर्घटनाको कारण भने खुल्न नसकेको प्रहरीले जनाएको छ।
"एकै वडामा १४ योजना, असारमै सकियो अढाइ करोड","ओखलढुंगा : सिद्धिचरण नगरपालिकाको ४ नं वडामा पर्ने रुम्जाटार समथर रुपमा फैलिएको एउटै गाउँ हो। यहाँका गाउँले असार महिनाभर विकासको कामले व्यस्त रहे। विगत झैं यसवर्ष पनि आर्थिक वर्षको अन्त्यमा बजेट पाएपछि काम सक्ने चटारो स्थानीयलाई पर्यो। त्यसमाथि एकै टोलमा १४ वटा उपभोक्ता समिति गठन गरेर योजना सम्झौता गरिएपछि उपभोक्ताको रुपमा काम गर्न प्रायः सबै घरधुरीका उपभोक्ताले भ्याए। रोचक कुरा चाहीं सबै योजना सडक स्तरोन्नति शीर्षकमा थियो। तर काम भने सिंढी बनाउनेदेखि, गल्लीमा सोलिङ गर्ने र माटो बिछ्याउनेसम्मका थिए। यी सबैलाई गोलमटोल सडक स्तरोन्नति नाम दिइएको हो। जेठको २६ र २७ गते सम्झौता भएका योजना असारको २५ भित्र सम्पन्न गर्ने म्याद थियो। सोही म्यादमा सबैले योजना सम्पन्न गरे। तर काम गुणस्तरीय नभएको गुनासो छ। १४ वटा सडक स्तरोन्नतिमा २ करोड ३० लाख ४० हजार बजेट विनियोजन भएको थियो। साँच्चै इमानदारीका साथ इस्टिमेट अनुसारको काम प्राविधिक राखेर नापजाँच गरी मूल्यांकन गर्ने हो भने एक करोडभन्दा बढीको काम भएको छैन, निर्माण व्यवसायीसमेत रहेका रुम्जाटारकै एक स्थानीयले भने, तर दुई करोडभन्दा बढी पैसा सकिएको छ। बजेट आउनु राम्रो हो, तर सदुपयोग हुन सकेन। सोलिङ कति ठाउँमा भत्किन थालेको छ भने कतै सिंढी पुराना पर्खालमा सिमेन्ट लगाएर बनाइएको छ। सोलिङ भनेर मापदण्डबिना नै जथाभावी ढुंगा बिच्याइएको छ। त्यसरी राखिएका ढुंगा ट्याक्टर चलाउँला उप्किन थालेका छन्। योजनाहरु ९ लाख ६० हजारदेखि २८ लाख ८० हजारसम्मका थिए। केही योजनाहरु उपभोक्ताले गुणस्तरीय निर्माण गरे पनि धेरैजसोले आँखाको छारो हाल्ने काम मात्र गरेको स्थानीयको भनाइ छ। अझ उपभोक्ता समितिमा पार्टीका कार्यकर्ता मात्र राखेको गुनासो छ। नेकपा बाहेकका अन्य पार्टीमा आबद्धलाई समितिमा नराखेको कांग्रेसका एक कार्यकर्ताले बताए। उनले कांग्रेस आबद्ध हो भन्ने थाहा भएपछि गठन गरिएको समितिबाटै खोजीखोजी हटाएर नेकपाकै कार्यकर्ता राखेको आरोप लगाए। पुरानै पर्खालमाथि ढुंगा जोडेर माथिबाट सिमेन्टले लिपे जस्तो गरेर काम सकेका छन्, नाम उल्लेख नगर्ने शर्तमा एक युवाले भने, प्राविधिक र उपभोक्ता समितिको मात्र मिलेमतो भए त हुन्थ्यो। यहाँ त प्रत्येक जसो घरका सदस्यको संलग्नता भएकोले कोही बोल्न नसक्ने अवस्था छ। समय अभाव हुँदा गुणस्तीय भएन उपभोक्ता समितिका पदाधिकारीहरु पनि हतारमा काम गर्दा भनेजस्तो निर्माण गर्न नसकेको स्वीकार्छन्। हतारमा काम गर्दा केही न केही असर त परेकै छ। भनेजसरी काम गर्न अलि गाह्रो भयो, गुरुधाम चोकदेखि ठुलढिक जाने सडक स्तरोन्नति उपभोक्ता समितिका सचिव दिपेश श्रेष्ठले भने, अलि समय पाएको भए पक्कै योभन्दा गुणस्तरीय काम हुने थियो। यी सबै योजनाको बजेट, योजना सम्झौता र कार्यान्वयन पक्ष हेर्ने प्रदेश सरकार अन्तर्गतको पूर्वाधार विकास कार्यालयले भने सोचेभन्दा राम्रो काम भएको दावी गरेको छ। हामीले त यो एक महिनामा काम नै गर्न सक्दैनन् होला भन्ठानेका थियौं, पूर्वाधार विकास कार्यालयका प्रमूख राजेश्वर महतोले भने, तर काम मात्र समयमा सकेनन्। गुणस्तर पनि राम्रो देखियो। गुणस्तरीय काम नभएको भन्ने गुनासोमा उनले कुनै व्यक्तिको स्वार्थ अनुसारको काम नगर्दा आरोप मात्र लगाएको बताए। पूर्वाधार विकास कार्यालयले संचालन गरेको उपभोक्ता समिति अन्तर्गतको २२ वटा योजनामा १४ वटा रुम्जाटारमा मात्र छनौट भएका थिए। बाँकी ८ वटा योजना मात्र अन्य स्थानीय तहमा संचालित छन्। यस विषयमा प्रदेशको भौतिक पूर्वाधार विकास मन्त्रालयले पत्र लेखेको आधारमा ती योजना छनौट गरी संचालन गरेको प्रमुख महतोले बताए। प्रदेश १ को भौतिक पूर्वाधार विकास राज्यमन्त्री रुम्जाटारकै स्थानीय भएकोले पनि बजेट रुम्जाटारलाई प्राथमिकता दिई विनियोजन गरेको आरोप अन्य स्थानीय तहका जनप्रतिनिधिको छ। समानुपातिक ढंगबाट नभइ विभेदपूर्ण तवरले बजेट विनियोजन गरेको आरोप उनीहरुको छ। यस विषयमा प्रदेश सभाका अर्थ समितिका सभापति मोहन खड्काले संसदमै बजेट विनियोजन समानुपातिक नभएको विषय उठाएका थिए।"
संक्रमित बढेपछि पुतलीबजार १० दिन बन्द,"स्याङ्जा : पुतलीबजार नगरपालिका मंगलबारदेखि पूर्ण बन्द गरिने भएको छ। कोरोना भाइरस संक्रमण बढेसँगै नगरपालिका सिल भएको हो। कोभिड क्राइसिस म्यानेजमेन्ट सेन्टरको बैठकले मंगलबारदेखि १० दिनका लागि पुतलीबजार सिल गर्ने निर्णय गरेको प्रमुख जिल्ला अधिकारी गंगााबहादुर क्षेत्रीले जानकारी दिए। कोरोना संक्रमण समुदाय स्तरमा फैलने सक्ने अनुमान गर्दै सचेत र सावधानी अपनाउनु पर्ने बैठकको निष्कर्ष छ। नगरभित्र कोरोना संक्रमण फैलन नदिने उद्देश्यले अत्यावश्यक कामबाहेक बाहिर ननिस्कन नगरबासीलाई आग्रह गरिएको छ। बाहिर निस्कनु परेमा अनिवार्य माक्स, सेनिटाइजरको प्रयोग गर्न र उच्च सतर्कता अपउनाउन सुझाव छ। सार्वजनिक तथा निजी सवारी साधन सबै बन्द गरिने, अत्यावश्यकबाहेक सम्पूर्ण पसल बन्द गरिने, बैंक तथा वित्तीय संस्थाले नियन्त्रित भइ स्वास्थ्य सुरक्षा मापदण्ड अपनाइ सेवा प्रवाह गर्नु पर्ने, अत्यावश्यकबाहेकका पसल तथा अन्य व्यवसाय, उद्योग बन्द गराउन व्यवसायीका छाता संगठनलाई जानकारी गरेको प्रजिअ क्षेत्रीले बताए। जिल्ला प्रहरी कार्यालयमा कार्यरत २१ जना प्रहरी कर्मचारीमा कोरोना पुष्टि भएसँगै संक्रमण समुदायमा फैलन नदिन नगरपालिका सिल गरिएको हो। पुतलीबजारमा हालसम्म २८ जना कोरोना संक्रमित पुष्टि भएका छन् भने ५ जना निको भएर घर फर्केका नगर स्वास्थ्य प्रमुख विष्णु काफलेले जानकारी दिए। जिल्लाभर संक्रमितको संख्या २ सय २३ पुगेको छ। तीमध्ये १ सय ८३ जना निको भएर घर फर्केका छन् भने २ जनाको मृत्यु भएको स्वास्थ्य प्रमुख यामप्रसाद शर्माले बताए।"
"पहिरोले घर बगाउँदा दुईको मृत्यु, चारजनाको उद्धार","रुकुम : रुकुम पश्चिममा पहिरोले घर बगाउँदा दुईजनाको मृत्यु भएको छ । जिल्लाको बाँफिकोट गाउँपालिका९ स्यालामा मंगलबार बिहान घरमाथिबाट पहिरो आउँदा दुई युवाको मृत्यु भएको प्रहरीले जानकारी दिएको छ । सोमबार रातभर परेको अविरल वर्षापछि आएको पहिरोले स्थानीय जसवीर कामीको घर बगाएको हो । पहिरोले घर बगाउँदा जसबीरका २२ वर्षीय छोरा नवीन विक र छिमेकीका १६ वर्षीय छोरा बलबहादुर सुनारको मृत्यु भएको जिल्ला प्रहरी कार्यालय रुकुम पश्चिमका प्रमुख डिएसपी ठगबहादुर केसीले जानकारी दिए । पहिरोले घर बगाएको ५ घण्टा पछि नवीन र बलबहादुरको शव भेटिएको थियो । उक्त घटनामा अन्य ४ जनाको उद्धार गरिएको डिएसपी केसीले जानकारी दिए । जसवीरकी पत्नी ६० वर्षीया झुपी कामी, बुहारी २२ वर्षीया व्युझना कामी, नातिनी ५ वर्षीया कोपिला कामी र ३ वर्षीया रितु कामीको उद्धार गरिएको थियो । घरभन्दा १० मिटरमाथिबाट आएको पहिराले उक्त घर झण्डै डेढ सय मिटर तल रहेको किमाना खोलामा पुर्याएको छ । घरको माथिल्लो तलामा सुतेकालाई प्रहरी र स्थानीयले जीवितै उद्धार गरेका थिए भने तल्लो तलामा सुतेका नवीन र बलबहादुर घरसँगै बगेका थिए।"
नेकपा स्थायी कमिटी बैठक सुरु : प्रधानमन्त्री अनुपस्थित,"काठमाडौं : लामो समयदेखि स्थगित हुँदै आएको सत्तारुढ नेपाल कम्युनिस्ट पार्टी (नेकपा) स्थायी कमिटी बैठक सुरु भएको छ । बालुवाटार स्रोतका अनुसार भर्खरै बैठक सुरु भएको हो । यसअघि देशभर बाढी पहिरोको जोखिम बढेपछि बैठक स्थगित भएको थियो । मंगलबार बिहान ११ बजेका लागि बोलाइएको बैठक पार्टी अध्यक्ष एवम् प्रधानमन्त्री केपी ओलीले थप छलफल आवश्यक भएको भन्दै रोकेका थिए । अध्यक्ष ओलीको अनुपस्थितिमै अर्का अध्यक्ष पुष्पकमल दाहाल प्रचण्डले बैठक सुरु गरेका हुन् । बैठकअघि अध्यक्षद्वय ओली र प्रचण्डसँगै वरिष्ठ नेता झलनाथ खनालबीच छलफल भएको थियो । लामो समय स्थगित भएर सुरु भएको बैठकले पार्टी भित्रको विवाद मिलाउने अपेक्षा गरिएको छ । मंगलबार मात्र उपाध्यक्ष वामदेव गौतमले दुवै अध्यक्षको शक्ति सन्तुलनका लागि ६ बुँदे सुझावसहितको विज्ञप्ति सार्वजनिक गरेका छन् । यसअघि साउन ६ गते बसेको स्थायी कमिटी बैठक राहत र उद्धारमा जुट्ने प्रस्ताव पारित गर्दै स्थगित भएको थियो । साउत ६ गतेको बैठकमासमेत प्रधानमन्त्री ओली उपस्थित थिएनन् । नेकपा स्थायी कमिटी बैठक पटकपटक गरेर १० पटक स्थगित भएको छ । बुधबार ११ बजे बोलाइएको बैठक स्थगित गरेर पौने २ बजे सुरु भएको हो । १० असारदेखि जारी स्थायी समिति बैठकमा प्रधानमन्त्री एवं अध्यक्ष केपी शर्मा ओलीको राजीनामाको विषयले प्रवेश पाएपछि विवाद उत्कर्षमा छ। पार्टी महाधिवेशनमा गएर अध्यक्ष ओलीले सम्मानजनक नेतृत्व हस्तान्तरण गर्ने या महाधिवेशनपूर्व नै ओलीको विकल्प खोजेर जाने भन्नेमै नेकपा शीर्ष नेताबीच विवाद छ। ओली र दाहाल गत असार १८ गतेयता निरन्तर छलफलमा छन्। ओलीले दुवै पदबाट राजीनामा नदिने अडान लिइरहेका छन्। दाहालले प्रधानमन्त्री र पार्टी अध्यक्ष दुईमध्ये एउटा पदबाट राजीनामा दिन ओलीलाई भनिरहे। त्यहीबीच साउन ३ को सचिवालय बैठकअघि दुई नेताबीच विवाद हल गर्ने उपायस्वरूप अर्ली महाधिवेशन गर्ने, ओलीले महाधिवेशनमा दाहाललाई सहयोग गर्नेलगायत विषयमा करिब सहमति जुटेको थियो। त्यसपछि सचिवालयमा ओलीले मंसिरमै महाधिवेशन गर्ने प्रस्ताव ल्याए। दाहाल मौन बसेरै सहमति जनाए। तर, खनाल, माधव नेपाल र श्रेष्ठले महाधिवेशन मंसिरमै सम्भव नभएको भन्दै प्रश्न उठाए। त्यसपछि फेरि दाहाल मंसिरमै महाधिवेशन नहुने भन्दै पछि हटेका थिए। त्यसयता ६ साउनमा थोरै समयका लागि स्थायी समिति बैठक बस्यो। ९ साउनमा दाहालओली एक चरण छलफलमा बसे। तर, त्यसपछि छलफलसमेत हुन सकेन। सहमति नजुटेपछि दुवै पक्ष आआफ्ना रणनीति बनाउनै लागिपरे। दाहालले वरिष्ठ नेता नेपाल, खनाल प्रवक्ता श्रेष्ठ, उपाध्यक्ष वामदेव गौतम र सचिवालय सदस्य रामबहादुर थापासँग पटकपटक छलफल गरे। ओलीले पनि दाहाल र नेपालनिकट प्रभावशाली नेता, केही मन्त्रीसम्मलाई अलगअलग भेटेर छलफल गरे। आफूनिकट नेतासँगको छलफल दुवै पक्षले निरन्तर जारी राखे। दाहालले सोमबार पनि खुमलटारस्थित निवासमा बिहान र साँझ दुईपटक खनाल, नेपाल र श्रेष्ठसँग सामूहिक छलफल गरे। गृहमन्त्रीसमेत रहेका सचिवालय सदस्य रामबहादुर थापासँग पनि एक्लै छलफल गरे। बेलुकी महासचिव विष्णु पौडेलसँग पनि छलफल गरे। उपाध्यक्ष गौतम भने बोलाए पनि सोमबार दाहाल निवास पुगेनन्। दाहालनेपाल पक्षले ओली अनुपस्थित रहे पनि स्थायी समिति बैठक अगाडी बढाउने योजना बनाएको छ। प्रधानमन्त्री ओलीको असार १४ को अभिव्यक्तिबारे बोल्न बाँकी नेताले बोल्न चाहे समय दिने, नत्र नियमित एजेन्डामै बैठकलाई फर्काएर छलफल गराउने, एउटा निष्कर्षमा बैठकलाई लैजाने रणनीति देखिएको छ। ओली पक्षले भने साउन ३ को सचिवालय बैठकमा महाधिवेशनमा जाने विषयमा नेताहरूबीच सहमति बनेको र त्यसको लिखित प्रस्ताव तयार पारेर महाधिवशेनमै जाने गरी अगाडि बढ्नुपर्ने पक्षमै अडान केन्द्रित राख्ने रणनीति बनाएको छ। ओलीले पनि दिनभर निकट नेताहरुसँग बालुवाटारमा छलफल गरेका थिए।"
एनसेल छात्रवृत्ति तथा उत्कृष्टता सम्मान २०७७ प्रदान,"काठमाडौं : एनसेल प्राईभेट लिमिटेडले ईन्जिनियरिङ अध्ययन संस्थान, पुल्चोक क्याम्पसलाई एनसेल छात्रवृत्ति तथा उत्कृष्टता सम्मान २०७७ अन्तर्गतको नगद पुरस्कार रकम हस्तान्तरण गरेको छ । आफ्नो व्यावसायिक सामाजिक उत्तरदायित्व कार्यक्रम एनसेलले पुल्चोक क्याम्पसका पाँच संकायका उत्कृष्ट विद्यार्थीलाई प्रत्येक वर्ष छात्रवृत्ति तथा उत्कृष्टता सम्मान गर्दै आएको छ। कोरोना भाइरस रोगको महामारीका कारण शैक्षिक संस्थाहरु हालबन्द रहेका र औपचारिक कार्यक्रम गर्न सम्भव नभएकोले एनसेलले यो वर्षको छात्रवृत्ति तथा उत्कृष्टता सम्मान अन्तर्गतको नगद पुरस्कार रकम रु २४ लाखको चेक पुल्चोक क्याम्पसलाई हस्तान्तरण गरेको हो । सो नगद रकम एनसेलका प्रतिनिधीले पुल्चोक क्याम्पसका क्याम्पस प्रमुखप्राडा लक्ष्मण पौडेललाई हस्तान्तरण गरेका हुन् । 'एनसेल छात्रवृत्ति र उत्कृष्टता सम्मान हाम्रा विद्यार्थीहरुका लागि एउटा ठूलो प्रेरणा र प्रोत्साहन बन्दै आएको छ । मेहनती र जेहनदार विद्यार्थीहरुको सम्मान गरिने यो कार्यक्रमका लागि हामी एनसेल प्रति सधै आभारी छौं,' क्याम्पस प्रमुखप्राडा पौडेलले भने । पुल्चोक क्याम्पसले छात्रवृत्ति तथा उत्कृष्टता सम्मानका लागि उत्कृष्ट ठहरिएका विद्यार्थीहरुलाई एनसेलसँग रहेको सम्झौता बमोजिम ईलेक्ट्रिकल, ईलेक्ट्रोनिक्स्, कम्प्युटर, सिभिल र मेकानिकल ईन्जिनियरिङ संकायका १८ जना विद्यार्थीलाई छात्रवृत्ति र ६ जनालाई उत्कृष्टता सम्मानको जनही रु १ लाखनगद हस्तान्तरण गर्ने गरिन्छ । प्राविधिक शिक्षालाई प्रोत्साहन गर्दै युवा प्रतिभाहरुको पहिचान र उनीहरुको शैक्षिक उत्कृष्टताको कदर गर्नु यस कार्यक्रमको उद्येश्य रहेको छ । एनसेल छात्रवृत्ति विभिन्न पाँच संकायमा स्नातकतहको प्रथम, दाेस्राे र तृतीय वर्षको वार्षिक परीक्षामा प्राप्त गरेको उत्कृष्ट नतिजाको आधारमा क्रमशः दाेस्राे, तृतीय र चौथो वर्षमा अध्ययनरत विद्यार्थीले प्राप्त गर्दछन् भने पाँचवटै संकायका छात्रा मध्येबाट उत्कृष्ट नतिजा ल्याएका दाेस्राे, तृतीय र चौथो वर्षमा अध्ययनरत एकएकजना गरी तीन छात्राले यो छात्रवृतिपाउने गर्दछन् । यसैगरी उत्कृष्टता सम्मानअन्तर्गत ईलेक्ट्रिकल, ईलेक्ट्रोनिक्स्, कम्प्युटर, सिभिल र मेकानिकल ईन्जिनियरिङ संकायमा सर्वोत्कृष्ट नतिजा सहित स्नातकतहकोे पढाइ सकाएका प्रत्येक संकायका ११ जना र यी पाँचै संकायका छात्राहरु मध्यबाट सर्वोत्कृष्ट ठहरिएकी एक छात्रालाई उत्कृष्टता सम्मान प्रदान गर्ने गरिन्छ। हरेक छात्रवृत्ति तथा उत्कृष्टता सम्मान पुरस्कारको राशि रु १,००,००० रहेको छ ।"
विराटनगरमा कोरोना परीक्षण गर्ने मेसिन बिग्रियो,"विराटनगर : विराटनगरको कोसी अस्पतालमा स्वाब परीक्षण गरिंदै आएको पीसीआर मेसिनमा एक्कासि खराबी आएको छ। मेसिन सोमबार रातीबाट बिग्रिएपछि तत्काल मर्मतका लागि काठमाडौं पठाउने तयारी भइरहेको अस्पतालले जनाएको छ। दिनभर काम गरेको मेसिनमा कस्तो खालको समस्या आएको हो भन्ने यकिन हुन नसक्दा स्वाब परीक्षणको काम तत्काललाई अन्योलनमा परेको हो। अस्पतालका मेडिकल सुपरिटेन्डेन डा चुमनलाल दासले केही दिनदेखि प्राविधिक समस्या देखिंदै आए पनि सोमबार रातीबाट भने मेसिनले काम नै गर्न छाडेको जानकारी दिए। आन्तरिक रुपमै समस्या समाधानको प्रयास गरिए पनि सम्भव नभएपछि पीसीआर मेसिन मर्मतका लागि काठमाडौं पठाउने तयारी गरिएको जानकारी उनले दिए। मेसिन अभावमा काम नरोकियोस् भनेर विराटनगरको एक औषधि सप्लायर्सबाट केही समयका लागि अर्को मेसिन जडान गरेर स्वाब परीक्षण कार्यलाई भने निरन्तरता दिइने दासले बताए। तर अस्पतालको आफ्नो मेसिन बिग्रिएपछि स्वाब परीक्षणमा भने समस्या हुने अवस्था आएको छ। काठमाडौंबाट मर्मत गरेर मेसिन ल्याएपछि सप्लायर्सले मेसिन पुनः फिर्ता लैजाने बताइएको छ। उक्त पीसीआर मेसिन केही वर्षअघि केन्द्र सरकारले एचआइभी एड्सको भाइरस पहिचानका लागि अस्पताललाई उपलब्ध गराएको थियो। नयाँ मेसिन प्राप्त हुन नसक्दा त्यसैलाई २०७६ चैतबाट प्रयोगमा ल्याएर कोरोना भाइरसको परीक्षण हुँदै आएको थियो। अस्पतालको प्रयोगशाला शाखाकाअनुसार भाइरस पत्ता लगाउन अटोमेटेड र म्यानुअल्ली तरिकाबाट पीसीआर गरेर अन्तिम रिपोर्ट आउने गर्दछ। एक दिनमा कम्तीमा ७२ वटा स्वाबको रिपोर्ट दिने क्षमता मेसिनको थियो। तर क्षमताभन्दा बढी स्वाब परीक्षण गर्नु पर्ने अवस्थाका कारण मेसिन बिग्रिएको हुन सक्ने अस्पतालले जनाएको छ। प्रयोगशालामा कार्यरत ७ जना कर्मचारीले बिहान ८ बजेटबाट निरन्तर बेलुका ११ बजेसम्म दैनिक दुई सय ५० वटासम्मको रिपोर्ट निकाल्ने गरेका थिए। क्षमताभन्दा बढी परीक्षण गर्नु परेकै कारण ओभरलोड भएर समस्या आएको हुन सक्ने अस्पताल स्रोतले जनायो। अस्पतालका अनुसार पछिल्लो केही दिन यता ७२ वटा रिपोर्टका लागि तयार रहँदा मेसिनले १० देखि १५ वटा नमुना पहिचान नगर्ने अवस्था रहेको थियो। केही दिनदेखि मेसिनले १० देखि १५ वटा रिपोर्ट नदिने गरेको र पुनः परीक्षण गर्नुपर्ने अवस्था रहेको दासले बताए। केही दिनदेखि प्राविधिक समस्या देखिंदै आएको थियो। तर पछिल्लो समय एक्कासि काम गर्ननै छाड्यो, उनले भने, मर्मत गरेर मेसिन सञ्चालनमा ल्याउने जनशक्ति हामीसँग छैन। त्यही भएर तत्काल काठमाडौं पठाउनु पर्ने अवस्था आएको छ। यसैबीच, एक जना स्टाफ नर्समा कोरोना संक्रमण पुष्टि भएपछि कोसी अस्पतालको पोष्टन्याटल वार्ड सिल गरिएको छ। उक्त वार्डमा सुत्केरीपछि बच्चासहित राखिंदै आएको थियो। वार्ड सिल गरेर त्यहाँ कार्यरत ३२ जना स्वास्थ्यकर्मी र कर्मचारीको स्वाब परीक्षणका लागि संकलन गरिएको छ। त्यहाँबाट दुई सिफ्टमा कार्यरत २० जना नर्सिङ स्वास्थ्यकर्मी र १२ जना अन्य कर्मचारीको स्वाब संकलन गरिएको दासले बताए। उनीहरुको रिपोर्ट भने आउन बाँकी छ।"
टेक्ससबाट सगुनमा लगानी गर्ने अवसर खुल्ला,"टेक्सस : नेपाली प्रवासीद्वारा स्थापना गरेको सागुनमा अब टेक्सास राज्यका बासीहरुले पनि लगानी गर्न सक्ने भएको छ । सगुनले गत वर्ष देखि मिनी आइपीओ मार्फत आफ्नो स्वामित्व शेयर विश्वभरि विक्री गर्दै आइरहेको थियो । तर मिनी आइपीओ मार्फत अमेरिकाका केहि राज्यहरुबाट ती राज्यहरुका कानूनी प्रावधानका कारण सिधै लगानी गर्न अनुमति थिएन । जसका लागि सगुनले टेक्ससमा सम्वन्धित निकायबाट छुट्टै अनुमति लिनु पर्ने थियो जुन हालै सगुनले प्राप्त गरेको छ । अमेरिकामा, इंडिया र नेपालमा स्थापित भएको सगुनमा विश्वभरिबाट लगानीको अवसर प्राप्त हुंदा अमेरिकाकै केहि राज्यहरुबाट भने लगानी गर्न नपाएको भन्दै टेक्सस स्थित समुदाय विशेष गरि नेपाली समुदायबाट आएको गुनासोलाई सम्वोधन गर्न यो अवसर उपलब्ध गराउन सकिएको सगुनका कोफाउण्डर कविन्द्र सिटौलाले जानकारी गराए । सिटौलाका अनुसार टेक्सस राज्यबाट मिनी आइपीओ मार्फत लगानीको अवसर उपलब्ध गराउन नसकेकोमा दुःख थियो । तर अहिले भने टेक्सस राज्यमा बसोबास गर्ने नेपाली लगायत सबै समुदायलाई सरकारी निकायबाट अनुमति प्राप्त गरि लगानी गर्न पाउने अवसर खुल्ला गर्न सकेका छन् । हाल सम्म सगुनमा ३ करोड स्टोरी पोस्ट भैसकेका छन् र लगभग २ अर्ब स्टोरी भयूस भैसकेका छन् र अहिले सम्म लगभग ४ अर्ब १७ करोड स्मार्ट कोइन प्रयोगकर्ताहरुले सगुनमा कमाइसकेका छन् भने ७४ करोडको स्मार्ट कोइन किनमेलका लागि प्रयोग भैसकेका छन्। सगुनले चाँडै ः  ( ) पनि बजारमा ल्याउँदै छ।"
सावधान ! मास्क नलगाउँदा कारबाहीमा परिएला,डडेल्धुरा : जिल्ला सदरमुकाम बागबजार क्षेत्रमा मास्कको प्रयोग नगरी हिँडडुल गर्नेलाई प्रहरीले कारबाही गर्न थालेको छ। पहिलो पटकका लागि कारबाहीमा परेकालाई एक सय रुपैयाँ जरिवाना गरेको छ । प्रहरीले मास्क प्रयोग नगर्ने १९ जनालाई सोमबार कारबाही गरेको हो । मंगलबार पनि मास्कबिना सदरमुकाम आउने र जथाभावी घुम्ने मानिसलाई कारबाही गरिएको प्रहरीले जनाएके छ । उनीहरुलाई पहिलो पटक एक सय रुपैयाँका दरले जरिवाना गरी सम्झाइ बुझाइ गरी छोडिएको प्रहरी सहायक निरीक्षक चन्द्र धामीले बताए ।जरिवानावाफत गरिएको कारबाहीबाट एक हजार नौ सय रुपैयाँ राजश्व संकलन भएको प्रहरी सहायक निरीक्षक धामीले बताए । लकडाउन खुले पनि कोरोना भाइरसको जोखिम भने कम भएको छैन । कोरोना भाइरस संक्रमणबाट जोगिन सरकारले मास्कको प्रयोग अनिवार्य गरेको छ । जिल्ला सदरमुकाममा मास्कबिनाका सवारी चालक र स्थानीयलाई कारबाही गरेको प्रहरीले जनाएको छ । कोभिड१९ को सङ्क्रमण फैलिन नदिन सरकारले अत्यावश्यक काममा सवारी साधन वा पैदल हिँड्दा अनिवार्यरूपमा मास्क लगाउन र सामाजिक दूरी कायम गर्न आग्रह गरेको छ ।
पहिरोको उच्च जोखिममा कपुरकोट र राप्ती राजमार्ग,"दाङ : राप्ती राजमार्गको तुलसीपुरसल्यान सडकखण्डको कपुरकोट क्षेत्र पहिरोको उच्च जोखिममा रहेको छ । राजमार्ग र कपुरकोट बजार ६५ वर्ष देखि जोखिममा छ । तर, त्यसको उचित व्यवस्थापन भने अहिलेसम्म पनि हुन सकेको छैन । ६५वर्ष देखिको पहिरो नियन्त्रणका लागि राज्यले पहल नगरेपछि अहिले सडक र कपुरकोट बजार भाँसिन सुरु भएको छ । कर्णली र प्रदेश ५ दुई प्रदेशको सीमाना, तरकारीको उत्गमस्थल कपुरकोट बजार अहिले पहिरोको कारणले संकट र अत्यन्त जोखिममा छ । राप्ती राजमार्गको सल्यानदाङ सडकखण्डको कपुरकोटमा रहेको खारा पहिरोका कारण राजमार्ग र बजार जोखिममा परेको हो । ६ दशकदेखि वर्षाको समयमा नियमितरुपमा झरिरहने पहिरो रोकथामका लागि राष्ट्रियस्तरको योजना नआउनुले त्यसको असर राप्ती राजमार्गमा र कपुरकोट क्षेत्रमा परेको स्थानीयको गुनासो छ । पहिरो नियन्त्रणको प्रयास दिर्घकालिन हुन नसकेका कारणले राप्ती राजमार्गको सल्यानदाङ सडकखण्ड समेत भासिन थालेको छ । यसलाई अझै रोक्न पहल नभएमा पूर्णरुपमा राजमार्ग पहिरोमा विलय हुने प्राय निश्चित जस्तै छ । सो सडकखण्डमा रहेर लामो समय काम गरेका इन्जिनियर शिव नेपालले यसलाई रोकथाम गर्न विशेष अध्ययनको आवश्यकता भएको बताए । 'जमिनमुनिको समस्याले यस्तो भएको हो यसलाई पत्ता लगाउनलाई विशेषज्ञ सहितको टोलीले अध्ययन गर्न जरुरी छ,' उनले भने,' तीन पहाडको संगम भएको र माटो कमजोर भएकाले यो क्षेत्र अति जोखिममा छ । जिल्लास्तरमा पनि यसलाई अति जोखिममा राखेर संरक्षणको काम भइरहेको छ । ' सडक इन्जिनियर उक्त क्षेत्र संरक्षण नगरे ३ ४ वर्षका कपुरकोट पुरै जोखिममा रहने र ठूलो धनजनको क्षति हुने बताइ रहेका छन् ।'कपुरकोट पूर्णरुपमा जोखिममा रहेको छ त्यसको संरक्षणको योजना सञ्चालन गर्दा ठूलो रकम खर्च हुन्छ त्यसकारण पनि अब बस्ती स्थानान्तर गर्नुपर्छ,' जिल्ला भूसंरक्ष्ण कार्यालय सल्यानमा पूर्व प्रमुख शेषदत्त चौधरीले भने,' क्षति घटाउन बस्ती नै उठाएर अर्का ठाउँमा सार्नु पर्ने देखिन्छ ।' सल्यान जिल्लाको सबैभन्दा ठूलो पहिरो कपुरकोट खारा पहिरोले राजमार्ग छुन केही मिटर मात्रै बाँकी छ । यसलाई नियन्त्रण र रोकथाम नगरेमा अबको केही वर्षमै राप्ती राजमार्गको सो सडकखण्ड पूर्णरुपमा विलय हुने जिल्ला भूसंरक्षण कार्यालय पूर्वप्रमुख शेषदत्त चौधरीले बताए । कपुरकोटमा दिनानुदिन बढिरहेको पहिरोले राजमार्गलाई क्षति गरेर बगाएमा सल्यान, दाङ, रोल्पा, रुकुम, जाजरकोट डोल्पा लगायतका जिल्लाको केन्द्रीय सम्पर्कलाई टुटाउने छ भने आवतजावत समेत बन्द हुने तथा लाखौं नागरिक मर्कामा पर्ने निश्चित छ । राप्ती राजमार्ग अहिले यी जिल्लाको मुख्यद्वारका रुपमा रहेको छ । यसैगरी कपुरकोट र त्यहाँ रहेको बस्तीमा असर गरे त्यसको प्रभाव दाङको तुलसीपुरबजारमा समेत पर्नेछ। राप्ती राजमार्गको कपुरकोटको दक्षिणतिर रहेको पहिरोले राजमार्गलाई मात्रै नभएर जिल्लाका केही सरकारी कार्यालय तथा स्थानीय बजारलाई समेत संकटमा राखेको छ । राष्ट्रिय अदुवा बाली अनुसन्धान कार्यक्रमको कार्यालय, सल्यान रोल्पा सडक, कपुरकोट बजारमा समस्या छ । करिब ६५ वर्ष अघिदेखि सुरु भएको पहिरो ७०० मिटर लम्बाई र ३०० मिटर चौडाई तथा ३० मिटर गहिराइ रहेको छ । पहिरोले १६ हेक्टर जमिन ओकटेको चौधरीले जानकारी दिए । कमेरो सेतो रंगको, रातो ग्रेग्रान मिसिएको कालो चिम्टयाइलो ३ थरीको माटो भएकाले पानी पर्दा एकदम कमलो र चिप्लो हुने सुख्खा याममा चट्टान जस्तो कडा हुने भएकाले पनि बढी संवेदनसिल पहिरो भएको उनले बताए । यसको नियन्त्रणका लागि राज्यले दिर्घकालीन तर ठूलो खालको योजना ल्याउनुपर्ने चौधरीको भनाइ छ । पहिरोलाई न्यूनीकरण गर्न सामान्य प्रयास भएपनि ठूलो प्रयास हुन सकेको छैन । चार वर्ष पहिले पहिरोको कारण कपुरकोटको मुल बजारको क्षेत्रमा भाँसियो । केही घरहरु पहिरोले लग्यो । बजार क्षेत्रमा राप्ती राजमार्गको केही भाग २ मिटर तल भाँसियो । अहिले राजमार्ग र कपुरकोट बजार क्षेत्र पहिरोको कारण भासिरहेको छ । पहिरोले बगाउँदा कपुरकोटमा रहेको कालिका मावि पूर्णरुपमा क्षति भएर स्थानान्तरणनै हुनु परेको छ । अहिले विद्यालय अर्को स्थानमा सञ्चालन भइरहेका छ । बर्सेनि नियमितरुपमा कपुरकोट बजार र राप्ती राजमार्ग भासिन थालेपछि स्थानीय त्रसित हुँदै आएका छन्। कपुरकोट बजार भासिन थालेको स्थानीय व्यवसायी चन्द्रकमल वलीले जानकारी दिए । बजार क्षेत्रमा रहेको झण्डै ३० मिटर सडक र सो आसपासमा रहेका घरहरु भासिन थालेका हुन् । राममार्ग भाँसिदा गएको पहिरोको कारण राप्ती लोकमार्गसँगै रहेको कालीका मावि विस्थापित भएर स्थानान्तरण भएको थियो भने अहिले बस्ती नै विस्तापन हुने अवस्थामा पुगेको छ । स्थानीय व्यवसायी वलीले सडकको दक्षिणतिरको जमिन र त्यहाँ भएका घर भाँसिएको र घरको केही भाग भिरालो भएको र दक्षिणतिरको आधा सडक समेत भाँसिएको अवस्थामा छन्। 'घरका पिलर भाँचिए, आगन भाँसियो, पसल भित्रका टारी उकालो र ओरालो लागेका छन्,' उनले भने,राज्यले यति हुँदासम्म कुनै पहल गरेको छैन ।' वर्षयाममा स्थानीय राती घरमा बस्न छोड्ने गरेका छन् भने दिउँसो पनि डराइ डराइ घरमा बस्ने गरेका स्थानीयको भनाइ छ ।पहिरोकै कारण राष्ट्रिय अदुवा वाली अनुसन्धान कार्यालय कपुरकोट समेत जोखिममा रहेको छ । पहिरोका कारण कपुरकोट संकटमा परेको छ, सडक खण्डमा यातायात व्यवसाय सञ्चालन गर्दे आएका सवारी धनी खडक विसिले भने, जमिन भासिएका कारण ढुक्कसँग यातायातका साधन चलाउन समेत अपठेरो हुने गरेको छ । राप्ती राजमार्ग ,कपुरकोट क्षेत्रको बस्ती र व्यापारिक केन्द्रमा आश्रीत व्यापारी, कृषकहरुको भविश्य तथा राष्ट्रिय अदुवावाली अनुसन्धान परियोजनाको कार्यक्रम समेत जोखिममा रहेको चौधरीको तर्क छ । त्यस्तै दाङ तुल्सीपुर बसपार्कक्षेत्रको बस्ती ,रक्षाचौर टरिगाउँ उरहरी समेतको हजारौं बस्तीको बिजोग हुने अवस्था आउन सक्नेछ। सल्यानका प्रदेश सभा सदस्य तथा कणैली प्रदेशका आर्थिक मामिलामन्त्री प्रकाश ज्वालाले कपुरकोटको खारा पहिरोको समस्या रहेको बताए । उनले आफू जनप्रतिनिधि भएदेखि केही प्रयास गरिहरको भन्दै केन्द्रीय सरकारको समन्वयमा मास्टर प्लान निर्माण योजना अघि सानुपर्ने अवस्था आएको बताए। 'पहिले भन्दा धेरै काम भएको छ, मन्त्री ज्वालाले भने, तर खतरा कायमै छ, यसलाई व्यवस्थापन गर्न सकिने भने ठूलो विपद आउन सक्छ । उनले संघसँगको समन्वयमा क्षेत्र प्रदेशको प्राथामिकतामा रहेको बताए । ४२ सालदेखिको प्रयास तत्कालिन जिल्ला भूसंरक्षण कार्यालय सल्यानले ४२ सालदेखि पहिरो नियन्त्रणका लागि वार्षिकरुपमा कार्य योजनामा राख्दै आएको थियो। एक लाख बढी बराबरको तारजाली बाध्ने काम गरिरहेको बताएको छ । ठूलो रकम नभएकाले सानो तिनो बजेटले तारबार वायु इन्जिनिरिङको काम मात्रै भूसंरक्षणले सामान्य रोके पनि दिर्घकालीन नभएको चौधरीको भनाइ छ । अहिले उक्त कार्यालय जिल्लामा छैन । अन्य निकायले यसतर्फ ध्यान दिएका छैनन् । उनले ४२ सालदेखि अहिले यो पहिरोका लागि झण्डै एक करोड जति खर्च भएको पूर्वप्रशासकको आंकलन छ । राष्ट्रिय ठूला योजना रोकथामका लागि नआए उक्त क्षेत्र पहिरोले बगाउने स्थानीय बताउँछन्।"
नेकपाको विवाद मिलाउन वामदेवको ६ बुँदे प्रस्ताव,"काठमाडौं : पार्टीभित्र देखिएको विवाद समाधानका लागि भन्दै नेकपा उपाध्यक्ष वामदेव गौतमले ६ बुँदे प्रस्ताव अगाडि सारेका छन्। सार्वजनिक भएको एक पत्रमा गौतमले ओलीलाई एकता महाधिवेशनको अध्यक्ष र प्रचण्डलाई सम्पूर्ण कार्यकारी अधिकारसहितको अध्यक्ष बनाउने प्रस्ताव गरेका छन्। गौतमको प्रस्तावमा ओलीलाई प्रधानमन्त्री पदमा यथावत राख्ने भनिएको छ । मंगलबार उपाध्यक्ष गौतमले सार्वजनिक गरेको बिहानै दुई अध्यक्षलाई बुझाइएको छ। प्रस्तावमा पार्टीको एकता महाधिवेशन सहमतिमा आयोजना गर्ने, प्रधानमन्त्रीका दैनिक काममा पार्टीले हस्तक्षेप नगर्ने तर सरकारले राष्ट्रिय तथा अन्तर्राष्ट्रिय महत्वका विषयमा निर्णय गर्नुपूर्व पार्टीको सचिवालयमा परामर्श गर्ने कुरा उल्लेख गरिएको छ। त्यसैगरी संसदमा नीति तथा कार्यक्रम र बजेट प्रस्तुत गर्नुपूर्व सचिवालयको परामर्श लिने। अबदेखि पार्टीका बैठक पार्टी कार्यालयमा आयोजाना गर्ने लगायतका प्रस्ताव पनि गौतमले अघि सारेका छन्।"
सुन चाँदीको मूल्यमा निरन्तर वृद्धि,काठमाडौं : कोरोना महामारीका कारण अन्तर्राष्ट्रिय बजारमा अस्थिर रहेको सुन चाँदीको मूल्य स्थानीय बजारमा आज पनि अप्रत्याशित रुपमा बढेको छ । नेपाली बजारमा मंगलबार सुनको मूल्य प्रतितोला ९८ हजार २ सय पुगेको छ । नेपाल सुन चाँदी व्यवसाय महासंघले जनाएअनुसार सोमबार प्रतितोला ९७ हजार ५ सयमा कारोबार भएको सुन एकैदिन ७ सयले बढेर आज नयाँ रेकर्ड कायम गरेको हो । तेजावी सुन तोलाको ९७ हजार ७ सय ६० रुपैयाँ तोकिएको छ । आज नेपाली बजारमा चाँदीको मूल्यमा पनि वृद्धि भएको छ । आज नेपाली बजारमा चाँदी तोलाको १२ सय ४५ रुपैयाँमा कारोबार भइरहेको छ ।
बाढीले बगाउँदा एकै परिवारका ३ जना घाइते,"भोजपुर : अविरल वर्षासँगै आएको बाढीले घर बगाउँदा एकै परिवारका ३ जना घाइते भएका छन्। बाढीले षडानन्द नगरपालिका ४, मूलपानी घर भइ वडा नं २, कुदाककाउलेको कुदामपछारमा बस्दै आएका अमृत घले, उनकी श्रीमती अनिषा घले र १८ महिने छोरीलाई बगाएको थियो। मंगलबार बिहान करिब ६ बजेतिर स्थानीय चिर्खुवा खोलामा आएको बाढीले खोला नजिकै रहेको अमृत घलेको पसलसहित एकतले घर बगाएको थियो। बाढीले अमृतका श्रीमती र छोरीलाई बगाएको थियो। घाइते तीनै जनालाई उपचारका लागि दिङला ल्याइएको जिल्ला प्रहरी कार्यालयले जनाएको छ।"
वरिष्ठ नेता पौडेल र चिनियाँ राजदूत हाउबीच भेट,काठमाडौं : प्रमुख प्रतिपक्षी दल नेपाली कांग्रेसका वरिष्ठ नेता रामचन्द्र पौडेल र नेपालका लागि चिनियाँ राजदूत हाेउ यान्छीबीच भेटवार्ता भएको छ । मंगलबार पौडेललाई भेट्न राजदूत यान्छी उनकै निवास बोहोराटारमा पुगेकी हुन् । पौडेल सचिवालयका अनुसार सयौं वर्ष पहिलादेखिको नेपाल र चीन बीचको सम्बन्ध र औपचारिक सम्बन्ध स्थापना भएको ६३औं वर्ष गाँठको अवसरमा भेट भएको हो । नेता पौडेल र राजदूत यान्छीबीचको भेटमा बीपी कोइराला र माओत्से तुङका पालादेखिको नेपाली कांग्रेस र चिनियाँ कम्युनिस्ट पार्टीबीचको सम्बन्धको विषयमा चर्चा भएको छ । भेटमा कोरोना भाइरस (कोभिड१९)को नियन्त्रणमा चीनले पाएको सफलता र नेपालमा कोरोना जोखिम नियन्त्रणको विषयमासमेत छलफल भएको छ । राजदूत यान्छीले कोरोना जोखिम नियन्त्रणका लागि नेपाललाई यथेष्ट सहयोग गर्ने बताएकी छन् । नेता पौडेल र राजदूत यान्छीबीचको भेटमा समसामयिक राजनीतिक विषयमासमेत छलफल भएको छ ।
भीरबाट खसेको ढुंगाले लागेर घरभित्रै काम गरिरहेकी महिलाको मृत्यु,दोलखा : उत्तरी दोलखाको विगु गाउँपालिका ४ लादुकको सिंगटीमा करिब पाँचसय मिटर माथिको भीरबाट खसेको ढुंगाले लागेर घरभित्रै काम गरिरहेकी एक महिलाको मृत्यु भएको छ । मंगलबार बिहान करिब साढे ८ बजेतिर भीरबाट खसेको ढुंगाले लागेर घाइते भएकी विकास थामीकी करिब ३५ वर्षीया श्रीमती रेणु थामीलाई उपचारका लागि अस्पताल लैजाँदै गर्दा मृत्यु भएको प्रहरीले जनाएको छ। ढुंगाले लाग्दा घरको जस्तापाता र ढुंगाको गाह्रो ढलेर सोही गाह्रोले च्यापिएर घाइते भएकी थामीको प्राथमिक अस्पताल चरिकोट ल्याउँदै गर्दा बाटैमा मृत्यु भएको दोलखाका प्रहरी प्रवक्ता निरीक्षक रेशम बोहराले जानकारी दिए । मृतक थामीको टाउको पछाडि र दाहिने घुँडामुनि चोट लागेको निरीक्षक बोहराले जानकारी दिए । मृतक थामीको शव प्राथमिक स्वास्थ्य केन्द्र चरिकोटमा राखिएको प्रहरीले जनाएको छ ।
पहिरोले बगाउँदा एकजनाको मृत्यु,"तानसेन : पाल्पामा पहिरोसहितको भलले बगाउँदा एकजनाको मृत्यु भएको छ । मृत्यु हुनेमा रम्भा गाउँपालिका १ हुगी अर्सदीका ३० वर्षीय दिनेश अर्याल रहेको जिल्ला प्रहरी कार्यालय पाल्पाले जनाएको छ । सोमबार राती १ बजेतिर आफ्नै खेतमा पानी हेर्न जाने क्रममा भलले बगाउँदा अर्यालको मृत्यु भएको प्रहरीले जनाएको छ । अर्यालको शव १० मिटर तल भेटिएको प्रहरीले जनाएको छ । एक महिनाअघि मात्र वडा नं १ हुगीमै एक महिलाको खोलाले बगाएर मृत्यु भएको थियो । लगातार वर्षाको कारण सिद्धार्थ राजमार्गको पाल्पा बुटवल सडक अवरुद्ध भएको छ । सडकखण्डको तानसेन नगरपालिका ८ गौडेपुल, तिनाउँ गाउँपालिकाको ३ सिद्धवावा क्षेत्र, पानी मिल क्षेत्र, पाल्पा पोखरा सडखकण्डको राम्दी क्षेत्रमा पहिरो गएपछि सडक अवरुद्ध भएको हो । पहिरो पन्छाउन डिभिजन सडक कार्यालय पाल्पाको डोजर स्काभेट प्रयोग गरिए पनि वर्षा नरोकिँदा पन्छाउन कठिनाइ भएको जिल्ला प्रहरी कार्यालय पाल्पाका सूचना अधिकारी मदन गिरीले बताए । पाल्पाको सिद्धवावा ड्याम क्षेत्रमा ठूलो ढुंगासहितको पहिरो खसेकाले पन्छाउन केही समय लाग्ने प्रहरीले जनाएको छ । लगातार वर्षा भइरहेकाले अवरुद्ध सडक सूचारु नहुँदासम्म यात्रा नगर्न र सवारी साधन संचालन नर्गन जिल्ला प्रशासन कार्यालय पाल्पाले अनुरोध गरेको छ ।"
राखेप सदस्यसचिवमा सिलवाल,काठमाडौं : राष्ट्रिय खेलकुद परिषद् (राखेप) को सदस्यसचिवमा रमेशकुमार सिलवाल नियुक्त भएका छन्। मन्त्रिपरिषद्को सोमबार बसेको बैठकले सिलवाललाई सदस्यसचिवमा नियुक्त गरेको हो। उनी दोस्रो पटक राखेपको सदस्यसचिवमा नियुक्त भएका हुन्। करिब एक वर्षअघि उनी पहिलो पटक राखेप सदस्यसचिवमा नियुक्त भएका थिए। राष्ट्रिय खेलकुद विकास ऐन२०७७ लागू भएपछि सदस्यसचिवमा नियुक्त हुने सिलवाल पहिलो ब्यक्ति हुन्। गत असार १८ गते नयाँ राष्ट्रिय खेलकुद विकास ऐन लागू भएपछि सिलवालसँगै राखेपका अन्य पदाधिकारीहरु पनि स्वतः पदमुक्त भएका थिए। सोही ऐन अनुसार सिलवाल पुनः सदस्यसचिवमा नियुक्त भएका हुन्। उनी मन्त्रिपरिषद्बाट सदस्यसचिवमा नियुक्त हुने पहिलो व्यक्ति पनि हुन्। नयाँ ऐन लागू हुनुअघि प्रचलनमा रहेको खेलकुद विकास ऐन२०४८ अनुसार सदस्यसचिवको नियुक्ति युवा तथा खेलकुदमन्त्रीले गर्ने प्रावधान थियो। यसैगरी खुला प्रतिस्पर्धाबाट सदस्यसचिव नियुक्त हुने पनि सिलवाल पहिलो ब्यक्ति हुन्। नयाँ ऐन अनुसार राखेपमा सदस्यसचिव नियुक्तिका लागि युवा तथा खेलकुद मन्त्रालयले तीन सदस्यीय सिफारिस समिति गठन गर्ने प्रावधान छ। यसरी गठित तीन सदस्यीय सिफारिस समितिले प्राप्त आवेदनमाथि छलफल गरी एक महिलासहित तीनजना सम्भावित आवेदकको नाम युवा तथा खेलकुदमन्त्रीमार्फत मन्त्रिपरिषद्मा पेस गर्ने प्रावधान छ। सोही प्रावधान अनुसार सिफारिस समितिले सदस्यसचिव नियुक्तिका लागि सिलवालसँगै लिलबहादुर थापा मगर र अञ्जु श्रेष्ठको नाम सिफारिस गरेको थियो। सोही सिफारिसका आधारमा सोमबार बसेको मन्त्रिपरिषद् बैठकले सिलवाललाई सदस्यसचिवमा नियुक्त गरेको हो। सिलवालले आफू पहिलो कार्यकालका लागि सदस्यसचिवमा नियुक्त भएको निकै छोटो समयमा १३औं दक्षिण एसियाली खेलकुद (साग) को सफल आयोजना गरेर सरकारको मन जितेका थिए। १३औं साग सफल आयोजनासँगै पदकीय दृष्टिकोणले पनि देशका लागि ऐतिहासिक बनेको थियो। १३औं सागमा नेपालले ५१ वटा स्वर्ण पदक जितेको थियो। प्रतियोगिता सुरु हुनुअघि नै सिलवालले १३औं सागमा नेपालले ५० स्वर्ण पदक जित्ने दाबी समेत गरेका थिए। पुनः सदस्यसचिव नियुक्त हुनुमा उनका लागि यो सफलताले पनि महत्वपूर्ण भूमिका निर्वाह गरेको हुनसक्छ। सदस्यसचिव पदका लागि २७ जनाले सिफारिस समितिमा आवेदन गरेका थिए। मन्त्रिपरिषद्को बैठकले राखेपको उपाध्यक्षमा शिव कोइरालालाई नियुक्त गरेको छ। कोइरालाले १३औं दक्षिण एसियाली खेलकुदमा प्रचारप्रसार तथा प्रकाशन समितिको संयोजकको भूमिका निर्वाह गरेका थिए।
"सप्तरीमा एकपछि अर्को 'लकडाउन', संक्रमितको संख्या ४ सय ६२ पुग्यो","राजविराज : संघीय सरकारले लकडाउन खुला गरेपनि सप्तरीमा भने एकपछि अर्को स्थानीय तहले कामकाज बन्द गर्दै लकडाउन गर्ने निर्णय गरेका छन् । कोरोना संक्रमण (कोभिड(१९) को जोखिम बढेको भन्दै मंगलबारदेखि राजगढ र अग्नीसाइर कृष्णसवरन गाउँपालिकाले अनिश्चितकालका लागि सार्वजनिक सेवाहरु बन्द गरेका छन् । अग्नीसाइर कृष्णसवरण गाउँपालिकाका प्रमुख प्रशासकीय अधिकृत धिरेन्द्रकुमार यादवले एक विज्ञप्ति जारी गरी समुदाय स्तरमा कोरोना संक्रमण फैलिन सक्ने उच्च जोखिम रहेकाले गाउँपालिका र वडा कार्यालयबाट प्रवाह हुने सेवा बन्द गरेको जनाए । अति आवश्यक स्वास्थ्य सेवा बाहेकका अन्य सेवा बन्द गरिएको जानकारी दिँदै यादवले हाटबजार नलगाउन, गोष्ठिसेमिनार नगर्न, भीडभाड नगर्न, पसल, व्यापार, व्यवसाय, सरकारी, गैरसरकारी र वित्तीय संस्था सञ्चालन नगर्न, नगराउन, अनावश्यक रुपमा घर बाहिर ननिस्किन विज्ञप्तिमार्फत अनुरोध गरेका छन् । अत्यावश्यक कामका लागि निस्किनु परेमा मास्कको अनिवार्य प्रयोग गर्न, सामाजिक दूरी कायम गर्न पनि सो विज्ञप्तिमा अनुरोध गरिएको छ । राजगढ गाउँपालिकाले पनि मंगलबादेखि गाउँपालिकाको अत्यावश्यक सेवाबाहेक सबै सेवा बन्द गरेको छ । विश्वव्यापी रुपमा फैलिरहेको कोरोना संक्रमण समुदायमा फैलिने सम्भावनालाई मध्यनजर गर्दै उच्च जोखिम न्यूनिकरणका लागि गाउँपालिका र वडा कार्यालय समेतबाट प्रवाह हुने सार्वजनिक सेवा बन्द गरिएको सूचना जारी गरिएको गाउँपालिका अध्यक्ष परमानन्द यादवले बताए । रुपनी गाउँपालिका १ ले पनि कामकाज ठप्प गरेको छ । राजविराजमा कोरोना संक्रमण समुदायस्तरमा फैलिएको भन्दै राजविराज नगरपालिकाले एक साताअघि मंगलबार लकडाउन कडा गर्ने निर्णय गरेको थियो । राजविराज नगरपालिका६ का ७३ वर्षीय कोरोना संक्रमित व्यापारीको मृत्युपछि 'कन्याक्ट र ट्रेसिङ' गर्दै जाँदा परिवारका पाँचजना सदस्य, उनको घर, पसल र कलेजका कामदार, छिमेकी तथा उनीहरुको परिवारमा समेत कोरोना पुष्टि हुँदै गएपछि राजविराज नगरपालिकाले बुधबारदेखि लकडाउन पूर्ण पालना गर्न गराउने निर्णय गरेको हो । बिहीबारदेखि लागू हुनेगरी जिल्ला सुरक्षा समितिको बैठकले राजविराज नगर क्षेत्रभित्र जारी गरेको निषेधाज्ञा कायम छ । समुदायमा कोरोना फैलिएको भन्दै ट्रयाकिङ र ट्रेसिङका आधारमा पीसीआर परीक्षण गर्दा संक्रमितको सङ्ख्या बढेर ४ सय ६२ पुगेको स्वास्थ्य कार्यालय सप्तरीका निमित्त प्रमुख दुनियालाल यादवले बताए । विष खाएर उपचार गराउन आएका सप्तरीको तिलाठी कोइलाडी गाउँपालिका२ का ५० वर्षीय पुरुषमा शुक्रबार कोरोना पोजिटिभ देखिएपछि गरिएको परीक्षणमा उनको परिवार र गाउँलेमा समेत संक्रमण देखिएको छ । राजविराजस्थित गजेन्द्रनारायण सिंह अस्पतालमा उपचाररत ५० वर्षीय पुरुषमा कोरोना संक्रमण पुष्टि भएपछि उनको परिवारका सदस्य र सम्पर्कमा आएका व्यक्तिको स्वाब संकलन गरी जाँच गर्दा परिवारका पाँचजना र सम्पर्कमा आएका गाउँकै एकजना संक्रमित पाइएको जिल्ला स्वास्थ्य कार्यालयले जनाएको छ । उनको परिवारका २२, २७, २९, ४० र ५१ वर्षीय पुरुष तथा सम्पर्कमा आएका वडा नम्बर ६ का २२ वर्षीय पुरुष पनि संक्रमित पाइएको स्वास्थ्य कार्यालयका निमित्त प्रमुख यादवले जानकारी दिए । भारतबाट आइ मृत्यु भएका कोरोना संक्रमित राजविराज६ का ७३ वर्षीय व्यापारीको सम्पर्कमा आएका थप दुईजनामा पनि संक्रमण देखिएको छ । राजविराज नगरपालिका ३ का २४ वर्षीय र वडा नम्बर ८ का २७ वर्षीय पुरुषमा कोरोना संक्रमण देखिएको हो । संक्रमित व्यक्तिको सम्पर्कमा आएका व्यक्तिको थप रिपोर्ट आउन बाँकी छ । गजेन्द्रनारायण सिंह अस्पतालको प्रयोगशालामा गरिएको परीक्षणअनुसार क्वारेन्टाइनमा रहेका ४ वर्षीय बालकसहित सातजना संक्रमित पनि थपिएका छन् । बलान बिहुल गाउँपालिका१ का २६ वर्षीय, वडा नम्बर२ का २० वर्षीय, वडा नम्बर३ का ४, १० र २० वर्षीय, वडा नम्बर४ का २३ र ३५ वर्षीय पुरुषमा कोरोना संक्रमण पुष्टि भएको स्वास्थ्य कार्यालयले जनाएको छ । सोमबार राती थपिएका यी १५ जना संक्रमितको स्वास्थ्य तथा जनासङ्ख्या मन्त्रालयले मंगलबार पुष्टि गर्ने तयारी गरेको छ । यसअघि सप्तरीमा आइतबार दिउँसो सातजना र राती पुनः १३ जनामा कोरोना संक्रमण पुष्टि भएको थियो ।"
ओखलढुंगाको हर्कपुरमा तीन जिल्लाको 'होल्डिङ सेन्टर' तयार,"ओखलढुंगा : ओखलढुंगाको हर्कपुरमा तीन जिल्लाका लागि 'होल्डिङ सेन्टर' तयार भएको छ । प्रदेश सरकारको सहयोगमा जिल्ला कमाण्ड पोष्टले सेन्टर तयार गरेको हो । विदेशबाट उद्धार गरेर ल्याएका नेपालीलाई सुरक्षित घर पठाउन तथा समस्या देखिएमा स्वास्थ्य परीक्षण तथा उपचारका लागि सहज होस् भनेर हर्कपुरमा होल्डिङ सेन्टर निर्माण गरिएको हो । यसअघि होल्डिङ सेन्टर सुनसरीको चतारामा थियो । विदेशबाट नेपाल आएका ओखलढुंगा, खोटाङ र सोलुका नागरिक काठमाण्डौंबाट चतारा पुगेर मात्रै आउनु पर्ने व्यवस्था थियो । यसले माथिल्लो सगरमाथाका नागरिकलाई दोहोरो समस्या भएको विषय उठेपछि प्रदेश सरकारको सहयोगमा तीन जिल्लाका नागरिकलाई घरसम्म पुर्याउन ५० शैयाको होल्डिङ सेन्टर सेवा दिने अवस्थामा तयार रहेको प्रमुख जिल्ला अधिकारी कृष्ण पौडेलले बताए । जिल्ला कमाण्ड पोष्टले सेन्टरको अनुगमन गरेर आवश्यक व्यवस्थापनको काम समेत बुधबारै गरेको छ । सुरक्षा निकायका प्रमुखहरु, सिद्धिचरण नगरपालिका, मानेभञ्ज्याङ गाउँपालिकाका प्रमुख, स्वास्थ्य प्रमुख, जिल्ला समन्वय समिति, रेडक्रस तथा कमाण्ड पोष्टका अन्य सदस्यहरुले अनुगमन गरेका थिए । हर्कपुरमा होल्डिङ सेन्टर बनाउन सांसद यज्ञराज सुनुवार, पूर्वाधार विकास राज्यमन्त्री अम्बीरबाबु गुरुङ लगायतले पहल गरेका थिए । पीसीआर गरेर मात्रै जिल्ला पठाउन माग यस्तै ओखलढुंगा, सोलुखुम्बु र खोटाङका सांसदहरूले हर्कपुर होल्डिङ सेन्टरलाई व्यवस्थित बनाउन स्वास्थ्यमन्त्रीसँग माग गरेका छन् । स्वास्थ्यमन्त्री भानुभक्त ढकालसँग भेट गर्दै सांसदले चतरा होल्डिङ सेन्टर अपाएक भएकाले हर्कपुर होल्डिङ सेन्टरलाई व्यवस्थित बनाएर सञ्चालन गर्न माग गरेका हुन् । बुधबार मन्त्री ढकाललाई भेट्न ओखलढुंगाका संघीय सांसद यज्ञराज सुनुवार, खोटाङका संघीय सांसद विशाल भट्टराई, सोलुखुम्बुका संघीय सांसद हेमकुमार राई, प्रदेश सांसद उत्तम बस्नेत, सोलुखुम्बुकै थुलुङ दूधकोशी गाउँपालिकाका अध्यक्ष असीम राईलगायतको टोली पुगेको थियो । उनीहरुले विदेशमै कोरोनाको पीसीआर नगरी आएको हकमा काठमाडौँमै पीसीआर गर्ने व्यवस्था गर्न समेत माग गरे । सांसदहरूको मागलाई स्वास्थ्यमन्त्री ढकालले हर्कपुर होल्डिङ सेन्टर व्यवस्थित बनाउने प्रतिबद्धता जनाएको सांसद सुनुवारले जनाए ।"
लुटपाटको आरोपमा चारजना पक्राउ,"इटहरी : लुटपाटको आरोपमा इटहरीबाट चारजना पक्राउ परेका छन्। पक्राउ पर्नेमा काभ्रेका जितबहादुर ट्वाटी श्रेष्ठ, सुजन तामाङ भन्ने सनबहादुर लामा तामाङ, युबराज लामा र कमल लामा छन्। उनीहरुको साथबाट प्रहरीले १२ हजार ९ सय रुपैयाँसमेत बरामद गरेको छ। उनीहरुले गत साउन ९ गते धरानबाट इटहरी आउँदै गरेको बसमा सवार धरान ८ का ५७ वर्षीय व्यापारी डम्बरप्रसाद बास्तोलालाई लुटेका थिए। बाँस्तोलाले बोकेको ९७ हजार ६०० रुपैयाँ ६ जना भएर लुटेको इलाका प्रहरी कार्यालय इटहरीले जानकारी दिएको छ। इटहरी आइपुगेर बसबाट झर्न लाग्दा उनीहरुले बाँस्तोलाले बोकेको पैसा खोसेर भागेका थिए। खबर पाउनासाथ खटिएको प्रहरीले कमल लामालाई तत्काल पक्राउ गरेको थियो। पक्राउ परेका चार जनालाई नै अदालतबाट म्याद थप गरी अनुसन्धान गरिरहेको कार्यालयले जानकारी दिएको छ। फरार दुई जनाको खोजी भइरहेको छ। प्रहरीका अनुसार कमल लामा र सनबहादुर तामाङमाथि यसअघि पनि काठमाडौंमा प्रहरीले डाका मुद्धा र अभद्र व्यवहार मुद्धा चलाइसकेको छ। उनीहरुले धरानमा बसी सुनसरी, मोरङ र झापालगायतका जिल्लाहरुमा लुटपाट, चोरी, पकेटमारी गरिरहेको समेत खुलेको छ।"
पहिरोले घर पुरिँदा तीन बालकको मृत्यु,"बागलुङ : गएरातिको अविरल वर्षासँगै गएको पहिरोले घर पुरिँदा जिल्लाको पश्चिम तमानखोलामा दुई बालकको मृत्यु भएको छ। जिल्लाको तमानखोला गाउँपालिका२ खोलेसबाङका पानबहादुर विकको घर माथिबाट आएको पहिरोले घर पुरिँदा उनका १३ वर्षीय छोरा खिमबहादुर विक र १२ वर्षीया छोरी रिता विकको ज्यान गएको हो। पानबहादुर हाल विदेशमा छन् । उनका श्रीमती होमकुमारी विकको घाइते अवस्थामा उद्वार गरिएको तमानखोला गाउँपालिकाका अध्यक्ष जोकलाल बुढाले जानकारी दिए । दुई छोराछोरी एक कोठामा सुतेका रहेछन्, उनीहरु दुवैले ज्यान गुमाएका छन्, अध्यक्ष बुढाले भने, आमा चाही अर्को कोठामा भएकाले घाइते अवस्थामा उद्वार गरिएको छ। बुर्तिबाङ प्राथमिक स्वास्थ्य केन्द्रबाट स्वास्थ्यकर्मीको टोली घटनास्थल पुगेको छ । यसैगरी, जिल्लाको निसीखोला गाउँपालिका१ मा पहिरोले घर भत्किदा ५ वर्षीय समीर परियारको मृत्यु भएको जिल्ला प्रहरी कार्यालयका प्रहरी नायब उपरीक्षक तथा सूचना अधिकारी प्रहरी नायब उपरीक्षक राजेन्द्र रेग्मीले बताए।"
पोषणको पुरस्कार कुपोषितलाई सहयोग,"बाजुर : नेपाल पत्रकार महासंघ बाजुरा शाखाका अध्यक्ष पत्रकार प्रकाश सिंहले पोषण क्षेत्रबाट पाएको पुरस्कार रकम जिल्लाका विपन्न र कुपोषितलाई सहयोग गरेका छन् । गत वर्ष सिंहले नेपाली पत्रकारको अन्तर्राष्ट्रिय सञ्जाल (इन्जा) द्वारा स्थापित सामुदायिक पत्रकारिता पुरस्कारबाट पाएको ५ सय अमेरिकी डलर रकम विपन्न र असायलाई सहयोग गरेका छन् । हिमाल खबर पत्रिकामा कुपोषित बाजुरा शिर्षकमा समाचार प्रकाशन पछि सिंहले अन्तराष्ट्रिय सञ्जाल (इन्जा) पुरस्कार पाएका थिए । दि हिमालयन टाइम्स बाजुरा संवाददाताको रुपमा बाजुराबाट विगत लामो समयदेखि काम गर्दै आएका पत्रकार तथा समाज सेवी प्रकाश सिंहले जुन क्षेत्रबाट अवार्ड पाएका थिए, त्यही क्षेत्रमा सहयोग गर्ने घोषण गरेका थिए । अवार्ड पाएको बेला सिंहले अलपत्र परेका, कुपोषित तथा उपचार नपाएका बालबालिकालाई सहयोग गर्ने घोषण गरेका थिए । कुपोषणको शिकार भएका र उपचार नपाएका बाजुराका बालबालिकाको वास्तविकताबारे विभिन्न लेख रचना लेखेर उक्त पुरस्कार पाएका थिए । उनले पाएको रकम बुढिनन्दा नगरपालिका १ का पूर्वा दमाइको कुपोषित छोराको उपचारमा सहयोग गरेका छन् । कुपोषितले थलिएको उनका २ महिनाका छोरालाई कोल्टि प्राथमिक स्वास्थ्य केन्द्रमा उपचार असम्भव नभएपछि कोल्टि प्राथामिक स्वास्थ्य केन्द्रले रिफर गरेको थियो । पूर्वासँग छोरालाई उपचार गराउन जिल्ला अस्पताल ल्याउन रकम अभावपछि घर गएकी फर्किएकी थिइन। समाज सेवी सिंहले उक्त पूर्वाको समस्या थापा पाएपछि उनलाई सहयोग गरेका थिए । अहिले कुषोषित बच्चा ठिक भएर घर गइसकेको छ। त्यस्तै जगन्नाथ गाउँपालिका ५ मा पुल्ति रावलको बच्चा पाएको ४ घण्टामै मृत्यु भएको थियो । उनको शिशुसहित ४ नाबालक छोराछोरी अलपत्र परेका थिए।सिंहले उक्त नाबालक शिशुलाई दूध, अन्य भाइबहिनीलाई लुगाकपाडा र खाद्यान्न सहयोग गरेका थिए । त्यस्तै स्वामिकार्तिक खापर गाउँपालिका १ साप्पाटाकी बसन्ती लुहारको उपचार अभावमा मृत्यु भएको थियो । उनका नाबालक २ कुपोषित बच्चालाई सहयोग गरेका सिंहले पुल्ति रावल र बसन्तीका बालबालिकाको उद्वार गरी अहिले एसोएसको संरक्षणमा रहेका छन् । 'मैले पुरस्कार पाए भन्दा बढी रकम सहयोग गरेको छु,' सिंहले भने,' त्यो अवार्डको सबै रकम तीन परिवारका बालबालिकालाई सहयोग गरेको हुँ।' आफ्नो सानो रकमले ठूलो सहयोग नहोला तर कुपोषणको चपेटामा परेका केही बालबालिकालाई लिटो खुवाउन र हजार रुपैयाँ नपाएर उपचार अभावमा तड्पिइरहेका बालबालिकालाई सहयोग पुग्ने सिंहले बताए। पत्रकार महासंघ बाजुरा शाखाको अध्यक्ष समेत भएका सिंहले विगतमा पनि यस्तै पुरस्कारको रकम र पत्रकार महासंघको अध्यक्ष भएको विभिन्न कार्यक्रमको बैठक भत्ता पनि सामाजिक सेवामा खर्च गर्दै आइरहेका छन्।उनले ३ वर्षमा मात्र भत्ता वाफतको ५८ हजार ५ सय रकम असाहयलाई सहयोग गरेको बताए। यसअघि सिंहले बाजुराका ग्रामिण क्षेत्रका आर्थिक अभावमा उपचार नपाएर अलपत्र परेका १८ जना बिरामी र अन्य अलपत्र परेका असाहयका लागि सहयोगवापत संकलन भएको ६० लाख बढी रकम हस्तान्तरण गरिसकेका छन्।"
वीरगन्जमा २ चिकित्सकसहित १५ जनामा कोरोना संक्रमण पुष्टि,"वीरगन्ज : वीरगन्जको नारायणी अस्पतालको प्रयोगशालामा गरिएको परीक्षणमा थप १५ जनामा कोरोना भाइरस संक्रमण पुष्टि भएको छ । सोमबार राती वीरगन्जका २ चिकित्सकसहित १५ जनामा संक्रमण पुष्टि भएको अस्पतालका मेसु डाक्टर मदन उपाध्यायले जानकारी दिए । संक्रमण पुष्टि भएका दुवै चिकित्सक नारायणी अस्पतालमा कार्यरत छन् । नारायणी अस्पतालमै कार्यरत ३१ वर्षीय एक पुरुष कर्मचारीमा पनि संक्रमण भेटिएको छ । यस्तै जगदम्बा इन्टर प्राइजेज उद्योगमा कार्यरत ४८ वर्षीय, ५६ वर्षीय र २६ वर्षीय पुरुषमा पनि कोरोना संक्रमण पुष्टि भएको छ । जगदम्बा इन्टर प्राइजेजका सिइओमा गत साउन ६ गते संक्रमण पुष्टि भएपछि उनको कन्टयाक्ट ट्रेसिङका क्रममा ३ जना कर्मचारीमा पनि संक्रमण भेटिएको हो । यस्तै स्वेच्छाले आफैले पैसा तिरेर पीसीआर जाँच गराएका वीरगन्ज ७ लोहरपट्टीका ५५ वर्षीय, वीरगन्ज १३ का ३४ वर्षीय, वीरगन्ज ७ का ३३ वर्षीय र वीरगन्ज १३ का २३ वर्षीय पुरुषमा पनि सोमबार राति संक्रमण पुष्टि भएको हो । जिल्ला प्रहरी कार्यालय पर्साको थुनुवा कक्षमा रहेका वीरगन्जकै २३ वर्षीय एक युवक र बाराको कलैया उपमहानगरपालिका ५ घर भएका ४१ वर्षीय पुरुषमा पनि संक्रमण पुष्टि भएको मेसु उपाध्यायले जानकारी दिए । वीरगन्ज ११ श्रीपुरकी ४५ वर्षीया महिलामा पनि संक्रमण भेटिएको छ । यसैगरी भारतको बैंगलोरबाट आएका वीरगन्ज २३ सबैठवाका २६ वर्षीय पुरुष र पर्साको ठोरीस्थित सरस्वती माविको क्वारेन्टाइनमा बसेका ५६ वर्षीय पुरुषको पनि पीसीआर परीक्षण रिपोर्ट पोजिटिभ आएको छ । सोमबार रात संक्रमण पुष्टि भएका १५ जनामध्ये १ जना बारा , १ जना इलामका हुन् भने बाँकी १४ पर्साका निवासी हुन् ।सोमबार राती संक्रमण पुष्टि भएका १५ जनामध्ये १३ जना पर्साका, १ जना बारा र १ जना इलामको रहेको जिल्ला स्वास्थ्य कार्यालय पर्साका स्वास्थ्य निरीक्षक जयमोद ठाकुरले जानकारी दिए । पर्साका थप १३ जनामा संक्रमण पुष्टि भएसँगै पर्सा जिल्लामा संक्रमितको संख्या २७२ पुगेको स्वास्थ्य निरीक्षक ठाकुरले जानकारी दिए ।"
स्थायी समिति बैठकका लागि प्रचण्ड र नेपाल पक्षका नेताहरु बालुवाटारमा,"काठमाडौं : नेकपा स्थायी समितिको बैठक स्थगित गर्ने निर्णय प्रधानमन्त्री केपी ओलीले एक पक्षीय भएको नेकपा नेताहरुले बताएका छन् । मंगलबार बिहान प्रचण्ड र ओलीबीच टेलिफोन कुराकानी भएपछि अनिश्चित कालका लागि बैठक स्थिगित गरिएको भनिए पनि त्यसो नभएको नेकपाका एक स्थायी समिति सदस्यले जानकारी दिए। प्रचण्ड र माधव नेपालले आजको स्थायी समिति बैठक गरेरै छाड्ने भन्दै स्थायी समिति सदस्यहरुलाई बालुवाटार बोलाएको ती स्थायी समिति सदस्यले बताए। पटकपटक गरी मंगलबारका लागि सारिएको स्थायी समिति बैठकअघि बिहान ९ बजे ओली र प्रचण्डले भेटवार्ता गर्ने बताइएको थियो । त्यसअघि छलफल गर्न भन्दै बिहानै प्रचण्ड निवास खुमलटारमा नेताहरु झलनाथ खनाल, माधव नेपाल, वामदेव गौतम, नारायणकाजी श्रेष्ठ र रामबहादुर थापा छलफलमा जुटेका थिए । स्रोतका अनुसार सो छलफलपछि प्रचण्डले ओलीसँग टेलिफोनमा कुराकानी गरी भेटका लागि बालुवाटार आउनेबारे जानकारी गराएका थिए । ओलीले स्थायी समिति बैठक रोक्ने भए छलफलमा बसौं नत्र नबसौं भनेको स्रोतको दावी छ । प्रचण्ड बैठक रोक्न तयार नभएपछि ओलीले बैठक अर्काे सूचना नभएसम्मका लागि स्थगित गर्ने सूचना बाहिर ल्याएको स्रोतको भनाई छ। आज बैठक जसरी पनि हुन्छ भन्दै आफू स्थायी समिति सदस्यहरुलाई खबर गरेर प्रचण्ड बालुटारका लागि हिडिसेकेका छन् । प्रचण्ड र नेपाल पक्षका नेताहरु बैठकका लागि भन्दै बालुवाटारमा जम्मा हुन थालिसकेको बालुवाटार स्रोतले जानकारी दिएको छ ।"
अवैध बालुवा उत्खनन् गर्ने ९ ट्याक्टर नियन्त्रणमा,"मलंगवा : सर्लाहीको हरिपुर नगरपालिका९ पिडारीस्थित लखन्देही खोलाबाट अवैध ढंगले बालुवा उत्खनन गरिहेका ९ वटा ट्याक्टर प्रहरीले नियन्त्रणमा लिएको छ । अबैध रुपमा उत्खन्न गर्ने ट्याक्टरलाई नियन्त्रणमा लिइ हरिपुर नगरपालिकामा बुझाएको इलाका प्रहरी कार्यालय हरिपुरले जनाएको छ । वर्षायामको तीन महिना असार, साउन र भदौमा नदी जन्य पदार्थ उत्खन्न गर्नमा रोक लगाए पनि चोरी गर्दै गरेको सूचना पाएपछि नियन्त्रणमा लिइ आवश्यक कारबाहीका लागि नगरपालिकालाई बुझाएको जिल्ला प्रहरी कार्यालय सर्लाहीका प्रहरी नायब उपरीक्षक मदन कुवँरले जानकारी दिएका छन् । सोमबार दिउँसो इलाका प्रहरी कार्यालय हरिपुरबाट प्रहरी निरीक्षक विक्रम साहको नेतृत्वमा खटिएको प्रहरी टोलीले खोलामा बालुवा झिक्दै गरेका ट्याक्टर नियन्त्रणमा लिएको थियो । नदीजन्य पदार्थ उत्खनन्मा रोक लगाइएको समयमा पुनः उत्खनन नगर्ने शर्तमा जरिवाना तिराएर मात्रै छाडिने जनाएको छ । अहिले पनि सर्लाहीको विभिन्न खोलाबाट अवैधरुपमा उत्खन्न भइरहेको जन गुनासो आउने गरेको छ ।"
महाबौद्धवासीको पीसीआर गरिने,"काठमाडौं : राजधानीस्थित महाबौद्धका एक व्यवसायीको परिवारका पाँच सदस्यमा कोरोना संक्रमण भएको पुष्टि भएपछि वरपरका केही पसल बन्द भएका छन् । स्थानीय तहले समुदायमा कोरोना फैलिएको आशंकामा पीसीआर परीक्षण गर्ने तयारी गरेको छ । जोखिम बढेपछि संक्रमित नजिकका स्थानीय र कन्ट्राक्ट ट्रेसिङमा परेकाको पीसीआर गरी समुदायमा फैलिएको वा नफैलिएको जाँच गर्ने तयारी गरिएको २९ नं वडाका अध्यक्ष चिनियामान वज्राचार्यले बताए । बाक्लो बस्ती भएको ठाउँमा संक्रमण देखिएको छ, उनले भने, संक्रमित नजिकका र आसपासका मानिसको पीसीआर गर्ने तयारीमा छ । नतिजा आउनासाथ योजना बन्नेछ । एकै परिवारका सबै सदस्यमा संक्रमण देखिएपछि समुदायमा फैलिएको हो कि भन्ने आशंका गरिएको छ । अहिलेसम्म काठमाडौंको टेकु, मैतीदेवी, नयाँबानेश्वर, सुकेधारा, टोखालगायतका क्षेत्रमा संक्रमण देखिइसकेको छ । मानिसहरू भने निर्वाध बिनासुरक्षा ओहोरदोहोर गरिरहेका छन् । महाबौद्धस्थित संक्रमण देखिएको क्षेत्रका केही पसलबाहेक अन्य क्षेत्रमा भीड पुरानै अवस्थामा छ । पसलमा मानिसको घुइँचो छ । फुटपाथ पुरानै अवस्थामा छ । मानिसहरू मास्क नलगाई पनि हिँड्ने गरेका छन् । व्यापारीले पनि कुनै सुरक्षा अपनाएको देखिँदैन । बढी भीडभाड भएका क्षेत्रमा जोखिम भए पनि स्थानीय निकालयले पनि सुरक्षा प्रबन्धमा खासै ध्यान पुर्याउन सकेको छैन । संक्रमण फैलिए पनि अहिले तत्काल आसपासका क्षेत्र बन्द गर्न सकिने अवस्था नरहेको वडाध्यक्ष वज्राचार्यले बताए । समुदायमा टेस्ट गर्नुपर्छ, उनले भने, अन्यमा फैलिएको पाइएमा नयाँ नीति बनाएर अघि बढ्नुपर्छ । नत्र अहिलेको अवस्थामा भीड रोक्न सकिने अवस्था छैन । मुख्य रूपमा उपत्यका बाहिरबाट आउने मानिसको परीक्षण नहुँदा समस्या आएको उनले बताए । बाहिरबाट आउने मानिसलाई वडामा सम्पर्क गरी आउन भनेका छौं । उनले भने, तर लुसुलुसु आउँछन् । परीक्षण हुन नसक्दा जोखिम बढेको छ ।"
हङकङमा संक्रमण उच्च,"अनोज रोक्का हङकङमा चार दिनयता लगातार एक सयभन्दा बढी कोरोना संक्रमित थपिएका छन्। त्यहाँ हालसम्म संक्रमितको संख्या दुई हजार ६ सय ३४ पुगेको छ भने १८ जनाको मृत्यु भइसकेको छ। सरुवा रोग रोकथाम तथा नियन्त्रण विभागका प्रमुख डाक्टर चुङ सेकवानका अनुसार संक्रमितमध्ये एक सय १५ जना स्थानीयवासी हुन्। ६२ जना अघिल्लो संक्रमणसँग सम्बन्धित थिए भने ५३ जनाको संक्रमण स्रोत भेटिएको छैन। संक्रमितमध्ये केही भारत र फिलिपिन्सबाट सामुद्रिक यात्रा गर्दै आएका थिए। डा सेकवान भन्छन्, हामी निरन्तर स्थानीयवासीमा संक्रमण फैलिनुको कारणबारे अनुसन्धान गरिरहेका छौं। कोङताईस्थित एक स्याहार केन्द्रमा ४० भन्दा बढीमा कोरोना संक्रमण देखिएको छ भने चार जनाको मृत्यु भइसकेको छ। खाद्य स्वास्थ्य विभागका सचिव डा चुई तक यीले बालबालिका र वृद्धको स्वास्थ्यमा विशेष ख्याल राख्न सबैलाई सुझाइरहेका छन्। उनी भन्छन्, अहिले भीडभाडमा नजान उचित हुन्छ। प्रतिरक्षा प्रणाली कमजोर भएकालाई संक्रमण जोखिम उच्च हुने भएकाले सचेत रहन विशेष अनुरोध गर्छौं। संक्रमण दर उच्च भएसँगै सार्वजनिक स्थानमा अनिवार्य मास्क लगाउन, होटल रेस्टुरेन्टमा बेलुकी ६ बजेपछि नबस्न, सामाजिक दूरी लागू गर्न कडाइ गरिएको छ। ट्याक्सी ड्राइभर, विद्यार्थी, होटलका कर्मचारी, प्रहरीलगायत सार्वजनिक क्षेत्रमा काम गर्ने व्यक्तिमा कोरोना पोजेटिभ देखिएपछि जोखिमका रूपमा लिइएको छ। अस्पताल स्रोतका अनुसार अस्पतालबाट डिस्चार्ज गरिएका ६० जनामा पुनः संक्रमण देखिएको छ।"
बेहोस अवस्थामा भेटिएका वृद्धको मृत्यु,विराटनगर : मोरङको बेलबारी नगरपालिका९ डाँगीहाटमा सवारी साधनको ठक्करबाट एक वृद्धको मृत्यु भएको छ । पूर्वपश्चिम राजमार्गमा सोमबार साँझ ७:३० बजेतिर भएको दुर्घटनामा बेलबारी९ का ८२ वर्षीय काँशीराम श्रेष्ठको मृत्यु भएको हो । घटनास्थलमा घाइते अवस्थामा फेला परेका वृद्धलाई प्रहरीले उपचारका लागि धरानस्थित वीपी कोइराला स्वास्थ्य विज्ञान प्रतिष्ठान लगेको थियो। त्यहाँ चिकित्सकले मृत घोषित गरेका थिए । तर हालसम्म दुर्घटना गराउने सवारी साधनको पहिचान हुन सकेको छैन । दुर्घटना गराएर फरार रहेका कारण सवारी साधनको पहिचान हुन नसकेको र घटनाको अनुसन्धान थालेर खोजी तीव्र बनाइएको इलाका प्रहरी कार्यालय बेलबारीका प्रहरी निरीक्षक ऋषिराज ढकालले बताए । घटना भएका बेला साँझ परिसकेको र भीषण वर्षा भइरहेका कारण दुर्घटना गराउने सवारीको पहिचान तत्काल हुन नसकेको प्रहरीको भनाइ छ । प्रनि ढकालले वृद्धलाई अचेत अवस्थामा फेला पारिएको स्थानमा ब्रेक लगाएको डाम रहेका कारण सवारी साधनकै ठक्करले दुर्घटना भएको निस्कर्षमा पुगिएको बताए । घटनास्थल सशस्त्र प्रहरी बलको वेश क्याम्पबाट लगभग दुई सय मिटर पूर्वमा पर्छ । शव पोस्टमार्टमका लागि धरानमै राखिएको छ ।
धरातल बिर्सनेले भोलि कहाँ टेक्ने,"सरिता लामिछाने कलाकार सामाजिक व्यक्तित्व हुन्। उनीहरूले सामाजिक दायित्व पनि निर्वाह गर्नुपर्छ। समाजकै पात्रको अभिनय गर्दागर्दै यही समाजले उनीहरूलाई आआफ्नो दर्जा दिने हो। आफूलाई नाम, पहिचान, पैसा, शक्ति दिने समाजका लागि पनि उसको भूमिका पक्कै हुन्छ। म व्यक्तिगत रूपमा जे पनि गर्न पाउँछु भन्न मिल्दैन एक कलाकारले। समाजमा बसिसकेपछि लाखौं करोडौं दर्शकले मानिदिइसकेपछि, उनीहरूले आइडियल बनाएर सजाइसकेपछि हाम्रो पनि जिम्मेवारी हुनुपर्छ। बोल्दा, हिँड्दा, कुनै काम गर्दा ध्यान दिनैपर्छ। करिब दुई दशकदेखि म यही क्षेत्रमा छु। मैले बिताएको २१ वर्षको जीवन यही क्षेत्रले दिएको हो। जे भने पनि मेरो सारा श्रीसम्पत्ति, क्षमता कलाकारिता नै हो। यो बीचमा विभिन्न मुद्दाले नेपाली सिने क्षेत्र तरंगित भइरह्यो। कुनै पनि मुद्दामा व्यक्तिगत रूपमा नबोले पनि मलाई यहाँ हुने अस्वस्थ प्रतिस्पर्धा, एकअर्काप्रतिको अस्तित्व नै स्वीकार नगर्ने प्रवृत्ति, अग्रजलाई नगन्य व्यवहारलगायत अनेक विवादले नराम्रोसँग छोयो। कलाकारिताका विषयमा नराम्रा टिप्पणी आउँदा, सामाजिक सञ्जालमा अश्लील गाली बर्संदा मेरो पनि मन दुख्छ। विदेशी भूमिमा कुनै पनि कलाकारले आफूलाई नेपाली कलाकार भनेर चिनाउँछ। देशको नामबाट चिनाउनु परेपछि देशकै बारेमा दुई लाइन बोल्न सक्ने कलाकार बन्नु पर्यो नि। सबै मानिसले सबै विषयको सम्पूर्ण कुरा जान्न नसके पनि आमचासोको सामान्य कुरा जान्नु जरुरी छ जस्तो लाग्छ। मेरो काम कलाकारिता हो भन्दैमा सामान्य ज्ञान नहुँदा उसलाई आइडियल किन मान्ने ? जसले तपार्इंको ठाउँलाई, देशलाई चिन्दैन, तपाईंको भाषा, धर्म, राजनीति र संस्कृति जान्दैन भने उसलाई तपाईंले आफ्नो आदर्श कसरी भन्ने ? नजान्नु र बोल्दाबोल्दै चिप्लनु मानिसको व्यक्तिगत कमजोरी हो। तर बोल्दा बढी जान्ने भएर र हेपेर भनेको त दर्शकले चिन्नुहुन्छ नि। सायद यसैले पनि होला, सामाजिक सञ्जालमा अत्यधिक गाली बर्सिएको। नेपाली चलचित्र क्षेत्रको ५२५३ वर्षको इतिहास कुनै दुईजनाले निर्माण गरेको होइन। यहाँसम्म पुग्नुमा सयौं कलाकार र हजारौं मानिसको योगदान छ। उहाँहरूले जग निर्माण नगरिदिएको भए आज तपाईं कुन घरमा अटाउनुहुन्थ्यो त ? जसले तपार्इंका लागि यति राम्रो प्लेटफर्म तयार गर्यो, तपाईंलाई हिँड्न सहज बाटो निर्माण गर्यो, आज तपाईंले उसकै क्षमतामा प्रश्न गर्न मिल्छ ? यहाँ हर दिन नयाँ मान्छे भित्रन्छन्। कोही आउँछन् एक दुई फिल्म खेल्छन र चलचित्रको धार नै फेरिदिन्छु भनेर गफ लगाउँछन्। कसैले तीनवटा फिल्म खेलेका हुँदैनन्, लाखौंलाख पारि श्रमिकको सवाल उठाउँछन्। आफूलाई टप लेभलको कलाकार सम्झन्छन्। तर उनीहरूको अनुशनसन खोइ ? नायक, महानायक, वरिष्ठ, कनिष्ठको विषयमा बेग्लै बहस हुन सक्ला। कुनै पनि पद वा मानपदवी एउटा समूह वा मासले दिने हो। कसैले चाहँदैमा महानायक भनिने हो त ? तर जुनियरले सिनियरलाई सम्मान गर्ने संस्कार हाम्रो हो। अहिलेका नयाँ कलाकारमा खोइ त सम्मानको भाव ? एकले अर्कालाई सहयोग गर्ने, सम्मान गर्ने, अभिनयमा लगनशील हुने त चलन नै बिरानो भइसक्यो। आजको नयाँ पुस्ताले हिजोको पुस्तालाई सम्मान दिन सकेन भने भोलिको पुस्ताले पनि त त्यही व्यवहार दोहोर्याउँछ नि। यसबारेमा कसैले पनि सोचेको देखिँदैन। अनुशासनको कुरा, सामाजिक दायित्वको सवालमा आजका पुस्तामा समस्या देखिएको पक्कै हो। नजान्नु र बोल्दाबोल्दै चिप्लनु मानिसको व्यक्तिगत कमजोरी हो। तर बोल्दा बढी जान्ने भएर र हेपेर भनेको त दर्शकले चिन्नुहुन्छ नि। सायद यसैले पनि होला, सामाजिक सञ्जालमा अत्यधिक गाली बर्सिएको। अहिले पहिलेजस्तो छैन। कामको प्रतिफल लिन समय कुर्नपर्ने। तपार्इंले कुनै विषयमा केही बोल्नुस्, तपार्इं सही या गलत तत्कालै प्रतिक्रिया पाउनुुहुन्छ। कसैको क्षमतामाथि प्रश्न गर्दै गर्दा, आफूले खेलेको फिल्मका कथा, सामाजिक प्रभाव र आफ्नै क्षमतामाथि पनि मूल्यांकन गर्ने बेला पनि भयो अब। यसले सबैलाई एउटा पाठ सिकाई पनि दियो। तर माफी मागिसकेको विषयलाई लम्ब्याएर गाली गरिरहनु गलत हो। मानिसको मन सदैव एकै किसिमको हुन्न। कलाकारमाथि हुने हिंसाको विषयमा पनि नेपाली सिने उद्योग निकै तात्यो। कलाकार विभाजित भए। अहिलेको पुस्ता निकै ट्यालेन्ट छ। पढेर सिकेर आएको पुस्ता। उसले आफूलाई परेको समस्या, हिंसामाथि तत्कालै प्रतिक्रिया जनाउनुपर्छ भन्ने लाग्छ। लामो समयसम्म हिंसा वा घटना लुकाएर राख्यो भने पछि सम्बोधन नहुन पनि सक्छ। अदालतमा त घटना दर्ता गर्ने निश्चित हदम्याद छ भने सार्वजनिक ठाउँमा बोल्ने, सुनाउने र सामाजिक सञ्जालमा अपलोड पनि समयमै गर्नुपर्छ भन्ने मलाई लाग्छ। महिला हिंसाको कुरा नेपालमा मात्रै होइन र चलचित्र क्षेत्रमा मात्रै पनि होइन। यो हरेक ठाउँमा हरेक पेसामा छ। (सरितासँग अजवी पौड्यालले गरेको कुराकानीमा आधारित)"
एन्जेलिना नै अगाडि,"लस एन्जलस : हलिउडमा केही समयदेखि आफ्नो वर्चश्व कायम गरेकी अभिनेत्रीलाई पछि पार्ने अर्की प्रतिस्पर्धी देखिएकी छैनन्। अमेरिकाकी प्रख्यात पत्रिका फोर्ब्सकोे शोधमा एक नम्बर देखिएकी जोली अहिले पनि यथास्थानमा छिन्। हलिउडकी सर्वाधिक पारिश्रमिक पाउने अभिनेत्रीको सूचीमा उनी अग्रस्थानमा छिन्। यसमा सदाबहार अभिनेत्री एन्जेलिना र सराह जेसिका पार्कर टपमा छन्। यी दुवैको वार्षिक आम्दानी एक सय ३५ करोड छ। सूचीको तेस्रो नम्बरमा जेनिफर एनिस्टन (एक सय २६ करोड), चौथो नम्बरमा रिज विदरस्पुन (एक सय २६ करोड) र पाँचौं स्थानमा जुलिया रबर्ट्स (९० करोड ) छिन्। हलिउडको मञ्चमा केही समयपहिला देखिएका नयाँ अनुहार पनि टप टेनको सूचीमा सामेल भएका छन्। यसमा सुपरहिट फिल्म ट्विलाइटकी अभिनेत्री क्रिस्टन स्टिवर्ट (९० करोड) र किलर्स एवं द अग्ली ट्रुथ फिल्मकी अभिनेत्री कैथरिन हैल छन्।"
वीरगन्ज भन्सार लगातार असफल,"वीरगन्ज : वीरगन्ज भन्सार कार्यालय लक्ष्यअनुसार राजस्व संकलन गर्न असफल भएको छ। देशकै बढी राजस्व संकलन गर्ने यो भन्सार पछिल्ला तीन वर्ष लक्ष्य पूरा गर्न निरन्तर असफल बनेको छ। वीरगन्जमा मुख्य भन्सार कार्यालय र सिर्सियास्थित सुक्खा बन्दरगाह भन्सार कार्यालय छन्। आर्थिक वर्ष २०७६७७ मा यी दुवैले लक्ष्यअनुसार राजस्व असुल गर्न नसक्दा कमजोर भन्सारका रूपमा परिणत भएका छन्। यस्तै आव २०७४७५ र २०७५७६ मा पनि ती दुवै भन्सार कार्यालय तोकिएको लक्ष्य भेट्न असफल भए। मुलुकको कुल राजस्व संकलनमा वीरगन्ज भन्सार कार्यालयले ५१ प्रतिशत हिस्सा ओगट्दै आएको थियो। कोभिड १९ को महामारी र बन्दाबन्दीको कारण गत आवको राजस्व संकलनको लक्ष्य पूरा गर्न ती दुवै भन्सार असफल भएका हुन्। गत आव २०७६७७ मा वीरगन्ज भन्सारले लक्ष्यभन्दा ६२ अर्ब ४१ करोड १८ लाख कम अर्थात् लक्ष्यको ६६८९ प्रतिशत मात्र राजस्व संकलन गर्न सकेको छ। भन्सार विभागले १ खर्ब ८८ अर्ब ६२ करोड ४९ लाखको लक्ष्य तोकेकामा वीरगन्ज भन्सारले १ खर्ब २६ अर्ब २१ करोड ७ लाख रुपैयाँ मात्रै राजस्व संकलन गरेको छ। यो भन्सार विभागले तोकेको लक्ष्यभन्दा ६२ अर्ब ४१ करोड ४२ लाख कम हो। वीरगन्ज भन्सारले आव २०७५०७६ मा पनि विभागले दिएको लक्ष्यभन्दा २४ अर्ब ७ करोड ४५ लाख कम राजस्व संकलन गरेको थियो। यो वर्ष १ खर्ब ७१ अर्ब ६० करोड ५८ लाख लक्ष्य तोकिएकोमा १ खर्ब ४७ अर्ब ५३ करोड १३ लाख रुपैयाँ उठेको थियो। आव २०७४०७५ मा पनि लक्ष्यभन्दा ९७४८ प्रतिशत अर्थात् ३ अर्ब ३८ करोड ९३ लाख कम राजस्व उठाएको थियो। विभागले यो वर्षका लागि १ खर्ब ३४ अर्ब ३९ करोड २४ लाख रुपैयाँ लक्ष्य तोकेकोमा १ खर्ब ३१ अर्ब ३१ लाख मात्रै संकलन गर्न सफल भएको थियो। यसैगरी वीरगन्जमै रहेको सिर्सिया सुक्खा बन्दरगाह भन्सार पनि लगातार असफल भएकोे छ। यो भन्सारले आव २०७६०७७ मा लक्ष्यको तुलनामा ८६ प्रतिशत मात्रै राजस्व संकलन गरेको छ। गत आव उसले लक्ष्यभन्दा ५ अर्ब ६८ करोड ३२ लाख कम राजस्व संकलन गरेको हो। यस्तै सुक्खा बन्दरगाह भन्सारले आव २०७५०७६ मा पनि लक्ष्यभन्दा ३ अर्ब ८४ करोड १८ लाख ५३ कम राजस्व संकलन गरेको थियो। यस्तै आव २०७४०७५ मा पनि लक्ष्यभन्दा १ अर्ब ९५ करोड ९० लाख ६७ हजार कम राजस्व उठाएको थियो। बन्दाबन्दीले कारोबार घट्यो कोरोना भाइरस महामारी र त्यसपछि सुरु भएको बन्दाबन्दीका कारण पछिल्लो ४ महिना यता भारत र तेस्रो मुलुकको आयातमा कमी आएको छ। यसले गर्दा राजस्व संकलनको लक्ष्य पूरा हुन नसकेको भन्सारका अधिकारीले जानकारी दिए। वीरगन्ज भन्सार नाकाबाट आव २०७६०७७ मा आव २०७५०७६ भन्दा १६ प्रतिशत कम मूल्यका सामान भित्रिएको भन्सारका प्रवक्ता विमल शाहले जानकारी दिए। यो नाका हुँदै आव २०७५०७६ मा ४ खर्ब ९५ अर्ब ८३ करोड ४१ लाख मूल्यको सामान आयात भएको थियो। तर गत आव २०७६०७७ मा ४ खर्ब १३ अर्ब ९२ करोड ६६ लाखको मात्रै सामान आयात भएको छ। बन्दाबन्दी सुरु भएदेखि बढी राजस्व उठ्ने सवारीसाधन, इन्धन र औद्योगिक कच्चा पदार्थलगायतको आयात पनि घटेका कारण राजस्व संकलनमा प्रत्येक्ष असर पुगेको शाहले बताए। सबैभन्दा बढी राजस्व सवारीसाधन, इन्धन र औद्योगिक कच्च पदार्थबाट असुल हुन्छ तर बन्दाबन्दीमा यस्ता वस्तुको आयात घटेको छ, शाहले भने, मुख्य राजस्व उठ्ने वस्तु नै कम भएपछि त्यसको असर राजस्वमा पर्नु स्वाभाविक हो। आव २०७६०७७ मा सानाठूला सवारीसाधन मात्रै अघिल्लो आव २०७५०७६ भन्दा ४३ प्रतिशतले कम परिमाणमा आयात भएका छन्। यस्तै डिजेल, पेट्रोल, ग्यासलगायत इन्धनको आयात पनि गत आवमा १० प्रतिशतले घटेको शाहले बताए। वीरगन्ज नाका हुँदै भित्रिने मुख्य २० प्रकारका मालवस्तु (राजस्व बढी संकलन हुने आधारमा ) कै आयात घटेका कारण त्यसको प्रत्यक्ष असर राजस्व संकलनमा परेको छ। विभागले दिएको लक्ष्य पनि अत्यधिक भएका कारण भन्सार असफल देखिएको भन्सारका अधिकारी बताउँछन्। पछिल्ला आवमा विभागले अघिल्लो आवभन्दा ३० प्रतिशतले लक्ष्य बढाएको छ। तर आयातमा भने कमी आएपछि लक्ष्य पूरा हुन नसकेको वीरगन्ज भन्सार कार्यालयका प्रमुख भन्सार अधिकृत गोपाल खत्रीले बताए। खत्रीले भने, भन्सार विभागले जुन परिमाणमा लक्ष्य बढाउँदै लगेको छ। त्यसको अनुपातमा व्यापारमा वृद्धि नहुँदा मालसामानको पैठारीमा कमी आएर भन्सारले राजस्वको लक्ष्य पूरा गर्न नसकेको हो। वीरगन्ज उद्योग वाणिज्य संघका अध्यक्ष गोपाल केडियाले कोरोना र लकडाउनका कारण उद्योग व्यापारमा मन्दी आएको बताए। आर्थिक मन्दि चलिरहेका बेला बजार मागमा उच्च गिरावट आएपछि आयातकर्ताले मालसामान कम मगाइरहेको उनले बताए।"
देशकै ठूलो चिनी मिल बन्द,"गौर : गरुडामा रहेको देशकै ठूलो चिनीमिल बन्द भएको छ। रौतहट जिल्लाको मध्यभागमा रहेको सो उद्योगमा सयौं मानिस काम गर्थे। हजारौंको पेट पालिएको थियो। उखु पेल्ने सिजनमा गरुडामा ठूलै चहलपहल हुन्थ्यो। एक हिसाबले रौतहटको परिचय श्रीराम सुगर मिलले दिँदै आएको थियो। पूर्वपश्चिम राजमार्गको चन्द्रनिगाहपुरबाट करिब २० किलोमिटर दक्षिण गरुडा बजारमा रहेको उद्योग केही वर्षदेखि सुनसान छ। रौतहटको श्रीराम सुगर मिल व्यवस्थापन पक्षले सधैंका लागि बन्द गर्ने निर्णय गरेको छ। चिनीमिल व्यवस्थापनले साउन ११ गते सूचना निकालेर मिल पूर्णरूपमा बन्द गर्न लागेको जनाएको हो। २०५१ सालमा स्थापना भएको चिनीमिल देशकै धेरै चिनी उत्पादन गर्ने उद्योगको रूपमा परिचित थियो। दुई अर्बभन्दा बढी रकम घाटा भएपछि मिल बन्द गर्न बाध्य भएको सञ्चालकको भनाइ छ। गत वर्ष नै उद्योग बन्द गर्न लागेकोमा किसान तथा सरोकारवाला पक्षले मिल सञ्चालन गर्न दबाव दिएपछि १३ दिन मिल सञ्चालन भएको थियो। दैनिक ३० हजार क्विन्टल उखु क्रसिङ गर्ने क्षमता भएको मिल बन्द भएको हो। १० वर्ष अघिसम्म सो मिलले २० हजार क्विन्टल उखु क्रसिङ गर्दै आएको थियो। मिल सञ्चालन गर्न व्यवस्थापन पक्षले धेरै प्रयास गरेको तर हरेक वर्ष करोडौं घाटा हुँदै आएको, श्रमिक, कर्मचारीलाई तलब भत्ता दिन नसकेको लगायत कारण देखाउँदै मिल बन्द गर्न लागेको सूचनामा उल्लेख छ। पछिल्ला वर्षमा किसानको रकम भुक्तानी गर्न नसेकेपछि मिल सञ्चालक र किसान बिच चिनीमिलले किसानलाई मात्रै तीन वर्ष अघिदेखिको ४१ करोडभन्दा बढी भुक्तानी दिन बाँकी छ। श्रमिक तथा कर्मचारीको पनि लाखौं रुपैयाँ बाँकी रहेको जनाइएको छ। भुक्तानी गर्न बाँकी रकम उद्योगको चल अचल सम्पती बिक्री गरेर भुक्तान गर्ने सूचनामा जनाइएको छ। बिक्रीका लागि सरकारसँग आवश्यक प्रक्रियासमेत सुरु गरिएको जनाइएको छ। दुई अर्ब १७ करोड ७५ लाख ५८ हजार रुपैयाँले उद्योग घाटामा रहेको जनाइएको छ। मिल २०६३ सालदेखि घाटामा चल्दै आएको व्यवस्थापनले जनाएको छ। गत वर्षसम्म उद्योगमा तीन सय ९५ पूर्णकालीन कर्मचारी थिए। करिब ७५ बिघा क्षेत्रफलमा उद्योग छ। रौतहटमा करिब ८ हजार बिघामा करिब १४ लाख क्विन्टल उखु उत्पादन हुने गरेको उखु उत्पादक संघले जनाएको छ। सो मिलमा बारा, सर्लाहीका किसानले पनि उखु बिक्री गर्ने गरेका थिए। उखु उत्पादक संघ रौतहटले विज्ञप्ति निकालेर कुनै पनि पक्षमा उद्योग बन्द हुन नदिने र संघ उद्योग सञ्चालनको पक्षमा रहेको जनाउँदै सो उद्योग बन्द हुँदा हजारौं किसान तथा सयौं कर्मचारी पीडित हुने जनाइएको छ। यस्तै चिनीमिल समग्र उद्योग ट्रेड युनियन नेपालले कुनै छलफल नगरी एकतर्फीरूपमा व्यवस्थापन पक्षले किसान, मजदुर, कर्मचारीको १५ महिना देखिको सेवा सुविधा बाँकी रहेकोप्रति युनियनले ध्यानाकर्षण गराएको छ। गरुडा नगरपालिकाले पनि उद्योग बन्द गर्न लागेकोप्रति चिन्ता व्यक्त गरेको छ। सोमवार एक विज्ञप्ति निकाल्दै गरुडाका मेयर इन्नुराय यादवले उद्योग सञ्चालनका लागि प्रदेश तथा केन्द्र सरकार संग अपेक्षा राखेको समेत उल्लेख गरेका छन्। किसानको बाँकी रकम तत्काल भुक्तानीका लागि प्रक्रिया सुरु नभए कडा आन्दोलन गर्ने उखु उत्पादक संघ रौतहटका अध्यक्ष अशोक यादवले जानकारी दिए। मिलमा भएका व्यवस्थापनका कर्मचारीले शनिबार नै उद्योग छोडेका छन्।"
काठमाडौं महानगरका सबै विद्यालयमा अब स्थानीय पाठ्यक्रम,"काठमाडौं : काठमाडौं महानगरपालिका भित्रका सबै संस्थागत र सामुदायिक विद्यालयले १०० पूर्णाङकको स्थानीय विषयको पाठ्यक्रम पढाउनुपर्ने भएको छ। ठमाडौं महानगरपालिकाले पहिलो पटक यहाँको पहिचान र संस्कृतिबारे जानकारी दिने उदेश्यले स्थानीय विषयको पाठ्यक्रम तयार पारेको छ। सबै विद्यालयलाई सम्भव भएसम्म यस विषयको पाठ्यक्रम पढाउन महानगरले अनुरोध गरेको छ। कक्षा १ देखि ८ सम्मका लागि महानगरपालिकाले स्थानीय विषयको पाठ्यक्रम तयार गरेको हो। आधारभूत तहमा स्थानीय भाषाको पाठ्यक्रम बनाएर पढाउन सक्ने कानुनी व्यवस्था छ। महानगरपालिका भित्र ९२ वटा सामूदायिक विद्यालयमध्ये ८६ वटा साधारण विद्यालय, ३ वटा विशेष र ३ वटा विद्यालय बन्दीहरुका लागि रहेका छन्। संस्थागत विद्यालयको संख्या ६ सय ४० छ। अब यी सबै विद्यालयमा कक्षा १ देखि ८ सम्म १०० पूर्णाङ्कको स्थानीय विषयको पाठ्यक्रम पठनपाठन हुनेछ। काठमाडौं महानगरपालिकाले आफ्नो क्षेत्र भित्र मानिने चाडपर्व, संस्कार संस्कृति, सीप कौशल, व्यवसाय, नैतिक शिक्षा, भौगोलिक प्राक् स्वरुप, स्वास्थ्य र सरसफाई, रहनसहन, व्यक्तित्व परिचय, भाषा र लिपी जस्ता विषय बारे परिचित गराउने उद्देश्यले यस्तो पाठ्यक्रम तयार पारेको जानकारी दिएको छ। पाठ्यक्रम तयार गर्न महानगरपालिकाले गठन गरेको पाठ्यक्रम समितिका संयोजक डा चुन्दा वज्राचार्यका अनुसार कक्षा १ देखि ८ सम्म पठनपाठन गराउन महानगरपालिकाले नेपालभाषाबाट तयार गरेको पाठ्यक्रम महानगरपालिकाको शिक्षा समितिबाट पारित गर्ने चरणमा छ। पाठ्यक्रम पारित हुने बित्तिकै त्यसैको आधारमा पाठ्यपुस्तक बन्नेछ। काठमाडौं महानगरपालिकाको सातौं नगरसभाले स्थानीय पाठ्यक्रम अन्तर्गत स्थानीय महत्वका विषयहरू बारे महानगरवासीलाई परिचित गराउने उद्देश्यले स्थानीय भाषाबाटै पठनपाठन गर्ने निर्णय गरिसकेको छ। वज्राचार्यका अनुसार काठमाडौंको रहनसहन र जनजीवन यहींको स्थानीय भाषामा जीवन्त रहने भएकोले यसको पाठ्यक्रम पनि स्थानीय नेपाल भाषामै तयार गरिएको हो। यःमरि, मरुहिटी, क्वहिटी, थँहिटी आदि जस्ता रैथाने शब्दहरू अरु भाषामा बुझाउन सकिँदैन, ती कुराहरूलाई बुझ्ने मात्र होइन विद्यार्थीहरूले त्यसलाई आत्मसात समेत गर्न सकुन् भन्ने उद्देश्यले त्यस्ता स्थानहरूको अवलोकन भ्रमणसहित स्थानीय भाषामै पढाउने निर्णय भएको हो, डा वज्राचार्यले भनिन्।"
"बाजुराको बुढिगंगा नदी थुनिने खतरा बढ्यो, स्थानीयलाई सचेत हुन आग्रह","बाजुरा : बुढिगंगा नगरपालिकाको नजिकै रहेको गुइगाड खोलामा बाढी आउँदा बुढिगंगा नदी थुनिएको छ। सोमबार रातीदेखि परेको अविरल वर्षाका कारण नदीमा पानीको बहाव बढेसँगै खोलामा आएको बाढीले नदी थुनिएको स्थानीय बताए। गुइगाड खोला बढेपछि बुढिगंगा नदी ७५ प्रतिशतभन्दा बढी थुनिएको स्थानीय भरत बुढाले बताए। नदी थुनिन थालेपछि बाजुरा जिल्लाका बुढीगंगा, त्रिबेणी नगरपालिकाकालगायत अछाम जिल्लाका साँफेबगर नगरपालिकाका दर्जनौं बस्ती डुबानको जोखिममा रहेको जिल्ला प्रहरी कार्यालयका प्रमुख प्रहरी नायव निरीक्षक टंकप्रशाद भट्टराईले बताए । नदी थुनिएपछि बाजुरा र अछामका दर्जनौ बस्ती तथा सयौं रोपनी खेतियोग्य जमिन बगर बन्ने प्रहरी प्रमुख भट्टराईले बताए। नदी थुनियपछि बाजुरा र अछामको साँफेबगरसम्मका स्थानीयलाई सचेत रहन जिल्ला प्रहरी कार्यालय बाजुराले जनाएको छ ।"
युभेन्ट्सको दबदबा,"रोम : युभेन्ट्सले इटालियन सिरिए फुटबलमा लामो समयदेखिको आफ्नो एकाधिपत्य कायमै राखेको छ। साविक विजेता युभेन्ट्सले लगातार नवौं पटक सिरिएको उपाधिमाथि कब्जा जमायो। युभेन्ट्सले सोमबार बिहान खेलिएको खेलमा साम्पडोरियालाई २० गोलले हराउँदै उपाधि चुमेको हो। जारी सिजनमा दुई खेल खेल्न बाँकी रहँदै युभेन्ट्स च्याम्पियन बनेको हो। युभेन्ट्स सबैभन्दा बढी सिरिएको उपाधि जित्ने क्लब पनि हो। हालसम्म युभेन्ट्सले ३६ पटक सिरिएको उपाधि चुमिसकेको छ। सन् २०१११२ सिजनयता युभेन्ट्सले लगातार उपाधि जित्दै आएको छ। सिरिएमा सबै टोलीले अझै दुईदुई खेल खेल्न बाँकी छ। तुलनात्मक रूपमा कमजोर प्रतिद्वन्द्वी साम्पडोरियाविरुद्घ युभेन्ट्सले दुवै हाफमा एकएक गोल गर्यो। पहिलो हाफको अन्तिम समयमा आकर्षक गोल गर्दै पोर्चुगिज स्टार क्रिस्टियानो रोनाल्डोले घरेलु समर्थकलाई खुसी तुल्याए। रोनाल्डोले जारी सिजनको लिगमा गरेको यो ३१औं गोल हो। सन् २०१८ मा स्पेनिस पावर हाउस रियल म्याड्रिड छाडेर युभेन्ट्समा आबद्ध भएका ३५ वर्षीय रोनाल्डो युरोपका तीन चर्चित लिगमा ५०५० गोल गर्ने विश्वकै पहिलो खेलाडी पनि हुन्। उनले प्रिमियर लिगमा म्यानचेस्टर युनाइटेड, स्पेनिस ला लिगामा रियल म्याड्रिड र इटालियन सिरिएमा युभेन्ट्सबाट ५० गोल गरेका हुन्। प्रभावशाली पोर्चुगिज स्ट्राइकर रोनाल्डोले सिरिएमा भने अघिल्लो साता ५० गोलको कोशेढुंगा पार गरेका थिए। विश्वव्यापी रूपमा फैलिएको कोरोना भाइरसको महामारीका कारण स्थगित भएको सिरिए पुनः सुचारु भएयता रोनाल्डोले १० गोल गरिसकेका छन्। उनी सन् १९३३३४ सिजनपछि युभेन्ट्सका लागि एकै सिजनमा ३१ गोल गर्ने पहिलो खेलाडी पनि हुन्। सन् १९३३३४ सिजनमा फेलिस बोरेलले युभेन्ट्सका लागि ३१ गोल गरेका थिए। जारी सिजनको बाँकी दुई खेलमा थप गोल गर्न सके रोनाल्डोले बोरेलको कीर्तिमान पनि तोड्ने छन्। युभेन्ट्समा आबद्ध भएर लगातार दुई उपाधि जित्न पाउँदा निकै खुसी लागेको छ, खेलपछि रोनाल्डोले भने, विश्वकै उत्कृष्ट क्लबसँग जोडिएर इतिहास रच्न पाउनु कुनै पनि खेलाडीका लागि गौरवको विषय हो। निर्धारित समयको ६७औं मिनेटमा फेड्रिको बेनार्डेस्चीले युभेन्ट्सका लागि दोस्रो गोल थपे। खेलको ७७औं मिनेटमा साम्पडोरिया १० खेलाडीमा समेटिएको थियो। साम्पडोरियाका मोर्टेन थोर्सबी दोहोरो पहेँलो कार्ड पाउँदै मैदानबाट बाहिरिएका थिए। त्यसअघि पहिलो हाफको अन्तिम समयमा उनले पहिलो कार्ड पाएका थिए। युभेन्ट्सका प्रशिक्षक माउरिजियो सारीले आफूहरू उपाधिको वास्तविक हकदार भएको बताए। यो हाम्रा खेलाडीले मैदानमा गरेको परि श्रमको फल हो। हामी उपाधिको वास्तविक हकदार पनि थियौं, उनले भने। उनी प्रिमियर लिग क्लब चेल्सीका पूर्वप्रशिक्षक पनि हुन्। उनले प्रशिक्षकको भूमिकामा जितेको यो पहिलो लिग उपाधि हो। रोनाल्डोले यसपटकको उपाधि युभेन्ट्सको समर्थकका नाममा समर्पित गरेका छन्। कोरोना भाइरसको त्रासका कारण अहिले हामीले बन्द (दर्शकविहीन) रंगशालामा खेल्नुपर्ने बाध्यता छ। हामीले आफ्ना समर्थकसँग खुसीसम्म साट्न पाउने अवस्था छैन, उनले भनेका छन्, त्यसैले यो उपाधि युभेन्ट्सका समर्थकप्रति समर्पण गर्न चाहन्छु। युरोपका चर्चित पाँचवटा लिगमा यसअघि कुनै पनि क्लबले लगातार नौपटक घरेलु लिगको उपाधि जित्न सकेको थिएन। युरोपभर हालसम्म तीनवटा क्लबले मात्र लगातार नौपटक उपाधि जित्न सकेका छन्। युभेन्ट्सका अतिरिक्त स्कटल्यान्डको क्लब सेल्टिक र बुल्गेरियाको क्लब लुदोगोरेट्सले मात्र यस्तो सफलता हात पार्न सकेका छन्।"
खुमलटारमा नेताहरूको जमघटपछि नेकपा बैठक अनिश्चितकालका लागि स्थगित,"काठमाडौं : सत्तारुढ दल नेपाल कम्युनिष्ट पार्टी नेकपाको स्थायी समिति बैठक अनिश्चितकालका लागि स्थगित भएको छ । पटकपटक सारेर मंगलबार ११ बजेका लागि तय भएको बैठक अर्काे सूचना नआएसम्मका लागि स्थगित भएको प्रधानमन्त्रीका प्रेस सल्लाहकार स्रर्य थापाले जानकारी दिएका छन् । असार १० गते सुरु भएको नेकपा स्थायी समितिको बैठक १८ गतेपछि पुन सुचारु नहुँदै अनिश्चित समयका लागि स्थगित भएको हो । २० गतेका लागि तोकिएको बैठक त्यसपछि २२ गते, २४ गते, २६ गते हुँदै साउन २ गतेका लागि सारिएको थियो । त्यसपछि साउन ४ हुँदै ६ गतेका लागि सारिएकोमा ६ गते बिहानको ११ बजेको बैठक सारेर १ बजेका लागि तोकिएको थियो । ६ गते एकैछिन बसेर बाढी र पहिरोमा परेकाको राहत र उद्धारमा जुट्ने प्रस्ताव पारित गर्दै स्थगित १३ गतेसम्मका लागि स्थगित भएको थियो । मंगलबारको बैठकअघि बिहान ९ बजे ओली र प्रचण्डले भेटवार्ता गर्ने बताइएको थियो । त्यसअघि छलफल गर्न भन्दै बिहानै प्रचण्ड निवास खुमलटारमा नेताहरु झलनाथ खनाल, माधव नेपाल, वामदेव गौतम, नारायणकाजी श्रेष्ठ र रामबहादुर थापा छलफलमा जुटेका थिए । सो छलफलपछि ओलीसँग टेलिफोनमा कुराकानी गरेपछि बैठक रोकिएको खुमलटार स्रोतले जानकारी दिएको छ । स्रोतका अनुसार अहिले ओलीलाई भेट्न प्रचण्ड बालुवाटार जाँदै छन् ।"
तरकारी छोइनसक्नु,"काठमाडौं : उदयपुरकी चन्द्रकला पौडेललाई हिजोआज भान्छा अचाक्ली महँगिएको महसुस भइरहेको छ। लकडाउन खुलेपछि हरियो तरकारी छुनै नसक्ने अवस्थामा पुगेको उनले बताइन्। बरु लकडाउनका बेला तरकारीको मूल्य केही सस्तो थियो। तर, अहिले मूल्य बढेर घरव्यवहार चलाउनै कठिन भएको छ। लकडाउनले गर्दा आफ्नो ब्युटिपार्लर व्यवसाय चौपट भएको अवस्थामा तरकारी अचाक्ली महँगो हुँदा भान्छा चलाउन कठिन भएको छ। खै यो बजारलाई के भाको हो कुन्नि ? अचम्मै भएँ। बरु लकडाउनका बेला तरकारी निकै सस्तो थियो, उनले भनिन्, अहिले त छुनै नसक्ने गरी मूल्य बढ्यो। भान्छाको खर्च बढेर घरव्यवहार चलाउनै कठिन भयो। उनले असार १२ गते रातो आलु प्रतिकिलो ४८ रुपैयाँमा खरिद गरेकी थिइन्। अहिले भाउ बढेर खुद्रा मूल्य ७५ रुपैयाँ पुगेको छ। उनले परबल किलो ४५ रुपैयाँमा किनेकी थिइन्, अहिले १ सय ६० पर्छ। बोडी प्रतिकिलो ५० रुपैयाँमा पाइन्थ्यो, सोमबार १ सय २० रुपैयाँ पुगेको सुन्दा उनी अचम्मै परिन्। हरियो तरकारी किनेर खाने समय रहेन, उनले भनिन्। पौडेलजस्तै अरू राजधानीवासी हरियो तरकारी अत्यधिक महँगोमा किन्न बाध्य छन्। लकडाउन अन्त्यसँगै पछिल्लो साता संघीय राजधानी मात्रै होइन, देशभरका बासिन्दाको भान्छा महँगिएको छ। यसका पछाडि प्राकृतिक वर्षा र बाढीसँगै बिचौलिया कारक देखिएका छन्। त्यसो त तरकारीको थोकभन्दा खुद्रा मूल्य दोब्बरसम्म देखिएको छ। थोक र खुद्रा व्यापारमा ठूलो मूल्य अन्तर छ। लकडाउनका कारण आर्थिक रूपमा धराशायी बनेका नेपालीलाई यो मूल्यवृद्धिले थप पीडा दिएको छ। लकडाउनअघि काठमाडौं उपत्यवासीले अत्यधिक परिमाणमा चामल, दाल र खाने तेल भण्डारण गरेकाले यी खाद्यान्नको माग घटेर मूल्य बढेको छैन। मध्य असारदेखि साउन अन्तिम सातासम्म वर्षात्का कारण तरकारी बाली अधिकांश गलेर उत्पादनमा कमी आउँछ। मागअनुसार उत्पादन नहुँदा बिचौलिया र खुद्रा व्यापारीले आफूखुसी मूल्य वृद्धि गरेको देखिन्छ। यो वर्ष पनि त्यस्तै भएको हो, कालिमाटी तरकारी बजारका उपनिर्देशक विनय श्रेष्ठले भने, वर्षा र बाढीका कारण अधिकांश स्थानको तरकारी बाली नै नष्ट भएको छ। मागअनुसार आपूर्ति नहुँदा तरकारीको मूल्यवृद्धि भएको हो। यसमा केही खुद्रा व्यापारी र मध्यस्थकर्ता व्यापारीको पनि भूमिका छ। उपत्यकामा दैनिक ७ सय टन तरकारी माग भए पनि कालिमाटी बजारमा ४ सयदेखि ५ सय टन जति मात्रै आपूर्ति भइरहेको छ। भारतबाट हरियो तरकारी आयात ठप्पप्रायः भएकाले पनि व्यापारीले मौकाको फाइदा उठाएका छन्। विगत वर्ष स्वदेशमा तरकारी उत्पादन घटेको अवस्थामा भारतबाट आयात हुन्थ्यो। कालिमाटी बजारमा केही तरकारीको मूल्य तुलनात्मक रूपमा सस्तो देखिए पनि चोक र गल्लीका खुद्रा व्यापारीले झन्डै दोब्बरसम्ममा बिक्री गरिरहेका छन्। कालिमाटी बजारमा सोमबार ठूलो गोलभेंडाको थोक मूल्य ५२ रुपैयाँ प्रतिकिलो रह्यो। बाहिरका खुद्रा व्यापारीले ८० रुपैयाँसम्म लिए। प्रतिकिलो ६९ रुपैयाँमा बिक्री भएको रातो आलुको खुद्रा मूल्य ७५ रुपैयाँ पुग्यो। ३१ रुपैयाँ प्रतिकिलोमा बिक्री भएको प्याजलाई खुद्रा व्यापारीले उपभोक्तालाई ५५ रुपैयाँमा बिक्री गरे। खुद्रा व्यापारीले थोक मूल्य २८ रुपैयाँ प्रतिकिलो भएको बन्दा ६० रुपैयाँ, १ सय २२ मा कारोबार गरिएको काउली १ सय ९५, ५५ रुपैयाँमा बिक्री भएको मुला ८० रुपैयाँ, ६२ रुपैयाँमा कारोबार गरेको भान्टा ८५ रुपैयाँमा बिक्री गरे। ९५ रुपैयाँमा बिक्री भएको बोडी १ सय २०, ९८ रुपैयाँको परवल १ सय ६० र ४८ रुपैयाँ पर्ने करेला ८० रुपैयाँ प्रतिकिलोमा खुद्रा व्यापारीले बिक्री गरे। अघिल्लो वर्ष साउन १२ गते ठूलो गोलभेंडाको औसत थोक मूल्य ६८ रुपैयाँ प्रतिकिलो थियो। यस्तै रातो आलु ४१, प्याज २६, बन्दा २८, काउली ७८, मुला ९८, भान्टा ७८, बोडी ७८, करेला ६८, परवल ९३ र घिरौंलाको मूल्य ७५ रुपैयाँ थियो। नेपाल फलफूल तथा तरकारी व्यवसायी महासंघका अध्यक्ष खोमप्रसाद घिमिरेले लकडाउन अवधिमा किसानले तरकारीको मूल्य नपाएर र बजारसम्म पुर्याउन नसकेर खेतमै खाल्डो खनेर नष्ट गरे। ठूलो परिमाणमा सडकमा फालेर नष्ट गरिएको थियो। त्यो बेला तरकारी फल्ने सिजन भएर निकै उत्पादन भएको थियो, अध्यक्ष घिमिरेले भने, तर, उपत्यकाबाट अधिकांश सर्वसाधारण बाहिरिएको र होटेल रेस्टुरा पनि बन्द भएका कारण बिक्री नहुँदा किसानले लागत मूल्यको झन्डै तीन चौथाइसम्म मूल्य घटाएर बिक्री गर्नु परेको थियो। लकडाउन हटेसँगै उपत्यका फर्किनेको संख्या बढेसँगै छिटफुट रूपमा होटेल रेष्टुरा पनि सञ्चालनमा आएका छन्। त्यसले तरकारीको उपभोग दर बढाएको छ। उपभोग दर वृद्धि भए पनि वर्षा र बाढीका कारण उत्पादनमा आएको कमीका कारण आपूर्ति नहुँदा स्वाभाविक रूपमा मूल्य केही बढ्ने उनको भनाइ छ। उनका अनुसार सरकारी निकायले खुद्रा व्यापारमा अनुगमन गरी कारबाही नगर्ने भएकाले उपभोक्ता ठगिएका छन्। कालिमाटी बजारसँगै खुद्रा व्यापारमा पनि अनुगमनका लागि वर्षांैदेखि मन्त्रालयदेखि विभागसम्म धाइसक्यांै तर कुनै चासो देखाएनन्, उनले भने। बजार अनुगमनको जिम्मा वाणिज्य, आपूर्ति तथा उपभोक्ता संरक्षण विभागलाई दिइएको छ। विभागका महानिर्देशक नेत्रप्रसाद सुवेदीले पछिल्लो समय बजारमा देखिएको मूल्यवृद्धिको सूक्ष्म अध्ययन गरिरहेको दाबी गरे। केही अत्यावश्यक वस्तुको भाउ बढेको विषयमा अनुगमन गर्न टोली परिचालन गर्न लागिएको उनको भनाइ छ। मासु र अन्डा पनि महँगो कुखुराको मासुको मूल्यसमेत घटेको छ। तर, उपभोक्ताले प्रतिकिलो ४ सय घटीमा खरिद गर्न पाएका छैनन्। अझै भित्री बजारमा ४ सय २० रुपैयाँसम्म पर्छ। राष्ट्रिय कुखुरा बिक्री व्यवसायी संघका अध्यक्ष जंगबहादुर बीसीका अनुसार असार २० देखि प्रतिकिलो ३ सय ९० रुपैयाँ पर्नेमा १५ रुपैयाँ घटाइएको छ। उपभोक्ताले भने घटाइएको मूल्यमा मासु किन्न पाएका छैनन्। असार २० अघि मासुको मूल्य ३ सय ७५ थियो। हामीले थोक मूल्य घटाएका छौं। खुद्रा व्यापारीले बढी मूल्य लिएको हो, उनले भने, सरकारले खुद्रा व्यापारमा लगाम नलगाएसम्म उपभोक्ता ठगिन्छन नै। नेपाल अन्डा उत्पादक संघका अध्यक्ष शिवराम केसीले खुद्रा व्यापारीकै कारण उपभोक्ता मारमा परेको बताए। केसीका अनुसार प्रतिक्यारेट अन्डाको किसान मूल्य ३ सय ४५ छ। उपभोक्ता मूल्य ३ सय ७५ तोकिएको छ। तर, बजारमा प्रति क्यारेट ४ सय र प्रतिगोटा अन्डा १५ मा बिक्री भइरहेको छ। बढ्यो चिनीको मूल्य चिनीको मौज्दात सकिँदै गएपछि ठूला व्यापारीले मिलेमतो गरी चिनीको मूल्य बढाएका छन्। अहिले खुद्रामा प्रतिकिलो एक सय रुपैयाँसम्म पुगेको छ। बजार मूल्य हस्तक्षेपको भूमिकामा रहेको साल्ट ट्रेडिङ कर्पोरेसनसँग चिनीको मौज्दात सकिएको अवस्थामा बजार मूल्यवृद्धि भएको हो। उता स्वदेशी उद्योगसँग पनि मौज्दात सकिएको छ। त्यसको फाइदा उठाउँदै व्यापारीले मिलेमतो गरी चिनीको मूल्य वृद्धि गरेका हुन्। नेपाल खुद्रा व्यापार संघका अनुसार पछिल्लो तीन दिनमा चिनीको उपभोक्ता मूल्य कम्तीमा एक सय रुपैयाँसम्म वृद्धि भएको छ। संघका अध्यक्ष राजकुमार श्रेष्ठले थोक विक्रेताले मूल्य बढाएर पठाएका कारण चिनीको उपभोक्ता मूल्यवृद्धि भएको बताए। प्रतिकिलो १० देखि १५ रुपैयाँसम्म वृद्धि भएको छ। थोकमा प्रतिकिलो ८५ देखि ९० रुपैयाँ रहेको चिनीलाई खुद्रा पसलले एक सय रुपैयाँसम्म असुल गर्दै आएका छन्। तीन दिनअघिसम्म खुद्रामा ८५ देखि ९० रुपैयाँसम्ममा चिनी बिक्री भएको थियो,श्रेष्ठले भने, साल्ट र स्वदेशी चिनी उद्योगीसँग चिनीको मौज्दात सकिएकाले ठूला व्यापारीले कालोबजारी गरी मूल्य अत्याधिक बढाएका हुन्।"
राजदूतहरूको लक्ष्मणरेखा,"दिल्लीस्थित नेपाली राजदूतले दुईपक्षीय विषयमा निरन्तर संवाद र सम्पर्क गर्ने निकाय हो, भारतीय विदेश मन्त्रालयको नर्थ डिभिजन जसले नेपाल र भुटान मामिला हेर्ने गर्छ । तर कतिपय विषय हल गर्न नर्थ डेस्कभन्दा माथिल्लो तहमा सम्पर्क र संवादको आवश्यकता हुन्छ । यतिबेला भारतका लागि नेपाली राजदूत नीलाम्बर आचार्य सीमा विवादका सम्बन्धमा उच्च तहमा कुराकानी गर्न चाहन्छन् तर राजदूत भएर गएदेखि नै उच्च तहमा भेटघाट गर्न उनलाई निकै कठिन भइरहेको छ । भारतको मात्र होइन, चीन, अमेरिकालगायत अन्य देशमा खटिने नेपाली राजदूतका लागि पनि सम्बन्धित देशका परराष्ट्रमन्त्री र प्रधानमन्त्री भेट्ने कार्य सहज छैन । धेरैले ओहोदाको प्रमाणपत्र बुझाउने र बिदाइ भेट गर्ने समयमा मात्र उच्चतहमा पहुँच पाउँछन् । कतिपय मुलुकमा त ओहोदाको प्रमाणपत्र बुझाउन पनि निकै समय पर्खनुपर्ने हुन्छ । चीनका लागि नवनियुक्त राजदूत महेन्द्रबहादुर पाण्डे बेइजिङ पुगेको दुई हप्ता नाघिसकेको छ तर उनले त्यहाँ प्रमाणपत्र बुझाएको खबर यो लेख तयार पार्दासम्म आइसकेको छैन । तर, काठमाडौंस्थित विदेशी राजदूतहरूको अवस्था भने भिन्न छ । यहाँ राजदूत भएर आउने कुनै पनि देशको राजदूतलाई ओहोदाको प्रमाणपत्र बुझाउन धेरै दिन लाग्दैन, तुरुन्तै परराष्ट्र मन्त्रालयले त्यसको व्यवस्था गरिहाल्छ । यहाँ विदेशी राजदूतको भेटघाटको पहिलो प्राथमिकतामा प्रधानमन्त्री र परराष्ट्रमन्त्री पर्ने गर्छन् । विदेशी राजदूतको परराष्ट्र सचिव र डेस्क प्रमुखसँगको भेटवार्ता एकदमै कम हुने गर्छ । दुईपक्षीय सम्बन्धका साना विषयसमेत लिएर राजदूतहरू सीधै प्रधानमन्त्रीकहाँ पुग्ने गर्छन्, छलफल गर्छन् । कतिपय अवस्थामा प्रधानमन्त्री कार्यालय र राजदूतका बीचमा कुराकानी भइरहेका कतिपय विषय परराष्ट्र मन्त्रालयलाई थाहै हुँदैन । विदेशी राजदूतका लागि प्रधानमन्त्री, पूर्वप्रधानमन्त्री र राजनीतिक दलका उच्च नेताहरू भेट्न न कुनै प्रक्रियागत झञ्झट, न त समयको अभाव नै । यति मात्र होइन्, नेपालको आन्तरिक मामिलामा सार्वजनिक रूपमा नै टीकाटिप्पणी गर्न उनीहरू तम्सिहाल्छन् । राजदूतले चाहेको समयमा मन्त्रीलाई भेट्न पाएका उदाहरण धेरै छैन् । सिंहदरबार छिरेर आफूले चाहेका सबै मन्त्रीलाई पालैपालो भेटेर एकाध घन्टामा राजदूत बाहिरिएका उदाहरणसमेत रहेका छन् । अन्य मन्त्रीहरूको भेटघाट पनि परराष्ट्र मन्त्रालयको समन्वयमा हुनुपर्छ र त्यहाँ भएका कुराकानीको संस्थागत रेकर्ड हुनुपर्छ । परराष्ट्र मन्त्रालयले काठमाडौंमा रहेका कूटनीतिक नियोगलाई एकमुष्ट रूपमा भन्न सक्नुपर्छ, मन्त्रालयको अनुमतिलिएर मात्र प्रधानमन्त्री, मन्त्री, पूर्वप्रधानमन्त्री र उच्च राजनीतिक दलका नेताहरूलाई भेट्नु । यसै परिपेक्ष्यमा पछिल्लो समय नेपालका लागि चिनियाँ राजदूतको होउ यान्छीको सक्रियता राजनीतिक र कूटनीतिक वृत्तमा निकै चर्चामा छ । जब सत्तारूढ नेपाल कम्युनिस्ट पार्टीभित्र विवाद बढाउन सक्रियता बढ्छ । सत्तारूढ दलका केही नेता त्यसलाई तुरुन्तै ढाकछोप गरिहाल्छन् र भन्ने गर्छन्, राजदूतले नेतालाई भेटघाट गर्नु सामान्य हो, नेकपाभित्रको विवादबारेमा कुराकानी भएको छैन । अझ एक कदम अगाडि बढेर उनीहरू भन्ने गर्छन्, चीन नेपालमा राजनीतिक स्थायित्वका पक्षमा रहेका कारण चीनको चासो सही हो । तर काठमाडौंस्थित चिनियाँ दूतावासले भने घेटघाटको विवरण लुकाएको छैन । विभिन्न पत्रिकामा दूतावासका प्रवक्ताले दिएको प्रतिक्रियामा भनिएको छ, चीन नेपालमा राजनीतिक स्थायित्वका पक्षमा छ र त्यसका लागि अहिले नेकपा कुनै पनि समस्यामा नपरोस् भन्ने चाहन्छ । चिनियाँ दूतावासले मात्र होइन, चिनियाँविज्ञहरूले पनि अहिले सार्वजनिक रूपमा स्वीकार गरिरहेका छन् । विगतमा नेपालका नेताहरूसँग राजदूतको भएको भेटघाटलाई समेत लुकाउन खोज्ने चिनियाँ पक्ष अहिले खुला र पारदर्शी रूपमा आइरहेको छ । २४ घन्टाभित्र नेकपाका सबै नेता र राष्ट्रपतिसँग निरन्तर भेटवार्ता हुनुलाई संयोग र कूटनीतिक भेटघाट मात्रै मान्न सकिँदैन । त्यति मात्र होइन, विवाद जतिबेला उत्कर्षमा पुग्छ, त्यतिबेला भेटघाट सुरु हुन्छ । निश्चय नै चिनियाँ राजदूत फलानो व्यक्ति प्रधानमन्त्री हुनुपर्छ भनेर हस्तक्षेपको शैलीमा प्रस्तुत भएको देखिँदैन तर चीन यतिबेला सकेसम्म पाँच वर्ष यही सरकारको निरन्तरता चाहन्छ र त्यो हुन सकेन भने पनि नेकपा जसरी पनि एकताबद्ध रहोस् भन्ने चाहन्छ । तर यतिबेलाको चिन्ताचाहिँ चीन पनि विस्तारै हिजो भारतले अपनाएको बाटोमा जाने त होइन भन्ने हो । हिजो नेपालको सरकार गठन र ढाल्ने प्रक्रियामा काठमाडौैंस्थित भारतिय राजदूतहरू खुलमखुला नै लागे । कतिसम्म भने पार्टीभित्रको कुनै अमूक नेतालाई प्रधानमन्त्रीमा प्रस्ताव गर्न नेतृत्वलाई दबाब दिएका थुप्रै उदाहरण छन् । लामो समयपछि २०७२ सालको संविधान निर्माणपछि त्यो शृंखला टुट्यो । त्यसपछि विशेषगरी भारतीय जनता पार्टीको नेतृत्व तहमा नेपालमा आफूअनुकूलको प्रधानमन्त्री खोज्ने होइन कि जो प्रधानमन्त्री भएर आउँछ उसैसँग काम गर्नुपर्छ भन्ने एक किसिमको समझदारी भएको देखिन्छ । त्यही भएर नै विशेषगरी मञ्जिबसिंह पुरी नेपालका लागि भारतीय राजदूत भएर आएपछि काठमाडौंको राजनीतिक मामिलामा भारतीय राजदूतको सक्रियता कम्तीमा देखिने गरी निकै कम भएको छ । यतिबेला हरेक क्षेत्रमा प्रभाव बढ्दै जाँदा भोलि चीन पनि विगतमा भारतको जस्तै हस्तक्षेपको बाटोमा जाने त होइन भन्ने आशंका छन् । चीनको कूटनीति यतिबेला विगतमा जस्तो शान्त र अर्काको मुलुकको आन्तरिक मामिलामा हस्तक्षेप नगर्ने नीतिमा सीमित छैन, त्यसमा भारी मात्रामा परिवर्तन आएको छ । विश्वव्यापी रूपमै ऊ खुला, आक्रामक र राजनीतिक रूपमा पनि मुखरित रूपमा प्रस्तुत भइरहेको छ । आफ्नो आर्थिक शक्तिलाई उसले राजनीतिक प्रभाव बढाउने माध्यमका रूपमा प्रयोग गरिरहेको छ । नेपालको आन्तरिक मामिलामा चासो राख्नु स्वाभाविक हो । तर त्यसलाई हामीले हस्तक्षेपको तहमा जानुभन्दा पहिल्यै रोक्न आवश्यक छ । नेपालमा भारत, अमेरिका र चीनको स्वार्थ बाझिँदै जाँदा आफ्नो स्वार्थ पूरा गर्न र अरूको स्वार्थलाई नोक्सान पुयाउन सबै मुलुकले प्रयोग गर्ने हतियार राजनीतिक दलभित्रको पक्कड नै हो । त्यसैले अहिलेको परिस्थितिमा पुरानै पाराले फलानो मुलुकले हस्तक्षेप गर्छ र फलानोले गर्दैन भनेर तर्क गर्नु र हस्तक्षेप रोक्न छाडेर आफैं कुनै राजदूतको प्रतिरक्षामा लाग्नु सही होइन । यो चिनियाँ राजदूतको सवालमा मात्र होइन, अन्य देशका राजदूतको अस्वाभाविक भेटघाटप्रति प्रश्न गर्नुपर्छ । यी विषय उठाउँदा हामीलाई लाग्न सक्छ चीनसँगको सम्बन्ध बिग्रने हो कि त्यसैले पनि कतिपय प्रतिरक्षा गर्ने गरेका छन् । तर प्रश्न उठाएर सम्बन्ध बिग्रने होइन, सुधार्न र राम्रो बनाउन सहयोग गर्छ । योसँगै अर्काे विषय हो राजदूतको भेटघाट नियमन । विगतमा राजदूतले प्रधानमन्त्री, पूर्वप्रधानमन्त्री र राजनीतिक दलका उच्च नेतासँगको भेटघाट गर्दा पालना गर्नुपर्ने आचारसंहिता बनेको थियो तर त्यसको कार्यान्वयन भएको छैन । अहिले पनि परराष्ट्र मन्त्रालयका प्रतिनिधीहरूविना नै यस्ता भेटघाट भइरहेका छन् । भेटघाटमा के कुराकानी भए भन्ने विषयमा कुनै पनि अखिलेख छैन । यसका विदेशी राजदूतको मात्र दोष छैन, हाम्रा नेताहरू आफैं राजदूतसँगको भेटमा परराष्ट्र मन्त्रालयका अधिकारीहरू राख्न चाहँदैनन् । त्यसैले यसलाई व्यवस्थापन गर्न परराष्ट्र मन्त्रालयको भूमिका महŒवपूर्ण हुने गर्छ । तर पछिल्लो समयमा मन्त्रालयमा यसमा ध्यान दिएको पाइँदैन । विषय भारत र चीनको मात्र होइन, नेपालमा रहेका विदेशी राजदूतहरूका हकमा एकै खालको मापदण्ड लागु गर्नुपर्छ । निश्चय नै दुई ठूला छिमेकी भएका कारण उनीहरूका गतिविधि र चासो बढी हुने गर्छ । अन्य मुलुकका राजदूतले पनि परराष्ट्र मन्त्रालयको स्वीकृतिविना नेताहरूलाई निर्बाध भेटेका उदाहरण पर्याप्त रहेका छन् । काठमाडौंमा रहेका राजदूतहरूले पनि आफ्नो लक्ष्मणरेखालाई राम्रोसँग बुझ्न आवश्यक छ । परराष्ट्र मन्त्रालयले काठमाडौंमा रहेका कूटनीतिक नियोगलाई एकमुष्ट रूपमा भन्न सक्नुपर्छ, मन्त्रालयको अनुमतिलिएर मात्र प्रधानमन्त्री, मन्त्री, पूर्वप्रधानमन्त्री र उच्च राजनीतिक दलका नेताहरूलाई भेट्नु । अनि ती भेटघाटको व्यवस्था मिलाउने र त्यहाँ आफ्ना प्रतिनिधि राख्ने व्यवस्था पनि गर्न आवश्यक छ । कुनै देशका धेरै विषय होलान्, धेरै घेटघाट गर्नुपर्ने होला तर सबैलाई लागु हुने मापदण्ड भने एउटै हो ।"
नेकपा बैठक आज : यस्तो बन्दै छ समीकरण,"काठमाडौं : नेकपा स्थायी समिति बैठक कुन रूपमा टुंग्याउने भनेर दुई अध्यक्षबीच सहमति जुट्न नसक्दा विवाद जस्ताको तस्तै छ। दुवै पक्ष आआफ्नो अडानमा टसमस नभएकाले मंगलबार बोलाइएको बैठक राख्नेनराख्ने विषयमै मतभेद हुने अवस्था देखिएको छ। १० असारदेखि जारी स्थायी समिति बैठकमा प्रधानमन्त्री एवं अध्यक्ष केपी शर्मा ओलीको राजीनामाको विषयले प्रवेश पाएपछि विवाद उत्कर्षमा छ। पार्टी महाधिवेशनमा गएर अध्यक्ष ओलीले सम्मानजनक नेतृत्व हस्तान्तरण गर्ने या महाधिवेशनपूर्व नै ओलीको विकल्प खोजेर जाने भन्नेमै नेकपा शीर्ष नेताबीच विवाद कायम छ। स्थायी समिति बैठक मंगलबार (आज) बिहान ११ बजेका लागि तोकिएको छ। अध्यक्ष पुष्पकमल दाहाललाई वरिष्ठ नेता झलनाथ खनाल, माधवकुमार नेपाल र प्रवक्ता नारायणकाजी श्रेष्ठले मंगलबारको बैठक नरोक्न र प्रधानमन्त्री सहमतिमा नआए पनि पार्टी कमिटीबाटै बहुमतअल्पमतकै आधारमा निर्णय प्रक्रियामा जान दबाब बढाएका छन्। दाहालले पनि अब प्रक्रिया नरोक्ने, पार्टीको नियमित एजेन्डामै छलफललाई फर्काउने गरी जाने धारणा नेताहरूसँगको छलफलका क्रममा व्यक्त गरेका छन्। अब बैठक रोकिँदैन। मंगलबार तय गरिएको बैठक हामी बस्छौं। पार्टी एउटा निर्णयमा पुग्नै पर्ने हुन्छ। सकेसम्म सहमतिमा नभए पनि बहुमतको कुरा मान्नै पर्ने हुन्छ, वरिष्ठ नेता खनालले अन्नपूर्णसँग भने, पहिला अब पार्टीमा छलफल हुन्छ, त्यसमा कुनै सहमति नभए नयाँ निर्णय गरेर जानुपर्छ। त्यसका लागि परिस्थिति हेरेर निर्णय हुनेछ। दाहालनेपाल समूहले स्थायी समिति नरोक्ने तयारी गरे पनि ओली पक्षले भने अझै पनि दाहालसँगको छलफलका आधारमा मात्र मंगलबारको बैठकका विषय टुंगो लाग्ने बताएको छ। ओली पक्षका स्थायी समिति सदस्यसमेत रहेका नेकपा संसदीय दलका उपनेता सुवास नेम्बाङले दुई अध्यक्षको छलफलका आधारमा निस्किने निर्णयअनुसार पार्टी अगाडि बढ्ने बताए। मंगलबार (आज) बिहान दुई अध्यक्ष बिहान ९ बजे छलफलमा बस्नुहुन्छ। उहाँहरूले सल्लाह गर्नुहुन्छ। त्यहीअनुसार हुन्छ, नेम्बाङले अन्नपूर्णसँग भने, अहिलेसम्मको सम्पूर्ण प्रक्रिया भनेकै दुई अध्यक्षबीचको सहमतिको प्रक्रिया हो। महाधिवेशनलाई त हामीले एकता र सहमतिको महाधिवेशन भनेका छौं। अहिलेसम्म पार्टीको एकता प्रक्रिया ढिला हुनुमा पनि दुई अध्यक्षबीचको सहमति र एकता हो। त्यसैमा ढिलाइ हुँदा पार्टी एकता प्रक्रियामा ढिलाइ भएको हो। त्यसकारण हाम्रो विधि, प्रक्रिया र मान्यता भनेको सहमतिमै निर्णयमा जानु हो। त्यसैले दुई अध्यक्ष बिहान छलफल गरेर जे निष्कर्षमा पुग्नुहुन्छ, त्यहीअनुसार हुन्छ। ओली र दाहाल गत असार १८ गतेयता निरन्तर छलफलमा छन्। ओलीले दुवै पदबाट राजीनामा नदिने अडान लिइरहेका छन्। दाहालले प्रधानमन्त्री र पार्टी अध्यक्ष दुईमध्ये एउटा पदबाट राजीनामा दिन ओलीलाई भनिरहे। त्यहीबीच साउन ३ को सचिवालय बैठकअघि दुई नेताबीच विवाद हल गर्ने उपायस्वरूप अर्ली महाधिवेशन गर्ने, ओलीले महाधिवेशनमा दाहाललाई सहयोग गर्नेलगायत विषयमा करिब सहमति जुटेको थियो। त्यसपछि सचिवालयमा ओलीले मंसिरमै महाधिवेशन गर्ने प्रस्ताव ल्याए। दाहाल मौन बसेरै सहमति जनाए। तर, खनाल, नेपाल र श्रेष्ठले महाधिवेशन मंसिरमै सम्भव नभएको भन्दै प्रश्न उठाए। त्यसपछि फेरि दाहाल मंसिरमै महाधिवेशन नहुने भन्दै पछि हटेका थिए। त्यसयता ६ साउनमा थोरै समयका लागि स्थायी समिति बैठक बस्यो। अनि तय भयो १३ साउनका लागि अर्काे बैठक। ९ साउनमा दाहालओली एक चरण छलफलमा बसे। तर, त्यसपछि छलफलसमेत हुन सकेन। सहमति नजुटेपछि दुवै पक्ष आआफ्ना रणनीति बनाउनै लागिपरे। दाहालले वरिष्ठ नेता नेपाल, खनाल प्रवक्ता श्रेष्ठ, उपाध्यक्ष वामदेव गौतम र सचिवालय सदस्य रामबहादुर थापासँग पटकपटक छलफल गरे। ओलीले पनि दाहाल र नेपालनिकट प्रभावशाली नेता, केही मन्त्रीसम्मलाई अलगअलग भेटेर छलफल गरे। आफूनिकट नेतासँगको छलफल दुवै पक्षले निरन्तर जारी राखे। दाहालले सोमबार पनि खुमलटारस्थित निवासमा बिहान र साँझ दुईपटक खनाल, नेपाल र श्रेष्ठसँग सामूहिक छलफल गरे। गृहमन्त्रीसमेत रहेका सचिवालय सदस्य रामबहादुर थापासँग पनि एक्लै छलफल गरे। बेलुकी महासचिव विष्णु पौडेलसँग पनि छलफल गरे। उपाध्यक्ष गौतम भने बोलाए पनि सोमबार दाहाल निवास पुगेनन्। दाहालनेपाल पक्षले ओली अनुपस्थित रहे पनि स्थायी समिति बैठक अगाडी बढाउने योजना बनाएको छ। प्रधानमन्त्री ओलीको असार १४ को अभिव्यक्तिबारे बोल्न बाँकी नेताले बोल्न चाहे समय दिने, नत्र नियमित एजेन्डामै बैठकलाई फर्काएर छलफल गराउने, एउटा निष्कर्षमा बैठकलाई लैजाने रणनीति देखिएको छ। ओली पक्षले भने साउन ३ को सचिवालय बैठकमा महाधिवेशनमा जाने विषयमा नेताहरूबीच सहमति बनेको र त्यसको लिखित प्रस्ताव तयार पारेर महाधिवशेनमै जाने गरी अगाडि बढ्नुपर्ने पक्षमै अडान केन्द्रित राख्ने रणनीति बनाएको छ। ओलीले पनि दिनभर निकट नेताहरुसँग बालुवाटारमा छलफल गरेका थिए। उहाँ (प्रधानमन्त्री) स्थायी समिति बैठकबाट पन्छिनै खोजिरहनुभएको छ। हामी अब बैठक राखेर विधि पद्धतिअनुसार जानुपर्छ भनिरहेका छौं। अब बैठक उहाँ (प्रधानमन्त्री) नआए पनि बस्छ, स्थायी समिति सदस्य देव गुरुङले अन्नपूर्णसँग भने, सहमतिका लागि यति समयसम्म प्रयास गर्दा पनि जुट्नै सकेन। अब पनि सहमति भनेर अल्झिरहनुभन्दा पार्टीलाई अगाडि बढाउन पनि विधानमै व्यवस्था भएअनुसार बहुमतीय प्रक्रियामा जानुपर्छ। ओली पक्ष महाधिवशेनमा जोड गरिरहदा दाहाल नेपाल पक्ष भने केन्द्रीय समिति बैठक बोलाएर जाने गरी तयारीमा लागेको छ। स्थायी समितिमा यस्तो बन्दै छ समीकरण स्थायी समितिमा प्रधानमन्त्रीको कार्यशैलीप्रति आलोचना गरिए पनि राजीनामाकै विषयमा भने बहुमत पुग्नेनपुग्नेमा अझ अन्योल छ। ओली पक्ष एक्लिँदा र दाहालनेपाल पक्ष मिल्दा बहुमत दाहाल र नेपाल पक्षसँग देखिने सामान्य अनुमान हो। तर, प्रधानमन्त्रीको राजीनामाकै विषयमा स्थायी समितिभित्रै दाहाल नेपाल पक्षले बहुमत पुरयाउन सक्नेमा भने आशंका छ। ४४ स्थायी समिति सदस्यमध्ये २३ नेता एकातिर उभिँदा मात्र पार्टीभित्र बहुमतको अवस्था रहन्छ। तर, प्रधानमन्त्रीको राजीनामाका लागि त्यो संख्या पुयाउन दाहालनेपाल समूहलाई केही समययता भएका गतिविधिले मुस्किल पर्ने देखिन्छ। नेकपाको सचिवालय ९ सदस्य र थप ३५ नेतासहित ४४ सदस्यीय स्थायी समिति छ। सचिवालयमा प्रधानमन्त्रीसँग उपप्रधान तथा रक्षामन्त्री ईश्वर पोखरेल र महासचिव विष्णु पौडेल साथमा छन्। इतर समूहमा दाहाल, खनाल, नेपाल र प्रवक्ता नारायणकाजी श्रेष्ठ खुलेको देखिन्छ। तर, उपाध्यक्ष गौतम र गृहमन्त्रीसमेत रहेका थापा भने तटस्थजस्तै देखिएका छन्। थापा बोलेका छैनन् भने गौतमले १६ असारमा राजीनामा मागे पनि त्यसपछि उक्त अडानबाट पछि हटेका छन्। गौतम अहिले नै राजीनामाको विषय उचालेर जाने पक्षमा देखिएका छैनन्। गौतमलाई फकाउन ओलीले निकट नेतालाई दिनहुँ भैंसेपाटी पठाइरहेका छन्। यसले सचिवालयमा सम्भवतः पाँच नेताले ओलीको राजीनामा माग नगर्ने देखिएको छ। दुवै पदबाट राजीनामा माग गरेका अन्य चार नेता पनि ओलीले रोजेर एक पदबाट राजीनामा दिनुपर्ने गरी प्रस्तुत हुन थालिसकेका छन्। स्थायी समिति सदस्यहरूमा किरण गुरुङ, छविलाल विश्वकर्मा, प्रदीप ज्ञवाली, पृथ्वीसुब्बा गुरुङ, रघुवीर महासेठ, विष्णु रिमाल, सत्यनारायण मण्डल, शंकर पोखरेल र सुवास नेम्बाङ गरी नौ जना ओली पक्षका छन्। पूर्वमाओवादी धारका स्थायी समिति सदस्य लेखराज भट्ट ओलीसँग नजिक छन्। मन्त्री रहेका अन्य पाँच स्थायी समिति सदस्य शक्ति बस्नेत, वर्षमान पुन, घनश्याम भुसाल, गिरिराजमणि पोखरेल, योगेश भट्टराईले पनि राजीनामाको माग उठाउने देखिन्न। तीन दिनयता प्रधानमन्त्रीले भुसाल, पुन र भट्टराईलगायत मन्त्रीलाई बोलाएर छलफल गरेका छन्। त्यसैगरी पूर्वमाओवादी धारका नेता जनार्दन शर्मा, टोपबहादुर रायमाझी, देवेन्द्र पौडेल, मणि थापा र हरिबोल गजुरेलजस्ता नेताले पनि राजीनामा माग गर्न नसक्ने गरी ओलीले भेटघाट र छलफल तीव्र बनाएका छन्। रायमाझी र थापाले स्थायी समितिबाट अब प्रधानमन्त्रीको राजीनामाको विषय सकिइसकेको बोलिसकेका छन्। शर्मा दुई अध्यक्ष मिलाउन महासचिव विष्णु पौडेल र स्थायी समिति सदस्य शंकर पोखरेलसँगको बाक्लो छलफलमा छन्। पौडेल र गजुरेलले पनि ओली र दाहाल मिल्नुपर्ने र पार्टी एकता बचाउनुपर्ने धारणा व्यक्त गरिरहेका छन्। दाहाल र नेपाल समूहमा रहेका मन्त्रीहरू दुवैतिर पुग्ने गरेका त छन् तर सकभर सहमतिमै विवाद मिलाउन दबाब बढाइरहेका छन्। पार्टीभित्र अल्पमतबहुमत नगर्न उनीहरूले धारणा राखिरहेका छन्। यसो गर्दा सचिवालयबाहेककै स्थायी समितिमा रहेका ३५ मा २० नेताले प्रधानमन्त्रीको राजीनामाको विषय उठान नगर्ने समीकरण नेकपाभित्र देखापरिरहेको छ। सचिवालयका ५ समेतलाई जोड्दा २५ नेता राजीनामामा सिधै माग गरेर नआउने बुझाइमा बालुवाटार देखिन्छ। यसो हुँदा दाहाल र नेपाल समूहमा जम्माजम्मी १९ नेता (सचिवालयका ४ र स्थायी समितिका १५ गरी) प्रधानमन्त्रीको राजीनामाको विषय उठान गर्ने नेतामा गनिन्छन्। त्यसभित्र पनि कतिपय नेता दुई अध्यक्ष मिलेरै जानुपर्ने पक्षमा छन्। यसले प्रधानमन्त्रीको राजीनामाको विषय सेलाउने सम्भावना बढी देखिएको एक नेताले बताए।"
भारतचीन सीमा विवाद र नेपाल,"भारतीय र चिनियाँ सेनाको दोक्लाममा भएको शारीरिक ठेलामठेलपछि यही जुन १५ मा स्यौक र गलवान नदीको संगमस्थल गलवान उपत्यकामा पुनः दुवै देशका सैनिकबीच भिडन्त भयो। उक्त घटनामा चिनियाँ पक्षले भारतीय सेनाले नियन्त्रण रेखा पार गरी चिनियाँ सेनालाई उत्तेजित पार्ने काम भएकाले सो घटना भएको जीकिर गरेको छ भने भारतीय पक्षले जानीबुझी गरिएको योजनाबद्ध कदम भएको प्रतिक्रिया दियो। वास्तवमा चीन र भारतबीचको वर्तमान विवाद सीमा विवादभन्दा पनि सामरिक रणनीतिक स्वार्थको टकरावजस्तो देखिएको छ। भारतीय पक्षले चीनले भारतलाई घेराबन्दीमा पार्न चाहेको आरोप लगाइरहेको देखिन्छ। अहिले भारतीय मिडिया आक्रोश र बदलाको चीत्कारले भरिएको देखिन्छ। तर उता चीनतर्फका मिडियामा भने भारतसँगको सीमामा केही तनाव भयो भन्ने मात्रै बुझाइ रहेको देखिन्छ। चिनियाँ मिडियामा यस घटनाले कुनै मुख्य स्थान पाएको देखिँदैन। यस सम्बन्धमा चिनियाँ पक्षले यस्तो द्वन्द्वबाट दुवै पक्षलाई कुनै फाइदा नहुने। भारत र चीन सम्बन्ध लामो समयसम्म तीक्ततापूर्ण हुने हो भने यो चीनका लागि पनि अल्सर सावित हुने बताइरहेका छन् र चीनलाई राष्ट्रिय दुस्मनका रूपमा लिनु हुँदैन र चीनसँगको सम्बन्धलाई भारतको आन्तरिक राजनीतिको मुद्दा पनि बनाइनु हुँदैन भनेर भन्दै आएका छन्। चीनले अन्तर्राष्ट्रिय शक्तिका रूपमा दुवै देशले क्षेत्रीय शान्ति तथा स्थायित्वका लागि आफ्ना समस्या समाधान गर्नुपर्ने धारणा राखेको देखिन्छ। यसै क्रममा भारतीय रक्षामन्त्री राजनाथ सिंह दोस्रो विश्वयुद्धमा जर्मनीमाथि तत्कालीन सोभियत रूस विजयी भएको ७५ औं वर्षगाँठका उपलक्ष्यमा आयोजित सैन्य परेडमा भाग लिने गरी रूस भ्रमणमा गए। रक्षामन्त्री सिंहले त्यहाँका उच्च अधिकारीहरूसँग दुवै देशबीच सैन्य सहयोग बढाउने विषयमा छलफल गरेका थिए। सिंहले रसियासँग यस ४०० लङरेन्ज सरफेस टु एअर मिसाइल सिस्टम खरिद गर्न चाहेको बताइसकेका छन्। भारत र रसियाबीचमा ऐतिहासिक सम्बन्ध रहेकाले कुनै पनि देशसँग भारतको कलह भएमा रसियाले भारतलाई सहयोग गर्छ भन्ने आम बुझाइ छ। जे होस्, यतिबेला भारत र चीनबीचको सम्बन्ध न्यूनतम विन्दुमा ओर्लिएको छ। सन् १९६२ मा भारत र चीनबीचको सीमायुद्धपछि यस्तो अवस्था देखिएको छ। युद्ध भइहाल्ने स्थिति नभए पनि दुवै देशबीच शीतयुद्ध चलिरहेको अवस्था छ। गलवान घटना हुनुका पछाडिका कारण महत्वपूर्ण छन्। किनकि यसले नै भारत र चीनबीचको भावी सम्बन्ध निर्धारित गर्नेछ। गलवान सीमा विवादले भारतको अमेरिका र रसियासँगको सम्बन्ध महत्वपूर्ण हुन गएको छ। यस सीमा विवादबारे अमेरिका र रसियाले हालसम्म तटस्थताको नीति अवलम्बन गर्दै आएका छन्। पुनः सीमायुद्ध भइहालेमा अमेरिका र रसियाले भारतलाई साथ देला वा तटस्थताको नीति अंगीकार गर्ला त्यसबारे निष्कर्षमा पुग्न भारत र अमेरिकाबीच बढ्दो सम्बन्ध विस्तारका वर्तमान आधारशिलाबारे विश्लेषण आवश्यक छ। विगतमा विश्व सभ्यताको केन्द्र, विशाल जनसंख्या र प्राकृतिक स्रोत साधन भएको राष्ट्र हुँदाहँुदै पनि भारतको स्थान एउटा कमजोर राष्ट्रका रूपमा थियो। शीतयुद्धको अन्त्यपछि अन्तर्राष्ट्रिय शक्ति सन्तुलनमा व्यापक परिवर्तन र एकल महाशक्तिका रूपमा अमेरिका देखिएपछि भारतका लागि दुइटा मात्र विकल्प थिए। यो गलवान सीमा विवाद युद्धमा परिणत हुने सम्भावना नरहे पनि भारत र चीनबीच शीतयुद्धको स्थिति लामो समयसम्म रहने देखिएको छ। यस्तो अवस्थामा नेपालले राष्ट्रिय स्वार्थका आधारमा विदेशनीति सञ्चालन गर्न सकेन भने अफगानिस्तानको जस्तो भयावह स्थिति सामना गर्नुपर्ने अवस्था आउन सक्छ। एउटा विकल्प रूस र चीनले बहुधु्रवीय विश्व व्यवस्थाका लागि स्थापना गरेकोे ब्रिक्समा सक्रिय हुने वा अमेरिकी नेतृत्वको एक धु्रवीय विश्व व्यवस्थामा सामेल हुने। भारतको उपस्थितिपछि नै ब्रिक्सको निर्माण भएको हो तर आज भारत ब्रिक्सको बजाय अमेरिकी धुरीको एसिया प्यासिफिक रणनीतिमा सामेल हुन खोजिरहेको देखिँदै छ। यस रणनीतिमा भारतको भूमिका महत्वपूर्ण हुने भन्दै ट्रम्प प्रशासनले भारतलाई खुसी पार्न यसको नाम नै इन्डोप्यासिफिक रणनीति राखिदिएको छ। अमेरिकाले भारतसितको सम्बन्ध सुधार्न यद्यपि चार दशकअघि देखि नै प्रयास गर्दै आएको थियो। तत्कालीन अमेरिकी विदेशमन्त्री हेनरी किसिन्जरको भारत यात्राक्रममा उनले भारतीय गुटनिरपेक्षता र परमाणु शक्तिको शान्तिपूर्ण कार्यको प्रशंसा गर्दै दक्षिण एसियाको मामिलामा अमेरिकाले हस्तक्षेप नगर्ने प्रतिज्ञा गरेका थिए। तर लगत्तै भारतले गरेको आणविक परीक्षणको विरोधमा अमेरिकाले विभिन्न क्षेत्रमा प्रतिबन्ध लगाएको घोषणा गरेको थियो भने भारतको गुटनिरपेक्ष नीतिको समेत कटु आलोचना गरेको थियो। तीन दशकअघि अमेरिकी राष्ट्रपति जिम्मी कार्टरले भारतको तारापुर परमाणु बिजुली घरका लागि प्रशोधित युरेनियम उपलब्ध गराउने सरकारी आदेशमा हस्ताक्षर गरे पनि सिनेटले सो आदेशलाई खारेज गरिदिएका कारण भारत सो युरेनियम प्राप्त गर्ने अवसरबाट वञ्चित हुनुपरेको थियो। तर जापान र चीनको पश्चिमीकरण नीतिको फलस्वरूप दुवै मुलुक विश्वका प्रमुख आर्थिक शक्ति बन्न सकेको यथार्थप्रति भारत अनभिज्ञ थिएन। कश्मिरी समस्याका कारण भारत र अमेरिका सम्बन्ध चिसिँदै आएको भए पनि भारतले आफ्नो देशको समुन्नतिका लागि अमेरिकी लगानीलगायत त्यहाँको अत्याधुनिक प्रविधिसमेत प्राप्त गर्ने प्रयास गर्दै आएको छ। भारतको हिन्दुवादी नेता नरेन्द्र मोदीको उदयपछि भारतको विदेश नीतिमा व्यापक परिवर्तनको महसुस हुन थालेको हो। एकाएक भारत र अमेरिका मिलिटरी लजिस्टिकका लागि सेयर गर्ने विषयमा सिद्धान्ततः सहमत भएपछि भारत र अमेरिकाबीचको सम्बन्ध नयाँ चरणमा प्रवेश गरेको थियो। यस सन्धिअन्तर्गत दुवै देशका सैनिकले आपूर्ति, रिपेयर र वि श्रामका लागि एकअर्काको जमिन, आकाश र समुद्र प्रयोग गर्न सक्नेछन्। अमेरिकाले धेरै समयअघि नै प्रस्ताव गरे पनि भारतले विचाराधीन अवस्थामा राखेको सञ्चार र सुरक्षासम्बन्धी तथा आधारभूत सैन्य सहयोगसम्बन्धी दुई सम्झौता पनि सम्पन्न भएमा भारतअमेरिका सम्बन्ध पूर्णतः सैनिक गठबन्धनको नयाँ चरणमा पुग्नेछ। मूलतः दक्षिण चीन सागर र हिन्द महासागरमा हालैका वर्षहरूमा चीनको बढ्दो अग्रसरतालाई ध्यानमा राखी त्यसलाई प्रत्युत्तर दिने उद्देश्यले नै भारत र अमेरिकाबीच यो सझौता हुन लागेको हो। हालका वर्षमा अमेरिकाले दक्षिण चीन सागरको प्रश्नमा जापान र फिलिपिन्सको मात्र होइन, अस्ट्रेलिया र भारतको समेत साथ र समर्थन खोज्दै आएको छ। भारत र अमेरिकाबीचको यो सहमतिले भारतलाई हिन्द महासागरमा मात्र होइन, दक्षिण चीन सागरमा समेत अमेरिकासँग साझेदार हुने बाटो खोलिने छ। चीनले दक्षिण एसियासमेतलाई जोड्ने रेशममार्गको (बीआरआई) अवधारणा अगाडि ल्याएको छ। यसप्रति भारतले औपचारिक रूपमा कुनै प्रतिक्रिया नजनाए पनि यसप्रति खुसी नरहेको ऊ बीआरआईमा सामेल नभएको कारणबाट सहजै अनुमान गर्न सकिन्छ। शीतयुद्धकालमा तत्कालीन महाशक्ति राष्ट्र सोभियत संघलाई चुनौती दिन अमेरिकाले चीनसँग सम्बन्ध अघि बढाएजस्तै अहिले चीनको बढ्दो शक्तिलाई चुनौती दिन अमेरिकाले भारतसँग सम्बन्ध विस्तार गर्न खोजिरहेको भन्नेमा अब कुनै सन्देह रहेन। वास्तवमा, शीतयुद्धको समाप्तिपछि पुनः अर्को महाशक्ति राष्ट्रका रूपमा चीनको उदय हुने निश्चित सम्भावनाले अमेरिकालाई भारतीय सहयोग र समर्थनको आवश्यकता महसुस भएको हो। सम्बन्ध विस्तारका अवरोध अहिले भारत र अमेरिकाबीचको सम्बन्ध कसरी अघि बढ्छ भन्नेबारे स्वयं भारतमा मात्र होइन चीन, रूस र बाँकी विश्वमा समेत यसबारे चर्चा भइरहेको छ। अमेरिकी रणनीतिकारहरू नयाँ विश्व संरचना निर्माण गर्ने अमेरिकी रणनीतिलाई भारतको साथले सहयोग पुग्ने विश्लेषण गर्दै आएका छन्। तर कूटनीतिका विश्वविख्यात व्यक्तित्व तथा भूतपूर्व अमेरिकी विदेशमन्त्री हेनरी किसिन्जरको डेढ दशकअघि हेराल्ड ट्रिब्युनमा प्रकाशित एक लेखमा भारत अमेरिका सम्बन्ध विस्तारमा थुपै्र अवरोध रहेको उल्लेख गर्दै विषमतापूर्ण भौगलिक, ऐतिहासिक र सांस्कृतिक स्थितिका कारण भारत अमेरिकाका लागि चीनविरुद्धको विश्वसनीय मित्र बन्न नसक्ने धारणा व्यक्त गरेका थिए। स्मरणीय छ, शीतयुद्धको समाप्तिमा निर्णायक भूमिका निर्वाह गर्ने अमेरिकी राष्ट्रपति रोनाल्ड रेगनले समेत भारतलाई विश्वास गर्न नसकिने राष्ट्रका रूपमा परिभाषित गरेका थिए। राजनीतिक विश्लेषकहरू भारत र अमेरिका दुवै विश्वका ठूला प्रजातान्त्रिक राष्ट्र भएको, दुवैको औपचारिक भाषा पनि अग्रेजी नै रहेको र आतंकवादविरुद्धको साझा अवधारणाका आधारमा मात्र द्विपक्षीय सम्बन्ध सहजरूपमा अघि बढ्न नसक्ने बताउँछन्। इतिहास केलाएर हेर्ने हो भने भारत र अमेरिकाबीचको सम्बन्ध उतारचढावपूर्ण रहिआएको छ। भारत बेलायती उपनिवेशबाट मुक्त हुने समयमा अमेरिकाको आग्रहमा बेलायतले सर स्टाफर्ड क्रिप्सलाई स्वतन्त्रताको प्रस्तावसहित भारत पठाएको थियो। यो प्रस्तावमा भारतीय प्रान्तहरूलाई स्वतन्त्रता दिने भन्ने थियो, जसको भारतीय राष्ट्रिय कांगेसले विरोध गरेका कारण यो प्रक्रिया रोकिएको थियो। यसरी अखण्ड भारतको विरुद्धमा यस्तो अमेरिकी प्रयासले आम भारतीयका मनमा अमेरिकाप्रति संशय पैदा गरेको थियो र छ। सन् १९६२ को भारतचीन सीमा युद्धमा अमेरिका स्पष्टतः भारतका पक्षमा उभिएको भए पनि खासगरी कश्मीर समस्या भारत अमेरिका सम्बन्ध विस्तारमा सबैभन्दा ठूलो तगारोका रूपमा देखिँदै आएको छ। कश्मीर युद्धमा अमेरिकाको पाकिस्तानप्रतिको सहयोग र समर्थन तथा अमेरिकाद्वारा नेतृत्व गरिएको सिटो र सेन्टोजस्तो सैनिक संगठनमा पाकिस्तानलाई सदस्य बनाइनुजस्ता घटनाक्रमले भारतसोभियत बीसबर्से मैत्री सन्धिको आधारशिला तयार गरेको थियो। केही महिनाअघि भएको भारत र पाकिस्तानबीचको सीमा विवादका सन्दर्भमा अमेरिकाले मध्यस्थता गर्ने राष्ट्रपति ट्रम्पको धारणाप्रति भारत असन्तुष्ट थियो। गलवानमा भएको सीमा झडपबारे ट्रम्पको टिप्पणीप्रति पनि भारत सन्तुष्ट छैन। अझ भारतबाट निर्यात हुने केही वस्तुमा अतिरिक्त महसुल लगाउने ट्रम्पको निर्णयले द्विपक्षीय सम्बन्ध विस्तारमा थप अवरोध उत्पन्न गरेको छ। भारत र अमेरिकाबीच बढ्दो रणनीतिक सम्बन्धले भारतको चीनसँगको सम्बन्धमा गम्भीर प्रभाव पारेको त छँदै छ, अपितु आफ्नो परम्परागत मित्रराष्ट्र सोभियत संघको विरासत पाएको हालको रसियासँगको सम्बन्ध यतिबेला महत्वपूर्ण हुँदै गएको छ। आफ्नै छिमेकी उदाउँदो महाशक्ति राष्ट्र चीन र आफ्नो विगतको परम मित्र र अमेरिकाको सैनिक शक्तिलाई चुनौती दिन सक्ने विश्वको एक मात्र राष्ट्र रसियासँगको सम्बन्धलाई भारतले अहिले प्राथमिकता दिन थालेको देखिँदै छ। रसियाले पनि भारतसँगको सम्बन्धमा नयाँ आयाम ल्याउने प्रयास गरिरहेको देखिन्छ। यो सम्बन्ध रक्षामा मात्र सीमित छ र रसिया बहुध्रुवीय विश्व निर्माणका पक्षमा रहेको देखिन्छ। निष्कर्ष भारत र चीन दुवै लामो समयसम्म विश्व सभ्यता, संस्कृति र विश्व अर्थव्यवस्थाको केन्दविन्दु रहँदै आएको, पश्चिमा राष्ट्रहरूको उपनिवेशवादी नीतिका कारण दुवै राष्ट्र विगतमा उत्तिकै प्रताडित हुनुपरेको ऐतिहासिक यथार्थ, दुई राष्ट्रबीचकै पारस्परिक सहयोगबाट आर्थिक, वैज्ञानिक र प्राविधिक क्षेत्रमा समेत उन्नति गर्ने सकिने आधार र गुटनिरपेक्ष राष्ट्रको नेतृत्व गर्ने भारतको चाहनाले एकातर्फ यसले भारत र चीन सम्बन्धलाई मजबुत बनाउने आधार तयार गरेको छ भने अर्कातर्फ यसले भारत र अमेरिकाबीचको सम्बन्ध विस्तारमा वाधा उत्पन्न गरेको छ। यसैकारण विश्लेषकहरू भारत भविष्यमा समेत अमेरिकी चाहनाअनुकूलको विश्व व्यवस्थामा सहभागी हुने न्यून मात्र सम्भावना रहेको बताउँछन्। मोदीको हिन्दु राष्ट्रवाद र पश्चिमा राष्ट्रहरूको क्रिश्चिया नीतिबीच कसरी तालमेल होला ? अझ विश्वलाई आफ्नै नियन्त्रणमा राख्ने पश्चिमा राष्ट्रहरूको चाहना र विश्व सभ्यताको केन्द्र ठान्ने भारतबीचको सम्बन्ध कसरी अगाडि बढ्छ त्यो विचारणीय छ। चीनले पनि कहीं न कहीं भारतलाई भन्दा रसियालाई आफ्नो नजिकको मित्र ठान्ने गरेको छ। त्यसैले चीन र भारतबीच तनाव हुँदा आफ्नो अन्तर्राष्ट्रिय स्थितिमा पनि असर पर्छ भन्ने रूसले ठान्छ। रसियाका लागि भारत एक महत्वपूर्ण मित्र हो तर ऊ भारतको एकतर्फी समर्थन गर्ने स्थितिमा छैन। यथार्थ के पनि छ भने सन् २०१९ मा चीनको सैनिक बजेट १७७ अर्ब डलर छ भने भारतको ६०९ अर्ब डलर मात्र छ। धेरै सैनिक उपकरण तथा हातहतियार चीनले आफैंले उत्पादन गर्छ भने भारतले ती वस्तु धेरै रसिया र पश्चिमा राष्ट्रहरूबाट खरिद गर्छ। यद्यपि चीन विश्वको तेस्रो र भारत चौथो ठूलो सैनिक शक्ति हुन्। त्यस्तै चीनको कूल जीडीपी नोमिनलमा १४१ खर्ब डलर र भारतको २९ खर्ब डलरको छ। चीनसँग अहिले ३२ ट्रिलियन डलर मौज्दात रहेको छ, यस्तो ठूलो ढुकुटीको सहयोगले चीनले भारतको अर्थतन्त्रलाई ठूलो प्रभाव पार्न सक्छ। दुई मुलुकबीच यस्तो ठूलो अन्तरको कारण पनि भारतले पश्चिमा राष्ट्रहरूको सहयोगविना युद्ध लड्न सक्दैन। यद्यपि गलवान उपत्यका भारत र चीन दुवैका लागि रणनीतिक महत्वको क्षेत्र हो भन्नेमा कुनै सन्देह छैन। यो गलवान सीमा विवाद युद्धमा परिणत हुने सम्भावना नरहे पनि भारत र चीनबीच शीतयुद्धको स्थिति लामो समयसम्म रहने देखिएको छ। एकातर्फ भारतको नेपाललगायतका प्रायः सबै दक्षिण एसियाली राष्ट्रहरूसँगको सम्बन्ध तीक्ततापूण रहेको वर्तमान स्थितिमा चीनलाई दक्षिण एसियामा आफ्नो प्रभाव विस्तार गर्न खासै कठिन हुने देखिँदैन भने अर्कातर्फ भारतले दक्षिण एसियामा रहेको आफ्नो परम्परागत प्रभावलाई कायम राख्न कठिन हुने देखिन्छ। चीन एसियाली राष्ट्र भए पनि उसले अफ्रिका र लेटिन अमेरिकामा बढी लगानी गर्दै आएको सन्दर्भमा अब यो सीमा विवादपछि एसिया र खासगरी दक्षिण एसियामा आफ्नो ध्यान केन्द्रित गर्ने सम्भावना बढेर गएको छ। नेपालमा पर्ने प्रभाव गलवान सीमा विवाद युद्धमा परिणत हुने सम्भावना नरहे पनि भारत र चीनबीच शीतयुद्धको स्थिति लामो समयसम्म रहने देखिएको छ। एकातर्फ भारतको नेपाललगायतका प्रायः सबै दक्षिण एसियाली राष्ट्रसँगको सम्बन्ध तिक्ततापूण रहेको छ। वर्तमान स्थितिमा चीनलाई नेपाललगायतका दक्षिण एसियाली राष्ट्रमा आफ्नो प्रभाव विस्तार गर्न खासै कठिन हुने देखिँदैन। अर्कोतर्फ भारतले नेपाललगायत दक्षिण एसियामा रहेको आफ्नो परम्परागत प्रभाव कायम राख्न कठिन हुने देखिन्छ। चीन एसियाली राष्ट्र भए पनि उसले अफ्रिका र ल्याटिन अमेरिकामा बढी लगानी गर्दै आएको छ। अब यो सीमा विवादपछि एसिया र नेपाललगायतका दक्षिण एसियाली राष्ट्रमा आफ्नो ध्यान केन्द्रित गर्ने सम्भावना बढेर गएको छ। अहिले माल्दिभ्समा कहिले भारतसमर्थक राष्ट्रपति स्थापित हुने र कहिले चीन समर्थित राष्ट्रपतिले निर्वाचनमा विजय प्राप्त गर्ने प्रक्रिया चलिरहेको छ। यस्तै अवस्था श्रीलंकामा पनि देखिएको छ त्यो अवस्था नेपालमा पनि आउने सम्भावना प्रवल छ। यस्तो स्थितिले दक्षिण एसियाली राष्ट्र नै भारत र चीनसमर्थक राष्ट्रहरूमा विभाजित हुने मात्र होइन ती देशका प्रमुख दल पनि भारत र चीनसमर्थक दलका रूपमा विभाजित हुने सम्भावना छ। नेपालका ठूला राजनीतिक दलले यस्तो सम्भावनाप्रति गम्भीर विचार पुर्याएनन् र पूर्णतः राष्ट्रिय स्वार्थका आधारमा विदेशनीति सञ्चालन गर्न सकेनन् भने नेपालले अफगानिस्तानको जस्तो भयावह स्थितिको सामना गर्नुपर्ने अवस्था आउन सक्छ।"
साउन र प्रकृति,"धार्मिक हिसाबले साउने संक्रान्तिको दिनबाट महत्व पाउने साउन महिनाले धार्मिक, सांस्कृतिक र प्राकृतिक महत्वलाई विशेष रूपमा दर्शाउँछ। ज्योतिष शास्त्रअनुसार सौरमासका हिसाबले साउने संक्रान्तिदेखि सूर्य कर्कट राशिमा प्रवेश गर्ने हुनाले यस दिनलाई कर्कट संक्रान्ति पनि भनिन्छ। यो दिनदेखि सूर्य उत्तरी गोलार्द्धबाट दक्षिणी गोलार्द्धतर्फ प्रवेश गर्ने भएकाले दिन छोटो र रात लामोहुँदै जाने विश्वास गरिन्छ। यही महिनाबाट हिन्दु धर्मका धेरै चाडपर्व सुरु हुने गर्छन्। महिलाहरू साउनको सोमबार व्रतउपासना गरी भगवान् शिवको आराधना गर्ने गर्छन्। यी विविध पक्षलाई समेट्दै साउन महिना, खेतीपाती र हरियालीले मानिस र प्रकृतिबीचको तादात्म्यलाई अरू महत्व दिएको छ। कृषिकर्मबाटै मानिसले आफ्ना आवश्यकता पूरा गर्नेहुँदा प्रकृतिप्रति धन्यवाद व्यक्त गर्दै प्रकृतिसँग नजिक भएर हेर्ने कलाको विकासहुँदै जाओस् भन्ने देशना पनि हो। फेसनको मेहन्दीभन्दा मेहनतको तिउरी, फास्टफुड र कृत्रिम खानेकुराभन्दा स्वस्थ प्राकृतिक खानाको महत्व अनि व्रत, उपासना र सौभाग्यका नाममा गरिने शृंगारभन्दा भावनात्मक तथा आन्तरिक शृंगार र मनको शान्ति कति महत्वपूर्ण हुन्छ भन्ने बोध पनि साउन महिनामा गरिने क्रियाकलापले प्रस्ट पार्छन्। जबसम्म पञ्चतत्वको बोधहुँदैन तबसम्म मानिसले जीवन र प्रकृतिको महत्व पनि बुझेकोहुँदैन। भनिन्छ मानिस पञ्चतत्वमै जन्मियो र पञ्चतत्वमै विलिन भएर यो संसारबाट बिदा लिन्छ। हुन त हो, तर जीवनभर जुन तत्वसँग साक्षात्कार भएर बाँचेको हुन्छ त्यसप्रति पटक्कै ख्यालहुँदैन। पृथ्वी, आकाश, सूर्य, वायु र जलविना हाम्रो जीवन सम्भव थियो ? यिनको गुणवत्तालाई आफ्नो जीवनमा कसरी उतार्ने ? पृथ्वी जसको गुणवत्ता हो सहनशीलता। सहनशीलता हाम्रो स्वभाव बनोस्, हाम्रो बोध बनोस्। हाम्रो सहनशीलताको डिग्री कस्तो छ ? यसको अभावमा आउने अहंकारले सधैं स्वार्थपूर्ण स्वभावमा लैजान्छ, यो बोध जागृत नहुँदासम्म हामी बेहोसीको जीवन बाँच्न विवश हुन्छौं। आकाशअर्थात् विराटता, गहनता, शून्यता र खाली हुनु। हाम्रो प्रेम विराट् होस्। सोच गहन होस्। हामीभित्रबाट शून्य, मौन, ध्यानमग्न बन्न सकौं र काम, क्रोध, लोभ, मोहलगायतका रिपुबाट मुक्त भएर खाली हुन सकौं। तब मात्र आफू हुनुको, स्वबोधको गुण खुल्न थाल्छ। जलअर्थात् शीतलता। हामी प्रचण्ड गर्मी झैं क्रोधी, अहंकारी मात्र भएर जीवन बाँच्न सक्दैनौं। जलजस्तो शीतल हुन सक्नुपर्छ। पृथ्वीमा ७० प्रतिशत भाग जल छ भने हाम्रो शरीरमा पनि ७० प्रतिशत जल अर्थात् पानीको मात्रा छ। तर हाम्रो स्वभावमा कति प्रतिशत शीतलता छ ? स्वबोध गरौं, हाम्रा कर्म, स्वभाव र व्यवहारमा ७० प्रतिशत शीतलता आउन सक्यो भने हामी प्राकृतिक प्राणी भएर शान्त र आनन्दित जीवन बाँच्न सफल हुन्छौं तब मात्र हाम्रो धार्मिकता पनि प्रकट हुन पाउँछ। सूर्य अर्थात् ताप, शक्ति, ऊर्जा जसले सबै विकार नष्ट गरेर अस्तित्वमा अर्थात् जीवनमा सन्तुलन ल्याउनमा मद्दत गर्छ। शरीरको पाचन प्रक्रियालाई सन्तुलन गर्नदेखि लिएर संक्रमण, किटाणु नाश गर्न र चिसोबाट बचाउन सूर्यको आवश्यकता रहन्छ। वायु अर्थात् जीवन्तता, प्राणवायु, स्वास, हावा, अक्सिजन जसले जीवन दिएको हुन्छ। हाम्रो आयु अर्थात् जीवन कति हुन्छ भन्ने कुरा यही प्राणवायुले निर्धारण गर्छ। स्वास रहुञ्जेल जीवन रहन्छ तर जीवन रहुञ्जेल हाम्रो कर्म, सोच र दायित्व कस्तो हुनुपर्ला ? श्वासको बोध, स्वयंको बोध, जीवन बाँचेको बोध, पूजा, जप, स्तुति, दान, ईष्र्या जे पनि कर्म आफ्नो तर्फबाट भएको हुन्छ त्यसको परिणाम के होला ? हाम्रो स्वबोधले कसरी रूपान्तरण गर्न सक्छ ख्याल गर्नु जरुरी हुन्छ। हाम्रो साधना, धर्म, मान्यता, बुझाइ, संस्कार अँगाल्दै जाँदा प्रकृति र मानिसबीचको तादात्म्य एवं स्वबोध छुट्नुहुँदैन, अन्यथा सबै मान्यता र प्रचलनले दिने रूपान्तरण अपूर्ण नै रहनेछन्। मान्ने कि जान्ने ? मानिस जुन घर, परिवार, समाज र राष्ट्रमा हुर्कन्छ उसले त्यहींको संस्कार, धर्म, प्रचलन र मान्यतालाई आधार बनाएर जीवनयापन र आफ्ना कर्म गरिरहेको हुन्छ। हरेक चाडपर्व र संस्कार एउटा मान्यतामा आधारित हुन्छन् र त्यसलाई मनोवैज्ञानिक रूपले स्वीकार गरी जीवन चल्छ। स्वीकार र विश्वास भएन भने कुनै पनि संस्कृति र प्रचलन आफैंमा ओझेल पर्छन् तर ती सबै प्रचलनको सन्देश र शिक्षा के हो ? त्यसले जीवनमा के रूपान्तरण ल्याउँछ भन्ने थाहा नपाउँदासम्म अर्थात् अनुभूतिले नजान्दासम्म मान्ने काम मात्र बाँकी रहन्छ। सुन्नु, मान्नु र अपनाउनु एक अर्थमा सही नै हुन्छ। तर त्यसले जीवनलाई विधायक बनाउन के योगदान दिन्छ या दियो जान्नु आवश्यक हुन्छ। मान्यताले मात्र जीवनमा सकारात्मक परिवर्तन र विकासहुँदैन। साउनमा भगवान् शिवको आराधना गर्नु, मन्दिर जानु, उपवास गर्नु, सौभाग्यका प्रतीक पहिरन र शृंगार गर्नु नराम्रो छैन तर शिवको देशना के थियो ? त्यो मूलभूत कुरा भुल्नुहुँदैन। ध्यान, योग र जीवनलाई सकारात्मक रूपान्तरण गर्ने भगवान् शिवको ध्यानको कला नअपनाउने तर बाहिरी पूजा र शृंगारले साउन र शिवको महिमा गाउँछु भनेर लाग्नु पनि अपूर्ण भक्ति नै हुन जानेछ। जीवनका हरेक संस्कारबाट सुसंस्कार हुन सिकौं। धर्मबाट धार्मिकता सिकौं र आराधनाबाट ध्यानको गहिरँय जान्ने र अनुभूतिमा ल्याउने प्रयास गरौं तब मात्र जीवनमा केही रूपान्तरण आउनेछ। जीवन अनुशासनबाट आत्मानुशासनमा र ज्ञानबाट आत्मज्ञानतर्फ उन्मुख हुनेछ। भौतिक ज्ञान र मान्यताले बाहिरको सुख र सुविधा मिल्छ तर आन्तरिक शान्ति र आनन्दका लागि ध्यानको विकल्प छैन। सुख, सम्पन्नता, पद, प्रशंसा बाहिरका आर्जन हुन्। यिनले दीर्घकालीन रूपमा भित्रको आनन्द प्रदान गर्छन् भन्ने जरुरी छैन। ध्यानबाट प्राप्त आन्तरिक शान्ति र आनन्दले बाहिरको सुखमा पनि थप सुन्दरता प्रदान गर्छ। आन्तरिक शान्ति र आनन्दको अनुभूति नै मानिसले प्राकृतिक स्वभावमा बाँच्न जान्ने अनुभूति प्राप्त गर्नु हो।"
दार्चुलामा पहिरोले घर पुर्दा दुई जना बेपत्ता,दार्चुला : जिल्लाको दुहु गाउँपालिका वडा नं ३ को सल्लेखेतीमा मंगलबार बिहान करिब ५ बजे तिर घरमा पहिरो खस्दा एकै परिवारका दुई जना बेपत्ता भएका छन् । बेपत्ता हुनेमा सल्लेखेतीका ५० वर्षीय राम दत्त जोशी र श्रीमती ४५ वर्षीया रहेको जिल्ला प्रहरी कार्यालय दार्चुलाका सूचना अधिकारी सुरेन्द्र प्रसाद जोशीले जानकारी दिए । उनका अनुसार प्रहरीको टोली बिहानै घटनास्थलमा पुगेर उद्धार कार्य गरिरहेको छ । सो पहिरो मा परि १ भैंसी र ४ बाख्रा पनि पुरीएका छन् । घटनाको थप विवरण आउन बाँकी रहेको जिल्ला प्रहरी कार्यालय दार्चुलाले जनाएको छ ।
निकुञ्ज र नगरपालिकाको द्वन्द्वले सुकुम्वासीको बिचल्ली,"चितवन : पुस्तौँदेखि सुकुम्वासी जीवन बिताएका भागीराम चेपाङले नयाँ घर पाए। चितवन राष्ट्रिय निकुञ्जभित्रको कुसुम खोलामा बस्दै आएका उनको लालपुर्जा सहितको जग्गा र त्यसमा घर पाउने कुराले खुसीको सीमा रहेन। पटक पटक बस्ती खाली गराउन निकुञ्जले दिएको दबाब थेग्न नसकेका उनी ढुक्कको जीवन गुजार्न ठिक मानेर वर्षौंदेखि बस्दै आएको थलो छोड्न राजी भए। माडी नगरपालिका ९ स्थित राईगाउँमा उनले पक्की दुई कोठे घर पाएका छन्। उनले घर त पाए तर खुसी पाएनन्। बस्तीमा बिजुलीको पोल र तार भए पनि बस्ती अँध्यारो छ। खानेपानीको सुविधा छैनन्। संरक्षित क्षेत्रभित्र घर निर्माण गरेको भन्दै निकुञ्जले रोक लगाएको छ। बिजुली, खानेपानी लगायतका काम अघि बढ्न नसक्दा सुकुम्वासी परिवारको दैनिकी कष्टकर बनेको छ। थातथलो छोडेर आएका उनीहरूको बिचल्ली भएको छ। घर त पायौं खुसी छौं तर न पानी न बिजुली, हाम्रोमा विकास रोकिएको छ, भागीरामले भने, यहाँ पनि बस्न पाइन्नँ भन्छन्, हाम्रो त बिचल्ली भएको छ। माडीको कुसुमखोलाका सुकुम्वासीको खुसीको सीमा रहेन। पुस्तौंदेखिको सुकुम्वासी परिवारलाई माडी नगरपालिकाले घर बनाइदिने आश्वासनले खुसी भए। बस्ती छोडेर आएको झन्डै डेढ वर्ष भयो। अहिले उनीहरूसँग न लालपुर्जा छ न ओत लाग्ने घर नै। अहिले बसिरहेको स्थानमा विवाद सुरु भएपछि उनीहरूको उठिवास भएको छ। पुरानो बस्ती छोडेर आएकाहरू पछुताउन लागेका छन्। बस्तीको टुंगो नलाग्दा उनीहरू बिचल्लीमा परेका हुन्। राईटोलमा खरको छानामा बस्दै आएकी सन्चमाया चेपाङको घर बनाउने पालो थियो। तर निर्माण हुन सकेन। उनले भनिन्, नयाँ घरमा बस्न पाए हुन्थ्यो भन्ने लाको छ। दुई घण्टा हिँडेर पानी लिन जानुपर्ने बाध्यता छ। बाढी, पहिरोको चेपेटामा परेर आ श्रय खोज्दै २०४८ सालदेखि कुसुम खोलामा बसेका थिए। जहाँ १ सय ६० चेपाङका घर थिए। अहिले ११ घरधुरी छन्। उनीहरूमध्ये केहीको घर परुई, खरिकुनातिर पनि छन्। निकुञ्जले हात्ती लगाएर यही ३ गते २ घर भत्काएर आगजनी गरेको थियो। हात्तीले केही मचान र गोठ भत्काएको थियो। अन्य घरधुरी जनप्रतिनिधिको आश्वासन पछि माडीठोरी हुलाकी सडक आसपासका ऐलानी तथा सार्वजनिक जग्गामा बसाई सरे। २०७४ सालको बाढीपछि बस्ती झर्ने क्रम सुरु भएको थियो। बस्ती बसालेको स्थानमा निकुञ्जले संरचना विकासको काम रोकेको हो। कुसुम खोलाबाट एकै गाउँमा बसेका चेपाङहरू अहिले विभिन्न स्थानमा छरिएर बसेका छन्। माडी९ मा पर्ने कुसुम खोलाबाट प्याउली, राइटोल, स्कुल डाँडा, खरिकुना, ८ को शिवद्वार, इन्द्रबस्ती, ७ को परुईमा सरे। जनप्रतिनिधिले घर बनाइदिने आश देखाउँदै बस्तीबाट निकालेको चेपाङले बताए। राईटोल, स्कुल डाँडा, खरिकुना अयोध्यापुरी मध्यवर्ती उपभोक्ता समितिअन्तर्गत टम्टा अनार सामुदायिक वन क्षेत्रमा पर्छ। परुई क्षेत्र पनि परुई नदी किनार र सामुदायिक वन क्षेत्रमा पर्छ। नगरपालिकाले अस्थायी पुर्जाबिनै पक्की घर बनाउन लागेको थियो। राई गाउँका ४५ घरमध्ये २८ घर बनेको छ। त्यसैनजिकै स्कुल डाँडामा २६ परिवार बस्छन्। यीमध्ये १३ घर निर्माणको चरणमै काम रोकिएको छ। उनीहरू जस्ता छाउन नपाउँदा बस्न पाएका छैनन्। नगरपालिकाले चेपाङ जनता आवास कार्यक्रमअन्तर्गत घर निर्माण गर्न लागेको हो। त्यति नै बजेटमा परुई खोलामा पनि निर्माण गर्ने योजना हो। परुई खोलाको किनारमा करिब ५० घरधुरी छ। वर्षात्को बेला खोलाको बाढीको डरले त्रसित भएका थिए। खोलाको बगर भए पनि उनीहरूले ढुक्कले बस्न पाएका छैनन्। जग्गा र घर पाइन्छ भनेर आयौं तर उल्टै विचल्लीमा पर्यौं, कुसुमखोलाका विष्णुहरी प्रजा भन्छन्, घर न घाटको भइयो। निकुञ्जका अधिकारीका अनुसार नेपाल सरकारको मन्त्रिपरिषद्को निर्णयबिना केही गर्न मिल्दैन। माडीका मेयर ठाकुर ढकालले स्थानीय सरकार सञ्चालन ऐन २०७४ अनुसार जग्गाको ब्यवस्थापन, संरक्षण र सम्वद्र्धनको अधिकार भएकाले समन्वय गर्न नपर्ने बताए। राष्ट्रिय निकुञ्ज तथा वन्यजन्तु संरक्षण ऐन २०२९ मध्यवर्ती क्षेत्र व्यवस्थापन नियमावली २०५२ अनुसार मध्यवर्ती क्षेत्रभित्र आफ्नो हक नपुग्ने कुनै पनि जंगल, खोलाको बगर, ऐलानी पर्ति जग्गामा निकुञ्जको पूर्वस्वीकृति बिना केही गर्न पाइँदैन। तीन दशकदेखि बस्दै आएको सुकुम्वासीे २०७५ पुसमा बस्ती छोड्न सुरु गरेका हुन्। पुरानो बस्तीमा फर्किन लागेपछि निकुञ्जले तिनलाई हटायो। निकुञ्जले दुईवटा झुपडी र बाली कुर्न बनाएको छाप्रो फालिदिएको हो। माडी नगरपालिकाले हरेकलाई पाँच कठ्ठा जग्गा दिने आश्वासन दिएको थियो। एक कठ्ठा जग्गा मात्रै पाउने कुराले उनीहरू दुःखित बने। उनले भने, नगरपालिकाले काम गर्दा निकुञ्जले बिनाआधार काम रोकेको हो, अब सुरु गर्छौं। नगरपालिकाले ऐनविपरीत जबरजस्ती काम गरेको निकुञ्जको आरोप छ। पूर्वप्रधानमन्त्री तथा नेकपा अध्यक्ष प्रचण्डको माडी निर्वाचन क्षेत्र भएकाले उसबेला चुनावी सभामा बाँदरझुलाका सुकुमवासीलाई कम्तिमा ५ कठ्ठा जग्गा र अन्य सुविधा बिना नसारिने आश्वासन बाँडेका थिए।"
अब पशुपतिमा उच्च सुरक्षा,"काठमाडौं : पाशुपत क्षेत्रमा मानवीय खतरा एवं आपराधिक गतिविधि शून्य बनाउन पशुपति क्षेत्र विकास कोषले नयाँ सुरक्षा रणनीति तय गरेको छ। पाकेटमारी, झैंझगडा, भागदौड, ठगी, मादक पदार्थ सेवन तथा बिक्रीवितरणदेखि प्राकृतिक प्रकोपसम्म लक्ष्य गरी नयाँ रणनीति अपनाउन लागिएको कोषले जनाएको छ। विश्वका करिब १ अरब हिन्दूको आस्थाको केन्द्र एवं विश्व सम्पदा सूचीमा सूचीकृत पाशुपत क्षेत्रमा उच्च सुरक्षा अपनाउनुपर्ने अवस्था देखिएको ठहर कोषले गरेको छ। कोषका कोषाध्यक्ष डा मिलनकुमार थापाले अब नेपाल प्रहरी, नेपाली सेना, सशस्त्र प्रहरी, पर्यटक प्रहरी, ट्राफिक प्रहरी र स्वयंसेवकसम्म परिचालन हुने जानकारी दिए। एक दशकदेखि कोषका सुरक्षागार्डसमेत परिचालित छन्। नेपाल प्रहरी र सशस्त्रको टोलीसमेत परिचालित थिए। उनका अनुसार पशुपतिनाथ मन्दिर र परिसरका सम्पत्ति तथा सम्पदा, कोषको सम्पत्ति, पाशुपत क्षेत्रका सम्पदा, अन्य सबै प्रकृतिका सम्पत्तिलगायतको सुरक्षामा बढी केन्द्रित गरिनेछ। कोषले तयार पारेको दोस्रो गुरुयोजनाअन्तर्गतको सुरक्षा संयन्त्र व्यवस्था प्रणाली सुधार कार्यदलमा संयोजक डा थापा, प्रहरी प्रधान कार्यालयका प्रहरी नायब उपरीक्षक भुवनेश्वर तिवारी, प्रहरी नायब निरीक्षक गोविन्दबहादुर प्रधान, प्रहरी नायब निरीक्षक लालकाजी खड्का र पूर्वप्रहरी निरीक्षक मनीष मल्ल छन्। थापाका अनुसार पशुपति, गुह्येश्वरीजस्ता विशेष मन्दिर प्रवेशद्वारमा वाकथ्रु गेट र मेटल डिटेक्टर, पशुपति, गुह्येश्वरी, मृगस्थली, विश्वरुपा, भुवनेश्वरी, जयबागेश्वरी, गौरीघाट भण्डारखाल, देवउद्यान, आर्यघाट, भष्मेश्वर घाट, १५ शिवालय र राम मन्दिरलगायत स्थानमा सीसीटीभी जडान गरिनेछ। मन्दिर परिसर र ठूला सत्तलमा अग्निनियन्त्रक, पाशुपत क्षेत्रका खुला स्मारक र विशेष संवेदनशील ठाउँमा बिजुलीबत्ती, पाशुपत क्षेत्रमा कार्यरत सुरक्षाकर्मीलाई आपत्कालीन सूचना प्रवाह गर्न साइरन आदिको व्यवस्था गर्न लागिएको छ। सुरक्षा रणनीतिमा कोषले भीआईपी अट्र्याक्टदेखि प्राइज फाइटिङ, सिमुलेसन एक्सरसाइजजस्ता कुरामा केन्द्रित गरेको छ। गस्ती, विशेष, अस्थायी, स्थायी, चाडपर्व, विशिष्ट व्यक्तिको आगमन, आपत्कालीन आदि विभिन्न प्रकारका सुरक्षा हुनेछन्। कोषका सदस्यसचिव डा प्रदीप ढकालले प्रत्येक वर्ष सुरक्षा अद्यावधिक गरी सुरक्षा रणनीति तय गरिने जानकारी दिए। पाशुपत क्षेत्रभित्र २४ घण्टे सुरक्षाका उपाय अपनाइनेछ, उनले भने, पाशुपत क्षेत्रवरपर हुने मुख्य अपराधको पहिचानपछि सम्बन्धित प्रहरी युनिटसँग समन्वय नियन्त्रण गर्नेछौं। कोषले भौतिक संरचनाको तत्कालीन र दिर्घकालीन सुरक्षा व्यवस्थाको खाका तयार पार्ने भएको छ। निषेध र चेतावनी दिइएका स्थान तोक्ने र त्यहाँ पनि सूचना बोर्ड राखिनेछ। कोषले पाशुपत क्षेत्रका पशुपति, गुह्येश्वरी, भुवनेश्वरी, जयबागेश्वरी विश्वरूपा मन्दिर र आसपास, मृगस्थली, भण्डारेश्वर, क्रियापुत्री, देवउद्यान र वनकाली आदि क्षेत्र सुरक्षाका दृष्टिले विशेष संवेदनशील देखिएको जनाएको छ। भक्तजनका लागि आवश्यक सबै प्रकारका सूचना र सम्पर्कका लागि विभिन्न स्थानमा सूचना बोर्ड राखिने छ। पशुपतिनाथ प्रवेश गर्ने सबै द्वारमा पशुपतिको चित्र झल्किने डिस्प्लेसहित सूचना, दाहसंस्कार र क्रियापुत्री घर आदिको बुकिङ, खाली भएको जानकारी दिइनेछ। प्रवेश गर्ने र निस्कने प्रणाली वैज्ञानिक विधिबाट व्यवस्थित गरिनेछ। विद्यमान र भविष्यमा थपिन सक्ने सुरक्षा चुनौतीलाई आधुनिक, वैज्ञानिक र प्रभावकारी बनाउन नयाँ सुरक्षा व्यवस्था गर्न लागेको कोषको भनाइ छ।"
अवकाशका लागि उचित उमेर कति ?,"यतिखेर संसद्मा संघीय निजामती सेवासम्बन्धी विधेयक पेस भइराखेको छ, अवकाश हुने उमेर ५८ नै कायम राख्ने वा दुई वर्ष थप गर्ने भन्ने विषय विवादित छ। सरकारले धेरैपटक ६० वर्ष बनाउने गरी विधेयक पेस गर्दै गर्दा प्रारम्भमा कानुन निर्माता यसका पक्षमा देखिए पनि अन्त्यमा ५८ वर्ष नै कायम गर्ने पक्षको दबाबका कारण अनिर्णयको बन्दी छन्। संसदीय समिति यो उमेर ६० वर्ष बनाउनुपर्ने पक्षमा रही सिफारिस गरिसकेकाले अब प्रतिनिधिसभामा अन्तिम चरणको छलफल भइराखेको अवस्थामा संसद् अधिवेशन अन्त्य भएको छ। निजामती सेवामा लामो समयदेखि ६० वर्षको उमेरलाई नै अनिवार्य अवकाश पाउने उमेरका रूपमा निजामती सेवा ऐनमा तोकिएको थियो अथवा पञ्चायती शासनका समयमा सबै निजामती कर्मचारीले ६० वर्षको उमेरमा मात्र अवकाश पाउँथे। पञ्चायती व्यवस्थाको अवसान भई देशमा प्रजातन्त्र आएपछि २०४९ सालमा निजामती सेवा ऐनमा संशोधन भयो र यो अवकाशसम्बन्धी प्रावधानलाई दुई वर्ष घटाई ५८ वर्ष कायम गरिएको हो। यो उमेरको हद घटाउनुपर्ने कुनै आधार थिएन। यो उमेर हदलाई ६० वर्ष बनाउने सन्दर्भमा धेरैपटक प्रयास हुँदै आएका छन्। सरकारले धेरैपटक अनिवार्य अवकाश हुने उमेर ६० वर्ष बनाउन प्रस्ताव गर्दै लोकसेवा आयोगको परामर्श माग गरेकोमा आयोगले हरेकपटक सरकारलाई ६० वर्ष नै बनाउन उपयुक्त हुने भनी परामर्श दिँदै आएको छ। यस विषयले औपचारिक स्वरूप ग्रहण गर्न थाल्दा यसको पक्ष र विपक्षमा विशेषगरी कर्मचारीबाटै लबिङ प्रारम्भ हुन्छ। कानुन निर्माता दुविधामा छन्। यो अवस्थामा कुनै निर्णय नै नलिई छाडिदिँदा अवकाश उमेर यथावत् अथवा ५८ वर्ष नै कायम भइराखेको छ। यस वर्ष अर्थ मन्त्रालय पनि ६० वर्ष बनाउने पक्षमा उभिएको छ। अवकाश अनिवार्यरूपमा प्राप्त गर्ने उमेर कति उपयुक्त हुने हो ? यो कानुनमा नै उल्लेख गर्नु आवश्यक हुने हो वा होइन भन्ने सम्बन्धमा विश्लेषण गर्नु जरुरी छ। राज्य र सरकारको अवधारणाको विकास हुने क्रममा अनिवार्य अवकाश हुने उमेर कुनै पनि देशले प्रभावकारी रूपमा कार्यान्वयनमा ल्याएका थिएनन्। शारीरिक र मानसिक रूपमा तन्दुरुस्ती देखिएका व्यक्तिहरूबाट सेवा लिइरहने प्रचलन थियो। अठारौं शताब्दीको अन्त्य र उन्नाइसौं शताब्दीको प्रारम्भमा यो अवधारणाको विकास हुन थालेको हो। सबैभन्दा पहिला जर्मनीले सन् १८८९ मा सरकारी सेवामा अवकाश पाउने उमेरको हद तोकेको थियो। तत्पश्चात् यो प्रावधान विभिन्न देशमा राख्न थालिएको हो। सामाजिक सुरक्षाको व्यवस्था गर्ने मुख्य आधारका रूपमा यसलाई लिइँदै गएको हो। यसलाई निवृत्तिभरण प्राप्त गर्ने आधारसमेत बनाउँदै गएको छ। अवकाश उमेरलाई अनिवार्य भने गरिएन। पछि निवृत्तिभरणलगायतका प्रयोजनका लागि आधार बनाउँदै सम्बन्धित देशहरूले आआफ्ना संविधानमा समेत स्थान दिन थालेको देखिन्छ। यसबाट यसले कानुनी रूप लिँदै गयो। धेरेजसो देशहरूले अवकाश प्राप्त गर्ने उमेरलाई आधार मान्दै निवृत्तिभरण दिने व्यवस्था मिलाएका छन्। अवकाश हुने उमेर ५८ बाट बढाउनुपर्छ तर निहित स्वार्थी समूहले यसबाट शीघ्र फाइदा लिने परिस्थितिलाई निरुत्साहित गर्न कम्तीमा पनि तीन वर्षपछि मात्र लागू हुने गरी निर्णय लिनु उपयुक्त हुनेछ। उदाहरणका लागि विभिन्न देशमा भएका प्रावधानलाई अध्ययन गर्दा पुरुषको तुलनामा महिलाका लागि दुई वर्षदेखि पाँच वर्षसम्मको उमेर कमी रहेको देखिन्छ। अस्ट्रेलियामा अवकाश हुने उमेर सन् २०२३ सम्म ६७ वर्ष गराउने लक्ष्य राखेको देखिन्छ। अस्ट्रियाले पुरुष र महिलाका बीचको यस्तो विभेद अन्त्य गर्दै महिलाका लागि पनि पुरुषसरह अवकाश हुने उमेर सन् २०३३ सम्म ६५ वर्ष गर्दै छ। बेल्जियमले सन् २०३० सम्म यो हदलाई ६५ गराउँदै छ। ब्राजिलको अवस्था केही पृथक् छ। त्यहाँ अन्य सेवामा भन्दा शिक्षकलाई कम उमेरमा अवकाश गराइन्छ। डेनमार्कले सन् २०२२ सम्म यो हदलाई ६७ कायम गर्दै छ र यसलाई देशभित्रका जनताको सरदर आयुमा आउने परिवर्तनसँग मेल खाने गरी समायोजन गर्ने दिशामा अघि बढिराखेको देखिन्छ। हिन्दुस्तानमा स्वास्थ्य र शिक्षामा कार्यरत जनशक्तिलाई विशेष परिस्थितिमा ६५ वर्षसम्म सेवारत रहने व्यवस्था मिलाइएको छ। जापान विश्वमा नै बढी सरदर आयु भएको देश हो र यहाँ यो उमेर ६५ कायम गराउने सोच छ। संयुक्त अधिराज्यमा निवृत्तिभरण प्रयोजनका लागि उमेरको हद ६५ वर्ष निर्धारण गरिएको छ। तर उमेरका कारणले मात्र कार्यरत जनशक्तिलाई सेवाबाट अनिवार्य अवकाश दिनु हुँदैन भन्ने सोचाइका साथ काम भइराखेको छ। मलेसियामा यो प्रावधान ६० कायम भएको छ। फ्रान्समा ६५ वर्षको उमेरमा अवकाश पाउन सक्ने तर यो निवृत्तिभरण प्राप्त गर्ने प्रयोजनका लागि कार्यान्वयन गर्ने गरेको पाइन्छ। अवकाश लिनुपर्ने अनिवार्यता ६५ वर्ष पुगेपछि पनि गरिँदैन। ७० वर्षको उमेरसम्म काम गर्न पाउने व्यवस्था छ। तर लामो अवधि सेवा गरेका, कार्य सम्पादन सन्तोषजनक नभएका, शारीरिक र मानसिक रूपमा अशक्त, कठिन र खतरा मोलेर काम गर्नेलाई शीघ्र अवकाश दिने गरिएको छ। यूएन सिस्टममा यो हद ६० वर्ष भएकोमा सन् १९९२ देखि ६२ बनाइएको छ। आर्थिक सहयोग र विकाससम्बन्धी समूहमा रहेका ३४ राष्ट्रहरूको संगठनको सरदर अवकाश उमेर पुरुष र महिलाका लागि क्रमशः ६५ र ६३५ रहेको छ। यस समूहका २७ वटा देश यो उमेरलाई वृद्धि गर्नुपर्ने पक्षमा रही यसका लागि गृहकार्य गरिराखेका छन्। संयुक्त राज्य अमेरिकामा प्रहरी सेवामा २० वर्ष काम गरेपश्चात् खाइपाई आएको तलबको ५० प्रतिशत पेन्सन पाउने र यो अवधि ३० वर्ष पुगेमा ७५ प्रतिशत पेन्सन दिने गरिन्छ। यसैगरी सेनातर्फ २० वर्ष सेवा अवधि पुगेपश्चात् सेवा निवृत्त हुने तर आवश्यकताअनुसार जुनसुकै समय पनि काम गर्नुपर्ने गरिएको छ। यस्तो कार्य कति समय गरेको हो, त्यसैका आधारमा निवृत्तिभरण प्रतिशत निर्धारण गरिन्छ। क्यानडामा ६५ वर्ष निर्धारण गरिएको छ। तर यसलाई अनिवार्य गराइएन। उमेरलाई वृद्ध अवस्थाको सुरक्षाका रूपमा लिने गरिन्छ। श्रीलंकामा ५५, बंगलादेशमा ५९, इन्डोनेसियामा ५८, लिबियामा ७० छ भने विश्वभरका एक सय देशमा अवलम्बन भइराखेको अवकाश पाउने उमेरको गणना गर्दा यो उमेर सरदर ६५ देखिएको छ। सबै देशहरूले अवलम्बन गर्दै आएका आधार दृष्टिगत गर्दा कार्यसम्पादनको गुणस्तर र नतिजामा विश्वास गर्दै आधार तय भएको देखिन्छ। तर आर्थिक मन्दीको अवधिमा पदहरूमा कटौती भएको अवस्थाले कामको आयतन, परिमाण र गुणस्तर नै सबै प्रकारका संगठनका लागि मुख्य आधार मानिएको छ। नेपालमा जस्तो विभिन्न प्रकारका सेवाहरूमा पृथक् ढाँचाको अवकाश हुने उमेरको निर्धारण अन्यत्र मुलुकमा भएको पाइँदैन। महिला र पुरुषका बीचको अवकाश उमेरमा विभेद अन्य विकसित देशहरूमा जस्तो नेपालमा अवलम्बन गरिएको छैन। यसले यी प्रावधान अमूक देशको विद्यमान परिस्थितिले गर्दा पनि पृथक् हुन सक्छ। अब नेपालका निजामती कर्मचारीका लागि कति वर्षमा अवकाश दिनु उपयुक्त हुने हो त ? यो उमेरको निर्धारण हचुवाका भरमा गरिनु हुन्न। अन्तर्राष्ट्रिय क्षेत्रमा यसका लागि जनसंख्याको बनावट, राष्ट्रलाई पर्न पुगेको वित्तीय भार, स्वास्थ्य सेवाको अवस्था, सरदर आयु, सेवाको प्रकृति, श्रमिकको उपलब्धता आदिमा आधारित भएर निर्णयमा पुग्ने गरिन्छ। २०४९ सालमा आजको भन्दा जनसंख्याको आकार सानो थियो, सरदर आयु ५१ वर्ष मात्र थियो, श्रमिकको उपलब्धता वा बेरोजगारको समस्या पनि आजको जस्तो चर्को थिएन। स्वास्थ्य सुविधाको स्तर पनि कमजोर थियो। राष्ट्रिय ढुकुटीको आकार पनि सानो थियो। तर हचुवाका भरमा अवकाश हुने उमेर दुई वर्ष घटाई ५८ बनाइयो। यसमा बृहत् गृहकार्य गरी देशभित्रको अवस्था र अन्तर्राष्ट्रिय स्तरमा भएका अभ्यासको विश्लेषण जरुरी हुन्छ। अवकाश हुने उमेर यथावत् राख्दा र ६० वर्ष वा सोभन्दा माथि बनाउँदा हुने फाइदा र बेफाइदाको अध्ययन तथ्य र निश्चित मापदण्डका आधारमा हुनुपर्छ। यो प्रावधानलाई यथावत् राख्दा उल्लिखित सबै आधार प्रतिकूल देखिन्छ तर युवा र नयाँ जनशक्ति सेवाभित्र प्रवेश गर्छन्। यसले निजामती सेवा नयाँ ढंगले परिचालित भई जीवन्तता प्राप्त गर्छ। केही हदसम्म नेपाली युवालाई विदेश पलायन हुनबाट रोक्न सकिन्छ। नयाँ व्यवस्था गर्दै ६० वर्ष कायम गर्दा प्रतिवर्ष पाँच हजार कर्मचारीले अवकाश पाइराखेको आजको अवस्थामा कमी आई सेवाभित्र लामो अनुभव हासिल गरेका सीपयुक्त जनशक्ति उपयोग गरी सेवालाई चुस्त बनाउन केही सहयोग पुग्छ। राष्ट्रिय ढुकुटीमा व्ययभार कम हुन्छ। विश्वभर सरदर आयुका आधारमा अवकाश हुने उमेर तोक्ने प्रचलन भइराखेकोमा २०४९ सालमा ५१ वर्ष सरदर आयु भएकोमा सोमा सुधार आई वर्तमान समयमा आधिकारिक सरदर आयु नै ६८ वर्ष भएको छ भने यो अझै बढेर ७० पुगेको अनुमान गरिँदै छ। सर्वसञ्चित कोषको अवस्था कमजोर मात्र भइराखेको छैन। विकास बजेटलाई साधारण बजेटले धेरै पछाडि धकेलिदिएको छ। अवकाश हुने उमेर वृद्धि गर्दा यस अवस्थामा सुधार आउने छ। प्रशासकीय प्रतिवेदनहरूले पनि अवकाश हुने उमेर थप गर्नुपर्ने गरी उल्लेख गरेका छन्। अहिलेको विश्वको जनसंख्या प्रत्येक आठजनामा एकजना ६५ वर्ष पुगिसकेको देखिन्छ भने अब १५ वर्षमा यो अनुपात जम्मा जनसंख्याको २५ प्रतिशत यो उमेर समूहका जनसंख्या हुने छन्। यसले यस समूहमा पुगेका मानिसहरू शारीरिक र मानसिक हिसाबले तन्दुरुस्त देखिएका छन्। सबै परिस्थिति र आवश्यकता हेर्दा अवकाश हुने उमेर नेपालको सन्दर्भमा पनि थप गर्नुपर्ने अवस्था प्रस्ट नै छ। सरकार पटकपटक यसको पक्षमा हुँदा पनि यो सम्भव भएको छैन। यसको प्रमुख कारण हो व्यक्ति, समूह, वर्गहरूका आफ्ना आफ्नै निहित स्वार्थसँग यो विषय जोडिएकाले ती समूहले आफ्ना स्वार्थका पक्षमा निर्णय गराउन लबिङ, दबाब, पैरवी, घेराउ सबै प्रकारका वाधाअड्चन सृजना गर्छन्। कानुन निर्माताहरू दुविधामा पर्दै अनिर्णयको बन्दी भएका छन्। अब सरकार र संसद् यो अवस्थालाई सामना गर्न तयार हुनुपर्छ। निष्कर्षमा, यो अवकाश हुने उमेर ५८ बाट बढाउनुपर्छ तर निहित स्वार्थी समूहले यसबाट शीघ्र फाइदा लिने परिस्थितिलाई निरुत्साहित गर्न कम्तीमा पनि तीन वर्षपछि मात्र लागू हुने गरी निर्णय लिनु उपयुक्त हुनेछ। यो निर्णय नै उपयुक्त र समयसान्दर्भिक हुनेछ।"
निर्वाचन खर्चमा सांसदको चिन्ता,"काठमाडौं : निर्वाचन आयोगका पदाधिकारीलाई सांसदले निर्वाचन खर्च नियन्त्रण गर्न आग्रह गरेका छन्। उनीहरुले सोमबार प्रतिनिधिसभाको राज्यव्यवस्था तथा सुशासन समितिमा यसबारे आयोगको ध्यानाकर्षण गराएका हुन्। आयोगको वार्षिक प्रतिवेदन माथिको छलफलमा सांसद छक्कबहादुर लामाले निर्वाचन खर्च घटाउन सांसदलाई कानुन निर्माणको मात्र जिम्मा दिनुपर्ने बताए। निर्वाचन खर्च घटाउनको लागि सांसद मन्त्री बन्न नपाउने व्यवस्था गर्नुपर्छ, उनले भने, जबसम्म सांसदमा मन्त्री बन्ने लालच हुन्छ तबसम्म निर्वाचन खर्च घट्दैन, त्यसैले सांसदलाई मन्त्री बनाउने व्यवस्था हटाउनुपर्छ। अर्का सांसद देवेन्द्रराज कँडेलले पनि निर्वाचन खर्च बढेकोमा चिन्ता व्यक्त गरे। निर्वाचन खर्च घटाउनको लागि आयोगले चुनावका बेला हुने घरदैलो कार्यक्रम रोक्नु पर्ने बताए। पैसाको चलखेल घरदौलो कार्यक्रममा नै हुँदो रहेछ, त्यसैले चुनावमा खर्च कम गराउने हो भने कोणसभा मात्र गर्न दिनुपर्छ, कँडेलले भने, कोणसभा मात्र गर्दा निर्वाचन आयोगको खर्च पनि कम हुन्छ, उम्मेदवारको पैसा पनि कम खर्च हुन्छ। आयोगका पदाधिकारीसँगको छलफलमा सांसद राजेन्द्र श्रेष्ठले खर्चिलो भएका कारण निर्वाचन प्रणाली नै परिवर्तन गर्नुपर्ने राय व्यक्त गरे। अहिलेको निर्वाचन प्रणाली नै खर्चिलो भयो, यही कारण नेपालमा भ्रष्टाचार बढिरहेको छ, त्यसैले खुला सूचीमा आधारित निर्वाचन प्रणाली लागु गर्नुपर्छ, उनले भने, समानुपातिक निर्वाचन प्रणाली लागु गरेका देशहरूमा भ्रष्टाचार कम छ र मानव विकाश सुचकांक बढी छ। त्यस्तै सांसद अमरेशकुमार सिंहले प्रतिनिधिसभाका सबैजसो प्रत्यक्ष निर्वाचित सांसदले २ करोडभन्दा बढी खर्च गरेको दाबी गरे। पार्टीले समानुपातिक कोटाबाट ल्याउने सांसद सबै ठेकेदार र व्यापारी हुन्छन्, १० करोड तिरेपछि सांसद बनिहाल्छन्, उनले भने, जस्तोसुकै मान्छेलाई सांसद बन्न पैसा खर्च नगरी हुँदैन, घरघर डुलेर पैसा बाँढ्ने चलन छ, हामीले पनि पैसा बाँडेर आएका हौ। निर्वाचन आयोगका प्रमुख आयुक्त दिनेश थपलियाले भने खर्चको मामलामा राजनीतिक दलहरू नै निष्ठावान हुनुपर्नेमा जोड दिए। आउँदो निर्वाचनमा खर्च कम गराउने भन्ने विषयमा गृहकार्य भइरहेको उनले बताए। हामीले दुईवटा विधेयकको ड्रफ्ट तयार पारेका छौँ, त्यसलाई कस्तो बनाउने भन्ने हजुरहरूको पनि भूमिका रहन्छ, नयाँ ऐन आयो भने अहिलेको प्रवृतिमा केही न केही सुधार हुन्छ, उनले भने, पैसाले होइन निष्ठाले चुनाव जितिन्छ भन्ने उद्धेश्यका साथ हजुरहरूको सहयोगमा अर्को निर्वाचनमा अगाडि बढ्ने हो। सांसदहरूले दल सम्बन्धी कानुनलाई जसरी पनि कार्यन्वयन गर्नुपर्नेमा जोड दिए। सांसद लालबाबु पण्डिलले राजनीतिक दलहरू कानुनभन्दा माथि जान खोजेको बताए। निर्वाचन आयोगसँग जोडिएको कानुन माथि छ कि राजनीतिक दल माथि छन्, अहिले निर्वाचन आयोग चाउरिएको छ र राजनीतिक दल छाडा भएका छन्, उनले भने, राजनीतिक दल सम्बन्धी कानुन किन कार्यन्वयन हुन सकेको छैन, त्यसलाई कार्यन्वयन गर्नुपर्यो। सांसद यशोदा सुवेदी गुरुङले दल सम्बन्धी कानुनमा देखिएका समस्या पहिल्याउन आग्रह गरिन्। दल सम्बन्धी कानुन कार्यन्वयन गर्न नसक्दा ऐन नै चेन्ज गर्नुपर्छ भन्न मिल्दैन, कार्यन्वयनमा के कुराले अड्काएको छ त्यसलाई पहिल्याउनु पर्यो, उनले भनिन्, नियतलाई नीतिले बाँध्नुपर्छ, हाम्रोमा नीति भन्दा नियत खराब छ।"
सरकारी खर्चको मितव्ययिता,"कार्यालयको नियमित समयमा पूरा गर्न सकिने कामलाई पनि अघिपछिको समय पारेर बैठक बस्ने र भत्ता पचाउने प्रवृत्तिले राज्यकोषमा अनावश्यक आर्थिक बोझ थपिएको छ। यस्ता बैठक सरकारी कार्यालयमा पदाधिकारी तथा कर्मचारीलाई आर्थिक उपार्जनका राम्रो माध्यम बनेका छन्। सबैजसो सरकारी कार्यालयमा यस्ता बैठक प्रशस्तै हुने गरेका छन्, जुन बैठक वास्तविक कामका लागि थोरै र सहभागीको आर्थिक लाभका लागि बढी फलदायी देखिएको छ। सरकारी र गैरसरकारी प्रतिवेदनले यस्ता अनुचित काम रोक्न सुझाव दिएको छ। कार्यान्वयन चित्तबुझ्दो छैन। राज्यका सबै प्रशासनिक अंगले आर्थिक मितव्ययिताको भावनालाई आत्मसात गर्न सकेमात्र यस्ता अनावश्यक खर्च न्यूनीकरण गर्न सकिन्छ। राष्ट्रिय परीक्षा बोर्डमा एक वर्षमा बैठक भत्ताबापत मात्रै ४३ लाख ८५ हजार रुपैयाँ खर्च भएको छ। हुन त कक्षा ११ र १२ को परीक्षा सञ्चालन, नतिजा प्रकाशन तथा यससँग जोडिएका अन्य प्राविधिक काम गर्ने गहन दायित्व यो निकायको छ। यस हिसाबले यहाँ वर्षमा यतिवटा मात्रै बैठक बस्नुपर्छ भन्ने सीमा तोक्न मिल्दैन। तर केही बैठक भने व्यावहारिक हिसाबले पनि चित्तबुझ्दो छैन। कतिसम्म भने महिना दिनमा २२ पटकसम्म बैठक बसेको छ। बोर्ड नेतृत्वले बैठक भत्ता बढाउन आमन्त्रित सदस्यको संख्या बढाएको छ। भत्ता खान महिनामै २२ बैठक कार्यालय समय अवधिमै सम्पन्न हुनसक्ने पुनर्योग, अभिलेख सच्याउने, त्रुटि समाधान जस्ता नियमित कामका लागि पनि कार्यालय समयअघि र पछि पारेर बैठक भएका छन्। स्कुले तहका विद्यार्थीले तिरेको राजस्वबाट उठेको शुल्क कर्मचारीबाट बैठक भत्ताको नाममा रजाइँ गर्ने प्रवृत्ति रोक्नुपर्छ। बोर्डभन्दा उपल्लो निकाय शिक्षा विज्ञान तथा प्रविधि मन्त्रालयले पनि यस्ता कार्यमा अंकुश लगाउने उपायबारे सोच्नुपर्छ। आवश्यकता अनुसार कार्यविधि वा निर्देशिका नै बनाएर भए पनि अनुचित खर्च रोक्न पहल गर्नुपर्छ। मुलुकभर सरकारी पैसा खर्च गर्ने कार्यालयको संख्या सात हजार भन्दा बढी छन्। मुलुक संघीय संरचनामा गएसँगै स्थानीय तहमा सरकारी खर्च हुने विन्दुहरू बढिरहेका छन्। यस्ता हरेक निकायले बैठक, प्रत्यक्ष अवलोकन लगायतका शीर्षकमा मनलाग्दी खर्च गरिरहेका छन्। सहजै अनुमान गर्न सकिन्छ, सात हजार निकायमध्ये हरेकले आआफ्नो तर्फबाट हुने खर्चमा थोरै मात्र कटौती गरे भने पनि राज्यकोषमा कति रकम जम्मा होला ? अहिलेजसरी नै मनपरि खर्च गर्ने पद्धति नियन्त्रण गर्न सकिएन भने भविष्यमा मुलुकको अर्थतन्त्रमा नकारात्मक असर पर्ने छ। डरलाग्दो पक्ष त के छ भने, सबैजसो स्थानीय तहले आफूखुसी समिति गठन गर्ने, बैठक तोक्ने, सदस्यको संख्या निर्धारण गर्ने र भत्ता रकमसमेत तोक्ने गरेका छन्। यस्ता अनुचित कार्य रोक्न र मितव्ययिताको पाठ सिकाउन केन्द्र सरकारले नै पहलकदमी लिनुपर्छ। त्यसभन्दा पहिला केन्द्र र मातहतका निकायबाट कानुनको मुखमा बुझो लगाउने गरी हुने कार्यलाई नियन्त्रण गर्नुपर्छ। यति गर्न सकियो भने मात्रै आर्थिक स्वच्छता, पारदर्शिता, मितव्ययिता, जवाफदेहिता र व्यवसायिकता भन्ने सरकारी मूल्य र मान्यतालाई स्थापित गर्न सकिन्छ। आफूमातहतका कार्यालयमा आर्थिक मितव्ययिता ल्याउन अत्यावश्यक बाहेकका शीर्षकमा खर्च नगर्ने सरकारी नीति छ। तर नीतिअनुसारको कार्यनीति भने छैन। यस नीतिलाई मूर्तरूप दिन खर्चिलो भत्तामात्रै पचाउने बैठक, सेमिनार तथा छलफल कार्यक्रमलाई निरुत्साहित गरिनुपर्छ। कार्यक्रम गर्नै परेमा सकेसम्म सरकारी कार्यालयमै गर्ने र यो पनि उपलब्ध हुन नसक्ने अवस्थामा न्यूनतम खर्चमा बाह्य ठाउँमा सञ्चालन गर्नुपर्ने आचारसंहिता बनाउनुपर्छ। सँगसँगै सरकारी कार्यालयमा अति आवश्यक सामग्री मात्रै खरिद गर्ने र पुराना सामग्री पनि तत्काल बिक्री गर्नुपर्ने व्यवस्थालाई प्रभावकारी बनाउनुपर्छ। हरेक कार्यालयभित्र वित्तीय अनुशासन र उद्देश्यअनुसार प्रगति हासिल भएको छ छैन भन्ने अनुगमन गर्नुपर्छ। कार्यालयको प्रकृतिअनुसार सेवा प्रवाहको स्तर कस्तो छ भन्ने विषयमा निरन्तर अनुगमन हुनुपर्छ। खर्च प्रणालीलाई पारदर्शी र उद्देश्यमूलक बनाउन लेखा प्रणालीलाई प्रभावकारी बनाउन जरुरी छ।"
सरकारी खर्चको मितव्ययिता,"कार्यालयको नियमित समयमा पूरा गर्न सकिने कामलाई पनि अघिपछिको समय पारेर बैठक बस्ने र भत्ता पचाउने प्रवृत्तिले राज्यकोषमा अनावश्यक आर्थिक बोझ थपिएको छ। यस्ता बैठक सरकारी कार्यालयमा पदाधिकारी तथा कर्मचारीलाई आर्थिक उपार्जनका राम्रो माध्यम बनेका छन्। सबैजसो सरकारी कार्यालयमा यस्ता बैठक प्रशस्तै हुने गरेका छन्, जुन बैठक वास्तविक कामका लागि थोरै र सहभागीको आर्थिक लाभका लागि बढी फलदायी देखिएको छ। सरकारी र गैरसरकारी प्रतिवेदनले यस्ता अनुचित काम रोक्न सुझाव दिएको छ। कार्यान्वयन चित्तबुझ्दो छैन। राज्यका सबै प्रशासनिक अंगले आर्थिक मितव्ययिताको भावनालाई आत्मसात गर्न सकेमात्र यस्ता अनावश्यक खर्च न्यूनीकरण गर्न सकिन्छ। राष्ट्रिय परीक्षा बोर्डमा एक वर्षमा बैठक भत्ताबापत मात्रै ४३ लाख ८५ हजार रुपैयाँ खर्च भएको छ। हुन त कक्षा ११ र १२ को परीक्षा सञ्चालन, नतिजा प्रकाशन तथा यससँग जोडिएका अन्य प्राविधिक काम गर्ने गहन दायित्व यो निकायको छ। यस हिसाबले यहाँ वर्षमा यतिवटा मात्रै बैठक बस्नुपर्छ भन्ने सीमा तोक्न मिल्दैन। तर केही बैठक भने व्यावहारिक हिसाबले पनि चित्तबुझ्दो छैन। कतिसम्म भने महिना दिनमा २२ पटकसम्म बैठक बसेको छ। बोर्ड नेतृत्वले बैठक भत्ता बढाउन आमन्त्रित सदस्यको संख्या बढाएको छ। कार्यालय समय अवधिमै सम्पन्न हुनसक्ने पुनर्योग, अभिलेख सच्याउने, त्रुटि समाधान जस्ता नियमित कामका लागि पनि कार्यालय समयअघि र पछि पारेर बैठक भएका छन्। स्कुले तहका विद्यार्थीले तिरेको राजस्वबाट उठेको शुल्क कर्मचारीबाट बैठक भत्ताको नाममा रजाइँ गर्ने प्रवृत्ति रोक्नुपर्छ। बोर्डभन्दा उपल्लो निकाय शिक्षा विज्ञान तथा प्रविधि मन्त्रालयले पनि यस्ता कार्यमा अंकुश लगाउने उपायबारे सोच्नुपर्छ। आवश्यकता अनुसार कार्यविधि वा निर्देशिका नै बनाएर भए पनि अनुचित खर्च रोक्न पहल गर्नुपर्छ। मुलुकभर सरकारी पैसा खर्च गर्ने कार्यालयको संख्या सात हजार भन्दा बढी छन्। मुलुक संघीय संरचनामा गएसँगै स्थानीय तहमा सरकारी खर्च हुने विन्दुहरू बढिरहेका छन्। यस्ता हरेक निकायले बैठक, प्रत्यक्ष अवलोकन लगायतका शीर्षकमा मनलाग्दी खर्च गरिरहेका छन्। सहजै अनुमान गर्न सकिन्छ, सात हजार निकायमध्ये हरेकले आआफ्नो तर्फबाट हुने खर्चमा थोरै मात्र कटौती गरे भने पनि राज्यकोषमा कति रकम जम्मा होला ? अहिलेजसरी नै मनपरि खर्च गर्ने पद्धति नियन्त्रण गर्न सकिएन भने भविष्यमा मुलुकको अर्थतन्त्रमा नकारात्मक असर पर्ने छ। डरलाग्दो पक्ष त के छ भने, सबैजसो स्थानीय तहले आफूखुसी समिति गठन गर्ने, बैठक तोक्ने, सदस्यको संख्या निर्धारण गर्ने र भत्ता रकमसमेत तोक्ने गरेका छन्। यस्ता अनुचित कार्य रोक्न र मितव्ययिताको पाठ सिकाउन केन्द्र सरकारले नै पहलकदमी लिनुपर्छ। त्यसभन्दा पहिला केन्द्र र मातहतका निकायबाट कानुनको मुखमा बुझो लगाउने गरी हुने कार्यलाई नियन्त्रण गर्नुपर्छ। यति गर्न सकियो भने मात्रै आर्थिक स्वच्छता, पारदर्शिता, मितव्ययिता, जवाफदेहिता र व्यवसायिकता भन्ने सरकारी मूल्य र मान्यतालाई स्थापित गर्न सकिन्छ। आफूमातहतका कार्यालयमा आर्थिक मितव्ययिता ल्याउन अत्यावश्यक बाहेकका शीर्षकमा खर्च नगर्ने सरकारी नीति छ। तर नीतिअनुसारको कार्यनीति भने छैन। यस नीतिलाई मूर्तरूप दिन खर्चिलो भत्तामात्रै पचाउने बैठक, सेमिनार तथा छलफल कार्यक्रमलाई निरुत्साहित गरिनुपर्छ। कार्यक्रम गर्नै परेमा सकेसम्म सरकारी कार्यालयमै गर्ने र यो पनि उपलब्ध हुन नसक्ने अवस्थामा न्यूनतम खर्चमा बाह्य ठाउँमा सञ्चालन गर्नुपर्ने आचारसंहिता बनाउनुपर्छ। सँगसँगै सरकारी कार्यालयमा अति आवश्यक सामग्री मात्रै खरिद गर्ने र पुराना सामग्री पनि तत्काल बिक्री गर्नुपर्ने व्यवस्थालाई प्रभावकारी बनाउनुपर्छ। हरेक कार्यालयभित्र वित्तीय अनुशासन र उद्देश्यअनुसार प्रगति हासिल भएको छ छैन भन्ने अनुगमन गर्नुपर्छ। कार्यालयको प्रकृतिअनुसार सेवा प्रवाहको स्तर कस्तो छ भन्ने विषयमा निरन्तर अनुगमन हुनुपर्छ। खर्च प्रणालीलाई पारदर्शी र उद्देश्यमूलक बनाउन लेखा प्रणालीलाई प्रभावकारी बनाउन जरुरी छ।"
निकुञ्ज र नगरपालिकाको द्वन्द्वले सुकुम्वासीको बिचल्ली,"चितवन : पुस्तौँदेखि सुकुम्वासी जीवन बिताएका भागीराम चेपाङले नयाँ घर पाए। चितवन राष्ट्रिय निकुञ्जभित्रको कुसुम खोलामा बस्दै आएका उनको लालपुर्जा सहितको जग्गा र त्यसमा घर पाउने कुराले खुसीको सीमा रहेन। पटक पटक बस्ती खाली गराउन निकुञ्जले दिएको दबाब थेग्न नसकेका उनी ढुक्कको जीवन गुजार्न ठिक मानेर वर्षौंदेखि बस्दै आएको थलो छोड्न राजी भए। माडी नगरपालिका ९ स्थित राईगाउँमा उनले पक्की दुई कोठे घर पाएका छन्। उनले घर त पाए तर खुसी पाएनन्। बस्तीमा बिजुलीको पोल र तार भए पनि बस्ती अँध्यारो छ। खानेपानीको सुविधा छैनन्। संरक्षित क्षेत्रभित्र घर निर्माण गरेको भन्दै निकुञ्जले रोक लगाएको छ। बिजुली, खानेपानी लगायतका काम अघि बढ्न नसक्दा सुकुम्वासी परिवारको दैनिकी कष्टकर बनेको छ। थातथलो छोडेर आएका उनीहरूको बिचल्ली भएको छ। घर त पायौं खुसी छौं तर न पानी न बिजुली, हाम्रोमा विकास रोकिएको छ, भागीरामले भने, यहाँ पनि बस्न पाइन्नँ भन्छन्, हाम्रो त बिचल्ली भएको छ। माडीको कुसुमखोलाका सुकुम्वासीको खुसीको सीमा रहेन। पुस्तौंदेखिको सुकुम्वासी परिवारलाई माडी नगरपालिकाले घर बनाइदिने आश्वासनले खुसी भए। बस्ती छोडेर आएको झन्डै डेढ वर्ष भयो। अहिले उनीहरूसँग न लालपुर्जा छ न ओत लाग्ने घर नै। अहिले बसिरहेको स्थानमा विवाद सुरु भएपछि उनीहरूको उठिवास भएको छ। पुरानो बस्ती छोडेर आएकाहरू पछुताउन लागेका छन्। बस्तीको टुंगो नलाग्दा उनीहरू बिचल्लीमा परेका हुन्। राईटोलमा खरको छानामा बस्दै आएकी सन्चमाया चेपाङको घर बनाउने पालो थियो। तर निर्माण हुन सकेन। उनले भनिन्, नयाँ घरमा बस्न पाए हुन्थ्यो भन्ने लाको छ। दुई घण्टा हिँडेर पानी लिन जानुपर्ने बाध्यता छ। बाढी, पहिरोको चेपेटामा परेर आ श्रय खोज्दै २०४८ सालदेखि कुसुम खोलामा बसेका थिए। जहाँ १ सय ६० चेपाङका घर थिए। अहिले ११ घरधुरी छन्। उनीहरूमध्ये केहीको घर परुई, खरिकुनातिर पनि छन्। निकुञ्जले हात्ती लगाएर यही ३ गते २ घर भत्काएर आगजनी गरेको थियो। हात्तीले केही मचान र गोठ भत्काएको थियो। अन्य घरधुरी जनप्रतिनिधिको आश्वासन पछि माडीठोरी हुलाकी सडक आसपासका ऐलानी तथा सार्वजनिक जग्गामा बसाई सरे। २०७४ सालको बाढीपछि बस्ती झर्ने क्रम सुरु भएको थियो। बस्ती बसालेको स्थानमा निकुञ्जले संरचना विकासको काम रोकेको हो। कुसुम खोलाबाट एकै गाउँमा बसेका चेपाङहरू अहिले विभिन्न स्थानमा छरिएर बसेका छन्। माडी९ मा पर्ने कुसुम खोलाबाट प्याउली, राइटोल, स्कुल डाँडा, खरिकुना, ८ को शिवद्वार, इन्द्रबस्ती, ७ को परुईमा सरे। जनप्रतिनिधिले घर बनाइदिने आश देखाउँदै बस्तीबाट निकालेको चेपाङले बताए। राईटोल, स्कुल डाँडा, खरिकुना अयोध्यापुरी मध्यवर्ती उपभोक्ता समितिअन्तर्गत टम्टा अनार सामुदायिक वन क्षेत्रमा पर्छ। परुई क्षेत्र पनि परुई नदी किनार र सामुदायिक वन क्षेत्रमा पर्छ। नगरपालिकाले अस्थायी पुर्जाबिनै पक्की घर बनाउन लागेको थियो। राई गाउँका ४५ घरमध्ये २८ घर बनेको छ। त्यसैनजिकै स्कुल डाँडामा २६ परिवार बस्छन्। यीमध्ये १३ घर निर्माणको चरणमै काम रोकिएको छ। उनीहरू जस्ता छाउन नपाउँदा बस्न पाएका छैनन्। नगरपालिकाले चेपाङ जनता आवास कार्यक्रमअन्तर्गत घर निर्माण गर्न लागेको हो। त्यति नै बजेटमा परुई खोलामा पनि निर्माण गर्ने योजना हो। परुई खोलाको किनारमा करिब ५० घरधुरी छ। वर्षात्को बेला खोलाको बाढीको डरले त्रसित भएका थिए। खोलाको बगर भए पनि उनीहरूले ढुक्कले बस्न पाएका छैनन्। जग्गा र घर पाइन्छ भनेर आयौं तर उल्टै विचल्लीमा पर्यौं, कुसुमखोलाका विष्णुहरी प्रजा भन्छन्, घर न घाटको भइयो। निकुञ्जका अधिकारीका अनुसार नेपाल सरकारको मन्त्रिपरिषद्को निर्णयबिना केही गर्न मिल्दैन। माडीका मेयर ठाकुर ढकालले स्थानीय सरकार सञ्चालन ऐन २०७४ अनुसार जग्गाको ब्यवस्थापन, संरक्षण र सम्वद्र्धनको अधिकार भएकाले समन्वय गर्न नपर्ने बताए। राष्ट्रिय निकुञ्ज तथा वन्यजन्तु संरक्षण ऐन २०२९ मध्यवर्ती क्षेत्र व्यवस्थापन नियमावली २०५२ अनुसार मध्यवर्ती क्षेत्रभित्र आफ्नो हक नपुग्ने कुनै पनि जंगल, खोलाको बगर, ऐलानी पर्ति जग्गामा निकुञ्जको पूर्वस्वीकृति बिना केही गर्न पाइँदैन। तीन दशकदेखि बस्दै आएको सुकुम्वासीे २०७५ पुसमा बस्ती छोड्न सुरु गरेका हुन्। पुरानो बस्तीमा फर्किन लागेपछि निकुञ्जले तिनलाई हटायो। निकुञ्जले दुईवटा झुपडी र बाली कुर्न बनाएको छाप्रो फालिदिएको हो। माडी नगरपालिकाले हरेकलाई पाँच कठ्ठा जग्गा दिने आश्वासन दिएको थियो। एक कठ्ठा जग्गा मात्रै पाउने कुराले उनीहरू दुःखित बने। उनले भने, नगरपालिकाले काम गर्दा निकुञ्जले बिनाआधार काम रोकेको हो, अब सुरु गर्छौं। नगरपालिकाले ऐनविपरीत जबरजस्ती काम गरेको निकुञ्जको आरोप छ। पूर्वप्रधानमन्त्री तथा नेकपा अध्यक्ष प्रचण्डको माडी निर्वाचन क्षेत्र भएकाले उसबेला चुनावी सभामा बाँदरझुलाका सुकुमवासीलाई कम्तिमा ५ कठ्ठा जग्गा र अन्य सुविधा बिना नसारिने आश्वासन बाँडेका थिए।"
"च्याउ खाँदा बिरामी परेका एकै घरका थप तीनजनाको मृत्यु, चारको उपचार हुँदै","जाजरकोट : च्याउको तरकारी खाँदा गम्भीर बिरामी परेका जाजरकोटको कुशे गाउँपालिका १ स्याँक्रीका एकै घरका थप तीनजना बालबालिकाको उपचारको क्रममा सुर्खेतमा मृत्यु भएको छ । सोमबार गाउँमै एकजना बालिकाको मृत्यु भएको थियो । च्याउ खाएर मृत्यु हुनेको संख्या चार पुगेको छ । गत साउन ९ गते जंगलबाट च्याउ टिपेर घरमा ल्याइ पकाएर खाएका टेकबहादुर चलाउनेसहित परिवारका ८ जना बिरामी परेका थिए । कर्णाली प्रदेश अस्पताल कालागाउँ सुर्खेतमा उपचारको क्रममा टेकबहादुरकी १६ वर्षीया छोरी औसरा, १३ वर्षीया छोरी धनसरा र ११ वर्षीया नातिनी निरुता चलाउनेको उपचारको क्रममा मृत्यु भएको प्रदेश अस्पतालका मेडिकल विभाग प्रमुख डाक्टर केएन पौडेलले बताए । चलाउनेकी ३ वर्षीया छोरी अञ्जनाको सोमबार गाउँमै मृत्यु भएको थियो । विषालु च्याउ खाएर गम्भीर बिरामी भएका सात जनालाई नेपाली सेनाको हेलिकोप्टरबाट उपचारका लागि सोमबार नै सुर्खेत लगिएको थियो । बिरामी परेका एकजनाको अवस्था गम्भीर रहेको र तीनजनाको अवस्था सामान्य रहेको डा पौडेलले बताए । 'ढिलोगरी अस्पताल ल्याएको हुँदा च्याउको विषले धेरै असर गरिसकेको रहेछ जति कोसिस गर्दा पनि बचाउन सकिएन डा पौडेलले भने,' विषले शरीर विषाक्त बनाइसकेको थियो।' उपचारका लागि स्थानीय स्वास्थ्य संस्थामा लैजाँदै गर्दा अञ्जनाको मृत्यु भएको हो । घरमुली ५० वर्षीय टेकबहादुर चलाउने, ३० वर्षीय छोरा ललित चलाउने, ३० वर्षीय बुहारी कल्पना चलाउने, छोरी पशुपति चलाउनेको सुर्खेतमै उपचार भइरहेको छ । गाउँपालिकाले निजी खर्चमा हेलिकोप्टर चार्टर गरेर बिरामीको उद्धार गरेर सुर्खेत पुरयाएको हो।"
अब पशुपतिमा उच्च सुरक्षा,"काठमाडौं : पाशुपत क्षेत्रमा मानवीय खतरा एवं आपराधिक गतिविधि शून्य बनाउन पशुपति क्षेत्र विकास कोषले नयाँ सुरक्षा रणनीति तय गरेको छ। पाकेटमारी, झैंझगडा, भागदौड, ठगी, मादक पदार्थ सेवन तथा बिक्रीवितरणदेखि प्राकृतिक प्रकोपसम्म लक्ष्य गरी नयाँ रणनीति अपनाउन लागिएको कोषले जनाएको छ। विश्वका करिब १ अरब हिन्दूको आस्थाको केन्द्र एवं विश्व सम्पदा सूचीमा सूचीकृत पाशुपत क्षेत्रमा उच्च सुरक्षा अपनाउनुपर्ने अवस्था देखिएको ठहर कोषले गरेको छ। कोषका कोषाध्यक्ष डा मिलनकुमार थापाले अब नेपाल प्रहरी, नेपाली सेना, सशस्त्र प्रहरी, पर्यटक प्रहरी, ट्राफिक प्रहरी र स्वयंसेवकसम्म परिचालन हुने जानकारी दिए। एक दशकदेखि कोषका सुरक्षागार्डसमेत परिचालित छन्। नेपाल प्रहरी र सशस्त्रको टोलीसमेत परिचालित थिए। उनका अनुसार पशुपतिनाथ मन्दिर र परिसरका सम्पत्ति तथा सम्पदा, कोषको सम्पत्ति, पाशुपत क्षेत्रका सम्पदा, अन्य सबै प्रकृतिका सम्पत्तिलगायतको सुरक्षामा बढी केन्द्रित गरिनेछ। कोषले तयार पारेको दोस्रो गुरुयोजनाअन्तर्गतको सुरक्षा संयन्त्र व्यवस्था प्रणाली सुधार कार्यदलमा संयोजक डा थापा, प्रहरी प्रधान कार्यालयका प्रहरी नायब उपरीक्षक भुवनेश्वर तिवारी, प्रहरी नायब निरीक्षक गोविन्दबहादुर प्रधान, प्रहरी नायब निरीक्षक लालकाजी खड्का र पूर्वप्रहरी निरीक्षक मनीष मल्ल छन्। थापाका अनुसार पशुपति, गुह्येश्वरीजस्ता विशेष मन्दिर प्रवेशद्वारमा वाकथ्रु गेट र मेटल डिटेक्टर, पशुपति, गुह्येश्वरी, मृगस्थली, विश्वरुपा, भुवनेश्वरी, जयबागेश्वरी, गौरीघाट भण्डारखाल, देवउद्यान, आर्यघाट, भष्मेश्वर घाट, १५ शिवालय र राम मन्दिरलगायत स्थानमा सीसीटीभी जडान गरिनेछ। मन्दिर परिसर र ठूला सत्तलमा अग्निनियन्त्रक, पाशुपत क्षेत्रका खुला स्मारक र विशेष संवेदनशील ठाउँमा बिजुलीबत्ती, पाशुपत क्षेत्रमा कार्यरत सुरक्षाकर्मीलाई आपत्कालीन सूचना प्रवाह गर्न साइरन आदिको व्यवस्था गर्न लागिएको छ। सुरक्षा रणनीतिमा कोषले भीआईपी अट्र्याक्टदेखि प्राइज फाइटिङ, सिमुलेसन एक्सरसाइजजस्ता कुरामा केन्द्रित गरेको छ। गस्ती, विशेष, अस्थायी, स्थायी, चाडपर्व, विशिष्ट व्यक्तिको आगमन, आपत्कालीन आदि विभिन्न प्रकारका सुरक्षा हुनेछन्। कोषका सदस्यसचिव डा प्रदीप ढकालले प्रत्येक वर्ष सुरक्षा अद्यावधिक गरी सुरक्षा रणनीति तय गरिने जानकारी दिए। पाशुपत क्षेत्रभित्र २४ घण्टे सुरक्षाका उपाय अपनाइनेछ, उनले भने, पाशुपत क्षेत्रवरपर हुने मुख्य अपराधको पहिचानपछि सम्बन्धित प्रहरी युनिटसँग समन्वय नियन्त्रण गर्नेछौं। कोषले भौतिक संरचनाको तत्कालीन र दिर्घकालीन सुरक्षा व्यवस्थाको खाका तयार पार्ने भएको छ। निषेध र चेतावनी दिइएका स्थान तोक्ने र त्यहाँ पनि सूचना बोर्ड राखिनेछ। कोषले पाशुपत क्षेत्रका पशुपति, गुह्येश्वरी, भुवनेश्वरी, जयबागेश्वरी विश्वरूपा मन्दिर र आसपास, मृगस्थली, भण्डारेश्वर, क्रियापुत्री, देवउद्यान र वनकाली आदि क्षेत्र सुरक्षाका दृष्टिले विशेष संवेदनशील देखिएको जनाएको छ। भक्तजनका लागि आवश्यक सबै प्रकारका सूचना र सम्पर्कका लागि विभिन्न स्थानमा सूचना बोर्ड राखिने छ। पशुपतिनाथ प्रवेश गर्ने सबै द्वारमा पशुपतिको चित्र झल्किने डिस्प्लेसहित सूचना, दाहसंस्कार र क्रियापुत्री घर आदिको बुकिङ, खाली भएको जानकारी दिइनेछ। प्रवेश गर्ने र निस्कने प्रणाली वैज्ञानिक विधिबाट व्यवस्थित गरिनेछ। विद्यमान र भविष्यमा थपिन सक्ने सुरक्षा चुनौतीलाई आधुनिक, वैज्ञानिक र प्रभावकारी बनाउन नयाँ सुरक्षा व्यवस्था गर्न लागेको कोषको भनाइ छ।"
निर्वाचन खर्चमा सांसदको चिन्ता,"काठमाडौं : निर्वाचन आयोगका पदाधिकारीलाई सांसदले निर्वाचन खर्च नियन्त्रण गर्न आग्रह गरेका छन्। उनीहरुले सोमबार प्रतिनिधिसभाको राज्यव्यवस्था तथा सुशासन समितिमा यसबारे आयोगको ध्यानाकर्षण गराएका हुन्। आयोगको वार्षिक प्रतिवेदन माथिको छलफलमा सांसद छक्कबहादुर लामाले निर्वाचन खर्च घटाउन सांसदलाई कानुन निर्माणको मात्र जिम्मा दिनुपर्ने बताए। निर्वाचन खर्च घटाउनको लागि सांसद मन्त्री बन्न नपाउने व्यवस्था गर्नुपर्छ, उनले भने, जबसम्म सांसदमा मन्त्री बन्ने लालच हुन्छ तबसम्म निर्वाचन खर्च घट्दैन, त्यसैले सांसदलाई मन्त्री बनाउने व्यवस्था हटाउनुपर्छ। अर्का सांसद देवेन्द्रराज कँडेलले पनि निर्वाचन खर्च बढेकोमा चिन्ता व्यक्त गरे। निर्वाचन खर्च घटाउनको लागि आयोगले चुनावका बेला हुने घरदैलो कार्यक्रम रोक्नु पर्ने बताए। पैसाको चलखेल घरदौलो कार्यक्रममा नै हुँदो रहेछ, त्यसैले चुनावमा खर्च कम गराउने हो भने कोणसभा मात्र गर्न दिनुपर्छ, कँडेलले भने, कोणसभा मात्र गर्दा निर्वाचन आयोगको खर्च पनि कम हुन्छ, उम्मेदवारको पैसा पनि कम खर्च हुन्छ। आयोगका पदाधिकारीसँगको छलफलमा सांसद राजेन्द्र श्रेष्ठले खर्चिलो भएका कारण निर्वाचन प्रणाली नै परिवर्तन गर्नुपर्ने राय व्यक्त गरे। अहिलेको निर्वाचन प्रणाली नै खर्चिलो भयो, यही कारण नेपालमा भ्रष्टाचार बढिरहेको छ, त्यसैले खुला सूचीमा आधारित निर्वाचन प्रणाली लागु गर्नुपर्छ, उनले भने, समानुपातिक निर्वाचन प्रणाली लागु गरेका देशहरूमा भ्रष्टाचार कम छ र मानव विकाश सुचकांक बढी छ। त्यस्तै सांसद अमरेशकुमार सिंहले प्रतिनिधिसभाका सबैजसो प्रत्यक्ष निर्वाचित सांसदले २ करोडभन्दा बढी खर्च गरेको दाबी गरे। पार्टीले समानुपातिक कोटाबाट ल्याउने सांसद सबै ठेकेदार र व्यापारी हुन्छन्, १० करोड तिरेपछि सांसद बनिहाल्छन्, उनले भने, जस्तोसुकै मान्छेलाई सांसद बन्न पैसा खर्च नगरी हुँदैन, घरघर डुलेर पैसा बाँढ्ने चलन छ, हामीले पनि पैसा बाँडेर आएका हौ। निर्वाचन आयोगका प्रमुख आयुक्त दिनेश थपलियाले भने खर्चको मामलामा राजनीतिक दलहरू नै निष्ठावान हुनुपर्नेमा जोड दिए। आउँदो निर्वाचनमा खर्च कम गराउने भन्ने विषयमा गृहकार्य भइरहेको उनले बताए। हामीले दुईवटा विधेयकको ड्रफ्ट तयार पारेका छौँ, त्यसलाई कस्तो बनाउने भन्ने हजुरहरूको पनि भूमिका रहन्छ, नयाँ ऐन आयो भने अहिलेको प्रवृतिमा केही न केही सुधार हुन्छ, उनले भने, पैसाले होइन निष्ठाले चुनाव जितिन्छ भन्ने उद्धेश्यका साथ हजुरहरूको सहयोगमा अर्को निर्वाचनमा अगाडि बढ्ने हो। सांसदहरूले दल सम्बन्धी कानुनलाई जसरी पनि कार्यन्वयन गर्नुपर्नेमा जोड दिए। सांसद लालबाबु पण्डिलले राजनीतिक दलहरू कानुनभन्दा माथि जान खोजेको बताए। निर्वाचन आयोगसँग जोडिएको कानुन माथि छ कि राजनीतिक दल माथि छन्, अहिले निर्वाचन आयोग चाउरिएको छ र राजनीतिक दल छाडा भएका छन्, उनले भने, राजनीतिक दल सम्बन्धी कानुन किन कार्यन्वयन हुन सकेको छैन, त्यसलाई कार्यन्वयन गर्नुपर्यो। सांसद यशोदा सुवेदी गुरुङले दल सम्बन्धी कानुनमा देखिएका समस्या पहिल्याउन आग्रह गरिन्। दल सम्बन्धी कानुन कार्यन्वयन गर्न नसक्दा ऐन नै चेन्ज गर्नुपर्छ भन्न मिल्दैन, कार्यन्वयनमा के कुराले अड्काएको छ त्यसलाई पहिल्याउनु पर्यो, उनले भनिन्, नियतलाई नीतिले बाँध्नुपर्छ, हाम्रोमा नीति भन्दा नियत खराब छ।"
नेकपा बैठक आज : यस्तो बन्दै छ समीकरण,"काठमाडौं : नेकपा स्थायी समिति बैठक कुन रूपमा टुंग्याउने भनेर दुई अध्यक्षबीच सहमति जुट्न नसक्दा विवाद जस्ताको तस्तै छ। दुवै पक्ष आआफ्नो अडानमा टसमस नभएकाले मंगलबार बोलाइएको बैठक राख्नेनराख्ने विषयमै मतभेद हुने अवस्था देखिएको छ। १० असारदेखि जारी स्थायी समिति बैठकमा प्रधानमन्त्री एवं अध्यक्ष केपी शर्मा ओलीको राजीनामाको विषयले प्रवेश पाएपछि विवाद उत्कर्षमा छ। पार्टी महाधिवेशनमा गएर अध्यक्ष ओलीले सम्मानजनक नेतृत्व हस्तान्तरण गर्ने या महाधिवेशनपूर्व नै ओलीको विकल्प खोजेर जाने भन्नेमै नेकपा शीर्ष नेताबीच विवाद कायम छ। स्थायी समिति बैठक मंगलबार (आज) बिहान ११ बजेका लागि तोकिएको छ। अध्यक्ष पुष्पकमल दाहाललाई वरिष्ठ नेता झलनाथ खनाल, माधवकुमार नेपाल र प्रवक्ता नारायणकाजी श्रेष्ठले मंगलबारको बैठक नरोक्न र प्रधानमन्त्री सहमतिमा नआए पनि पार्टी कमिटीबाटै बहुमतअल्पमतकै आधारमा निर्णय प्रक्रियामा जान दबाब बढाएका छन्। दाहालले पनि अब प्रक्रिया नरोक्ने, पार्टीको नियमित एजेन्डामै छलफललाई फर्काउने गरी जाने धारणा नेताहरूसँगको छलफलका क्रममा व्यक्त गरेका छन्। अब बैठक रोकिँदैन। मंगलबार तय गरिएको बैठक हामी बस्छौं। पार्टी एउटा निर्णयमा पुग्नै पर्ने हुन्छ। सकेसम्म सहमतिमा नभए पनि बहुमतको कुरा मान्नै पर्ने हुन्छ, वरिष्ठ नेता खनालले अन्नपूर्णसँग भने, पहिला अब पार्टीमा छलफल हुन्छ, त्यसमा कुनै सहमति नभए नयाँ निर्णय गरेर जानुपर्छ। त्यसका लागि परिस्थिति हेरेर निर्णय हुनेछ। दाहालनेपाल समूहले स्थायी समिति नरोक्ने तयारी गरे पनि ओली पक्षले भने अझै पनि दाहालसँगको छलफलका आधारमा मात्र मंगलबारको बैठकका विषय टुंगो लाग्ने बताएको छ। ओली पक्षका स्थायी समिति सदस्यसमेत रहेका नेकपा संसदीय दलका उपनेता सुवास नेम्बाङले दुई अध्यक्षको छलफलका आधारमा निस्किने निर्णयअनुसार पार्टी अगाडि बढ्ने बताए। मंगलबार (आज) बिहान दुई अध्यक्ष बिहान ९ बजे छलफलमा बस्नुहुन्छ। उहाँहरूले सल्लाह गर्नुहुन्छ। त्यहीअनुसार हुन्छ, नेम्बाङले अन्नपूर्णसँग भने, अहिलेसम्मको सम्पूर्ण प्रक्रिया भनेकै दुई अध्यक्षबीचको सहमतिको प्रक्रिया हो। महाधिवेशनलाई त हामीले एकता र सहमतिको महाधिवेशन भनेका छौं। अहिलेसम्म पार्टीको एकता प्रक्रिया ढिला हुनुमा पनि दुई अध्यक्षबीचको सहमति र एकता हो। त्यसैमा ढिलाइ हुँदा पार्टी एकता प्रक्रियामा ढिलाइ भएको हो। त्यसकारण हाम्रो विधि, प्रक्रिया र मान्यता भनेको सहमतिमै निर्णयमा जानु हो। त्यसैले दुई अध्यक्ष बिहान छलफल गरेर जे निष्कर्षमा पुग्नुहुन्छ, त्यहीअनुसार हुन्छ। ओली र दाहाल गत असार १८ गतेयता निरन्तर छलफलमा छन्। ओलीले दुवै पदबाट राजीनामा नदिने अडान लिइरहेका छन्। दाहालले प्रधानमन्त्री र पार्टी अध्यक्ष दुईमध्ये एउटा पदबाट राजीनामा दिन ओलीलाई भनिरहे। त्यहीबीच साउन ३ को सचिवालय बैठकअघि दुई नेताबीच विवाद हल गर्ने उपायस्वरूप अर्ली महाधिवेशन गर्ने, ओलीले महाधिवेशनमा दाहाललाई सहयोग गर्नेलगायत विषयमा करिब सहमति जुटेको थियो। त्यसपछि सचिवालयमा ओलीले मंसिरमै महाधिवेशन गर्ने प्रस्ताव ल्याए। दाहाल मौन बसेरै सहमति जनाए। तर, खनाल, नेपाल र श्रेष्ठले महाधिवेशन मंसिरमै सम्भव नभएको भन्दै प्रश्न उठाए। त्यसपछि फेरि दाहाल मंसिरमै महाधिवेशन नहुने भन्दै पछि हटेका थिए। त्यसयता ६ साउनमा थोरै समयका लागि स्थायी समिति बैठक बस्यो। अनि तय भयो १३ साउनका लागि अर्काे बैठक। ९ साउनमा दाहालओली एक चरण छलफलमा बसे। तर, त्यसपछि छलफलसमेत हुन सकेन। सहमति नजुटेपछि दुवै पक्ष आआफ्ना रणनीति बनाउनै लागिपरे। दाहालले वरिष्ठ नेता नेपाल, खनाल प्रवक्ता श्रेष्ठ, उपाध्यक्ष वामदेव गौतम र सचिवालय सदस्य रामबहादुर थापासँग पटकपटक छलफल गरे। ओलीले पनि दाहाल र नेपालनिकट प्रभावशाली नेता, केही मन्त्रीसम्मलाई अलगअलग भेटेर छलफल गरे। आफूनिकट नेतासँगको छलफल दुवै पक्षले निरन्तर जारी राखे। दाहालले सोमबार पनि खुमलटारस्थित निवासमा बिहान र साँझ दुईपटक खनाल, नेपाल र श्रेष्ठसँग सामूहिक छलफल गरे। गृहमन्त्रीसमेत रहेका सचिवालय सदस्य रामबहादुर थापासँग पनि एक्लै छलफल गरे। बेलुकी महासचिव विष्णु पौडेलसँग पनि छलफल गरे। उपाध्यक्ष गौतम भने बोलाए पनि सोमबार दाहाल निवास पुगेनन्। दाहालनेपाल पक्षले ओली अनुपस्थित रहे पनि स्थायी समिति बैठक अगाडी बढाउने योजना बनाएको छ। प्रधानमन्त्री ओलीको असार १४ को अभिव्यक्तिबारे बोल्न बाँकी नेताले बोल्न चाहे समय दिने, नत्र नियमित एजेन्डामै बैठकलाई फर्काएर छलफल गराउने, एउटा निष्कर्षमा बैठकलाई लैजाने रणनीति देखिएको छ। ओली पक्षले भने साउन ३ को सचिवालय बैठकमा महाधिवेशनमा जाने विषयमा नेताहरूबीच सहमति बनेको र त्यसको लिखित प्रस्ताव तयार पारेर महाधिवशेनमै जाने गरी अगाडि बढ्नुपर्ने पक्षमै अडान केन्द्रित राख्ने रणनीति बनाएको छ। ओलीले पनि दिनभर निकट नेताहरुसँग बालुवाटारमा छलफल गरेका थिए। उहाँ (प्रधानमन्त्री) स्थायी समिति बैठकबाट पन्छिनै खोजिरहनुभएको छ। हामी अब बैठक राखेर विधि पद्धतिअनुसार जानुपर्छ भनिरहेका छौं। अब बैठक उहाँ (प्रधानमन्त्री) नआए पनि बस्छ, स्थायी समिति सदस्य देव गुरुङले अन्नपूर्णसँग भने, सहमतिका लागि यति समयसम्म प्रयास गर्दा पनि जुट्नै सकेन। अब पनि सहमति भनेर अल्झिरहनुभन्दा पार्टीलाई अगाडि बढाउन पनि विधानमै व्यवस्था भएअनुसार बहुमतीय प्रक्रियामा जानुपर्छ। ओली पक्ष महाधिवशेनमा जोड गरिरहदा दाहाल नेपाल पक्ष भने केन्द्रीय समिति बैठक बोलाएर जाने गरी तयारीमा लागेको छ। स्थायी समितिमा यस्तो बन्दै छ समीकरण स्थायी समितिमा प्रधानमन्त्रीको कार्यशैलीप्रति आलोचना गरिए पनि राजीनामाकै विषयमा भने बहुमत पुग्नेनपुग्नेमा अझ अन्योल छ। ओली पक्ष एक्लिँदा र दाहालनेपाल पक्ष मिल्दा बहुमत दाहाल र नेपाल पक्षसँग देखिने सामान्य अनुमान हो। तर, प्रधानमन्त्रीको राजीनामाकै विषयमा स्थायी समितिभित्रै दाहाल नेपाल पक्षले बहुमत पुरयाउन सक्नेमा भने आशंका छ। ४४ स्थायी समिति सदस्यमध्ये २३ नेता एकातिर उभिँदा मात्र पार्टीभित्र बहुमतको अवस्था रहन्छ। तर, प्रधानमन्त्रीको राजीनामाका लागि त्यो संख्या पुयाउन दाहालनेपाल समूहलाई केही समययता भएका गतिविधिले मुस्किल पर्ने देखिन्छ। नेकपाको सचिवालय ९ सदस्य र थप ३५ नेतासहित ४४ सदस्यीय स्थायी समिति छ। सचिवालयमा प्रधानमन्त्रीसँग उपप्रधान तथा रक्षामन्त्री ईश्वर पोखरेल र महासचिव विष्णु पौडेल साथमा छन्। इतर समूहमा दाहाल, खनाल, नेपाल र प्रवक्ता नारायणकाजी श्रेष्ठ खुलेको देखिन्छ। तर, उपाध्यक्ष गौतम र गृहमन्त्रीसमेत रहेका थापा भने तटस्थजस्तै देखिएका छन्। थापा बोलेका छैनन् भने गौतमले १६ असारमा राजीनामा मागे पनि त्यसपछि उक्त अडानबाट पछि हटेका छन्। गौतम अहिले नै राजीनामाको विषय उचालेर जाने पक्षमा देखिएका छैनन्। गौतमलाई फकाउन ओलीले निकट नेतालाई दिनहुँ भैंसेपाटी पठाइरहेका छन्। यसले सचिवालयमा सम्भवतः पाँच नेताले ओलीको राजीनामा माग नगर्ने देखिएको छ। दुवै पदबाट राजीनामा माग गरेका अन्य चार नेता पनि ओलीले रोजेर एक पदबाट राजीनामा दिनुपर्ने गरी प्रस्तुत हुन थालिसकेका छन्। स्थायी समिति सदस्यहरूमा किरण गुरुङ, छविलाल विश्वकर्मा, प्रदीप ज्ञवाली, पृथ्वीसुब्बा गुरुङ, रघुवीर महासेठ, विष्णु रिमाल, सत्यनारायण मण्डल, शंकर पोखरेल र सुवास नेम्बाङ गरी नौ जना ओली पक्षका छन्। पूर्वमाओवादी धारका स्थायी समिति सदस्य लेखराज भट्ट ओलीसँग नजिक छन्। मन्त्री रहेका अन्य पाँच स्थायी समिति सदस्य शक्ति बस्नेत, वर्षमान पुन, घनश्याम भुसाल, गिरिराजमणि पोखरेल, योगेश भट्टराईले पनि राजीनामाको माग उठाउने देखिन्न। तीन दिनयता प्रधानमन्त्रीले भुसाल, पुन र भट्टराईलगायत मन्त्रीलाई बोलाएर छलफल गरेका छन्। त्यसैगरी पूर्वमाओवादी धारका नेता जनार्दन शर्मा, टोपबहादुर रायमाझी, देवेन्द्र पौडेल, मणि थापा र हरिबोल गजुरेलजस्ता नेताले पनि राजीनामा माग गर्न नसक्ने गरी ओलीले भेटघाट र छलफल तीव्र बनाएका छन्। रायमाझी र थापाले स्थायी समितिबाट अब प्रधानमन्त्रीको राजीनामाको विषय सकिइसकेको बोलिसकेका छन्। शर्मा दुई अध्यक्ष मिलाउन महासचिव विष्णु पौडेल र स्थायी समिति सदस्य शंकर पोखरेलसँगको बाक्लो छलफलमा छन्। पौडेल र गजुरेलले पनि ओली र दाहाल मिल्नुपर्ने र पार्टी एकता बचाउनुपर्ने धारणा व्यक्त गरिरहेका छन्। दाहाल र नेपाल समूहमा रहेका मन्त्रीहरू दुवैतिर पुग्ने गरेका त छन् तर सकभर सहमतिमै विवाद मिलाउन दबाब बढाइरहेका छन्। पार्टीभित्र अल्पमतबहुमत नगर्न उनीहरूले धारणा राखिरहेका छन्। यसो गर्दा सचिवालयबाहेककै स्थायी समितिमा रहेका ३५ मा २० नेताले प्रधानमन्त्रीको राजीनामाको विषय उठान नगर्ने समीकरण नेकपाभित्र देखापरिरहेको छ। सचिवालयका ५ समेतलाई जोड्दा २५ नेता राजीनामामा सिधै माग गरेर नआउने बुझाइमा बालुवाटार देखिन्छ। यसो हुँदा दाहाल र नेपाल समूहमा जम्माजम्मी १९ नेता (सचिवालयका ४ र स्थायी समितिका १५ गरी) प्रधानमन्त्रीको राजीनामाको विषय उठान गर्ने नेतामा गनिन्छन्। त्यसभित्र पनि कतिपय नेता दुई अध्यक्ष मिलेरै जानुपर्ने पक्षमा छन्। यसले प्रधानमन्त्रीको राजीनामाको विषय सेलाउने सम्भावना बढी देखिएको एक नेताले बताए।"
नेकपाका युवा नेताको चिन्ता : दुर्घटना नजिक !,"काठमाडौँ : सत्तारुढ दल नेकपा एकता प्रक्रिया जटिल बन्दै गएको बेला युवा नेताहरुले चिन्ता प्रकट गरेका छन् । पर्यटनमन्त्री तथा नेकपाका नेता योगेश भट्टराईले पार्टीको वर्तमान स्थितिलाई लक्षित गर्दै अवस्था दुर्घटनातर्फ उन्मुख भएको बताए । उनले सबैलाई अब रोकिनुपर्ने सुझाव पनि दिएका छन् । मंगलबार नेता भट्टराईले ट्वीट गर्दै लेखेका छन्, दुर्घटना नजिक देखिन्छ । सबै रोकिऔ । सल्लाहा गरौ । नेता भट्टराईले उक्त अभिव्यक्तिको प्रसंग नखुलाए पनि सामाजिक सञ्जालमा उनको प्रतिक्रियामा कमेन्ट गर्नेहरुले पार्टी विभाजन उन्मुख अवस्थालाई चित्रित गरेका छन् । पछिल्लो समय नेकपामा अध्यक्ष तथा प्रधानमन्त्री केपी ओली समूह र ओली इतर समूहबीच टकराब चलिरहँदा मन्त्री भट्टराईबाट यस्तो प्रतिक्रिया आएको हो । झण्डै एक महिनाअघि ओलीविरुद्ध प्रचण्ड, वामदेव गौतम, माधव नेपाल लगायत नेताहरु छलफलमा जुटिरहँदा योगेश पनि ओलीविरोधी समूहसँग नियमित सम्पर्क र छलफलमा थिए । अध्यक्ष ओलीले पार्टी बैठक छल्दैआएपछि अन्य नेताहरु रुष्ट बनेका छन् । यही साता अर्का अध्यक्ष प्रचण्डले दिएको अभिव्यक्तिलाई पार्टी विभाजनको संकेतको रुपमा पनि व्याख्या गरिएको छ ।"
वरिष्ठ नेता पौडेल र चिनियाँ राजदूत हाउबीच भेट,काठमाडौं : प्रमुख प्रतिपक्षी दल नेपाली कांग्रेसका वरिष्ठ नेता रामचन्द्र पौडेल र नेपालका लागि चिनियाँ राजदूत हाेउ यान्छीबीच भेटवार्ता भएको छ । मंगलबार पौडेललाई भेट्न राजदूत यान्छी उनकै निवास बोहोराटारमा पुगेकी हुन् । पौडेल सचिवालयका अनुसार सयौं वर्ष पहिलादेखिको नेपाल र चीन बीचको सम्बन्ध र औपचारिक सम्बन्ध स्थापना भएको ६३औं वर्ष गाँठको अवसरमा भेट भएको हो । नेता पौडेल र राजदूत यान्छीबीचको भेटमा बीपी कोइराला र माओत्से तुङका पालादेखिको नेपाली कांग्रेस र चिनियाँ कम्युनिस्ट पार्टीबीचको सम्बन्धको विषयमा चर्चा भएको छ । भेटमा कोरोना भाइरस (कोभिड१९)को नियन्त्रणमा चीनले पाएको सफलता र नेपालमा कोरोना जोखिम नियन्त्रणको विषयमासमेत छलफल भएको छ । राजदूत यान्छीले कोरोना जोखिम नियन्त्रणका लागि नेपाललाई यथेष्ट सहयोग गर्ने बताएकी छन् । नेता पौडेल र राजदूत यान्छीबीचको भेटमा समसामयिक राजनीतिक विषयमासमेत छलफल भएको छ ।
नेकपा विवाद नयाँ मोडमा : बालुवाटारको सूचनाले रोकिएन स्थायी समिति बैठक,"काठमाडौं : नेपाल कम्युनिस्ट पार्टी (नेकपा) विवादले नयाँ मोड लिएको छ । अध्यक्ष तथा प्रधानमन्त्री केपी शर्मा ओलीले मंगलबार बिहान सूचना सार्वजनिक गर्दै स्थायी समितिको बैठक स्थगित गरेपछि विवादले नयाँ मोड लिएको हो । प्रधानमन्त्रीका प्रेस सल्लाहकार सूर्य थापाले मंगलबार बिहान दुई अध्यक्षको छलफलमै स्थायी कमिटी बैठक स्थगीत भएको जानकारी गराएका थिए । पार्टी कार्यालयबाट आएको सूचना सार्वजनिक गर्दै थापाले फेसबुकमा लेखे, पार्टीका दुई जना अध्यक्षकाबीच आवश्यक परामर्श र गृहकार्य गरी सचिवालयको बैठकको निर्णय र निर्देशनबमोजिम प्रस्ताव तय गर्न बाँकी रहेको हुनाले, पार्टी स्थायी कमिटीको आज ११: ०० बजे हुने भनिएको बैठक स्थगित गरिएको छ । सँथै थापाले नेकपा कार्यालय सचिव श्रीराम ढकाल र ईश्वरी रिजालले सार्वजनिक गरेको सूचनासमेत राखेका थिए । यो सूचना सार्वजनिक भए लगत्तै प्रचण्डले अर्का अध्यक्ष ओलीसँग छलफल नै नभएको भन्दै आपत्ति जनाए । प्रचण्डले बालुवाटारले एकल निर्णय गरेको भन्दै वरिष्ठ नेता झलनाथ खनाल, महासचिव विष्णु पौडेलसहित प्रधानमन्त्री केपी ओलीसँग छलफल गरे । छलफल लगत्तै प्रचण्डको अध्यक्षतामा बालुवाटारमै स्थायी समितिको बैठक बस्यो । प्रधानमन्त्री ओली अनुपस्थित बैठकमा २९ जना स्थायी समिति सदस्य सहभागी भए । बैठकले विधि विपरित स्थायी समितिको बैठक स्थगित भएको सूचना सार्वजनिक गर्नु उचित नभएको निर्णय नै गर्यो । सँगै बैठकले विषम् परिस्थितिमा पार्टीको एकता, विधि र परम्परालाई ध्यानमा राखेर अर्का अध्यक्ष ओलीसँग छलफल गरी अगामी बैठक सुचारु गर्नका लागि अध्यक्ष प्रचण्डलाई बैठकले जिम्मेवारी दिने निर्णय गरेको छ । सँगै बैठकले पार्टी एकताको रक्षा गर्न, पार्टीलाई विधि र पद्दतिसम्मत ढंगले अगाडि बढाउन र वर्तमान संकटलाई सकारात्मक ढंगले निकास दिन योगदान पुर्याउनका निम्ति सबै पार्टीका नेता, कार्यकर्ता र सदस्यलाई आआफ्ना ठाउँबाट भूमिका खेल्न आह्वान पनि गरेको छ । बैठकमा २९ सदस्यसँगै दुई आमन्त्रित सदस्यको उपस्थिति थियो । आजको बैठक पार्टी अध्यक्ष केपी शर्मा ओलीले विधि विपरित स्थगित भएको सूचना प्रशारित गर्नु उचित थिएन, प्रवक्ता नारायणकाजी श्रेष्ठले भने, यस परिस्थितिमा पार्टी एकता र विधिलाई ध्यानमा लागि अर्का अध्यक्ष ओलीसँग छलफल गर्न अध्यक्ष प्रचण्डलाई जिम्मेवारी दिने निर्णय गरेको छ । त्यसैगरी पार्टी एकताको रक्षा गर्न र पार्टी विधि एवम् पद्धति अनुसार अगाडि बढाउन सबै नेता, कार्यकर्ता र सदस्यलाई आग्रह गर्ने निर्णयसमेत स्थायी समिती बैठकले गरेको छ । पार्टी एकताको रक्षा गर्न, पार्टीलाई विधि र पद्धति अनुसार अगाडि बढाउन, संकटलाई सकारात्मक ढंगले निकास दिनेगरी योगदान पुर्याउन सबै नेता कार्यकर्ता र सदस्यलाई आआफ्नो ठउँबाट भूमिका खेल्न आग्रह गर्ने निर्णय भएको छ, दोस्रो निर्णय सुनाउँदै श्रेष्ठले भने । यता प्रधानमन्त्रीका प्रेस सल्लाहकार थापाले भने बालुवाटारमा बैठक नै बस्न नसकेको उल्लेख गरेका छन् । बैठक सकिएपछि नेताहरु बाहिरिन लागेको तस्बिर सार्वजनिक गर्दै थापाले फेसबुकमा यस्तो उल्लेख गरेका हुन् । दुई जना अध्यक्षहरूबीच परामर्श र गृहकार्य गर्न बाँकी रहेको यथार्थका आधारमा नै स्थगित बैठक पछि  बालुवाटारका दृश्यहरू, थापाले फेसबुकमा लेखेका छन्। मंगलबार बिहान ११ बजेका लागि बोलाइएको बैठक पार्टी अध्यक्ष एवम् प्रधानमन्त्री केपी ओलीले थप छलफल आवश्यक भएको भन्दै रोकेका थिए । मंगलबार मात्र उपाध्यक्ष वामदेव गौतमले दुवै अध्यक्षको शक्ति सन्तुलनका लागि ६ बुँदे सुझावसहितको विज्ञप्ति सार्वजनिक गरेका छन् । यसअघि साउन ६ गते बसेको स्थायी कमिटी बैठक राहत र उद्धारमा जुट्ने प्रस्ताव पारित गर्दै स्थगित भएको थियो । साउन ६ गतेको बैठकमासमेत प्रधानमन्त्री ओली उपस्थित थिएनन् । नेकपा स्थायी कमिटी बैठक पटकपटक गरेर १० पटक स्थगित भएको छ । बुधबार ११ बजे बोलाइएको बैठक स्थगित गरेर पौने २ बजे सुरु भएको थियो । जहाँ ओली अनुपस्थित भए । १० असारदेखि जारी स्थायी समिति बैठकमा प्रधानमन्त्री एवं अध्यक्ष ओलीको राजीनामाको विषयले प्रवेश पाएपछि विवाद उत्कर्षमा छ। पार्टी महाधिवेशनमा गएर अध्यक्ष ओलीले सम्मानजनक नेतृत्व हस्तान्तरण गर्ने या महाधिवेशनपूर्व नै ओलीको विकल्प खोजेर जाने भन्नेमै नेकपा शीर्ष नेताबीच विवाद छ। अध्यक्ष प्रचण्ड निवास खुमलटारमा सोमबार दाहाल, माधवकुमार नेपाल, झलनाथ खनाल र नारायणकाजी श्रेष्ठबीच लामो छलफल भएको थियो। पार्टी अध्यक्ष तथा प्रधानमन्त्री केपी ओलीले कुनै पद पनि नछोड्ने र पार्टी विवाद व्यवस्थापनका लागि पहल पनि नगर्ने अवस्थाले पार्टी विवादलाई जटिल बनाएको निष्कर्ष निकाल्दै छलफलमा अब कुनै पनि बाहनामा स्थायी समिति नरोक्ने सहमति भएको थियो । पार्टीको आन्तरिक संघर्ष चर्किँदै गएपछि प्रधानमन्त्री ओलीकै आग्रहमा पटकपटक स्थायी समिति स्थगित हुँदै आएको छ। असार १० गते सुरु भएको बैठक अहिलेसम्म पटकपटक स्थगित भइसकेको छ। साउन १३ गते मंगलबार बोलाइएको बैठक ओलीले रोक्न खोजेपछि अर्का अध्यक्ष प्रचण्डले अघि बढाएका हुन् । चार नेताबीचको छलफलअघि सोमबार बिहान प्रचण्डले गृहमन्त्रीसमेत रहेका सचिवालय सदस्य रामबहादुर थापा 'बादल'सँग पनि छलफल गरेका थिए। पछिल्लोपटक साउन ९ गते ओली र प्रचण्डबीच पौने घन्टा छलफल भएको थियो। त्यसपछि पुष्पलाल मित्रता केन्द्रले आयोजना गरेको कार्यक्रममा अध्यक्ष दाहालले अध्यक्ष ओलीले पार्टी विभाजन गर्न खोजेको र उनकै सक्रियतामा निर्वाचन आयोगमा एमाले पार्टी दर्ता भएको अभिव्यक्ति दिएका थिए। प्रचण्डको यो अभिव्यक्तिपछि पार्टी किचलोले फेरि अर्को मोड लिएको हो। नेकपाको विवाद मिलाउन वामदेवको ६ बुँदे प्रस्ताव नेकपा स्थायी कमिटी बैठक सुरु : प्रधानमन्त्री अनुपस्थित नेकपाका युवा नेताको चिन्ता : दुर्घटना नजिक ! नेकपा कलह जटिल मोडमा : ओलीले रोकेको बैठक प्रचण्डले चलाए ओलीले बैठक स्थगित गर्नु अनुचित भएको नेकपा स्थायी कमिटी बैठकको ठहर नेकपा स्थायी समितिको बैठक पार्टीको आन्तरिक विवादका कारण निरन्तर स्थगित हुँदै र सर्दै आएको छ। हरेक दिनजसो बालुवाटारमा ओली र प्रचण्डबीच छलफल भए पनि अहिलेसम्म कुरा मिलेको छैन। प्रचण्ड, माधव नेपाल, झलनाथ खनाललगायतले ओलीको राजीनामा माग्दै आएका छन् भने ओलीले कुनै पनि पदबाट अहिले राजीनामा दिने अवस्था नरहेको बताउँदै आएका छन्। पछिल्लो पटक एउटा कुनै पदबाट राजीनामा दिन आग्रह गर्दा पनि ओलीले इन्कार गरेका छन्। ओलीले जस्तोसुकै परिस्थिति पनि सामना गर्न आफू तयार रहेको तर राजीनामा दिएर जिम्मेवारीबाट नभाग्ने बताउँदै आएका छन्। प्रधानमन्त्री ओलीले आफूलाई हटाउन भारत सक्रिय भएको र होटल एवं दूतावासमा चलखेल भइरहेको भनी दिएको पछिल्लो अभिव्यक्तिपछि पार्टीभित्र विवाद चर्केको हो। स्थायी कमिटीको असार १६ गतेको बैठकमा अध्यक्ष 'प्रचण्ड', वरिष्ठ नेता झलनाथ खनाल, माधवकुमार नेपाल र उपाध्यक्ष वामदेव गौतमले प्रधानमन्त्रीको अभिव्यक्तिप्रति आपत्ति जनाउँदै प्रधानमन्त्रीबाट राजीनामा मागेपछि आन्तरिक कहलले झन् गम्भीर रुप लिएको हो। पार्टीभित्र चर्केको आन्तरिक कलहबीच नै प्रधानमन्त्री ओलीले असार १८ गते आकस्किक रुपमा संसद अधिवेशन अन्त्य गरेपछि अवस्था थप जटिल भएको हो। यसबीचमा शीर्ष तहमा पटकपटक वार्ता र छलफल भए पनि अहिलेसम्म विवाद समाधान उपाय निस्किन सकेको छैन। त्यसैगरी दोस्रो पुस्तका नेताहरु र युवा नेताहरु पनि पार्टी विवाद मिलाउन क्रियाशिल देखिएका छन् तर सहमति बन्न सकेको छैन।"
"कालिकोटको रास्कोटमा ठाँउठाँउमा पहिरो : ६ जना बेपत्ता, दुई जना घाइते","कालिकोट : कालिकोटको रास्कोट नगरपालिका वडा नं १ बहुलतोलामा पहिरो जाँदा पाँच जना बेपत्ता भएका छन्। रास्कोट नगरपालिका वडा नं १ स्थित जयबहादुर शाहीको घर पहिरोले पुरिएपछि उनको पाँच जनाको परिवार बेपत्ता भएका हो। जिल्ला प्रहरी कार्यालय कालिकोटका सूचना अधिकारी यक्षराज जोशीका अनुसार जयबहादुर शाहीसहित उनका छोरा नविन शाही, छोरी संगिता शाही, गौरा शाही, भदई नाता पर्ने अस्मिता शाही राती घरमा सुतिरहेको अवस्थामा पहिरोले पुरिएर बेपत्ता भएका हुन्। गए रातीदेखि आएको अविरल वर्षासँगैको पहिरोले बेपत्ता भएकाको खोजी गर्न प्रहरीको टोली घटना स्थल पुगे पनि पहिरो नरोकिएका कारण खोजी कार्य गर्न सकिएको छैन। प्रहरीका अनुसार रास्कोट नगरपालिका वडा नं १ कै तुसार खोलामा आएको पहिरोले टेकबहादुर टमट्टाको घर पुरिंदा बेलकोषा शाही पुरिएकी छन्। स्थानीय यशोधा टमट्टा र मयसरा टमट्टा घाइते भएका छन्। यस्तै रास्कोट नगरपालिका वडा नं ९ फुगाडमा आएको बाढीले कर्णाली करिडोर फुगाडमा नेपाली सेनाले बनाएको बृलिबृज र पुल नजिकैको विष्णु बुढ थापा र पदमबहादुर थापाको घर बगेको छ। रास्कोटमा मात्र चार वटा घर पहिरोमा पुरिएका छन्। फुगाडमा गाडी पास हुने बेलिबृज बगेपछि कर्णाली करिडोर पनि अवरुद्ध भएको छ। कालिकोट र बाजुराको यातायात सम्बन्ध विच्छेद भएको छ। यस्तै जिल्लाको नरहरीनाथ गाँउपालिका वडा नं ९ लालुको खुलालु लालु सडक खण्ड अन्तरगत गर्खेको भीरमा खसेको पहिरोमा पुरिएका पारस भण्डारीको दुई दिनसम्म पनि उद्धार भएको छैन। पहिरो नरोकिएकाले उनको उद्धार गर्न नसकिएको जिल्ला प्रहरी प्रमूख डिएसपी श्यामबाबु ओलियाले बताए। उनका अनुसार पहिरोमा पुरिएका भण्डारीको उद्धारका लागि नेपाली सेना, नेपालल प्रहरी र सशस्त्र प्रहरीको टोली घटना स्थलमै छ। जिल्लाका अन्य पहिरोबाट प्रभावित स्थानमा प्रहरी परिचालन गरिएको छ। जिल्ला प्रशासन कार्यालयले अझै वर्षा नरोकिएकाले सबै नागरिकलाई सचेत हुन आग्रह गरेको छ। प्रमुख जिल्ला अधिकारी चन्द्रप्रससाद गैरेले सार्वजानिक रुपमा सूचना जारी गरी विपद्का समयमा सबैले पूर्व तयारी र सचेत रहनका लागि अपिल गरेको बताए। नेपाली कांग्रेस कालिकोटले पहिरो प्रभावित क्षेत्रतिर उद्धार तथा राहतका लागि पार्टीका नेता, कार्यकर्ता तथा भातृ संस्था नेविसंघ र तरुण दललाई परिचालन गरेको छ। नेपाली कांग्रेस कालिकोटका सहसचिव तथा प्रदेशसभा ख का पाटी सभापति दमनबहादुर शाहीले जिल्लाको रास्कोट तथा अन्य पहिरोबाट प्रभावित क्षेत्रमा नागरिकको सहयोगका लागि नेविसंघ, तरुण दलका साथै पार्टीका नेता तथा कार्यकर्ताहरु परिचालन गरेको जानकारी दिए।"
नेकपा स्थायी कमिटी बैठक सुरु : प्रधानमन्त्री अनुपस्थित,"काठमाडौं : लामो समयदेखि स्थगित हुँदै आएको सत्तारुढ नेपाल कम्युनिस्ट पार्टी (नेकपा) स्थायी कमिटी बैठक सुरु भएको छ । बालुवाटार स्रोतका अनुसार भर्खरै बैठक सुरु भएको हो । यसअघि देशभर बाढी पहिरोको जोखिम बढेपछि बैठक स्थगित भएको थियो । मंगलबार बिहान ११ बजेका लागि बोलाइएको बैठक पार्टी अध्यक्ष एवम् प्रधानमन्त्री केपी ओलीले थप छलफल आवश्यक भएको भन्दै रोकेका थिए । अध्यक्ष ओलीको अनुपस्थितिमै अर्का अध्यक्ष पुष्पकमल दाहाल प्रचण्डले बैठक सुरु गरेका हुन् । बैठकअघि अध्यक्षद्वय ओली र प्रचण्डसँगै वरिष्ठ नेता झलनाथ खनालबीच छलफल भएको थियो । लामो समय स्थगित भएर सुरु भएको बैठकले पार्टी भित्रको विवाद मिलाउने अपेक्षा गरिएको छ । मंगलबार मात्र उपाध्यक्ष वामदेव गौतमले दुवै अध्यक्षको शक्ति सन्तुलनका लागि ६ बुँदे सुझावसहितको विज्ञप्ति सार्वजनिक गरेका छन् । यसअघि साउन ६ गते बसेको स्थायी कमिटी बैठक राहत र उद्धारमा जुट्ने प्रस्ताव पारित गर्दै स्थगित भएको थियो । साउत ६ गतेको बैठकमासमेत प्रधानमन्त्री ओली उपस्थित थिएनन् । नेकपा स्थायी कमिटी बैठक पटकपटक गरेर १० पटक स्थगित भएको छ । बुधबार ११ बजे बोलाइएको बैठक स्थगित गरेर पौने २ बजे सुरु भएको हो । १० असारदेखि जारी स्थायी समिति बैठकमा प्रधानमन्त्री एवं अध्यक्ष केपी शर्मा ओलीको राजीनामाको विषयले प्रवेश पाएपछि विवाद उत्कर्षमा छ। पार्टी महाधिवेशनमा गएर अध्यक्ष ओलीले सम्मानजनक नेतृत्व हस्तान्तरण गर्ने या महाधिवेशनपूर्व नै ओलीको विकल्प खोजेर जाने भन्नेमै नेकपा शीर्ष नेताबीच विवाद छ। ओली र दाहाल गत असार १८ गतेयता निरन्तर छलफलमा छन्। ओलीले दुवै पदबाट राजीनामा नदिने अडान लिइरहेका छन्। दाहालले प्रधानमन्त्री र पार्टी अध्यक्ष दुईमध्ये एउटा पदबाट राजीनामा दिन ओलीलाई भनिरहे। त्यहीबीच साउन ३ को सचिवालय बैठकअघि दुई नेताबीच विवाद हल गर्ने उपायस्वरूप अर्ली महाधिवेशन गर्ने, ओलीले महाधिवेशनमा दाहाललाई सहयोग गर्नेलगायत विषयमा करिब सहमति जुटेको थियो। त्यसपछि सचिवालयमा ओलीले मंसिरमै महाधिवेशन गर्ने प्रस्ताव ल्याए। दाहाल मौन बसेरै सहमति जनाए। तर, खनाल, माधव नेपाल र श्रेष्ठले महाधिवेशन मंसिरमै सम्भव नभएको भन्दै प्रश्न उठाए। त्यसपछि फेरि दाहाल मंसिरमै महाधिवेशन नहुने भन्दै पछि हटेका थिए। त्यसयता ६ साउनमा थोरै समयका लागि स्थायी समिति बैठक बस्यो। ९ साउनमा दाहालओली एक चरण छलफलमा बसे। तर, त्यसपछि छलफलसमेत हुन सकेन। सहमति नजुटेपछि दुवै पक्ष आआफ्ना रणनीति बनाउनै लागिपरे। दाहालले वरिष्ठ नेता नेपाल, खनाल प्रवक्ता श्रेष्ठ, उपाध्यक्ष वामदेव गौतम र सचिवालय सदस्य रामबहादुर थापासँग पटकपटक छलफल गरे। ओलीले पनि दाहाल र नेपालनिकट प्रभावशाली नेता, केही मन्त्रीसम्मलाई अलगअलग भेटेर छलफल गरे। आफूनिकट नेतासँगको छलफल दुवै पक्षले निरन्तर जारी राखे। दाहालले सोमबार पनि खुमलटारस्थित निवासमा बिहान र साँझ दुईपटक खनाल, नेपाल र श्रेष्ठसँग सामूहिक छलफल गरे। गृहमन्त्रीसमेत रहेका सचिवालय सदस्य रामबहादुर थापासँग पनि एक्लै छलफल गरे। बेलुकी महासचिव विष्णु पौडेलसँग पनि छलफल गरे। उपाध्यक्ष गौतम भने बोलाए पनि सोमबार दाहाल निवास पुगेनन्। दाहालनेपाल पक्षले ओली अनुपस्थित रहे पनि स्थायी समिति बैठक अगाडी बढाउने योजना बनाएको छ। प्रधानमन्त्री ओलीको असार १४ को अभिव्यक्तिबारे बोल्न बाँकी नेताले बोल्न चाहे समय दिने, नत्र नियमित एजेन्डामै बैठकलाई फर्काएर छलफल गराउने, एउटा निष्कर्षमा बैठकलाई लैजाने रणनीति देखिएको छ। ओली पक्षले भने साउन ३ को सचिवालय बैठकमा महाधिवेशनमा जाने विषयमा नेताहरूबीच सहमति बनेको र त्यसको लिखित प्रस्ताव तयार पारेर महाधिवशेनमै जाने गरी अगाडि बढ्नुपर्ने पक्षमै अडान केन्द्रित राख्ने रणनीति बनाएको छ। ओलीले पनि दिनभर निकट नेताहरुसँग बालुवाटारमा छलफल गरेका थिए।"
नेकपाको विवाद मिलाउन वामदेवको ६ बुँदे प्रस्ताव,"काठमाडौं : पार्टीभित्र देखिएको विवाद समाधानका लागि भन्दै नेकपा उपाध्यक्ष वामदेव गौतमले ६ बुँदे प्रस्ताव अगाडि सारेका छन्। सार्वजनिक भएको एक पत्रमा गौतमले ओलीलाई एकता महाधिवेशनको अध्यक्ष र प्रचण्डलाई सम्पूर्ण कार्यकारी अधिकारसहितको अध्यक्ष बनाउने प्रस्ताव गरेका छन्। गौतमको प्रस्तावमा ओलीलाई प्रधानमन्त्री पदमा यथावत राख्ने भनिएको छ । मंगलबार उपाध्यक्ष गौतमले सार्वजनिक गरेको बिहानै दुई अध्यक्षलाई बुझाइएको छ। प्रस्तावमा पार्टीको एकता महाधिवेशन सहमतिमा आयोजना गर्ने, प्रधानमन्त्रीका दैनिक काममा पार्टीले हस्तक्षेप नगर्ने तर सरकारले राष्ट्रिय तथा अन्तर्राष्ट्रिय महत्वका विषयमा निर्णय गर्नुपूर्व पार्टीको सचिवालयमा परामर्श गर्ने कुरा उल्लेख गरिएको छ। त्यसैगरी संसदमा नीति तथा कार्यक्रम र बजेट प्रस्तुत गर्नुपूर्व सचिवालयको परामर्श लिने। अबदेखि पार्टीका बैठक पार्टी कार्यालयमा आयोजाना गर्ने लगायतका प्रस्ताव पनि गौतमले अघि सारेका छन्।"
कांग्रेस प्रवेश गर्दै थापाले भने : टुटेको नाता जोड्न आएको छु,"काठमाडौँ : नेता सुनिल थापाले नेपाली कांग्रेससँग टुटेको नाता फेरि जोड्न लागेको बताएका छन् । यस अवसरमा आफूलाई गौरव महसुश भएको प्रतिक्रिया दिए । राप्रपाबाट पार्टी परित्याग गरी नेपाली कांग्रेसमा प्रवेश गर्ने क्रममा थापाले यस्तो बताएका हुन् । म फेरि नेपाली कांग्रेससँग टुटेको नाता जोड्न आएको छु । मलाई थाहा भएसम्म पूर्वप्रधानमन्त्री स्वर्गीय सूर्यबहादुर थापा सायद २००८ मा विराटनगरको नेपाली कांग्रेसको कोषाध्यक्ष भएको र पछि धनकुटाको प्रथम सभापति भएको सुनेको छु । आज मेरो प्रवेशले त्यो पुरानो टुटेको साइनोलाई जोड्न आएको छु, थापाले भनेका छन् । आफूहरु बिपी कोइरालाको राष्ट्रिय मेलमिलापको नीति र सूर्यबहादुर थापाको परिवर्तनलाई आत्मसात गर्ने बिचारको संगममा खडा भएर कांग्रेसमा प्रवेश गरेको पनि थापाले बताए । थापाले राप्रपा छाडेर जान नहुने सुझावका बावजुद कांग्रेसमा प्रवेश गरेको जनाएका छन् । थापाले अघि भनेका छन्, कतिले बाबुले खोलेको पार्टी छोड्नु हुँदैन भन्ने सुझाव दिए । तर त्यसबेला उहाँले अवलम्बन गरेको सिद्धान्तबाटविचलित भएकोले पार्टी परित्याग गरी कांग्रेसमा प्रवेश गरेका छौँ । कांग्रेसमा प्रवेश गर्ने को को छन् ? नेता सुनिल थापासँगै राप्रपाबाट जना नेताहरु कांग्रेस प्रवेश गरेका छन् । रामकृष्ण भट्टराई (मोरङ), विश्वविक्रम थापा, बाबुराम बस्नेत (भोजपुर), वृषलाल यादव (बारा), दिलिप राई (झापा), राज्यलक्ष्मी श्रेष्ठ (नुवाकोट), चतुरमान विश्वकर्मा (झापा), राम साह (सर्लाही), डा सुरेश बस्नेत (भोजपुर), प्रतिमा राणा क्षेत्री (रुपन्देही), नारायण राउत (भोजपुर), इन्द्रबहादुर तामाङ (सिन्धुपाल्चोक)"
राप्रपा नछोडेको धनकुटाका ३० नेताको दाबी,"काठमाडौं : राष्ट्रिय प्रजातन्त्र पार्टी (राप्रपा) धनकुटाका ३० नेताले पार्टी नछोडेको स्पष्ट पारेका छन्। नेपालको राजनीतिक इतिहासमा पूर्वप्रधानमन्त्री स्व सूर्यबहादुर थापाको नाम स्वर्ण अक्षरले लेखिएको छ। धनकुटाका प्रभावशाली नेता सुनिलबहादुर थापाले पार्टी परित्याग गरेपछि धनकुटामा राप्रपा सिद्धिएको विश्लेषण भइरहेका बेला नेताहरुले विज्ञप्ति निकालेर पार्टी नछोडेको दाबी गरेका हुन्। सुनीलबहादुर थापाको अस्थिर चरित्रबाट स्व सूर्यबहादुर थापाकै राजनीतिक चरित्रलाई बदनाम गर्ने कार्य भएको कतै छिपेको छैन, विज्ञप्तिमा भनिएको छ, गत प्रतिनिधिसभाको निर्वाचनकै बेला सुनीलबहादुर थापाले राष्ट्रिय प्रजातन्त्र पार्टी (प्रजातान्त्रिक) धनकुटालाई नेपाली कांग्रेसमा विलय गराउन खोजेका थिए। यस्तै अराजनीतिक गतिविधिबाट आजित भए पनि स्व थापाको राजनीतिक विरासतलाई हामीले संगठित रुपमा अक्षुण राख्यौं। राप्रपा धनकुटाको जिल्ला, नगर र गाउँ तहका कार्यसमिति भंग गरिएको कुप्रचारलाई यसै सन्दर्भमा हामी घोर भत्र्सना गर्दछौं। प्रचारमा ल्याइएका व्यक्ति वा समिति सुनीलबहादुर थापाले खल्तीबाट झिकेका नक्कली सूची भएको दाबी गरेका छन्। राप्रपा धनकुटाका वैधानिक जिल्ला, नगर र गाउँ कार्यसमितिहरु स्व थापाकै पदचिन्हमा यथावत छन्। कसैले पनि पार्टी परित्याग नगरेको हामी प्रष्ट पार्न चाहन्छौं, विज्ञप्तिमा भनिएको छ, सम्बन्धित सबैलाई हल्लाको पछि नलाग्न, भ्रममा नपर्न र विचलित नहुन आह्वान गर्दछौं। कुमारबहादुर थापा, पूर्वकेन्द्रीय सदस्य तथा अध्यक्ष, जिल्ला कार्य समिति, धनकुटा हरीप्रसाद घिमिरे, केन्द्रीय सदस्य टिकाप्रसाद घिमिरे, पूर्वउपाध्यक्ष, जिल्ला कार्य समिति, धनकुटा धर्मध्वज राई, क्षेत्रीय अध्यक्ष, क्षेत्र नं १, धनकुटा श्याम गुरुङ, क्षेत्रीय अध्यक्ष, क्षेत्र नं २, धनकुटा रेवतराम भण्डारी, जिल्ला सदस्य, धनकुटा चन्द्र याख्या, जिल्ला सदस्य, धनकुटा शंकर थापा, जिल्ला सदस्य, धनकुटा पवित्रा श्रेष्ठ, जिल्ला सदस्य, धनकुटा दुर्गा पुरी, जिल्ला सदस्य, धनकुटा टेकबहादुर सारु, जिल्ला सदस्य, धनकुटा लोकेन्द्र घिसिङ, जिल्ला सदस्य, धनकुटा रेगेन्द्र लिम्बु, जिल्ला सदस्य, धनकुटा नरेन्द्र राई, जिल्ला सदस्य, धनकुटा गर्जमान राई, जिल्ला सदस्य, धनकुटा चन्द्र गुरुङ, जिल्ला सदस्य, धनकुटा रमेश चापागाई, क्षेत्रीय सदस्य, धनकुटा नगेन्द्र पौडेल, क्षेत्रीय सदस्य, धनकुटा नगेन्द्र अधिकारी, क्षेत्रीय सदस्य, धनकुटा कृष्ण थापा, अध्यक्ष, पाख्रीबास नगर समिति, धनकुटा थामबहादुर राई, नगर समिति सदस्य, पाख्रीबास, धनकुटा लोकबहादुर विश्वकर्मा, नगर समिति सदस्य, पाख्रीबास, धनकुटा प्रकाश लिम्बु, सदस्य डिल्ली लिम्बु, सदस्य चोलेन्द्र गिरी, सदस्य रामप्रसाद वस्ती, सदस्य भीम खतिवडा, सदस्य गणेशबहादुर कार्की, सदस्य उपेन्द्र कार्की, सदस्य गणेश गिरी, सदस्य"
नेकपा कलह जटिल मोडमा : ओलीले रोकेको बैठक प्रचण्डले चलाए,"काठमाडौं : नेपाल कम्युनिस्ट पार्टी (नेकपा) भित्र चर्किएको आन्तरिक कलहले जटिल मोड लिएको छ। प्रधानमन्त्री तथा अध्यक्ष केपी ओलीले स्थगन गरेको स्थायी समितिको बैठक अर्का अध्यक्ष पुष्पकमल दाहाल प्रचण्डले सुरु गरेपछि आन्तरिक विवादले जटिल मोड लिएको हो। प्रधानमन्त्री तथा अध्यक्ष ओलीको तर्फबाट मंगलबार बिहान बोलाइएको बैठक स्थगित भएको सूचना दिइए पनि अर्का अध्यक्ष प्रचण्डले बालुवाटारमै स्थायी समितिको बैठक बसाएका छन्।ओलीको अनुपस्थितिमा यसअघि सुरु भएको बैठकलाई रोकेर प्रचण्ड र झलनाथ खनाल केपी ओलीलाई भेट्न गएका थिए। ओली, प्रचण्ड, खनाल र बिष्णु पौडेलबीचको भेटवार्ता सकिएपछि बैठक फेरि सुरु भएको हो। संस्थापन पक्षले एकलौटी ढंगले बैठक स्थगित गरेको भन्दै अर्का अध्यक्ष पुष्पकमल दाहाल प्रचण्ड र माधव नेपाल पक्षले बैठक सुरु गरेका हुन् । ओलीले विधि विपरित स्थायी समितिको बैठक स्थगित भएको सूचना प्रसारित गर्नु उचित नभएको निश्कर्ष बैठकले निकालेको छ ।यस विषम् परिस्थितिमा पार्टीको एकता, विधि र परम्परालाई ध्यानमा राखी अर्का अध्यक्ष केपी ओलीसँग छलफल गरी अगामी बैठक सुचारु गर्नका लागि अध्यक्ष प्रचण्डलाई बैठकले जिम्मेवारी दिने निर्णय गरेको छ । मंगलबार बिहान ११ बजेका लागि बोलाइएको बैठक पार्टी अध्यक्ष एवम् प्रधानमन्त्री केपी ओलीले थप छलफल आवश्यक भएको भन्दै रोकेका थिए । मंगलबार मात्र उपाध्यक्ष वामदेव गौतमले दुवै अध्यक्षको शक्ति सन्तुलनका लागि ६ बुँदे सुझावसहितको विज्ञप्ति सार्वजनिक गरेका छन् । यसअघि साउन ६ गते बसेको स्थायी कमिटी बैठक राहत र उद्धारमा जुट्ने प्रस्ताव पारित गर्दै स्थगित भएको थियो । साउत ६ गतेको बैठकमासमेत प्रधानमन्त्री ओली उपस्थित थिएनन् । नेकपा स्थायी कमिटी बैठक पटकपटक गरेर १० पटक स्थगित भएको छ । बुधबार ११ बजे बोलाइएको बैठक स्थगित गरेर पौने २ बजे सुरु भएको हो । १० असारदेखि जारी स्थायी समिति बैठकमा प्रधानमन्त्री एवं अध्यक्ष केपी शर्मा ओलीको राजीनामाको विषयले प्रवेश पाएपछि विवाद उत्कर्षमा छ। पार्टी महाधिवेशनमा गएर अध्यक्ष ओलीले सम्मानजनक नेतृत्व हस्तान्तरण गर्ने या महाधिवेशनपूर्व नै ओलीको विकल्प खोजेर जाने भन्नेमै नेकपा शीर्ष नेताबीच विवाद छ। अध्यक्ष प्रचण्ड निवास खुमलटारमा सोमबार दाहाल, माधवकुमार नेपाल, झलनाथ खनाल र नारायणकाजी श्रेष्ठबीच लामो छलफल भएको थियो। पार्टी अध्यक्ष तथा प्रधानमन्त्री केपी ओलीले कुनै पद पनि नछोड्ने र पार्टी विवाद व्यवस्थापनका लागि पहल पनि नगर्ने अवस्थाले पार्टी विवादलाई जटिल बनाएको निश्कर्ष निकाल्दै छलफलमा अब कुनै पनि बाहनामा स्थायी समिति नरोक्ने सहमति भएको हो। पार्टीको आन्तरिक संघर्ष चर्किँदै गएपछि प्रधानमन्त्री ओलीकै आग्रहमा पटकपटक स्थायी समिति स्थगित हुँदै आएको छ। असार १० गते सुरु भएको बैठक अहिलेसम्म आठपटक स्थगित भइसकेको छ। साउन १३ गते मंगलबार बोलाइएको बैठक ओलीले रोक्न खोजेपछि अर्का अध्यक्ष प्रचण्डले अघि बढाएका हुन् । चार नेताबीचको छलफलअघि सोमबार बिहान प्रचण्डले गृहमन्त्रीसमेत रहेका सचिवालय सदस्य रामबहादुर थापा 'बादल'सँग पनि छलफल गरेका थिए। पछिल्लोपटक साउन ९ गते ओली र प्रचण्डबीच पौने घन्टा छलफल भएको थियो। त्यसपछि पुष्पलाल मित्रता केन्द्रले आयोजना गरेको कार्यक्रममा अध्यक्ष दाहालले अध्यक्ष ओलीले पार्टी विभाजन गर्न खोजेको र उनकै सक्रियतामा निर्वाचन आयोगमा एमाले पार्टी दर्ता भएको अभिव्यक्ति दिएका थिए। प्रचण्डको यो अभिव्यक्तिपछि पार्टी किचलोले फेरि अर्को मोड लिएको हो। असार १० गतेदेखि सुरु भएको नेकपा स्थायी समितिको बैठक पार्टीको आन्तरिक विवादका कारण निरन्तर स्थगित हुँदै र सर्दै आएको छ। हरेक दिनजसो बालुवाटारमा ओली र प्रचण्डबीच छलफल भए पनि अहिलेसम्म कुरा मिलेको छैन। प्रचण्ड, माधव नेपाल, झलनाथ खनाललगायतले ओलीको राजीनामा माग्दै आएका छन् भने ओलीले कुनै पनि पदबाट अहिले राजीनामा दिने अवस्था नरहेको बताउँदै आएका छन्। पछिल्लो पटक एउटा कुनै पदबाट राजीनामा दिन आग्रह गर्दा पनि ओलीले इन्कार गरेका छन्। ओलीले जस्तोसुकै परिस्थिति पनि सामना गर्न आफू तयार रहेको तर राजीनामा दिएर जिम्मेवारीबाट नभाग्ने बताउँदै आएका छन्। प्रधानमन्त्री ओलीले आफूलाई हटाउन भारत सक्रिय भएको र होटल एवं दूतावासमा चलखेल भइरहेको भनी दिएको पछिल्लो अभिव्यक्तिपछि पार्टीभित्र विवाद चर्केको हो। स्थायी कमिटीको असार १६ गतेको बैठकमा अध्यक्ष 'प्रचण्ड', वरिष्ठ नेता झलनाथ खनाल, माधवकुमार नेपाल र उपाध्यक्ष वामदेव गौतमले प्रधानमन्त्रीको अभिव्यक्तिप्रति आपत्ति जनाउँदै प्रधानमन्त्रीबाट राजीनामा मागेपछि आन्तरिक कहलले झन् गम्भीर रुप लिएको हो। पार्टीभित्र चर्केको आन्तरिक कलहबीच नै प्रधानमन्त्री ओलीले असार १८ गते आकस्किक रुपमा संसद अधिवेशन अन्त्य गरेपछि अवस्था थप जटिल भएको हो। यसबीचमा शीर्ष तहमा पटकपटक वार्ता र छलफल भए पनि अहिलेसम्म विवाद समाधान उपाय निस्किन सकेको छैन। त्यसैगरी दोस्रो पुस्तका नेताहरु र युवा नेताहरु पनि पार्टी विवाद मिलाउन क्रियाशिल देखिएका छन् तर सहमति बन्न सकेको छैन।"
सुनिल थापा अब कांग्रेस सहमहामन्त्री,"काठमाडौं : पूर्वप्रधानमन्त्री सूर्यबहादुर थापाका छोरा तथा राष्ट्रिय प्रजातन्त्र पार्टी (राप्रपा)का पूर्वमहामन्त्री सुनिलबहादुर थापा सहित १३ जना नेपाली कांग्रेसमा प्रवेश गरेका छन्। कांग्रेस पार्टी कार्यालय सानेपामा पार्टी सभापति शेरबहादुर देउवाले उनीहरुलाई स्वागत गरेका हुन् । थापासहितका नेतालाई वरिष्ठ नेता रामचन्द्र पौडेलले माला लगाएर स्वागत गरेका हुन् । नेता निधिले थापालाई पार्टीमा स्वागत गर्न पाउँदा खुसी लागेको भन्दै उनको खुलेर प्रशंसा गरे । सभापति देउवाले थापालाई सहमहामन्त्रीको रुपमा पार्टीमा स्वागत गरेको उल्लेख गरे । मंगलबार कांग्रेस प्रवेश गरेका थापा सहमहामन्त्री बन्दा पाँच नेतालाई पार्टी सभापति देउवाले केन्द्रीय सदस्यको रुपमा पार्टीमा स्वागत गरेका हुन् । थापासँगै राप्रपाबाट कांग्रेस प्रवेश गर्नेहरुमा रामकृष्ण भट्टराई (मोरङ), विश्वविक्रम थापा, बाबुराम बस्नेत (भोजपुर), वृषलाल यादव (बारा), दिलिप राई (झापा), राज्यलक्ष्मी श्रेष्ठ (नुवाकोट), चतुरमान विश्वकर्मा (झापा), राम साह (सर्लाही), डा सुरेश बस्नेत (भोजपुर), प्रतिमा राणा क्षेत्री (रुपन्देही), नारायण राउत (भोजपुर), इन्द्रबहादुर तामाङ (सिन्धुपाल्चोक) रहेका छन्। अन्य नेताहरुलाई जिल्लामा स्वागत गरेर पार्टी प्रवेश गराउने कार्यक्रम रहेको छ। नेता थापाले पार्टी प्रवेश गरेपछि कांग्रेससँग टुटेको नाता फेरि जोड्न लागेको बताए । यस अवसरमा आफूलाई गौरव महसुस भएको प्रतिक्रिया दिए । उनले अन्य थुर्पै साथीहरु पनि कांग्रेस प्रवेश गर्न आतुर रहेको र आज बिहान मात्रै धेरै साथीहरुले फोन गरेको प्रतिक्रिया दिए। म फेरि नेपाली कांग्रेससँग टुटेको नाता जोड्न आएको छु । मलाई थाहा भएसम्म मेरो बुवा पूर्वप्रधानमन्त्री स्वर्गीय सूर्यबहादुर थापा सायद २००८ मा विराटनगरको नेपाली कांग्रेसको कोषाध्यक्ष भएको र पछि धनकुटाको प्रथम सभापति भएको सुनेको छु । आज मेरो प्रवेशले त्यो पुरानो टुटेको साइनोलाई जोड्न आएको छु, थापाले भने । आफूहरु बिपी कोइरालाको राष्ट्रिय मेलमिलापको नीति र सूर्यबहादुर थापाको परिवर्तनलाई आत्मसात गर्ने विचारको संगममा खडा भएर कांग्रेसमा प्रवेश गरेको पनि थापाले बताए । थापाले राप्रपा छाडेर जान नहुने सुझावका बावजुद कांग्रेसमा प्रवेश गरेको जनाएका छन् । थापाले भने, कतिले बाबुले खोलेको पार्टी छोड्नु हुँदैन भन्ने सुझाव दिए । तर त्यसबेला उहाँले अवलम्बन गरेको सिद्धान्तबाट बिचलित भएकोले पार्टी परित्याग गरी कांग्रेसमा प्रवेश गरेका छौँ । दोस्रो संविधान सभाको चुनावमा थापा धनकुटा क्षेत्र नम्बर २ बाट उम्मेदवार बनेका थिए । थापा चुनावमा विजयी भएर दुई पटक मन्त्रीसमेत भइसकेका छन् । दोस्रो संविधान सभाको चुनाव पछि ज्येष्ठ नागरिकको हैसियतले संविधान सभाको सभामुख उनकै बुवा सूर्यबहादुर थापा भए। बुवा सँगै पार्लियामेन्टमा छिरेका थापाले उनी मन्त्रीहुँदा बुवाबाटै शपथ लिए । सुनिल सुशील कोइराला नेतृत्वको सरकारमा वाणिज्ज तथा आपूर्तिमन्त्री भए। यस्तै उनी शेरबहादुर देउवा प्रधानमन्त्री हुँदा उद्योग मन्त्री भए। राजनीतिमा आउनुअघि थापाले २२ वर्ष शरणार्थी विकास र मानवीय सहायताका लागि काम गरे । उनले ११ वटा द्वन्द्वग्रस्त देशमा काम गरिसकेका छन् । सन् २०११ मा राष्ट्र संघीय उच्च आयोग (यूएनएचसीआर) अन्तर्गत सुडानमा कार्यरत रहेको बेला देशको सेवा गर्न राष्ट्र संघअन्तर्गतको आकर्षक जागिर छोडेर राजनीतिमा हाम्फालेका हुन । राजनीतिमा प्रवेश गरेसँगै उनले आफ्नो अनुभव देश विकास र निर्माण कार्यमा लगाउने बताउँदै आएका छन् । थापा वाणिज्ज तथा आपूर्तिमन्त्री हुँदा नेपाल आयल निगममा अटो प्राइसिङ र भारतको रक्सौलदेखि अमलेखगञ्जसम्म पेट्रोलियम पाइपलाइनको सम्झौता गरेका कारण उनको कामको चर्चा भएको थियो । थापाले राष्ट्रसंघीय उच्च आयोगबाट जागिर छोडेर आएपछि सन् २०१२ देखि २०१५ सम्म बुवा संगै बसेर राजनीति गरे। उनका बुवा सूर्यबहादुर थापाको भारतको मेदान्त अस्पतालमा उपचारको क्रममा २०७२ वैशाख २ गते निधन भएको थियो। उनका बुवा धनकुटा जिल्लाको मुगामा जन्मिए थिए। सूर्यबहादुर पटकपटक गरेर चार ४ पटकसम्म नेपालको प्रधानमन्त्री बनेका थिए । राजा महेन्द्र, वीरेन्द्र र ज्ञानेन्द्र गरेर उनले तीन राजाको शासनकालमा प्रधानमन्त्रीको जिम्मेवारी सम्हालेका थिए । थापा दोस्रो संविधान सभाको चुनाव पछि जेष्ठ सदस्यको रुपमा संविधान सभाको सभामुखको जिम्मेवारी सम्हाल्न पुगेका थिए । कांग्रेसमा प्रवेश गर्नुअघि राप्रपाका अध्यक्षत्रय कमल थापा, पशुपति शमशेर राणा र डा प्रकाशचन्द्र लोहनीलाई थापासहित ३१ जनाले गत शनिबार राजीनामा बुझाएका थिए।"
वामदेवलाई भेट्न प्रधानमन्त्री ओली भैंसेपाटीमा,"काठमाडौं : नेपाल कम्युनिस्ट पार्टी (नेकपा) अध्यक्ष एवम प्रधानमन्त्री केपी ओली पार्टी उपाध्यक्ष वामदेव गौतमलाई भेट्न भैसेपाटी पुगेका छन् । मंगलबार साँझ प्रधानमन्त्री ओली पत्नी राधिका शाक्यसहित गौतम निवास भैंसेपाटी पुगेका हुन् । भैंसेपाटीमा ओली र नेता गाैतमबीच समसामयिक राजनीतिक विषयमा कुराकानी भएको स्रोतको दाबी छ । वामदेव सचिवालयले पारिवारिक भेटघाट भएको बताए पनि पार्टी भित्रको विवादको विषयमा छलफलका लागि ओली भैंसेपाटी पुगेको उनी निकट स्रोत बताउँछ । प्रधानमन्त्री ओली पार्टी महासचिव विष्णु पौडेललाई समेत लिएर भैंसेपाटी पुगेका हुन् । पार्टी भित्र अर्का अध्यक्ष पुष्पकमल दाहाल प्रचण्डसँग शक्ति संघर्ष चल्दै गर्दा प्रधानमन्त्री स्वयम् उपाध्यक्ष गौतम निवास पुग्नुलाई महत्वका साथ हेरिएको छ । असार १० गतेदेखि सुरु भएको नेकपा स्थायी कमिटी बैठकमा चर्काचर्की चलिरहेका बेला गौतम निवासको भेटलाई महत्वका साथ हेरिएको हो । मंगलबार बिहान मात्र नेता गौतमले दुवै अध्यक्षको शक्ति सन्तुलनका लागि ६ बुँदे प्रस्ताव अघि सारेका थिए । उनको प्रस्तावपछि प्रधानमन्त्री निवासमै पुगेको नेताहरुको भनाइ छ । उपाध्यक्ष गौतम निकट नेताहरुले भने यो भेट पारिवारिक भएको दाबी गरेका छन् । भैंसेपाटीमा उनीहरुले पारिवारिक तस्बिरसमेत लिएकाका छन् । अध्यक्ष तथा प्रधानमन्त्री ओलीले मंगलबार बिहान सूचना सार्वजनिक गर्दै स्थायी समितिको बैठक स्थगित गरेपछि पार्टीमा विवादले नयाँ मोड लिएको छ। प्रधानमन्त्रीका प्रेस सल्लाहकार सूर्य थापाले मंगलबार बिहान दुई अध्यक्षको छलफलमै स्थायी कमिटी बैठक स्थगीत भएको जानकारी गराएका थिए। पार्टी कार्यालयबाट आएको सूचना सार्वजनिक गर्दै थापाले फेसबुकमा लेखे, पार्टीका दुई जना अध्यक्षकाबीच आवश्यक परामर्श र गृहकार्य गरी सचिवालयको बैठकको निर्णय र निर्देशनबमोजिम प्रस्ताव तय गर्न बाँकी रहेको हुनाले, पार्टी स्थायी कमिटीको आज ११: ०० बजे हुने भनिएको बैठक स्थगित गरिएको छ। सँथै थापाले नेकपा कार्यालय सचिव श्रीराम ढकाल र ईश्वरी रिजालले सार्वजनिक गरेको सूचनासमेत राखेका थिए। यो सूचना सार्वजनिक भए लगत्तै प्रचण्डले अर्का अध्यक्ष ओलीसँग छलफल नै नभएको भन्दै आपत्ति जनाए। प्रचण्डले बालुवाटारले एकल निर्णय गरेको भन्दै वरिष्ठ नेता झलनाथ खनाल, महासचिव विष्णु पौडेलसहित प्रधानमन्त्री ओलीसँग छलफल गरे। छलफल लगत्तै प्रचण्डको अध्यक्षतामा बालुवाटारमै स्थायी समितिको बैठक बस्यो। प्रधानमन्त्री ओली अनुपस्थित बैठकमा २९ जना स्थायी समिति सदस्य सहभागी भए। नेकपाका युवा नेताको चिन्ता : दुर्घटना नजिक ! नेकपा कलह जटिल मोडमा : ओलीले रोकेको बैठक प्रचण्डले चलाए ओलीले बैठक स्थगित गर्नु अनुचित भएको नेकपा स्थायी कमिटी बैठकको ठहर नेकपा विवाद नयाँ मोडमा : बालुवाटारको सूचनाले रोकिएन स्थायी समिति बैठक बैठकले विधि विपरित स्थायी समितिको बैठक स्थगित भएको सूचना सार्वजनिक गर्नु उचित नभएको निर्णय नै गर्यो। सँगै बैठकले विषम् परिस्थितिमा पार्टीको एकता, विधि र परम्परालाई ध्यानमा राखेर अर्का अध्यक्ष ओलीसँग छलफल गरी अगामी बैठक सुचारु गर्नका लागि अध्यक्ष प्रचण्डलाई जिम्मेवारी दिने निर्णय गरेको छ। सँगै बैठकले पार्टी एकताको रक्षा गर्न, पार्टीलाई विधि र पद्दतिसम्मत ढंगले अगाडि बढाउन र वर्तमान संकटलाई सकारात्मक ढंगले निकास दिन योगदान पुर्याउनका निम्ति सबै पार्टीका नेता, कार्यकर्ता र सदस्यलाई आआफ्ना ठाउँबाट भूमिका खेल्न आह्वान पनि गरेको छ। बैठकमा २९ सदस्यसँगै दुई आमन्त्रित सदस्यको उपस्थिति थियो।"
ओलीले बैठक स्थगित गर्नु अनुचित भएको नेकपा स्थायी कमिटी बैठकको ठहर,"काठमाडौं : नेपाल कम्युनिस्ट पार्टी (नेकपा) विवादले नयाँ मोड लिएको छ । मंगलबार बिहानका लागि तय भएको स्थायी कमिटी बैठक प्रधानमन्त्रीसमेत रहेका अध्यक्ष केपी ओलीले एकल निर्णयका आधारमा स्थगित गरेको भन्दै अध्यक्ष पुष्पकमल दाहाल प्रचण्डको अध्यक्षतामा बसेको बैठकले यसलाई अनुचित भएको ठहर गरेको छ । स्थायी समितिका २९ सदस्य सहभागी बैठकले यस्तो निर्णय गरेको प्रवक्ता नारायणकाजी श्रेष्ठले जानकारी दिए । आजको बैठक पार्टी अध्यक्ष केपी शर्मा ओलीले विधि विपरित स्थगित भएको सूचना प्रशारित गर्नु उचित थिएन, प्रवक्ता श्रेष्ठले भने, यस परिस्थितितमा पार्टी एकता र विधिलाई ध्यानमा लागि अर्का अध्यक्ष ओलीसँग छलफल गर्न अध्यक्ष प्रचण्डलाई जिम्मेवारी दिने निर्णय गरेको छ । त्यसैगरी पार्टी एकताको रक्षा गर्न र पार्टी विधि एवम् पद्धति अनुसार अगाडि बढाउन सबै नेता, कार्यकर्ता र सदस्यलाई आग्रह गर्ने निर्णयसमेत स्थायी समिती बैठकले गरेको छ । पार्टी एकताको रक्षा गर्न, पार्टीलाई विधि र पद्धति अनुसार अगाडि बढाउन, संकटलाई सकारात्मक ढंगले निकास दिनेगरी योगदान पुर्याउन सबै नेता कार्यकर्ता र सदस्यलाई आआफ्नो ठउँबाट भूमिका खेल्न आग्रह गर्ने निर्णय भएको छ, दोस्रो निर्णय सुनाउँदै श्रेष्ठले भने । प्रचण्डको अध्यक्षतामा बसेको बहुमत सदस्यको बैठकमा प्रचण्डसहितका नेताले बोलेका थिए। प्रचण्डले बैठकमा बोल्दै प्रधानमन्त्रीले पूर्वनिर्धारित बैठकलाई बिना छलफल स्थगित गर्नुलाई पार्टी विधान विपरित भएको भन्दै आपत्ति जनाएका थिए। ओलीलाई प्रचण्डले उत्तेजित नभइ संवाद र एकतामै जोड दिन आग्रह गरेकोसमेत बैठकमा बताएका छन्।  मंगलबार बिहान ११ बजेका लागि बोलाइएको बैठक पार्टी अध्यक्ष एवम् प्रधानमन्त्री केपी ओलीले थप छलफल आवश्यक भएको भन्दै रोकेका थिए । मंगलबार मात्र उपाध्यक्ष वामदेव गौतमले दुवै अध्यक्षको शक्ति सन्तुलनका लागि ६ बुँदे सुझावसहितको विज्ञप्ति सार्वजनिक गरेका छन् । यसअघि साउन ६ गते बसेको स्थायी कमिटी बैठक राहत र उद्धारमा जुट्ने प्रस्ताव पारित गर्दै स्थगित भएको थियो । साउन ६ गतेको बैठकमासमेत प्रधानमन्त्री ओली उपस्थित थिएनन् । नेकपा स्थायी कमिटी बैठक पटकपटक गरेर १० पटक स्थगित भएको छ । बुधबार ११ बजे बोलाइएको बैठक स्थगित गरेर पौने २ बजे सुरु भएको थियो । जहाँ ओली अनुपस्थित भए । १० असारदेखि जारी स्थायी समिति बैठकमा प्रधानमन्त्री एवं अध्यक्ष केपी शर्मा ओलीको राजीनामाको विषयले प्रवेश पाएपछि विवाद उत्कर्षमा छ। पार्टी महाधिवेशनमा गएर अध्यक्ष ओलीले सम्मानजनक नेतृत्व हस्तान्तरण गर्ने या महाधिवेशनपूर्व नै ओलीको विकल्प खोजेर जाने भन्नेमै नेकपा शीर्ष नेताबीच विवाद छ। अध्यक्ष प्रचण्ड निवास खुमलटारमा सोमबार दाहाल, माधवकुमार नेपाल, झलनाथ खनाल र नारायणकाजी श्रेष्ठबीच लामो छलफल भएको थियो। पार्टी अध्यक्ष तथा प्रधानमन्त्री केपी ओलीले कुनै पद पनि नछोड्ने र पार्टी विवाद व्यवस्थापनका लागि पहल पनि नगर्ने अवस्थाले पार्टी विवादलाई जटिल बनाएको निश्कर्ष निकाल्दै छलफलमा अब कुनै पनि बाहनामा स्थायी समिति नरोक्ने सहमति भएको हो। पार्टीको आन्तरिक संघर्ष चर्किँदै गएपछि प्रधानमन्त्री ओलीकै आग्रहमा पटकपटक स्थायी समिति स्थगित हुँदै आएको छ। असार १० गते सुरु भएको बैठक अहिलेसम्म पटकपटक स्थगित भइसकेको छ। साउन १३ गते मंगलबार बोलाइएको बैठक ओलीले रोक्न खोजेपछि अर्का अध्यक्ष प्रचण्डले अघि बढाएका हुन् । चार नेताबीचको छलफलअघि सोमबार बिहान प्रचण्डले गृहमन्त्रीसमेत रहेका सचिवालय सदस्य रामबहादुर थापा 'बादल'सँग पनि छलफल गरेका थिए। पछिल्लोपटक साउन ९ गते ओली र प्रचण्डबीच पौने घन्टा छलफल भएको थियो। त्यसपछि पुष्पलाल मित्रता केन्द्रले आयोजना गरेको कार्यक्रममा अध्यक्ष दाहालले अध्यक्ष ओलीले पार्टी विभाजन गर्न खोजेको र उनकै सक्रियतामा निर्वाचन आयोगमा एमाले पार्टी दर्ता भएको अभिव्यक्ति दिएका थिए। प्रचण्डको यो अभिव्यक्तिपछि पार्टी किचलोले फेरि अर्को मोड लिएको हो। असार १० गतेदेखि सुरु भएको नेकपा स्थायी समितिको बैठक पार्टीको आन्तरिक विवादका कारण निरन्तर स्थगित हुँदै र सर्दै आएको छ। हरेक दिनजसो बालुवाटारमा ओली र प्रचण्डबीच छलफल भए पनि अहिलेसम्म कुरा मिलेको छैन। प्रचण्ड, माधव नेपाल, झलनाथ खनाललगायतले ओलीको राजीनामा माग्दै आएका छन् भने ओलीले कुनै पनि पदबाट अहिले राजीनामा दिने अवस्था नरहेको बताउँदै आएका छन्। पछिल्लो पटक एउटा कुनै पदबाट राजीनामा दिन आग्रह गर्दा पनि ओलीले इन्कार गरेका छन्। ओलीले जस्तोसुकै परिस्थिति पनि सामना गर्न आफू तयार रहेको तर राजीनामा दिएर जिम्मेवारीबाट नभाग्ने बताउँदै आएका छन्। प्रधानमन्त्री ओलीले आफूलाई हटाउन भारत सक्रिय भएको र होटल एवं दूतावासमा चलखेल भइरहेको भनी दिएको पछिल्लो अभिव्यक्तिपछि पार्टीभित्र विवाद चर्केको हो। स्थायी कमिटीको असार १६ गतेको बैठकमा अध्यक्ष 'प्रचण्ड', वरिष्ठ नेता झलनाथ खनाल, माधवकुमार नेपाल र उपाध्यक्ष वामदेव गौतमले प्रधानमन्त्रीको अभिव्यक्तिप्रति आपत्ति जनाउँदै प्रधानमन्त्रीबाट राजीनामा मागेपछि आन्तरिक कहलले झन् गम्भीर रुप लिएको हो। पार्टीभित्र चर्केको आन्तरिक कलहबीच नै प्रधानमन्त्री ओलीले असार १८ गते आकस्किक रुपमा संसद अधिवेशन अन्त्य गरेपछि अवस्था थप जटिल भएको हो। यसबीचमा शीर्ष तहमा पटकपटक वार्ता र छलफल भए पनि अहिलेसम्म विवाद समाधान उपाय निस्किन सकेको छैन। त्यसैगरी दोस्रो पुस्तका नेताहरु र युवा नेताहरु पनि पार्टी विवाद मिलाउन क्रियाशिल देखिएका छन् तर सहमति बन्न सकेको छैन।"
नेतामाथिको कारवाही रोक्न कांग्रेस सभापतिहरुको माग,"काठमाडौं : नेपाली काँग्रेसका जिल्ला सभापतिहरुले पार्टीको महाधिवेशन प्रक्रिया आरम्भ भइसकेपछि नेता तथा कार्यकर्तामाथि विभिन्न बहानामा कारवाहीको दण्ड चलाउने कार्यले महाधिवेशनको निष्पक्षतामाथि गम्भीर प्रश्न उठेको भन्दै त्यस्ता गतिविधि तत्काल रोक्न माग गरेका छन्। काठमाडौँमा उपलब्ध पार्टीका जिल्ला सभापतिहरुको सोमबार साँझ सम्पन्न बैठकले गत निर्वाचनको बेला बागी उम्मेदवार बन्ने, प्रस्तावकसमर्थक बस्ने सबैजना विधानतः स्वतः पार्टीबाट बर्खास्त हुने प्रस्ट व्यवस्था हुँदाहुँदै हालै गरिएको कारवाही रोक्न माग गरेको हो। बैठकले स्थानीय तह पार्टी समायोजन सम्बन्धमा केन्द्रीय निर्वाचन समितिले सिन्धुपाल्चोकलगायत जिल्लामा खेलेको भूमिकामा पार्टीको नीतिभन्दा नेता प्रभावको गन्ध देखिएको भन्दै निर्णय प्रक्रियामा पुनर्विचार गरी निष्पक्षता र तटस्थता कायम गर्न आग्रह गर्ने निर्णयसमेत गरेको छ। पार्टीको आगामी १४औँ महाधिवेशनको सफलता र प्रभावकारितालाई सुनिश्चित गर्नेगरी सबै जिल्लाका जनता र स्थानीय सङ्गठनको तल्लो तहसम्म पार्टीको सैद्धान्तिक, वैचारिक, साङ्गठनिक र अग्रगामी नीतिनिर्माणको सवालमा अर्थपूर्ण संवादलाई तीव्रताका साथ अघि बढाउने बैठकले निर्णय गरेको छ। पार्टीको १४ औँ महाधिवेशनको कार्यतालिका सार्वजनिक भइसकेको अवस्थामा पार्टीका विभाग वा समिति गठन गर्ने कार्य निर्वाचन आचारसंहिता, राजनीतिक नैतिकता र परम्पराविरुद्ध भएकाले यसबीच बनाइएका सबै विभाग र समिति खारेज गर्नुपर्ने निर्णय गरेको नुवाकोटका जिल्ला सभापति जगदीश्वर नरसिंह केसीले जानकारी दिए। पार्टीका जिल्ला सभापतिहरुको हेटौँडा, हलेसी र ककनी भेला तथा पार्टीको आठौँ महासमिति बैठकमा पार्टीको तल्लो तहबाट उठेका विषयलाई आगामी महाधिवेशनमा विधिवत् प्रस्तावका रूपमा अघि बढाउने बैठकले निर्णय गरेको उनले बताए। बैठकले पार्टीको १३ औँ महाधिवेशनमा सम्पूर्ण विधिप्रक्रिया पूरा गरी केन्द्रमा बुझाइएका सदस्यहरुको क्रियाशील सदस्यता तत्काल जिल्लामा पठाउनुपर्ने, अत्यावश्यक थप क्रियाशील सदस्यता पार्टी प्रणालीअनुसार पठाउने र कुनै बहानामा अन्य बाटोबाट क्रियाशील सदस्यता पठाएर निर्वाचनलाई प्रभावित गर्ने कार्य हुन नहुने कुरालाई सुनिश्चित गर्न आग्रह गरेको छ। पार्टीपार्टी बीचको एकीकरण, पार्टी समूह वा व्यक्तिको काँग्रेस प्रवेश कार्यलाई निष्ठावान् नेता र कार्यकर्ताको तेजोवध गर्ने, क्षणिक गुटगत फाइदाका लागि पार्टीलाई दीर्घकालीन क्षति पुर्याउने वा अन्य अभीष्ट पूरा गर्ने अपारदर्शी कदमका रूपमा अघि बढाउने काम नहोस् र एकदुई वा केही नेताको प्रवेशको आडमा सयौँ सङ्ख्यामा क्रियाशील सदस्यता पठाएर अनियमितता गर्ने काम नहोस् भन्नेतर्फ बैठकले नेतृत्वलाई सचेत गराएको छ। बैठकले जनताको आवाज बोल्ने र बोक्ने अभिप्रायले छायाँ सरकारको अभ्यास समेतमा उत्रिसकेको प्रमुख प्रतिपक्षी दल सौदाबाजी शक्तिका रूपमा देखिनु आत्मघाती हुने भन्दै त्यस्ता मनसाय वा भ्रमलाई चिर्दै सशक्त जनपक्षीय प्रतिपक्षको भूमिका निर्वाह गर्न आग्रह गरेको छ।"
स्थायी समिति बैठकका लागि प्रचण्ड र नेपाल पक्षका नेताहरु बालुवाटारमा,"काठमाडौं : नेकपा स्थायी समितिको बैठक स्थगित गर्ने निर्णय प्रधानमन्त्री केपी ओलीले एक पक्षीय भएको नेकपा नेताहरुले बताएका छन् । मंगलबार बिहान प्रचण्ड र ओलीबीच टेलिफोन कुराकानी भएपछि अनिश्चित कालका लागि बैठक स्थिगित गरिएको भनिए पनि त्यसो नभएको नेकपाका एक स्थायी समिति सदस्यले जानकारी दिए। प्रचण्ड र माधव नेपालले आजको स्थायी समिति बैठक गरेरै छाड्ने भन्दै स्थायी समिति सदस्यहरुलाई बालुवाटार बोलाएको ती स्थायी समिति सदस्यले बताए। पटकपटक गरी मंगलबारका लागि सारिएको स्थायी समिति बैठकअघि बिहान ९ बजे ओली र प्रचण्डले भेटवार्ता गर्ने बताइएको थियो । त्यसअघि छलफल गर्न भन्दै बिहानै प्रचण्ड निवास खुमलटारमा नेताहरु झलनाथ खनाल, माधव नेपाल, वामदेव गौतम, नारायणकाजी श्रेष्ठ र रामबहादुर थापा छलफलमा जुटेका थिए । स्रोतका अनुसार सो छलफलपछि प्रचण्डले ओलीसँग टेलिफोनमा कुराकानी गरी भेटका लागि बालुवाटार आउनेबारे जानकारी गराएका थिए । ओलीले स्थायी समिति बैठक रोक्ने भए छलफलमा बसौं नत्र नबसौं भनेको स्रोतको दावी छ । प्रचण्ड बैठक रोक्न तयार नभएपछि ओलीले बैठक अर्काे सूचना नभएसम्मका लागि स्थगित गर्ने सूचना बाहिर ल्याएको स्रोतको भनाई छ। आज बैठक जसरी पनि हुन्छ भन्दै आफू स्थायी समिति सदस्यहरुलाई खबर गरेर प्रचण्ड बालुटारका लागि हिडिसेकेका छन् । प्रचण्ड र नेपाल पक्षका नेताहरु बैठकका लागि भन्दै बालुवाटारमा जम्मा हुन थालिसकेको बालुवाटार स्रोतले जानकारी दिएको छ ।"
नेकपा बैठक आज : यस्तो बन्दै छ समीकरण,"काठमाडौं : नेकपा स्थायी समिति बैठक कुन रूपमा टुंग्याउने भनेर दुई अध्यक्षबीच सहमति जुट्न नसक्दा विवाद जस्ताको तस्तै छ। दुवै पक्ष आआफ्नो अडानमा टसमस नभएकाले मंगलबार बोलाइएको बैठक राख्नेनराख्ने विषयमै मतभेद हुने अवस्था देखिएको छ। १० असारदेखि जारी स्थायी समिति बैठकमा प्रधानमन्त्री एवं अध्यक्ष केपी शर्मा ओलीको राजीनामाको विषयले प्रवेश पाएपछि विवाद उत्कर्षमा छ। पार्टी महाधिवेशनमा गएर अध्यक्ष ओलीले सम्मानजनक नेतृत्व हस्तान्तरण गर्ने या महाधिवेशनपूर्व नै ओलीको विकल्प खोजेर जाने भन्नेमै नेकपा शीर्ष नेताबीच विवाद कायम छ। स्थायी समिति बैठक मंगलबार (आज) बिहान ११ बजेका लागि तोकिएको छ। अध्यक्ष पुष्पकमल दाहाललाई वरिष्ठ नेता झलनाथ खनाल, माधवकुमार नेपाल र प्रवक्ता नारायणकाजी श्रेष्ठले मंगलबारको बैठक नरोक्न र प्रधानमन्त्री सहमतिमा नआए पनि पार्टी कमिटीबाटै बहुमतअल्पमतकै आधारमा निर्णय प्रक्रियामा जान दबाब बढाएका छन्। दाहालले पनि अब प्रक्रिया नरोक्ने, पार्टीको नियमित एजेन्डामै छलफललाई फर्काउने गरी जाने धारणा नेताहरूसँगको छलफलका क्रममा व्यक्त गरेका छन्। अब बैठक रोकिँदैन। मंगलबार तय गरिएको बैठक हामी बस्छौं। पार्टी एउटा निर्णयमा पुग्नै पर्ने हुन्छ। सकेसम्म सहमतिमा नभए पनि बहुमतको कुरा मान्नै पर्ने हुन्छ, वरिष्ठ नेता खनालले अन्नपूर्णसँग भने, पहिला अब पार्टीमा छलफल हुन्छ, त्यसमा कुनै सहमति नभए नयाँ निर्णय गरेर जानुपर्छ। त्यसका लागि परिस्थिति हेरेर निर्णय हुनेछ। दाहालनेपाल समूहले स्थायी समिति नरोक्ने तयारी गरे पनि ओली पक्षले भने अझै पनि दाहालसँगको छलफलका आधारमा मात्र मंगलबारको बैठकका विषय टुंगो लाग्ने बताएको छ। ओली पक्षका स्थायी समिति सदस्यसमेत रहेका नेकपा संसदीय दलका उपनेता सुवास नेम्बाङले दुई अध्यक्षको छलफलका आधारमा निस्किने निर्णयअनुसार पार्टी अगाडि बढ्ने बताए। मंगलबार (आज) बिहान दुई अध्यक्ष बिहान ९ बजे छलफलमा बस्नुहुन्छ। उहाँहरूले सल्लाह गर्नुहुन्छ। त्यहीअनुसार हुन्छ, नेम्बाङले अन्नपूर्णसँग भने, अहिलेसम्मको सम्पूर्ण प्रक्रिया भनेकै दुई अध्यक्षबीचको सहमतिको प्रक्रिया हो। महाधिवेशनलाई त हामीले एकता र सहमतिको महाधिवेशन भनेका छौं। अहिलेसम्म पार्टीको एकता प्रक्रिया ढिला हुनुमा पनि दुई अध्यक्षबीचको सहमति र एकता हो। त्यसैमा ढिलाइ हुँदा पार्टी एकता प्रक्रियामा ढिलाइ भएको हो। त्यसकारण हाम्रो विधि, प्रक्रिया र मान्यता भनेको सहमतिमै निर्णयमा जानु हो। त्यसैले दुई अध्यक्ष बिहान छलफल गरेर जे निष्कर्षमा पुग्नुहुन्छ, त्यहीअनुसार हुन्छ। ओली र दाहाल गत असार १८ गतेयता निरन्तर छलफलमा छन्। ओलीले दुवै पदबाट राजीनामा नदिने अडान लिइरहेका छन्। दाहालले प्रधानमन्त्री र पार्टी अध्यक्ष दुईमध्ये एउटा पदबाट राजीनामा दिन ओलीलाई भनिरहे। त्यहीबीच साउन ३ को सचिवालय बैठकअघि दुई नेताबीच विवाद हल गर्ने उपायस्वरूप अर्ली महाधिवेशन गर्ने, ओलीले महाधिवेशनमा दाहाललाई सहयोग गर्नेलगायत विषयमा करिब सहमति जुटेको थियो। त्यसपछि सचिवालयमा ओलीले मंसिरमै महाधिवेशन गर्ने प्रस्ताव ल्याए। दाहाल मौन बसेरै सहमति जनाए। तर, खनाल, नेपाल र श्रेष्ठले महाधिवेशन मंसिरमै सम्भव नभएको भन्दै प्रश्न उठाए। त्यसपछि फेरि दाहाल मंसिरमै महाधिवेशन नहुने भन्दै पछि हटेका थिए। त्यसयता ६ साउनमा थोरै समयका लागि स्थायी समिति बैठक बस्यो। अनि तय भयो १३ साउनका लागि अर्काे बैठक। ९ साउनमा दाहालओली एक चरण छलफलमा बसे। तर, त्यसपछि छलफलसमेत हुन सकेन। सहमति नजुटेपछि दुवै पक्ष आआफ्ना रणनीति बनाउनै लागिपरे। दाहालले वरिष्ठ नेता नेपाल, खनाल प्रवक्ता श्रेष्ठ, उपाध्यक्ष वामदेव गौतम र सचिवालय सदस्य रामबहादुर थापासँग पटकपटक छलफल गरे। ओलीले पनि दाहाल र नेपालनिकट प्रभावशाली नेता, केही मन्त्रीसम्मलाई अलगअलग भेटेर छलफल गरे। आफूनिकट नेतासँगको छलफल दुवै पक्षले निरन्तर जारी राखे। दाहालले सोमबार पनि खुमलटारस्थित निवासमा बिहान र साँझ दुईपटक खनाल, नेपाल र श्रेष्ठसँग सामूहिक छलफल गरे। गृहमन्त्रीसमेत रहेका सचिवालय सदस्य रामबहादुर थापासँग पनि एक्लै छलफल गरे। बेलुकी महासचिव विष्णु पौडेलसँग पनि छलफल गरे। उपाध्यक्ष गौतम भने बोलाए पनि सोमबार दाहाल निवास पुगेनन्। दाहालनेपाल पक्षले ओली अनुपस्थित रहे पनि स्थायी समिति बैठक अगाडी बढाउने योजना बनाएको छ। प्रधानमन्त्री ओलीको असार १४ को अभिव्यक्तिबारे बोल्न बाँकी नेताले बोल्न चाहे समय दिने, नत्र नियमित एजेन्डामै बैठकलाई फर्काएर छलफल गराउने, एउटा निष्कर्षमा बैठकलाई लैजाने रणनीति देखिएको छ। ओली पक्षले भने साउन ३ को सचिवालय बैठकमा महाधिवेशनमा जाने विषयमा नेताहरूबीच सहमति बनेको र त्यसको लिखित प्रस्ताव तयार पारेर महाधिवशेनमै जाने गरी अगाडि बढ्नुपर्ने पक्षमै अडान केन्द्रित राख्ने रणनीति बनाएको छ। ओलीले पनि दिनभर निकट नेताहरुसँग बालुवाटारमा छलफल गरेका थिए। उहाँ (प्रधानमन्त्री) स्थायी समिति बैठकबाट पन्छिनै खोजिरहनुभएको छ। हामी अब बैठक राखेर विधि पद्धतिअनुसार जानुपर्छ भनिरहेका छौं। अब बैठक उहाँ (प्रधानमन्त्री) नआए पनि बस्छ, स्थायी समिति सदस्य देव गुरुङले अन्नपूर्णसँग भने, सहमतिका लागि यति समयसम्म प्रयास गर्दा पनि जुट्नै सकेन। अब पनि सहमति भनेर अल्झिरहनुभन्दा पार्टीलाई अगाडि बढाउन पनि विधानमै व्यवस्था भएअनुसार बहुमतीय प्रक्रियामा जानुपर्छ। ओली पक्ष महाधिवशेनमा जोड गरिरहदा दाहाल नेपाल पक्ष भने केन्द्रीय समिति बैठक बोलाएर जाने गरी तयारीमा लागेको छ। स्थायी समितिमा यस्तो बन्दै छ समीकरण स्थायी समितिमा प्रधानमन्त्रीको कार्यशैलीप्रति आलोचना गरिए पनि राजीनामाकै विषयमा भने बहुमत पुग्नेनपुग्नेमा अझ अन्योल छ। ओली पक्ष एक्लिँदा र दाहालनेपाल पक्ष मिल्दा बहुमत दाहाल र नेपाल पक्षसँग देखिने सामान्य अनुमान हो। तर, प्रधानमन्त्रीको राजीनामाकै विषयमा स्थायी समितिभित्रै दाहाल नेपाल पक्षले बहुमत पुरयाउन सक्नेमा भने आशंका छ। ४४ स्थायी समिति सदस्यमध्ये २३ नेता एकातिर उभिँदा मात्र पार्टीभित्र बहुमतको अवस्था रहन्छ। तर, प्रधानमन्त्रीको राजीनामाका लागि त्यो संख्या पुयाउन दाहालनेपाल समूहलाई केही समययता भएका गतिविधिले मुस्किल पर्ने देखिन्छ। नेकपाको सचिवालय ९ सदस्य र थप ३५ नेतासहित ४४ सदस्यीय स्थायी समिति छ। सचिवालयमा प्रधानमन्त्रीसँग उपप्रधान तथा रक्षामन्त्री ईश्वर पोखरेल र महासचिव विष्णु पौडेल साथमा छन्। इतर समूहमा दाहाल, खनाल, नेपाल र प्रवक्ता नारायणकाजी श्रेष्ठ खुलेको देखिन्छ। तर, उपाध्यक्ष गौतम र गृहमन्त्रीसमेत रहेका थापा भने तटस्थजस्तै देखिएका छन्। थापा बोलेका छैनन् भने गौतमले १६ असारमा राजीनामा मागे पनि त्यसपछि उक्त अडानबाट पछि हटेका छन्। गौतम अहिले नै राजीनामाको विषय उचालेर जाने पक्षमा देखिएका छैनन्। गौतमलाई फकाउन ओलीले निकट नेतालाई दिनहुँ भैंसेपाटी पठाइरहेका छन्। यसले सचिवालयमा सम्भवतः पाँच नेताले ओलीको राजीनामा माग नगर्ने देखिएको छ। दुवै पदबाट राजीनामा माग गरेका अन्य चार नेता पनि ओलीले रोजेर एक पदबाट राजीनामा दिनुपर्ने गरी प्रस्तुत हुन थालिसकेका छन्। स्थायी समिति सदस्यहरूमा किरण गुरुङ, छविलाल विश्वकर्मा, प्रदीप ज्ञवाली, पृथ्वीसुब्बा गुरुङ, रघुवीर महासेठ, विष्णु रिमाल, सत्यनारायण मण्डल, शंकर पोखरेल र सुवास नेम्बाङ गरी नौ जना ओली पक्षका छन्। पूर्वमाओवादी धारका स्थायी समिति सदस्य लेखराज भट्ट ओलीसँग नजिक छन्। मन्त्री रहेका अन्य पाँच स्थायी समिति सदस्य शक्ति बस्नेत, वर्षमान पुन, घनश्याम भुसाल, गिरिराजमणि पोखरेल, योगेश भट्टराईले पनि राजीनामाको माग उठाउने देखिन्न। तीन दिनयता प्रधानमन्त्रीले भुसाल, पुन र भट्टराईलगायत मन्त्रीलाई बोलाएर छलफल गरेका छन्। त्यसैगरी पूर्वमाओवादी धारका नेता जनार्दन शर्मा, टोपबहादुर रायमाझी, देवेन्द्र पौडेल, मणि थापा र हरिबोल गजुरेलजस्ता नेताले पनि राजीनामा माग गर्न नसक्ने गरी ओलीले भेटघाट र छलफल तीव्र बनाएका छन्। रायमाझी र थापाले स्थायी समितिबाट अब प्रधानमन्त्रीको राजीनामाको विषय सकिइसकेको बोलिसकेका छन्। शर्मा दुई अध्यक्ष मिलाउन महासचिव विष्णु पौडेल र स्थायी समिति सदस्य शंकर पोखरेलसँगको बाक्लो छलफलमा छन्। पौडेल र गजुरेलले पनि ओली र दाहाल मिल्नुपर्ने र पार्टी एकता बचाउनुपर्ने धारणा व्यक्त गरिरहेका छन्। दाहाल र नेपाल समूहमा रहेका मन्त्रीहरू दुवैतिर पुग्ने गरेका त छन् तर सकभर सहमतिमै विवाद मिलाउन दबाब बढाइरहेका छन्। पार्टीभित्र अल्पमतबहुमत नगर्न उनीहरूले धारणा राखिरहेका छन्। यसो गर्दा सचिवालयबाहेककै स्थायी समितिमा रहेका ३५ मा २० नेताले प्रधानमन्त्रीको राजीनामाको विषय उठान नगर्ने समीकरण नेकपाभित्र देखापरिरहेको छ। सचिवालयका ५ समेतलाई जोड्दा २५ नेता राजीनामामा सिधै माग गरेर नआउने बुझाइमा बालुवाटार देखिन्छ। यसो हुँदा दाहाल र नेपाल समूहमा जम्माजम्मी १९ नेता (सचिवालयका ४ र स्थायी समितिका १५ गरी) प्रधानमन्त्रीको राजीनामाको विषय उठान गर्ने नेतामा गनिन्छन्। त्यसभित्र पनि कतिपय नेता दुई अध्यक्ष मिलेरै जानुपर्ने पक्षमा छन्। यसले प्रधानमन्त्रीको राजीनामाको विषय सेलाउने सम्भावना बढी देखिएको एक नेताले बताए।"
निर्वाचन खर्चमा सांसदको चिन्ता,"काठमाडौं : निर्वाचन आयोगका पदाधिकारीलाई सांसदले निर्वाचन खर्च नियन्त्रण गर्न आग्रह गरेका छन्। उनीहरुले सोमबार प्रतिनिधिसभाको राज्यव्यवस्था तथा सुशासन समितिमा यसबारे आयोगको ध्यानाकर्षण गराएका हुन्। आयोगको वार्षिक प्रतिवेदन माथिको छलफलमा सांसद छक्कबहादुर लामाले निर्वाचन खर्च घटाउन सांसदलाई कानुन निर्माणको मात्र जिम्मा दिनुपर्ने बताए। निर्वाचन खर्च घटाउनको लागि सांसद मन्त्री बन्न नपाउने व्यवस्था गर्नुपर्छ, उनले भने, जबसम्म सांसदमा मन्त्री बन्ने लालच हुन्छ तबसम्म निर्वाचन खर्च घट्दैन, त्यसैले सांसदलाई मन्त्री बनाउने व्यवस्था हटाउनुपर्छ। अर्का सांसद देवेन्द्रराज कँडेलले पनि निर्वाचन खर्च बढेकोमा चिन्ता व्यक्त गरे। निर्वाचन खर्च घटाउनको लागि आयोगले चुनावका बेला हुने घरदैलो कार्यक्रम रोक्नु पर्ने बताए। पैसाको चलखेल घरदौलो कार्यक्रममा नै हुँदो रहेछ, त्यसैले चुनावमा खर्च कम गराउने हो भने कोणसभा मात्र गर्न दिनुपर्छ, कँडेलले भने, कोणसभा मात्र गर्दा निर्वाचन आयोगको खर्च पनि कम हुन्छ, उम्मेदवारको पैसा पनि कम खर्च हुन्छ। आयोगका पदाधिकारीसँगको छलफलमा सांसद राजेन्द्र श्रेष्ठले खर्चिलो भएका कारण निर्वाचन प्रणाली नै परिवर्तन गर्नुपर्ने राय व्यक्त गरे। अहिलेको निर्वाचन प्रणाली नै खर्चिलो भयो, यही कारण नेपालमा भ्रष्टाचार बढिरहेको छ, त्यसैले खुला सूचीमा आधारित निर्वाचन प्रणाली लागु गर्नुपर्छ, उनले भने, समानुपातिक निर्वाचन प्रणाली लागु गरेका देशहरूमा भ्रष्टाचार कम छ र मानव विकाश सुचकांक बढी छ। त्यस्तै सांसद अमरेशकुमार सिंहले प्रतिनिधिसभाका सबैजसो प्रत्यक्ष निर्वाचित सांसदले २ करोडभन्दा बढी खर्च गरेको दाबी गरे। पार्टीले समानुपातिक कोटाबाट ल्याउने सांसद सबै ठेकेदार र व्यापारी हुन्छन्, १० करोड तिरेपछि सांसद बनिहाल्छन्, उनले भने, जस्तोसुकै मान्छेलाई सांसद बन्न पैसा खर्च नगरी हुँदैन, घरघर डुलेर पैसा बाँढ्ने चलन छ, हामीले पनि पैसा बाँडेर आएका हौ। निर्वाचन आयोगका प्रमुख आयुक्त दिनेश थपलियाले भने खर्चको मामलामा राजनीतिक दलहरू नै निष्ठावान हुनुपर्नेमा जोड दिए। आउँदो निर्वाचनमा खर्च कम गराउने भन्ने विषयमा गृहकार्य भइरहेको उनले बताए। हामीले दुईवटा विधेयकको ड्रफ्ट तयार पारेका छौँ, त्यसलाई कस्तो बनाउने भन्ने हजुरहरूको पनि भूमिका रहन्छ, नयाँ ऐन आयो भने अहिलेको प्रवृतिमा केही न केही सुधार हुन्छ, उनले भने, पैसाले होइन निष्ठाले चुनाव जितिन्छ भन्ने उद्धेश्यका साथ हजुरहरूको सहयोगमा अर्को निर्वाचनमा अगाडि बढ्ने हो। सांसदहरूले दल सम्बन्धी कानुनलाई जसरी पनि कार्यन्वयन गर्नुपर्नेमा जोड दिए। सांसद लालबाबु पण्डिलले राजनीतिक दलहरू कानुनभन्दा माथि जान खोजेको बताए। निर्वाचन आयोगसँग जोडिएको कानुन माथि छ कि राजनीतिक दल माथि छन्, अहिले निर्वाचन आयोग चाउरिएको छ र राजनीतिक दल छाडा भएका छन्, उनले भने, राजनीतिक दल सम्बन्धी कानुन किन कार्यन्वयन हुन सकेको छैन, त्यसलाई कार्यन्वयन गर्नुपर्यो। सांसद यशोदा सुवेदी गुरुङले दल सम्बन्धी कानुनमा देखिएका समस्या पहिल्याउन आग्रह गरिन्। दल सम्बन्धी कानुन कार्यन्वयन गर्न नसक्दा ऐन नै चेन्ज गर्नुपर्छ भन्न मिल्दैन, कार्यन्वयनमा के कुराले अड्काएको छ त्यसलाई पहिल्याउनु पर्यो, उनले भनिन्, नियतलाई नीतिले बाँध्नुपर्छ, हाम्रोमा नीति भन्दा नियत खराब छ।"
खुमलटारमा नेताहरूको जमघटपछि नेकपा बैठक अनिश्चितकालका लागि स्थगित,"काठमाडौं : सत्तारुढ दल नेपाल कम्युनिष्ट पार्टी नेकपाको स्थायी समिति बैठक अनिश्चितकालका लागि स्थगित भएको छ । पटकपटक सारेर मंगलबार ११ बजेका लागि तय भएको बैठक अर्काे सूचना नआएसम्मका लागि स्थगित भएको प्रधानमन्त्रीका प्रेस सल्लाहकार स्रर्य थापाले जानकारी दिएका छन् । असार १० गते सुरु भएको नेकपा स्थायी समितिको बैठक १८ गतेपछि पुन सुचारु नहुँदै अनिश्चित समयका लागि स्थगित भएको हो । २० गतेका लागि तोकिएको बैठक त्यसपछि २२ गते, २४ गते, २६ गते हुँदै साउन २ गतेका लागि सारिएको थियो । त्यसपछि साउन ४ हुँदै ६ गतेका लागि सारिएकोमा ६ गते बिहानको ११ बजेको बैठक सारेर १ बजेका लागि तोकिएको थियो । ६ गते एकैछिन बसेर बाढी र पहिरोमा परेकाको राहत र उद्धारमा जुट्ने प्रस्ताव पारित गर्दै स्थगित १३ गतेसम्मका लागि स्थगित भएको थियो । मंगलबारको बैठकअघि बिहान ९ बजे ओली र प्रचण्डले भेटवार्ता गर्ने बताइएको थियो । त्यसअघि छलफल गर्न भन्दै बिहानै प्रचण्ड निवास खुमलटारमा नेताहरु झलनाथ खनाल, माधव नेपाल, वामदेव गौतम, नारायणकाजी श्रेष्ठ र रामबहादुर थापा छलफलमा जुटेका थिए । सो छलफलपछि ओलीसँग टेलिफोनमा कुराकानी गरेपछि बैठक रोकिएको खुमलटार स्रोतले जानकारी दिएको छ । स्रोतका अनुसार अहिले ओलीलाई भेट्न प्रचण्ड बालुवाटार जाँदै छन् ।"
काठमाडौं उपत्यकामा थप ५३ जनामा कोरोना संक्रमण पुष्टि,"काठमाडौं : काठमाडौं उपत्यकामा थप ५३ जनामा कोरोना संक्रमण पुष्टि भएको छ। स्वास्थ्य तथा जनसंख्या मन्त्रालयका प्रवक्ता डाजागेश्वर गौतमले विभिन्न प्रयोगशालामा गरिएको परीक्षणमा थप ५३ जनामा कोरोना संक्रमण भएको जानकारी दिए । काठमाडौंका ४८ जना र ललितपुरका ४ जना र भक्तपुरका १ गरी उपत्यकाका ५३ जनामा कोरोना संक्रमण पुष्टि भएको स्वास्थ्य मन्त्रालयले जनाएको छ। सोमबार मात्रै काठमाडौंका ३ र ललितपुरका ३ जनामा कोरोना संक्रमण पुष्टि भएको थियो। यस्तै मंगलबार थप ३११ जनामा कोरोना भाइरस (कोभिड १९) संक्रमण देखिएको छ। स्वास्थ्य तथा जनसंख्या मन्त्रालयका प्रवक्ता डा जागेश्वर गौतमका अनुसार नयाँसहित कूल संक्रमितको संख्या १९ हजार ०६३ पुगेको हो ।सोमबार मात्रै १३९ जनामा कोरोना संक्रमण देखिएको थियो। मंगलबारसम्म कोरोनाका सक्रिय बिरामीको संख्या ५ जहार १सय २९ पुगेको छ। जसमध्ये प्रदेश १ मा २१७ जना, प्रदेश २ मा १ हजार ९ सय २२ जना , बागमती प्रदेशमा ४६१ जना, गण्डकी प्रदेशमा २६० जना , प्रदेश ५ मा ३९९ जना, कर्णाली प्रदेशमा ३७९ जना र सुदूरपश्चिम प्रदेशमा १हजार ५०१ जना रहेका छन्। मन्त्रालयका अनुसार पछिल्लो २४ घन्टामा १२१ जनाले कोरोना जितेर घर फर्किएका छन्। योसहित कोरोना जित्नेको कुल संख्या १३ हजार ८७५ पुगेको छ। ।क्वारेन्टाइनमा रहनेको संख्या १५ हजर ३३१ पुगेको छ। यस्तै मन्त्रालयका अनुसार आइसोलेसनमा ५ हजार १ सय २९ जनाको उपचार भइराखेको छ । कोरोनाले ज्यान गुमाउनेको संख्या ४९ पुगेको छ ।"
कपिलवस्तुमा पनि समुदायमा कोरोना भाइरस फैलियो,"कपिलवस्तु : कपिलवस्तुमा पनि समुदायस्तरमा कोरोना भाइरस संक्रमण फैलन सुरु भएको छ । मंगलबार बिहान नमूना स्वाब परीक्षण रिर्पोटअनुसार जिल्लामा थप ३४ जनामा कोरोना संक्रमण पुष्टि भएको छ । संक्रमितमध्ये २८ जना पुरुष र ६ जना महिला शिवराजनगरपालिकाका स्थानीय रहेको स्वास्थ्य कार्यालयले जनाएको छ। पुष्टि भएका संक्रमितमध्ये १३ जना समुदायमा रहेका व्यक्ति र २१ जना वैदेशिक रोजगारीबाट घर फर्किएका हुन् । संक्रमित ३४ जनामध्ये १२ जना भारत, ४ जना दुबई, २ जना साउदी अरेबिया र ३ जना कतारबाट आएका हुन् । समुदायमा रहेका संक्रमित १३ जनामध्ये शिक्षक, वडाअध्यक्ष, वडा सचिव, विद्यार्थी लगायत छन् । सबै संकलित स्वाब नमूना राष्ट्रिय जनस्वास्थ्य प्रयोगशाला टेकु काठमाडौंमा परीक्षण गरिएका हुन् । जिल्लामा कोरोना संक्रमितको संख्या ७ सय ९६ जना पुगेको छ । कोरोना संक्रमण समुदायस्तरमा फैलिइ सकेको भएपनि समुदायस्तरमा यसको व्यापक परीक्षण हुन सकेको छैन । संक्रमण नियन्त्रणका लागि स्थानीय प्रशासनले अनिवार्य रुपमा मास्क लगाएर हिँडडुल गर्न निर्देशन गरेको छ । प्रहरीले मास्क नलाउने व्यक्तिलाई पक्राउ गरी कारबाही समेत थालेको छ ।"
नाकामा ४८ सय बढी स्वाब संकलन,"काठमाडौं : काठमाडौं उपत्यका प्रवेश गर्ने नाकाहरुमा स्वाब संकलन थालिएको मन्त्रालयले जनाएको छ।मन्त्रालयका प्रवक्ता प्रा डा जागेश्वर गौतमका अनुसार थानकोटको नागढुंगा, सांगा र फर्किङ नाकाबाट ४ हजार ८ सय १३ स्वाब संकलन थालिएको हो। मन्त्रालयका अनुसार सबैभन्दा बढी थानकोट नागढुंगा नाकामा २ हजार ९ सय १४ जनाको स्वाब संकलन गरिएको छ । यस्तै सांगामा ९ सय ४४ र फर्किङ नाकामा ९ सय ५५ जनाको स्वाब संकलन गरिएको छ।डागौतमका अनुसार रिपोर्ट साउनसाथ जानकारी गराइनेछ। यस्तै मंगलबार मात्रै काठमाडौं उपत्यकामा थप ५३ जनामा कोरोना संक्रमण पुष्टि भएको छ। काठमाडौंका ४८ र ललितपुरका ४ र भक्तपुरका १ गरी ५३ जनामा कोरोना संक्रमण पुष्टि भएको स्वास्थ्य मन्त्रालयले जनाएको छ। सोमबार मात्रै काठमाडौंका ३ र ललितपुरका ३ जनामा कोरोना संक्रमण पुष्टि भएको थियो। यस्तै कोरोना भाइरसबाट ४९ जनाको मृत्यु भएको छ।"
एकल पुरुषलाई भत्ता,"तेह्रथुम : आर्थिक रुपमा विपन्न भए पनि राज्यले दिने सामाजिक सुरक्षा पाउन पुरुषको हकमा ७० वर्ष पुग्नुपर्छ। महिलाको हकमा भने श्रीमानको मृत्युपछि राज्यले सामाजिक सुरक्षाभत्ता दिने गरेको छ। हरेक नागरिकलाई गाँसबास कपासका हिसाबले सुरक्षित रहने अधिकार छ। सोही अनुसार जेष्ठ नागरिक,जेष्ठ दलित,अपांग तथा एकल महिलाले सेवा लिंदै आएका छन्। विपन्न तथा एकल पुरुषका लागि राज्यले कुनै कार्यक्रम ल्याउन सकेको छैन। तर तेह्रथुम जिल्लाको छथर गाउँपालिकाले भने एकल पुरुषलाई सामाजिक सुरक्षा भत्ता दिने तयारी गरेको छ। छथर गाउँपालिका भित्र रहेका तथा विभिन्न कारणले एकल बनेका पुरुषलाई सामाजिक सुरक्षा भत्ता दिने तयारी रहेको पालिका अध्यक्ष सन्तबिर लिम्बु बताए। उनले भने, आर्थिक रुपमा एकदमै विपन्न तथा विभिन्न दीर्घ रोगका कारण पीडित बन्दै आएका एकल पुरुषलाई यो कार्यक्रमले राहत मिल्ने छ। एकल पुरुषलाई सामाजिक सुरक्षा भत्ता दिने नेपालमै पहिलो पालिका हुने अध्यक्ष लिम्बुको दावी छ। गाउँपालिकाले एकल पुरुषहरुको तथ्याङ्क सकलन गरी वार्षिक रुपमा एकमुष्ठ पाँच हजार दिइने प्रमुख प्रशासकीय अधिकृत कुमार बस्नेतले बताए। एकल पुरुषलाई सामाजिक सुरक्षा भत्ताका लागि आव ०७७७८ को गाउँसभाबाट नीति तथा कार्यक्रममा समावेश भएको छ, उनले भने। आर्थीक विपन्नताकै कारण कतिले सामान्य उपचारसम्म पाउन नसकेको र बिहान बेलुका छाक टार्न मुस्किल बन्दै गरेको अवस्थामा सामाजिक सुरक्षा भक्ताले एकल पुरुषलाई ठुलै राहत मिल्ने गाउँपालिकाका उपाध्यक्ष तारा खरेल ढकालले बताइन्। उनले भनिन्, एकल महिला झै एकल पुरुषको पीडा पनि कम छैन। सन्तानविहीन पुरुषका लागि यो कार्यक्रम अझ प्रभावकारी बन्ने छ। गाउँपालिकाले अघिल्ला वर्षमा जेष्ठ नागरिकलाई घरमै पुगेर उपचार दिनुको साथै गाउँपालिका उपहारको रुपमा लौरो प्रदान गरेको थियो। विभिन्न दिर्घरोगीलाई ५ हजारदेखि २५ हजारसम्म उपचारका लागि आर्थिक सहयोग दिइंदै आएको गाउँपालिकाका प्रवक्ता राजन नेपालीले बताए। विपन्न परिवारका लागि निशुल्क मिटरबक्स तथा जस्तापाता लगायत विभिन्न कार्यक्रम गाउँपालिकाले सञ्चालन गर्दै आएको छ, उनले भने। जटिल बिरामीहरुको घरमै पुगेर गाउँपालिका अध्यक्ष आफैंले उद्धार गरी उपचारमा सहयोग गर्दै आएको उनको भनाइ छ। स्थानीय सरकार भएको प्रत्याभुति गराउने उद्देश्यका साथ वर्षेनी नयाँ तथा प्रवाभकारी कार्यक्रमहरु ल्याएको अध्यक्ष लिम्बुको दावी छ।"
प्रहरीले बरामद गरेको १५ किलो धातुमध्ये आधा किलोमात्र सुन !,काठमाडौं : मंगलबार प्रहरीले काठमाडौंको कमलादीबाट बरामद गरेको १५ किलो धातुमध्ये आधा किलोमात्र सुन भएको खुलेको छ। प्रहरी प्रवक्ता निरजबहादुर शाहीका अनुसार अरु सबै साढे १४ किलो चाँदी भएको खुलेको छ। मंगलबार बिहान प्रहरी जेकजाँच छलेर भागेको बा ६ च ५५१९ नम्बरको गाडीलाई प्रहरीले पिछा गरेपछि झोला फालेर भागेको थियो। प्रहरीले उक्त झोलामा १५ किलो धातु फेला परेको थियो। धातु परीक्षण गर्दा आधा किलो सुन र बाँकी चाँदी भएको पुष्टि भएको प्रवक्ता शाहीले बताए। प्रहरीले परीक्षणका लागि नेपाल रत्न तथा आभूषण संघमा धातु पुर्याएको थियो। प्रहरीले धातुसँगै झोलाबाट दुई पेस्तोल पनि बरामद गरेको छ। अझैसम्म गाडी मालिक र सुन जाँदी मालिकको पहिचान हुन सकेको छैन। मंगलबार दिउँसो महानगरीय प्रहरी परिसर काठमाडौंले बरामद सामान भने सार्वजनिक गरेको छ।
दार्चुला पहिरोमा बेपत्ता भएका दुवैजनाको शव भेटियो,दार्चुला : जिलाको दुहु गाउँपालिका ३ स्थित सल्लेखेतीमा मंगलबार बिहान पहिरोमा परी बेपत्ता दुईजनाको शव भेटिएको छ। घरको माथिबाट पहिरो खस्दा एकै परिवारका दुईजना बेपत्ता भएका थिए। सल्लेखेतीका ५० वर्षीय रामदत्त जोशी र उनकी श्रीमती ४५ वर्षीया इन्द्रा जोशीको शव फेला परेको जिल्ला प्रहरी कार्यालय दार्चुलाका सूचना अधिकारी सुरेन्द्रप्रसाद जोशीले जानकारी दिए।पहिरोमा १ भैंसी र ४ बाख्रा पनि पुरिएका थिए । दार्चुलामा पहिरोले घर पुर्दा दुई जना बेपत्ता
"च्याउ खाँदा बिरामी परेका एकै घरका थप तीनजनाको मृत्यु, चारको उपचार हुँदै","जाजरकोट : च्याउको तरकारी खाँदा गम्भीर बिरामी परेका जाजरकोटको कुशे गाउँपालिका १ स्याँक्रीका एकै घरका थप तीनजना बालबालिकाको उपचारको क्रममा सुर्खेतमा मृत्यु भएको छ । सोमबार गाउँमै एकजना बालिकाको मृत्यु भएको थियो । च्याउ खाएर मृत्यु हुनेको संख्या चार पुगेको छ । गत साउन ९ गते जंगलबाट च्याउ टिपेर घरमा ल्याइ पकाएर खाएका टेकबहादुर चलाउनेसहित परिवारका ८ जना बिरामी परेका थिए । कर्णाली प्रदेश अस्पताल कालागाउँ सुर्खेतमा उपचारको क्रममा टेकबहादुरकी १६ वर्षीया छोरी औसरा, १३ वर्षीया छोरी धनसरा र ११ वर्षीया नातिनी निरुता चलाउनेको उपचारको क्रममा मृत्यु भएको प्रदेश अस्पतालका मेडिकल विभाग प्रमुख डाक्टर केएन पौडेलले बताए । चलाउनेकी ३ वर्षीया छोरी अञ्जनाको सोमबार गाउँमै मृत्यु भएको थियो । विषालु च्याउ खाएर गम्भीर बिरामी भएका सात जनालाई नेपाली सेनाको हेलिकोप्टरबाट उपचारका लागि सोमबार नै सुर्खेत लगिएको थियो । बिरामी परेका एकजनाको अवस्था गम्भीर रहेको र तीनजनाको अवस्था सामान्य रहेको डा पौडेलले बताए । 'ढिलोगरी अस्पताल ल्याएको हुँदा च्याउको विषले धेरै असर गरिसकेको रहेछ जति कोसिस गर्दा पनि बचाउन सकिएन डा पौडेलले भने,' विषले शरीर विषाक्त बनाइसकेको थियो।' उपचारका लागि स्थानीय स्वास्थ्य संस्थामा लैजाँदै गर्दा अञ्जनाको मृत्यु भएको हो । घरमुली ५० वर्षीय टेकबहादुर चलाउने, ३० वर्षीय छोरा ललित चलाउने, ३० वर्षीय बुहारी कल्पना चलाउने, छोरी पशुपति चलाउनेको सुर्खेतमै उपचार भइरहेको छ । गाउँपालिकाले निजी खर्चमा हेलिकोप्टर चार्टर गरेर बिरामीको उद्धार गरेर सुर्खेत पुरयाएको हो। जाजरकोटमा च्याउ खाँदा एकको मृत्यु, सात जना बिरामी"
भ्रष्टाचार प्रकरणपछि रेडक्रसको कार्यसमिति भंग,"काठमाडौ : सरकारले अनियमिततामा मुछिएको भन्दै सञ्जीव थापा नेतृत्वको नेपाल रेडक्रस सोसाइटीको कार्यसमिति भंग गरेको छ । मन्त्रिपरिषद बैठकले महिला, बालबालिका तथा जेष्ठ नागरिक मन्त्रालयको प्रस्तावमा थापा नेतृत्वको कार्यसमिति विघटन गरेको छ । राष्ट्रिय योजना आयोगका सदस्य मीनबहादुर शाहीको संयोजक गठित भएको अध्ययन तथा अनुगमन समितिले रेडक्रसमा अनियमितताको विटघटन गर्न सिफारिस गरेपछि सरकारले रेडक्रसविरुद्ध यो कदम चालेको हो । २०६४ सालदेखि थापा लगातार रेडक्रसको अध्यक्ष रहदै आएका थिए ।"
किसानलाई बाँदर धपाउने यन्त्र,"बैतडी : बैतडीको दशरथचन्द नगरपालिकाले नगरपालिकाका विभिन्न वडाका किसानलाई बाँदर धपाउने यन्त्र वितरण गरेको छ ।बाँदरबाट बालिनाली जोगाउन किसानलाई सजिलोका लागि यन्त्र वितरण गरेको नगरपालिकाका उपप्रमुख मीना चन्दले जानकारी दिइन् । उनले भनिन्, 'नगरपालिकाका विभिन्न वडामा बाँदरले वर्षौंदेखि क्षति पुर्याउँदै आएको छ । बारीमा लगाएको सबै बालीनाली नष्ट गर्ने गरेको छ । त्यसैले हामीले बाँदर धपाउने यन्त्र खरीद गरेर किसानलाई वितरण गरेका हौं ।' नगरपालिकाको वडा नं ५ मा २५ वटा यन्त्र वितरण गरिएका छन् । प्रत्येक टोलका किसानलाई पायक पर्ने गरेर यन्त्र वितरण गरेको उपप्रमुख चन्दले बताइन् । नगरपालिकाले स्याङजाको जयलक्ष्मी आँधीखोला कन्ट्रक्सन प्रालिबाट एक सय थान बाँदर धपाउने यन्त्र खरिद गरेको उनले बताइन् । नगरपालिकाका बाँदर प्रभावित अन्य वडाका किसानलाई यन्त्र वितरण गरिने उपप्रमुख चन्दले जानकारी दिइन् । बाँदर धपाउने यन्त्रमा एक प्रकारको रसायन राखिने र त्यसलाई चलाउँदै जाँदा मेसिनले ठूलो आवाज निकाल्ने भएकाले बाँदर भाग्ने गर्छन्। यन्त्र वितरण गरिएका किसानलाई यन्त्र चलाउन पनि सिकाइएको छ । बाँदर धपाउने यन्त्र पाइएपछि बाँदर धपाउन सहयोग पुग्ने किसानले विश्वास लिएका छन्। नगरपालिकाले बाँदर धपाउने यन्त्र वितरण गरेपछि केही राहत महशुस भएको स्थानीय पुष्पा चन्दले बताइन् ।बाँदर धपाउने यन्त्र पाएपछि बाँदर नियन्त्रणमा केही सहयोग पुग्ने अर्का स्थानीय डम्मर टमाटाले बताए । उनले भने, 'हामीले गएको ७८ वर्ष यता बारीमा बालीनाली लगाउन छोडेका छौं । लगाएको बालीनाली पनि बाँदरले नष्ट गरिदिन्छ । नगरपालिकाले यन्त्र दिएपछि अब केही सहयोग पुग्ला भन्ने आसा पलाएको छ ।' नगरपालिकाको विपद् व्यवस्थापन योजना समेत बाँदर आतंकलाई पहिलो सूचीमा राखेको थियो । बाँदरकै कारण बालीनाली नष्ट हुँदा किसान बजारबाट खाद्यान्न आयत गर्न बाध्य छन् । नगरपालिकाले बाँदर नियन्त्रण गर्ने योजनाअन्तर्गत ३ लाखको लागतमा यन्त्र खरिद गरेको जनाइएको छ ।"
एसिड प्रहार भएकी युवती भेट्न गृहसचिव र आईजीपी अस्पतालमा,काठमाडौं : साउन ८ गते काठमाडौंको सीतापाइलामा एसिड प्रहार भएकी युवतीको स्वास्थ्य अवस्था बुझ्न गृहसचिव र प्रहरी प्रमुख अस्पताल पुगेका छन् । मंगलबार दिउँसो गृहसचिव महेश्वर न्यौपाने र आईजीपी शैलेश थापा कीर्तिपुरमा युवतीको उपचार भइरहेको अस्पतालमा पुगेका हुन् । साउन ८ गते साँझ किनमेल गर्न निस्किएकी २२ वर्षीया पवित्रा कार्कीमाथि युवतीमाथि एसिड प्रहार भएको थियो । प्रहरीले सोही दिन साँझ काठमाडौंको डल्लु बस्ने दुई जना पक्राउ परेका थिए । घटनाका मुख्य योजनाकार रौतहट लक्ष्मीपुर गाउँपालिका४ का ४७ वर्षीय मोहमद आलम र सहयोगी भारतको विहार घर भएका २३ वर्षीय फैयाज आलमलाई महानगरीय प्रहरी परिसर काठमाडौंले शुक्रबार पत्रकार सम्मेलन गरी सार्वजनिक गरेको थियो । काठमाडौं प्रहरीका अनुसार एसीड प्रहार भएकी पवित्रा कार्की ओखलढुंगाकी हुन्। उनको शरीरको केही भागमा एसिड परेको छ।
भैरहवा विमानस्थलका पीयन ४ लाख घुससहित पक्राउ,"काठमाडौँ : गौतमबुद्ध अन्तर्राष्ट्रिय विमानस्थल भैरहवाका कार्यालय सहयोगी ४ लाख घुससहित पक्राउ परेका छन् । अख्तियार दुरुपयोग अनुसन्धान अयोागको टोलीले कार्यालय सहयोगी (चेन म्यान) विश्वनाथप्रसाद लोध र मतियार महेन्द्रप्रसाद यादवलाई घुससहित पक्राउ गरेको हो । सेञ्चुरी बैक लिमिटेड, शाखा कार्यालय भैरहवाको परिसरबाट घुस लिँदालिँदै उनीहरुलाई पक्राउ गरिएको अख्तियार प्रवक्ता तारानाथ अधिकारीले जानकारी दिए । उनीहरुलाई नियन्त्रणमा लिएर थप अनुसन्धान भइरहेको उनले बताए ।"
रेडक्रसको अध्यक्ष तिमिल्सिना,"काठमाडौं : सरकारले सञ्जीव थापाको नेतृत्वमा रहेको नेपाल रेडक्रस सोसाइटीको कार्यासमितिलाई भंग गर्दै डा नेत्रप्रसाद तिमिल्सिनाको अध्यक्षतामा तदर्थ समिति गठन गरेको छ। कार्यालय समिति गठन गरेको छ । उपाध्यक्षमा डा विश्वकेसर मास्के, शर्मिला कार्कीलाई चयन गरेको छ । महामन्त्रीका पिताम्बर अर्याल, कोषाध्यक्षमा सिताराम कोइरालालाई चयन गरिएको छ। सदस्यको सूचि"
भारतीय बाँधका कारण नेपाली कृषकको ३ सय हेक्टर धान खेत डुबानमा,"कपिलवस्तु : जिल्लाको सीमावर्ती क्षेत्रमा भारतले एकतर्फी रुपमा निर्माण गरेको बजाहा बाँधका कारण नेपाली कृषकको लगभग ३ सय हेक्टर खेतीयोग्य जमिन डुबानमा परेको छ। बाँधका सबै (२८ वटै) ढोका बन्द गरिदिंदा बाँध नजिकका यशोधरा गाउँपालिका र मायादेवी गाउँपालिकाका कृषकको खेतीयोग्य जमिन डुबानमा परेको हो। भारतीय पक्षले अंग्रेज सरकारको पालामा यो बाँध निर्माण गरेको हो। नेपाल भारत सीमा क्षेत्रको दशगजा नजिकै बाँधको निर्माण गरिएको छ। जसका कारण बाँधको पानी संकलन क्षेत्र नेपाली भूभाग र सिचाइँ क्षेत्र भारतीय खेत बारीलाई बनाइएको छ। बाँधबाट सिचाइँ सुविधा भारतीय कृषकले प्राप्त गरेका छन् भने डुबान समस्या आफूहरु भोग्दै आएको यशोधरा गाउँपालिका वडा नं १ पकडीका स्थानीय कृषक राधेश्याम रविदासले बताए। 'डुबानका कारण हामीले लगाएको धानबाली नोक्सानी हुने भयो', कृषक रविदासले भने, 'हाम्रो यो डुबान समस्या यस वर्षको मात्र होइन। वर्षेनी धान खेतीको बेलामा यहीं समस्या भोग्दै आएका छौं।' डुबान समस्याका बारेमा स्थानीय कृषकले बताए पनि गाउँपालिका स्तरबाट यसको समस्या समाधान गर्न नसकिने यशोधरा गाउँपालिकाका प्रमुख गिरिजेशकुमार पाण्डेयले बताए। सीमा क्षेत्रमा निर्माण गरिएको बाँध र सोबाट उत्पन्न हुने समस्या समाधानको पहल केन्द्र सरकारबाट हुन सक्ने भएका कारण आफूले प्रदेश सभा सदस्य र संघीय सांसदसँग कृषकको यो समस्याका बारेमा जानकारी गराएको गाउँपालिका प्रमुख पाण्डेयले बताए। नेपाली क्षेत्रमा पर्ने जमुवार नदीको पानी र सो क्षेत्र वरपर जम्मा हुने पानीलाई नेपाली भूभागमा संकलन गर्न भारतले बाँध निर्माण गरेको हो। वर्षायाममा नेपालतर्फ डुबान हुने गरी भारतले बाँधको सबै ढोका बन्द गरी नेपाली भूमिमा पानी संकलन गर्छ। हिउँदका बेला हिउँदे खेतीका लागि बाँधको ढोका खोलेर भारतीय खेत बारीमा पानी पुर्याउँछ। नेपालतर्फ सरकारले जमुवार नदीको पानीलाई व्यवस्थापन गर्न सिचाइँ योजना निर्माण गर्न सके यो समस्या हट्न सक्छ। तर यसतर्फ सरकारको खासै ध्यानआकर्षण हुन नसकेको छैन। बजाहा बाँध जस्तै कपिलवस्तु जिल्लाको सीमावर्ती क्षेत्रमा भारतले निर्माण गरेको महली सागर बाँध र मर्थी मझौली बाँधका कारण पनि नेपाली कृषकको सयौं हेक्टर खेतीयोग्य जमिन वर्षेनी डुबानमा पर्ने गरेको छ। सीमा क्षेत्रमा भारतीय पक्षबाट यसरी निर्माण भएका बाँधबाट सिर्जित समस्या समाधानका लागि सरकारले उच्च स्तरमा प्रयास थाल्नु पर्ने पूर्व राजदुत दीपकुमार उपाध्यायले बताए। 'नेपाल सरकारले भारत सरकारसँग वार्ता र संवादबाट यो समस्या समाधान गर्नुपर्छ', पूर्वराजदुत उपाध्यायले भने, 'डुबान पीडित कृषकलाई राज्यबाट उचित क्षतिपुर्ति तथा राहतमूलक अन्य सुविधा उपलब्ध गराउनुपर्छ।'"
गुल्मीमा पहिरोले ६ परिवार विस्थापित,"गुल्मी : जिल्लाको चन्द्रकोट गाउँपालिकामा पहिरोका कारण ६ घर परिवार विस्थापित भएका छन् । अबिरल वर्षासँगै गएको पहरोले चन्द्रकोट गाउँपालिका ८को बास्कोटमा ६ घर परिवार विस्थापित भएका हुन् । पहिरोको जोखिममा रहेका घर परिवारलाई गाउँकै जनता वाल निकेतन मावीमा बस्ने व्यवस्था गरिएको स्थानीय रुपेश नेपालीले जानकारी दिए । सोमबार रातीदेखि परेको अविरल वर्षाका कारण जिल्लाका विभिन्न ठाउँमा पहिरो जाँदा ग्रामीण सडक अवरुद्ध भएका छन् । सोही गाउँपालिका७ को खसिमारे भन्ने स्थानमा लु ६ख ७७९२ नम्बरको ट्रक पहिरोले पुरिएको जिल्ला प्रहरी कार्यालय गुल्मीले जनाएको छ । बुटवलबाट सिमेन्ट, ग्यास, छड र फेन्सी सामान लिएर शान्तिपुर जाँदै गरेको ट्रक बाटोमा हिलोमा अडकिएको बेला माथिबाट झरेको पहिरोले बगाउँदा झण्डै १ किलोमिटर तल खसेको प्रहरीले जनाएको छ । पहिरोले ट्रक र ट्रक भित्रका सामनमा क्षति पुगेको प्रहरीको भनाइ छ । ट्रक पुरिएको अवस्थामा भएपनि मानवीय क्षति नभएको प्रहरीले जनाएको छ ।"
ओझेलमा खप्तडको नैनी (फोटो फिचर),"अछाम : साँफेबगरबाट ३० किलोमिटर मोटर बाटो गुडेर फेरि ३ किलोमिटर पैदल हिँडेपछि नैनी पुगिन्छ । धार्मिक तथा पर्यटकीय स्थलको रुपमा परिचित नैनीलाई अझै सडकले छुन सकेको छैन । साँफेबगर नगरपालिका१२ मा रहेको नैनीले अछामलगायत सुदूरपश्चिमका विभिन्न जिल्लालाई चिनाउने गर्दछ । गंगा दशहरा मेलामा खप्तड जाने श्रदालु भक्तजनहरु नैनीहुँदै पदमार्गबाट खप्तड जाने गर्दछन् । खप्तडको काखैमा रहेको नैनी एकदमै सुन्दर र मनमोहक छ। पूर्वतिर बडिमालिका मन्दिरको सुन्दर दृश्य, पश्चिममा धार्मिक तथा पर्यटकीयस्थल खप्तड रहेको छ । करिब ३ सय रोपनी क्षेत्रफल ओगटेको नैनीमा विभिन्न भगवानका शिला, मूर्ति तथा शालिक राखिएका छन् ।निर्माण गरिएका हेलिप्याड र खेलमैदानले नैनीको थप सुन्दरता थपिदिएको छ। स्थानीय सरकार गठन भएको ३ वर्ष पुगिसकेको छ। तर पनि नैनीमा सडक पुग्न सकेको छैन । खप्तड गाउँमा यसै वर्ष भर्खर सडक पुगेको छ । नैनीसम्म भने अझै सडक पुग्न सकेको छैन । सतीयुगमा भगवान शिवले आफ्नी पत्नी सतीदेवीलाई खप्तडबाट मालिका लैजाने क्रममा यस ठाउँमा बास बस्दा सतीदेवीको एक नेत्र (आँखा) यो ठाउँमा खस्दा उक्त ठाउँको नाम नेत्र रहेको भन्ने विश्वास छ । यही नामको अपभ्रन्सहुँदै अहिले यो ठाउँलाई नैनी भन्ने गरिन्छ । नैनी भन्ने वित्तिकै उज्जल रानाको नाम जोडिन आउँछ । नैनीलाई स्वर्ग बनाउन रानाको हात छ । २०६५ सालबाट रानाले आफ्नै लगानीमा यस ठाउँलाई धार्मिक तथा पर्यटकीयस्थल बनाउन लागेका हुन् । आफ्नै लगानीमा डेढ करोडको लागतमा निमार्ण कार्य सुरु गरेको रानाले बताए । उनले भने, 'धनगढीमा रहेको घर र जग्गा बिक्रीबाट आएको डेढ करोड रकमले काम सुरु गरे।यसका साथै पर्यटन बोर्डबाट २७ लाख प्राप्त भयो। स्थानीय तहबाट भने कुनै सहयोग पाएको छैन।अन्य ठाउँबाट आर्थिक जुटाउने काममा लागिपरेको छु।' नैनीमा सानो घर छ । राना त्यही बस्ने गर्छन् । त्यहाँ गएका पर्यटकलाई नैनीको बारेमा उनी जानकारी गराउँछन्।अछाम, बाजुरा, डोटी र बझाङको संगमस्थलमा अवस्थित खप्तड पुग्न सबैभन्दा छोटो मार्गका रूपमा रहेको खप्तडको नैनीबाट पाटन पुग्न करिब चार घण्टा पैदल हिँड्नुपर्छ। खप्तड घुम्न जाने पर्यटकलाई खानबस्न सजिलो होस् भनेर खप्तडको तल्लो तुका गाउँमा होमस्टे सञ्चालनमा ल्याइएको थियो । ०७४ सालमा स्थापना गरिएको होमस्टे सडक नपुगेका कारण खाली छन् । पर्यटकलाई खान बस्न सजिलो होस् भनेर होमस्टे सञ्चालनमा ल्याइएको खप्तडका अध्यक्ष प्रकाश रानाले बताए। भूकम्पप्रतिरोधी छुट्टै पाँच घर निर्माण गरेर यहाँका स्थानीयको जीविकोपार्जनका लागि होमस्टे सञ्चालनमा ल्याइए पनि सडकका कारण पर्यटक पुग्न सकेका छैनन्।"
प्रहरी हेडक्वार्टरका २७ जनामा कोरोना संक्रमण,काठमाडौं : नेपाल प्रहरी हेडक्वार्टरमा कार्यरत २७ प्रहरीमा कोरोना संक्रमण पुष्टि भएको छ। नेपाल प्रहरीको हेडक्वार्टरमा कार्यरत २७ जना प्रहरीमा कोरोना पुष्टी भएको हो। नेपाल प्रहरीका प्रवक्ता निरजबहादुर शाहीका अनुसार हेडक्वार्टरमा कार्यरत प्रहरी जवान र हवलदार बढी रहेका छन्। त्यस्तै हेडक्वार्टरमा गाडी मर्मत गर्नेहरु रहेका छन्। उनीहरुको प्रहरी अस्पतालमा उपचार भइरहेको शाहीले बताए। नेपालमा हालसम्म १८ हजार ७ सय ५२ जना संक्रमित भएका छन्। जसमध्ये १३ हजार ७ सय ५४ जना निको भएर ३र फर्किएका छन्। त्यस्तै कोरोनाले ४८ जनाको ज्यान गएको छ।
प्रचण्डले सेनापति नियुक्त गरेका खड्काको निधन,काठमाडौं : नेपाली सेनाका पूर्वरथी कुलबहादुर खड्काको ६९ वर्षको उमेरमा निधन भएको छ। २००८ सालमा जन्मिएका खड्काको मंगलबार नर्भिक अस्पतालमा उपचारका क्रममा निधन भएको हो। खड्कालाई तत्कालिन प्रधानमन्त्री पुष्पकमल दाहाल प्रचण्डले २०६६ सालमा प्रधानसेनापति रुक्मांगत कट्वाललाई बर्खास्त गर्दै निमित्त प्रधानसेनापतिको जिम्मेवारी दिएका थिए। तर तत्कालीन राष्ट्रपति रामवरण यादवले अस्वीकार गर्दै त्यही रात कट्वाललाई नै प्रधानसेनापतिको जिम्मेवारी दिएका थिए। मन्त्रिपरिषदले सेनापति नियुक्ति गरेको औपचारिक पत्र दिएपछि पनि कुनै दुर्घटना नहोस् भनेर उनले संयमित रुपमा प्रस्तुत गरेका थिए। प्रचण्डले सोही प्रकरणपछि प्रधानमन्त्रीबाट राजीनामा दिएका थिए।
विराटनगरमा थप १८ जनामा कोरोना संक्रमण देखियो,"विराटनगर : विराटनगरमा समुदायस्तरमा कोरोना संक्रमण पुगिसकेको बताइरहँदा मंगलबारमात्रै थप १८ जना नयाँ संक्रमित थपिएका छन् । विराटनगर महानगरपालिकाका कोभिड१९ फोकल पर्सन एवं जनस्वास्थ्य निरीक्षक हैदर अलीले थप १३ पुरुष र पाँच महिलामा मंगलबार संक्रमण पुष्टि भएको बताए । उनकाअनुसार स्वाब संकलन गरेर कोसी अस्पतालको प्रयोगशालामा गरिएको पीसीआर परीक्षणबाट उनीहरुमा संक्रमण देखिएको हो । संक्रमण देखिएका मध्ये विराट नर्सिङ होम एवं विराटनगर अस्पतालमा कार्यरत सातजना, महानगरका विभिन्न वडामा बसोबास गर्ने आठजना र झापाका दुईजना रहेको जानकारी अलीले दिए । एकजनाको भने ठेगाना स्पष्ट छैन । मोरङ मात्रै लेखिएको हुनाले उनी कुन ठाउँका हुन् भन्ने पहिचान गर्ने क्रममा रहेको महानगरले जनाएको छ । नयाँ संक्रमित थपिएसँगै विराट नर्सिङ होममा आवद्ध रहेका १२ जनामा संक्रमण पुष्टि भइसकेको छ । यसअघि पहिलो पटक गत मंगलबार अस्पतालका बरिष्ठ चिकित्सकमा संक्रमण देखिएको थियो । ६५ वर्षीय चिकित्सकमा संक्रमण देखिएपछि महानगरले अस्पताल सिल गरेर उनको सम्पर्कमा रहेका र अस्पतालमा कार्यरतको स्वाब परीक्षणका लागि संकलन गरेको थियो । त्यसक्रममा सोमबार चारजना स्टाफ नर्समा संक्रमण देखिएको थियो । त्यहाँ कार्यरत अरु सातजनामा मंगलबार पुष्टि भएको हो । सातमध्ये एकजना संक्रमित चिकित्सकको घरका कामदार हुन् । यसअघि आइतबार विराटनगरमा एकै पटक १९ जना प्रहरीमा संक्रमण पुष्टि भएको थियो । संक्रमित प्रदेश १ प्रहरी कार्यालयमा कार्यरत प्रहरी हुन् । महानगरमा यसअघि ६७ जनामा संक्रमण पुष्टि भइसकेको छ ।"
लुटपाटको आरोपमा चारजना पक्राउ,"इटहरी : लुटपाटको आरोपमा इटहरीबाट चारजना पक्राउ परेका छन्। पक्राउ पर्नेमा काभ्रेका जितबहादुर ट्वाटी श्रेष्ठ, सुजन तामाङ भन्ने सनबहादुर लामा तामाङ, युबराज लामा र कमल लामा छन्। उनीहरुको साथबाट प्रहरीले १२ हजार ९ सय रुपैयाँसमेत बरामद गरेको छ। उनीहरुले गत साउन ९ गते धरानबाट इटहरी आउँदै गरेको बसमा सवार धरान ८ का ५७ वर्षीय व्यापारी डम्बरप्रसाद बास्तोलालाई लुटेका थिए। बाँस्तोलाले बोकेको ९७ हजार ६०० रुपैयाँ ६ जना भएर लुटेको इलाका प्रहरी कार्यालय इटहरीले जानकारी दिएको छ। इटहरी आइपुगेर बसबाट झर्न लाग्दा उनीहरुले बाँस्तोलाले बोकेको पैसा खोसेर भागेका थिए। खबर पाउनासाथ खटिएको प्रहरीले कमल लामालाई तत्काल पक्राउ गरेको थियो। पक्राउ परेका चार जनालाई नै अदालतबाट म्याद थप गरी अनुसन्धान गरिरहेको कार्यालयले जानकारी दिएको छ। फरार दुई जनाको खोजी भइरहेको छ। प्रहरीका अनुसार कमल लामा र सनबहादुर तामाङमाथि यसअघि पनि काठमाडौंमा प्रहरीले डाका मुद्धा र अभद्र व्यवहार मुद्धा चलाइसकेको छ। उनीहरुले धरानमा बसी सुनसरी, मोरङ र झापालगायतका जिल्लाहरुमा लुटपाट, चोरी, पकेटमारी गरिरहेको समेत खुलेको छ।"
पहिरोको उच्च जोखिममा कपुरकोट र राप्ती राजमार्ग,"दाङ : राप्ती राजमार्गको तुलसीपुरसल्यान सडकखण्डको कपुरकोट क्षेत्र पहिरोको उच्च जोखिममा रहेको छ । राजमार्ग र कपुरकोट बजार ६५ वर्ष देखि जोखिममा छ । तर, त्यसको उचित व्यवस्थापन भने अहिलेसम्म पनि हुन सकेको छैन । ६५वर्ष देखिको पहिरो नियन्त्रणका लागि राज्यले पहल नगरेपछि अहिले सडक र कपुरकोट बजार भाँसिन सुरु भएको छ । कर्णली र प्रदेश ५ दुई प्रदेशको सीमाना, तरकारीको उत्गमस्थल कपुरकोट बजार अहिले पहिरोको कारणले संकट र अत्यन्त जोखिममा छ । राप्ती राजमार्गको सल्यानदाङ सडकखण्डको कपुरकोटमा रहेको खारा पहिरोका कारण राजमार्ग र बजार जोखिममा परेको हो । ६ दशकदेखि वर्षाको समयमा नियमितरुपमा झरिरहने पहिरो रोकथामका लागि राष्ट्रियस्तरको योजना नआउनुले त्यसको असर राप्ती राजमार्गमा र कपुरकोट क्षेत्रमा परेको स्थानीयको गुनासो छ । पहिरो नियन्त्रणको प्रयास दिर्घकालिन हुन नसकेका कारणले राप्ती राजमार्गको सल्यानदाङ सडकखण्ड समेत भासिन थालेको छ । यसलाई अझै रोक्न पहल नभएमा पूर्णरुपमा राजमार्ग पहिरोमा विलय हुने प्राय निश्चित जस्तै छ । सो सडकखण्डमा रहेर लामो समय काम गरेका इन्जिनियर शिव नेपालले यसलाई रोकथाम गर्न विशेष अध्ययनको आवश्यकता भएको बताए । 'जमिनमुनिको समस्याले यस्तो भएको हो यसलाई पत्ता लगाउनलाई विशेषज्ञ सहितको टोलीले अध्ययन गर्न जरुरी छ,' उनले भने,' तीन पहाडको संगम भएको र माटो कमजोर भएकाले यो क्षेत्र अति जोखिममा छ । जिल्लास्तरमा पनि यसलाई अति जोखिममा राखेर संरक्षणको काम भइरहेको छ । ' सडक इन्जिनियर उक्त क्षेत्र संरक्षण नगरे ३ ४ वर्षका कपुरकोट पुरै जोखिममा रहने र ठूलो धनजनको क्षति हुने बताइ रहेका छन् ।'कपुरकोट पूर्णरुपमा जोखिममा रहेको छ त्यसको संरक्षणको योजना सञ्चालन गर्दा ठूलो रकम खर्च हुन्छ त्यसकारण पनि अब बस्ती स्थानान्तर गर्नुपर्छ,' जिल्ला भूसंरक्ष्ण कार्यालय सल्यानमा पूर्व प्रमुख शेषदत्त चौधरीले भने,' क्षति घटाउन बस्ती नै उठाएर अर्का ठाउँमा सार्नु पर्ने देखिन्छ ।' सल्यान जिल्लाको सबैभन्दा ठूलो पहिरो कपुरकोट खारा पहिरोले राजमार्ग छुन केही मिटर मात्रै बाँकी छ । यसलाई नियन्त्रण र रोकथाम नगरेमा अबको केही वर्षमै राप्ती राजमार्गको सो सडकखण्ड पूर्णरुपमा विलय हुने जिल्ला भूसंरक्षण कार्यालय पूर्वप्रमुख शेषदत्त चौधरीले बताए । कपुरकोटमा दिनानुदिन बढिरहेको पहिरोले राजमार्गलाई क्षति गरेर बगाएमा सल्यान, दाङ, रोल्पा, रुकुम, जाजरकोट डोल्पा लगायतका जिल्लाको केन्द्रीय सम्पर्कलाई टुटाउने छ भने आवतजावत समेत बन्द हुने तथा लाखौं नागरिक मर्कामा पर्ने निश्चित छ । राप्ती राजमार्ग अहिले यी जिल्लाको मुख्यद्वारका रुपमा रहेको छ । यसैगरी कपुरकोट र त्यहाँ रहेको बस्तीमा असर गरे त्यसको प्रभाव दाङको तुलसीपुरबजारमा समेत पर्नेछ। राप्ती राजमार्गको कपुरकोटको दक्षिणतिर रहेको पहिरोले राजमार्गलाई मात्रै नभएर जिल्लाका केही सरकारी कार्यालय तथा स्थानीय बजारलाई समेत संकटमा राखेको छ । राष्ट्रिय अदुवा बाली अनुसन्धान कार्यक्रमको कार्यालय, सल्यान रोल्पा सडक, कपुरकोट बजारमा समस्या छ । करिब ६५ वर्ष अघिदेखि सुरु भएको पहिरो ७०० मिटर लम्बाई र ३०० मिटर चौडाई तथा ३० मिटर गहिराइ रहेको छ । पहिरोले १६ हेक्टर जमिन ओकटेको चौधरीले जानकारी दिए । कमेरो सेतो रंगको, रातो ग्रेग्रान मिसिएको कालो चिम्टयाइलो ३ थरीको माटो भएकाले पानी पर्दा एकदम कमलो र चिप्लो हुने सुख्खा याममा चट्टान जस्तो कडा हुने भएकाले पनि बढी संवेदनसिल पहिरो भएको उनले बताए । यसको नियन्त्रणका लागि राज्यले दिर्घकालीन तर ठूलो खालको योजना ल्याउनुपर्ने चौधरीको भनाइ छ । पहिरोलाई न्यूनीकरण गर्न सामान्य प्रयास भएपनि ठूलो प्रयास हुन सकेको छैन । चार वर्ष पहिले पहिरोको कारण कपुरकोटको मुल बजारको क्षेत्रमा भाँसियो । केही घरहरु पहिरोले लग्यो । बजार क्षेत्रमा राप्ती राजमार्गको केही भाग २ मिटर तल भाँसियो । अहिले राजमार्ग र कपुरकोट बजार क्षेत्र पहिरोको कारण भासिरहेको छ । पहिरोले बगाउँदा कपुरकोटमा रहेको कालिका मावि पूर्णरुपमा क्षति भएर स्थानान्तरणनै हुनु परेको छ । अहिले विद्यालय अर्को स्थानमा सञ्चालन भइरहेका छ । बर्सेनि नियमितरुपमा कपुरकोट बजार र राप्ती राजमार्ग भासिन थालेपछि स्थानीय त्रसित हुँदै आएका छन्। कपुरकोट बजार भासिन थालेको स्थानीय व्यवसायी चन्द्रकमल वलीले जानकारी दिए । बजार क्षेत्रमा रहेको झण्डै ३० मिटर सडक र सो आसपासमा रहेका घरहरु भासिन थालेका हुन् । राममार्ग भाँसिदा गएको पहिरोको कारण राप्ती लोकमार्गसँगै रहेको कालीका मावि विस्थापित भएर स्थानान्तरण भएको थियो भने अहिले बस्ती नै विस्तापन हुने अवस्थामा पुगेको छ । स्थानीय व्यवसायी वलीले सडकको दक्षिणतिरको जमिन र त्यहाँ भएका घर भाँसिएको र घरको केही भाग भिरालो भएको र दक्षिणतिरको आधा सडक समेत भाँसिएको अवस्थामा छन्। 'घरका पिलर भाँचिए, आगन भाँसियो, पसल भित्रका टारी उकालो र ओरालो लागेका छन्,' उनले भने,राज्यले यति हुँदासम्म कुनै पहल गरेको छैन ।' वर्षयाममा स्थानीय राती घरमा बस्न छोड्ने गरेका छन् भने दिउँसो पनि डराइ डराइ घरमा बस्ने गरेका स्थानीयको भनाइ छ ।पहिरोकै कारण राष्ट्रिय अदुवा वाली अनुसन्धान कार्यालय कपुरकोट समेत जोखिममा रहेको छ । पहिरोका कारण कपुरकोट संकटमा परेको छ, सडक खण्डमा यातायात व्यवसाय सञ्चालन गर्दे आएका सवारी धनी खडक विसिले भने, जमिन भासिएका कारण ढुक्कसँग यातायातका साधन चलाउन समेत अपठेरो हुने गरेको छ । राप्ती राजमार्ग ,कपुरकोट क्षेत्रको बस्ती र व्यापारिक केन्द्रमा आश्रीत व्यापारी, कृषकहरुको भविश्य तथा राष्ट्रिय अदुवावाली अनुसन्धान परियोजनाको कार्यक्रम समेत जोखिममा रहेको चौधरीको तर्क छ । त्यस्तै दाङ तुल्सीपुर बसपार्कक्षेत्रको बस्ती ,रक्षाचौर टरिगाउँ उरहरी समेतको हजारौं बस्तीको बिजोग हुने अवस्था आउन सक्नेछ। सल्यानका प्रदेश सभा सदस्य तथा कणैली प्रदेशका आर्थिक मामिलामन्त्री प्रकाश ज्वालाले कपुरकोटको खारा पहिरोको समस्या रहेको बताए । उनले आफू जनप्रतिनिधि भएदेखि केही प्रयास गरिहरको भन्दै केन्द्रीय सरकारको समन्वयमा मास्टर प्लान निर्माण योजना अघि सानुपर्ने अवस्था आएको बताए। 'पहिले भन्दा धेरै काम भएको छ, मन्त्री ज्वालाले भने, तर खतरा कायमै छ, यसलाई व्यवस्थापन गर्न सकिने भने ठूलो विपद आउन सक्छ । उनले संघसँगको समन्वयमा क्षेत्र प्रदेशको प्राथामिकतामा रहेको बताए । ४२ सालदेखिको प्रयास तत्कालिन जिल्ला भूसंरक्षण कार्यालय सल्यानले ४२ सालदेखि पहिरो नियन्त्रणका लागि वार्षिकरुपमा कार्य योजनामा राख्दै आएको थियो। एक लाख बढी बराबरको तारजाली बाध्ने काम गरिरहेको बताएको छ । ठूलो रकम नभएकाले सानो तिनो बजेटले तारबार वायु इन्जिनिरिङको काम मात्रै भूसंरक्षणले सामान्य रोके पनि दिर्घकालीन नभएको चौधरीको भनाइ छ । अहिले उक्त कार्यालय जिल्लामा छैन । अन्य निकायले यसतर्फ ध्यान दिएका छैनन् । उनले ४२ सालदेखि अहिले यो पहिरोका लागि झण्डै एक करोड जति खर्च भएको पूर्वप्रशासकको आंकलन छ । राष्ट्रिय ठूला योजना रोकथामका लागि नआए उक्त क्षेत्र पहिरोले बगाउने स्थानीय बताउँछन्।"
भीरबाट खसेको ढुंगाले लागेर घरभित्रै काम गरिरहेकी महिलाको मृत्यु,दोलखा : उत्तरी दोलखाको विगु गाउँपालिका ४ लादुकको सिंगटीमा करिब पाँचसय मिटर माथिको भीरबाट खसेको ढुंगाले लागेर घरभित्रै काम गरिरहेकी एक महिलाको मृत्यु भएको छ । मंगलबार बिहान करिब साढे ८ बजेतिर भीरबाट खसेको ढुंगाले लागेर घाइते भएकी विकास थामीकी करिब ३५ वर्षीया श्रीमती रेणु थामीलाई उपचारका लागि अस्पताल लैजाँदै गर्दा मृत्यु भएको प्रहरीले जनाएको छ। ढुंगाले लाग्दा घरको जस्तापाता र ढुंगाको गाह्रो ढलेर सोही गाह्रोले च्यापिएर घाइते भएकी थामीको प्राथमिक अस्पताल चरिकोट ल्याउँदै गर्दा बाटैमा मृत्यु भएको दोलखाका प्रहरी प्रवक्ता निरीक्षक रेशम बोहराले जानकारी दिए । मृतक थामीको टाउको पछाडि र दाहिने घुँडामुनि चोट लागेको निरीक्षक बोहराले जानकारी दिए । मृतक थामीको शव प्राथमिक स्वास्थ्य केन्द्र चरिकोटमा राखिएको प्रहरीले जनाएको छ ।
"बाजुराको बुढिगंगा नदी थुनिने खतरा बढ्यो, स्थानीयलाई सचेत हुन आग्रह","बाजुरा : बुढिगंगा नगरपालिकाको नजिकै रहेको गुइगाड खोलामा बाढी आउँदा बुढिगंगा नदी थुनिएको छ। सोमबार रातीदेखि परेको अविरल वर्षाका कारण नदीमा पानीको बहाव बढेसँगै खोलामा आएको बाढीले नदी थुनिएको स्थानीय बताए। गुइगाड खोला बढेपछि बुढिगंगा नदी ७५ प्रतिशतभन्दा बढी थुनिएको स्थानीय भरत बुढाले बताए। नदी थुनिन थालेपछि बाजुरा जिल्लाका बुढीगंगा, त्रिबेणी नगरपालिकाकालगायत अछाम जिल्लाका साँफेबगर नगरपालिकाका दर्जनौं बस्ती डुबानको जोखिममा रहेको जिल्ला प्रहरी कार्यालयका प्रमुख प्रहरी नायव निरीक्षक टंकप्रशाद भट्टराईले बताए । नदी थुनिएपछि बाजुरा र अछामका दर्जनौ बस्ती तथा सयौं रोपनी खेतियोग्य जमिन बगर बन्ने प्रहरी प्रमुख भट्टराईले बताए। नदी थुनियपछि बाजुरा र अछामको साँफेबगरसम्मका स्थानीयलाई सचेत रहन जिल्ला प्रहरी कार्यालय बाजुराले जनाएको छ ।"
काठमाडौं महानगरका सबै विद्यालयमा अब स्थानीय पाठ्यक्रम,"काठमाडौं : काठमाडौं महानगरपालिका भित्रका सबै संस्थागत र सामुदायिक विद्यालयले १०० पूर्णाङकको स्थानीय विषयको पाठ्यक्रम पढाउनुपर्ने भएको छ। ठमाडौं महानगरपालिकाले पहिलो पटक यहाँको पहिचान र संस्कृतिबारे जानकारी दिने उदेश्यले स्थानीय विषयको पाठ्यक्रम तयार पारेको छ। सबै विद्यालयलाई सम्भव भएसम्म यस विषयको पाठ्यक्रम पढाउन महानगरले अनुरोध गरेको छ। कक्षा १ देखि ८ सम्मका लागि महानगरपालिकाले स्थानीय विषयको पाठ्यक्रम तयार गरेको हो। आधारभूत तहमा स्थानीय भाषाको पाठ्यक्रम बनाएर पढाउन सक्ने कानुनी व्यवस्था छ। महानगरपालिका भित्र ९२ वटा सामूदायिक विद्यालयमध्ये ८६ वटा साधारण विद्यालय, ३ वटा विशेष र ३ वटा विद्यालय बन्दीहरुका लागि रहेका छन्। संस्थागत विद्यालयको संख्या ६ सय ४० छ। अब यी सबै विद्यालयमा कक्षा १ देखि ८ सम्म १०० पूर्णाङ्कको स्थानीय विषयको पाठ्यक्रम पठनपाठन हुनेछ। काठमाडौं महानगरपालिकाले आफ्नो क्षेत्र भित्र मानिने चाडपर्व, संस्कार संस्कृति, सीप कौशल, व्यवसाय, नैतिक शिक्षा, भौगोलिक प्राक् स्वरुप, स्वास्थ्य र सरसफाई, रहनसहन, व्यक्तित्व परिचय, भाषा र लिपी जस्ता विषय बारे परिचित गराउने उद्देश्यले यस्तो पाठ्यक्रम तयार पारेको जानकारी दिएको छ। पाठ्यक्रम तयार गर्न महानगरपालिकाले गठन गरेको पाठ्यक्रम समितिका संयोजक डा चुन्दा वज्राचार्यका अनुसार कक्षा १ देखि ८ सम्म पठनपाठन गराउन महानगरपालिकाले नेपालभाषाबाट तयार गरेको पाठ्यक्रम महानगरपालिकाको शिक्षा समितिबाट पारित गर्ने चरणमा छ। पाठ्यक्रम पारित हुने बित्तिकै त्यसैको आधारमा पाठ्यपुस्तक बन्नेछ। काठमाडौं महानगरपालिकाको सातौं नगरसभाले स्थानीय पाठ्यक्रम अन्तर्गत स्थानीय महत्वका विषयहरू बारे महानगरवासीलाई परिचित गराउने उद्देश्यले स्थानीय भाषाबाटै पठनपाठन गर्ने निर्णय गरिसकेको छ। वज्राचार्यका अनुसार काठमाडौंको रहनसहन र जनजीवन यहींको स्थानीय भाषामा जीवन्त रहने भएकोले यसको पाठ्यक्रम पनि स्थानीय नेपाल भाषामै तयार गरिएको हो। यःमरि, मरुहिटी, क्वहिटी, थँहिटी आदि जस्ता रैथाने शब्दहरू अरु भाषामा बुझाउन सकिँदैन, ती कुराहरूलाई बुझ्ने मात्र होइन विद्यार्थीहरूले त्यसलाई आत्मसात समेत गर्न सकुन् भन्ने उद्देश्यले त्यस्ता स्थानहरूको अवलोकन भ्रमणसहित स्थानीय भाषामै पढाउने निर्णय भएको हो, डा वज्राचार्यले भनिन्।"
वीरगन्जमा २ चिकित्सकसहित १५ जनामा कोरोना संक्रमण पुष्टि,"वीरगन्ज : वीरगन्जको नारायणी अस्पतालको प्रयोगशालामा गरिएको परीक्षणमा थप १५ जनामा कोरोना भाइरस संक्रमण पुष्टि भएको छ । सोमबार राती वीरगन्जका २ चिकित्सकसहित १५ जनामा संक्रमण पुष्टि भएको अस्पतालका मेसु डाक्टर मदन उपाध्यायले जानकारी दिए । संक्रमण पुष्टि भएका दुवै चिकित्सक नारायणी अस्पतालमा कार्यरत छन् । नारायणी अस्पतालमै कार्यरत ३१ वर्षीय एक पुरुष कर्मचारीमा पनि संक्रमण भेटिएको छ । यस्तै जगदम्बा इन्टर प्राइजेज उद्योगमा कार्यरत ४८ वर्षीय, ५६ वर्षीय र २६ वर्षीय पुरुषमा पनि कोरोना संक्रमण पुष्टि भएको छ । जगदम्बा इन्टर प्राइजेजका सिइओमा गत साउन ६ गते संक्रमण पुष्टि भएपछि उनको कन्टयाक्ट ट्रेसिङका क्रममा ३ जना कर्मचारीमा पनि संक्रमण भेटिएको हो । यस्तै स्वेच्छाले आफैले पैसा तिरेर पीसीआर जाँच गराएका वीरगन्ज ७ लोहरपट्टीका ५५ वर्षीय, वीरगन्ज १३ का ३४ वर्षीय, वीरगन्ज ७ का ३३ वर्षीय र वीरगन्ज १३ का २३ वर्षीय पुरुषमा पनि सोमबार राति संक्रमण पुष्टि भएको हो । जिल्ला प्रहरी कार्यालय पर्साको थुनुवा कक्षमा रहेका वीरगन्जकै २३ वर्षीय एक युवक र बाराको कलैया उपमहानगरपालिका ५ घर भएका ४१ वर्षीय पुरुषमा पनि संक्रमण पुष्टि भएको मेसु उपाध्यायले जानकारी दिए । वीरगन्ज ११ श्रीपुरकी ४५ वर्षीया महिलामा पनि संक्रमण भेटिएको छ । यसैगरी भारतको बैंगलोरबाट आएका वीरगन्ज २३ सबैठवाका २६ वर्षीय पुरुष र पर्साको ठोरीस्थित सरस्वती माविको क्वारेन्टाइनमा बसेका ५६ वर्षीय पुरुषको पनि पीसीआर परीक्षण रिपोर्ट पोजिटिभ आएको छ । सोमबार रात संक्रमण पुष्टि भएका १५ जनामध्ये १ जना बारा , १ जना इलामका हुन् भने बाँकी १४ पर्साका निवासी हुन् ।सोमबार राती संक्रमण पुष्टि भएका १५ जनामध्ये १३ जना पर्साका, १ जना बारा र १ जना इलामको रहेको जिल्ला स्वास्थ्य कार्यालय पर्साका स्वास्थ्य निरीक्षक जयमोद ठाकुरले जानकारी दिए । पर्साका थप १३ जनामा संक्रमण पुष्टि भएसँगै पर्सा जिल्लामा संक्रमितको संख्या २७२ पुगेको स्वास्थ्य निरीक्षक ठाकुरले जानकारी दिए ।"
अवैध बालुवा उत्खनन् गर्ने ९ ट्याक्टर नियन्त्रणमा,"मलंगवा : सर्लाहीको हरिपुर नगरपालिका९ पिडारीस्थित लखन्देही खोलाबाट अवैध ढंगले बालुवा उत्खनन गरिहेका ९ वटा ट्याक्टर प्रहरीले नियन्त्रणमा लिएको छ । अबैध रुपमा उत्खन्न गर्ने ट्याक्टरलाई नियन्त्रणमा लिइ हरिपुर नगरपालिकामा बुझाएको इलाका प्रहरी कार्यालय हरिपुरले जनाएको छ । वर्षायामको तीन महिना असार, साउन र भदौमा नदी जन्य पदार्थ उत्खन्न गर्नमा रोक लगाए पनि चोरी गर्दै गरेको सूचना पाएपछि नियन्त्रणमा लिइ आवश्यक कारबाहीका लागि नगरपालिकालाई बुझाएको जिल्ला प्रहरी कार्यालय सर्लाहीका प्रहरी नायब उपरीक्षक मदन कुवँरले जानकारी दिएका छन् । सोमबार दिउँसो इलाका प्रहरी कार्यालय हरिपुरबाट प्रहरी निरीक्षक विक्रम साहको नेतृत्वमा खटिएको प्रहरी टोलीले खोलामा बालुवा झिक्दै गरेका ट्याक्टर नियन्त्रणमा लिएको थियो । नदीजन्य पदार्थ उत्खनन्मा रोक लगाइएको समयमा पुनः उत्खनन नगर्ने शर्तमा जरिवाना तिराएर मात्रै छाडिने जनाएको छ । अहिले पनि सर्लाहीको विभिन्न खोलाबाट अवैधरुपमा उत्खन्न भइरहेको जन गुनासो आउने गरेको छ ।"
करेन्ट लागेर बालकको मृत्यु,रुकुम : करेन्ट लागेर सल्यानमा एक बालकको मृत्यु भएको छ । जिल्लाको शारदा नगरपालिका७ भट्टाचौरका १४ वर्षीय टोपेन्द्र बुढाथोकीको मृत्यु भएको प्रहरीले जानकारी दिएको छ । आँप खान रुखमा चढेको बेला उनलाई करेन्ट लागेको थियो । घर नजिकै आँपको रुखमा चढेका युवकको बालकको करेन्ट लागेर घटनास्थलमै मृत्यु भएको जिल्ला प्रहरी कार्यालय सल्यानका प्रहरी निरीक्षक लक्ष्मण ओलीले जानकारी दिए । विद्युत् तारले आँपको रुख छोएका कारण बालकलाई करेन्ट लागेको उनले बताए । जिल्ला अस्पतालमा पोष्टमार्टमपछि बालकको शव परिवारलाई बुझाइएको छ ।
"सप्तरीमा एकपछि अर्को 'लकडाउन', संक्रमितको संख्या ४ सय ६२ पुग्यो","राजविराज : संघीय सरकारले लकडाउन खुला गरेपनि सप्तरीमा भने एकपछि अर्को स्थानीय तहले कामकाज बन्द गर्दै लकडाउन गर्ने निर्णय गरेका छन् । कोरोना संक्रमण (कोभिड(१९) को जोखिम बढेको भन्दै मंगलबारदेखि राजगढ र अग्नीसाइर कृष्णसवरन गाउँपालिकाले अनिश्चितकालका लागि सार्वजनिक सेवाहरु बन्द गरेका छन् । अग्नीसाइर कृष्णसवरण गाउँपालिकाका प्रमुख प्रशासकीय अधिकृत धिरेन्द्रकुमार यादवले एक विज्ञप्ति जारी गरी समुदाय स्तरमा कोरोना संक्रमण फैलिन सक्ने उच्च जोखिम रहेकाले गाउँपालिका र वडा कार्यालयबाट प्रवाह हुने सेवा बन्द गरेको जनाए । अति आवश्यक स्वास्थ्य सेवा बाहेकका अन्य सेवा बन्द गरिएको जानकारी दिँदै यादवले हाटबजार नलगाउन, गोष्ठिसेमिनार नगर्न, भीडभाड नगर्न, पसल, व्यापार, व्यवसाय, सरकारी, गैरसरकारी र वित्तीय संस्था सञ्चालन नगर्न, नगराउन, अनावश्यक रुपमा घर बाहिर ननिस्किन विज्ञप्तिमार्फत अनुरोध गरेका छन् । अत्यावश्यक कामका लागि निस्किनु परेमा मास्कको अनिवार्य प्रयोग गर्न, सामाजिक दूरी कायम गर्न पनि सो विज्ञप्तिमा अनुरोध गरिएको छ । राजगढ गाउँपालिकाले पनि मंगलबादेखि गाउँपालिकाको अत्यावश्यक सेवाबाहेक सबै सेवा बन्द गरेको छ । विश्वव्यापी रुपमा फैलिरहेको कोरोना संक्रमण समुदायमा फैलिने सम्भावनालाई मध्यनजर गर्दै उच्च जोखिम न्यूनिकरणका लागि गाउँपालिका र वडा कार्यालय समेतबाट प्रवाह हुने सार्वजनिक सेवा बन्द गरिएको सूचना जारी गरिएको गाउँपालिका अध्यक्ष परमानन्द यादवले बताए । रुपनी गाउँपालिका १ ले पनि कामकाज ठप्प गरेको छ । राजविराजमा कोरोना संक्रमण समुदायस्तरमा फैलिएको भन्दै राजविराज नगरपालिकाले एक साताअघि मंगलबार लकडाउन कडा गर्ने निर्णय गरेको थियो । राजविराज नगरपालिका६ का ७३ वर्षीय कोरोना संक्रमित व्यापारीको मृत्युपछि 'कन्याक्ट र ट्रेसिङ' गर्दै जाँदा परिवारका पाँचजना सदस्य, उनको घर, पसल र कलेजका कामदार, छिमेकी तथा उनीहरुको परिवारमा समेत कोरोना पुष्टि हुँदै गएपछि राजविराज नगरपालिकाले बुधबारदेखि लकडाउन पूर्ण पालना गर्न गराउने निर्णय गरेको हो । बिहीबारदेखि लागू हुनेगरी जिल्ला सुरक्षा समितिको बैठकले राजविराज नगर क्षेत्रभित्र जारी गरेको निषेधाज्ञा कायम छ । समुदायमा कोरोना फैलिएको भन्दै ट्रयाकिङ र ट्रेसिङका आधारमा पीसीआर परीक्षण गर्दा संक्रमितको सङ्ख्या बढेर ४ सय ६२ पुगेको स्वास्थ्य कार्यालय सप्तरीका निमित्त प्रमुख दुनियालाल यादवले बताए । विष खाएर उपचार गराउन आएका सप्तरीको तिलाठी कोइलाडी गाउँपालिका२ का ५० वर्षीय पुरुषमा शुक्रबार कोरोना पोजिटिभ देखिएपछि गरिएको परीक्षणमा उनको परिवार र गाउँलेमा समेत संक्रमण देखिएको छ । राजविराजस्थित गजेन्द्रनारायण सिंह अस्पतालमा उपचाररत ५० वर्षीय पुरुषमा कोरोना संक्रमण पुष्टि भएपछि उनको परिवारका सदस्य र सम्पर्कमा आएका व्यक्तिको स्वाब संकलन गरी जाँच गर्दा परिवारका पाँचजना र सम्पर्कमा आएका गाउँकै एकजना संक्रमित पाइएको जिल्ला स्वास्थ्य कार्यालयले जनाएको छ । उनको परिवारका २२, २७, २९, ४० र ५१ वर्षीय पुरुष तथा सम्पर्कमा आएका वडा नम्बर ६ का २२ वर्षीय पुरुष पनि संक्रमित पाइएको स्वास्थ्य कार्यालयका निमित्त प्रमुख यादवले जानकारी दिए । भारतबाट आइ मृत्यु भएका कोरोना संक्रमित राजविराज६ का ७३ वर्षीय व्यापारीको सम्पर्कमा आएका थप दुईजनामा पनि संक्रमण देखिएको छ । राजविराज नगरपालिका ३ का २४ वर्षीय र वडा नम्बर ८ का २७ वर्षीय पुरुषमा कोरोना संक्रमण देखिएको हो । संक्रमित व्यक्तिको सम्पर्कमा आएका व्यक्तिको थप रिपोर्ट आउन बाँकी छ । गजेन्द्रनारायण सिंह अस्पतालको प्रयोगशालामा गरिएको परीक्षणअनुसार क्वारेन्टाइनमा रहेका ४ वर्षीय बालकसहित सातजना संक्रमित पनि थपिएका छन् । बलान बिहुल गाउँपालिका१ का २६ वर्षीय, वडा नम्बर२ का २० वर्षीय, वडा नम्बर३ का ४, १० र २० वर्षीय, वडा नम्बर४ का २३ र ३५ वर्षीय पुरुषमा कोरोना संक्रमण पुष्टि भएको स्वास्थ्य कार्यालयले जनाएको छ । सोमबार राती थपिएका यी १५ जना संक्रमितको स्वास्थ्य तथा जनासङ्ख्या मन्त्रालयले मंगलबार पुष्टि गर्ने तयारी गरेको छ । यसअघि सप्तरीमा आइतबार दिउँसो सातजना र राती पुनः १३ जनामा कोरोना संक्रमण पुष्टि भएको थियो ।"
ओखलढुंगाको हर्कपुरमा तीन जिल्लाको 'होल्डिङ सेन्टर' तयार,"ओखलढुंगा : ओखलढुंगाको हर्कपुरमा तीन जिल्लाका लागि 'होल्डिङ सेन्टर' तयार भएको छ । प्रदेश सरकारको सहयोगमा जिल्ला कमाण्ड पोष्टले सेन्टर तयार गरेको हो । विदेशबाट उद्धार गरेर ल्याएका नेपालीलाई सुरक्षित घर पठाउन तथा समस्या देखिएमा स्वास्थ्य परीक्षण तथा उपचारका लागि सहज होस् भनेर हर्कपुरमा होल्डिङ सेन्टर निर्माण गरिएको हो । यसअघि होल्डिङ सेन्टर सुनसरीको चतारामा थियो । विदेशबाट नेपाल आएका ओखलढुंगा, खोटाङ र सोलुका नागरिक काठमाण्डौंबाट चतारा पुगेर मात्रै आउनु पर्ने व्यवस्था थियो । यसले माथिल्लो सगरमाथाका नागरिकलाई दोहोरो समस्या भएको विषय उठेपछि प्रदेश सरकारको सहयोगमा तीन जिल्लाका नागरिकलाई घरसम्म पुर्याउन ५० शैयाको होल्डिङ सेन्टर सेवा दिने अवस्थामा तयार रहेको प्रमुख जिल्ला अधिकारी कृष्ण पौडेलले बताए । जिल्ला कमाण्ड पोष्टले सेन्टरको अनुगमन गरेर आवश्यक व्यवस्थापनको काम समेत बुधबारै गरेको छ । सुरक्षा निकायका प्रमुखहरु, सिद्धिचरण नगरपालिका, मानेभञ्ज्याङ गाउँपालिकाका प्रमुख, स्वास्थ्य प्रमुख, जिल्ला समन्वय समिति, रेडक्रस तथा कमाण्ड पोष्टका अन्य सदस्यहरुले अनुगमन गरेका थिए । हर्कपुरमा होल्डिङ सेन्टर बनाउन सांसद यज्ञराज सुनुवार, पूर्वाधार विकास राज्यमन्त्री अम्बीरबाबु गुरुङ लगायतले पहल गरेका थिए । पीसीआर गरेर मात्रै जिल्ला पठाउन माग यस्तै ओखलढुंगा, सोलुखुम्बु र खोटाङका सांसदहरूले हर्कपुर होल्डिङ सेन्टरलाई व्यवस्थित बनाउन स्वास्थ्यमन्त्रीसँग माग गरेका छन् । स्वास्थ्यमन्त्री भानुभक्त ढकालसँग भेट गर्दै सांसदले चतरा होल्डिङ सेन्टर अपाएक भएकाले हर्कपुर होल्डिङ सेन्टरलाई व्यवस्थित बनाएर सञ्चालन गर्न माग गरेका हुन् । बुधबार मन्त्री ढकाललाई भेट्न ओखलढुंगाका संघीय सांसद यज्ञराज सुनुवार, खोटाङका संघीय सांसद विशाल भट्टराई, सोलुखुम्बुका संघीय सांसद हेमकुमार राई, प्रदेश सांसद उत्तम बस्नेत, सोलुखुम्बुकै थुलुङ दूधकोशी गाउँपालिकाका अध्यक्ष असीम राईलगायतको टोली पुगेको थियो । उनीहरुले विदेशमै कोरोनाको पीसीआर नगरी आएको हकमा काठमाडौँमै पीसीआर गर्ने व्यवस्था गर्न समेत माग गरे । सांसदहरूको मागलाई स्वास्थ्यमन्त्री ढकालले हर्कपुर होल्डिङ सेन्टर व्यवस्थित बनाउने प्रतिबद्धता जनाएको सांसद सुनुवारले जनाए ।"
पोषणको पुरस्कार कुपोषितलाई सहयोग,"बाजुर : नेपाल पत्रकार महासंघ बाजुरा शाखाका अध्यक्ष पत्रकार प्रकाश सिंहले पोषण क्षेत्रबाट पाएको पुरस्कार रकम जिल्लाका विपन्न र कुपोषितलाई सहयोग गरेका छन् । गत वर्ष सिंहले नेपाली पत्रकारको अन्तर्राष्ट्रिय सञ्जाल (इन्जा) द्वारा स्थापित सामुदायिक पत्रकारिता पुरस्कारबाट पाएको ५ सय अमेरिकी डलर रकम विपन्न र असायलाई सहयोग गरेका छन् । हिमाल खबर पत्रिकामा कुपोषित बाजुरा शिर्षकमा समाचार प्रकाशन पछि सिंहले अन्तराष्ट्रिय सञ्जाल (इन्जा) पुरस्कार पाएका थिए । दि हिमालयन टाइम्स बाजुरा संवाददाताको रुपमा बाजुराबाट विगत लामो समयदेखि काम गर्दै आएका पत्रकार तथा समाज सेवी प्रकाश सिंहले जुन क्षेत्रबाट अवार्ड पाएका थिए, त्यही क्षेत्रमा सहयोग गर्ने घोषण गरेका थिए । अवार्ड पाएको बेला सिंहले अलपत्र परेका, कुपोषित तथा उपचार नपाएका बालबालिकालाई सहयोग गर्ने घोषण गरेका थिए । कुपोषणको शिकार भएका र उपचार नपाएका बाजुराका बालबालिकाको वास्तविकताबारे विभिन्न लेख रचना लेखेर उक्त पुरस्कार पाएका थिए । उनले पाएको रकम बुढिनन्दा नगरपालिका १ का पूर्वा दमाइको कुपोषित छोराको उपचारमा सहयोग गरेका छन् । कुपोषितले थलिएको उनका २ महिनाका छोरालाई कोल्टि प्राथमिक स्वास्थ्य केन्द्रमा उपचार असम्भव नभएपछि कोल्टि प्राथामिक स्वास्थ्य केन्द्रले रिफर गरेको थियो । पूर्वासँग छोरालाई उपचार गराउन जिल्ला अस्पताल ल्याउन रकम अभावपछि घर गएकी फर्किएकी थिइन। समाज सेवी सिंहले उक्त पूर्वाको समस्या थापा पाएपछि उनलाई सहयोग गरेका थिए । अहिले कुषोषित बच्चा ठिक भएर घर गइसकेको छ। त्यस्तै जगन्नाथ गाउँपालिका ५ मा पुल्ति रावलको बच्चा पाएको ४ घण्टामै मृत्यु भएको थियो । उनको शिशुसहित ४ नाबालक छोराछोरी अलपत्र परेका थिए।सिंहले उक्त नाबालक शिशुलाई दूध, अन्य भाइबहिनीलाई लुगाकपाडा र खाद्यान्न सहयोग गरेका थिए । त्यस्तै स्वामिकार्तिक खापर गाउँपालिका १ साप्पाटाकी बसन्ती लुहारको उपचार अभावमा मृत्यु भएको थियो । उनका नाबालक २ कुपोषित बच्चालाई सहयोग गरेका सिंहले पुल्ति रावल र बसन्तीका बालबालिकाको उद्वार गरी अहिले एसोएसको संरक्षणमा रहेका छन् । 'मैले पुरस्कार पाए भन्दा बढी रकम सहयोग गरेको छु,' सिंहले भने,' त्यो अवार्डको सबै रकम तीन परिवारका बालबालिकालाई सहयोग गरेको हुँ।' आफ्नो सानो रकमले ठूलो सहयोग नहोला तर कुपोषणको चपेटामा परेका केही बालबालिकालाई लिटो खुवाउन र हजार रुपैयाँ नपाएर उपचार अभावमा तड्पिइरहेका बालबालिकालाई सहयोग पुग्ने सिंहले बताए। पत्रकार महासंघ बाजुरा शाखाको अध्यक्ष समेत भएका सिंहले विगतमा पनि यस्तै पुरस्कारको रकम र पत्रकार महासंघको अध्यक्ष भएको विभिन्न कार्यक्रमको बैठक भत्ता पनि सामाजिक सेवामा खर्च गर्दै आइरहेका छन्।उनले ३ वर्षमा मात्र भत्ता वाफतको ५८ हजार ५ सय रकम असाहयलाई सहयोग गरेको बताए। यसअघि सिंहले बाजुराका ग्रामिण क्षेत्रका आर्थिक अभावमा उपचार नपाएर अलपत्र परेका १८ जना बिरामी र अन्य अलपत्र परेका असाहयका लागि सहयोगवापत संकलन भएको ६० लाख बढी रकम हस्तान्तरण गरिसकेका छन्।"
कोरोनाबाट स्याङ्जाका युवाको साउदीमा मृत्यु,"स्याङ्जा : रोजगारीका लागि साउदी अरब पुगेका गल्याङ्का ३४ वर्षीय रोशन श्रेष्ठको कोरोनाबाट मृत्यु भएको छ । गल्याङ् नगरपालिका ८ तिनदोवाटे घर भएका श्रेष्ठको उपचारका क्रममा अस्पतालमा मृत्यु भएको एनए मिडिया जनसम्पर्क निर्देशक बालकृष्ण पंगेनीले जानकारी दिए । कोरोना सङ्क्रमण देखिएपछि साउदी अरबको दम्मामस्थित सेन्ट्रल हस्पिटलमा भर्ना गरिएको हो। उपचारकै क्रममा ३५ दिनमा आइतबार उनको मृत्यु भएको बताइएको छ । उनी नेपालमा लकडाउन हुनुभन्दा एक दिन अघिमात्र साउदी अरब पुगेको निर्देशक पंगेनीले बताए ।श्रेष्ठका पत्नी, आमा र एकजना भाइ छन् । पत्नीसहित साउदी बस्दै आएका श्रेष्ठले पछिल्लो पटक पत्नीलाई काठमाडौंमा बस्ने व्यवस्थापन मिलाएर आफूमात्र ५ महिनाअघि साउदी उडेका थिए ।"
"पहिरोले घर बगाउँदा दुईको मृत्यु, चारजनाको उद्धार","रुकुम : रुकुम पश्चिममा पहिरोले घर बगाउँदा दुईजनाको मृत्यु भएको छ । जिल्लाको बाँफिकोट गाउँपालिका९ स्यालामा मंगलबार बिहान घरमाथिबाट पहिरो आउँदा दुई युवाको मृत्यु भएको प्रहरीले जानकारी दिएको छ । सोमबार रातभर परेको अविरल वर्षापछि आएको पहिरोले स्थानीय जसवीर कामीको घर बगाएको हो । पहिरोले घर बगाउँदा जसबीरका २२ वर्षीय छोरा नवीन विक र छिमेकीका १६ वर्षीय छोरा बलबहादुर सुनारको मृत्यु भएको जिल्ला प्रहरी कार्यालय रुकुम पश्चिमका प्रमुख डिएसपी ठगबहादुर केसीले जानकारी दिए । पहिरोले घर बगाएको ५ घण्टा पछि नवीन र बलबहादुरको शव भेटिएको थियो । उक्त घटनामा अन्य ४ जनाको उद्धार गरिएको डिएसपी केसीले जानकारी दिए । जसवीरकी पत्नी ६० वर्षीया झुपी कामी, बुहारी २२ वर्षीया व्युझना कामी, नातिनी ५ वर्षीया कोपिला कामी र ३ वर्षीया रितु कामीको उद्धार गरिएको थियो । घरभन्दा १० मिटरमाथिबाट आएको पहिराले उक्त घर झण्डै डेढ सय मिटर तल रहेको किमाना खोलामा पुर्याएको छ । घरको माथिल्लो तलामा सुतेकालाई प्रहरी र स्थानीयले जीवितै उद्धार गरेका थिए भने तल्लो तलामा सुतेका नवीन र बलबहादुर घरसँगै बगेका थिए।"
पहिरोले बगाउँदा एकजनाको मृत्यु,"तानसेन : पाल्पामा पहिरोसहितको भलले बगाउँदा एकजनाको मृत्यु भएको छ । मृत्यु हुनेमा रम्भा गाउँपालिका १ हुगी अर्सदीका ३० वर्षीय दिनेश अर्याल रहेको जिल्ला प्रहरी कार्यालय पाल्पाले जनाएको छ । सोमबार राती १ बजेतिर आफ्नै खेतमा पानी हेर्न जाने क्रममा भलले बगाउँदा अर्यालको मृत्यु भएको प्रहरीले जनाएको छ । अर्यालको शव १० मिटर तल भेटिएको प्रहरीले जनाएको छ । एक महिनाअघि मात्र वडा नं १ हुगीमै एक महिलाको खोलाले बगाएर मृत्यु भएको थियो । लगातार वर्षाको कारण सिद्धार्थ राजमार्गको पाल्पा बुटवल सडक अवरुद्ध भएको छ । सडकखण्डको तानसेन नगरपालिका ८ गौडेपुल, तिनाउँ गाउँपालिकाको ३ सिद्धवावा क्षेत्र, पानी मिल क्षेत्र, पाल्पा पोखरा सडखकण्डको राम्दी क्षेत्रमा पहिरो गएपछि सडक अवरुद्ध भएको हो । पहिरो पन्छाउन डिभिजन सडक कार्यालय पाल्पाको डोजर स्काभेट प्रयोग गरिए पनि वर्षा नरोकिँदा पन्छाउन कठिनाइ भएको जिल्ला प्रहरी कार्यालय पाल्पाका सूचना अधिकारी मदन गिरीले बताए । पाल्पाको सिद्धवावा ड्याम क्षेत्रमा ठूलो ढुंगासहितको पहिरो खसेकाले पन्छाउन केही समय लाग्ने प्रहरीले जनाएको छ । लगातार वर्षा भइरहेकाले अवरुद्ध सडक सूचारु नहुँदासम्म यात्रा नगर्न र सवारी साधन संचालन नर्गन जिल्ला प्रशासन कार्यालय पाल्पाले अनुरोध गरेको छ ।"
सावधान ! मास्क नलगाउँदा कारबाहीमा परिएला,डडेल्धुरा : जिल्ला सदरमुकाम बागबजार क्षेत्रमा मास्कको प्रयोग नगरी हिँडडुल गर्नेलाई प्रहरीले कारबाही गर्न थालेको छ। पहिलो पटकका लागि कारबाहीमा परेकालाई एक सय रुपैयाँ जरिवाना गरेको छ । प्रहरीले मास्क प्रयोग नगर्ने १९ जनालाई सोमबार कारबाही गरेको हो । मंगलबार पनि मास्कबिना सदरमुकाम आउने र जथाभावी घुम्ने मानिसलाई कारबाही गरिएको प्रहरीले जनाएके छ । उनीहरुलाई पहिलो पटक एक सय रुपैयाँका दरले जरिवाना गरी सम्झाइ बुझाइ गरी छोडिएको प्रहरी सहायक निरीक्षक चन्द्र धामीले बताए ।जरिवानावाफत गरिएको कारबाहीबाट एक हजार नौ सय रुपैयाँ राजश्व संकलन भएको प्रहरी सहायक निरीक्षक धामीले बताए । लकडाउन खुले पनि कोरोना भाइरसको जोखिम भने कम भएको छैन । कोरोना भाइरस संक्रमणबाट जोगिन सरकारले मास्कको प्रयोग अनिवार्य गरेको छ । जिल्ला सदरमुकाममा मास्कबिनाका सवारी चालक र स्थानीयलाई कारबाही गरेको प्रहरीले जनाएको छ । कोभिड१९ को सङ्क्रमण फैलिन नदिन सरकारले अत्यावश्यक काममा सवारी साधन वा पैदल हिँड्दा अनिवार्यरूपमा मास्क लगाउन र सामाजिक दूरी कायम गर्न आग्रह गरेको छ ।
बाढीले बगाउँदा एकै परिवारका ३ जना घाइते,"भोजपुर : अविरल वर्षासँगै आएको बाढीले घर बगाउँदा एकै परिवारका ३ जना घाइते भएका छन्। बाढीले षडानन्द नगरपालिका ४, मूलपानी घर भइ वडा नं २, कुदाककाउलेको कुदामपछारमा बस्दै आएका अमृत घले, उनकी श्रीमती अनिषा घले र १८ महिने छोरीलाई बगाएको थियो। मंगलबार बिहान करिब ६ बजेतिर स्थानीय चिर्खुवा खोलामा आएको बाढीले खोला नजिकै रहेको अमृत घलेको पसलसहित एकतले घर बगाएको थियो। बाढीले अमृतका श्रीमती र छोरीलाई बगाएको थियो। घाइते तीनै जनालाई उपचारका लागि दिङला ल्याइएको जिल्ला प्रहरी कार्यालयले जनाएको छ।"
बेहोस अवस्थामा भेटिएका वृद्धको मृत्यु,विराटनगर : मोरङको बेलबारी नगरपालिका९ डाँगीहाटमा सवारी साधनको ठक्करबाट एक वृद्धको मृत्यु भएको छ । पूर्वपश्चिम राजमार्गमा सोमबार साँझ ७:३० बजेतिर भएको दुर्घटनामा बेलबारी९ का ८२ वर्षीय काँशीराम श्रेष्ठको मृत्यु भएको हो । घटनास्थलमा घाइते अवस्थामा फेला परेका वृद्धलाई प्रहरीले उपचारका लागि धरानस्थित वीपी कोइराला स्वास्थ्य विज्ञान प्रतिष्ठान लगेको थियो। त्यहाँ चिकित्सकले मृत घोषित गरेका थिए । तर हालसम्म दुर्घटना गराउने सवारी साधनको पहिचान हुन सकेको छैन । दुर्घटना गराएर फरार रहेका कारण सवारी साधनको पहिचान हुन नसकेको र घटनाको अनुसन्धान थालेर खोजी तीव्र बनाइएको इलाका प्रहरी कार्यालय बेलबारीका प्रहरी निरीक्षक ऋषिराज ढकालले बताए । घटना भएका बेला साँझ परिसकेको र भीषण वर्षा भइरहेका कारण दुर्घटना गराउने सवारीको पहिचान तत्काल हुन नसकेको प्रहरीको भनाइ छ । प्रनि ढकालले वृद्धलाई अचेत अवस्थामा फेला पारिएको स्थानमा ब्रेक लगाएको डाम रहेका कारण सवारी साधनकै ठक्करले दुर्घटना भएको निस्कर्षमा पुगिएको बताए । घटनास्थल सशस्त्र प्रहरी बलको वेश क्याम्पबाट लगभग दुई सय मिटर पूर्वमा पर्छ । शव पोस्टमार्टमका लागि धरानमै राखिएको छ ।
एम्बुलेन्स दुर्घटना,बैतडी : बैतडीको दोगडाकेदार गाउँपालिकाको एम्बुलेन्स सोमबार राती दुर्घटनामा परेको छ । डिलाशैनी गाउँपालिकाको गण्न्नामा बिरामी छोडेर गाउँपालिकातर्फ आउँदै गरेको एम्बुलेन्स महकाली लोकमार्गको सतबाँझ गोकुलेश्वर सडकखण्डको दोगडाकेदार गाउँपालिका ५ चम्तडी भन्ने ठाउँमा दुर्घटनामा परेको प्रहरीले जनाएको छ । नाअ ९८८ नम्बरको एम्बुलेन्स सडकबाट करीब २ सय मिटर तल खसेको जिल्ला प्रहरी कार्यालयका प्रवक्ता प्रहरी निरीक्षक किसन चन्दले जानकारी दिए। एम्बुलेन्समा चालक मात्रै रहेका र उनी सकुशल रहेका प्रहरीले जनाएको छ । दुर्घटनामा परेको एम्बुलेन्स पूर्ण रुपमा क्षतिग्रस्त भएको छ भने दुर्घटनाको कारण भने खुल्न नसकेको प्रहरीले जनाएको छ।
कोरोना संक्रमित रिपोर्ट लिन आफै पुगेपछि,विराटनगर : विराटनगर महानगरपालिकाका कर्मचारी मंगलबार दिउँसो आआफ्नै काममा व्यस्त थिए। महानगरको जनस्वास्थ्य महाशाखामा कार्यरत रहेकाहरु पनि काम गरिरहेका थिए। त्यत्तिकैमा एक पुरुष कार्यालयमा प्रवेश गरेर सरासर महाशाखामा पुगे। कर्मचारीले सोधीखोजी गर्दा ती पुरुषले कोरोना संक्रमण भएनभएको पत्ता लगाउन परीक्षणका लागि आफूले स्वाब परीक्षण गर्न दिएकाले रिपोर्टका बारेमा बुझ्न आएको बताए। स्वाब परीक्षण गरेकाहरुको विवरण हेर्ने क्रममा महाशाखाका कर्मचारी झस्किए। ती पुरुषको रिपोर्ट पोजिटिभ आएको पाइयो। संक्रमित व्यक्ति रिपोर्ट लिन आफैं कार्यालयभित्र छिरेको पाइएपछि महानगरका कर्मचारीबीच भागदौड मच्चियो। धेरै बेरसम्म खैलाबैला भयो। संक्रमण अरुमा पनि फैलन सक्ने भन्दै कर्मचारी त्रसित बने। मंगलबार संक्रमण पुष्टि भएका उनी आफूलाई संक्रमण छ भन्ने थाहा नपाएकैले दिउँसो महानगरमा छिरेको पाइएको छ। उनी दिउँसो करिब १ बजे विराटनगर बजार हुँदै रिपोर्ट लिन महानगर पुगेका थिए। महानगरपालिका स्रोतका अनुसार कोरोनाको रिपोर्ट लिन आउने व्यक्ति गत मंगलबार कोरोना संक्रमण पुष्टि भएका विराट नर्सिङ होम एवं विराटनगर अस्पताल प्रालिका वरिष्ठ चिकित्सकको घरका कामदार हुन्। चिकित्सकबाटै कामदारमा पनि संक्रमण फैलिएको हुन सक्ने महानगरको अनुमान छ। महानगरका जनस्वास्थ्य निरीक्षक हैदर अलीले आफै रिपोर्ट लिन आएका संक्रमित पुरुषलाई उपचारका लागि कोभिड१९ अस्पतालमा भर्ना गर्न पठाइएको बताए। उनले महानगरलाई 'डिसइन्फेक्ट' सेनिटाइज गर्ने काम भइरहेको जनाए। संक्रमित व्यक्ति एक्कासी कार्यालयमा छिरेपछि महानगरभित्र रहेकाहरुको भागाभाग भएको अलीले बताए।
निकुञ्ज र नगरपालिकाको द्वन्द्वले सुकुम्वासीको बिचल्ली,"चितवन : पुस्तौँदेखि सुकुम्वासी जीवन बिताएका भागीराम चेपाङले नयाँ घर पाए। चितवन राष्ट्रिय निकुञ्जभित्रको कुसुम खोलामा बस्दै आएका उनको लालपुर्जा सहितको जग्गा र त्यसमा घर पाउने कुराले खुसीको सीमा रहेन। पटक पटक बस्ती खाली गराउन निकुञ्जले दिएको दबाब थेग्न नसकेका उनी ढुक्कको जीवन गुजार्न ठिक मानेर वर्षौंदेखि बस्दै आएको थलो छोड्न राजी भए। माडी नगरपालिका ९ स्थित राईगाउँमा उनले पक्की दुई कोठे घर पाएका छन्। उनले घर त पाए तर खुसी पाएनन्। बस्तीमा बिजुलीको पोल र तार भए पनि बस्ती अँध्यारो छ। खानेपानीको सुविधा छैनन्। संरक्षित क्षेत्रभित्र घर निर्माण गरेको भन्दै निकुञ्जले रोक लगाएको छ। बिजुली, खानेपानी लगायतका काम अघि बढ्न नसक्दा सुकुम्वासी परिवारको दैनिकी कष्टकर बनेको छ। थातथलो छोडेर आएका उनीहरूको बिचल्ली भएको छ। घर त पायौं खुसी छौं तर न पानी न बिजुली, हाम्रोमा विकास रोकिएको छ, भागीरामले भने, यहाँ पनि बस्न पाइन्नँ भन्छन्, हाम्रो त बिचल्ली भएको छ। माडीको कुसुमखोलाका सुकुम्वासीको खुसीको सीमा रहेन। पुस्तौंदेखिको सुकुम्वासी परिवारलाई माडी नगरपालिकाले घर बनाइदिने आश्वासनले खुसी भए। बस्ती छोडेर आएको झन्डै डेढ वर्ष भयो। अहिले उनीहरूसँग न लालपुर्जा छ न ओत लाग्ने घर नै। अहिले बसिरहेको स्थानमा विवाद सुरु भएपछि उनीहरूको उठिवास भएको छ। पुरानो बस्ती छोडेर आएकाहरू पछुताउन लागेका छन्। बस्तीको टुंगो नलाग्दा उनीहरू बिचल्लीमा परेका हुन्। राईटोलमा खरको छानामा बस्दै आएकी सन्चमाया चेपाङको घर बनाउने पालो थियो। तर निर्माण हुन सकेन। उनले भनिन्, नयाँ घरमा बस्न पाए हुन्थ्यो भन्ने लाको छ। दुई घण्टा हिँडेर पानी लिन जानुपर्ने बाध्यता छ। बाढी, पहिरोको चेपेटामा परेर आ श्रय खोज्दै २०४८ सालदेखि कुसुम खोलामा बसेका थिए। जहाँ १ सय ६० चेपाङका घर थिए। अहिले ११ घरधुरी छन्। उनीहरूमध्ये केहीको घर परुई, खरिकुनातिर पनि छन्। निकुञ्जले हात्ती लगाएर यही ३ गते २ घर भत्काएर आगजनी गरेको थियो। हात्तीले केही मचान र गोठ भत्काएको थियो। अन्य घरधुरी जनप्रतिनिधिको आश्वासन पछि माडीठोरी हुलाकी सडक आसपासका ऐलानी तथा सार्वजनिक जग्गामा बसाई सरे। २०७४ सालको बाढीपछि बस्ती झर्ने क्रम सुरु भएको थियो। बस्ती बसालेको स्थानमा निकुञ्जले संरचना विकासको काम रोकेको हो। कुसुम खोलाबाट एकै गाउँमा बसेका चेपाङहरू अहिले विभिन्न स्थानमा छरिएर बसेका छन्। माडी९ मा पर्ने कुसुम खोलाबाट प्याउली, राइटोल, स्कुल डाँडा, खरिकुना, ८ को शिवद्वार, इन्द्रबस्ती, ७ को परुईमा सरे। जनप्रतिनिधिले घर बनाइदिने आश देखाउँदै बस्तीबाट निकालेको चेपाङले बताए। राईटोल, स्कुल डाँडा, खरिकुना अयोध्यापुरी मध्यवर्ती उपभोक्ता समितिअन्तर्गत टम्टा अनार सामुदायिक वन क्षेत्रमा पर्छ। परुई क्षेत्र पनि परुई नदी किनार र सामुदायिक वन क्षेत्रमा पर्छ। नगरपालिकाले अस्थायी पुर्जाबिनै पक्की घर बनाउन लागेको थियो। राई गाउँका ४५ घरमध्ये २८ घर बनेको छ। त्यसैनजिकै स्कुल डाँडामा २६ परिवार बस्छन्। यीमध्ये १३ घर निर्माणको चरणमै काम रोकिएको छ। उनीहरू जस्ता छाउन नपाउँदा बस्न पाएका छैनन्। नगरपालिकाले चेपाङ जनता आवास कार्यक्रमअन्तर्गत घर निर्माण गर्न लागेको हो। त्यति नै बजेटमा परुई खोलामा पनि निर्माण गर्ने योजना हो। परुई खोलाको किनारमा करिब ५० घरधुरी छ। वर्षात्को बेला खोलाको बाढीको डरले त्रसित भएका थिए। खोलाको बगर भए पनि उनीहरूले ढुक्कले बस्न पाएका छैनन्। जग्गा र घर पाइन्छ भनेर आयौं तर उल्टै विचल्लीमा पर्यौं, कुसुमखोलाका विष्णुहरी प्रजा भन्छन्, घर न घाटको भइयो। निकुञ्जका अधिकारीका अनुसार नेपाल सरकारको मन्त्रिपरिषद्को निर्णयबिना केही गर्न मिल्दैन। माडीका मेयर ठाकुर ढकालले स्थानीय सरकार सञ्चालन ऐन २०७४ अनुसार जग्गाको ब्यवस्थापन, संरक्षण र सम्वद्र्धनको अधिकार भएकाले समन्वय गर्न नपर्ने बताए। राष्ट्रिय निकुञ्ज तथा वन्यजन्तु संरक्षण ऐन २०२९ मध्यवर्ती क्षेत्र व्यवस्थापन नियमावली २०५२ अनुसार मध्यवर्ती क्षेत्रभित्र आफ्नो हक नपुग्ने कुनै पनि जंगल, खोलाको बगर, ऐलानी पर्ति जग्गामा निकुञ्जको पूर्वस्वीकृति बिना केही गर्न पाइँदैन। तीन दशकदेखि बस्दै आएको सुकुम्वासीे २०७५ पुसमा बस्ती छोड्न सुरु गरेका हुन्। पुरानो बस्तीमा फर्किन लागेपछि निकुञ्जले तिनलाई हटायो। निकुञ्जले दुईवटा झुपडी र बाली कुर्न बनाएको छाप्रो फालिदिएको हो। माडी नगरपालिकाले हरेकलाई पाँच कठ्ठा जग्गा दिने आश्वासन दिएको थियो। एक कठ्ठा जग्गा मात्रै पाउने कुराले उनीहरू दुःखित बने। उनले भने, नगरपालिकाले काम गर्दा निकुञ्जले बिनाआधार काम रोकेको हो, अब सुरु गर्छौं। नगरपालिकाले ऐनविपरीत जबरजस्ती काम गरेको निकुञ्जको आरोप छ। पूर्वप्रधानमन्त्री तथा नेकपा अध्यक्ष प्रचण्डको माडी निर्वाचन क्षेत्र भएकाले उसबेला चुनावी सभामा बाँदरझुलाका सुकुमवासीलाई कम्तिमा ५ कठ्ठा जग्गा र अन्य सुविधा बिना नसारिने आश्वासन बाँडेका थिए।"
पहिरोले घर पुरिँदा तीन बालकको मृत्यु,"बागलुङ : गएरातिको अविरल वर्षासँगै गएको पहिरोले घर पुरिँदा जिल्लाको पश्चिम तमानखोलामा दुई बालकको मृत्यु भएको छ। जिल्लाको तमानखोला गाउँपालिका२ खोलेसबाङका पानबहादुर विकको घर माथिबाट आएको पहिरोले घर पुरिँदा उनका १३ वर्षीय छोरा खिमबहादुर विक र १२ वर्षीया छोरी रिता विकको ज्यान गएको हो। पानबहादुर हाल विदेशमा छन् । उनका श्रीमती होमकुमारी विकको घाइते अवस्थामा उद्वार गरिएको तमानखोला गाउँपालिकाका अध्यक्ष जोकलाल बुढाले जानकारी दिए । दुई छोराछोरी एक कोठामा सुतेका रहेछन्, उनीहरु दुवैले ज्यान गुमाएका छन्, अध्यक्ष बुढाले भने, आमा चाही अर्को कोठामा भएकाले घाइते अवस्थामा उद्वार गरिएको छ। बुर्तिबाङ प्राथमिक स्वास्थ्य केन्द्रबाट स्वास्थ्यकर्मीको टोली घटनास्थल पुगेको छ । यसैगरी, जिल्लाको निसीखोला गाउँपालिका१ मा पहिरोले घर भत्किदा ५ वर्षीय समीर परियारको मृत्यु भएको जिल्ला प्रहरी कार्यालयका प्रहरी नायब उपरीक्षक तथा सूचना अधिकारी प्रहरी नायब उपरीक्षक राजेन्द्र रेग्मीले बताए।"
दार्चुलामा पहिरोले घर पुर्दा दुई जना बेपत्ता,दार्चुला : जिल्लाको दुहु गाउँपालिका वडा नं ३ को सल्लेखेतीमा मंगलबार बिहान करिब ५ बजे तिर घरमा पहिरो खस्दा एकै परिवारका दुई जना बेपत्ता भएका छन् । बेपत्ता हुनेमा सल्लेखेतीका ५० वर्षीय राम दत्त जोशी र श्रीमती ४५ वर्षीया रहेको जिल्ला प्रहरी कार्यालय दार्चुलाका सूचना अधिकारी सुरेन्द्र प्रसाद जोशीले जानकारी दिए । उनका अनुसार प्रहरीको टोली बिहानै घटनास्थलमा पुगेर उद्धार कार्य गरिरहेको छ । सो पहिरो मा परि १ भैंसी र ४ बाख्रा पनि पुरीएका छन् । घटनाको थप विवरण आउन बाँकी रहेको जिल्ला प्रहरी कार्यालय दार्चुलाले जनाएको छ ।
अब पशुपतिमा उच्च सुरक्षा,"काठमाडौं : पाशुपत क्षेत्रमा मानवीय खतरा एवं आपराधिक गतिविधि शून्य बनाउन पशुपति क्षेत्र विकास कोषले नयाँ सुरक्षा रणनीति तय गरेको छ। पाकेटमारी, झैंझगडा, भागदौड, ठगी, मादक पदार्थ सेवन तथा बिक्रीवितरणदेखि प्राकृतिक प्रकोपसम्म लक्ष्य गरी नयाँ रणनीति अपनाउन लागिएको कोषले जनाएको छ। विश्वका करिब १ अरब हिन्दूको आस्थाको केन्द्र एवं विश्व सम्पदा सूचीमा सूचीकृत पाशुपत क्षेत्रमा उच्च सुरक्षा अपनाउनुपर्ने अवस्था देखिएको ठहर कोषले गरेको छ। कोषका कोषाध्यक्ष डा मिलनकुमार थापाले अब नेपाल प्रहरी, नेपाली सेना, सशस्त्र प्रहरी, पर्यटक प्रहरी, ट्राफिक प्रहरी र स्वयंसेवकसम्म परिचालन हुने जानकारी दिए। एक दशकदेखि कोषका सुरक्षागार्डसमेत परिचालित छन्। नेपाल प्रहरी र सशस्त्रको टोलीसमेत परिचालित थिए। उनका अनुसार पशुपतिनाथ मन्दिर र परिसरका सम्पत्ति तथा सम्पदा, कोषको सम्पत्ति, पाशुपत क्षेत्रका सम्पदा, अन्य सबै प्रकृतिका सम्पत्तिलगायतको सुरक्षामा बढी केन्द्रित गरिनेछ। कोषले तयार पारेको दोस्रो गुरुयोजनाअन्तर्गतको सुरक्षा संयन्त्र व्यवस्था प्रणाली सुधार कार्यदलमा संयोजक डा थापा, प्रहरी प्रधान कार्यालयका प्रहरी नायब उपरीक्षक भुवनेश्वर तिवारी, प्रहरी नायब निरीक्षक गोविन्दबहादुर प्रधान, प्रहरी नायब निरीक्षक लालकाजी खड्का र पूर्वप्रहरी निरीक्षक मनीष मल्ल छन्। थापाका अनुसार पशुपति, गुह्येश्वरीजस्ता विशेष मन्दिर प्रवेशद्वारमा वाकथ्रु गेट र मेटल डिटेक्टर, पशुपति, गुह्येश्वरी, मृगस्थली, विश्वरुपा, भुवनेश्वरी, जयबागेश्वरी, गौरीघाट भण्डारखाल, देवउद्यान, आर्यघाट, भष्मेश्वर घाट, १५ शिवालय र राम मन्दिरलगायत स्थानमा सीसीटीभी जडान गरिनेछ। मन्दिर परिसर र ठूला सत्तलमा अग्निनियन्त्रक, पाशुपत क्षेत्रका खुला स्मारक र विशेष संवेदनशील ठाउँमा बिजुलीबत्ती, पाशुपत क्षेत्रमा कार्यरत सुरक्षाकर्मीलाई आपत्कालीन सूचना प्रवाह गर्न साइरन आदिको व्यवस्था गर्न लागिएको छ। सुरक्षा रणनीतिमा कोषले भीआईपी अट्र्याक्टदेखि प्राइज फाइटिङ, सिमुलेसन एक्सरसाइजजस्ता कुरामा केन्द्रित गरेको छ। गस्ती, विशेष, अस्थायी, स्थायी, चाडपर्व, विशिष्ट व्यक्तिको आगमन, आपत्कालीन आदि विभिन्न प्रकारका सुरक्षा हुनेछन्। कोषका सदस्यसचिव डा प्रदीप ढकालले प्रत्येक वर्ष सुरक्षा अद्यावधिक गरी सुरक्षा रणनीति तय गरिने जानकारी दिए। पाशुपत क्षेत्रभित्र २४ घण्टे सुरक्षाका उपाय अपनाइनेछ, उनले भने, पाशुपत क्षेत्रवरपर हुने मुख्य अपराधको पहिचानपछि सम्बन्धित प्रहरी युनिटसँग समन्वय नियन्त्रण गर्नेछौं। कोषले भौतिक संरचनाको तत्कालीन र दिर्घकालीन सुरक्षा व्यवस्थाको खाका तयार पार्ने भएको छ। निषेध र चेतावनी दिइएका स्थान तोक्ने र त्यहाँ पनि सूचना बोर्ड राखिनेछ। कोषले पाशुपत क्षेत्रका पशुपति, गुह्येश्वरी, भुवनेश्वरी, जयबागेश्वरी विश्वरूपा मन्दिर र आसपास, मृगस्थली, भण्डारेश्वर, क्रियापुत्री, देवउद्यान र वनकाली आदि क्षेत्र सुरक्षाका दृष्टिले विशेष संवेदनशील देखिएको जनाएको छ। भक्तजनका लागि आवश्यक सबै प्रकारका सूचना र सम्पर्कका लागि विभिन्न स्थानमा सूचना बोर्ड राखिने छ। पशुपतिनाथ प्रवेश गर्ने सबै द्वारमा पशुपतिको चित्र झल्किने डिस्प्लेसहित सूचना, दाहसंस्कार र क्रियापुत्री घर आदिको बुकिङ, खाली भएको जानकारी दिइनेछ। प्रवेश गर्ने र निस्कने प्रणाली वैज्ञानिक विधिबाट व्यवस्थित गरिनेछ। विद्यमान र भविष्यमा थपिन सक्ने सुरक्षा चुनौतीलाई आधुनिक, वैज्ञानिक र प्रभावकारी बनाउन नयाँ सुरक्षा व्यवस्था गर्न लागेको कोषको भनाइ छ।"
