शीर्षक,विवरण
सबै शक्ति उद्धार र राहतमा लगाऔं,"निरन्तरको वर्षाले तराईका लाखौं हेक्टर जमिन डुबानमा परेका छन्। पहाडी भेगमा बाढी र पहिरोले थुपै्र जनधनको क्षति भएको छ। कोशी, गण्डकी लगायतका नदीको वहाब निरन्तर बढिरहेकाले खतराको सम्भावना अझै टरेको छैन। बाढी र पहिरोका कारण राजधानीसँग जोडिने मुख्य राजमार्ग बन्द छन्। कतिपय जिल्लामा एक गाउँबाट अर्को गाउँसँगको सम्पर्क पनि टुटेको छ। बाटो नहुँदा उद्धारमा समेत कठिनाइ भएको छ। कोरोनाको महाविपत्तिसँगै जीवन गुजारा गरिरहेकाहरू अर्को प्राकृतिक प्रकोपसँग जुध्न बाध्य छन्। नागरिक एकपछि अर्को विपत्तिको सामना गर्न विवश भए पनि सरकारले उद्धार र राहतमा भने पर्याप्त जनशक्ति परिचालन गर्न सकेको छैन। यस्तो समयमा राज्यले कुन ठाउँमा कति नागरिकले ज्यान गुमाए र कति भौतिक संरचना क्षति भयो भन्ने विषयमा तथ्यांक संकलनमा मात्रै ध्यान केन्द्रित गर्नुहुँदैन। तत्कालका लागि उद्धार र राहतमा राज्यले आफ्नो सम्पूर्ण शक्ति परिचालन गर्नुपर्छ। घरबारविहीन भएकालाई तत्काल अस्थायी बसोबासको प्रबन्ध गरिदिनुपर्छ। घाइतेको उद्धार गरेर प्रभावकारी उपचारको व्यवस्था गर्नुपर्छ। जोखिममा रहेका वस्ती सुरक्षित स्थानमा सारेर दीर्घकालीन र अल्पकालीन सुरक्षाको उपाय अपनाउनुपर्छ। बाढीपहिरोका कारण सडक यातायात अवरुद्ध हुँदा अस्पताललगायत अत्यावश्यक काममा लामो दूरीको यात्रा गर्नुपर्ने मानिसलाई समस्या भएको छ। थुपै्र सडक र पुलमा धेरै क्षति भएको छ। राजमार्ग, सहायक राजमार्ग, पुल, रणनीतिक र ग्रामीण सडकसमेत अवरुद्ध छ। तसर्थ, राहत र उद्धारसँगै भत्किएका सडक निर्माणकार्यलाई पनि तीव्रता दिनुपर्छ। घाइते छट्पट्टिएर मर्नुपर्ने अवस्था आउन दिनुहुँदैन। सडक अवरुद्ध भएर सवारी आवतजावतमा समस्या भएको ठाउँमा हेलिकोप्टर तयारी अवस्थामा राखेर भए पनि उपचारको प्रबन्ध गर्नुपर्छ। नेपालका भूभागमा बाढी र पहिरो नियमित आकस्मिकताजस्तै भइसकेको छ। मुसलधारे वर्षा हुनु, खोला तथा नदी बढ्नु र पहिरो जानु मनसुनको सामान्य नियम हो। यो प्रकृतिको प्रक्रिया पनि हो। नेपाल प्राकृतिक प्रकोपको हिसाबले विश्वको २० औं मुलुकभित्र पर्छ भनिन्छ। तर, कतिपय भूभाग हरेक प्रकारको विपत्तिको जोखिममा छ भन्ने जान्दाजान्दै पनि रोकथामका लागि पूर्व तयारी गर्न सकिएको छैन। कतिपय वस्तीमा खोला पस्ने खतरा छ भन्ने थाहा पाएर पनि नागरिकलाई सुरक्षित स्थानमा सार्न सकिएको छैन। भौगोलिक अध्ययनविना नै मनपरि स्थानीय सरकारबाट विकासका नाममा जथाभावी डोजर चलाउँदा यस्ता विपत्तिका प्रकोप बढिरहेका छन्। यसलाई प्राकृतिकभन्दा पनि मानवीय क्रियाकलापबाट निम्तिएको प्रकोप ठानेर नियन्त्रणको प्रयास गर्नुपर्छ। ग्रामीण भेगमा बाटो विस्तारको नाममा रूखविरुवा कटान गर्ने तथा डाँडा भत्काउनुअघि पर्याप्त अध्ययन गर्नुपर्छ। सहरी भूभागमा खोलाको वहाब क्षेत्रलाई छेकबार लगाएर भौतिक संरचना बनाउनुअघि पनि गहिरो अध्ययन गर्नुपर्छ। यस्तो ठाउँमा संरचना बनाउँदा त्यस्ता खोलाको प्रभाव र अवस्था तत्कालका लागि मात्र अध्ययन गरेर हुँदैन, विगतमा यसको प्रभाव कस्तो थियो र भविष्यमा निम्त्याउन सक्ने खतराबारे पनि विश्लेषण गर्नुपर्छ। भविष्यमा यस्तै प्रकोप दोहोरिन नदिन के गर्न सकिन्छ भन्ने विषयमा केन्द्रदेखि स्थानीय सरकारले समेत गम्भीर चासो दिनुपर्छ। राजनीतिक भागबण्डाका लागि दिनरात बैठकमा सक्रिय हुने दलका नेताले नागरिकका पिरमर्का र समस्यामा किन चासो दिँदैनन् ? केन्द्रदेखि स्थानीय तहसम्म रहेका कार्यकर्तालाई बाढी र पहिरोपीडितको उद्धारमा खटाउनुपर्छ। सरकारको समर्थन र विरोधमा सहरकेन्द्रित आन्दोलनमा रमाउनुभन्दा उद्धारमा खटिने हो भने विपत्तिमा परेकाले थोरै भने पनि राहत महसुस गर्न सक्छन्। बाढी आयो वा पहिरो खसेपछि भएको धनजनको क्षति अवलोकनमा गएर औपचारिकता मात्रै पूरा गर्ने मानसिकताबाट सरकारी र गैरसरकारी अधिकारी माथि उठ्नुपर्छ। नागरिक पनि प्राकृतिक प्रकोप र यसको प्रभावबारे जानकार हुनु आवश्यक छ।"
लगानी कोष सञ्चालन तयारी,"काठमाडौं : नेपाल धितोपत्र बोर्डले इक्विटी क्यापिटल, भेन्चर क्यापिटल र हेज फन्डजस्ता विशिष्टीकृत लगानी कोष सञ्चालन प्रक्रिया सुरु गरेको छ। विनिमय जोखिम बहन गर्ने हेज फन्ड सञ्चालन गर्ने कार्यविधि तयार नभए पनि अरु खालका कम्पनी सञ्चालनमा भने अन्तिम तयारी भइरहेको बोर्डका अध्यक्ष भीष्मराज ढुंगानाले जानकारी दिए। अहिले नेपालमा कतिपय इन्भेस्टमेन्ट कम्पनीले यस खाले काम गरिरहेका छन्। काम भइरहेको छ तर उनीहरू धितोपत्र बोर्डको नियमन दायरामा आएका छैनन्, अध्यक्ष ढुंगानाले भने, विशिष्टीकृत लगानी कोषको नियमावली स्वीकृत भइसकेको छ। अब हामी त्यस्ता कम्पनीलाई नियमन दायरामा ल्याउँछौं। अहिले कोभिड १९ का कारण धेरैजसो साना व्यावसायिक प्रतिष्ठानमा पुँजी अभाव भएर समस्या परेको छ। निजी क्षेत्रबाट सञ्चालन हुने इक्विटी फन्डले पुँजीको समस्या भएका त्यस्ता संस्थामा सेयर लगानी गरेर उद्घार गर्न सक्ने उनले बताए। अहिले समस्यामा परेका व्यवसायको सेयर स्वामित्व किन्न यस्ता इक्विटी फन्ड किन्न मात्र होइन, वाणिज्य बैंकमा भएको ऋण भेन्चर क्यापिटलले तिरिदिएर पुँजीकरण गर्न पनि सघाउ पुग्ने ढुंगाना बताउँछन्। अहिले सञ्चालनमा रहेका भेन्चर क्यापिटललाई मात्रै नियमन दायरामा ल्याउँदा बजारलाई पर्याप्त पुँजी सिर्जना गर्न कठिनाइ पर्ने भएकाले नयाँ र ठूला कम्पनी आवश्यक परेको बोर्डले बताएको छ। अहिले मर्चेन्ट बैंकरले यस्ता कोष सञ्चालन गर्न चाहेको र हालसम्म बोर्डमा ६ वटा कम्पनीले इक्विटी लगानी गर्ने कम्पनीको स्वीकृतिका लागि निवेदन दिइसकेको अध्यक्ष ढुंगानाले जानकारी दिए। तिनीहरूलाई इजाजत दिएर अघि बढाउँछौं, उनले भने। अहिले प्रत्यक्ष विदेशी लगानी स्वीकृत गरेर विदेशबाट पैसा ल्याइरहेका भेन्चर क्यापिटल कम्पनीले बोर्डको नियमन दायरामा आइसकेपछि विदेशी कम्पनीलाई एकाइ बेच्न पाउने अध्यक्ष ढुंगाना बताउँछन्। उनीहरूले लगानी नेपालमा खडा गरेको भेन्चर क्यापिटल फन्डले विदेशी बजारमा एकाइ बेच्न सक्छन्, उनले भने, त्यो भनेको अहिले सामूहिक लगानी कोषले नेपाली जनतालाई एकाइ बेचेजस्तै हुन्छ। यस्तै कमोडिटी बजार सञ्चालन गर्न नयाँ प्रक्रिया साउनमै सुरु गर्ने बोर्डले भनेको छ। ६ महिनाभित्र पूर्वस्वीकृति दिने व्यवस्था ऐनमा भएकाले माघभित्रै पूर्व इजाजत दिइसक्ने गरी काम गरिरहेको अध्यक्ष ढुंगानाले जानकारी दिए। डेरिभेटिभ्स बजारलाई पनि सँगसँगै अघि बढाउन नियमावली जारी गर्नुपर्ने आवश्यकता भएको उनले बताए। यही वर्ष कम्तीमा पनि एकदुई वटा डेरिभेटिभ्सको कारोबार गराउँछौं, अध्यक्ष ढुंगानाले भने। अनलाइन रिपोर्टिङको सुरुआत गर्न लागेको। संस्थागत सुशासनका लागि आन्तरिक सूचनामा आधारित (भित्री) कारोबार निषेध गर्न निर्देशिका जारी गर्न लागेको उनले बताए। सेयर बजारको अनलाइन कारोबारलाई बैंकसँग आबद्घ गरेर स्वचालित प्रणालीमा ढाल्न बाँकी रहेकाले त्यो काम पनि यही वर्ष सक्ने उनले बताए। सेयर दलालले सञ्चालन गर्ने प्रणालीलाई स्तरोन्नति गरेपछि एक वर्षभित्रै संसारको जुनसुकै कुनाबाट पनि सेयर कारोबार गर्न सक्ने बनाउन आफूले काम गरिरहेको उनले सुनाए। हामीले यस वर्ष आधार तयार पार्ने काम अघि बढाएका छौं। अर्को वर्षसम्म नेपालको धितोपत्र बजार निकै उचाइमा पुग्छ, अध्यक्ष ढुंगानाले भने। ऋणपत्रको दोस्रो बजार कारोबार गर्न अभौतिकीकरण गर्ने काम तत्कालै अघि बढाउने उनले बताए। उक्त विषय सरकारको बजेट र राष्ट्र बैंकको मौद्रिक नीतिमा पनि समेटिएको थियो। अहिले सेयर बजारको आकार जुन स्तरमा छ। त्यही आकारमा डिबेन्चर र बन्ड (ऋणपत्र)को बजार छ, ढुंगानाले भने, अहिलेसम्म अभौतिकीकरण नै नभएकाले ऋणपत्रको दोस्रो बजार कारोबार हुन सकेको छैन। राष्ट्र बैंकले निजी बैंकलाई दीर्घकालीन प्रकृतिका परियोजनामा लगानी जुटाउन ऋणपत्र जारी गर्नुपर्ने बाध्यात्मक व्यवस्था गत वर्षदेखि अघि सारेको थियो। त्यसले पनि ऋणपत्रको दोस्रो बजार कारोबारलाई अघि बढाउन बोर्डमाथि दवाब परिरहेको थियो। यस्तै सेयर कारोबारको राफसाफ र फस्र्यौटको काम दुई दिनभित्र टुंग्याउने बोर्डले बताएको छ। अहिले सेयर किनबेच भएको तीन दिनपछि किन्नेले सेयर र बेच्नेले पैसा पाउँछ। अब त्यसलाई दुई दिनमा झार्ने तयारी भएको छ। वास्तवमा रियल टाइम (कारोबार भएकै दिन) मा राफसाफ हुनुपर्ने हो, तीन दिनबाट एकै पटक शून्य दिनमा झार्न सकिँदैन, ढुंगानाले थपे, हामी क्रमशः घटाएर दुई वर्षभित्र रियल टाइममा राफसाफ गर्ने अवस्थामा पुर्याउँछौं। बोर्डले आइतबार जारी गरेको ८४ पृष्ठ लामो धितोपत्र बजार तथा वस्तु विनिमय बजारसम्बन्धी नीति तथा कार्यक्रम मा समेत यी विषय समावेश गरेको छ। नेप्सेमा साना तथा मझौला उद्यमलाई बेग्लै प्लेटफर्ममा कारोबार गराउने व्यवस्था गर्ने पनि उल्लेख गरेको छ। वस्तु उत्पादन गर्ने, सेवामूलक र सूचना प्रविधिमा आधारित कम्पनीलाई नेप्सेमा भित्र्याउन आफू प्रयासरत रहेको ढुंगानाले बताए।"
"बानी फेरौं, यात्रा गरौं","काठमाडौं। घरबाट निस्कँदै हुनुहुन्छ ? बानी बदल्नुस्। तीन कुरा साथमा राख्न नबिर्सनुस्। १, मास्क। २सेनिटाइजर। ३ चानचुन नोट (पैसा)। यी तीन चिज बिर्सनुभयो भने तपाईंलाई कोरोना संक्रमणको जोखिम हुन सक्छ। यसबाहेक नोट गन्दा बूढी र चोरऔंलामा थुक लगाउने पुरानो बानी त्याग्न चिकित्सकको आग्रह छ। सार्वजनिक सवारीसाधनका सहचालक पनि सावधान हुनुहोस् फलाना ठाउँ आयो भन्दै चिच्याउँदा थुकका छिटा यात्रुतिर पर्लान्। लकडाउन आंशिक खुलेकै अवस्थामा उपत्यकामा कोरोना भाइरस संक्रमण बढेको छ। स्वास्थ्य मन्त्रालयका प्रवक्ता डा जागेश्वर गौतमका अनुसार काठमाडौं उपत्यकामा मंगलबार ९ नयाँ संक्रमित थपिएका छन्। अब लकडाउन खोलिएपछि यसको जोखिम झन् थपिनेछ। त्यसैले यात्रा त गर्नुस्, सचेत हुनुस्। शुक्रराज ट्रपिकल तथा सरुवा रोग अस्पताल टेकुका क्लिनिकल रिसर्च युनिट संयोजक डा शेरबहादुर पुनका अनुसार सार्वजनिक यातायात चढ्दा पूर्वसावधानी अपनाउनुपर्ने हुन्छ। उनी भन्छन्, घरबाट निस्कँदा चानचुन लिएर निस्कनु उपयुक्त हुन्छ। ठूलो नोट साट्दाखेरि सहचालकसँग बोल्नु पर्दा वा थुक लागेको नोट छ भने संक्रमणको जोखिम हुन्छ। गुट्खालगायत सुर्तीजन्य पदार्थ खाने सहचालक वा यात्री भएको खण्डमा नोटमा थुक भेटिने वा बोल्दा थुकका छिटा पर्ने सम्भावना हुन्छ। धेरैजसो सहचालकको पैसा गन्दा थुक लगाउने पुरानो बानी छ। सहचालकले यात्रीसँग कराउन थाले पनि जोखिम हुन्छ। मास्क लगाउने र चुप्प लागेर चानचुन पैसा लिनु बुद्धिमानी हुन्छ, डा पुनले भने। विगतमा झैं यात्रुले भाडामा किचकिच गर्ने, झ्यालबाट थुक्ने, जहाँ पायो त्यहीँ बस्ने, डन्डी वा सिटमा जहाँतहीँ छुने कार्य नगर्न डा पुनको आग्रह छ। सकेसम्म यात्रु र सहचालकबीच पनि धेरै नबोल्दा नै उपयुक्त हुने डा उनको सल्लाह छ। सहचालक दिनभरि धेरै व्यक्तिसँग कारोबार गर्नुपर्ने हुँदा संक्रमणको उच्च जोखिममा रहने चिकित्सकहरू बताउँछन्। सरकारले सार्वजनिक यातायात चलाउने निर्णय गरेपछि खुसीसँगै चिन्ता बढेको छ। यातायात व्यवस्था विभागका महानिर्देशकका गोगनबहादुर हमालका अनुसार, साउन ८ गतेदेखि सार्वजनिक यातायात सञ्चालन हुनेछन्। मन्त्रिपरिषद्को निर्णयअनुसार, स्वास्थ्य सुरक्षाका मापदण्ड अपनाइने उनले जानकारी दिए। विभागले पनि यातायात सञ्चालनसम्बन्धी सुरक्षात्मक निर्देशिका बनाएको छ। उनले भने, चालक र सहचालकले मास्क, सेनिटाइजर, पञ्जालगायत सुरक्षात्मक उपाय अपनाएरै यातायात सञ्चालन गर्नुपर्ने हुन्छ। यात्रुले पनि सजग हुनुपर्छ। सावधानी अपनाउनुपर्छ। भाडा भने यसअघि भन्दा ५० प्रतिशत बढी तिर्नुपर्ने उनले जानकारी दिए। यात्रुले सिटमा बस्दा पनि कम्तीमा २ मिटरको दूरी कायम गर्नुपर्छ। मुलुकमा हालसम्म १७ हजार ९ सय ९४ संक्रमित भइसकेका छन। मन्त्रालयका अनुसार, पीसीआर विधिबाट हालसम्म ३ लाख २३ हजार ८ सय ३५ परीक्षण गरिएका छन्। हालसम्म क्वारेन्टाइनमा रहनेको संख्या २१ हजार ७ सय ४ छ। त्यस्तै अस्पतालको आइसोलेसनमा उपचाररतको संख्या ५ हजार ४ सय ७७ रहेको स्वास्थ्य मन्त्रालयले जनाएको छ। संक्रमितमध्ये १२ हजार ७ सय ७७ जना डिस्चार्ज भइसकेका छन्। कोरोना भाइरसको संक्रमणबाट ४० जनाको मृत्यु भएको छ। सरकारले आगामी भदौ १ गतेदेखि आन्तरिक तथा बाह्य उडान सुचारु गर्ने निर्णय गरेको छ। स्वास्थ्य मन्त्रालयका प्रवक्ता डा गौतम भन्छन्, कोरोनाको संक्रमण घटेको कारणले गरिएको होइन। लामो समयदेखि नियमित उडान बन्द हुँदा स्वदेश आउन चाहने र विदेश जाने यात्रुको सहजीकरणका लागि हो। हवाई मार्गको माध्यमबाट हुने व्यापार व्यवसायमा परेको असरलाई पनि ध्यानमा राखेर निर्णय गरिएको हो। यद्यपि, छिमेकीलगायत अन्य मुलुकमा हवाई उडान सुचारु गर्दा कोरोनाको संक्रमण एक्कासि बढेको तथ्यलाई मनन् गर्न डा गौतम आग्रह गर्छन्।"
ललितपुरमा दर्जनौं पहिरो,"ललितपुर : केही दिनदेखि परेको लगातार वर्षाका कारण ललितपुरको दर्जनौं ठाउँमा पहिरो गएको छ भने केही ठाउँ डुबानमा परेका छन्। धापाखेल, नक्खु, टीकाथली, किस्ट अस्पताललगायत स्थानमा डुबानमा परेका हुन्। केही घरहरू पहिरोको उच्च जोखिममा परेका छन्। दर्जनौं ठाउँमा गएको पहिराले दक्षिण ललितपुरकाठमाडौं सम्पर्क टुटेको छ। महानगरीय प्रहरी परिसर ललितपुरका अनुसार दक्षिण ललितपुरको बागमती, कोन्जोस्योम र महांकाल गाउँपालिका जाने सडक अवरुद्ध भएका हुन्। टीकाभैरव हुँदै घुसेल जाने सडक, पाङदुर डोल, भालुखोला, रातो भीर, लुकुनी भीर, नयाँ गाउँ, ससिता भन्ज्याङ, मानिखेल, कालचे, रुम्बा टोल, बिर्खेधारा, खयरघारीलगायत ११ भन्दा धेरै ठाउँमा पहिरोले सडक अवरुद्ध बनाएको परिसरका प्रहरी उपरीक्षक तुलबहादुर कार्कीले जनाए। उनले भने, अझै विवरण लिने काम निरन्तर भइरहेका छ। डुबान र पहिरोको जोखिममा रहेकाहरूको प्रहरीले उद्धार गरेको छ। बागमती गाउँपालिकाका प्रमुख वीरबहादुर लामाका अनुसार हालसम्म मानवीय क्षति भने भएको छैन। यद्यपि पहिरोले दक्षिण ललितपुरको जनजीवन प्रभावित बनेको बताए। मंगलबार गाउँपालिकाका सडक हेरेर काठमाडौ फर्किएका उनले गाउँपालिकाका पुग्न कठिन भएको जनाए। उनका अनुसार कान्ति लोकपथ पूर्ण रूपमा बन्द छ। यसले काठमाडौं आउनेहरू मारमा परेका छन्। त्यस्तै महांकाल गाउँपालिका जाने सम्पूर्ण सडक बन्द भएको प्रहरीले जनाएको छ। अर्को कोन्जोस्योम गाउँपालिका जान पनि समस्या भएको छ। ललितपुरको कर्णालीको रूपमा चिनिएको यी तीन गाउँपालिका बर्खामा सधंै मारमा पर्ने गरेको अध्यक्ष लामाले बताए। सोमबार महालक्ष्मी नगरपालिकाको टीकाथली५ मा हनुमन्ते खोला पस्दा मुकुन्द आचार्य घरमा रहेको टहरामा बसोबास गर्र्दै आएका ११ परिवारको उद्धार गरिएको छ। त्यस्तै अर्को वडा १० लाँकुरीभन्ज्याङमा सुरज लामाको एकतले कच्ची घर डुबानमा पर्दा पाँच जनाको परिवार प्रहरीले सुरक्षित ठाउँमा सारेको छ। महानगरीय प्रहरी वृत्त सातदोबाटोले धापाखेलमा उच्च जोखिममा रहेका ७ घरका ३२ जना व्यक्ति र सरसामान सुरक्षित ठाउँमा सारिएको जनाएको छ। वृत्तका प्रमुख मित्रबन्धु शर्माका अनुसार उमेश श्रेष्ठ, नारायण श्रेष्ठ, सुधीर आचार्य, अनिता श्रेष्ठ, मीरा भट्टराई, शिव विक, रघुसदा शंकरको घर पहिरोको उच्च जोखिममा रहेको छ। वडा २४ को पशुपति मन्दिर टोल छेउको भीरको छेउमा ती घर रहेका छन्। गोदावरी नगरपालिका झरुवावासी १३ मा रहेको ११ घर पनि पहिरोको उच्च जोखिममा रहेका स्थानीय केदार दाहालले बताए। करिब ७० मिटर धाजा फाँटेको ठाउँमा स्थानीय तथा वडाबाट प्लास्टिक बिछ्याउने काम भएको छ।"
सुधारिँदै विद्युतीकरण संरचना,"काठमाडौं : नेपाल विद्युत् प्राधिकरणले प्रदेश २ को ग्रामीण विद्युतीकरण संरचना सुधार गर्ने योजना अघि बढाएको छ। प्रदेश २ मा हाल रहेको विद्युतीकरण संरचना जीर्ण भइसकेको छ। यसले गर्दा विद्युत् चोरी र करेन्ट लागेर दुर्घटना निम्तिने घटनासमेत बढेकाले यसको संरचना सुधार गर्न लागिएको हो। विद्युतीय जोखिम न्यूनीकरण गरी यसको संरचनालाई सुरक्षित बनाउने उद्देश्यले सुधार गर्न लागिएको प्रदेश २ को ग्रामीण विद्युतीयकरण र वितरण सञ्जाल सुदृढीकरण आयोजनाले जनाएको छ। प्रदेश २ का ८ वटा जिल्लाको विद्युत् वितरण प्रणालीको क्षमता विस्तार र गुणस्तर वृद्धि गर्ने योजना छ। आयोजनाका प्रमुख मनोज सिलवालका अनुसार ग्रामीण विद्युत्को संरचना सुधारका लागि केही समयअघि बोलपत्र पनि आह्वान गरिसकिएको छ। बोलपत्र बुझाउने अन्तिम म्याद बुधबारसम्म छ। हालसम्म १८ वटा कम्पनीले बोलपत्र खरिद गरी लगेको सिलवालले जानकारी दिए। १८ मध्ये १३ वटा कम्पनीले बोलपत्र दाखिला गरेका छन्। करिब ३ महिना अघि ठेक्काका लागि आह्वान गरिएको बोलपत्रको म्याद असार ३१ गतेसम्म थप गरिएको थियो। हालसम्म बोलपत्र खरिद गर्नेमा भारत र चीनका निर्माण कम्पनी छन्, सिलवालले भने, आगामी ३ महिना भित्र ठेक्कापट्टाका लागि कम्पनी छनोट प्रक्रिया टुंग्याएर लगाएर सुधारको काम अघि बढाइनेछ। उनका अनुसार सुधार कार्यक्रमअन्तर्गत प्रदेशकक २ को सम्पूर्ण सहरी क्षेत्रमा हाल विद्यमान नांगो तार विस्थापित गरी इन्सुलेटेड तारमा परिणत गर्ने योजना रहेको आयोजनाले जनाएको छ। यसका साथै प्रदेश २ कृषिको उर्वर भूमि मानिएकाले कृषि सिँचाइका लागि बेग्लै विद्युत् लाइनको सुविधासहित व्यवस्था गर्न लागिएको छ। ग्रामीण सुधार कार्यक्रमअन्तर्गत ५ वटा कार्यक्षेत्र छुट्टयाइएको छ। ठेक्काका लागि निर्माण कम्पनीले मापदण्डअनुसार ५ वटै कार्यक्षेत्रलाई समेट्ने गरी एउटै बोलपत्र भर्न सक्ने व्यवस्था गरिएको आयोजनाले जनाएको छ। सिलवालका अनुसार उक्त आयोजना अन्तरगत १० स्थानमा १० सबस्टेसन निर्माण गरिनेछ। यसका साथै ३३ केभी लाइनको ३२०, ११ केभी लाइनको ९५० र ४०० भोल्टेज लाइनको १ हजार सर्किट किलोमिटर निर्माण गरिनेछ। यसै योजनाअन्तर्गत ५ सय वटा ट्रान्सफर्मर पनि जडान हुनेछ। यो सुधार कार्यक्रमका लागि आवश्यक लगानीका विषयमा अहिले नै भन्न सक्ने अवस्था छैन। सिलवालले सासेक पावर ट्रान्समिसन एन्ड डिस्ट्रिबुसन सिस्टम स्ट्रेन्थेनिङ प्रोजेक्टको एउटा क्षेत्रअन्तर्गत उक्त आयोजना सञ्चालन गर्न लागिएको बताए। मूल आयोजनाका लागि नर्बेजियन सरकारले ३५ मिलियन अमेरिकी डलर अनुदान दिएको छ। यस्तै एसियाली विकास बैंकले २ सय मिलियन डलर सहुलियत ऋण र नेपाल सरकारले ८७ मिलियन डलर उपलब्ध गराउनेछ।"
नवजात शिशु मारिएको भन्दै पीडित युवती प्रहरीको शरणमा,"सिन्धुली : दुधौली नगरपालिका१३ भित्राहाकी एक युवतीले असार ६ गते छोरा जन्माइन्। तर, त्यसको १२ दिनमै उनको कोख रित्तियो। उनी असार १८ गते बारीबाट फर्किंदा स्वस्थ छोराले प्राण त्यागिसकेको थियो। श्रीमान् रमेश तामाङको परिवारले उक्त घटना गराएको पीडित युवतीको दाबी छ। परिवारकै सदस्यलाई उनले किन दोष लगाइन् त ? घटनाक्रम यस्तो रहेछ। २०७६ सालको दसैंको रमझम थियो। पारिवारिक सम्बन्ध भएका स्थानीय रमेश खाना खान ती युवतीका घरमा पाहुना आए। परिवारका सदस्य सबै खुसी थिए। तर, २० वर्षीय मीतदाइ रमेशले ती युवतीको अस्मितासँगै खुसी पनि खोसे। रात पर्यो भन्दै उनकै घरमा बसेका रमेश जबरजस्ती करणी गरी भागे। त्यसपछि रमेशको धम्कीका कारण उनले प्रतिवाद गर्न सकिनन् न परिवारलाई जानकारी दिइन्। गर्भ रहेको ८ महिनापछि पेटको आकार बढ्दै गएपछि उनलाई आफन्तले सोधीखोजी गरे। घटनाबारे थाहा पाएपछि वैशाख २८ गते स्थानीयको रोहवरमा उनलाई रमेशकै जिम्मा लगाइयो। रमेशले जिम्मा लिए पनि परिवारले बुहारी स्वीकार गरेन। उनलाई घरभन्दा झन्डै ४ सय मिटर टाढा छाप्रो बनाएर राखियो। म असार १८ गते दिउँसो छोरो समाएर छाप्रोमा बसेकी थिएँ। आमाजूले मलाई बारीमा घाँसको भारी धकेल्न बोलाउनुभयो, पीडित महिलाले भनिन्, त्यसपछि म छोरोलाई कोक्रोमा सुताएर आमाजू भएको ठाउँमा गएर फर्किंदा मेरो कोख रित्तिसकेको रहेछ। कहिल्यै नबोल्ने आमाजूले त्यस दिन फोन गरेको उनको भनाइ छ। म जाँदा घाँसको भारी नै हालेको रहेनछ। दिदीले मलाई केही समय त्यहाँ अल्मलाएर राख्नुभयो, उनले भनिन्, पछि घर आएर हेर्दा कोक्रोमा छोरोलाई ओढाएको कम्मल पनि भुइँमा फ्याँकिएको थियो। घाँटीमा नीलडाम थियो। नाकबाट पानी बगेको थियो। मैले हारगुहार गरेर आफन्तलाई खबर गर्दै थिएँ। तर, आमाजूलगायत परिवारले बच्चालाई लगेर खाल्टोमा पुरिहाले। शिशुको शव घरभन्दा एक सय मिटर तल लगेर गाडिएको थियो। उनले श्रीमान् रमेश र २५ वर्षीया आमाजू टीका तामाङसहित परिवारले षड्यन्त्र गरी छोराको हत्या गरेको भन्दै जिल्ला प्रहरी कार्यालय सिन्धुलीमा असार २३ गते उजुरी दिएकी छन्। तर, प्रहरीले घटनाबारे छानबिन गर्न ढिलाइ गरिरहेको पीडित पक्षको गुनासो छ। उनकी आमा परियार रहिछन्। आमाले तामाङसँग विवाह गरेकी हुन्। आमा दलित भएका कारण रमेशको परिवारले बुहारी स्वीकार नगरेको उनका बुवा ज्ञानबहादुर तामाङको भनाइ छ। छोरीले सुत्केरी हुँदा खान पाइनँ भनेपछि चामल, तेल र एउटा कुखुरा पुर्याएर नातिलाई हेरेर फर्केको थिएँ, उनले भने, बच्चा मारिदिए भनेर रुँदै फोन गरेपछि छोरीको घरमा पुग्दा बच्चालाई खाल्डोमा पुरिसकेका रहेछन्। घटनापछि भावविह्वल अवस्थामा रहेकी युवतीलाई रमेशको परिवारले अस्पताल लैजान पनि सहयोग नगरेको उनले सुनाए। दुधौली अस्पतालमा छोरीको उपचारपछि २३ गते जिल्ला प्रहरी कार्यालयमा उजुरी गरेका हौं, उनले भने, आशा छ, न्याय पाइन्छ। पीडित र माइती पक्षले असार २० गते प्रहरी चौकी दुधौलीमा उजुरी गरेका थिए। घटना जबरजस्ती करणी र बालकको मृत्यु शंकास्पद भएपछि जिल्लामै उजुरी दिन पठाइएको असई प्रकाश थापाले बताए। प्रहरीले स्थानीयको रोहबरमा असार २५ गते शिशुको शव निकालेर पोस्टमार्टमका लागि त्रिवि शिक्षण अस्पताल काठमाडौं पठाएको सिन्धुलीका प्रहरी प्रवक्ता श्यामकुमार खत्रीले बताए। सिन्धुली अस्पतालले बालकको पोस्टमार्टम गर्न नसकिने जनाएपछि हामीले काठमाडौं पठाएका छौं। तर, अहिलेसम्म रिपोर्ट आएको छैन। रिपोर्ट आएपछि अनुसन्धान प्रक्रिया अघि बढ्छ, खत्रीले भने। उजुरीपछि रमेशलाई बोलाएर सोधपुछ गरिएको, उनलाई आवश्यक परेको बेला हाजिर हुने गरी कागज गरेर छाडिएको उनले बताए। अधिकारकर्मी रमेश परियारले घटनाका विषयमा सत्यतथ्य छानबिन र दोषीलाई कडा कारबाही हुनुपर्ने बताए। केटा पक्षले कहिले पनि बुहारी स्वीकार गरेको थिएन। बच्चा नभएपछि केटी आफैं छाडेर जान्छ भन्ने उनीहरूको आपराधिक बुझाइले घटना भएको देखिन्छ, उनले भने, प्रहरीले यसमा निष्पक्ष छानबिन गरोस्। अधिवक्ता सुुशीला थिङले शिशुको मृत्युपछि प्रहरीलाई बोलाएर पोस्टमार्टम गर्नुपर्ने, समाज राखेर छलफल गर्नुपर्ने भए पनि त्यसो नगरिँदा थप शंका पैदा भएको बताइन्। घटना गम्भीर प्रकृतिको छ। पोस्टमार्टम रिपोर्ट आएपछि यसमा निष्पक्ष छानबिन र दोषीलाई कारबाही हुनेमा हामी आशावादी छौं। केटा पक्षले उक्त आरोप अस्वीकार छ। आरोपित रमेश र उनका बुवा लोकबहादुर तामाङले उक्त घटनामा आफूहरूको संलग्नता नरहेको बताए। बालकको के कति कारणले मृत्यु भयो, हामीलाई थाहा छैन। यो घटनामा हाम्रो परिवारबाट कुनै अपराध भएको छैन, लोकबहादुरले भने।"
बाढीपहिरोले देशव्यापी क्षति,"काठमाडौं : भारी वर्षापछि बाढी, पहिरो र डुबानका कारण देशका विभिन्न ठाउँमा जनधनको क्षति पुगेको छ। संघीय राजधानी रहेको काठमाडौं उपत्यकाकै धेरै स्थान जलमग्न भएका छन्। बागमती, धोबी, विष्णुमती, बल्खुलगायत खोलाको बाढीले आसपासका बस्ती डुबानमा परेका छन्। काठमाडौंमै पहिरो जाँदा ३ जनाको मृत्यु भएको छ। कागेश्वरी मनोहरा नगरपालिकाको गागलफेदीमा सोमबार राति २२ वर्षीय नवराज गुरुङको मृत्यु भयो। टोखा नगरपालिका१ मा मंगलबार दिउँसो पहिरोले टहरो पुरिँदा धनकुटा घर भएका रामकुमार रानामगरका छोरा सचिन र छोरी सन्ध्याको ज्यान गएको महानगरीय प्रहरी कार्यालय काठमाडौंले जनाएको छ। टहरोमा रहेका १० मध्ये ८ जनाले भागेर ज्यान जोगाएका छन्। यस्तै, धादिङको त्रिपुरासुन्दरी६ आगिन्चोकमा एकै परिवारका ३ जनाले ज्यान गुमाएका छन्। पहिरोमा परेर सोमबार राति दार्चुलामा २ जनाको मृत्यु भएको छ। बाढीपहिरोका घटना थुप्रै भएका छन्। त्यस क्रममा कतिपय बेपत्ता भएका छन्। मुख्य सडकहरू नै ठाउँठाउँमा अवरुद्ध भएका छन्। कतिपय ठाउँमा बाढी बस्तीमा छिरेपछि स्थानीय विस्थापित भएका छन्। जोखिममा रहेका परिवारलाई सुरक्षित स्थानमा सारिएको छ। राष्ट्रिय विपद् जोखिम न्यूनीकरण तथा व्यवस्थापन प्राधिकरणका अनुसार मंगलबार बिहान १० देखि साँझ ५ बजेसम्म १५ स्थानमा अविरल वर्षा भएको छ। आठ स्थानमा पहिरो, दुई ठाउँमा बाढी, एक स्थानमा आगलागी, एक स्थानमा हात्तीको आक्रमणका घटना भएका छन्। यी घटनामा परेर ६ जनाको मृत्यु र पाँच जना घाइते भएका छन्। काठमाडौंमा ४० परिवार डुबानमा परेको महानगरीय प्रहरी कार्यालय काठमाडौंका प्रवक्ता एसएसपी सुशीलकुमार यादवले बताए। उनका अनुसार काठमाडौंमा दुई दिनमा ४० परिवारका ५ सय जनालाई प्रहरीले उद्धार गरी सुरक्षित स्थानमा पुर्याएको छ। सोमबार र मंगलबार विभिन्न स्थानबाट करिब ४० परिवारलाई स्थानान्तरण गरिएको छ, उनले भने, उद्धार गरिएका कतिपयलाई आफन्तकोमा, कतिपयलाई विभिन्न सुरक्षित स्थानमा राखिएको छ। बस्ती डुबान भएपछि स्थानीय, नेपाल प्रहरी, सशस्त्र प्रहरी, नेपाली सेनाको समन्वयमा जोखिममा रहेका ४ सय ५० जनालाई सुरक्षित ठाउँमा सारिएको छ। उद्धार गरिएकालाई टेकुस्थित सत्तल, पाटी, क्लब र आफन्तको घरमा राखिएको महानगरीय प्रहरी रानीपोखरीले जानकारी दिएको छ। कीर्तिपुर नगरपालिकाको सुन्दरीघाट सुकुमबासी बस्तीमा बाढीले डुबान बनाएको छ। त्यहाँका ४ घरका २० जना विस्थापित छन्। उनीहरूलाई प्रहरीले सुरक्षित स्थान रमन कन्स्ट्रक्सनको भवनमा राखेको छ। यसबाहेक पेप्सिकोला, थापाथली, सिर्जनानगरलगायत क्षेत्र डुबानमा छन्।"
बाढी कहर : घर छाडेर विद्यालयमा आश्रय,"सुन्दरसिंह धामी। दार्चुला सन्तोष गौतम। बेनी राजकरण महतो। जनकपुरधाम अनिल ढकाल। चितवन : पहिरोमा परेर सोमबार राति दार्चुलामा थप २ जनाको मृत्यु भएको छ। मालिकार्जुन गाउँपालिका ८ शंकरपुर पस्तीका अरुण दर्जी र मिलन दर्जीको मृत्यु भएको हो। मृतक दुवैजना दाजुभाइ हुन्। सोमबार नौगाड गाउँपालिका६ की ३५ वर्षीया मानमती ठगुन्ना र उनकी ६ वर्षीया छोरी रेवतीको मृत्यु भएको थियो। २ दिनमा पहिरोमा परेर ४ जनाको मृत्यु भएको जिल्ला प्रहरी कार्यालयले जनाएको छ। पहिरोले घरभित्रै थुनिएका अरुण र मिलनकी दिदी लक्ष्मी परियार, उनका ९ वर्षका छोरा शुवम परियार र छोरी सोनियाको भने जीवितै उद्धार गरिएको छ। मृतक दुवै जना लेकम गाउँपालिका ५ का हुन्। उनीहरू र पस्तीस्थित दिदीको घरमा आएका थिए। निरन्तरको वर्षासँगै खसेको पहिरोले महाकाली लोकमार्गअन्र्तगतको गोकुलेश्वरदार्चुला सडक खण्डका विभिन्न ठाउँ अवरुद्ध भएको छ। ठूलठूला ढुंगा खसेर मंगलबार बिहानदेखि यातायात अवरुद्ध भएको जिल्ला विपत् व्यवस्थापन समितिले जनाएको छ। पहिरोले महाकाली नगरपालिका३ डुङरेमा बिहानैदेखि सवारी आवागमन रोकेको छ। महाकाली लोकमार्गको महाकाली नगरपालिका ५ धौलीगाड खोलामा पहिरोले सडक अवरुद्ध भएको जिल्ला प्रहरी कार्यालय दार्चुलाका सूचना अधिकारी सुरेन्द्र जोशीले जानकारी दिए। सडक अवरुद्ध भएपछि जिल्ला भित्रिने र बाहिरिने सवारीसाधन र यात्रुबीच बाटोमै अलपत्र परेका छन्। सडक सुचारु गर्न केही दिन लाग्ने जिल्ला प्रहरी कार्यालयले जनाएको छ। लोकमार्ग जोड्ने मापदण्ड विपरीतका शाखा सडकका कारण धेरै ठाउँमा पहिरो गएको हो। भेटिएनन् बेपत्ता म्याग्दीको अन्नपूर्ण गाउँपालिका३ दानाको काभ्रेमा बाढीले बगाएर १ जना बेपत्ता भएका छन्। काभ्रेको भजेनी खोलामा आएको बाढीले स्थानीय ६५ वर्षीय बलबहादुर गर्बुजालाई वेपत्ता बनाएको वडासदस्य हस्तबहादुर पुनले बताए। सोमबार साँझ बेपत्ता गर्बुजाको मंगलबारसम्म पनि भेटिएका छैनन्। निरन्तरको भीषण वर्षापछि कालीगण्डकी, म्याग्दी र रघुगंगा नदीमा आएको बाढीले म्याग्दीको विभिन्न ठाउँमा सडक, ३ वटा मोटरेबल र २ वटा झोलुंगे पुलसहित दुई ठाउँमा मन्दिर बगाएको छ। बेनीजोमसोम सडक अन्र्तगत अन्नपूर्ण ३ दानाको रूपसेखोलाको बाढीले निर्माणाधीन र पुरानो मोटरेबल पुल पुरेको छ। घाँस खोलामा निर्माणाधीन अर्को मोटरेबल पुल पनि पुरेको बेनीजोमसोमकोरला सडक आयोजनाका सुपरभाइजर इन्द्रसिंह शेरचनले बताए। बाढीले रूपसे झरना परिसरसँग रहेको मन्दिर र गडल्याड वाटरफल रेष्टुरेन्ट पनि बगाएको छ। त्यसैगरी मोटरेबल पुल निर्माणमा प्रयोग भएको एउटा डोजर र पार्किङ गरिएको बस बगाएको छ। कालीगण्डकीको बाढीले अन्नपूर्ण गाउँपालिकाको दाना र गाडपार जोड्ने झोलुंगेपुल बगाएको छ। दानाका जितबहादुर पुनका अनुसार सुकेबगर र घराप जोड्ने अर्को झोलुंगे पुल र रूपसे ब्लक उद्योग पनि बगाएको छ। वर्षाका कारण दानामा निर्माणाधीन २२० केभी क्षमताको विद्युत् सबस्टेसन र क्रसर उद्योग जोखिममा परेको छ। अन्नपूर्ण गाउँपालिका२ भुरुङ तातोपानीमा कालीगण्डकीले बस्तीतर्फ कटान गर्न थालेपछि सीमा प्रहरी चौकी, रेडक्रस भवनलगायत ३० भन्दा बढी घर जोखिममा छन्। नदी किनारमा लगाइएको पर्खाल नाघेर बाढीले बस्तीतर्फ कटान गरेको वडाध्यक्ष ओमप्रकाश फगामीले जानकारी दिए। कालीगण्डकी र रघुगंगा नदीको दोभानस्थित जलजला गाउँपालिका२ को धार्मिकस्थल राममन्दिरको धर्मशाला बाढीले बगाएको छ। बाढीले मन्दिरको गौशाला, धर्मशाला र १०० ग्राम तौल भएको शालीग्राम शिलाको स्तम्भ बगाइसकेको छ। कटान निरन्तर भएकाले मन्दिर, पुजारी निवास र गलेश्वरदेखि राममन्दिर जोड्ने झोलुंगेपुल जोखिममा परेको छ। एक जना बेपत्ता निरन्तरको वर्षासँगैको बाढीले बगाउँदा प्रदेश २ मा १ जना बेपत्ता भएका छन्। बाढीले बगाएर महोत्तरीको भंगहा नगरपालिका६ बस्ने ४० वर्षीय वीरेन्द्र कापर बेपत्ता भएका प्रदेश प्रहरी कार्यालय जनकपुरधामका प्रवक्ता मकेन्द्रकुमार मि श्रले जानकारी दिए। रातु खोलामा आएको बाढीले बलवा नगरपालिका११ स्थित सग्रामपुरबाट उनलाई बगाएको हो। बागमती नदीको बाढीले सर्लाहीमा बगाएका २ जनाको गाउँले र प्रहरीले उद्धार गरेका छन्। घाँसदाउरा गर्न गएका बागमती नगरपालिका१२ का २४ वर्षीय डेटमान गोले र निरज पिटुङलाई बाढीले बगाउँदै गर्दा उद्धार गरिएको हो। बाढीले प्रदेश २ का २९ घरमा क्षति पुर्याएको छ। सबैभन्दा बढी पर्सामा २२ घरमा ध्वस्त प्रत्यक्ष प्रभावित भएका छन्। बाढीको कटान र डुबानमा परेर २ सय ११ घरका ८ सय ४५ जना विस्थापित भएका छन्। मंगलबारसम्म बाढीमा परेर ८ वटा चौपाया मरेका छन्। बाढीबाट जनधनको क्षति हुन नदिन प्रदेश प्रहरी कार्यालयले प्रदेशका ८ वटै जिल्लामा २ हजार ८ सय १० प्रहरी परिचालन गरेको छ। विद्यालयमा बास बस्तीमा पानी छिर्न थालेपछि भरतपुर २६ भगडीकी संगीता गुरुङलाई काखे छोरा जोगाउनको पिरालो भएको छ। अविरल वर्षासँगै नारायणीको सतह बढेर घरभित्र पसेपछि काखे छोरा र छोरी च्यापेर उनले मंगलबार दिउँसो बस्ती छोडिन्। गुरुङका ११ महिने छोरा र ३ वर्षकी छोरी छिन। दिउँसोमा भन्दा राति बाढी आउने डरले घर छाड्न बाध्य भएकी उनी स्थानीय साझापुर माविमा आश्रय लिइरहेकी छिन्। नारायणीको पानी पस्न थाल्यो भन्ने सुनेपछि निद्रा लाग्न छोड्यो, गुरुङले भनिन्, आफू त बाँचिएला तर यी लालाबाला बगाउला भन्ने डरले रातभर निदाउन सकेको छैन। ३ वर्षअघि भगडीमा ऐलेनी जग्गा किनेर उनीको परिवार नदी किनारमा बसेका थिए। नारायणी नदी किनार नजिक बस्नेहरू अहिले बाढीको उच्च जोखिममा छन्। संगीता जस्तै भगडीकै विमती गुरुङले पनि काखेबच्चा लिएर घर छाड्न बाध्य भइन्। आइतबार घर छोडेकी उनले भोलिपल्ट भएको सम्पत्ति डुबेको खबर पाइन्। घरमा भएको धान र चामल बाढीले बगाएपछि के खाने कहाँ बस्ने चिन्ता थपिएको छ। ठूला मान्छे त निस्किम्ला बच्चालाई के गर्ने रातभर सुतेको छैन, उनले भनिन्, अर्को कोठामा बच्चा राखेर खाना पकाउनसमेत डर छ। साझापुर माविमै आ श्रय लिएकी उनका पनि २ सन्तान छन्। पानीको बहाव बढेपछि पश्चिम चितवनको भगडीबाट नारायणी नदी बस्तीमा पसेको छ। भरतपुर महानगरपालिका २६ स्थित कोइला, हीरापुर, सिसैमा कटान गरेर नारायणी नदी बस्तीतर्फ पसेको हो। भगडीमा भने पानीको सतह बढेर क्षति भएको छ। भगडीका करिब ७० परिवारलाई सोमबार राति मध्यरातमा उद्धार गरेर नजिकका विद्यालयमा राखिएको छ। बाढीले वस्ती जोखिममा रहेको वडाध्यक्ष ज्ञानप्रसाद खनालले बताए। नारायणी पसेर बस्ती र बाली जलमग्न छ, उनले भने, डुबानमा परेकाको उद्धार गरेका छौ पानी रोकिएन भने अवस्था खतरनाक छ। भरतपुर महानगरपालिका १६ को झन्झनेमा करिब एक सय घरधुरी डुबानमा परेका छन्। सो स्थानका १ जना बाढीले बगाएर बेपत्ता भएका छन्। गाईबस्तु फुकाउने क्रममा स्थानीय ४० वर्षीय कर्णबहादुर सुनार बेपत्ता भएका हुन्। चितवनका करिब डेढ सय घरधुरी डुबानमा परेको जिल्ला प्रशासन कार्यालयले जनाएको छ। नारायणीको बहाव बढेसँगै नदी किनारमा त्रास फैलिएको छ। इच्छाकामना गाउँपालिका ५ र ६ मा सोमबार पहिरोले ३ वटा पक्की घर भत्काएको छ।"
प्रगति पेश गर्न पर्यटनमन्त्री भट्टराईको निर्देशन,"काठमाडौं : संस्कृति, पर्यटन तथा नागरिक उड्डयनमन्त्री योगेशकुमार भट्टराईले कर्मचारीसँगको कार्यसम्पादन सम्झौता प्रगति हप्ता दिनभित्र पेश गर्न निर्देशन दिएका छन्। सिंहदरबारमा बुधबार मन्त्रालयको गत आर्थिक वर्षको प्रगति समीक्षा तथा चालू आर्थिक वर्षको कार्यक्रमका बारेमा भएको छलफलमा मन्त्री भट्टराईले गत आवमा मन्त्रीसँग भएको सम्झौताअनुसारका कार्यसम्पादन करारको प्रगति पेश गर्न मन्त्रालका सचिवलाई निर्देशन दिएका हुन्। मन्त्रालयका अन्य शाखा अधिकृतले उपसचिवसँग, उपसचिवले सहसचिवसँग र सहसचिवले सचिवसँग सचिवले मन्त्रीसँग गरेको कार्य सम्पादन सम्झौताअनुसारका कार्यप्रगति पेश गर्न सबैलाई निर्देशन दिए। गत आवमा मन्त्रीले प्रधानमन्त्रीसँग गरेको सम्झौताका आधारमा प्रगति प्रतिवेदन पेश गर्ने मन्त्री भट्टराईले बताए। उहाँले सबैसँग हप्ता दिनभित्रमा वार्षिक कार्यसम्पादन सम्झौता गर्नेसमेत बताए। मन्त्री भट्टराईले प्रत्येक महिनाको पहिलो हप्ता मासिक प्रगति समीक्षा र आउँदो महिनाको योजना पेश गर्न सबैलाई निर्देशन दिँदै आन्तरिक बजेट र नेपाल सरकारबाट प्राप्त हुने अनुदानबाट सञ्चालन हुने निकाय र विकास समितिलाई बजेट तथा कार्यक्रम साउनभित्र पास गर्न निर्देशन दिए। मन्त्री भट्टराईले आगामी भदौ १५ देखि होटल तथा रेस्टुराँ खुल्ने हुँदा स्वास्थ्य र सुरक्षासम्बन्धी सावधानी अपनाउन सवै सरोकारवालासँग १० गतेभित्र समूहगत छलफल गरी उपत्यकाका लागि पर्यटन विभाग, पर्यटन बोर्डले अनुगमन संयन्त्र निर्माण गर्नुपर्ने साथै प्रदेशस्तरमा प्रदेश मन्त्रालयको नेतृत्वमा अनुगमन संयन्त्र बनाउनका लागि अनुरोध गर्न पनि निर्देशन दिए।"
पार्टीको वादविवादबाट आत्तिहाल्नु पर्दैन : माधवकुमार नेपाल,"काठमाडौँ : नेपाल कम्युनिस्ट पार्टी (नेकपा)का वरिष्ठ नेता एवं पूर्वप्रधानमन्त्री माधवकुमार नेपालले पार्टी भित्रको वादविवादबाट आत्तिहाल्नु पर्ने कुनै कारण नभएको बताएका छन्। बुधबार काठमाठौँ महानगरपालिका वडा१८ मा निर्माण भएको पुष्पलाल स्मृति पार्कको उद्घाटन गर्दै नेपालले यस्तो बताएका हुन्। बाहिर फैलिएको हल्लाको आधारमा होइन हामी मिहिन ढंगले वादविवाद, सम्वाद गरिरहेका छौं, नेपालले भने, वादेवादे जायते तत्ववोध भने जस्तै वाद, विवाद, सम्वाद हुने बित्तिकै आत्तिहाल्नु पर्ने केही छैन। विधिबाट सबै टुंगो लगाउनुपर्छ। हामी त्यहि प्रयासमा छौँ।उनले को नेता छ भन्ने होइन कस्तो पार्टी बनाउने भन्ने कुराको आधारमा चल्नुपर्नेमा पनि जोड दिए। नेताहरुको बीचमा विश्वास र समझदारीको समन्वय भयो भने अनि विधिको आधारमा टेकेर चल्ने अवस्था भयो भने जस्तो सुकै चुनौतिको सामना गर्न सकिन्छ, उनले भने, एकताबद्ध भएर अघि बढ्न सकिन्छ। हामी सबै त्यहि दिशामा अघि बढौँ। पुष्पलाको योगदानलाई चीरस्थाई बनाई राख्न पनि हामीले पार्टी एकतालाई बलियो बनाउने कुरालाई केन्द्रमा राखेर अघि बढ्नुपर्छ। नेता नेपालले पार्टीको अहिले बसिरहेको बैठक र पार्टी भित्रको विवादका विषयमा धेरै किसिमका चर्चापरिचर्चा चलिरहेको बारे आफू पनि जानकार रहेको बताए। यो विवादको चर्चाले हाम्रा शुभचिन्तक धेरै चिन्तित भएका छन्। बैरीहरु धेरै खुशी भएका छन्, उनले भने, पार्टी विधि र पद्धतिबाट चल्छ, पार्टी तौरतरिकाबाट चल्छ। असल व्यवहार र आचरणबाट चल्छ। कम्युनिस्टहरु इमान्दार हुन सक्नुपर्छ। जनताको सेवाको भावनाप्रति समर्पित भएर चल्न सक्नुपर्छ। त्यहि बिचारबाट हाम्रा कार्यकर्तालाई प्रशिक्षित गर्न सक्ने हो भने सबै तहका जनप्रतिनिधिहरुलाई राम्ररी प्रशिक्षित गर्न सक्ने हो भने राम्रा काम गर्नेलाई गौरवबोध हुन्छ। कमीकमजोरी गर्नेलाई सुधार गर्ने मौका मिल्छ। नेता नेपालले कसैले जानिजानि कमजोरी गर्छ भने त्यसको सजाए पार्टीले होइन व्यक्तिले पाउनु पर्ने उनले बताए। व्यक्तिले गरेको गल्तीमा पार्टीले सजाय भोग्ने हो भने पार्टी चिप्लिन्छ, उनले भने, पहिलो पुस्ता, दोस्रो पुस्ता, तेस्रो पुस्ताले गरेको त्याग, तपस्या, बलिदान, विचार र संगठनमा गरेको मेहनतको आधारमा यो पार्टीको संरचना खडा भएको हो। एक जनाको पौरखबाट होइन हामी सबैको पौरखबाट यो निर्माण भएको छ भन्ने सन्देश हामी सबैले दिइरहेका छौँ। यहि सन्देशका आधारमा हामी अघि बढ्नुको अर्को विकल्प छैन। उहाँले समाजवाद स्थापना गर्ने नयाँ युगमा प्रवेश गरेको भन्दै सबै किसिमको चुनौतिको सामना गर्दै एकताबद्ध हुँदै अघि बढ्नु पर्ने जिम्मेवारी सबै नेताको काँधमा आएको पनि बताए। काठमाडौँ महानगरपालिकाका प्रमुख विद्यासुन्दर शाक्यले पनि सबै नेताहरुलाई एकताबद्ध भएको सन्देश दिएर आम कार्यकर्ता र नेपाली जनताको मन जित्न सुझाव दिए। प्रदेश सांसद बसन्त मानन्धरले नेकपाको विकल्प नेकपा नै भएको भन्दै नेता प्रधान नभइ नीति प्रधान हुनुपर्नेमा जोड दिए। वडाध्यक्ष नुच्छेकाजी महर्जनले पार्टीका गोप्य बैठकका समाचार बैठक नसकिइ सामाजिक सञ्जालमा आउने कुरा दुःखद् भएको भन्दै नेताहरुाई एकताबद्ध भएको सन्देश दिन आग्रह गरे।"
उपसभामुखको टुंगो लागेन,"काठमाडौं : सभामुख अग्निप्रसाद सापकोटाले उपसभामुखको निर्वाचनका लागि पहल गरिरहेको बताएका छन्। उनले मंगलबार सिंहदरबारमा अन्तरपार्टी महिला सञ्जालका पदाधिकारीसँग छलफल गर्दै आफूले सकेसम्मको प्रयास गरेको बताएका हुन्। प्रधानमन्त्री केपी ओली र सत्तारुढ दलका अर्का अध्यक्ष पुष्पकमल दाहाल र सत्तारुढ पार्टीका उपनेता सुवास नेम्वाङसँग छलफल गरेपछि उपसभामुखको निर्वाचनका विषयले सार्थकता नपाएको उनको भनाइ छ। उपसभामुख पद खाली राख्न शोभनिय नभएकाले सत्तारुढ पार्टीसँग छलफल गरिएको छ, प्रतिपक्षसँग कुरै गर्नु परेन, आफैंले कुरा उठाइरहनुभएको छ, सभामुख सापकोटाले भने, प्रधानमन्त्री, सत्तारुढ दलका अध्यक्षसँग छलफल गरे पनि निष्कर्ष आउन सकेको छैन। छलफलमा अन्तरपार्टी महिला सञ्जालका पदाधिकारीले सभामुख सापकोटालाई उपसभामुख चयनका विषयमा ध्यानाकर्षण पत्र बुझाएका थिए।"
कम्युनिस्ट पार्टी व्यक्ति केन्द्रित नभई कमिटी प्रणालीमा चलाउनुपर्छ : नेपाल,"काठमाडौं : नेपाल कम्युनिस्ट पार्टी (नेकपा)का वरिष्ठ नेता माधवकुमार नेपालले संस्थापक महासचिव कमरेड कम्युनिस्ट पार्टी कुनै व्यक्ति केन्द्रित नभई कमिटी प्रणालीका आधारमा चलाउनु पर्ने बताएका छन्। हामीले नेपाल कम्युनिस्ट पार्टीलाई अझै बलियो, एकताबद्ध, संस्थागत, विधिपद्दतिमा आधारित, जनतासँग अझै घनिष्ट, परिवर्तनको मार्गमा दृढ र वैचारिक रुपमा स्पष्ट बनाउन आवश्यक छ। पुष्पलालको ४२ औँ स्मृति दिवसका अवसरमा उनले एक विज्ञप्ति जारी गर्दै भनेका छन्, कम्युनिस्ट पार्टी कुनै व्यक्तिको अलौकिक वा चमत्कारिक नेतृत्वमा विश्वास गर्ने संस्था नभई सामूहिक नेतृत्व प्रणालीमा विश्वास गर्ने एक क्रान्तिकारी संस्था भएकाले यसलाई त्यही अनुसार कमिटी प्रणालीका आधारमा चलाउनु पर्छ भन्ने मान्यतालाई हामीले दृढतापूर्वक व्यवहारमा लागू गर्नुपर्छ। नेपालले अर्काको अस्तित्व स्वीकार नगर्ने र म नै सर्वेसर्वा हुँ र म नभए केही पनि चल्दैन भन्ने भावनाले कम्युनिस्ट आन्दोलनलाई हिजो विभाजनबाट थिलोथिलो बनाएको कटु यथार्थ भोग्दै यहाँसम्म आइपुगेको धारणा राखेका छन्। उनले आजपनि कहीँ कतै त्यस्ता गलत, व्यक्तिवादी र गैरकम्युनिस्ट प्रवृत्तिहरु देखा पर्दछन् भने त्यसका विरुद्ध दृढतपूर्वक उभिन सबै इमानदार नेताकार्यकर्ताको कर्तव्य हुने बताएका छन्। नेपाल कम्युनिस्ट पार्टीका संस्थापक महासचिव, नेपाली जनताको मुक्तिका लागि आजीवन समर्पित, सामन्तवाद तथा निरंकुशताका विरुद्धको संयुक्त जनआन्दोलनका प्रणेता कमरेड पुष्पलालको ४२ औँ स्मृति दिवसका अवसरमा उहाँलाई सम्मानपूर्वक स्मरण गर्दै भावपूर्ण श्रद्धाञ्जली व्यक्त गर्दछु। पुष्पलाल स्मृति प्रतिष्ठानका अध्यक्षसमेत रहेका नेपालले भनेका छन्, कमरेड पुष्पलालको नेतृत्वमा पाँच जनाले २००६ सालमा स्थापना गरेको नेपाल कम्युनिस्ट पार्टी आज नेपाली जनताको आशा, भरोषा र विश्वासको केन्द्रका रुपमा स्थापित भएको छ। कम्युनिस्ट पार्टीको अगुवाइ र पहलकदमीमा यस बीचमा युगान्तकारी परिवर्तनहरु भएका छन्। कम्युनिस्ट आन्दोलनलाई सबै खालका भड्कावहरुबाट जोगाउँदै कमरेड पुष्पलालले स्थापित गरेका मानकहरु हाम्रा लागि सधैँ मार्गदर्शनका रुपमा रहेको उनले स्मरण गरेका छन्। कम्युनिस्ट पार्टी र नेताकार्यकर्ताहरुले जतिसुकै कठिन परिस्थितिमा पनि विचलित हुनु नहुने बताउँदै नेपालले जनतालाई गोलबन्द गर्नबाट पछि हट्नु हुन्न भन्ने पुष्पलालको दृढतालाई सिर्जनशील रुपमा अलवम्बन गर्दै कम्युनिस्ट पार्टीहरुले विभिन्न कालखण्डमा काम गर्न सकेकै कारण आज विशाल पार्टी निर्माण भएको उल्लेख गरेका छन्। उनले भनेका छन्, दुई ठूला कम्युनिस्ट पार्टी मिलेर एउटै नेपाल कम्युनिस्ट पार्टी निर्माण गरेर हामीले हाम्रा संस्थापक महासचिव कमरेड पुष्पलालको सपनालाई साकार मात्र पारेका छैनौँ, नेपाली जनताको मुक्ति आन्दोलनलाई गुणात्मक रुपमा एक कदम अघि बढाउन ठोस योगदान समेत गरेका छौँ। विज्ञप्तिको पूर्णपाठ ७ साउन, २०७७ प्रेस वक्तव्य नेपाल कम्युनिस्ट पार्टीका संस्थापक महासचिव, नेपाली जनताको मुक्तिका लागि आजीवन समर्पित, सामन्तवाद तथा निरंकुशताका विरुद्धको संयुक्त जनआन्दोलनका प्रणेता कमरेड पुष्पलालको ४२ औँ स्मृति दिवसका अवसरमा उहाँलाई सम्मानपूर्वक स्मरण गर्दै भावपूर्ण श्रद्धाञ्जली व्यक्त गर्दछु । कमरेड पुष्पलालको नेतृत्वमा पाँच जनाले २००६ सालमा स्थापना गरेको नेपाल कम्युनिस्ट पार्टी आज नेपाली जनताको आशा, भरोषा र विश्वासको केन्द्रका रुपमा स्थापित भएको छ । कम्युनिस्ट पार्टीको अगुवाइ र पहलकदमीमा यस बीचमा युगान्तकारी परिवर्तनहरु भएका छन् । निरंकुश तथा सामन्ती राजतन्त्रको अन्त्य, केन्द्रीकृत राज्यसत्ताको ठाउँमा संघीय प्रणाली समावेशी लोकतन्त्र जस्ता विषयहरुले मुलुक सबैको साझा हो र कसैको विशेषाधिकार छैन भन्ने कुरा व्यवहारमा स्थापित गर्न हामी सफल भएका छौँ । कमरेड पुष्पलालले स्थापना गरेका पदचिन्हहरुमा दृढतापूर्वक हिँड्न सकेकै कारण हामीले नेपालमा ऐतिहासिक परिवर्तनहरु गर्न सकेका छौँ । कम्युनिस्ट आन्दोलनलाई सबै खालका भड्कावहरुबाट जोगाउँदै कमरेड पुष्पलालले स्थापित गरेका मानकहरु हाम्रा लागि सधैँ मार्गदर्शनका रुपमा छन् । कम्युनिस्ट पार्टी र नेताकार्यकर्ताहरुले जतिसुकै कठिन परिस्थितिमा पनि विचलित हुनहुँदैन र जनतालाई गोलबन्द गर्नबाट पछि हट्नु हुन्न भन्ने उहाँको दृढतालाई सिर्जनशील रुपमा अलवम्बन गर्दै कम्युनिस्ट पार्टीहरुले विभिन्न कालखण्डमा काम गर्न सकेकै कारण आज हामीले यति विशाल पार्टी निर्माण गर्न सकेका छौँ । दुई ठूला कम्युनिस्ट पार्टी मिलेर एउटै नेपाल कम्युनिस्ट पार्टी निर्माण गरेर हामीले हाम्रा संस्थापक महासचिव कमरेड पुष्पलालको सपनालाई साकार मात्र पारेका छैनौँ, नेपाली जनताको मुक्ति आन्दोलनलाई गुणात्मक रुपमा एक कदम अघि बढाउन ठोस योगदान समेत गरेका छौँ । संस्थापक महासचिव कमरेड पुष्पलाललाई स्मरण गरिरहेको यस घडीमा हामीले नेपाल कम्युनिस्ट पार्टीलाई अझै बलियो, एकताबद्ध, संस्थागत, विधिपद्दतिमा आधारित, जनतासँग अझै घनिष्ट, परिवर्तनको मार्गमा दृढ र वैचारिक रुपमा स्पष्ट बनाउन आवश्यक छ । कम्युनिस्ट पार्टी कुनै व्यक्तिको अलौकिकवा चमत्कारिक नेतृत्वमा विश्वास गर्ने संस्था नभई सामूहिक नेतृत्व प्रणालीमा विश्वास गर्ने एक क्रान्तिकारी संस्था भएकाले यसलाई त्यही अनुसार कमिटी प्रणालीका आधारमा चलाउनु पर्छ भन्ने मान्यतालाई हामीले दृढतापूर्वक व्यवहारमा लागू गर्नुपर्छ । अर्काको अस्तित्व स्वीकार नगर्ने र म नै सर्वेसर्वा हुँ र म नभए केही पनि चल्दैन भन्ने भावनाले कम्युनिस्ट आन्दोलनलाई हिजो विभाजनबाट थिलोथिलो बनाएको कटु यथार्थ भोग्दै हामी यहाँसम्म आइपुगेका छौँ । आजपनि कहीँ कतै त्यस्ता गलत, व्यक्तिवादी र गैरकम्युनिस्ट प्रवृत्तिहरु देखा पर्दछन् भने त्यसका विरुद्ध दृढतपूर्वक उभिनु सबै इमानदार नेताकार्यकर्ताको कतर्व्य हुन्छ । ४२ औ स्मृति दिवसको यस सन्दर्भमा संस्थापक महासचिव कमरेड पुष्पलालका आदर्शहरुलाई दृढतापूर्वक पछ्याइरहने प्रतिबद्धता व्यक्त गर्दै उहाँको क्रान्तिकारी, सरल, बौद्धिक, संघर्षशील र निष्ठापूर्ण व्यक्तित्वबाट सबै अभिप्रेरित भइरहन सकौँ भन्ने कामना गर्दछु । माधवकुमार नेपाल अध्यक्ष, पुष्पलाल स्मृति प्रतिष्ठान"
समाजवादको लक्ष्यमा अघि बढ्नुनै पुष्पलालप्रतिको सच्चा सम्मान : खनाल,"काठमाडौं : नेपाल कम्युनिस्ट पार्टी (नेकपा)का वरिष्ठ नेता झलनाथ खनालले पार्टीलाई थप एकताबद्ध गरि समाजवादको लक्ष्यमा दृढतापूर्वक अघि बढ्नुनै क पुष्पलाल प्रतिको सच्चा सम्मान भएको बताएका छन्। नेपाली कम्युनिष्ट आन्दोलनले ७१ वर्ष पार गर्ने क्रममा असाधारण उपलब्धी भएको उल्लेख गर्दै खनालले उपलब्धी सँगसँगै चुनौति खडा भएको बताएका छन्। उनले चुनौतिहसँग जुध्न पार्टीलाई सही नीति, विधि र पद्धतिमा अघि बढाउनुको विकल्प नभएको धारणा राखेका छन्। कुनै पनि समाज वा राष्ट्रले आफ्नो अस्तित्व र विकासको प्रक्रियामा नयाँ व्यक्तित्व र विभूतिहरुलाई जन्माउने गर्छ। उनीहरुको मार्गदर्शन र अगुवाईमा सिंगो समाज वा राष्ट्र प्रभावित हुने गर्छ र आफ्नो विकासक्रममा नयाँ दिशा, चरण र श्रृंखलाहरु प्राप्त गर्ने गर्छ। ४२ औं पुष्पलाल स्मृति दिवसको अवसरमा एक विज्ञप्ति जारी गर्दै पूर्वप्रधानमन्त्री समेत रहेका खनालले भनेका छन्, यही ऐतिहासिक प्राकृतिक विकास प्रक्रियाको रुपमा नेपाली कम्यूनिष्ट आन्दोलनका जन्मदाता, प्रणेता साथै संवाहक कमरेड पुष्पलाल हुनुहुन्छ। उनले पुष्पलालकै मार्गदर्शनबाट अघि बढेर नेपालमा जनवादी क्रान्ति सम्पन्न गरेको बताएका छन्। विज्ञप्ति भनिएको छ,क पुष्पलाल कै मार्गदर्शनबाट अघि बढेर आज हामीले नेपालमा जनवादी क्रान्ति सम्पन्न गरेका छौं, देशको संविधान निर्माण गरेका छौं, नेपाली कम्युनिष्ट आन्दोलनका दुई ठूला पार्टीहरुलाई एकिकृत गरेका छौं र नेपाल कम्युनिष्ट पार्टीलाई सबैभन्दा ठूलो पार्टीका रुपमा स्थापित गरेका छौं। खनालले अहिले प्राकृतिक विपत र कोरोनाले मानविय क्षति गरिरहेकाले विपतको सामना गर्दै प्रभावित नागरिकहरुको जीवन रक्षा गर्न,उद्धार र राहतमा प्रभावकारी ढङ्गले जुट्नसबैलाई आह्वान गरेका छन्। विसं १९८१ असार १५ गते रामेछापमा जन्मिएका नेपाल कम्युनिष्ट पार्टीका संस्थापक महासचिव पुष्पलालको २०३५ साल साउन ७ गते भारतमा निधन भएको थियो। कम्युनिस्ट पार्टी व्यक्ति केन्द्रित नभई कमिटी प्रणालीमा चलाउनुपर्छ : नेपाल"
देशलाई समृद्ध र नागरिकलाई सुखी बनाउन एकता अपरिहार्य : ओली,"काठमाडौं : नेपाल कम्युनिस्ट पार्टी (नेकपा)का अध्यक्ष एवम् प्रधानमन्त्री केपी शर्मा ओलीले पार्टीलाई बलियो बनाउँदै देशलाई समृद्ध र नागरिकलाई सुखी बनाउन एकताबद्ध भएर अघि बढ्नु अपरिहार्य भएको बताएका छन्। ४२ औं पुष्पलाल स्मृति दिवसको अवसरमा एक विज्ञप्ति जारी गर्दै उनले समृद्ध नेपालसुखी नेपालीको राष्ट्रिय आकाङ्क्षा अगाडि सारेर यसअघि गर्न नसकेका र नगरिएका कामहरु गरिरहेको स्पष्ट पारेका छन्। पुष्पलालले विचार, दर्शन र सामाजिक मूल्य मान्यताको तहबाट क्रान्तिकारी, परिवर्तनकारी, वैज्ञानिक विचार प्रारम्भ गरेको दाबी गरेका छन्।यो नेपाली राजनीतिमा पुष्पलालको पहिलो योगदान हो। उहाँले विचारलाई विचारको रुपमा मात्रै होइन, व्यवहारमा प्रयोग गर्न संगठन चाहिन्छ भनेर संगठन निर्माण गर्नुभयो। ओलीले भनेका छन्,बामलोकतान्त्रिक आन्दोलन र रुपान्तरणका व्यवस्थित विचारमा पुष्पलालसँग समकालीन नेताहरुमध्ये अरु कसैको तुलना हुन सक्दैन, चाहे ती जुनसुकै राजनीतिक धारका होउन्। यो नेपालको बाम लोकतान्त्रिक आन्दोलनमा पुष्पलालको श्रेष्ठ पक्ष हो। ओलीले पुष्पलालको अगुवाईमा नेपाल कम्युनिस्ट पार्टी स्थापना गर्नु अगाडि पनि नेपालमा कम्युनिस्ट नेता र कार्यकर्ता भएपनि व्यवस्थित राजनीतिक र सांगठनिक आकार नभएको स्मरण गरेका छन्। उनले पुष्पलालकै अगुवाईमा कम्युनिस्ट आन्दोलनको संस्थागत थालनी, समाजको तात्कालीन अवस्थाको गहिरो विश्लेषण, नेपाली समाज र राजनीतिलाई मार्गदर्शन गर्ने विचार, दर्शन र संगठनको स्थापनामा भएको दावी गरेका छन्। कम्युनिस्ट पार्टी व्यक्ति केन्द्रित नभई कमिटी प्रणालीमा चलाउनुपर्छ : नेपाल समाजवादको लक्ष्यमा अघि बढ्नुनै पुष्पलालप्रतिको सच्चा सम्मान : खनाल पुष्पलालले सामन्तवादको अन्त्य र गणतन्त्रको स्थापनालाई राजनीतिक उद्देश्य बनाएको ओलीले स्मरण गरेका छन्। प्रधानमन्त्री ओलीले भनेका छन्, विचारका हिसाबले नेपाल कुन अवस्थामा छ, नेपालमा गर्नु पर्ने के हो र कसरी अगाडि वढ्ने भन्ने व्यवस्थित वैचारिक मार्गदर्शन अघि सार्दै पुष्पलालले सामन्तवादको अन्त्य र गणतन्त्रको स्थापनालाई राजनीतिक उद्देश्य बनाउनुभयो। साथसाथै पार्टीलाई सामाजिक न्याय, समानता र देशभक्तिपूर्ण आन्दोलनको पर्यायका रुपमा अघि बढाउनुभयो। पुष्पलालको सपना साकार पार्ने बाटोमा महत्वपूर्ण काम गरेको उल्लेख गर्दै अध्यक्ष ओलीले विभाजित कम्युनिस्ट आन्दोलन एकतावद्ध, राष्ट्रब्यापी र मजबुत भएको दाबी गरेका छन्। उनले भनेका छन्, पार्टीले करिब दुईतिहाई बहुमतका साथ प्रमुख स्थान हासिल गरेको छ। पुष्पलालको जुन सांगठनिक राजनीतिक चाहना थियो, त्यो आज हामीले धेरैहदसम्म पूरा गरेका छौं। अहिले कम्युनिस्ट पार्टीको सरकारले समानतालाई समृद्धिसँग जोडेर अघि बढिरहेको दाबी गरेका छन्। आजको पिंढीले आफ्नो जीवनमा समृद्धि सहितको समानता हासिल गरी पुष्पलालका योगदान स्मरण गर्नेछ। उनले लेखेका छन्, पुष्पलालको वैचारिक मार्गदर्शनमा मुलुकलाई अग्रसर गराउने संकल्प गर्दै ४२ औं स्मृति दिवसमा उहाँप्रति श्रद्धासुमन अर्पण गर्दछु। विसं १९८१ असार १५ गते रामेछापमा जन्मिएका नेपाल कम्युनिष्ट पार्टीका संस्थापक महासचिव पुष्पलालको २०३५ साल साउन ७ गते भारतमा निधन भएको थियो। पूर्णपाठ यस्तो छ हार्दिक श्रद्धाञ्जली आज साउन ७ गते अर्थात् नेपाल कम्युनिस्ट पार्टीका संस्थापक महासचिव कमरेड पुष्पलालको ४२ औं स्मृति दिवस । कार्ल माक्र्स र फ्रेडरिक एङ्गेल्सद्वारा लिखित विश्वप्रसिद्ध कम्युनिस्ट घोषणा पत्रका प्रथम नेपाली अनुवादक, नेपाली कम्युनिस्ट आन्दोलनका संस्थापक नेता, बामलोकतान्त्रिक संयुक्त जनआन्दोलनका वैचारिक प्रणेता कमरेड पुष्पलालप्रति यस अवसरमा हार्दिक श्रद्धासुमन अर्पण गर्दछु । पुष्पलालको अगुवाईमा नेपाल कम्युनिस्ट पार्टी स्थापना गर्नु अगाडि पनि नेपालमा कम्युनिस्ट नेता र कार्यकर्ता थिए । तर, कम्युनिस्ट आन्दोलनको ब्यवस्थित राजनीतिक र सांगठनिक आकार थिएन । कमरेड पुष्पलालकै अगुवाईमा कम्युनिस्ट आन्दोलनको संस्थागत थालनी, समाजको तात्कालीन अवस्थाको गहिरो विश्लेषण, नेपाली समाज र राजनीतिलाई मार्गदर्शन गर्ने विचार, दर्शन र संगठनको स्थापनामा भयो । विचारका हिसावले नेपाल कुन अवस्थामा छ, नेपालमा गर्नु पर्ने के हो र कसरी अगाडि वढ्ने भन्ने व्यवस्थित वैचारिक मार्गदर्शन अघि सार्दै पुष्पलालले सामन्तवादको अन्त्य र गणतन्त्रको स्थापनालाई राजनीतिक उद्देश्य बनाउनु भयो । साथसाथै पार्टीलाई सामाजिक न्याय, समानता र देशभक्तिपूर्ण आन्दोलनको पर्यायका रुपमा अघि बढाउनु भयो । पुष्पलालले विचार, दर्शन र सामाजिक मूल्य मान्यताको तहबाट एउटा नयाँ वास्तविक सम्पूर्ण रुपमा क्रान्तिकारी, परिवर्तनकारी, वैज्ञानिक विचार प्रारम्भ गर्नु भयो । यो नेपाली राजनीतिमा पुष्पलालको पहिलो योगदान हो । उहाँले विचारलाई विचारको रुपमा मात्रै होइन, व्यवहारमा प्रयोग गर्न संगठन चाहिन्छ भनेर संगठन निर्माण गर्नुभयो । बामलोकतान्त्रिक आन्दोलन र रुपान्तरणका व्यवस्थित विचारमा पुष्पलालसँग समकालीन नेताहरुमध्ये अरु कसैको तुलना हुन सक्दैन, चाहे ती जुनसुकै राजनीतिक धारका होउन् । यो नेपालको बाम लोकतान्त्रिक आन्दोलनमा पुष्पलालको श्रेष्ठ पक्ष हो । हामीले पुष्पलालको सपना साकार पार्ने बाटोमा महत्वपूर्ण काम गरेका छौँ । विभाजित कम्युनिस्ट आन्दोलन एकतावद्ध, राष्ट्रब्यापी र मजबुत भएको छ । पार्टीले करिव दुईतिहाई बहुमतका साथ प्रमुख स्थान हासिल गरेको छ । पुष्पलालको जुन सांगठनिक राजनीतिक चाहना थियो, त्यो आज हामीले धेरैहदसम्म पूरा गरेका छौं । देशलाई समृद्ध बनाउने साधन पार्टी हो । पार्टीलाई बलियो बनाउँदै देशलाई समृद्ध र नागरिकलाई सुखी बनाउन यतिबेला हामी एकतावद्ध भएर अघि बढ्नु अपरिहार्य छ । त्यसैले हामीले समृद्ध नेपालसुखी नेपालीको राष्ट्रिय आकाङ्क्षा अगाडि सारेका छौं । हामी यसअघि गर्न नसकेका र नगरिएका तमाम कामहरु गर्दैछौं । पुष्पलालका नीतिहरु आजका सन्दर्भमा यिनै हुन् । पुँजी र प्रविधिलाई हाम्रा प्रयासहरुमा मिसाऔँ, उत्पादन वढाऔँ, निर्यात वढाऔँ, आयात घटाऔँ । यस बाटोबाट हामी समृद्धि हासिल गर्ने छौँ । र, आज हामी समृद्धिका लागि मेहनत गरिरहेका छौं । अहिले कम्युनिस्ट पार्टीको सरकारले समानतालाई समृद्धिसँग जोडेर अघि बढिरहेको तथ्य स्पष्ट छ । आजको पिंढीले आफ्नो जीवनमा समृद्धि सहितको समानता हासिल गरी पुष्पलालका योगदान स्मरण गर्नेछ । पुष्पलालको वैचारिक मार्गदर्शनमा मुलुकलाई अग्रसर गराउने संकल्प गर्दै ४२ औं स्मृति दिवसमा उहाँप्रति श्रद्धासुमन अर्पण गर्दछु ।"
९० वर्ष पुग्नै लाग्दा अस्ताए पुराना कम्युनिष्ट नेता वर्मन,रोल्पा : रोल्पाका पुराना कम्युनिष्ट नेता वर्मन बुढा मगरको निधन भएको छ। बुधबार बिहान ४ः३० मा ललितपुरको पाटन अस्पतालमा उपचारकाक्रमम मगरको मृत्यु भएको उर्जामन्त्री वर्षमान पुनका स्वकीय सचिव जीवन रोकाले जानकारी दिएका छन् । रोल्पाको थवाङ गाउँपालिका२ का बुढा मगर साउन ११ गते ९० वर्ष पूरा गरी ९१ वर्षमा लाग्ने उनकै गाउँलेसमेत रहेका रोकाले जानकारी दिए। २०१३ सालमा किसान संगठनमार्फत कम्युनिष्ट पार्टीमा संगठित भएका कम्युनिष्ट नेता बुढा रोल्पामा कम्युनिष्ट पार्टीका संस्थापक समते हुन् । बुढा २०४८ सालको आम निर्वाचनमा जनमोर्चाकातर्फबाट प्रतिनिधि सभा सदस्यमा निर्वाचित भएका थिए । रोल्पाको थवाङ सधैं कम्युनिष्टमय हुनुमा वर्मन बुढाकै देन रहेको छ । उनी तत्कालीन नेकपा माओवादीले सञ्चालन गरेका जनयुद्धमा पार्टीको केन्द्रीय सल्लाककारको जिम्मेबारीमा रहेर भूमिका खेलेका थिए । पञ्चायतविरुद्धको संघर्षका क्रममा उनी जेलसमेत परेका थिए। सो समय नेता बुढा मोहनविक्रम सिंहको नेतृत्वको रहेको पार्टीमा रही सक्रीय थिए। बुधबार १० बजे पशपति आर्यघाटमा बुढाको दाहसंस्कारको तयारी भइरहेको मन्त्री पुनका स्वकीय सचिव रोकाले जानकारी दिए । (सच्चाइएको : यस समाचारमा यसअघि मृतक बुढामगरको जन्म साउन ७ नै भएको भनी जीवन रोकाले दिएको जानकारीअनुसार राखिएकोमा पछि साउन ११ गते रहेको भनी जानकारी प्राप्त भएकाले क्षमायाचनासहित सच्चाइएको छ। सम्पादक)
एउटा कम्युनिस्ट आदर्शको अन्त्य : गुडबाई बर्मन बा,"रोल्पा : बुधबार बिहान नेपाली कम्युनिस्ट आन्दोलनका एक आदर्शको अन्त्य भएको छ। कम्युनिस्ट आन्दोलनका धरोहर मानिने सादगी नेता बर्मन बुढामगरको बुधबार बिहान साढे चार बजे राजधानीमा उपचारकै क्रममा निधन भएको हो। रोल्पाको थबाङ गाउँपालिका२ का ९० वर्षीय बुढामगरको निधनले थबाङी मात्र होइन, कम्युनिस्ट नेता, कार्यकर्ता र शुभचिन्तक गहिरो शोकमा छन्। कम्युनिस्ट इतिहासका खम्बा बुढामगरको निधनले सिंगो थबाङी र शुभचिन्तक शोकमा डुबेका छौं, थबाङका रैथाने एवं पत्रकार मौसम रोकामगर भन्छन्, उहाँको निधनले पार्टी र थबाङलाई गहिरो क्षति पुगेको छ। शोकको घडीमा परिवारका सदस्य, आफन्त र इष्टमित्र निःशब्द बनेका छन्। कम्युनिस्ट आचरण र जीवनशैली अपनाएका पूर्वसांसद समेत रहेका नेता बुढामगरको निधनले आफू स्तब्ध बनेको आफन्त ऋषिकेशव बुढामगर सविन बताउँछन्। कम्युनिस्ट इतिहासमा इमान्दार र आदर्शका प्रतिक बर्मनहरु मर्दैछन्, ब्रह्मलुट मच्चाउने जन्मिदैछन्, एउटै भाइबन्धु रहेका सविनले भावुक हुँदै भने, फेरि इमान्दार बर्मनहरु जन्मिनु आवश्यक छ। क्यान्सर रोगबाट पीडित बुढामगरको ९० वर्षको उमेरमा निधन भएको हो। गत वर्ष आन्द्रामा रहेको क्यान्सरको शल्यक्रिया गराएका थिए। पछिल्लो समय उपचारका लागि उनी राजधानी मै थिए। राजधानी गएका बेला ललितपुरको कुसुन्तीमा रहेको छोरीको घरमा बस्थे। बुढामगरका तीन छोरा र दुई छोरी छन्। थबाङ घरमै रहेकी जेठी बुहारी ससुराको निधनको खबरले शोकमा छन्। जेठो छोरा गणेश बुबाको उपचारका लागि राजधानीमा थिए। माहिला छोरा समेश र कान्छा छोरा नरेश जापान छन्। छोरीहरु विजया र शरद हुन्। तत्कालीन नेकपा (माओवादी)ले गरेको सशस्त्र युद्धका बेला छोरी विजयाका पति ढाँट बुढामगरलाई तत्कालीन शाही सेनाले हत्या गरेको थियो। अस्वास्थ्य भएपछि बाग्लुङ विवाह भएकी छोरी विजयाको कुसुन्तीमा रहेको घर नै बुढामगरको निवास बनेका थियो। थबाङ र बर्मन थबाङमा कम्युनिस्ट विजारोपण हुनुको श्रेय बुढामरलाई नै जान्छ। सशस्त्र युद्धताका माओवादीको गढ नै थबाङ रह्यो। अहिले पनि थबाङ दुवै कम्युनिस्टको गढ मानिन्छ। त्यसैले बुढामगरको निधनमा रोल्पालीले सामाजिक सञ्जालमा शोक व्यक्त गरेका छन्। थबाङ गाउँपालिकाले शोकसभाको आयोजना गरेको छ। सत्ताधारी नेपाल कम्युनिस्ट पार्टीको जिल्ला कमिटीले श्रद्धाञ्जली सभा आयोजना गरेको छ। थबाङस्थित नमूना वीर बलभद्र उच्च माविको संस्थापकसमेत मानिने बुढामगरको निधनले विद्यालय परिवार शोकाकुल बनेको छ। नेपाल कम्युनिस्ट पार्टी (नेकपा) अध्यक्ष पुष्पकमल दाहाल प्रचण्डले बुढामरको निधनले स्तब्ध बनाएको जनाएका छन्। रोल्पाका कम्युनिस्ट नेता एवं पूर्व सभामुख कृष्णबहादुर महराले पनि शोक विज्ञाप्ति जारी गर्दै बुढामगर कम्युनिस्ट आदर्श, अडिक र निडर व्याक्तित्वको रुपमा स्मरण गरेका छन्। नेकपा नेता एवं ऊर्जा तथा जलस्रोतमन्त्री वर्षमान पुनले पनि शोक व्यक्त गरेका छन्। कम्युनिस्ट नेताले काठमाडौंमै बुढामगरप्रति श्रद्धाञ्जली अर्पण गरेका छन्। बुढामगरको राजनीतिक जीवन बुढामगर २०४८ सालको आम निर्वाचनमा तत्कालीन जनमोर्चाको तर्फबाट प्रतिनिधि सभाको सांसद बनेका थिए। त्यसपछि उनी राष्ट्रिय राजनीतिकमा उदाएका हुन्। संसद भवनमा मगरको पहिरन गाडो र कछाडसँगै गएर उनले आफ्नो पहिचानलाई राष्ट्रिय मान्यता दिलाए। मुढामगर मगर पहिरनमा खाली खुट्टा संसद भवन छिर्न खोजेपछि उनलाई सुरक्षाकर्मीले रोकेका थिए। जनताको पोशाक नै आफूलाई प्रिय लाग्ने भएर आफू त्यही पहिरनमा संसद जाने गरेको उनले सुनाउँथे। आर्थिक लोभ नभएका र सधै जनताको पक्षमा काम गर्न रुचाउने बुढामगरले जीवनकालमा कहिलै भड्किलो पहिरन लगाएनन्। साधारण मौलिक पहिरना, खानपान र जीवनशैली उनको पहिचान बनिरह्यो, उनलाई नजिकबाट चिन्ने यसै भन्छन्। थबाङ कम्युनिस्टमय हुनुमा बुढामगरको योगदानलाई विशेष मान्ने गरिन्छ। थबाङमा २०१३ सालमा किसान संगठन गठन गरिएको थियो। त्यस संगठनमा बुढामगर आवद्ध भए। रोल्पाली कम्युनिस्टका संस्थापक उनै हुन्। उतिबेला मोहनविक्रम सिंहको नेतृवको पार्टीमा सक्रिय रहे। जेलजीवनकै बेला सिंह र खगुलाल गुरुङको सम्पर्कमा रहेका बुढामगर कम्युनिस्ट प्रतिबन्धित अवस्थामा किसान संगठनको नामबाट सक्रिय थिए। बुढामगर पञ्चायतकालमा पटकपटक प्रधानपञ्चसमेत भए। थबाङी एकतासहित पञ्चायतको विधिको उपयोग गर्दै थबाङीको सल्लाहमा उनले बहिनीलाई समेत प्रधानपञ्चमा निर्वाचित गरेका थिए। २०१५ सालको पहिलो आमनिर्वाचनमा थबाङीले सबै भोट कम्युनिष्टलाई दिए। यसमा बुढामगरको सक्रिय भूमिका थियो। २०३७ सालको जनमत संग्रहका वखत सबै मत बहुदलको पक्षमा खसाए। २०३८ मा निर्वाचनको सशक्त बहिष्कारमा बुढामगर नै खरो उत्रिए। उतिबेला नै थबाङमा सेनाले मेजर अप्रेशन गरेको थियो। जहिलै सत्ता विरोधी मानिने थबाङमा विरेन्द्र राजासमेत हेलिकोप्टरबाट पुगेका थिए। २०५१ सालको मध्यावधि निर्वाचनमा थबाङमा चार मत मात्र खस्यो। २०५२ साल फागुन १ गतेदेखि सशस्त्र युद्ध थालनी भएपछि बुढामगर कम्युनिस्ट राजनीतिको निकटमै रहे। तत्कालीन माओवादीको सल्लाहकारसमेत रहेर उनले काम गरे। कम्युनिस्ट फुटबाट असन्तुष्ट बुढामगर सबै कम्युनिष्ट एकतको पक्षमा थिए। दश वर्षे युद्धको समाप्ती पश्चात् २०६४ को संविधान सभाको निर्वाचनमा थबाङमा शतप्रतिशत मत माओवादीको उम्मेदवार प्रचण्डलाई दिइयो। २०७० सालको दोस्रो संविधानसभा निर्वाचनमा थबाङमा शून्य मतदान भयो। यी सबै विरासतका जग बुढामगर नै मानिन्छन्। यिनै राजनीति विरासत्का कारण थबाङ पुग्ने जोकोही कम्युनिस्ट नेता मात्र होइन, पत्रकार, अनुसन्धानकर्ताले थवाङ पुगेपछि बुढामगरलाई भेट्थे। बुढामगर कम्युनिस्ट मात्र नभएर देश र समाजकै एक आदर्श व्यक्ति भएकाले उनको निधनले देश शोकमा छ।"
समुदायमा कोरोना फैलिएपछि राजविराजमा निषेधाज्ञा,"राजविराज : सप्तरीको राजविराजमा समुदायमा कोरोना संक्रमण फैलिएपछि जिल्ला सुरक्षा समिति सप्तरीले निषेधाज्ञा लागू गर्ने भएको छ। प्रमुख जिल्ला अधिकारी शंकरहरी आचार्यको अध्यक्षतामा बुधबार बसेको जिल्ला सुरक्षा समिति सप्तरीको बैठकले बिहीबार बिहान ५ बजेदेखि अर्को आदेश नभएसम्मका लागि निषेधाज्ञा जारी गर्ने निर्णय गरेको हो। स्थानीय प्रशासन ऐन २०२८ को दफा ६ (३) र संक्रामक रोग ऐन २०२० को दफा २ बमोजिम राजविराज नगरपालिका क्षेत्रभित्र अनावश्यक हिँडडुल, आवतजावत नगर्न, नगराउन जिल्ला सुरक्षा समितिले निर्णय गरेको जिल्ला प्रशासन कार्यालयका प्रवक्ता एवम् प्रशासकीय अधिकृत आनन्द ठाकुरले जानकारी दिए। प्रवक्ता ठाकुरले औषधि पसल, खाद्यान्न, फलफूल तथा तरकारी, अस्पताल तथा स्वास्थ्य सेवा केन्द्र, मालसमान ओसार पसार गर्ने र निर्माण कार्यमा प्रयोग हुने ढुवानीका यातायात, सरकारी छापाखाना, सञ्चार सेवा, बैकिङ सेवा, आन्तरिक सुरक्षा कार्य, खानेपानी सञ्चालन तथा वितरण, पेट्रोलीयम पदार्थको ढुवानी भण्डार र वितरण, फोहोरमैला संकलन तथा ढुवानी, विद्युतीय सेवा, कृषिजन्य कार्य, कृषि तथा पशुजन्य उत्पादन ढुवानीमा प्रयोग हुने साधन, वर्कशप जस्ता अत्यावश्यक सेवाबाहेकको सेवास्थलहरुमा अनावश्यक आवतजावतमा निषेधाज्ञा लगाइएको बताए। ठाकुरका अनुसार उपरोक्त अत्यावश्यक कामहरु समेत तोकिए बमोजिमको स्वास्थ्य सुरक्षा सतर्कताको मापदण्डको पूर्ण पालना गरी गर्न, गराउन निषेधाज्ञा जारी गरिएको बताउँदै उनले आदेशको उल्लंघन गर्नेलाई कानुन बमोजिम कारवाही गरिने छ। स्थानीय प्रशासन ऐन २०२८ को दफा ६ (३) मा हुलदङ्गा भई शान्ति सुरक्षा भंग हुने वा कसैलाई बाधा विरोध पर्ने वा जनस्वास्थ्यलाई खराब असर पर्ने सम्भावना भएमा प्रमुख जिल्ला अधिकारीले कसैलाई कुनै काम गर्न दिनबाट निषेध गर्ने वा सो ठाउँमा कुनै काम गर्न निषेध गर्ने आदेश दिन सक्नेछ र सो आदेश एक पटकमा दुई महीनाभन्दा बढी अवधिको हुनेछैन भन्ने उल्लेख छ। यस्तो आदेश उल्लंघन गर्ने व्यक्तिलाई प्रमुख जिल्ला अधिकारीले पाँच सय रूपैयाँसम्म जरिवाना वा एक महिनासम्म कैद वा दुवै सजाय गर्न सक्ने ऐनमा व्यवस्था छ। यस्तै संक्रामक रोग ऐन २०२० को दफा २ मा नेपालभर वा त्यसको कुनै भागमा मानिसमा कुनै संक्रामक रोग उब्जेमा वा फैलिएमा वा फैलिने सम्भावना देखिएमा नेपाल सरकारले सो रोग निर्मूल गर्न वा रोकथाम गर्न आवश्यक कारवाही गर्न सक्ने र सर्वसाधारण जनता वा कुनै व्यक्तिको समूह उपर लागू हुने गरी आवश्यक आदेश जारी गर्न सक्ने विशेष व्यवस्थाको अधिकार दिएको छ। ऐनको दफा ३ मा यो आदेशलाई अपहेलना गर्ने व्यक्ति उपर १ महिनासम्म कैद वा १ सय रुपैयाँसम्म जरिबाना वा दुवै सजाय हुने तथा यो ऐन अन्तर्गत अधिकृत व्यक्तिलाई काममा बाधा पुयाउनेलाई ६ महीनासम्म कैद वा ६ सय रुपैयाँसम्म जरिबाना वा दुवै सजाय हुने व्यवस्था छ। भारतबाट आई घरमा बसेको १३ दिन पछि गत बिहीबार मृत्यु भएको राजविराज नगरपालिका ६ का ७३ वर्षीय व्यापारीको परिवारका पाँज जना, उनको पसलका कामदार, छिमेकी, मित्र हुँदै उनीहरुको परिवार र समुदायमा कोरोना संक्रमण फैलिएपछि राजविराज नगरपालिकाले आजदेखि लकडाउन लागु गर्ने निर्णय गरेको छ। राजविराज नगरपालिकाले लकडाउन गरेपछि अधिकांश पसल बन्द रहेपनि अनावश्यक हिँडडुल गर्नेहरुमा कुनै कमी नआए पछि राजनीतिक दलका नेता, नागरिक समाजले लकडाउनको पालनमा पूर्ण सहयोग गर्न दबाब दिएको थियो।"
सप्तकोशीले कटान थालेपछि मर्मत सुरु,"इटहरी : सप्तकोसी नदीले तटबन्धलाई सुरक्षा गर्न बनाइएको स्पर कटान तिब्र पारेको छ। २४ घण्टामा १० फिटसम्म कटान गरेपछि मर्मतसमेत तीव्र बनाइएको छ। बराहक्षेत्रको वडा नम्बर ६ ठाकुरबारीमा रहेको ९ र १० नम्बर स्परमा कोशीको एउटा भंगालोले कटान गरेको सुनसरीका प्रमुख जिल्ला अधिकारी फणिन्द्रमणि पोख्रेलले जानकारी दिए । कटान थालेपछि कोसी प्रोजेक्टका कामदारसँगै नेपाली सेना र सशस्त्र प्रहरीले वालुवाको बोरा, जाली, ढुङ्गा तथा प्रकोपाइनले कटान नियन्त्रणको प्रयास थालेका छन्। कोशीको एउटा भंगालो अनपेक्षित रुपमा पूर्वतर्फ सोझिएपछि कटान तीव्र बनेको इलाका प्रहरी कार्यालय महेन्द्रनगरका प्रहरी निरीक्षक पाण्डव राजवंशीले बताए। उनका अनुसार पाँच दिनदेखि १७ फिट स्पर कटान भएको छ। वडाध्यक्ष उद्धव पोख्रेलका अनुसार स्परमा हुने तीव्र कटानले तटबन्धमा जोखिम बढाउँछ। तटबन्ध भत्केमा कोशी वस्तीमा पसेर विनाश गर्छ। २०६५ सालमा समेत कोशीको पूर्वी तटबन्ध भत्कँदा सुनसरीका दक्षिणपश्चिमको हजारौं विगाहा जग्गा डुबानमा परेको थियो। ३० हजार बढी मानिस प्रभावित बनेका थिए। सडक र विद्युत् अवरुद्ध हुँदा पुर्वका दर्जनौं उद्योग बन्द भएका थिए। अहिले कोशीमा पानीको बहाव १ लाख ९३ हजार ७ सय १५ क्युसेक छ। कोसी ब्यारेजको २६ ओटा ढोका खोलिएका छन्। सप्तकोसीमा यो वर्षकै बढी पानी गत ७ गते ३ लाख ४२ हजार मापन गरिएको ब्यारेज प्रशासनले जानकारी दिएको छ।"
बलात्कार अभियुक्त वर्षदिनपछि पक्राउ,"भक्तपुर : १७ वर्षीया बालिकालाई जबरजस्ती करणी गरेर गर्भवती बनाएको एक वर्षपछि एक युवालाई भक्तपुर प्रहरीले नियन्त्रणमा लिएको छ। भक्तपुर प्रहरीले रामेछापको खाँडादेवी गाउँपालिका ९ घर भई भक्तपुरको मध्यपुर थिमि नगरपालिका ४ मध्यपुर अस्पताल अगाडि मासुपसल गर्दै आएका २२ वर्षीय राजेश भन्ने सुरेश भण्डारीलाई नियन्त्रणमा लिएको हो। महानगरीय प्रहरी परिसर भक्तपुरका अनुसार भण्डारीले २०७६ साल जेठ २७ गते पत्रिकाको ग्राहक बनाउने क्रममा १७ वर्षीया बालिकालाई आफ्नै डेरामा लगी डर, धाकधम्की दिई जबरजस्ती करणी गरेका थिए। भण्डारीले जबरजस्ती करणी गरेपश्चात गर्भवती भई ती बालिकाले २०७६ साल माघ २६ गते छोराको जन्म दिएको परिसरका प्रवक्ता प्रहरी नायब उपरीक्षक दीपक गिरीले जानकारी दिए। जबरजस्ती करणीबाट गर्भ बसेर छोराको समेत जन्म भएपछि बालिकाले आफूलाई बलात्कार गर्ने भण्डारीलाई खोज्दा फेला नपरेको भन्दै उनलाई खोजतलास गरी कारबाही गरी पाउन असार १४ गते महानगरीय प्रहरी वृत्त ठिमीमा जाहेरी दिएकी थिइन्। बालिकाको जाहेरी परेपछि प्रहरीले भण्डारीलाई खोजतलास गर्दै जाँदा बुधबार फेला पारेको प्रहरी नायब उपरीक्षक गिरीले जानकारी दिए। भण्डारीलाई नियन्त्रणमा लिएपछि कानुनबमोजिम जिल्ला अदालत भक्तपुरमा पेस गरी थप अनुसन्धानको लागि सात दिनको म्याद थप भएको उनले बताए। उनका अनुसार घटना वर्षदिनसम्म गुपचुप हुँदा बलात्कारी फरार रहँदै आएको थियो। वर्षदिनसम्म जबरजस्ती करणी गर्ने भण्डारी फेला नपरेपछि पीडित बालिका प्रहरीकहाँ पुगेकी थिइन्। जबरजस्ती करणी मुद्दाको कसुरबमोजिम एकवर्षे हद म्याद भए ता पनि कोभिड १९ संक्रमणको कारण देशभर २०७६ चैत ११ गतेबाट बन्दाबन्दी भएको र उक्त बन्दाबन्दीको अवधिलाई शून्य समय मानिने सर्वोच्च अदालतको निर्णयानुसार जबरजस्ती करणी मुद्दाको एक वर्षे हद म्याद बाँकी नै रहेको मानेर जबरजस्ती करणसम्बन्धी मुद्दा दर्ता गरिएको प्रहरी नायब उपरीक्षक गिरीले स्पष्ट पारे।"
कोरोना संक्रमित सम्पर्कबिहीन : प्रहरी अधिकृतसहित तीन जनामा कोरोना पुष्टि,विराटनगर : बुधबार कोरोना संक्रमण पुष्टि भएका एक पुरुष सम्पर्कबिहीन भएका छन्। विराटनगरका ५० वर्षीय पुरुषलाई बुधबार संक्रमण पुष्टि भएको थियो। विराट नर्सिङ होम एवं विराटनगर अस्पतालमा स्वाब संकलन गरेर परीक्षणका लागि कोसी अस्पतालमा पठाएको थियो। मंगलबार गरिएको परीक्षणबाट उनलाई कोरोना पोजिटिभ देखिएको थियो। तर कोसी अस्पतालले बुधबार दिउँसो मात्रै विराटनगर महानगरपालिकालाई यस विषयमा जानकारी दिएको थियो। महानगरले खोजी गर्दा पनि संक्रमित पुरुषको पहिचान हुन नसकेको र हालसम्म फेला नपारिएको जानकारी दिएको छ। नर्सिङ होमले स्वाब संकलन गरे पनि ती पुरुषको स्थायी ठेगाना लेखेको थिएन। ठेगानामा विराटनगरमात्रै उल्लेख गरिएको छ। पूरै ठेगाना नटिपेका कारण कोरोना पोजेटिभ देखिएका उनलाई फेला पार्न नसकिएको जनाइएको छ। अस्पतालले ठेगाना स्पष्ट पार्न नसकेपछि संक्रमितको पहिचान गर्नै मुस्किल परेको महानगरका एक कर्मचारीले बताए। उनले नर्सिङ होमको लापरबाहीले यस्तो अवस्था आएको उल्लेख गरे। विराटनगर महानगरपालिकामा तीन जना संक्रमित थपिएका छन्। ती मध्ये एक जना विराटनगर१० घर भएर प्रदेश १ प्रहरी कार्यालय विराटनगरमा कार्यरत प्रहरी अधिकृत हुन्। अर्का संक्रमित विराटनगर६ का हुन्। दुवै जनालाई कोसी अस्पताल कोभिड१९ उपचार केन्द्रमा उपचारका लागि भर्ना गरिएको छ। मोरङ प्रहरीका प्रवक्ता डीएसपी लोकदर्शन थापाले सम्पर्कबिहीन बनेका व्यक्तिको खोजी भइरहे पनि फेला पार्न नसकिएको जानकारी दिए।
गृह प्रवक्तासहित २६ सहसचिवको सरुवा,"काठमाडौं : सरकारले गृहमन्त्रालय प्रवक्ता केदारनाथ शर्मासहित २६ जना सहसचिवको सरुवा गरेको छ। गृह मन्त्रालयका सहसचिव एवं प्रवक्ता शर्मालाई आन्तरिक मामिला तथा कानुन मन्त्रालय, गण्डकी प्रदेश पोखरामा सरुवा गरेको छ। त्यस्तै गृह मन्त्रालयका सहसचिव मदन भुजेललाई आर्थिक मामिला तथा योजना मन्त्रालय, बाग्मती प्रदेश हेटौँडा सरुवा गरिएको छ। गृह मन्त्रालयका सहसचिव ज्ञानेन्द्र पौडेल अर्थ मन्त्रालय, गृह मन्त्रालयका सहसचिव ध्रुवकुमार पोखरेल सञ्चार तथा सूचना प्रविधि मन्त्रालय, गृह मन्त्रालयका सहसचिव राष्ट्रपति कार्यालय, काठमाडौँ, गृह मन्त्रालयका सहसचिव जगनाथ पन्त धनगढी उपमहानगरपालिका, कैलालीमा सरुवा भएका छन्। आन्तरिक मामिला तथा कानुन मन्त्रालय गण्डकी प्रदेश पोखराका सहसचिव किरण राज शर्मालाई संचार तथा सूचना मन्त्रालयमा सरुवा गरेको छ। त्यस्तै गरी आन्तरिक मामिला तथा कानुन मन्त्रालय बाग्मती प्रदेश हटौंडाका सहसचिव विनोद प्रकाश सिंहलाई युवा तथा खेलकुद मन्त्रालय सरुवा गरिएको छ। भरतपुर महानगरपालिका, चितवनका सहसचिव प्रेमराज जोशी रक्षा मन्त्रालय, हेटौडा उपमहानगरपालिका, मकवानपुरका सहसविचव राजेश पौडेल श्रम रोजगार तथा सामाजिक सुरक्षा मन्त्रालय, जितपुर सिमरा उपमहानगरपालिका, बाराका सहसचिव प्रदीप राज अधिकारी उद्योग वाणिज्य तथा आपूर्ति मन्त्रालय सरुवा गरिएको छ। अन्य सूची :"
बाढीको कहरमा वीरगन्ज (फोटो फिचर),"वीरगन्ज : सिर्सिया नदीको बाढी घरमा पसेपछि वीरगन्ज११ श्रीपुरको डोमवस्ती नै विस्थापित भएको छ। डोमवस्तीका झण्डै एक दर्जन घरधुरीका १ सय २० जनालाई मङगलबार साँझ नै उद्दार गरेर श्रीपुरस्थित सामुदायिक विद्यालयमा राखिएको छ। सिर्सिया नदी छेउको डोम वस्ती विगत चार वर्षदेखि हरेक वर्षामा बाढीका कारण बस्ती नै छाडेर विस्थापित हुँदै आएका छन्। विद्यालयमा परिवार र छिमेकीसहित आश्रय लिएर बसेका मोती मल्लिक डोम भन्छन्, चार वर्ष भयो बाढीले बस्तीमा बितण्डा गरेको, हरेक वर्षातमा घरबार छाडेर हिँड्नु पर्छ। मङगलबारको बाढीले फुसको घर भत्काएपछि विद्यालयमा आश्रय लिएकी डोमबस्तीकी शारदा देवी भन्छिन्, दुई तीनदेखि लगातार पानी परेपछि घर भित्रै बाढी पसेर कम्मरसम्म पानी हुन्छ, बालबच्चाको ज्यान जोगाउन सरसामान छाडेर भाग्नुपर्छ, चार वर्षदेखि यो नियति भोग्दै आइरहेका छौँ। सिर्सिया नदीका कारण वीरगन्ज महानगरवासीले हरेक वर्षमा बाढीको सास्ती खेप्दै आएका छन्। यसका साथै वर्षा र ढल नालाको पानीको उचित निकास नहुँदा वर्षामा वीरगन्ज शहरका मुख्य बजार क्षेत्र नै डुबानमा पर्दै आएका छन्। पछिल्लो तीन दिन लगातार वर्षा भएपछि सहरका आधा दर्जन भन्दा बढी टोल र बस्ती डुबानमा परेका छन्। वर्षा र ढल नालाको पानी सिर्सिया नदीमा बिसर्जन हुँदै आएको छ। तर लगातारको वर्षाले नदीमा बाढी आएर पानीको सतह बढेपछि ढल नालाको निकास थुनिदा सहरको मुख्य बजार क्षेत्र नै डुबानमा परेका हुन्। मङगलबार शहरको मध्यभागमा अवस्थित आदर्शनगर, घण्टाघर उत्तरको गोश्वरा रोड, रानीघाट, श्रीपुर, रामगढवा लगायतका टोलमा ४ फिट भन्दा बढी पानी जमेर आवागमन नै ठप्प हुन पुगेको थियो। मङगलवार आदर्शनगर क्षेत्रका दर्जनौ पसल र ट्रान्सपोर्टमा पानी छिर्दा लाखौं मूल्यका सामान भिजेर नोक्सान भएको व्यपारीले बताएका छन्। सिर्सिया नदीको अतिक्रमण र सहरमा ढल नालाको उचित निकास नहुँदा बाढी र डुबानको सास्ती खेप्नु परेको नगरबासीको भनाइ छ। १५० फिट चौडाइको सिर्सिया नदी अतिक्रमणको चपेटामा परेर अहिले ३०३५ फिटमा सांघुरिएको छ। जसले गर्दा बाढी बस्तीमा पस्ने गरेको नगरप्रमुख विजय सरावगी स्वीकार गर्छन्। अतिक्रमणको मारमा परेको सिर्सिया नदी अहिले कूलो जस्तै साँघुरो देखिन्छ, उनी भन्छन्,जबसम्म नदीको चौडाइ पुरानै अवस्थामा फर्काउन सकिदैन तब सम्म बाढी पस्ने समस्या हट्दैन।"
पृथ्वीराजमार्ग सञ्चालन हुन तीन दिन लाग्ने,"धादिङ : बाढीले सडक कटान गरेर क्षतिग्रस्त भएको पृथ्वीराजमार्ग अन्तरगत धादिङ र चितवनको सिमानामा रहेको मौवाखोला पुलको मर्मत कार्य सुरु भएको छ। गत सोमबार अविरल वर्षापछि आएको बाढीले पुलको धादिङतर्फको एप्रोच रोड (पुल र सडक जोड्ने भाग) करिब पाँच मिटर भत्काएको थियो। पानीको बहाव कम भएपछि बुधवार बिहानबाट खोलाको पानीलाई डाइभर्सन बनाएर पुल मुनीबाटै बगाइ निर्माण कार्य सुरु गरिएको हो। पुल पूर्णरुपमा संचालन आउन तीन दिन (आगामी शुक्रबारसम्म) लाग्ने सडक विभागका महानिर्देशक केशव शर्माले बताए। सोमबारदेखि राजधानी भित्रिने नाका नै ठप्प हुने गरी पुल भत्काएपछि भौतिक पूर्वाधार तथा यातायात मन्त्रालयको सचिव देवेन्द्र कार्की, प्रधानमन्त्रीका विकास व्यवस्थापन विज्ञ गजेन्द्र थपलिया, सडक विभागका महानिर्देशक केशव कार्की र उक्त क्षेत्रका सांसद भूमी त्रिपाठीसहितको टोलीले पुलको स्थलगत निरीक्षण गरेका थिए। मर्मतकार्य बुधवारदेखि सुरु भएपनि पूर्ण रुपमा सवारी आवागमन हुन तीन दिन लाग्ने सडक विभागका महानिर्देशक केशव शर्माले बताए। मौसमले साथ दिएको खण्डमा बिहीबारदेखि काम तीव्र गतिमा अघि बढ्छ, शुक्रबार साँझसम्ममा सवारी साधनको आवागमन सुचारु गराउने योजनाका साथ काम सुरु गरेका छाँ, उनले भने। तत्काल सवारी साधन गुड्न मिल्ने गरेर काम गरिरहेको भए पनि भविष्यमा पनि क्षति नपुगोस भन्नका लागि थुप्रै काम गर्नु पर्ने देखिएको शर्माले बताए। यसैबीच पृथ्वीराजमार्गको गल्छीदेखि मौवाखोलासम्म ५० भन्दा बढी ठाउँमा खसेको पहिरो पन्छाइ राजमार्ग एकतर्फी रुपमा सुचारु गराइएको छ। ७ भन्दा बढी ठाउँमा ठूलाठूला चट्टानसहितका पहिरो राजमार्गमा थुप्रिएका कारण डोजर लगाएर हटाउने काम सुरु भएको र बिहीवार साँझसम्ममा राजमार्ग दुइतर्फ संचालनमा ल्याइने जिल्ला ट्राफिक प्रहरी कार्यलय धादिङका प्रमुख नेत्रप्रसाद भट्टले जानकारी दिए। केही ठाउँको पहिरोका कारणबीच मै रोकिएका मालबाहक ठूला सवारी साधन भने अलपत्र परेका छन्। गाडीमा रहेका चालक र सहचालकले खानेकुराकै जोहो गर्न समस्या भएको गुनासो गरेका छन्। पुल र सडक भत्किएर सवारी आवागमन ठप्प हुने भएपछि राजधानीबाट पृथ्वीराजमार्ग हुँदै बाहिरिने सवारी साधनलाई सोमबार अपरान्हदेखि नै नागढुङगाबाटै फर्काइएको थियो। त्यस्तै चितवनतर्फ राजधानी भित्रिनको लागि आएका मालवाहक सवारी साधनको लामो लाइन लागेको छ।"
"दोस्रो बिहेको ट्राजेडी: सात दिनमा पक्राउ, १९ दिनपछि कोरोना पोजिटिभ","ललितपुर : बहुविवाहको मुद्दामा प्रहरी नियन्त्रणमा रहेका एक वृद्धमा कोरोना पोजिटिभ देखिएको छ। महानगरीय प्रहरी वृत्त सातदोबाटोमा रहेका ६७ वर्षीय वृद्धमा कोरोना पुष्टि भएको वृत्तका प्रमुख मित्रबन्धु शर्माले जानकारी दिए। शर्माका अनुसार असार २१ गते पक्राउ परे लगत्तै उनको पीसीआर परीक्षण भएको थियो। पक्राउ परेको १९ दिनपछि मात्र पीसीआर रिपोर्ट आएको शर्माले बताए। पक्राउ परे लगत्तै पीसीआर परीक्षणका लागि नमूना दिएको थियो। लगातार फलोअप गर्दा पनि रिपोर्ट आएन, डीएसपी शर्माले भने, १९ दिनपछि बल्ल रिपोर्ट आयो। त्यो पनि पोजिटिभ। महालक्ष्मी नगरपालिका८ लुभुका ६७ वर्षीय र उनकी कान्छी श्रीमती ४२ वर्षीया असार २१ गते पक्राउ परेका हुन्। स्थायी घर गोरखा भएका पुरुषाकी जेठी श्रीमतीले बहुविवाहको उजूरी दिएपछि प्रहरीले उनीहरुलाई पक्राउ गरेको हो। विवाह गरेको साता दिन नबित्दै उनीहरु प्रहरी खोरमा पुगेका हुन्। सातदोबाटोमा ठाउँ खाली नभएका कारण वृद्धकी श्रीमतीलाई महानगरीय प्रहरी प्रभाग भैंसेपाटीमा राखिएको छ। वृद्धलाई भने प्रहरीले सावधानी पूर्वक फरक थुनुवा कक्षमा राखेको शर्माले बताए। श्रीमानको कोरोना रिपोर्ट पोजिटिभ आए पनि श्रीमतीको नेगेटिभ आएको छ। शर्माका अनुसार वृद्धको स्वास्थ्य ठिकठाक छ। उनलाई कुनै लक्षणसमेत देखिएको छैन। अहिले उनलाई पाटन अस्पतालको आइसोलेसनमा लाने तयारी भइरहेको छ। उनीसँग नजिक सम्पर्कमा आएका सबैको रिपोर्ट नेगेटिभ आइसकेकाले डराइहाल्नु पर्ने अवस्था नरहेको शर्माको भनाइ छ।"
बाढीले विद्युत गृहमा क्षति,"दार्चुला : साउन ४ देखि परेको अविरल वर्षाका कारण महाकाली नगरपालिका३ लास्कु खोलामा बाढी आउँदा डुङरी जलविद्युत आयोजनाको पावर हावस डुबानमा परेको छ। खोलामा आएको बाढीले स्वरुप नै परिवर्तन भएको स्थानीय धीरेन्द्रसिंह धामीले बताए। तीन दिनदेखि खोला पावर हावसबाट बगिरहेको र भित्र रहेका मेसिनहरु पानीले डुबेको छ। विगत तीनदेखि अवरुद्ध सडक, विद्युत सुचारुमा अहिलेसम्म कसैले चासो देखाएको छैन। पावर हावसका उपकरण पानीले डुबानमा छन्। लामो समयसम्म यस्तै अवस्था रहे विद्युतमा ठुलो क्षति पुग्ने धामीले बताए। उनले भने 'लास्कु खोलाको बाढीले स्थानीयहरुका तीन पसल दुई घर पुर्ण रुपमा क्षती गरेको छ भने थप दुई पसल र तीन घरहरु डुबानमा परेका छन्। डुङरीका स्थानीय टेन्टमा रात काट्दै लामो समयको अबिरल वर्षाले महाकाली नगरपालिका क्षेत्रका घर र पसलहरु डुोँनमा परेपछि सो ठाउँका स्थानिय त्रिपाल मुनि बसेर रात काट्न बाध्य छन्। सो ठाउँका स्थानीयले हालसम्म कुनै तीन तहका सरकार मध्ये एकै सरकारले पनि नहेरेको स्थानीय माना देवी कार्कीले गुनासो गरे। उनले भने 'बाढीले समस्यामा छौं। सरकारले सुख दुःखसमेत सोधेको छैन' उनले भने। पावर हाउसमा पानी भएकाले भित्र जान नसकिएका कारण उपकरणहरुको अवस्थाबारे जानकारी नभएको जिल्ला विद्युत प्राधिकरण दार्चुलाका प्रमुख दयाराम शाहले बताए। उनले भने 'पावर हावस डुबानले विद्युत उत्पादन बन्दबारे केन्द्रमा जानकारी गराएको छु। माथिबाट टोली आएर बुझ्छ। उपकरणहरुमा पानी परिसकेकोले डुङरीबाट विद्युत प्रसारण गर्न कम्तीमा एक महिना लाग्न सक्छ' शाहले भने। डुङरीबाट विद्युत वितरण भएका बस्तीहरुमा राष्ट्रिय प्रसारण लाइनको विद्युत जोडिएर विद्युतीकरण सुचारु गरिएको र महाकाली नगरपालिका३ मुल्ला र मैखोली क्षेत्रमा एक ठाउँमा पोल खोलाले क्षति गर्न सक्ने अवस्थालाई आंकलन गरेर विद्युत लाइन सुचारु नगरिएको उनको भनाई छ। डुङरी खोलाको विद्युत अवरुद्ध हुँदा कम्तीमा ४ सय परिवार विद्युतबाट बन्चित भएका छन्। महाकाली नगरपालिकाले वर्षादको समयमा भएको क्षतीको विवरण संकलन गरिरहेको र क्षती पुगेकाहरुको नगरपालिकाले उचित राहत वा क्षतीपुर्ती दिने जोशीले बताए।"
"कोरोनाबाट मृत्यु हुनेको संख्या ४२ पुग्यो, १२ हजार बढी संक्रमण मुक्त","काठमाडौं : कोरोना भाइरस (कोभिड १९) संक्रमणबाट थप २ जनाको मृत्यु भएको छ। स्वास्थ्य तथा जनसंख्या मन्त्रालयका अनुसार बुधबार पुष्टि भएका दुईजनासहित मृत्यु हुनेको संख्या ४२ पुगेको हो। धनुषाका ६० वर्षीय एक पुरुष र ४९ वर्षीया एक चिनियाँ महिलाको कोरोनाबाट मृत्यु भएको मन्त्रालयका प्रवक्ता डाजागेश्वर गौतमले जानकारी दिए।दुवैजनाको उपचारका क्रममा मृत्यु भएको मन्त्रालयले जनाएको छ। मन्त्रालयका अनुसार बुधबार थप १०० जनामा संक्रमण देखिएसँगै कूल संक्रमितको संख्या १८ हजार ०९४ पुगेको छ । पछिल्लो २४ घन्टामा २०७ जनाले कोरोना जितेर घर फर्किएका छन्। योसहित कोरोना जित्नेको कुल संख्या १२ हजार ६ सय ८४ पुगेको मन्त्रालयका प्रवक्ता डागौतमले पत्रकार सम्मेलनमा जानकारी दिए। प्रवक्ता डा गौतमकाअनुसार पछिल्लो २४ घण्टामा ३ हजार ७ सय ७९ जनाको पीसीआर नमुना परीक्षण भएका छन् ।क्वारेन्टाइनमा रहनेको संख्या २० हजार ८४२ पुगेको छ। यस्तै मन्त्रालयका अनुसार आइसोलेसनमा ५ हजार ३ सय ६८ जनाको उपचार भइराखेको छ । थप १०० जनामा कोरोना संक्रमण पुष्टि, दुईजनाको मृत्यु"
तीन प्रहरीलाई कोरोना पोजिटिभ : स्याङजा प्रहरी कार्यालय सिल,"स्याङजा : जिल्ला प्रहरी कार्यालय स्याङजामा कार्यरत तीन जना प्रहरी कर्मचारीमा कोरोना संक्रमण पुष्टि भएसँगै प्रहरी कार्यालय स्याङजा बुधबारदेखि सिल गरिएको छ। कार्यालयका कर्मचारीमा कोरोना पुष्टि भएकाले सर्वसाधारण तथा सेवाग्राही प्रवेशमा पूर्ण रोक लगाइएको छ। कार्यालयभित्रका तीन कर्मचारीमा मंगलबार कोरोना संक्रमण पुष्टि भएसँगै कार्यालयभित्र आवतजावतमा रोक लगाए पनि नियमित काम भने नरोकिने प्रहरी उपरीक्षक विमलराज कणेलले जानकारी दिए। उनले भने कुनै पनि सेवाग्राहीले निवेदन तथा जाहेरी वा सरकारी तथा गैरसरकारी कार्यालयले पत्राचार गर्नु परेमा विद्युतिय माध्यमहरु इमेल, फोनको प्रयोग गर्न सकिन्छ। कार्यालयमा कार्यरत ८९ जना प्रहरी कर्मचारी सबैलाई सुरक्षित साथ बस्न भनेका छौं। जिल्ला प्रहरी प्रमुखसमेत रहेका कणेलले भने ती मध्ये बच्चासहितका केही महिला कर्मचारी आफना कोठामै बस्छन। तर अन्यलाई भने कार्यालयभित्रै खाने, बस्ने व्यवस्था मिलाएका छौं।कार्यालयभित्रै कार्यरत केही प्रहरीमा रुघाखोकी र ज्वरोको संक्रमण देखिएपछि उनीहरुको पिसिआर परिक्षणका लागि पठाइएकोमा तीन जनामा संक्रमण पुष्टि देखिएको हो। बुधबार पनि ३० जना प्रहरी कर्मचारीको नमूना स्वाब संकलन गरी पिसिआर परिक्षणका लागि पोखरा पठाइएको प्रहरी उपरीक्षक राजेन्द्रप्रसाद अधिकारीले जानकारी दिए। कार्यालयका ३३, ३४, ३८ वर्षका पुरुषमा मंगलबार कोरोना संक्रमण पुष्टि भएसँगै सुस्त हुन लागेको कोरोना संक्रमणको मानसिक त्रास जिल्लामा बढ्न थालेको छ।"
"ताप्लेजुङका तीनजनामा कोरोना पुष्टि, एक डिस्चार्ज",ताप्लेजुङ : ताप्लेजुङका तीनजना पुरुषमा कोरोना पुष्टि भएको छ । १४ जनाको पीसीआर परीक्षण गरिएकोमा बुधबार तीन जनाको पीसीआर परीक्षण रिर्पोट पोजिटिभ आएको हो । संक्रमितमध्ये दुईजना सिरिजङ्घा गाउँपालिकाका र एकजना पाथीभरा याङ्वरक गाउँपालिकाका हुन् । लक्षण नदेखिएका उनीहरुलाई उद्योग वाणिज्य संघको आइसोलेसनमा राखिने स्वास्थ्य कार्यालय ताप्लेजुङका प्रमुख राजकुमार पोख्रेलले जानकारी दिए । सबै वैदेशिक रोजगारीबाट फर्किएका हुन् । जिल्लामा संक्रमितको संख्या सात पुगेको छ । रिपोर्ट नेगेटिभ आएका ११ जनालाई भने होम क्वारेण्टाइनमा बस्ने गरी घर पठाइएको पोख्रेलले बताए । त्यस्तै एकजना कोरोना जितेर घर फर्किएका छन् । मेरिङ्देन गाउँपालिकाका ती युवा ७ दिनमै डिस्चार्ज भएका हुन् । यो सहित जिल्लाका चारजनाले कोरोना जितेको स्वास्थ्य कार्यालयले जनाएको छ ।
अवरुद्ध पृथ्वी राजमार्ग खुल्यो,दमौली : एक पछि अर्को सवारी फसेका कारण बुधबार दिनभरजसो अवरुद्ध तनहुँको नहालास्थित पृथ्वी राजमार्गको अवरोध हटाइएको छ। सडक विभागका प्राविधिकको सहायतामा दिनभरको प्रयासपछि सडकमा अड्केको ट्रक झिकेपछि यातायात आगमन नियमित बनेको हो। मंगलबारको अविरल वर्षाले राजमार्गको सडक नै भासिएपछि ट्राफिक प्रहरीले सडक विभागको एक्साभेटरको सहायतामा छेउबाट डाइभर्सन बनाएर यातायात आगमन नियमित पारेको थियो। तर सडकमा बढी हिलो माटो भएका कारण बुधबार दुई सवारी अड्किएकाले दिनभरजसो आगमन रोकिएको थियो। तनहुँका ट्राफिक प्रमुख रेशम रानाभाटले आगमन नियमित बनाउन निकै समय लागेको बताए। अब सडकको थप मर्मत गरेर सवारी चलाइनेछ उनले भने।
जीपबाट खसेर एक जनाको मृत्यु,स्याङजा : सिद्धार्थ राजमार्ग स्थित त्रियासी बजारमा जीपबाट खसेर बुधबार बिहान घाइते भएका मनबहादुर सारुको उपचारका क्रममा निधन भएको छ। भिरकोट नगरपालिका ४ स्थित त्रियासी बजारमा जीपबाट खसेर १६ वर्षीय मनबहादुर सारु गम्भीर घाइते भएका थिए। उनलाई थप उपचारका लागि पोखरा पठाइएको थियो। त्रियासीबाट भीरकोट १ बयारघारीतर्फ जाँदै गरेको ग १ ज ७४४५ नम्बरको जीपको पछाडि ढालाबाट खसेपछि घाइते भएका सारुलाई प्राथमिक स्वास्थ्य केन्द्र वालिङमा उपचारपछि थप उपचार लागि गण्डकी मेडिकल कलेज पोखरा पठाइएको थियो। पाल्पाको रम्घा गाउँपालिका ४ घर भएका उनी स्याङजामा बस्दै आएका थिए। घटना बारे थप अनुसन्धान जारी रहेको प्रहरी नायव उपरीक्षक राजेनद्रप्रसाद अधिकारीले जानकारी दिए।
"कोरोना जोखिम टरेको छैन, नियम पालना गर्नुहोला : राष्ट्रपति भण्डारी","काठमाडौं : राष्ट्रपति विद्यादेवी भण्डारीले सरकारले बन्दाबन्दी सरल बनाए पनि स्वास्थ्यसम्बन्धी नियमको पालना गर्न सबैमा आग्रह गरेकी छन्। बुधबार ट्वीट गर्दै उनले कोरोना भाइरस कोभिड१९ बाट बच्न सबैलाई स्वास्थ्यसम्बन्धी नियम पालना गर्न आग्रह गरेकी हुन्। जनजीवनलाई सहज पार्न सरकारले बन्दाबन्दी केही सरल गरेको छ। तथापि, कोरोना महामारीको जोखिम टरिसकेको छैन' उनले ट्वीटमा गरेकी छन्। सरकारले गत चैत ११ गतेदेखि जारी राखेको बन्दाबन्दी गएराति १२ बजेदेखि हटाएको छ। अहिलेसम्म नेपालमा कोभिड१९ को सङ्क्रमण १८ हजार ९४ जनामा देखिएको छ भने ४२ जनाको यसबाट मृत्यु भएको छ।"
काठमाडौंमा थप ३ जनामा कोरोना संक्रमण देखियो,"काठमाडौं : काठमाडौंमा थप ३ जनामा कोरोना संक्रमण पुष्टि भएको छ। स्वास्थ्य तथा जनसंख्या मन्त्रालयका प्रवक्ता डाजागेश्वर गौतमले थप ३ जनामा कोरोना संक्रमण भएको पुष्टि गरेका हुन् ।मंगलबार मात्र काठमाडौंका ८ र ललितपुरका १ जना गरी ९ जनामा संक्रमण देखिएको थियो। यस्तै बुधबार थप १०० जनामा कोरोना संक्रमण देखिएको छ। मन्त्रालयका अनुसार कोरोनाका १०० जना बिरामी थपिएसँगै संक्रमितको संख्या १८ हजार ०९४ पुगेको छ। यस्तै बुधबार थप २०७ जनाले कोरोनाले जितेर घर फर्किएका छन्। यस्तै मन्त्रालयका अनुसार थप दुईजनाको मृत्यु भएसँगै कोरोनाबाट मृत्यु हुनेको संख्या ४२ पुगेको छ। बुधबार धनुषाका ६० वर्षीय एक पुरुष र ४९ वर्षीया एक चिनियाँ महिलाको कोरोनाबाट मृत्यु भएको मन्त्रालयका प्रवक्ता डाजागेश्वर गौतमले पुष्टि गरेका हुन्।दुवैजनाको उपचारका क्रममा मृत्यु भएको मन्त्रालयले जनाएको छ। थप १०० जनामा कोरोना संक्रमण पुष्टि, दुईजनाको मृत्यु कोरोनाबाट मृत्यु हुनेको संख्या ४२ पुग्यो, १२ हजार बढी संक्रमण मुक्त"
पोखरामा बिहीबारदेखि सार्वजनिक बस चल्ने,गण्डकी : कोरोना भाइरसको सङ्क्रमण फैलिन नदिने उद्देश्यका साथ झण्डै चार महिनादेखि जारी बन्दाबन्दीका कारण रोकिएका सार्वजनिक यातायातका साधन पोखरामा बिहीबारदेखि सञ्चालन गरिने भएको छ। सार्वजनिक सवारी सञ्चालन गर्दै आएको पोखराको सबैभन्दा ठूलो कम्पनी पोखरा यातायात प्रालिले ५० प्रतिशत सार्वजनिक सवारी साधन चलाउने तयारी गरेको कम्पनीका प्रबन्ध निर्देशक अमृत शर्माले जानकारी दिनुभयो। उहाँका अनुसार पोखरामा कम्पनीमा आवद्ध ३६० सवारी साधन सञ्चालन हुँदै आएका छन्। सरकारले सार्वजनिक सवारी साधन सञ्चालन गर्ने भने पनि त्यसका लागि कार्यविधि अझै आइनसकेको बताउँदै शर्माले सो विषयमा कास्कीका प्रमुख जिल्ला अधिकारीसँग थप छलफल गरिने जानकारी दिनुभयो। आधारभूत सुरक्षा सतकर्ता अपनाएर सवारी साधन सञ्चालन गर्ने तयारी गरिएको उहाँको भनाइ छ। पोखरामा विभिन्न यातायात कम्पनीका करीब आठ सय बस तथा दुई हजार ५०० ट्याक्सी सञ्चालन हुँदै आएका छन्।
"पहिरोले दोलखामा ९ घर विस्थापित, ४४ घर उच्च जोखिममा","दोलखा : चालु मनसुनको विभिन्न समयमा आएको पहिरोले दोलखाको ९ घर विस्थापित हुन पुगेका छन् भने ४४ घर उच्च जोखिम रहेका छन्। भीमेश्वर नगरपालिकाका ३, विगु गाउँपालिकाका २, गौरीशंकर गाउँपालिकाका २ र जिरी नगरपालिकाका २ मा गरी पहिरोले ९ घर विस्थापित भएका हुन्। पहिराको आसपासमा रहेका ४४ घरहरु उच्च जोखिममा परेका छन्। भीमेश्वर७, साखिनेमा वर्षाको कारण जमिन भासिएर ३ घर विस्थापित भएका छन् भने ८ घरपरिवार उच्च जोखिममा परेका छन्। लगातारको वर्षासँगै पहिरो खस्न थालेपछि साखिनेस्थित नेवार गाउँका रत्नबहादुर श्रेष्ठ, प्रेमबहादुर श्रेष्ठ र जयबहादुर श्रेष्ठको परिवारलाई सुरक्षित स्थानमा स्थानान्तरण गरिएको जिल्ला विपद् व्यवस्थापन समितिका संयोजक एवम् प्रमुख जिल्ला अधिकारी भीमकान्त शर्माले जानकारी दिए। सो पहिरो आसपासमा रहेका १५ घर उच्च जोखिममा रहेको पहिचान गरी आवश्यक सुरक्षा सर्तकता अपनाउन भनिएको उनले बताए। विगु गाउँपालिका९, खोपाचागुको थामीचागुमा पहिरोको कारण २ घर परिवार विस्थापित हुनु परेको कारण नजिकको गाउँमा रहेका छिमेकीको घरमा स्थानान्तरण गरिएको छ। सो क्षेत्रमा पहिरोले अन्य ५ घर उच्च जोखिममा रहेको विगु गाउँपालिकाले जनाएको छ। गौरीशंकर गाउँपालिका५, गुरुम्फीमा आएको पहिरोको कारण एकघर बगाएको र अर्को घरमा क्षति पुर्याएको कारण दुबै घरपरिवारलाई सुरक्षित ठाउँमा स्थानान्तरण गरिएको प्रजिअ शर्माले जानकारी दिए। सो पहिरोको कारण गुरुम्फीमा करिब २० घर उच्च जोखिममा रहेको गौरीशंकर गाउँपालिकाका सुब्बा लिलाराज घिमिरेले बताए।जिरी नगरपालिका४, लिंकनबजारमा गएको पहिरोले एक घर बगाएर अर्को घरमा क्षति पुर्याएपछि दुबै घर विस्थापित हुनु परेको छ भने सो पहिरोको कारण ४ घर उच्च जोखिममा पुगेको प्रजिअ शर्माले जानकारी दिए। पहिरोको कारण अन्नपात, नगद, लत्ताकपडा बगाउनु बाहेक ती घर बगाउँदा मानवीय तथा चौपायाको क्षति भने नभएको प्रजिअ शर्माले जनाए।"
अहिलेको कठिनाइप्रति सहयोग गरिदिनुस् : निगम,काठमाडौं : नेपाल वायुसेवा निगम (नेपाल एयरलाइन्स) ले आवश्यकता र औचित्यताका आधारमा तत्कालीन करार सेवामा कार्य गरेका कर्मचारीमध्येबाट व्यवस्थापन गर्ने नीति लिएको भन्दै अहिलेको कठिनाइप्रति धैर्यतापूर्वक सहयोग गरिदिन अनुरोध गरेको छ। निगम सञ्चालक समितिको बुधबारको बैठकले सरोकारवाला सबै पक्षलाई अर्को व्यवस्था नहुञ्जेलसम्म निगमलाई परेको समस्या बुझिदिन आग्रह गरेको हो। निगमले कोभिड१९ को प्रभावले निगमको आन्तरिक तथा अन्तरराष्ट्रिय उडानमा प्रत्यस असर परी आर्थिक दायित्व बढेको तथा ऋण सहायताबाट खरिद गरेका जहाजको साँवा तथा ब्याज भुक्तानी गर्नसमेत नसक्ने अवस्था आएकाले तत्कालीन करारमा कार्यरत जनशक्तिलाई निरन्तरता दिन नसकिएको स्पष्ट पारेको छ। करार सेवाका कर्मचारीको सम्झौता नवीकरण नभएपछि विरोधमा उत्रिएपछि निगम बाध्यात्मक परिस्थितिलाई बुझिदिन आग्रह गरिएको निगमले आज जारी गरेको विज्ञप्तिमा उल्लेख छ। निगमले करार सेवाका १४५ कर्मचारीको साउनबाट सम्झौता नवीकरण नगर्ने निर्णय गरेको थियो। निगमको सञ्चालक समितिको गत असार ३ गतेको बैठकले एमए ६० र वाई १२ ई विमान सञ्चालनमा नल्याउने निर्णय गरेको थियो। चीनबाट ल्याइएका ती छवटै विमानको व्यावसायिक उडान बन्द गरेर नयाँ विमान खरिद गर्ने प्रक्रियामा निगम अघि बढेको छ। निगमको सङ्गठन तथा व्यवस्थापन सर्वेक्षणको प्रतिवेदन निकट भविष्यमा प्राप्त हुने क्रममा रहेकाले उक्त प्रतिवेदनपश्चात् निगमको जनशक्ति व्यवस्थापनको आँकलन हुने निगमले विज्ञप्तिमा उल्लेख गरेको छ। सरकारी स्वामित्वको निगमले आन्तरिक उडानलाई निरन्तरता दिनुपर्ने बाध्यता छ। निगमले दुर्गम क्षेत्रमा रहेका नागरिकलाई भरपर्दो र विश्वसनीय सेवा तथा सुविधा दिनका लागि निकट भविष्यमा उडानलाई अगाडि बनाउने निर्णय गरेको छ। निगमको आन्तरिक सेवा र नियमित अन्तरराष्ट्रिय उडान शुरु भएपछि जनशक्ति व्यवस्थापनलाई आवश्यकताका आधारमा व्यवस्थापन गरिने पनि निगमले उल्लेख गरेको छ।
"तस्करीको तरिका : अनुमति एउटाको, ओसारपसार अर्कैको","विराटनगर : मोरङमा ओसारपसारका नाममा एउटाको अनुमति लिएर अरु नै प्रजातिका काठको तस्करी भइरहेको पाइएको छ। शंकास्पद अवस्थामा ट्याक्टरमा लोड गरेर ओसारपसार गरिरहेको फेला पारेर प्रहरीले आइतबार राति कटहरी गाउँपालिका१ बाट ठूलो परिणामको काठ बरामद गरेको थियो। अनुसन्धान र कारबाहीका लागि डिभिजन वन कार्यालय मोरङमा बुझाएपछि छोड पूर्जी (ओसारपसार इजाजत पत्र) को दुरुपयोग गरेर काठ तस्करी भइरहेको फेला परेको हो। को २ त ३२४८ नम्बरको ट्याक्टरमा लोड गरेर विराटनगरतर्फ ल्याउँदै गर्दा काठ बरामद गरिएको मोरङ प्रहरी प्रमुख एसपी सन्तोष खड्काले बताए। उनका अनुसार त्यस क्रममा ट्याक्टर चालक रंगेली नगरपालिका३ का २७ वर्षीय मेघनाथ मण्डल र विराटनगर महानगरपालिका६ का २० वर्षीय ओमप्रकाश यादवलाई पनि पक्राउ गरिएको छ। एसपी खड्काले गलत ढंगले काठ ओसारपसार भइरहेको आशंकामा नियन्त्रणमा लिएर कारबाहीका लागि वन कार्यालयको जिम्मा लगाइएको बताए। वन कार्यालयले अनुसन्धान सुरु गर्दा इजाजत पत्रमा उल्लेख भएअनुसारको काठको परिणाम नमिलेको र इजाजतपत्र नै म्याद सकिएको पाइएको छ। प्रहरीले काठसँगै नियन्त्रणमा लिएको छोड पूर्जी असार १२ गते चार सय ३१ क्यूफिटका लागि जारी गरेको देखिन्छ। डिभिजन वन कार्यालयले १० दिनको मात्रै म्याद जारी गरेर इजाजत दिने गर्छ। कार्यालयका अनुसन्धान अधिकृत परमेश्वर पासवानले म्याद सकिएको पूर्जीका आधारमा अरु प्रजातिका काठ ल्याउने काम भएको बताए।पूर्जीको म्यादनै सकिएको छ। त्यहाँमाथि इजाजत लिएको भन्दा अरु प्रजातिका र पूर्जीमा उल्लेख भएको परिणाम पनि नमिल्ने गरी काठ ल्याइएको पाइयो उनले भने कदम, आँप, सिरिस (गोल्डमोहर) का काठको इजाजत लिएको देखिन्छ। तर पूर्जीमा उल्लेख भएभन्दा बाहिरका प्रजाति सिमल, पिठारी र कदमको काठ ओसापसार भएको भेटियो। प्रहरीले बरामद गरेका सिमल, पिठारी र कदमका गोलिया एक सय २० क्यूफिट रहेको पासवानको भनाइ छ। बरामद भएको काठ विशेष गरेर फर्निचरमा प्रयोग हुन्छ। बाकस र प्लाइउडका लागि उत्तम मानिने भएकाले अरु प्रजातिको इजाजत लिएर सिमल र पिठारीको तस्करी बढी हुने गरेको वन कार्यालयको बुझाई छ। बरामद भएको काठ जहदा गाउँपालिकाबाट विराटनगरतर्फ ल्याइएको भनिए पनि अनुसन्धान जारी रहेकाले धेरै कुरा खुल्न बाँकी रहेको जानकारी पासवानले दिए। काठसहित पक्राउ गरिएकाहरुलाई वन ऐन २०७६ अनुसार मुद्दा चलाउन मंगलबार म्याद थप गरेर अनुसन्धान अघि बढाइएको उनको भनाइ छ। उनकाअनुसार पक्राउ परेकाहरुले राजकुमार साहले आफूहरुलाई काठ ढुवानी गर्न लगाएको बताएका छन्। तर प्रहरीले काठ नियन्त्रणमा लिएपछि साह फरार रहेकाले खोजी भइरहेको वन कार्यालयले जनाएको छ।"
सवारी साधनले मनपरी भाडा असुलेको भन्दै विरोध,"डडेल्धुरा : डडेल्धुरा जिल्ला सदरमुकाममा भाडादर उच्च भएको भन्दै नेपाल विधार्थी संघ डडेल्धुरामा आवद्ध विधार्थीले विरोध गरेका छन्। लकडाउन खुकुलो भएसँगै संचालन गरिएका सवारीले मन परी भाडा असुल गरिरहेकोले भाडादर घटाउनु पर्ने भन्दै विरोधमा उत्रेको हुन्। सरकारले सार्वजनिक तथा अन्य यात्रुवाहक सवारी साधनले क्षमताभन्दा आधा यात्रु बोकी भाडादर पचास प्रतिशतसम्म बढाउन सक्ने निर्णय गरेको भए पनि नेविसंघले भने सवारी साधनमा क्षमता अनुसार कै यात्रु बोकिहेको तर भाडा मात्रै दोब्बर लिने गरेको आरोप लगाउँदै भाडादर पुरानै कायम गर्नु पर्नेमा जोड दिएका छन्। ग्रामीण भेगका छोटो र लामो दुरीका सवारी साधनले क्षमताभन्दा बढी यात्रु बोकेकै कारण सोमबार र मगंलबार केही गाडी चालकलाई ट्राफिक प्रहरी कार्यालय स्याउलेमा खटिएका प्रहरीले कारवाही गरेको छ। यी कुरा औल्याउँदै डडेल्धुरामा चल्ने सार्वजनिक यातायातले पुरानै मापदण्ड अनुसार भाडादर कायम गर्नु पर्ने र सोही अनुसार गाडी संचालनमा आउनु पर्नेमा नेविसंघल जोड दिएको छ। जिल्ला सदरमुकाम बागबजारमा विरोध कार्यक्रममा बोल्दै बुधबार सार्वजनिक यातायात प्रालिले समयमै सच्चिएर मनपरी लिइरहेको भाडा नियन्त्रण गरी मापदण्डमा ल्याउनु पर्ने नेविसंघका नेता हरिष महराले बताए। साथै स्थानीय सरकारले पनि सर्वसधारणका पिरमार्कालाई बुझी यातायात कम्पनी तथा सावरी धनीलाई सचेत गराउनु पर्नेमा जोड दिए। भाडादर मापदण्ड अनुसार नलिइ गाडी मालिक तथा चालकले मन परी नै गर्ने हो भने नेविसंघ चुप लागेर नबस्ने चेतावनी समेत दिएको जुलुसमा सहभागी डडेल्धुरा बहुमुखी क्याम्पसका स्ववियु सभापति जगत ऐरले जानकारी दिए। पहिलो पटकलाई सरोकारवाला निकाय, यातायात व्यवसायी, स्थानीय निकाय र जिल्ला प्रशासनलाई सांकेतिक रुपमा जानकारी गराएका र भाडादर मापदण्ड अनुसार कायम नगरी जथाभावी गरे कडा आन्दोलनमा उत्रिने विधार्थी नेताहरुले चेतावनी गराएका छन्। अनुगमन नियमन गर्ने निकायले समयमै ध्यान दिइ यात्रु तथा सर्वसधारणलाई परिरहेको समस्यालाई सहज गर्नमा सहयोग गर्नसमेत अनुरोध गरेका छन्।"
सडक भासिएपछि अरनिको राजमार्गमा आवतजावत प्रभावित,"सिन्धुपाल्चोक : अविरल वर्षाले सडक भासिएपछि अरनिको राजमार्गमा आवतजावत प्रभावित भएको छ। बलेफी५ मा सडक भासिएपछि आवागमन प्रभावित भएको जिल्ला प्रहरी कार्यालयका प्रहरी नायब उपरीक्षक माधवप्रसाद काफ्लेले जानकारी दिए। सडक भासिएका ठाउँमा ठूला सवारी साधन ओहोरदोहोर गर्न सक्ने अवस्था छैन। साना सवारी साधन एकतर्फी रुपमा मात्रै पास गराइएको छ। सडक भासिएपछि सिन्धुपाल्चोक, दोलखा र रामेछाप आवतजावत प्रभावित भएको छ। अहिले स्थानीय तहको सहयोगमा सडक पुनःसञ्चालन गर्ने प्रयास भइरहेको प्रनाउ काफ्लेले बताए। यस्तै अविरल वर्षापछि आएको बाढीपहिराले अरनिको राजमार्गको जुरेदेखि तातोपानीसम्मको सडकखण्ड कटान गरेपछि तत्कालै मर्मत गरेर सडक चलाउन भनिए पनि सडक कार्यालयले प्रभावकारी रुपमा काम नगर्दा समस्या भएको छ। सडक कार्यालय चरीकोटले सडक मर्मत गर्नका लागि एउटा स्काभेटर ल्याएर काम गरे पनि बिग्रिएपछि समस्या भएको बाह्रबिसे नगरपालिकाका प्रमुख निमफुञ्जो शेर्पाले जानकारी दिए।"
मरिण खोलाले बगाउँदा एक जनाको मृत्यु,"सिन्धुली : सिन्धुलीको मरिणखोलाले बगाउँदा बुधबार एक जनाको मृत्यु भएको छ। मरिण खोलामा आएको बाढीले बगाउँदा महोत्तरी जिल्ला साविक खयरमारा गाविस वडा नं ६ निवासी ४१ वर्षीय जीत बहादुर विकको मृत्यु भएको हो। मरिण गाउँपालिका२ को सानो गर्दुवा दोभानबाट मरिण गाउँपालिका ३ मथौलीतर्फ जान खोला तर्नेक्रममा विकलाई मरिण खोलाले बगाएको हुन सक्ने मरिण गाउँपालिका३ का वडा अध्यक्ष विमर्श मोक्तान (प्रख्यात)ले जानकारी दिए। वडा अध्यक्ष मोक्तानका अनुसार मथौलीका स्थानीय गोठाला युवाहरुले विकको शव फेला पारेका थिए। मृतक विकको साथमा रहेको नागरीकताका आधारमा उनको पहिचान भएको हो। अहिले कपिलाकोट इलाका प्रहरी चौकीको टोलीले मृतक विकको शव पोष्टमार्टमका लागि लैजाने तयारी गरीरहेका छन्, मोक्तानले भने।"
झापामा पहिरोले पुरिंदा १ जनाको मृत्यु,झापा : झापाको बुद्धशान्ति गाउँपालिकाको वडा नम्बर ७ मोदी डाँडामा पहिरोले घर पुरिंदा एक जनाको ज्यान गएको छ। उक्त घटनामा ३ जना घाइते भएका छन्। गए राति १०:३० बजेतिर बुद्धशान्ति ७ का तेजकुमार बराइलीको घर पहिरोले पुर्दा मामाघर पाउना आएका मेचीनगर ९ मागुरमाडीका १५ वर्षीय विवेक दर्नालको ज्यान गएको हो। दर्नाल ७ दिन अगाडि मामा घर आएका थिए। पहिरो झर्दा उक्त घरमा ७ जना रहेका थिए। अरु गहिरो निन्द्रामा नपरेकाले घर लच्किन सुरु हुनेबित्तिकै निस्किन भ्याएका थिए। मृतक दर्नाल गहिरो निन्द्रामा भएका कारण पनि उनलाई जोगाउन नसकिएको स्थानीय दिपेन लावतीले बताए। पहिरोको कारण सोही ठाँउका थप दुई घर जोखिममा देखेपछि उनीहरूलाई स्थानीय चर्चमा सारिएको गाउँपालिका अध्यक्ष रमेश भुझेलले जानकारी दिए। भुझेलका अनुसार घाइतेको अवस्था अहिले सामान्य छ। मृतक दर्नालको शव पोस्टमार्टमका लागि मेची अञ्चल अस्पताल भद्रपुर लगिएको जिल्ला प्रहरी कार्यालय झापाका प्रहरी नायव उपरीक्षक राकेश थापाले जानकारी दिए।
राजविराजमा यसरी फैलियो कोरोना,"राजविराज : सप्तरीमा मृत्यु भएका कोरोना संक्रमित व्यापारीको सम्पर्कमा रहेका थप दुईजना छिमेकीमा समेत कोरोना संक्रमण पुष्टि भएको छ । राजविराजस्थित गजेन्द्रनारायणसिंह अस्पतालमा गरिएको परीक्षणअनुसार मृतकको परिवारसँग सम्पर्कमा रहेका छिमेकी राजविराज नगरपालिका६ का ५३ वर्षीय पुरुष र उनकी ४८ वर्षीया श्रीमतीमा कोरोना पुष्टि भएको स्वास्थ्य कार्यालय सप्तरीले जनाएको छ । यसअघि मृतक परिवारका पाँचजना सदस्यसहित उनको पसलमा काम गर्ने ५५ वर्षीय कामदार र ३७ वर्षीय छोराको साथीमा पनि कोरोना पुष्टि भएको थियो । भारतको दिल्ली र दरभंगाबाट उपचार गराएर चार महिनापछि घर फर्किएका मृतक परिवारलाई उनका छिमेकीले केही दिन घरमा बोलाएर खाना खुवाएका थिए । उनीहरू पनि व्यापारी हुन् । उनीहरूका छोरी सनराइज बैंकमा कार्यरत रहेकाले मंगलबारदेखि उक्त बैंक सिल गरिएको छ । लकडाउन खुकुलो भएपछि भारतबाट घर आएका ७३ वर्षीय कोरोना संक्रमित व्यापारीको १३ दिनपछि बिहीबार राति मृत्यु भएपछि ट्रयाकिङ र ट्रेसिङ गर्दै जाँदा एक सय ५० जनाभन्दा बढी व्यक्तिको पीसीआर परीक्षण गरिएको स्वास्थ्य कार्यालय, सप्तरीले जनाएको छ । हालसम्म मृतकको सम्पर्कमा आएका ९ जनामा कोरोना संक्रमण देखिएको जानकारी दिँदै स्वास्थ्य कार्यालय सप्तरीका निमित्त प्रमुख दुनियालाल यादवले मंगलबार थप दुईजना छिमेकीमा कोरोना संक्रमण देखिएपछि एक सय बढीको पीसीआर परीक्षणका लागि स्वाब संकलन गरिएको जानकारी दिए । पछिल्लो दुई दिनमा लिइएको एक सय ५० जनाको पीसीआर रिपोर्ट आउन बाँकी छ । एकैपटक धेरैजनाको स्वाब संकलन गर्नुपर्दा भिटिएम ट्युब अभाव भएको स्वास्थ्य कार्यालयका बरिष्ठ मलेरिया इन्स्पेक्टर नारायणप्रसाद राउत बरैले बताए । मृतकका परिवारका पाँचजना घरमै आइसोलेसनमा रहेका छन् । मृतकको परिवार लकडाउन अवधिभरी भारतको दिल्ली र दरभंगामा रोकिनु परेको थियो । मृतककी श्रीमतीको उपचारपछि छोरासहित असार २० गते घर आएको वडा अध्यक्ष प्रेम यादवले जानकारी दिए । भारतबाटै संक्रमित भएर आएका मृतकका परिवार होम क्वारेन्टाइनमा रहे पनि बाहिरी व्यक्तिसँग सम्पर्कमा रहेकाले यो अवधिमा कोकोसँग भेट गरे भनेर विस्तृत विवरण संकलन भइरहेको स्वास्थ्य कार्यालयले जनाएको छ । संक्रमित पुष्टि भएकाको घरपरिवारका सदस्यलगायत उनीहरूको सम्पर्कमा आएकाको विवरण संकलन गर्ने र स्वाब संकलन गर्ने काम भइरहेको स्वास्थ्य कार्यालयका निमित्त प्रमुख यादवले बताए । सप्तरीमा कोरोना पोजिटिभ हुनेको संख्या ३ सय ८७ पुगेको स्वास्थ्य कार्यालय, सप्तरीले जनाएको छ ।जसमध्ये २३ महिलासहित २ सय ८९ जना निको भइ घर फर्किएको गजेन्द्रनारायण सिंह अस्पतालका निमित्त मेडिकल सुपरिटेन्डेन्ट डा रणजितकुमार झाले बताए।"
"स्याङ्जामा पहिरोले आमाको मृत्यु, छोरी घाइते",स्याङ्जा : वर्षासँगै झरेको पहिरोले घर पुरिंदा गल्याङ्मा आमाको मृत्यु भएको छ भने छोरी घाइते भएकी छन्। घर पूर्णरुपमा क्षति भएको छ। गल्याङ् नगरपालिका १० सिमलसौंरामा बुधबार बिहान गएको पहिरोले घर भत्केर पुरिंदा ५२ वर्षीया माया सारुको मृत्यु भएको हो भने उनकी २० वर्षीया छोरी नारायणी सारु घाइते भएको प्रहरी नायव उपरीक्षक राजेन्द्रप्रसाद अधिकारीले जानकारी दिए। आमा छोरी मात्र बसेको घर बिहान उठ्दा पहिरोले पुरिएको छिमेकीले देखेपछि उद्धारमा जुटेका वडा अध्यक्ष धु्रवप्रसाद शर्मा पंगेनीले बताए। मृतकका पति रोजगारका लागि भारतमा छन्। करिब २५ मिटर माथिबाट झरेको पहिरोले घर पुरेको हो। उद्धार गरिएको छोरी सारुको प्राथमिक स्वास्थ्य केन्द्र वालिङमा उपचारपछि पोखरा पठाइएको छ।
एउटा कम्युनिस्ट आदर्शको अन्त्य : गुडबाई बर्मन बा,"रोल्पा : बुधबार बिहान नेपाली कम्युनिस्ट आन्दोलनका एक आदर्शको अन्त्य भएको छ। कम्युनिस्ट आन्दोलनका धरोहर मानिने सादगी नेता बर्मन बुढामगरको बुधबार बिहान साढे चार बजे राजधानीमा उपचारकै क्रममा निधन भएको हो। रोल्पाको थबाङ गाउँपालिका२ का ९० वर्षीय बुढामगरको निधनले थबाङी मात्र होइन, कम्युनिस्ट नेता, कार्यकर्ता र शुभचिन्तक गहिरो शोकमा छन्। कम्युनिस्ट इतिहासका खम्बा बुढामगरको निधनले सिंगो थबाङी र शुभचिन्तक शोकमा डुबेका छौं, थबाङका रैथाने एवं पत्रकार मौसम रोकामगर भन्छन्, उहाँको निधनले पार्टी र थबाङलाई गहिरो क्षति पुगेको छ। शोकको घडीमा परिवारका सदस्य, आफन्त र इष्टमित्र निःशब्द बनेका छन्। कम्युनिस्ट आचरण र जीवनशैली अपनाएका पूर्वसांसद समेत रहेका नेता बुढामगरको निधनले आफू स्तब्ध बनेको आफन्त ऋषिकेशव बुढामगर सविन बताउँछन्। कम्युनिस्ट इतिहासमा इमान्दार र आदर्शका प्रतिक बर्मनहरु मर्दैछन्, ब्रह्मलुट मच्चाउने जन्मिदैछन्, एउटै भाइबन्धु रहेका सविनले भावुक हुँदै भने, फेरि इमान्दार बर्मनहरु जन्मिनु आवश्यक छ। क्यान्सर रोगबाट पीडित बुढामगरको ९० वर्षको उमेरमा निधन भएको हो। गत वर्ष आन्द्रामा रहेको क्यान्सरको शल्यक्रिया गराएका थिए। पछिल्लो समय उपचारका लागि उनी राजधानी मै थिए। राजधानी गएका बेला ललितपुरको कुसुन्तीमा रहेको छोरीको घरमा बस्थे। बुढामगरका तीन छोरा र दुई छोरी छन्। थबाङ घरमै रहेकी जेठी बुहारी ससुराको निधनको खबरले शोकमा छन्। जेठो छोरा गणेश बुबाको उपचारका लागि राजधानीमा थिए। माहिला छोरा समेश र कान्छा छोरा नरेश जापान छन्। छोरीहरु विजया र शरद हुन्। तत्कालीन नेकपा (माओवादी)ले गरेको सशस्त्र युद्धका बेला छोरी विजयाका पति ढाँट बुढामगरलाई तत्कालीन शाही सेनाले हत्या गरेको थियो। अस्वास्थ्य भएपछि बाग्लुङ विवाह भएकी छोरी विजयाको कुसुन्तीमा रहेको घर नै बुढामगरको निवास बनेका थियो। थबाङ र बर्मन थबाङमा कम्युनिस्ट विजारोपण हुनुको श्रेय बुढामरलाई नै जान्छ। सशस्त्र युद्धताका माओवादीको गढ नै थबाङ रह्यो। अहिले पनि थबाङ दुवै कम्युनिस्टको गढ मानिन्छ। त्यसैले बुढामगरको निधनमा रोल्पालीले सामाजिक सञ्जालमा शोक व्यक्त गरेका छन्। थबाङ गाउँपालिकाले शोकसभाको आयोजना गरेको छ। सत्ताधारी नेपाल कम्युनिस्ट पार्टीको जिल्ला कमिटीले श्रद्धाञ्जली सभा आयोजना गरेको छ। थबाङस्थित नमूना वीर बलभद्र उच्च माविको संस्थापकसमेत मानिने बुढामगरको निधनले विद्यालय परिवार शोकाकुल बनेको छ। नेपाल कम्युनिस्ट पार्टी (नेकपा) अध्यक्ष पुष्पकमल दाहाल प्रचण्डले बुढामरको निधनले स्तब्ध बनाएको जनाएका छन्। रोल्पाका कम्युनिस्ट नेता एवं पूर्व सभामुख कृष्णबहादुर महराले पनि शोक विज्ञाप्ति जारी गर्दै बुढामगर कम्युनिस्ट आदर्श, अडिक र निडर व्याक्तित्वको रुपमा स्मरण गरेका छन्। नेकपा नेता एवं ऊर्जा तथा जलस्रोतमन्त्री वर्षमान पुनले पनि शोक व्यक्त गरेका छन्। कम्युनिस्ट नेताले काठमाडौंमै बुढामगरप्रति श्रद्धाञ्जली अर्पण गरेका छन्। बुढामगरको राजनीतिक जीवन बुढामगर २०४८ सालको आम निर्वाचनमा तत्कालीन जनमोर्चाको तर्फबाट प्रतिनिधि सभाको सांसद बनेका थिए। त्यसपछि उनी राष्ट्रिय राजनीतिकमा उदाएका हुन्। संसद भवनमा मगरको पहिरन गाडो र कछाडसँगै गएर उनले आफ्नो पहिचानलाई राष्ट्रिय मान्यता दिलाए। मुढामगर मगर पहिरनमा खाली खुट्टा संसद भवन छिर्न खोजेपछि उनलाई सुरक्षाकर्मीले रोकेका थिए। जनताको पोशाक नै आफूलाई प्रिय लाग्ने भएर आफू त्यही पहिरनमा संसद जाने गरेको उनले सुनाउँथे। आर्थिक लोभ नभएका र सधै जनताको पक्षमा काम गर्न रुचाउने बुढामगरले जीवनकालमा कहिलै भड्किलो पहिरन लगाएनन्। साधारण मौलिक पहिरना, खानपान र जीवनशैली उनको पहिचान बनिरह्यो, उनलाई नजिकबाट चिन्ने यसै भन्छन्। थबाङ कम्युनिस्टमय हुनुमा बुढामगरको योगदानलाई विशेष मान्ने गरिन्छ। थबाङमा २०१३ सालमा किसान संगठन गठन गरिएको थियो। त्यस संगठनमा बुढामगर आवद्ध भए। रोल्पाली कम्युनिस्टका संस्थापक उनै हुन्। उतिबेला मोहनविक्रम सिंहको नेतृवको पार्टीमा सक्रिय रहे। जेलजीवनकै बेला सिंह र खगुलाल गुरुङको सम्पर्कमा रहेका बुढामगर कम्युनिस्ट प्रतिबन्धित अवस्थामा किसान संगठनको नामबाट सक्रिय थिए। बुढामगर पञ्चायतकालमा पटकपटक प्रधानपञ्चसमेत भए। थबाङी एकतासहित पञ्चायतको विधिको उपयोग गर्दै थबाङीको सल्लाहमा उनले बहिनीलाई समेत प्रधानपञ्चमा निर्वाचित गरेका थिए। २०१५ सालको पहिलो आमनिर्वाचनमा थबाङीले सबै भोट कम्युनिष्टलाई दिए। यसमा बुढामगरको सक्रिय भूमिका थियो। २०३७ सालको जनमत संग्रहका वखत सबै मत बहुदलको पक्षमा खसाए। २०३८ मा निर्वाचनको सशक्त बहिष्कारमा बुढामगर नै खरो उत्रिए। उतिबेला नै थबाङमा सेनाले मेजर अप्रेशन गरेको थियो। जहिलै सत्ता विरोधी मानिने थबाङमा विरेन्द्र राजासमेत हेलिकोप्टरबाट पुगेका थिए। २०५१ सालको मध्यावधि निर्वाचनमा थबाङमा चार मत मात्र खस्यो। २०५२ साल फागुन १ गतेदेखि सशस्त्र युद्ध थालनी भएपछि बुढामगर कम्युनिस्ट राजनीतिको निकटमै रहे। तत्कालीन माओवादीको सल्लाहकारसमेत रहेर उनले काम गरे। कम्युनिस्ट फुटबाट असन्तुष्ट बुढामगर सबै कम्युनिष्ट एकतको पक्षमा थिए। दश वर्षे युद्धको समाप्ती पश्चात् २०६४ को संविधान सभाको निर्वाचनमा थबाङमा शतप्रतिशत मत माओवादीको उम्मेदवार प्रचण्डलाई दिइयो। २०७० सालको दोस्रो संविधानसभा निर्वाचनमा थबाङमा शून्य मतदान भयो। यी सबै विरासतका जग बुढामगर नै मानिन्छन्। यिनै राजनीति विरासत्का कारण थबाङ पुग्ने जोकोही कम्युनिस्ट नेता मात्र होइन, पत्रकार, अनुसन्धानकर्ताले थवाङ पुगेपछि बुढामगरलाई भेट्थे। बुढामगर कम्युनिस्ट मात्र नभएर देश र समाजकै एक आदर्श व्यक्ति भएकाले उनको निधनले देश शोकमा छ।"
उर्लिंदो नदी बस्तीमा,"झापा : दुई दिनदेखिको बाढीले कन्काई नदीमा पानीको बहाव खतराको तह पार गरेर बस्तीमा क्षति पुयाएको छ। कन्काईमा पानीको बहाव ४ दशमलव ३ उचाइलाई खतराको संकेत मान्ने गरिएकोमा सोमबार बिहान सो तह नाघेर ६ मिटर उचाइसम्म पुगेपछि झापा गाउँपालिकामा करोडौंको क्षति भएको छ। बाढीले सयौं बिघामा लगाइको धान बगाएको छ। घरभित्रको अन्नपात, खाद्यान्न, लत्ताकपडासमेत नोक्सान भएको छ। बाढीका कारण झापा गाउँपालिकामा मात्रै मंगलबार बिहानसम्ममा ७१ परिवार विस्थापित भएका गाउँपालिका प्रमुख जयनारायण साहले बताए। उनका अनुसार मिलनबस्तीका ४१ र सडकबारीका ३० परिवार विस्थापित भएका छन्। विस्थापितलाई स्थानीय सितुमारी प्रावि, लक्ष्मी प्रावि र सेन्ट जोसेफ स्कुलमा राखिएको छ। दुवै बस्तीका बासिन्दालाई मालसामान र चौपायासहित विद्यालयमा राखिएको साहले जानकारी दिए। सो क्षेत्रको उद्धार कार्यमा जनताको तटबन्धको टोली, सशस्त्र प्रहरी, जनपद प्रहरी, रेडक्रसकर्मी, स्थानीय, जनप्रतिनिधि खटेका छन्। उद्धार गरी विद्यालयमा ल्याइएका सबैलाई गाउँपालिकाले खानाको व्यवस्था गरेको छ। विस्थापित घर फर्कने अवस्था नभएसम्म गाउँपालिकाले खानपिनको व्यवस्था गर्ने अध्यक्ष साहले बताए। सोमबारको दिनभरको वर्षा र मंगलबारको चर्को घामले गर्दा विस्थापित परिवार बिरामी हुन थालेका छन्। खासगरी बालबच्चा र वृद्धमा ज्वरो देखिन थालेको स्थानीय शिक्षक उमेश राजवंशीले जानकारी दिए। आइतबारदेखिको लगातारको झरीले सो गाउँपालिकामा क्षति पुगे पनि झापाका अन्य स्थानीय तह सुरक्षित रहेका सहायक प्रमुख जिल्ला अधिकारी राजकुमार राईले बताए। उनले भने, कन्काई नदीले बस्ती भएतिरै ढल्किएर बग्दा खेतीयोग्य जमिन र बस्तीमा असर पुगेको हो। कन्काईमा राखिएको बाढी मापन केन्द्रको तथ्यांकअनुसार २०७४ सालमा कन्काईमा ५ दशमलव ५ मिटरसम्म पानीको सतहमापन भएको थियो। सोमबार साँझ ६ बजे पानीको सतह बढेर ६ मिटरसम्म पुगेको थियो। जुन अहिलेसम्मकै उच्च तह हो। सचेतना घण्टी राखिएपछि नदीको तह हालसम्मकै उच्चमापन रेकर्ड भएको रेडक्रसका जिल्ला फोकल पर्सन हरिशरण खड्काले जानकारी दिए। अहिलेको बाढीले झापा गाउँपालिकाकै सालमारा, लसुनगन्जलगायतका बस्ती पनि जोखिममा छन्। कन्काई नदीको बाढीले मंगलबार मध्याह्नसम्ममा राजघाट क्षेत्रमा करिब ३ सय मिटर बाँध भत्काएको छ। बाँध केही दिनअघि नै भत्किएकाले नदीको सतह बढेपछि भेल बस्तीमा छिरेको हो।"
अदालतमा मुद्दाको चाप पाँच वर्ष यताकै उच्च,"काठमाडौं : पछिल्लो तथ्याङ्कले मुलुकभरका अदालतमा मुद्दाको चाप पाँच वर्ष यताकै सर्वाधिक देखिएको छ। विगत वर्षको तुलनात्मक अध्ययनबाट यस्तो स्थिति उजागर भएको हो। सर्वोच्चमा पनि मुद्दाको अत्याधिक चाप देखिएको छ। मुद्दाको लोडका कारण न्यायलाई अनुमानयोग्य बनाउन यही साउन १ गतेदेखि लागु गरिएको मुद्दाको फरक व्यवस्थापन पद्धति (डिसिएम)मा चुनौती देखिएको छ। यो प्रणाली अनुसार छ महिनादेखि बढीमा १८ महिनाभित्र मुद्दा फैसला गरिसक्नुपर्ने छ। मुद्दाका पक्षलाईसमेत दर्ता हुँदै फैसला हुने समयसहितको पूर्व जानकारी दिने भनिएको छ। तर मुद्दाको लोड हुँदा सुनुवाई पनि धेकलिँदै जाने अवस्था सिर्जना हुन्छ। सर्वोच्चको रेकर्ड अनुसार आर्थिक वर्ष ०७६७७ मा मुलुकभरका अदालतमा एक लाख २२ हजार चार सय १९ थान मुद्दा फैसला हुन बाँकी देखिएका छन्। यो कूल लगतको ४५४३ प्रतिशत मात्र मुद्दाको टुंगो लागेको अवस्था हो। अहिले थाती रहेका मुद्दाले अर्को वर्षलाई भार बढाउँछ। सर्वोच्च अदालत, उच्च अदालत, जिल्ला अदालत, वैदेशिक रोजगार न्यायाधिकरण, राजश्व न्यायाधिकरण, प्रसाकीय अदालतसहित सबै न्यायिक निकायमा मुद्दाको अवस्थाले अत्याधिक चाप दर्शाएको हो। सर्वोच्चमा मात्र यस आर्थिक वर्षमा मुद्दाको चाप २४ हजार तीन सय ७२ थानमा उक्लिएको छ। यस वर्ष सर्वोच्चमा ३२३५ प्रतिशत प्रगति भएको छ। अघिल्लो वर्षको प्रगति भने २८१९ प्रतिशत थियो। यद्धपि यो वर्ष अघिल्लो आर्थिक वर्षको भन्दा कूल लगतको एक हजार पाँच सय ६६ थान मुद्दा (२४३ प्रतिशत) बढी छिनिएको छ। यो भन्दा अघिल्लो आर्थिक वर्ष २०७५७६ मा मुलुकभरका अदालतमा एक लाख पाँच हजार आठ सय ३८ थान मुद्दा थिए। यो वर्ष सर्वोच्चमा २४ हजार एक सय ८० थान मुद्दा विचाराधीन थिए। यस्तै २०७४७५ मा ९४ हजार पाँच सय ३६ मद्दा थाती थिए। यो वर्ष सर्वोच्चमा २० हजार दई सय ९८ मुद्दा थिए। यस भन्दा अघिको वर्ष २०७३०७४ को अन्त्यमा सबै अदालतमा ९७ हजार ३४ थान मुद्दा थाती थिए। उक्त वर्ष सर्वोच्चमा २३ हजार ३२ थान मुद्दा थिए। सर्वोच्चको रेकर्ड अनुसार आर्थिक वर्ष २०७२०७३ मा ८९ हजार एक सय १० मुद्दा अर्को वर्षका लागि सरेका थिए। यस वर्ष सर्वोच्चमा मात्र २३ हजार नौ सय २४ थान मुद्दा बाँकी थिए। आर्थिक वर्ष २०७१७२ मा भने मुलुकभरका अदालतमा ७७ हजार आठ सय ९६ थान मुद्दाको लगत थियो। त्यस वर्षको अन्त्यमा सर्वोच्चमा २१ हजार आठ सय २७ थान मुद्दा विचाराधीन थिए। सर्वोच्चका रजिष्ट्रार नृपध्वज निरौलाले लकडाउनमा मुद्दाको सुनुवाई रोकिंदा सुनुवाईमा असर परेको बताए। लकडाउनले मुद्दाको फछ्र्योट कमै भएको हो। खासगरी बढी मुद्दाको लोड हुने मधेसका जिल्लामा सुनुवाई बढी प्रभावित हुन पुग्यो, निरौलाले अन्नपूर्णसँग भने, लकडाउनमा त्रासको वातावरण भयो। मुद्दाको लोड बढी हुँदा डिसिएम पद्धतीलाई चुनौती देखिन्छ। बन्दाबन्दी (लकडाउन) अवधिमा शुक्रबारसम्म सर्वोच्चमा बन्दी प्रत्यक्षीकरण र कोभिड, १९ सँग सम्बन्धित रिट निवेदनसहित एक हजार आठ सय ७५ थान मुद्दा दर्ता भए। लकडाउन अवधिमा नयाँ पुराना गरी सर्वोच्चमा मात्र दुई हजार चार सय १५ थान मुद्दाको निप्टारा भएको छ।"
हेलिकोप्टरबाट गर्भवतीको उद्धार,बाजुरा : कोल्टिबाट एकजना गर्भवतीको हेलिकोप्टरबाट उद्धार गरिएको छ । स्वामिकार्तीक खापर गाउँपालिका १ साप्पाटा की २३ वर्षीय सर्मीला बुढाको बुधबार बिहान बुढीनन्दा नगरपालिका कोल्टिबाट हेल्किप्टरबाट उद्धार गरिएको मनबहादुर रोकायाले बताए । सुत्केरी बेथा लागेपछि कोल्टि प्राथामिक स्वास्थ्य केन्द्र ल्याइएकी गर्भवतीको अवस्था जटिल भएपछि हेल्किोप्टरबाट नेपालगञ्ज उद्धार गरिएको कोल्टि प्राथामिक स्वास्थ्य केन्द्रमा कार्यरत डाक्टर राजुराज जैशीले बताए । सोमबार साँझ स्वास्थ्य केन्द्रमा पुर्याइएकी सर्मिलाको अवस्था जटिल थियो । उनको अवस्था झन जटिल बन्दै गएपछि उनलाई नेपालगञ्ज रिफर गरेको कोल्टि प्राथमिक स्वास्थ्य केन्द्रले जनाएको छ । स्वामीकार्तिक खापर गाउँपालिकाको पहल र राष्ट्रपति महिला उत्थान कार्यक्रम अन्र्तगत दुर्गम क्षेत्रका ज्यान जोखिममा परेका गर्भवती तथा सुत्केरी महिलाको लागि उपलब्ध सेवा अन्र्तगत हवाई सेवामार्फत उद्धार गरिएको बाजुरा जिल्लाका प्रमुख जिल्ला अधिकारी कृष्ण गैह्रेले जानकारी दिए ।
मुस्ताङमा चौथो पटक भित्रियो सलहको झुन्ड,"जोमसोम : हिमाली जिल्ला मुस्ताङमा पुनः चौथो पटक सलह किराको ठूलो संख्यामा समूहगत झुन्डझुन्ड देखा परेको छ ।यसअघि ३ पटकसम्म मुस्ताङमा सहल किरा प्रवेश गरेको थियो । सलहको झुन्ड मंगलबार र बुधबार मुस्ताङको आकाश ,खेतबारी र गाउँबस्तीमा देखा पर्यो । सलह किरा तराई र पहाडि क्षेत्रका विभिन्न स्थानमा प्रवेश गरी अन्नवाली सखाप पारेको अवस्थामा चिसो मौसमी वातावरण भएको स्थान हिमालसम्म सलह फैलिएको र त्यो झुन्ड उत्तरतर्फ गएको जोमसोमका स्थानीयले बताएका छन् । सुरुवाती चरणमा आंशिक देखिएको सलह चौथो पटक भने ठूलो संख्यामा देखा परेको जोमसोमका स्थानीय अजित थकालीले जानकारी दिए । उनका अनुसार यसपटक मुस्ताङमा करिब ५ लाख भन्दा बढी सलह प्रवेश गरेको अनुमान गरे । मुस्ताङमा सलह किरा जोमसोमका आकाशमा अनियन्त्रित भएर उडेका देखिन्थे । सलहको झुन्ड मुस्ताङको सदरमुकाम जोमसोमलगायतका विभिन्न गाउँहरुको खेतवारीमा पसेर आलु ,फापर ,स्याउ र मकै जस्ता बर्खेबालीलाई आंशिक क्षति पुर्याएको स्थानीयले बताए। समून्द्री सतहदेखि करिब २५ सय मिटरको अग्लो उचाईमा प्रवेश गरेका सलह किराको झुन्डलाई यहाँको भौगोलिक हावापानी तथा दक्षिण हावाको प्रभावसँगै असन्तुलित भएको भनाइ थियो। अघिल्लो पटक निकै अग्लो उचाईमा अनियन्त्रियत भएर उडेका सलह यसपटक भने जमिनको सतह देखि ५० मिटर देखि १०० सय मिटरका दुरीमा उडेको स्थानीयले बताए। जोमसोममा मंगलबार र बुधबार सलह किरा बस्तीमै प्रवेश गरेपछि स्थानीयले हेर्न रुचिपूर्वक नियालेका थिए भने कोही सलह संकलन गर्नमै व्यस्त रहेको जोमसोमका अर्का स्थानीय प्रवेश तामाङले बताए । जोमसोममा चौथो पटक अन्नवाली भएको खेतबारी र जोमसोमको गाउँभित्रै प्रवेश गरेको उनले सुनाए । उनले आकाशमा उडेका सलह जमिनमा खस्दा केही शिथिल जस्ता देखिने गरेको उनले उल्लेख गरे । केही युवा तथा बालबालिकाको समूह सलह समातेर फोटो खिच्न् तछाडामछाड देखिन्थ्यो । थासाङ गाउँपालिकाका कृषि संयोजक रामशरण सापकोटाले मुस्ताङमा प्रवेश गरेको सलह किराले आंशिक मात्र क्षति पुर्याएको बताए । उनका अनुसार छिमेकी जिल्ला म्याग्दीका विभिन्न भाग हुँदै सलह किरा चौथो पटक पनि मुस्ताङ प्रवेश गरेको बताए । मुस्ताङको थासाङको सिर्कुम,टिटी, लेते ,छयो ,घाँसा र ताक्लुङ ,घरपझोङको जोमसोम,ठिनी ,मार्फा र वारागुङ मुक्तिक्षेत्रको कागबेनी ,मुक्तिनाथ ,फल्याक र छुसाङ गाउँलगायतकामा देखा परेको उनले जानकारी दिए । सलह किरा छोप्न तछाडमछाड भरतका विभिन्न प्रान्तहुँदै नेपाल प्रवेश गरेको सलह किराले तराई र पहाका विभिन्न जिल्लामा अन्नवाली सखाप पारेपनि मुस्ताङमा भने सलह किरा स्वादिष्ट खानाको एक प्रकार बनेको पाइएको छ । सलह किरा संकलन गरेर त्यसलाई खानाको परिकार बनाएर खान स्थानीय लालायित देखिन्थे । मुस्ताङमा जम्मा गरिएको सलह किराको टाउको ,पुच्छर ,खुट्टा र पखेटा फालेर फ्राई गरेर खाने गरेको मार्फाका स्थानीय मोहन सिंह लालचनले बताए । उनले सलह फ्राई गरेको तस्बिर समेत अपलोड गरेका छन् । सलह किरा खानाको स्वादिष्ट परिकार बन्ने भएपछि पछिल्लो पटक आएको सलह झुन्ड छोपेर संकलन गर्न युवायुवती र बालबालिका खेतबारीसम्म पुगेका छन् ।"
ललितपुरमा दर्जनौं पहिरो,"ललितपुर : केही दिनदेखि परेको लगातार वर्षाका कारण ललितपुरको दर्जनौं ठाउँमा पहिरो गएको छ भने केही ठाउँ डुबानमा परेका छन्। धापाखेल, नक्खु, टीकाथली, किस्ट अस्पताललगायत स्थानमा डुबानमा परेका हुन्। केही घरहरू पहिरोको उच्च जोखिममा परेका छन्। दर्जनौं ठाउँमा गएको पहिराले दक्षिण ललितपुरकाठमाडौं सम्पर्क टुटेको छ। महानगरीय प्रहरी परिसर ललितपुरका अनुसार दक्षिण ललितपुरको बागमती, कोन्जोस्योम र महांकाल गाउँपालिका जाने सडक अवरुद्ध भएका हुन्। टीकाभैरव हुँदै घुसेल जाने सडक, पाङदुर डोल, भालुखोला, रातो भीर, लुकुनी भीर, नयाँ गाउँ, ससिता भन्ज्याङ, मानिखेल, कालचे, रुम्बा टोल, बिर्खेधारा, खयरघारीलगायत ११ भन्दा धेरै ठाउँमा पहिरोले सडक अवरुद्ध बनाएको परिसरका प्रहरी उपरीक्षक तुलबहादुर कार्कीले जनाए। उनले भने, अझै विवरण लिने काम निरन्तर भइरहेका छ। डुबान र पहिरोको जोखिममा रहेकाहरूको प्रहरीले उद्धार गरेको छ। बागमती गाउँपालिकाका प्रमुख वीरबहादुर लामाका अनुसार हालसम्म मानवीय क्षति भने भएको छैन। यद्यपि पहिरोले दक्षिण ललितपुरको जनजीवन प्रभावित बनेको बताए। मंगलबार गाउँपालिकाका सडक हेरेर काठमाडौ फर्किएका उनले गाउँपालिकाका पुग्न कठिन भएको जनाए। उनका अनुसार कान्ति लोकपथ पूर्ण रूपमा बन्द छ। यसले काठमाडौं आउनेहरू मारमा परेका छन्। त्यस्तै महांकाल गाउँपालिका जाने सम्पूर्ण सडक बन्द भएको प्रहरीले जनाएको छ। अर्को कोन्जोस्योम गाउँपालिका जान पनि समस्या भएको छ। ललितपुरको कर्णालीको रूपमा चिनिएको यी तीन गाउँपालिका बर्खामा सधंै मारमा पर्ने गरेको अध्यक्ष लामाले बताए। सोमबार महालक्ष्मी नगरपालिकाको टीकाथली५ मा हनुमन्ते खोला पस्दा मुकुन्द आचार्य घरमा रहेको टहरामा बसोबास गर्र्दै आएका ११ परिवारको उद्धार गरिएको छ। त्यस्तै अर्को वडा १० लाँकुरीभन्ज्याङमा सुरज लामाको एकतले कच्ची घर डुबानमा पर्दा पाँच जनाको परिवार प्रहरीले सुरक्षित ठाउँमा सारेको छ। महानगरीय प्रहरी वृत्त सातदोबाटोले धापाखेलमा उच्च जोखिममा रहेका ७ घरका ३२ जना व्यक्ति र सरसामान सुरक्षित ठाउँमा सारिएको जनाएको छ। वृत्तका प्रमुख मित्रबन्धु शर्माका अनुसार उमेश श्रेष्ठ, नारायण श्रेष्ठ, सुधीर आचार्य, अनिता श्रेष्ठ, मीरा भट्टराई, शिव विक, रघुसदा शंकरको घर पहिरोको उच्च जोखिममा रहेको छ। वडा २४ को पशुपति मन्दिर टोल छेउको भीरको छेउमा ती घर रहेका छन्। गोदावरी नगरपालिका झरुवावासी १३ मा रहेको ११ घर पनि पहिरोको उच्च जोखिममा रहेका स्थानीय केदार दाहालले बताए। करिब ७० मिटर धाजा फाँटेको ठाउँमा स्थानीय तथा वडाबाट प्लास्टिक बिछ्याउने काम भएको छ।"
अपांग बालिका बलात्कृत,विराटनगर : मोरङको लेटाङ नगरपालिका८ मा अपांगता भएकी एक बालिका बलात्कृत भएकी छन्। साथीको घरमा सुत्न गएकी १६ वर्षीया बालिका साथीकै आफन्त पर्ने युवाबाट बलात्कृत भएको मोरङ प्रहरी प्रमुख एसपी सन्तोष खड्काले बताए। उनकाअनुसार बलात्कारमा संलग्न १९ वर्षीय भीम राई मंगलबार पक्राउ परिसकेका छन्। बालिकामाथि गत असार २८ गतेराति बलात्कार भएको खड्काले बताए। प्रहरीकाअनुसार साथीकोमा सुत्न गएकी बालिका घर फर्किएपछि अप्ठेरो र असजिलो महसुस गर्न थालेकाले परिवारका सदस्यले सोधीखोजी गर्न थालेका थिए। सोधीखोजी गर्न थालेपछि उनी बलात्कृत भएको पत्ता लागेको प्रहरीले जनाएको छ। बालिका राम्ररी बोल्न सक्दिनन्। परिवारका सदस्यले घटना ढिलो थाहा भएको भन्दै प्रहरीमा जाहेरी दिएपछि घटनाको लगभग नौ दिनपछि बलात्कारमा संलग्न युवा पक्राउ परेका हुन्। बलात्कारमा संलग्न युवाले प्रारम्भिक अनुसन्धानका क्रममा घटना स्वीकार गरिसकेको एसपी खड्काको भनाइ छ। उनीविरुद्ध प्रहरीले जवरजस्ती करणी मुद्दा चलाउने तयारी गरेको छ।
पहिरो प्रभावित बस्तीमा खाने पानीको हाहाकार,"बाजुरा : आइतबारदेखि लगातारको वर्षाका कारण आएको पहिरोले खाने पानीको मुहान बगाउँदा समस्या भएको छ। बुढीगंगा नगरपालिका २ को बजेडी, नडाग, मुसी, ताप्रा र ताँप्रीसेरा लगाएतका बस्तीको खाने पानीको मुहान पहिरोले बगाएर क्षति भएको प्रमुख जिल्ला अधिकारी कृष्ण गैह्रेले बताए। पानीका मुहान नै बगाएर लगेको छ। पानीमुल खोला र ठाँडो खोलाको नजिकै खाने पानीका मुहान भएकोले तीनै खोलाको वारिपारिबाट पहिरो गएपछि खाने पानीको हाहाकार भएको प्रमुख जिल्ला अधिकारी कृष्ण गैह्रेले बताए। पहिरोले खाने पानी नै बगाएपछि बुढीगंगा नगरपालिकाका वडा नम्बर २ र ३ का ५ सयभन्दा बढी परिवार समस्यामा परेका छन्। खाने पानी तथा सरसफाइ सब डिभिजन कार्यालय बाजुराका प्रमुख सुरेश शाहका अनुसार पहिरो प्रभावित क्षेत्रमा खाने पानीको समस्य छ। तत्कालको लागि पाइप पठाएको र मर्मत हुने क्रममा रहेको उनले बताए। बस्तीको चारैतिर पहिरो आवतजावत बन्द बुढीगंगा नगरपालिका २ को नडाग बस्तीको चारैतिरबाट पहिरो बगेपछि बस्ती उच्च जोखिममा रहेको छ। पहिरोका कारण नडागका बासिन्दालाई बस्ती आउन र जान समस्या भएको नेपाल रेडक्रस नेपाल बाजुरा जिल्ला सभापति रामबहादुर शाहीले बताए। बस्तीको एकतिरबाट पानीमुल खोला र अर्कोतिरबाट ठाडो खोलाको छेउछाउका खेतीयोग्य जमिन खाने पानी, बाटो सबै बगाएपछि त्यहाँका स्थानीयलाई समस्या भएको शाहीले बताए। नडागका १ सय ५ परिवार छन् । सबै परिवार पहिरोको उच्च जाखिममा छन्। बुढीगंगा नगरपालिका २ नडाग बस्ती नगरपालिकाको बिकट बस्ती हो। दैनिक खाद्यन्न ल्याउने बाटो बन्द भएपछि सो बस्तीमा समस्या भएको छ। सयौं परिवार विस्थापित लगातारको वर्षाका कारण बाजुरा जिल्लाका विभिन्न ठाउँमा लाखौंको क्षति भएको छ भने सयौं परिवार विस्तापित भएका छन्। आइतबार राति आएको अविरल वर्षाले बाजुरा जिल्लाको बुढीगंगा नगरपालिका २ बजेडीका १ सय ३४ परिवार, नडागका १ सय ५ परिवार, मुसीगाउँका ३६ परिवार, ताप्रीसेराका ६ परिवार गरी २ सय ८१ घर परिवार जोखिममा छन्। बुढीगंगा नगरपालिका १ मा रहेको अम्कोट, डुग्री र कुडीका सबै बस्ती नै पहिरोको उच्च जोखिमा छन् भने केही परिवार विस्थापित भइसकेका स्थानीय भरतराज उपाध्यायले बताए। अम्कोटका मरुदेवी पाध्याय, डम्मदेवी पाध्याय र सिर्जनादेवी पाध्याय घर नजिकै पहिरो गएका कारण केही दिनदेखि छिमेकीको घरमा ओत लागेर बसेका उपाध्यायले बताए। त्यसै गरी सोही वडाको कुडीका भुज चदारा, जीत चदारा, शान्ती चदारा, दिपक सिहं, गोरे दमाई, राम साउँद र भोज चदाराका घर पनि पहिरोको जोखिममा रहेको छन्। उनीहरु नजिकैको स्कुल, मन्दिर र खेतमा पाल हालेर बसेका स्थानीय भरत उपाध्यायले बताए। त्यस्तै सोही वडाकै डुग्रीका नरी थापा र हर्क सनाईका घर पनि पहिरोको उच्च जोखिममा रहेकोले सो परिवार पनि विस्थापित भएको स्थानीयले जानकारी दिए । सोही वडाका रावतवाडाका २० परिवार उच्च जोखिममा रहेका स्थानीयले बताएका छन। गाउँका तल र माथि दुवैतिरबाट पहिरो गएकोले तत्काल उद्धार नगरे धन जनको क्षति हुने स्थानीयले बताएका छन्। बाढीले खोला छेउछाउका मुसी, खर्रा र ताँप्रीसेराका सयौं बिगा खेतीयोग्य जमिन बगरमा परिणत भएको बुढीगंगा नगरपालिका २ का वडा अध्यक्ष हिरालाल थापाले बताए। 'आइतबार राति आएको अविरल वर्षाले बजेडीका २० परिवार उच्च जोखिममा छन् । घरमाथिबाट पहिरो आएपछि छिमेकीको घरमा सरेका छन्। पहिरोले १ सय ३४ घर परिवार रहेको बस्तीका नागरिक रातभरि जागाराम बस्ने गरेका छन्', उनले भने। त्यसै गरी नडाङका १० परिवारका घर चर्किएर शिवशंकर प्राविमा बसेका थापाले बताए। ताप्रीसेरा बजारभित्रै बाढी पसेर लाखौंको क्षति भएको छ। घट्टे खोलाबाट आएको बाढीले ताप्रीसेराका ६ होटेल पसल पूर्ण क्षति भएका छन् भने अन्य सामान्य क्षति भएको वडा अध्यक्ष थापाले बताए। त्रिवेणी नगरपालिका ७ कोशेडीका ३ परिवार, वडा नम्बर ४ तोलीका ३ परिवार उच्च जोखिममा रहेको दैविक प्रकोप उद्धार समितिका संयोजक प्रमुख जिल्ला अधिकारी कृष्ण गैह्रेले जानकारी दिए। खप्तड छेडेदह गाउँपालिका ७ गुम्लागाउँका ४५ घरधुरी र सोही गाउँपालिकाका दशरथ बठालेख प्राविको भवन पनि उच्च जोखिममा रहेका जानकारी आएको प्रमुख जिल्ला अधिकारी गैह्रेले बताए। जिल्लाका अन्य पालिकामा के कति क्षति भएको बारे बुझ्न तथ्याङ्क संकलन गरिरहेको गैह्रेले बताए।"
सञ्चार उद्यमी धिताल हत्याको १० वर्ष : अनुसन्धान कता हरायो ?,"दाङ : सञ्चार उद्यमी देविप्रसाद धिताल हेमराजको हत्या भएको १० वर्ष पूरा भएको छ । १० बर्ष पुग्दा समेत अनुसन्धानले भने सार्थकता पाउन सकेका छैन । १० वर्षसम्म पनि नत हत्यारा फेला परेका छन, नत अनुसन्धान नै पूर्ण भएको छ । प्रहरीले कुनै तथ्य सार्वजनिक गर्न सकेको छैन। राप्ती सञ्चार सेवा तथा रेडियो तुलसीपुर दाङका तत्कालिन अध्यक्ष धितालको २०६७ सात साउन ६ गते दाङको तुलसीपुर उपमहानगरपालिका१२ उरहरीमा गोली हानी हत्या गरिएको थियो । हत्यापछि केहि दिनमै अनुसन्न्धान सकिएको भनेर सार्वजनिक गरेको प्रहरीले अहिलेसम्म पनि फाइल अनुसन्धानमै राखेको बताइरहेको छ । अनुसन्धानलाई सार्वजनिक गर्न सकेको छैन । दाङका प्रतिष्ठित व्यवसायी र सञ्चार उद्यमीको रुपमा रहेका धितालको तत्कालिन अवस्थामा फुलबारी गाविसबाट काम सकेर तुलसीपुर घरतर्फ फर्कदै गर्दा उरहरी ६ हेमनगरमा अज्ञात समूहको गोली प्रहारबाट हत्या भएको थियो । धितालको हत्या भएलगतै नेपाल प्रहरीको जिल्ला तथा केन्द्रले छुटाछुटै समिति बनाएर अनुसन्धान थालेको थियो । अनुसन्धानकै क्रममा केहि तथ्य फेला परेको भन्दै केहि व्यक्तीलाई नियन्त्रणमा लिएको भए पनि अहिलेसम्म घटनाको यथार्थता बाहिर आउन सकेको छैन । त्यसपछि जिल्लामा भएका केही घटनामा भने प्रहरीको अनुसन्धान सफल देखिएको भए पनि सञ्चार उद्यमी धिताल हत्या बारेमा भने प्रहरी अनुसन्धानमा मात्रै सिमित देखिएको छ। जिल्ला प्रहरी कार्यालय दाङमा कार्यरत तत्कालिन डिएसपी लक्ष्मण गिरीको संयोजकत्वमा गठन भएको अनुसन्धान समितिले १८ पेजको प्रतिवेदन समेत जिल्ला प्रहरीलाई बुझाएको थियो । अनुसन्धान समितिले प्रतिवेदन बुझाएको भए पनि प्रहरीले त्यो प्रतिवेदन अहिलेसम्म सार्वजनिक गर्न सकेको छैन। त्यसपछि धिताल हत्याका सम्बन्धमा २०६७ सालमा तत्कालीन एआईजी किरण गौतम नेतृत्वको अनुसन्धान टोली लगायत अनुसन्धानमा खटिएका सुरक्षाकर्मीको समूहले ९८ प्रशित सफलता हासील गरिसकेको दावी गरेको थियो । २ प्रतिशत सार्वजनिक गर्न बाँकी रहेको बताएपनि उनको १० वर्षसम्म प्रहरीले अनुसन्धानको टुङगो लगाउन सकेको छ्रैन । दाङ प्रहरीका प्रमुख गणेश चन्देले धिताल हत्याको विषयमा प्रहरी निरन्तर अनुसन्धानमा रहेको बताए । उनले केन्द्रीय अनुसन्धान ब्यूरो सिआइवीले फाइल र मिसिल अध्ययन, अनुसन्धान गरिरहेको हुँदा जिल्ला क्रियाशील नभएको बताए । अध्ययन अनुसन्धानको प्रगति ढिलो चाडो सार्वजनिक हुने जिकिर गरे । तर इलाका प्रहरी कार्यालय तुलसीपुरले भने यो केसमा गहन अधययन गरिरहेको जानकारी दिए। सञ्चार उद्यमी धिताल हत्यामा संलग्नहरु ढिलो चाडो कानुनी दायरामा आउने विश्वास व्यक्त गरे । विभिन्न समयमा अनुसन्धान समिति नै गठन गरेर अनुसन्धान थालिएको छ, उनले भने, निष्कर्षमा पुगेका छैनाँै, निश्कर्षमा पुगे पछि सत्य तथ्य बाहिर आउँछ । अहिलेसम्म जिल्लामा आउने हरेक प्रहरी प्रमुखहरुले हत्याको फाइल अनुसन्धानमै रहेको भन्दै आएका छन । १० वर्षसम्म जिल्लाको नेतृत्व गर्ने प्रहरी प्रमुखले प्रतिवेदन समेत सार्वजनिक गर्न सकेका छैनन् । १० वर्षसम्म हत्याको वास्तविकता पत्ता नलाग्दा र दाषी सार्वजनिक नभएपछि परिवारमा समेत आक्रोश देखिएको छ । धितालकी पत्नी मञ्चु धितालले पतिको हत्यामा संलग्नहरुलाई सार्वजनिक गर्न र कानुनी कारवाही गरी परिवारलाई न्याय दिन आग्रह गरेकी छन् । धितालले प्रहरीको अनुसन्धान अहिलेसम्म सार्वजनिक नहुनुले पीडामा पीडा थपिएको दुखेसो पोखन् ि। धितालकी छोरी मनिषा धितालले बुवाको हत्यारा पत्ता लगाउन प्रहरी प्रशासनलाई आग्रह गरिन। रेडियो तुलसीपुरका महासचिव महेन्द्र लामिछानेले अध्यक्ष धितालको हत्याको सत्य तथ्य सार्वजनिक गरेर दोषीलाई कारवाही गर्न माग गरे । अकोयापका बरिष्ठ उपाध्यक्ष तथा रेडियो तुलसीपुरमा स्टेशन म्यानेजर अर्जुन गिरीले सञ्चार उद्यमीको हत्या भएको १० वर्ष सम्म पनि सत्य तथ्य बाहिर आउन नसक्नु दुखत भएको भन्दै तत्काल दोषी पहिचान गरि कानुनी कारवाहीमा लैजान माग गरे। दाङका प्रमुख जिल्ला अधिकारी गोविन्द रिजालले हत्याको अनुसन्धान भइरहेको र अनुसन्धानको फाइल सिआइवीले हेरिरहेको खबर आफुले पाएको बताए इलाका प्रहरीले थाल्यो अनुसन्धान इलाका प्रहरी कार्यालय तुलसीपुरले सञ्चार उद्यमी देवीप्रसाद धिताल हेमराज हत्याको फाइलको अध्ययन, अनुसन्धान शुरु गरेको छ । इप्रका तुलसीपुरबा प्रहरी नायब उपरीक्षक शिवबहादुर सिंहले धितालको गोली हानि हत्या गरेको सम्बन्धमा बिगतमा गरिएको अनुसन्धान र वश्लिेषणलाई अध्ययन गरिरहेको बताए। धिताल हत्याको फाइललाई अध्ययन गर्न शुरु गरेको १५ दिन भयो, इलाका प्रहरी कार्यालय तुलसीपुरका प्रमुख सिंहले भने ।"
लकडाउन खुलेसँगै मुस्कुराएका हिमाल (फोटो फिचर),"पोखरा : वर्षायाममा बादलुको घुम्टोले ढाकिने अन्नपूर्ण हिमश्रृंखला अविरल वर्षापछि बुधबार बिहान खुलेको छ । सडकमा जमेको पानीमा पनि हिमाल तैरिएको सुन्दर दृश्य देख्न सकिन्छ । हिमाल खुलेसँगै कोरोना संक्रमण नियन्त्रण गर्न ४ महिने लकडाउन हटेको पहिलो बिहानी हिमालको सौन्दर्यतामा पोखराको चमक आएको छ । पोखराबाट आठ हजारभन्दा अग्ला तीन हिमाल देखिन्छन् । अन्नपूर्ण प्रथम, धोलागिरी र मनास्लु हिमाल हुन् । गण्डकी प्रदेशका यी तीन ८ हजार भन्दा उच्च हिमाललगायतका सुन्दर हिमालको पोखरा र सेरोफेरोबाट अवलोकन गर्न आन्तरिक र विदेशी पर्यटक आउने गर्दछन् । यसैले गण्की प्रदेश विश्वमै पदयात्रा पर्यटनका लागि प्रख्यात छ । कोरोना भाइरसको कारण पर्यटन उद्योग अहिले भने सुनसान छ । अन्नपूर्ण प्रथम समुन्द्री सतहदेखि ८ हजार ९१ मिटर उच्चा छ। यसैगरी मनास्लु हिमाल ८ हजार १ सय ६३, धौलागिरी हिमाल ८ हजार १ सय ७२ मिटर उचाइमा छ । धौलागिरी, अन्नपूर्ण, माछापुच्छ्रेलगायतका हिमाल त पोखराको फेवातालमै तैरिएको देखिन्छ । यो दृश्य हेर्न र क्यामरामा कैद गर्न लाखौं पर्यटक पोखरा आउने गर्दछन् । गएका वर्षमा हिमाल खुल्न भदौको अन्तिम महिना, असोज कुर्नुपथ्यो । बुधबार बिहान पोखराको जिरो किलोमिटर, न्यूरोड, रामघाट, अम्मरसिंहचोकबाट देखिएका अन्नपूर्ण, माछापुच्र्छेलगायतका हिमश्रृंखला ।"
ताल फुट्ने हल्लाले त्रास,"सिन्धुपाल्चोककाभ्रेसिन्धुली : चीनको तिब्बतस्थित केरुङ च्छो ताल फुट्ने हल्लाले सोमबार रात भोटेकोसी करिडोरका बासिन्दा निदाउन सकेनन्। भोटेकोसी नदीको वितण्डाले बर्सेनि आजित स्थानीय यस्ता हल्लाले झनै त्रसित हुन्छन्। उक्त ताल फुटेर भोटेकोसीमा बाढी आउन सक्ने चेतावनीपछि स्थानीय थप त्रसित भएको भोटेकोसी गाउँपालिका२ का वडाध्यक्ष दीपेन्द्र श्रेष्ठले बताए। बर्खा लागेसँगै तातोपानी बजारमा राति बस्न छाडेका स्थानीयसमेत बाढी बस्तीमा पसेर क्षति पुर्याउने त्रासले रातभर अनिँदै रहे। विगत वर्ष मात्र होइन, यही पटक वर्षाको सुरुआतसँगै धनजनको क्षति व्यहोरिसकेकाले सर्वसाधारणमा त्रास बढ्नु स्वाभाविक हो, वडाध्यक्ष श्रेष्ठले भने, हरेक वर्षजस्तो धेरथोर क्षति व्यहोर्दै आएकाले पनि बाढीको त्रासले सबै डराउन थालेका छन्। चिनियाँ समकक्षीलाई उद्धृत गर्दै स्थानीय प्रशासनले ताल फुटेर भोटेकोसीमा बाढी आउन सक्ने भएकाले तल्लो तटीय क्षेत्रवासीलाई सचेत र सुरक्षित रहन सूचना जारी गरेको थियो। मंगलबार भने वर्षात् कम भई तालमा पानीको सतह घटेकाले जोखिम कम भएको अनौपचारिक जानकारी प्राप्त भएको प्रमुख जिल्ला अघिकारी उमेशकुमार ढकालले बताए। बाह्रबिसेको जम्बु र भोटेकोसीको बुल्कोटमा असार २५ गते बाढीपहिरो जाँदा ६ जनाको मृत्यु भएको थियो। १८ जना अझै बेपत्ता छन्। भोटेकोसीकै लार्चामा असार २६ गते बाढीले बगाएर चार जना बेपत्ता भए। हरेक वर्ष कुनै न कुनै क्षति व्यहोर्दै आएकाले भोटेकोसी करिडोरका बासिन्दा त्रासमा रहने गाउँपालिका अध्यक्ष राजकुमार पौडेलले बताए। बाढी मात्र होइन, लगातार पहिरो जाने कमजोर भूबनोटका कारण पनि यो करिडोर असुरक्षित रहेको अध्यक्ष पौडेलको भनाइ छ। भिरालो र कमजोर भूबनोटसँगै तिब्बतबाट आउने भोटेकोसीको बाढीले कति बेला वितण्डा मच्चाउँछ भनेर तर्सिरहनुपर्ने अवस्था छ, उनले भने, बढी त भोटेकोसीमा आउने अकल्पनीय बाढीले नै नदी किनारका बासिन्दालाई बढी त्रसित बनाउने गरेको छ। उनका अनुसार यस वर्ष बाढीपहिरोका कारण भोटेकोसीका चार बस्तीका १ सय १० परिवारका ५ सयभन्दा बढी विस्थापित भइसकेका छन्। भोटेकोसीले यसपटक पुर्याएको क्षति २०७३ असार २१ मा आएको बाढीको घटनाभन्दा बढी हो। यसपटक भोटेकोसी र यसका सहायक खोलामा आएको बाढीले झन्डै १ सय घर बगाएको छ। आफ्नो स्वामित्वमा अन्यत्र जमिन नभएकाले भूकम्पपछिको पुनर्निर्माणमा पनि स्थानीयले भोटेकोसी किनार छाड्न सकेनन्। केही विकल्प भएकाहरू पनि राजमार्गमा हुने सम्भावित व्यापारका कारण अन्यत्र गएनन्। अन्यत्र सुरक्षित स्थानमा जान नसक्दा अरनिको राजमार्ग छेउछाउका बासिन्दाले भूक्षय र बाढीको सामना गर्नु परेको उनले बताए। यसपटकको बाढीले भोटेकोसी गाउँपालिकालाई सडक सम्पर्कबाट विच्छेद गराएको छ। बाह्रबिसेबाट सीमा क्षेत्रसम्मको २६ किलोमिटर खण्डको दर्जनभन्दा बढी ठाउँ कटानमा परेको छ। मर्मत मात्र नभई ठाउँठाउँमा नयाँ ट्र्याक खोल्नुपर्ने भएकाले सडक खुलाउन कठिन भएको बाह्रबिसे नगरपालिकाका प्रमुख निमफुन्जो शेर्पाले बताए। भोटेकोसीको उद्गमस्थलबाट सीमा क्षेत्रसम्म आउँदा अनगिन्ती हिमताल पर्ने भएकाले बाढीको जोखिम उच्च रहने गरेको साबिक तातोपानी गाविसका पूर्वअध्यक्ष अमृत खड्काको भनाइ छ। अहिले फुट्ने खतरा देखिएको केरुङ च्छोभन्दा कुतीमाथि रहेको मोही पोखरी (नेपालीले भन्ने नाम) र खासामाथि रहेको दूधपोखरी बढी खतरा रहेको उनले बताए। कराही आकारको केरुङ च्छो वरिपरि रहेको जमिन फराकिलो भएकाले फुट्ने खतरा कम रहेको उनको अनुमान छ। खासानजिक पाङ गाउँमा टिपर चलाउने स्थानीयलाई फोन गरेर सोध्दा पनि ताल फुट्ने होइन, ओभर फ्लो भएको पानी भोटेकोसीमा आउन सक्ने सम्भावना रहेको जानकारी दिएको उनले सुनाए। उनका अनुसार केरुङ च्छोको निकास एकातिर खासा हुँदै तातोपानी र अर्कोतिरको केरुङ हुँदै रसुवागढीमा जाने गरेको छ। ताल भरिँदा दुवै खोलामा पानीको बहाव बढ्ने सम्भावना रहेको उनको भनाइ छ। तिब्बततर्फ २०७३ असारमा पहिरो जाँदा भोटेकोसी नदी केही बेर थुनिएर आएको बाढीले तातोपानीको लिपिङबाट लार्चासम्मको बस्ती बगाएको थियो। भूकम्पले क्षति पुर्याएपछि स्थानीय विस्थापित भएकाले त्यतिबेला मानवीय क्षति भने हुन पाएन। सुनकोसी नदी थुनिने गरी २०७१ साउन १७ मा आएको पहिरोले ३ सय १७ जनाले ज्यान गुमाए। आधा दर्जन बस्तीको नामनिसाना मेटिएको थियो। त्यसअघि २०३८ र २०४५ सालमा पनि तिब्बत क्षेत्रबाट आएको बाढीले तातोपानी आसपास ठूलो क्षति पुर्याएको पूर्वअध्यक्ष खड्काको स्मरणमा छ। प्रत्येक वर्ष भोटेकोसी र बाह्रबिसेमा सुनकोसी मिसिएपछि सुनकोसी नदीमा आउने बाढीले ठूलो मात्रामा धनजनको क्षति हुने गरेको छ। यसको स्थायी समाधान खोज्ने प्रयास नभएकोमा स्थानीय चिन्तित छन्। नदी नियन्त्रण वा बस्ती स्थानान्तरणको प्रयास नगरिँदा हरेक वर्ष धनजनको क्षति व्यहोर्नुपरेको तातोपानीका सोनाम शेर्पाको गुनासो छ। यस्तै, केरुङ च्छो ताल भरिन गई फुट्ने सम्भावना रहेको भन्दै जिल्ला प्रशासन कार्यालय काभ्रेले सूचना जारी गरेको छ। मंगलबार भोटेकोसी नदीको जलप्रवाह बढ्दा सुनकोसी किनारका बस्तीमा सचेत रहन सूचना निकालिएको हो। सुनकोसी आसपास रहेका भुम्लु, चौरी देउराली र तेमाल गाउँपालिकाका केही वडा भोटेकोसी नदीसँग जोडिएका छन्। ताल फुटे सुनकोसीमा पनि जल प्रवाह बढ्न सक्ने देखिएकाले नदी क्षेत्रमा प्रवेश नगर्न, जुनसुकै बखत सतर्क रहन सूचना जारी गरिएको प्रमुख जिल्ला अधिकारी श्रवणकुमार तिमिल्सिनाले बताए। सिन्धुलीमा पनि सुनकोसी नदी तटीय क्षेत्रमा बसोबास गर्ने बासिन्दालाई स्थानीय प्रशासनले सचेत हुन भनेको छ। केरुङ च्छो तालको पानी भरिएकाले फुट्न सक्ने सम्भावना रहेको भन्दै सिन्धुपाल्चोक जिल्ला प्रशासनले भोटेकोसी र सुनकोसी किनारका बासिन्दालाई सचेत रहन आग्रह गरेपछि सिन्धुलीमा सतर्कता अपनाइएको सिन्धुलीका प्रमुख जिल्ला अधिकारी योगेन्द्रप्रसाद पाण्डेले बताए। जिल्ला विपद् व्यवस्थापन समिति सिन्धुपाल्चोकले भोटेकोसी किनार क्षेत्रका नागरिकलाई सुरक्षित स्थानतर्फ जान आग्रह गरेपछि हामीले पनि सुनकोसी किनार आसपासका बस्तीमा उच्च सतर्कता अपनाउन भनेका हौं, उनले भने। सिन्धुपाल्चोकबाट बग्ने भोटेकोसी सुनकोसीमा मिसिन्छ। उक्त सुनकोसी नदी सिन्धुलीका सुनकोसी, गोलान्जोर र फिक्कल गाउँपालिका हुँदै झन्डै ९० किलोमिटर बग्छ।"
कोरोनाबाट जोगिएका युवकलाई पहिरोले घर पुग्न दिएन,"बेनी : विदेशबाट आएर सदरमुकामको क्वारेन्टाइनमा बसेर घर फर्कदै गरेका म्याग्दीका एक युवकको मंगलबार पहिरोमा पुरिएर मृत्यु गएको छ। बेनीजोमसोम सडक अन्तरगत अन्नपूर्ण गाउँपालिका२ नागढुङ्गामा खसेको पहिरोले पुरिएर सोही पालिकाको ३ नम्बर वडामा पर्ने काभ्रेका ३२ वर्षीय झलक पुनको मृत्यु भएको जिल्ला प्रहरी कार्यालयका डीएसपी किरनजंग कुँवरले जानकारी दिए। बेनीबाट काभ्रे स्थित घरतर्फ जाने क्रममा हिडिरहेको अवस्थामा भिरबाट खसेको पहिरोले पुरिएका पुनको घटनास्थलमै मृत्यु भएको उनले बताए। पुनसँगै रहेका अर्का एक जना पुरुषले भागेर ज्यान बचाएका छन्। प्रनाउ कुँवरका अनुसार पुन १४ दिन बेनीको क्वारेन्टाइनमा बसेर घर जाँदै थिए। कुवेतबाट आएका उनलाई पिसिआर विधिबाट परीक्षण गर्दा कोरोना नभएको पुष्टि भएपछि घर पठाइएको थियो। वडा सदस्य समेत रहेका काभ्रेका हस्तबहादुर पुनका अनुसार झलक दुई वर्षअघि कुवेत गएका थिए। क्वारेन्टाइन अवधि पुरा गरेर भोली घर आउँछु भन्दै हिजो फोन गरेका थिए, उनले भने विश्वव्यापी महामारीको रुप लिएको कोरोनाबाट जोगिएपनि पहिरोले घर आइपुग्न दिएन। पुनको घरमा दुई जना छोरा, श्रीमति, बुवा र आमा छन्। सिमा प्रहरी चौकी भुरुङ्गतातोपानीका प्रहरी र स्थानीयबासीले शव निकालेका थिए। पहिरो खसिरहेको अवस्थामा जोखिम मोलेर शव निकालेको उद्दारमा खटिएका प्रहरी जवान लक्ष्मण क्षेत्रीले बताए। सो ठाउँमा कालीगण्डकीले कटान गरेर सडक साँघुरिएको छ। यसैबीच कालीगण्डकीको कटानका कारण भुरुङ्गतातोपानीको तल्लो बजारका करिब तीस घरधुरी विस्थापित भएका छन्। बस्तितर्फ कटान गर्न थालेपछि जोखिममा रहेका घरका बासिन्दालाई सुरक्षित ठाउँमा सारिएको वडा अध्यक्ष ओमप्रकाश फगामीले बताए। अन्नपूर्ण३ काभ्रेको भजेनी खोलामा आएको बाढीले सोमबार स्थानीय ६५ वर्षीय बलबहादुर गर्बुजालाई वेपत्ता बनाएको थियो। गर्बुजा अझै भेटिएका छैनन्। पहिरोको जोखिमका कारण काभ्रेका १५ घर र ठाडाका सात घर विस्थापित भएका स्थानीय सुनबहादुर बिकले बताए। बेनीजोमसोम सडकको नागढुङ्गाको कालीगण्डकीको कटान र पहिरोले सडक बगाएपछि भिरबाट वारपार गर्दै।"
बिहीबारदेखि निजी विद्यालयमा अनलाइन कक्षा हुने,"काठमाडौं : बिहीबारदेखि निजी विद्यालयमा अनलाइन कक्षा सञ्चालन हुने भएको छ। बुधबार बसेको प्याब्सन, एन प्याप्सन, अभिभावक महासंघ, इस्टुलगायत संस्थाको संयुक्त बैठकले यस्तो निर्णय गरेको हो। प्याब्सन र एन प्याब्सनले अभिभावक संघ र इस्टुको आग्रहमा साउन आठ अर्थात् बिहीबारबाट वैकल्पिक अध्ययनको शिक्षण सुचारु गर्ने निर्णय गरेको हो। बुधबार सबेको प्याब्सन, एन प्याब्सन, इस्टु, अभिभावकसंघलगायतको संयुक्त बैठकको निर्णयमा भनिएको छ। आफ्नो पेशागत र व्यवसायिक मर्मलाई सरकारले संशोधन नगरेको र बारम्बारको अल्टिमेटम पूरा नगरेकाले प्याब्सन र एन प्याब्सनको आह्वानमा वैकल्पिक विधिको अध्यापनसमेत बन्द गरेको सन्दर्भमा अभिभावक संघ र इस्टुको समेत आग्रहमा साउन ८ गतेबाट वैकल्पिक अध्ययनको शिक्षा शिक्षण सुचारु गर्ने, पहिलो निर्णयमा भनिएको छ। विश्वव्यापी महामारीको रुपमा फैलिएको कोरोना भाइरस (कोभिड१९) को संक्रमण नियन्त्रणका लागि सरकारले २०७६ चैत ११ गतेदेखि गरेको लकडाउन मंगलबारबाट अन्त्य गर्ने निर्णय गरेको थियो । त्यस लगत्तै निजी विद्यालयसँग सम्बन्धित संघ संस्थाले बन्द गरेको अनलाइन कक्षा चलाउने निर्णय गरेका हुन् । सँगै उनीहरुले भदौ १ गतेदेखि मात्र शैक्षिक संस्था खोल्ने सरकारको निर्णय पुनःविचार गर्नसमेत माग गरेका छन् । निजी विद्यालयले साउन १ गतेदेखि अनलाइन कक्षा बन्द गर्ने र शिक्षकलाई बेतलबी बिदा दिने निर्णय गरेका थिए ।"
तीन वर्षदेखि एउटै नियति : पानी पर्दा बस्ती छोडि जंगलको बास,"बागलुङ : जिल्लाको पश्चिम निसीखोला गाउँपालिकाको हुल्दीका बासिन्दा पहिरो गएको तीन वर्षदेखि वर्षायाममा एकै खालको नियतिमा बाच्न विवश छन् । यस गाउँका बासिन्दा अलि ठूलो पानी पर्ना साथ बस्ती छोडेर ज्यान जोगाउन जंगलको खुल्ला चौरमा पुग्ने गरेका छन् । २०७४ सालको साउन अन्तिममा आएको पहिरोले एकजनाको ज्यान जानुका साथै निसीखोला गाउँपालिका १ मा पर्ने हुल्दी गाउँका सबै बस्ती चिराचिरा परेको थियो । पहिरोमा पुरिएर एकजनाको ज्यान समेत गएको थियो।पहिरोका कारण हुल्दी गाउँका करिब ६५ घर कारण विस्थापित भएका थिए।त्यसपछि जिल्ला विपद् व्यवस्थापन समितिको पहलमा भूगर्भविदको प्राविधिक टोलीले गरेको अध्ययनमा बस्ती स्थान्तरण गर्न सुझाव दिएको थियो। तर, त्यसयता तीन वर्ष बिते पनि सरकारले ठोस योजना ल्याउन नसक्दा पहिरो पीडित हरेक वर्ष उही पुरानै नियति व्यहोर्न बाध्य छन् । यस ठाउँ सामान्य वर्षा हुँदा पनि पहिरो झरिरहने भएकाले २४ सै घण्टा सतर्कताका साथ बस्नुपर्ने स्थानीय बताउँछन् । वर्षातको समय यहाँका स्थानीय रातभर जाग्राम बस्ने गर्छन् । गाउँ चारैतिरबाट पहिरोले घेरिएको हुँदा कतै सुरक्षित भएर बस्न सक्ने अवस्था पनि छैन ।लगातार ठूला वर्षा हुन थाले हुल्दी गाउँका अधिकांश मानिस आफ्ना पशु चौपाया लिएर गाउँभन्दा माथिको जंगल दह भन्ने स्थानमा पाल टाँगेर बस्ने गरेको स्थानीय हुमकुमारी मल्ल बताउँछन् । 'भारी वर्षा हुँदा साथ घरबाट खाद्यान्न, बालबच्चा बोकेर जंगलको चौरमा ज्यान जोगाउन, रात काट्न जान्छौं,' उनले भनिन्, 'यस वर्ष त्यति धेरै वर्षा नभएकाले ठुलै सास्ती र पीडाबाट बचेका छौं,नत्र भगवान जपेर बस्छौं ।' उनीहरु गत वर्षमा दिनभर गाउँमा झरेर बारीमा काम गर्ने र रात पर्न साथ दहनै पुग्ने गर्थे तर यस वर्ष कम वर्षा हुँदा त्यो समस्या खेप्न नपरेको मल्लको भनाइ छ। 'जंगलमा बसेर के खाने, बारी गाउँमा छ, खेतिपाती यही छ,' उनले भने, 'डर लागेर के गर्नु ? बालबच्चा भोकले मर्नु भएन बारीमा काम गर्न त झर्नै पर्यो।' स्थानीय पवनकुमार सिंजालीले पहिरोले गाउँलेको उठीबास लगाएको भन्दै निकै ठूलो त्रासका बीच गाउँमा बसिरहेको गुनासो गरे । सिंगो गाउँको वस्ती जोखिममा हुँदा र वर्षौ बित्दा समेत गाउँलेका समस्यामा सरकारले नजरअन्दाज गरेको उनले बताए। 'पहिरोले गाउँनै जोखिममा परेको यतिका वर्षसम्म हामीलाई सरकारले पुर्नस्थापित गर्न सकेन,' उनले भने, 'आखिर सरकार केका लागि हो ? यस्तो संवेदनशिल विषयमा रमिते बनेर बस्न मिल्दैन।' निसीखोला गाउँपालिकाले केन्द्र सरकारसँगको समन्वयमा बस्ती स्थान्तरण गरी एकिकृत बस्ती निर्माण गर्ने भने पनि अझै यसबारे ठोस कदम चाल्न सकेको छैन। गाउँपालिका अध्यक्ष तारानाथ पौडेलले गाउँनै पहिरोको उच्च जोखिममा रहेको बारे यसको व्यवस्थापन गर्नका लागि केन्द्र सरकारसँग निर्णय गरेर पठाए पनि अहिलेसम्म कुनै पहल र सहयोग प्राप्त हुन नसकेको बताए। 'हुल्दी गाउँको सबै ठाउँमा पुगेर स्थलगत अनुमगन गरेर यथार्थ अवस्थाको बारेमा सबै जानकारी केन्द्रमा गरायौँ, 'उनले भने, 'यो सबै गाउँपालिकाले मात्र गर्न सक्ने अवस्था पनि छैन।केन्द्र सरकारबाट यस्तो गम्भीर विषयमा पुरै बेवास्ता गर्ने काम गरिएको छ।' गाउँपालिकाले स्थानीयलाई यो समयमा सतर्कता अपनाउन आग्रह गर्ने बाहेक तत्कालको लागि केही गर्न सक्ने अवस्था नरहेको अध्यक्ष पौडेलको भनाइ छ।"
"बाढी पीडित भन्छन् : ' सधैं डुबानको पिरलो, बस्ती जोगाइ दिने कोही भएन '","बुटवल : लुम्बिनी सांस्कृतिक नगरपालिका २ भर्थापुरकी भुलही धुनियाको परिवार सुतिरहेको थियो । मंगलबार बिहानपख घरभित्र पानी छचल्किन थाल्यो । भुलही हत्तपत्त उठिन् । परिवारका सदस्यलाई उठाइन् । एकैछिनमा बाढीले उनको घरभित्रका सबै सामान डुबायो । निकाल्ने फुर्सद पनि भएन् । उज्यालो भएपछि आफूहरु कालिकचोकमा ओत लाग्न निस्किए । वस्तुभाउ, अन्नपात, खेतीपाती सबै डुबेको छ । मंगलबार साँझसम्म पनि घरभित्रको पानी कम भएको छैन । आकाशबाट पानी दर्किरहेकाले मनभित्र डरले ढ्याङग्रो बजाएको छ । भर्तापुर गाउँ तिनाउ र दानव नदी मिसिएर नदीको तटमा छ । चारैतर्फ नदीले घेरिएको यो वस्तीमा ८७ घर परिवार छन् । वर्षौंदेखि यहाँका बासिन्दाले यसैगरी कष्ट सहनुपरेको छ । भर्तापुरको ज्ञानकुञ्ज आधारभूत विद्यालयको आधा भाग चुर्लुम्म डुवेको छ । विद्यालय नखुलेको लामै समय भयो । वर्षा सुरु भएपछि तिनाउ नदीमा बाढीको भेल उर्लियो । अघिल्ला वर्षमा पनि भेल उर्लिएसँगै कक्षा कोठामा पढिरहेका बालबालिकाहरुले बिदा पाउथे । बाढीको सूचना पाएपछि शिक्षक विद्यालय बन्द गर्न बाध्य हुन्थे। विद्यालयका कक्षाकोठा झ्यालसम्म बाढीले डुबिरहेको छ । भर्थापुरको विद्यालयमात्रै होइन सिंगो गाउँ नै डुवानमा छ । लगातार पानी आउँदा गाउँका कुमार मल्लाह, भुलही धुनिया, निपद धुनिया, चिनक धुनियाको घर पुरै डुबानमा छ । शिवकुमार मल्लाह, भुलई धुनिया, बगेदु मल्लाह, बीपत धुनिया उदय मल्लाह, भदई मल्लाह, तीजा मल्लाहको परिवार विस्थापित भयो । 'बर्खा लागेपछि घर बस्न कहिल्यै पाइँदैन, गाउँका शिवकुमार मल्लाह भन्छन्,' बस्ती जोगाइ दिने कोही भएन ।' भर्थापुरका केही घर र खेत त दशकअघि नै बगर भइसकेका थिए । अहिले बस्दै आएका ८७ परिवार पनि चैनले बस्न पाएका छैनन् । भर्थापुरमा बाढी आउने खबर बुटवलमा तिनाउ उर्लेको देखेपछि पुग्छ । विपत व्यवस्थापनका स्वयमसेवक सूचनाका लागि खटिएका छन् । सूचना पुगेपछि भर्थापुरको करिब सात सय जनसंख्या बाढी नपस्ने अग्लो स्थानतर्फ दौडिन्छन् । अन्न वस्तुभाउ लैजान सक्ने कुरा भएन गाउँमै कुहेर जान्छ । चार वर्षअघि बस्तीमा बाढी पस्यो । मानिस त भागेर बाचे । वस्तुभाउ र खेतीबाली नष्ट भयो । किसानीमा जिविको चलाउने भर्थापुरबासीको लाखौं नोक्सान भयो । भर्थापुरको गाउँमा २००७ सालदेखि नै बाढी पस्न थालेको हो । त्यसयता तीन पटकसम्म बस्ती सर्यो । पहिले पश्चिमतर्फ बस्ती थियो । बाढीले काट्दै तिनाउ नदी पूर्वतर्फ मोडियो । स्थानीय बगेदु मल्लाह भन्छन्, '०२८ सालमा नदी पहिलेकै स्थानमा फर्कियो, बस्ती फेरि पश्चिम सारियो ।' अहिले भरथपुरलाई वरीपरीबाटै बाढी घेरा हाल्छ । भरथपुरको निकास सम्मरीमाई गाउँपालिकाको खडौर हो । त्यहाँ पुग्ने कच्चीबाटो बाढी बगाएपछि भर्थापुरबासी अरुबस्तीबाट अलग्गिएका छन् । लुम्बिनी सांस्कृतिक नगरपालिकतर्फका अन्य गाउँमा जाँदा हिउँदमा पनि डुंगाको यात्रा गर्नुपर्छ । सधै डुबानमा परेपछि बस्ती सार्ने पक्षमा नगरपालिका छ । लुम्बिनी सांस्कृतिक नगरपालिकाका प्रमुख मनमोहन चौधरी भन्छन, 'स्थानीयले बस्ती सार्न मान्दैनन्, अब अरु उपाय खोजेर समस्या निदान गर्दैछु ।' वडा नम्बर दुईका वडाध्यक्ष रमेश निशादले पनि गाउँ जोगाउने गरी केही काम हुने बताए । तटबन्धन गर्यो भने बस्तीमा पानी पस्न कम हुने स्थानीयको भनाइ छ । 'तटबन्ध गर्न ठूलो रकम चाहियो, नगरपालिकाले थेग्न सकेन, उनले भने । ६ दशक अघिदेखि डुबानमा परेको बस्ती जोगाउन सरकारले कुनै योजना नल्याएकोमा स्थानीय आक्रोशित छन् । 'हाम्लाई सरकारले हेरेन, मरे बाँचेको पनि वास्ता गरिएन,' स्थानीय असर्फी मल्लाहले दुखेसो पोखे।' नदीभन्दा दुई सयमिटर टाढा रहेको बस्तीका बासिन्दा रातभर जाग्राम बस्न बाध्य छन् । कच्ची झपडी घरहरु कतिखेर भत्किन्छन ठेगान छैन । बाढी आएको खबरपछि केही पक्की घरका छतमा सर्वसाधारण सुरक्षित ठानेर बस्छन् । गाउँमा रहेको सार्वजनिक भवन सबैको आश्रयस्थल बनेको छ । बाढीकै कारण बालबालिकाले नियमित पढ्न पाउँदैनन् । कक्षा ५ सम्म रहेको विद्यालयमा ३ सय ३० जना बढी विद्यार्थी छन् । सम्मरीमाई गाउँपालिकाका चार गाउँबाट समेत त्यहाँ पढ्न विद्यार्थी आउँछन् । नदीमा बाढी आउन सुरु भएसँगै विद्यार्थीको संख्या घटेर १ सय ५० हुने वडाध्यक्ष निसाद बताँछन् । 'बाढी आएपछि अरु गाउँबाट विद्यार्थी आउन सक्दैनन,'उनले भने ।"
कोरोनाका बिरामी थपिएसँगै राजविराजमा लकडाउनमा कडाइ,"राजविराज : सरकारले चार महिनादेखि गरेको लकडाउन अन्त्य गरेकै दिन बुधबारदेखि राजविराज नगरपालिकाले लकडाउन कडा गर्ने निर्णय गरेको छ । विश्वव्यापी महामारीको रुपमा फैलिएको कोरोना भाइरस (कोभिड१९) संक्रमण रोकथाम र नियन्त्रणका लागि गरिएको लकडाउन चार महिनापछि अन्त्य भएकै दिन राजविराज नगरपालिकाले भने समुदायमा कोरोना फैलिएकाले लकडाउन कडा गर्ने निर्णय गरेको हो । राजविराज ६ स्थित घरमै कोशी ग्यास र खाद्य बिज भण्डारको पसल रहेका ७३ वर्षीय कोरोना संक्रमित व्यापारीको मृत्यु भएपछि 'कन्याक्ट ट्याकिङ र ट्रेसिङ' गर्दै जाँदा थप २ जनामा कोरोना पुष्टि भएपछि लकडाउन कडा गर्न चौतर्फी दवाव बढेकाले नगरपालिकाले लकडाउन पूर्ण पालना गर्ने, गराउने निर्णय गरेको हो । हालसम्म मृतकको परिवारका पाँच सदस्य, पसलमा काम गर्ने ५५ वर्षीय कामदार, छिमेकी ५३ र ४८ वर्षीय दम्पत्ती, मृतकको स्वामित्वको सफटेक कलेजका व्यवस्थापक ३७ वर्षीय पुरुष, अस्पतालको पोषण गृहमा कार्यरत उनकी श्रीमती ३२ वर्षीया नर्स, उनीहरुको घरमा काम गर्न जाने अस्पतालकी स्वीपर ३६ वर्षीया महिला गरी ११ जनामा कोरोना संक्रमण देखा परिसकेको छ । बुधबार क्वारेन्टाइनमा बसेका अन्य १२ जनामा समेत कोरोना देखिएको छ । स्वास्थ्य कार्यालय, सप्तरीका निमित्त प्रमुख दुनियालाल यादवले संक्रमितको सम्पर्कमा रहेका झण्डै एक सय जनाको पीसीआर रिपोर्ट आउन बाँकी रहेको बताए । अस्पतालमा कार्यरत नर्स र स्वीपरमा बुधबार कोरोना देखिएपछि अस्पतालमा कार्यरत १ सय ९८ जना कर्मचारी चिकित्सकको परीक्षण गर्न लागिएको छ । कोरोना महामारी रोकथाम तथा नियन्त्रणका लागि चैत ११ गतेदेखि भएको लकडाउन नेपालभरी अन्त्य भएपछि ठप्प रहेको होटल व्यवसाय, बजार खुल्ने भएको छ भने राजविराजमा जेठको अन्त्यदेखि खुकुलो भएको लकडाउन कडा हुने भएको छ । नगरपालिकाले अत्यावश्यक कामबाहेक बाहिर निस्किन प्रतिबन्ध जारी गर्दै नगरभित्रको सरकारी, गैरसकारी कार्यालय, बैंक, बित्तिय संस्था, बजार, पसल बन्द गरी लकडाउनको पूर्ण पालना गर्न बिज्ञप्ति जारी गर्नुका साथै माइकिङ्ग समेत गरेको छ । नगरपालिकाको यो निर्णय अनुसार अब बजार, पसल खोल्न तथा अति आवश्यक काम बाहेक घरबाट निक्लिन पाइने छैन् । पछिल्ला दिनमा बढदै गएको कोरोना संक्रमण घटेमा र स्वाबको रिपोर्ट सन्तोषजनक आएमा फेरि लकडाउन खुकुलो हुने तर अहिले अर्को सूचना जारी नहुञ्जेलसम्म लकडाउन कडा हुने नगर प्रमुख शम्भुप्रसाद यादवले जानकारी दिए । कोरोना भाइरसका कारण पाँच महिनाको अवधिमा सप्तरीको राजविराजका एक पुरुषसहित नेपालका ४० जनाले ज्यान गुमाएका छन् । सप्तरीमा संक्रमितको संख्या ४ सय ४ पुगेको छ । संक्रमितमध्ये २३ महिलासहित २ सय ८९ जना निको भएका छन् । हाल १० महिलासहित ८४ जना राजविराजस्थित आइसोलेसन केन्द्रमा रहेका छन् । मृतक परिवारका पाँच जनासहित बाँकी घरमै आइसोलेसनमा रहेका छन् ।"
विश्वमा बालबालिका हेरचाहको अवस्था नाजुक : युुनिसेफ,"संयुक्त राष्ट्रसंघीय बालकोष युनिसेफले विश्वमा बालबालिकाको हेरचाहको अवस्था नाजुक बन्दै गएको बताएको छ । विश्वमा जारी रहेको कोरोना भाइरसको संकटका कारण यस्तो अवस्था रहेको मंगलबार युनिसेफले जनाएको हो । बालबालिकाले प्रारम्भिक शिक्षा लिने र उनीहरुको राम्रो हेरचाह र रेखदेख गर्नुपर्ने अवस्थामा ह्रास आएको युनिसेफको भनाई छ । संयुक्त राष्ट्रसंघले नै हालैमात्र विश्वका कम्तीमा पनि ४ करोड बालबालिकाले प्रारम्भिक शिक्षा लिने, विद्यालय जाने र खेल्ने लगायतको वातावरण नपाएको अथवा यस्ता कार्यबाट बालबालिका वञ्चित हुन पुगेका उक्त प्रतिवेदनमा जनाइएको थियो । कोभिड १९ का कारण बालबालिकाले खेल्ने र विद्यालय या मन्टेश्वरी जान पनि नपाएकाले गर्दा विश्वमा बालबालिकाको हेरचाहको अवस्थामा पनि ह्रास आएको सो प्रतिवेदनमा जनाइएको थियो । बालबालिकाले पाउने यो सेवाका लागि बाल स्याहार केन्द्र या प्राथमिक विद्यालहरु पनि बन्द रहेकोले यस्तो अवस्था आएको युनिसेफले जनाएको हो । विश्वका कैयौँ देशमा फैलिएको यो महामारीका कारण लकडाउन गर्नु परेकोले उनीहरुका आमाबुबाहरु पनि समस्यामा परेका, कतिपयले आफ्नो रोजगारी पनि गुमाउनु परेकोले गर्दा पनि उनीहरुले आफ्ना नानीबाबुहरुलाई हेरचाह गर्न सक्ने अवस्था नरहेको सो प्रतिवेदनमा उल्लेख गरिएको छ । युुनिसेफको सो प्रतिवेदनमा मध्य तथा निम्न आय भएका विश्वका ५४ देशका बालबालिका विशेषगरी यस्तो समस्यमा परेका बताइएको छ । ती देशका तीन देखि पाँच वर्षको उमेरका बालबालिका यस्तो समस्यामा परेका मंगलबार युनिसेफले सार्वजनिक गरेको प्रतिवेदनमा जनाइएको छ । खासगरी अफ्रिकाका ९० प्रतिशत र एसियाका ७० प्रतिशत महिलाहरु अनौपचारिक क्षेत्रको रोजगारीमा रहेका र उनीहरुले अरु देशका महिलाले भन्दा बढी आफ्ना बालबालिकाको हेरचाह गर्न नपाएको जनाइएको छ ।"
बाढी कहर : घर छाडेर विद्यालयमा आश्रय,"सुन्दरसिंह धामी। दार्चुला सन्तोष गौतम। बेनी राजकरण महतो। जनकपुरधाम अनिल ढकाल। चितवन : पहिरोमा परेर सोमबार राति दार्चुलामा थप २ जनाको मृत्यु भएको छ। मालिकार्जुन गाउँपालिका ८ शंकरपुर पस्तीका अरुण दर्जी र मिलन दर्जीको मृत्यु भएको हो। मृतक दुवैजना दाजुभाइ हुन्। सोमबार नौगाड गाउँपालिका६ की ३५ वर्षीया मानमती ठगुन्ना र उनकी ६ वर्षीया छोरी रेवतीको मृत्यु भएको थियो। २ दिनमा पहिरोमा परेर ४ जनाको मृत्यु भएको जिल्ला प्रहरी कार्यालयले जनाएको छ। पहिरोले घरभित्रै थुनिएका अरुण र मिलनकी दिदी लक्ष्मी परियार, उनका ९ वर्षका छोरा शुवम परियार र छोरी सोनियाको भने जीवितै उद्धार गरिएको छ। मृतक दुवै जना लेकम गाउँपालिका ५ का हुन्। उनीहरू र पस्तीस्थित दिदीको घरमा आएका थिए। निरन्तरको वर्षासँगै खसेको पहिरोले महाकाली लोकमार्गअन्र्तगतको गोकुलेश्वरदार्चुला सडक खण्डका विभिन्न ठाउँ अवरुद्ध भएको छ। ठूलठूला ढुंगा खसेर मंगलबार बिहानदेखि यातायात अवरुद्ध भएको जिल्ला विपत् व्यवस्थापन समितिले जनाएको छ। पहिरोले महाकाली नगरपालिका३ डुङरेमा बिहानैदेखि सवारी आवागमन रोकेको छ। महाकाली लोकमार्गको महाकाली नगरपालिका ५ धौलीगाड खोलामा पहिरोले सडक अवरुद्ध भएको जिल्ला प्रहरी कार्यालय दार्चुलाका सूचना अधिकारी सुरेन्द्र जोशीले जानकारी दिए। सडक अवरुद्ध भएपछि जिल्ला भित्रिने र बाहिरिने सवारीसाधन र यात्रुबीच बाटोमै अलपत्र परेका छन्। सडक सुचारु गर्न केही दिन लाग्ने जिल्ला प्रहरी कार्यालयले जनाएको छ। लोकमार्ग जोड्ने मापदण्ड विपरीतका शाखा सडकका कारण धेरै ठाउँमा पहिरो गएको हो। भेटिएनन् बेपत्ता म्याग्दीको अन्नपूर्ण गाउँपालिका३ दानाको काभ्रेमा बाढीले बगाएर १ जना बेपत्ता भएका छन्। काभ्रेको भजेनी खोलामा आएको बाढीले स्थानीय ६५ वर्षीय बलबहादुर गर्बुजालाई वेपत्ता बनाएको वडासदस्य हस्तबहादुर पुनले बताए। सोमबार साँझ बेपत्ता गर्बुजाको मंगलबारसम्म पनि भेटिएका छैनन्। निरन्तरको भीषण वर्षापछि कालीगण्डकी, म्याग्दी र रघुगंगा नदीमा आएको बाढीले म्याग्दीको विभिन्न ठाउँमा सडक, ३ वटा मोटरेबल र २ वटा झोलुंगे पुलसहित दुई ठाउँमा मन्दिर बगाएको छ। बेनीजोमसोम सडक अन्र्तगत अन्नपूर्ण ३ दानाको रूपसेखोलाको बाढीले निर्माणाधीन र पुरानो मोटरेबल पुल पुरेको छ। घाँस खोलामा निर्माणाधीन अर्को मोटरेबल पुल पनि पुरेको बेनीजोमसोमकोरला सडक आयोजनाका सुपरभाइजर इन्द्रसिंह शेरचनले बताए। बाढीले रूपसे झरना परिसरसँग रहेको मन्दिर र गडल्याड वाटरफल रेष्टुरेन्ट पनि बगाएको छ। त्यसैगरी मोटरेबल पुल निर्माणमा प्रयोग भएको एउटा डोजर र पार्किङ गरिएको बस बगाएको छ। कालीगण्डकीको बाढीले अन्नपूर्ण गाउँपालिकाको दाना र गाडपार जोड्ने झोलुंगेपुल बगाएको छ। दानाका जितबहादुर पुनका अनुसार सुकेबगर र घराप जोड्ने अर्को झोलुंगे पुल र रूपसे ब्लक उद्योग पनि बगाएको छ। वर्षाका कारण दानामा निर्माणाधीन २२० केभी क्षमताको विद्युत् सबस्टेसन र क्रसर उद्योग जोखिममा परेको छ। अन्नपूर्ण गाउँपालिका२ भुरुङ तातोपानीमा कालीगण्डकीले बस्तीतर्फ कटान गर्न थालेपछि सीमा प्रहरी चौकी, रेडक्रस भवनलगायत ३० भन्दा बढी घर जोखिममा छन्। नदी किनारमा लगाइएको पर्खाल नाघेर बाढीले बस्तीतर्फ कटान गरेको वडाध्यक्ष ओमप्रकाश फगामीले जानकारी दिए। कालीगण्डकी र रघुगंगा नदीको दोभानस्थित जलजला गाउँपालिका२ को धार्मिकस्थल राममन्दिरको धर्मशाला बाढीले बगाएको छ। बाढीले मन्दिरको गौशाला, धर्मशाला र १०० ग्राम तौल भएको शालीग्राम शिलाको स्तम्भ बगाइसकेको छ। कटान निरन्तर भएकाले मन्दिर, पुजारी निवास र गलेश्वरदेखि राममन्दिर जोड्ने झोलुंगेपुल जोखिममा परेको छ। एक जना बेपत्ता निरन्तरको वर्षासँगैको बाढीले बगाउँदा प्रदेश २ मा १ जना बेपत्ता भएका छन्। बाढीले बगाएर महोत्तरीको भंगहा नगरपालिका६ बस्ने ४० वर्षीय वीरेन्द्र कापर बेपत्ता भएका प्रदेश प्रहरी कार्यालय जनकपुरधामका प्रवक्ता मकेन्द्रकुमार मि श्रले जानकारी दिए। रातु खोलामा आएको बाढीले बलवा नगरपालिका११ स्थित सग्रामपुरबाट उनलाई बगाएको हो। बागमती नदीको बाढीले सर्लाहीमा बगाएका २ जनाको गाउँले र प्रहरीले उद्धार गरेका छन्। घाँसदाउरा गर्न गएका बागमती नगरपालिका१२ का २४ वर्षीय डेटमान गोले र निरज पिटुङलाई बाढीले बगाउँदै गर्दा उद्धार गरिएको हो। बाढीले प्रदेश २ का २९ घरमा क्षति पुर्याएको छ। सबैभन्दा बढी पर्सामा २२ घरमा ध्वस्त प्रत्यक्ष प्रभावित भएका छन्। बाढीको कटान र डुबानमा परेर २ सय ११ घरका ८ सय ४५ जना विस्थापित भएका छन्। मंगलबारसम्म बाढीमा परेर ८ वटा चौपाया मरेका छन्। बाढीबाट जनधनको क्षति हुन नदिन प्रदेश प्रहरी कार्यालयले प्रदेशका ८ वटै जिल्लामा २ हजार ८ सय १० प्रहरी परिचालन गरेको छ। विद्यालयमा बास बस्तीमा पानी छिर्न थालेपछि भरतपुर २६ भगडीकी संगीता गुरुङलाई काखे छोरा जोगाउनको पिरालो भएको छ। अविरल वर्षासँगै नारायणीको सतह बढेर घरभित्र पसेपछि काखे छोरा र छोरी च्यापेर उनले मंगलबार दिउँसो बस्ती छोडिन्। गुरुङका ११ महिने छोरा र ३ वर्षकी छोरी छिन। दिउँसोमा भन्दा राति बाढी आउने डरले घर छाड्न बाध्य भएकी उनी स्थानीय साझापुर माविमा आश्रय लिइरहेकी छिन्। नारायणीको पानी पस्न थाल्यो भन्ने सुनेपछि निद्रा लाग्न छोड्यो, गुरुङले भनिन्, आफू त बाँचिएला तर यी लालाबाला बगाउला भन्ने डरले रातभर निदाउन सकेको छैन। ३ वर्षअघि भगडीमा ऐलेनी जग्गा किनेर उनीको परिवार नदी किनारमा बसेका थिए। नारायणी नदी किनार नजिक बस्नेहरू अहिले बाढीको उच्च जोखिममा छन्। संगीता जस्तै भगडीकै विमती गुरुङले पनि काखेबच्चा लिएर घर छाड्न बाध्य भइन्। आइतबार घर छोडेकी उनले भोलिपल्ट भएको सम्पत्ति डुबेको खबर पाइन्। घरमा भएको धान र चामल बाढीले बगाएपछि के खाने कहाँ बस्ने चिन्ता थपिएको छ। ठूला मान्छे त निस्किम्ला बच्चालाई के गर्ने रातभर सुतेको छैन, उनले भनिन्, अर्को कोठामा बच्चा राखेर खाना पकाउनसमेत डर छ। साझापुर माविमै आ श्रय लिएकी उनका पनि २ सन्तान छन्। पानीको बहाव बढेपछि पश्चिम चितवनको भगडीबाट नारायणी नदी बस्तीमा पसेको छ। भरतपुर महानगरपालिका २६ स्थित कोइला, हीरापुर, सिसैमा कटान गरेर नारायणी नदी बस्तीतर्फ पसेको हो। भगडीमा भने पानीको सतह बढेर क्षति भएको छ। भगडीका करिब ७० परिवारलाई सोमबार राति मध्यरातमा उद्धार गरेर नजिकका विद्यालयमा राखिएको छ। बाढीले वस्ती जोखिममा रहेको वडाध्यक्ष ज्ञानप्रसाद खनालले बताए। नारायणी पसेर बस्ती र बाली जलमग्न छ, उनले भने, डुबानमा परेकाको उद्धार गरेका छौ पानी रोकिएन भने अवस्था खतरनाक छ। भरतपुर महानगरपालिका १६ को झन्झनेमा करिब एक सय घरधुरी डुबानमा परेका छन्। सो स्थानका १ जना बाढीले बगाएर बेपत्ता भएका छन्। गाईबस्तु फुकाउने क्रममा स्थानीय ४० वर्षीय कर्णबहादुर सुनार बेपत्ता भएका हुन्। चितवनका करिब डेढ सय घरधुरी डुबानमा परेको जिल्ला प्रशासन कार्यालयले जनाएको छ। नारायणीको बहाव बढेसँगै नदी किनारमा त्रास फैलिएको छ। इच्छाकामना गाउँपालिका ५ र ६ मा सोमबार पहिरोले ३ वटा पक्की घर भत्काएको छ।"
बाढीपहिरोले देशव्यापी क्षति,"काठमाडौं : भारी वर्षापछि बाढी, पहिरो र डुबानका कारण देशका विभिन्न ठाउँमा जनधनको क्षति पुगेको छ। संघीय राजधानी रहेको काठमाडौं उपत्यकाकै धेरै स्थान जलमग्न भएका छन्। बागमती, धोबी, विष्णुमती, बल्खुलगायत खोलाको बाढीले आसपासका बस्ती डुबानमा परेका छन्। काठमाडौंमै पहिरो जाँदा ३ जनाको मृत्यु भएको छ। कागेश्वरी मनोहरा नगरपालिकाको गागलफेदीमा सोमबार राति २२ वर्षीय नवराज गुरुङको मृत्यु भयो। टोखा नगरपालिका१ मा मंगलबार दिउँसो पहिरोले टहरो पुरिँदा धनकुटा घर भएका रामकुमार रानामगरका छोरा सचिन र छोरी सन्ध्याको ज्यान गएको महानगरीय प्रहरी कार्यालय काठमाडौंले जनाएको छ। टहरोमा रहेका १० मध्ये ८ जनाले भागेर ज्यान जोगाएका छन्। यस्तै, धादिङको त्रिपुरासुन्दरी६ आगिन्चोकमा एकै परिवारका ३ जनाले ज्यान गुमाएका छन्। पहिरोमा परेर सोमबार राति दार्चुलामा २ जनाको मृत्यु भएको छ। बाढीपहिरोका घटना थुप्रै भएका छन्। त्यस क्रममा कतिपय बेपत्ता भएका छन्। मुख्य सडकहरू नै ठाउँठाउँमा अवरुद्ध भएका छन्। कतिपय ठाउँमा बाढी बस्तीमा छिरेपछि स्थानीय विस्थापित भएका छन्। जोखिममा रहेका परिवारलाई सुरक्षित स्थानमा सारिएको छ। राष्ट्रिय विपद् जोखिम न्यूनीकरण तथा व्यवस्थापन प्राधिकरणका अनुसार मंगलबार बिहान १० देखि साँझ ५ बजेसम्म १५ स्थानमा अविरल वर्षा भएको छ। आठ स्थानमा पहिरो, दुई ठाउँमा बाढी, एक स्थानमा आगलागी, एक स्थानमा हात्तीको आक्रमणका घटना भएका छन्। यी घटनामा परेर ६ जनाको मृत्यु र पाँच जना घाइते भएका छन्। काठमाडौंमा ४० परिवार डुबानमा परेको महानगरीय प्रहरी कार्यालय काठमाडौंका प्रवक्ता एसएसपी सुशीलकुमार यादवले बताए। उनका अनुसार काठमाडौंमा दुई दिनमा ४० परिवारका ५ सय जनालाई प्रहरीले उद्धार गरी सुरक्षित स्थानमा पुर्याएको छ। सोमबार र मंगलबार विभिन्न स्थानबाट करिब ४० परिवारलाई स्थानान्तरण गरिएको छ, उनले भने, उद्धार गरिएका कतिपयलाई आफन्तकोमा, कतिपयलाई विभिन्न सुरक्षित स्थानमा राखिएको छ। बस्ती डुबान भएपछि स्थानीय, नेपाल प्रहरी, सशस्त्र प्रहरी, नेपाली सेनाको समन्वयमा जोखिममा रहेका ४ सय ५० जनालाई सुरक्षित ठाउँमा सारिएको छ। उद्धार गरिएकालाई टेकुस्थित सत्तल, पाटी, क्लब र आफन्तको घरमा राखिएको महानगरीय प्रहरी रानीपोखरीले जानकारी दिएको छ। कीर्तिपुर नगरपालिकाको सुन्दरीघाट सुकुमबासी बस्तीमा बाढीले डुबान बनाएको छ। त्यहाँका ४ घरका २० जना विस्थापित छन्। उनीहरूलाई प्रहरीले सुरक्षित स्थान रमन कन्स्ट्रक्सनको भवनमा राखेको छ। यसबाहेक पेप्सिकोला, थापाथली, सिर्जनानगरलगायत क्षेत्र डुबानमा छन्।"
नवजात शिशु मारिएको भन्दै पीडित युवती प्रहरीको शरणमा,"सिन्धुली : दुधौली नगरपालिका१३ भित्राहाकी एक युवतीले असार ६ गते छोरा जन्माइन्। तर, त्यसको १२ दिनमै उनको कोख रित्तियो। उनी असार १८ गते बारीबाट फर्किंदा स्वस्थ छोराले प्राण त्यागिसकेको थियो। श्रीमान् रमेश तामाङको परिवारले उक्त घटना गराएको पीडित युवतीको दाबी छ। परिवारकै सदस्यलाई उनले किन दोष लगाइन् त ? घटनाक्रम यस्तो रहेछ। २०७६ सालको दसैंको रमझम थियो। पारिवारिक सम्बन्ध भएका स्थानीय रमेश खाना खान ती युवतीका घरमा पाहुना आए। परिवारका सदस्य सबै खुसी थिए। तर, २० वर्षीय मीतदाइ रमेशले ती युवतीको अस्मितासँगै खुसी पनि खोसे। रात पर्यो भन्दै उनकै घरमा बसेका रमेश जबरजस्ती करणी गरी भागे। त्यसपछि रमेशको धम्कीका कारण उनले प्रतिवाद गर्न सकिनन् न परिवारलाई जानकारी दिइन्। गर्भ रहेको ८ महिनापछि पेटको आकार बढ्दै गएपछि उनलाई आफन्तले सोधीखोजी गरे। घटनाबारे थाहा पाएपछि वैशाख २८ गते स्थानीयको रोहवरमा उनलाई रमेशकै जिम्मा लगाइयो। रमेशले जिम्मा लिए पनि परिवारले बुहारी स्वीकार गरेन। उनलाई घरभन्दा झन्डै ४ सय मिटर टाढा छाप्रो बनाएर राखियो। म असार १८ गते दिउँसो छोरो समाएर छाप्रोमा बसेकी थिएँ। आमाजूले मलाई बारीमा घाँसको भारी धकेल्न बोलाउनुभयो, पीडित महिलाले भनिन्, त्यसपछि म छोरोलाई कोक्रोमा सुताएर आमाजू भएको ठाउँमा गएर फर्किंदा मेरो कोख रित्तिसकेको रहेछ। कहिल्यै नबोल्ने आमाजूले त्यस दिन फोन गरेको उनको भनाइ छ। म जाँदा घाँसको भारी नै हालेको रहेनछ। दिदीले मलाई केही समय त्यहाँ अल्मलाएर राख्नुभयो, उनले भनिन्, पछि घर आएर हेर्दा कोक्रोमा छोरोलाई ओढाएको कम्मल पनि भुइँमा फ्याँकिएको थियो। घाँटीमा नीलडाम थियो। नाकबाट पानी बगेको थियो। मैले हारगुहार गरेर आफन्तलाई खबर गर्दै थिएँ। तर, आमाजूलगायत परिवारले बच्चालाई लगेर खाल्टोमा पुरिहाले। शिशुको शव घरभन्दा एक सय मिटर तल लगेर गाडिएको थियो। उनले श्रीमान् रमेश र २५ वर्षीया आमाजू टीका तामाङसहित परिवारले षड्यन्त्र गरी छोराको हत्या गरेको भन्दै जिल्ला प्रहरी कार्यालय सिन्धुलीमा असार २३ गते उजुरी दिएकी छन्। तर, प्रहरीले घटनाबारे छानबिन गर्न ढिलाइ गरिरहेको पीडित पक्षको गुनासो छ। उनकी आमा परियार रहिछन्। आमाले तामाङसँग विवाह गरेकी हुन्। आमा दलित भएका कारण रमेशको परिवारले बुहारी स्वीकार नगरेको उनका बुवा ज्ञानबहादुर तामाङको भनाइ छ। छोरीले सुत्केरी हुँदा खान पाइनँ भनेपछि चामल, तेल र एउटा कुखुरा पुर्याएर नातिलाई हेरेर फर्केको थिएँ, उनले भने, बच्चा मारिदिए भनेर रुँदै फोन गरेपछि छोरीको घरमा पुग्दा बच्चालाई खाल्डोमा पुरिसकेका रहेछन्। घटनापछि भावविह्वल अवस्थामा रहेकी युवतीलाई रमेशको परिवारले अस्पताल लैजान पनि सहयोग नगरेको उनले सुनाए। दुधौली अस्पतालमा छोरीको उपचारपछि २३ गते जिल्ला प्रहरी कार्यालयमा उजुरी गरेका हौं, उनले भने, आशा छ, न्याय पाइन्छ। पीडित र माइती पक्षले असार २० गते प्रहरी चौकी दुधौलीमा उजुरी गरेका थिए। घटना जबरजस्ती करणी र बालकको मृत्यु शंकास्पद भएपछि जिल्लामै उजुरी दिन पठाइएको असई प्रकाश थापाले बताए। प्रहरीले स्थानीयको रोहबरमा असार २५ गते शिशुको शव निकालेर पोस्टमार्टमका लागि त्रिवि शिक्षण अस्पताल काठमाडौं पठाएको सिन्धुलीका प्रहरी प्रवक्ता श्यामकुमार खत्रीले बताए। सिन्धुली अस्पतालले बालकको पोस्टमार्टम गर्न नसकिने जनाएपछि हामीले काठमाडौं पठाएका छौं। तर, अहिलेसम्म रिपोर्ट आएको छैन। रिपोर्ट आएपछि अनुसन्धान प्रक्रिया अघि बढ्छ, खत्रीले भने। उजुरीपछि रमेशलाई बोलाएर सोधपुछ गरिएको, उनलाई आवश्यक परेको बेला हाजिर हुने गरी कागज गरेर छाडिएको उनले बताए। अधिकारकर्मी रमेश परियारले घटनाका विषयमा सत्यतथ्य छानबिन र दोषीलाई कडा कारबाही हुनुपर्ने बताए। केटा पक्षले कहिले पनि बुहारी स्वीकार गरेको थिएन। बच्चा नभएपछि केटी आफैं छाडेर जान्छ भन्ने उनीहरूको आपराधिक बुझाइले घटना भएको देखिन्छ, उनले भने, प्रहरीले यसमा निष्पक्ष छानबिन गरोस्। अधिवक्ता सुुशीला थिङले शिशुको मृत्युपछि प्रहरीलाई बोलाएर पोस्टमार्टम गर्नुपर्ने, समाज राखेर छलफल गर्नुपर्ने भए पनि त्यसो नगरिँदा थप शंका पैदा भएको बताइन्। घटना गम्भीर प्रकृतिको छ। पोस्टमार्टम रिपोर्ट आएपछि यसमा निष्पक्ष छानबिन र दोषीलाई कारबाही हुनेमा हामी आशावादी छौं। केटा पक्षले उक्त आरोप अस्वीकार छ। आरोपित रमेश र उनका बुवा लोकबहादुर तामाङले उक्त घटनामा आफूहरूको संलग्नता नरहेको बताए। बालकको के कति कारणले मृत्यु भयो, हामीलाई थाहा छैन। यो घटनामा हाम्रो परिवारबाट कुनै अपराध भएको छैन, लोकबहादुरले भने।"
"बानी फेरौं, यात्रा गरौं","काठमाडौं। घरबाट निस्कँदै हुनुहुन्छ ? बानी बदल्नुस्। तीन कुरा साथमा राख्न नबिर्सनुस्। १, मास्क। २सेनिटाइजर। ३ चानचुन नोट (पैसा)। यी तीन चिज बिर्सनुभयो भने तपाईंलाई कोरोना संक्रमणको जोखिम हुन सक्छ। यसबाहेक नोट गन्दा बूढी र चोरऔंलामा थुक लगाउने पुरानो बानी त्याग्न चिकित्सकको आग्रह छ। सार्वजनिक सवारीसाधनका सहचालक पनि सावधान हुनुहोस् फलाना ठाउँ आयो भन्दै चिच्याउँदा थुकका छिटा यात्रुतिर पर्लान्। लकडाउन आंशिक खुलेकै अवस्थामा उपत्यकामा कोरोना भाइरस संक्रमण बढेको छ। स्वास्थ्य मन्त्रालयका प्रवक्ता डा जागेश्वर गौतमका अनुसार काठमाडौं उपत्यकामा मंगलबार ९ नयाँ संक्रमित थपिएका छन्। अब लकडाउन खोलिएपछि यसको जोखिम झन् थपिनेछ। त्यसैले यात्रा त गर्नुस्, सचेत हुनुस्। शुक्रराज ट्रपिकल तथा सरुवा रोग अस्पताल टेकुका क्लिनिकल रिसर्च युनिट संयोजक डा शेरबहादुर पुनका अनुसार सार्वजनिक यातायात चढ्दा पूर्वसावधानी अपनाउनुपर्ने हुन्छ। उनी भन्छन्, घरबाट निस्कँदा चानचुन लिएर निस्कनु उपयुक्त हुन्छ। ठूलो नोट साट्दाखेरि सहचालकसँग बोल्नु पर्दा वा थुक लागेको नोट छ भने संक्रमणको जोखिम हुन्छ। गुट्खालगायत सुर्तीजन्य पदार्थ खाने सहचालक वा यात्री भएको खण्डमा नोटमा थुक भेटिने वा बोल्दा थुकका छिटा पर्ने सम्भावना हुन्छ। धेरैजसो सहचालकको पैसा गन्दा थुक लगाउने पुरानो बानी छ। सहचालकले यात्रीसँग कराउन थाले पनि जोखिम हुन्छ। मास्क लगाउने र चुप्प लागेर चानचुन पैसा लिनु बुद्धिमानी हुन्छ, डा पुनले भने। विगतमा झैं यात्रुले भाडामा किचकिच गर्ने, झ्यालबाट थुक्ने, जहाँ पायो त्यहीँ बस्ने, डन्डी वा सिटमा जहाँतहीँ छुने कार्य नगर्न डा पुनको आग्रह छ। सकेसम्म यात्रु र सहचालकबीच पनि धेरै नबोल्दा नै उपयुक्त हुने डा उनको सल्लाह छ। सहचालक दिनभरि धेरै व्यक्तिसँग कारोबार गर्नुपर्ने हुँदा संक्रमणको उच्च जोखिममा रहने चिकित्सकहरू बताउँछन्। सरकारले सार्वजनिक यातायात चलाउने निर्णय गरेपछि खुसीसँगै चिन्ता बढेको छ। यातायात व्यवस्था विभागका महानिर्देशकका गोगनबहादुर हमालका अनुसार, साउन ८ गतेदेखि सार्वजनिक यातायात सञ्चालन हुनेछन्। मन्त्रिपरिषद्को निर्णयअनुसार, स्वास्थ्य सुरक्षाका मापदण्ड अपनाइने उनले जानकारी दिए। विभागले पनि यातायात सञ्चालनसम्बन्धी सुरक्षात्मक निर्देशिका बनाएको छ। उनले भने, चालक र सहचालकले मास्क, सेनिटाइजर, पञ्जालगायत सुरक्षात्मक उपाय अपनाएरै यातायात सञ्चालन गर्नुपर्ने हुन्छ। यात्रुले पनि सजग हुनुपर्छ। सावधानी अपनाउनुपर्छ। भाडा भने यसअघि भन्दा ५० प्रतिशत बढी तिर्नुपर्ने उनले जानकारी दिए। यात्रुले सिटमा बस्दा पनि कम्तीमा २ मिटरको दूरी कायम गर्नुपर्छ। मुलुकमा हालसम्म १७ हजार ९ सय ९४ संक्रमित भइसकेका छन। मन्त्रालयका अनुसार, पीसीआर विधिबाट हालसम्म ३ लाख २३ हजार ८ सय ३५ परीक्षण गरिएका छन्। हालसम्म क्वारेन्टाइनमा रहनेको संख्या २१ हजार ७ सय ४ छ। त्यस्तै अस्पतालको आइसोलेसनमा उपचाररतको संख्या ५ हजार ४ सय ७७ रहेको स्वास्थ्य मन्त्रालयले जनाएको छ। संक्रमितमध्ये १२ हजार ७ सय ७७ जना डिस्चार्ज भइसकेका छन्। कोरोना भाइरसको संक्रमणबाट ४० जनाको मृत्यु भएको छ। सरकारले आगामी भदौ १ गतेदेखि आन्तरिक तथा बाह्य उडान सुचारु गर्ने निर्णय गरेको छ। स्वास्थ्य मन्त्रालयका प्रवक्ता डा गौतम भन्छन्, कोरोनाको संक्रमण घटेको कारणले गरिएको होइन। लामो समयदेखि नियमित उडान बन्द हुँदा स्वदेश आउन चाहने र विदेश जाने यात्रुको सहजीकरणका लागि हो। हवाई मार्गको माध्यमबाट हुने व्यापार व्यवसायमा परेको असरलाई पनि ध्यानमा राखेर निर्णय गरिएको हो। यद्यपि, छिमेकीलगायत अन्य मुलुकमा हवाई उडान सुचारु गर्दा कोरोनाको संक्रमण एक्कासि बढेको तथ्यलाई मनन् गर्न डा गौतम आग्रह गर्छन्।"
बाटो खन्दा खानेपानी बन्द,"भक्तपुर : नयाँ बाटो खोल्दा भक्तपुरको सूर्यविनायक नगरपालिका ३ बालकोटस्थित नयाँ बस्तीका करिब एक हजार घरधुरी खानेपानीबाट वञ्चित भएका छन्। नयाँ बाटो खोल्ने क्रममा स्काभेटरले ६ इन्चको डीई पाइपमा क्षति पुर्याएपछि एक महिनादेखि खानेपानी आएको छैन। सरस्वती टोलदेखि नयाँ बस्ती जोड्ने गरी बागमती प्रदेश सरकारले नयाँ सडक खोल्ने ठेक्का दिएको थियो। चलनचल्तीको गोरेटो बाटोलाई अहिले ६ मिटर चौडा बनाउन लागिएको हो। भीरपाखा भासेर सडकको नयाँ ट्रयाक खोल्ने क्रममा खानेपानी पाइपलाइन उछिट्याएको थियो। ठेकेदारलाई नयाँ बाटो खोल्ने क्षेत्रमा खानेपानीको पाइपलाइन रहेको बताउँदा बताउँदै जथाभावी सडक खन्दा क्षति पुगेको ३ का वडासदस्य घनश्याम भट्टराईले जानकारी दिए। सोही कारण महिना दिनदेखि खानेपानीबाट स्थानीय वञ्चित भएका हुन्। पटकपटक मर्मत गर्न ध्यानाकर्षण गराए पनि बालकोट खानेपानी तथा सरसफाई उपभोक्ता समितिले चासो नदिएको उनले गुनासो गरे। स्थानीयले समेत समितिका पदाधिकारीलाई खानेपानी मर्मत गर्न पटक पटक ध्यानाकर्षण गरेको तर सुनुवाइ नभएको ब्रह्मनगर टोल सुधार समितिका अध्यक्ष ज्ञानप्रसाद चौलागाईंले बताए। क्षति पुगेको खानेपानी पाइपलाइनसँगै अर्को वैकल्पिक पाइपलाइन छ। त्यहाँबाट भए पनि खानेपानी वितरण गर्न माग गर्दासमेत समितिले सुनेन, चौलागाईंले भने, ठेकेदारले क्षति भएको पाइपलाइन मर्मत गर्न सहयोग गर्छु भन्दा पनि खानेपानी समिति अघि सरेन। उपभोक्ता मासिक पाँच हजार रुपैयाँ खर्चेर खानेपानी किन्न बाध्य भएको समितिसचिव दामोदर भट्टराईले सुनाए। समितिले हप्तामा एक दिन पानी दिन्थ्यो, उनले भने, समितिलाई महिनामा एक सय २५ रुपैयाँ तिरे पुग्थ्यो। अहिले महिनामा पाँच हजारभन्दा बढी खर्च गरेर खानेपानी जोहो गर्नु परिरहेको छ। उनले वडाध्यक्षलाई खानेपानी समस्याबारे जानकारी गराउँदा पनि ध्यान नदिएको गुनासो गरे। वडाध्यक्ष शिवशरण खत्रीले भने नपा र खानेपानी समितिमा क्षति पुगेको पाइप नभएकाले मर्मत गर्न नसकिएको बताए। उनले बाटो खोल्दा स्काभेटरले पाइपलाइन उछिट्टिएकाले ठेकेदारलाई मर्मत गर्न भनिएको तर ठेक्का अवधि सकिएको र काम पूरा नगरेकाले उक्त ठेक्काको बजेट फ्रिज हुने उनको भनाइ छ। बजेट फ्रिज भएसँग उक्त बाटो नबने भएपछि लामो समयसम्म खानेपानीबाट बञ्चित हुने चिन्ता नयाँ बस्तीमा बढेको छ। बाटो कहिले बन्छ ठेगान छैन। ठेकेदारले म्याद थप भएर मंसिरदेखि काम हुने बताएको वडासदस्य भट्टराई बताउँछन्। खानेपानी जस्तो अत्यावश्यक सेवाबाट सर्वसाधारण अनिश्चितकालसम्म वञ्चित हुन नहुने उनको तर्क छ। यता खानेपानीका सचिव हरिशरण अधिकारीले खानेपानी पाइपलाइन भएको जानकारी दिँदादिँदै डाङडुङे शैलीमा नयाँ सडक खोल्दा क्षति पुगेको बताए। उनले मंगलबार मर्मतको सामान ल्याइसकेकाले शनिबारसम्म उपभोक्ताले खानेपानी पाउने जानकारी दिए। मंगलबार काठमाडौंबाट मर्मतको सामान ल्याएका छौं, उनले भने, शनिबारसम्ममा उपभोक्ताको घरघरमा पानी पठाउँछौं। खानेपानी पाइपलाइन भएको भीरपाखाको गोरेटो बाटो भासेर नयाँ बाटो खोलिँदै।"
कोरानाले महोत्तरीका ६० वर्षीय वृद्धको मृत्यु,धरान : कोभिड१९ (कोरोना भाइरस) को संक्रमणका कारण बीपी कोइराला स्वास्थ्य विज्ञान प्रतिष्ठान धरानमा वृद्धको निधन भएको छ। गत साउन १ गते प्रतिष्ठानको कोभिड अस्पतालको आइसुलेशन वार्डमा भर्ना भएका महोत्तरीका ६० वर्षीय शशि भुषण झाको मंगलबार राति निधन भएको प्रतिष्ठानको मेडिशन विभाग प्रमुख प्राडा संजिवकुमार शर्माले जानकारी दिए। प्रतिष्ठान भर्ना भएका मृतकको पिसिआर रिपोर्टमा कोरोना पोजेटिभ देखिएको डा शर्माले बताए। मृतकको शव हाल प्रतिष्ठानमै राखिएको छ। मृतकको शव दाहसंस्कारका लागिमहोत्तरी पठाउन व्यवस्थापन भइरहेको इलाका प्रहरी कार्यालय धरानका प्रहरी निरीक्षक हेमराज ओलीले जानकारी दिए। यसअघि प्रतिष्ठानमा सप्तरीका ७३ वर्षीय रामकृष्ण दासको निधन भएको थियो। प्रतिष्ठानमा हाल ११ जना कोरोना संक्रमितको उपचार भइरहेको प्रतिष्ठानका प्रवक्ता डा निधेश सापकोटाले बताए। उनले प्रतिष्ठानमा उपचारका लागि भर्ना भएका २ सय ६७ जनालो कोरोना जितेर डिस्चार्ज भइसकेको बताए। योसँगै कोरोनाले मृत्यु हुनेको संख्या ४१ पुगेको छ।
