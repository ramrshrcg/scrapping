शीर्षक,विवरण
अर्थतन्त्रलाई त्राण,"कोरोना भाइरस संक्रमण जोखिमका कारण राष्ट्रियअन्तर्राष्ट्रिय क्षेत्रमा बहुआयामिक प्रभाव परेको छ। नेपालजस्तो गरिब देशको अर्थतन्त्र त झन् यसले उठ्नै हम्मे पर्ने गरी थला पारेको छ। चैतयता आर्थिक क्रियाकलाप ठप्पप्रायः छ। यसले उद्योग, कलकारखाना, व्यापारव्यवसाय, वैदेशिक रोजगार, पर्यटन, होटेल रेस्टुराँ, उत्पादन, कृषि, विकासनिर्माण, रेमिट्यान्स, राजस्व संकलनलगायत क्षेत्रमा ठूलो नकारात्मक असर पुर्याएको छ। कोरोना संक्रमणको गति बढ्दै गरेको वर्तमान अवस्थासम्म आइपुग्दै यसले अर्थतन्त्र कमजोर बनाइसकेको छ। अवस्था लम्बिँदै जाँदा अझै घातक असर पार्ने निश्चित छ। कोरोना महामारी तत्काल नियन्त्रणमा आइहाले पनि मुलुकको अर्थतन्त्र पूर्वअवस्थामा आउन वर्षौं लाग्न सक्छ। आर्थिक गतिविधि ठप्प हुँदा गरिबीको रेखामुनि रहेको जनसंख्या १८७ प्रतिशतबाट २४ प्रतिशत हाराहारी पुग्ने अनुमान छ। व्यवसायी र उद्योगीले राजस्व तिर्ने अवस्था नहुँदा राज्यप्रशासनसमेत जटिल बन्ने अवस्था छ। लकडाउन सुरु गर्दा राजस्व तिर्ने अवधि चैत मसान्तसम्म लम्ब्याइयो। लकडाउन लम्बियो। सरकारले ढुकुटीमा परेको चाप देखाएर करदातालाई कर तिर्न आह्वानसमेत गर्यो। तर, आम्दानीको बाटो गुमेको अवस्थामा कर तिर्न सक्ने हैसियत तत्काल देखिएन। अवधिसमेत बढाउँदै लगियो। त्यहीबीच सर्वोच्च अदालतले लकडाउन खुलेको एक महिनापछि जरिबानाबिना कर तिर्न सक्ने आदेश जारी गरेको छ। उक्त आदेशमा पुनर्विचारका लागि आन्तरिक राजस्व विभागको भ्याकेट लाई खारेज गर्यो। सरकारलाई अहिले नागरिकको स्वास्थ्य सुरक्षासँगै दैनिक खर्च धान्ने स्रोत व्यवस्थापनको बोझ थपिएको छ। यो वर्ष साढे ८ प्रतिशत आर्थिक वृद्धि हासिल गर्ने सरकारको लक्ष्यलाई कोरोना महामारीले ठूलो धक्का दिएको छ। यसकै प्रभावस्वरूप यो वर्ष २३ प्रतिशतमा आर्थिक वृद्धि सीमित हुने प्रारम्भिक अनुमान छ। विश्व अर्थतन्त्र कोभिड१९ को प्रभाव सन् १९३० को महामन्दी र २००९ को वित्तीय संकटभन्दा बढी रहने अन्तर्राष्ट्रिय मुद्रा कोषले अनुमान गरिसकेको छ। नेपाल त्यसको अपवाद रहने विषय रहेन। संकटको प्रत्यक्ष असर मुलुकको सञ्चित कोषमा देखा पर्न थालेको छ। सरकारले अहिले संकलन भइरहेको राजस्वले अनिवार्य खर्च दायित्वको ५० प्रतिशत पनि धान्न नसक्ने जनाइसकेको छ। यो खर्च राजस्वमार्फत् व्यहोर्नुपर्छ। आवश्यकताअनुसार राजस्व नउठ्दा सरकारमातहतका विभिन्न कोषको रकम तानेरसमेत अहिले सरकारले खर्च जुटाइरहेको छ। यो अत्यन्त गम्भीर संकटको अवस्था हो। लकडाउनअघि दैनिक सवा दुई अर्ब राजस्व उठ्ने गरेकामा त्यसयता औसत ५० देखि ५२ करोड रुपैयाँमात्र संकलन भएको छ। राजस्व एक चौथाइमा झरेपछि चालु आर्थिक वर्षका लागि संशोधित अनुमानअनुसार पनि संकलन नहुने पक्कापक्की भएको छ। अर्थमन्त्रालयले चालु आर्थिक वर्षमा वार्षिक अनुमानको ७४४ प्रतिशत अर्थात ८ खर्ब २७ अर्ब मात्रै राजस्व संकलन गर्न सकिने बताएको छ। भन्सार राजस्वबाहेक आन्तरिक राजस्वका प्रमुख शीर्षकहरु मूल्य अभिवृद्धिकर, आयकर, अन्तःशुल्क संकलनमा अनपेक्षित गिरावट आएको छ। संविधानले अंगीकार गरेको तीन खम्बे अर्थनीति (सरकार, निजी क्षेत्र र सहकारी) व्यवस्थालाई हेर्ने हो भने तीनै खम्बा अहिले बलियो हुनु आवश्यक छ। एउटा खम्बा लुलो हुने स्थिति आएमा अर्काे खम्बाले आड दिनुपर्छ। राजस्व उठाएर खर्च धान्न नसक्ने परिस्थितिमा सरकारले मितव्ययिता अपनाउनु उपयुक्त हुन्छ। खर्च कटौती हुनसक्ने क्षेत्र पहिचान गरेर तयार भएका सार्वजनिक खर्च पुनरावलोकन आयोगको प्रतिवेदनले दिएका सुझावलाई कार्यान्वयन गर्नुपर्छ। गत वर्षको तुलनामा कम खर्च भएकाले यसपटक सञ्चित कोष बचतमा छ। सरकारका नाममा विभिन्न खाताहरूमा एक खर्ब ३८ अर्ब रुपैयाँ मौज्दात छ। जसमध्ये अनुदानलगायत खाताहरूमा ७४ अर्ब १८ करोड रुपैयाँ छ। बाँकी कार्य सञ्चालन कोष, धरौटीलगायत खातामा ६३ अर्ब ९२ करोड रुपैयाँ छ। त्यसैले अहिले संघीय सरकारसँग चलाउन मिल्ने रकम १ खर्ब ५९ अर्ब रुपैयाँ मौज्दात छ। सरकारको स्रोतमा संकट परेका कारण यो वर्ष बजेटले लक्ष्य राखेको आन्तरिक ऋणको १ खर्ब ९५ अर्बमध्ये १ खर्ब ६५ अर्ब रकम उठाइसकेको छ। थप ३० अर्ब रुपैयाँ परिचालन गर्न सक्छ। सरकारले गत वर्षको राजस्वको ५ प्रतिशतसम्म नेपाल राष्ट्र बैंकसँग ओभरड्राफ्ट परिचालन गर्न सक्छ। यस्ता उपाय खोजेर भए पनि भरथेग गर्दै बचाउँदै जानु उपयुक्त हुनेछ।"
अल्झियो एमसीसी,"काठमाडौं : अमेरिकी मिलेनियम च्यालेन्ज कर्पोरेसन (एमसीसी)सँगको कम्प्याक्ट सम्झौता संसद््बाट अनुमोदनको विषय गिजोलिएको धेरै भयो।सत्तारूढ दल नेकपाभित्र कचल्टिएको यो सम्झौताले नेताहरूलाई ठोस निर्णय लिन अप्ठ्यारो पारिरहेको छ। अघिल्लो सरकारले सम्झौता गरेकाले त्यसलाई अविच्छिन्न अंगका रूपमा सदनबाट अनुमोदन गर्नुपर्ने पक्षमा देखिन्छन्, प्रधानमन्त्री केपी शर्मा ओली।तर, नेकपाकै अर्का अध्यक्ष पुष्पकमल दाहाल, वरिष्ठ नेता झलनाथ खनाल, माधवकुमार नेपाललगायत हुबहु अनुमोदन गर्न नसक्ने धारणा राखिरहेका छन्।एमसीसीको बजेट कार्यान्वयन गर्ने नेपाल कार्यालय एमसीएले असार १६ भित्र सम्झौता सदनबाट अनुमोदनका लागि सरकारलाई झक्झकाइरहेको छ। नेकपाले २७ जेठ र ३२ जेठमा दुईपटक सचिवालय बैठक राखेर यस विषयमा निर्णय लिन खोज्यो।मिति तोके पनि अन्तिम समयमा उसले बैठकसमेत राख्न सकेको छैन।आइतबार तय भएको बैठक रोकिएपछि स्थायी समिति बैठक असार १० मा बोलाउने समझदारी जुटेको छ।ओली र दाहालबीच बुधबार प्रधानमन्त्री निवास बालुवाटारमा छलफलमा स्थायी समिति बोलाउने टुंगो लागे पनि अन्य विषय टुंगिएको छैन। पार्टीको अध्ययन कार्यदलले बुझाएको प्रतिवेदनमा आधारित रहेर छलफलपछि मात्र नेकपाले निर्णय लिने प्रवक्ता नारायणकाजी श्रेष्ठले बताए।पार्टीमा छलफल भएर एउटा निर्णयमा नपुग्दासम्म एमसीसी संसद््मा प्रवेश पाउँदैन, प्रवक्ता श्रेष्ठले अन्नपूर्णसँग भने, हतारमा कमीकमजोरी गर्नुभन्दा समय लिएर निर्णयमा पुग्नु राम्रो हुन्छ।हामी छलफलबाटै वस्तुनिष्ठ निर्णयमा पुग्ने प्रयासमा छौं। ऊर्जा पूर्वाधार तथा सडक स्तरोन्नतिका लागि अमेरिकाले ५७ अर्ब रुपैयाँ र नेपालको १५ अर्ब ९६ करोड राखेर पाँच वर्षभित्र निर्माण सम्पन्न गर्ने गरी २०७४ भदौ २९ गते एमसीसी परियोजनामा सम्झौता भएको थियो।सम्झौतालाई नेपालले संसद्बाट अनुमोदन गर्नुपर्ने सर्त छ।सरकारले सम्झौता अघिल्लो असार ३० मा सदनमा दर्ता गराएको थियो।तत्कालीन सभामुख कृष्णबहादुर महराले त्यसलाई अगाडि बढाएनन्।पार्टी नेताहरूले विरोध गर्न थालेको र संसद्को कार्यव्यवस्था परामर्श समितिमा सहमति नभई आफैंले मात्र अगाडि बढाउन नसक्ने अडान महराले लिए।त्यस बेलाको बर्खे अधिवेशनमै सम्झौता अनुमोदन गराउने प्रधानमन्त्रीको योजनामा ठेस लागेको थियो। त्यस बेला उठेको विवाद नेकपामा अझै निरूपण भएको छैन।बरु झन् यो विषय थप गिजोलिएको छ।प्रधानमन्त्रीको चाहनाविपरीत माघमा केन्द्रीय समितिले वरिष्ठ नेता खनालको नेतृत्वमा अध्ययन कार्यदल गठन गरेको थियो।स्थायी समिति सदस्य भीम रावल र परराष्ट्रमन्त्रीसमेत रहेका प्रदीप ज्ञवाली सदस्य थिए।कार्यदलले बुझाएको प्रतिवेदन सचिवालयमा छ। कार्यदलले एमसीसीसँगको सम्झौता इन्डोप्यासिफिक रणनीतिकै अंग भएकाले यथास्थितिमा संसद््बाट अनुमोदन गर्न नहुने सुझावसहितको प्रतिवेदन बुझाएको छ।सदनबाट सम्झौता हुबहु पारित गर्न नहुने अडानमा खनाल र रावल देखिन्छन्।त्यसमा ज्ञवालीले असहमति राखेका छन्।कार्यदलको प्रतिवेदन ओलीको अनुकूलतामा छैन। अमेरिकाले अब सम्झौता परिमार्जन गरेर जाने समय नरहेको सन्देश प्रधानमन्त्री ओलीलाई दिइसकेको छ।उनी सम्झौता गुमाउने पक्षमा देखिन्नन्।पार्टी नेताहरूले पारेको अप्ठ्यारोलाई चिर्दै निकासको खोजीमा भने लागेका देखिन्छन्। ओलीनिकट स्थायी समिति सदस्य छविलाल विश्वकर्मा यसको समाधान खोज्नुपर्ने बताउँछन्।एमसीसीमा के होला ? अहिले सबैले सोध्छन्।यसै हुन्छ भन्ने अवस्था नै देखिएको छैन।केही न केही उपायको खोजी गर्नै पर्ला।नेताहरू त्यसको खोजीमा लाग्नुहोला भन्ने विश्वास छ, उनी भन्छन्। दबाबमा ओलीदाहाल ओली र दाहाल दुवै पार्टी नेताहरूकै दबाबमा देखिन्छन्।ओली यसलाई सहज पार लगाउने रणनीतिको खोजीमा छन्।दाहाललाई पार्टीका अन्य नेताले जस्ताको तस्तै पारित गर्ने बाटोमा नजान दबाब बढाइरहेका छन्।२५ जेठमा दाहालसँगको भेटमा सचिवालय बैठक बोलाउने समझदारी बनेपछि ओलीले उपाध्यक्ष वामदेव गौतमलाई बालुवाटार बोलाएर छलफल गरे।ओलीको ध्यान गौतम र गृहमन्त्री रामबहादुर थापालाई साथमा लिएर सचिवालयमा बहुमत जुटाउने देखिन्छ।एमसीसी जस्ताको तस्तै अनुमोदन गर्नुपर्छ भन्नेमा गौतम र थापा पनि नदेखिएपछि अनुकूल वातावरण नबनेका कारण प्रधानमन्त्रीले सचिवालय बैठक टारेको आरोप इतर पक्षका नेताको छ।दाहाललाई पनि नेताहरूले अडान नछोड्न दबाब बढाएको देखिन्छ।२७ र ३२ जेठमा सचिवालय बैठक तय हँुदा दाहालसँग भेट्ने नेताहरू एमसीसीकै आलोचक बढी देखिएका थिए। अबकोे विकल्प के ? प्रधानमन्त्री ओली सम्झौतालाई पार्टीभित्र बन्धक नबनाई सार्वभौम संसद्लाई नै निर्णय गर्न दिनुपर्ने पक्षमा देखिन्छन्।उनले जेठ ६ को संसद् बैठकमा सम्बोधनका क्रममा त्यस्तो विचार व्यक्त गरेका थिए।सचिवालयका एक सदस्यका अनुसार ओलीले दाहालसमक्ष बुधबारको छलफलमा पार्टीका सांसदहरुलाई ह्विप नलगाई स्वविवेक निर्णय गर्न दिने प्रस्ताव गरे।पार्टीमा ह्विप नलगाए पनि कांग्रेस, जनता समाजवादी र आफू पक्षधर सांसदको साथमा सजिल्यै बहुमत जुटाएर सम्झौता पास हुने ओलीले ठानिरहेका छन्।त्यही कारण उनले पार्टीले निर्णय गरेर लिनेनलिनेभन्दा पनि संसद्ले नै निर्णय लिनुपर्ने धारणा दाहालसमक्ष राखिरहेको स्रोतले बताएको छ। उनले बुधबार दाहालसँगको छलफलमा पनि यही विषय राखेको सचिवालयका एक सदस्यले बताए।स्थायी समिति बैठक बोलाउने विषयमा पनि छलफल भएको ती नेताले बताए। मिति ठेगान भइसकेको छैन तर स्थायी समिति बैठक बोलाउने सम्भावना छ।असार १६ अगाडि नै राष्ट्रियसभामा बजेट र संविधान संशोधनको विषय टुंगो लगाउने गरी छलफल चलिरहेको छ, ती सचिवालय सदस्यले भने, प्रधानमन्त्रीले एमसीसी सम्झौता संसदमा रहेकोले यसलाई पार्टीमा ह्विप नलगाऔं, स्वविवेकी अधिकार प्रयोग गर्न दिऔं भन्ने प्रस्ताव राख्न खोज्नुभएको छ। तीन दिनयता ओलीदाहाल दौडधुप बाक्लिएको छ।उनीहरूले सोमबार राष्ट्रपति विद्यादेवी भण्डारीसँग सामूहिक भेट गरे।तर त्यहाँ दुवै नेताले पार्टीमा कार्यविभाजनपछि पनि देखिएको असमझदारी र एकअर्का नेतालाई सहयोगका विषयमा छलफल गरेको स्रोत बताउँछ।मंगलबार दाहालले वरिष्ठ नेता नेपालसँग छलफल गरे। उनले बुधबार बिहान गृहमन्त्री थापासँग खुमलटारमा, दिउँसो उपाध्यक्ष वामदेव गौतमको निवासमा गौतमसँग, सभामुख अग्नि सापकोटाको निवास लैनचौरमा सभामुखसँग र साँझ प्रधानमन्त्रीसँग छलफल चलाएका हुन्।बिहीबारैै संसद्मा एमसीसी सम्झौता अगाडि बढाउने चर्चा चले पनि संसद् सचिवालयमा छलफल चलेको छैन।सभामुखसँग दाहालको भेट संसद्मा प्रस्ताव अगाडि बढाउनुपूर्व नेकपाभित्र छलफल भइरहेको जनाउ दिन भएको स्रोतले बताएको छ। संसद्मा सीधै प्रस्ताव अगाडि बढाउन पनि ओलीलाई सहज देखिएको छैन।सभामुख सापकोटाले महराले लिएजस्तै अडान लिइदिँदा एमसीसी सम्झौताले सहज प्रवेश पाउन सकेको छैन।पार्टी नेताहरूको ढिपी, संशोधन हुन नसक्ने अमेरिकी जवाफ र अनुमोदन नगर्दा दातृ निकायमा नकारात्मक सन्देश जान सक्ने सम्भावित जोखिमको चिन्तामा प्रधानमन्त्री देखिन्छन्। सीधै बैठक बस्नुभन्दा कुनै न कुनै समझदारी पहिले बनाएर बैठक गर्नुपर्छ भन्नेतिर प्रधानमन्त्री देखिनुहुन्छ।त्यसकै प्रयासमा उहाँ लाग्नुभएको छ, ओलीनिकट एक नेताले भने, जसरी हुन्छ समझदारी जुटाएर सम्झौता अनुमोदन गर्नुपर्छ भन्नेमा प्रधानमन्त्री हुनुहुन्छ। उनले पार्टीमा लामो बहस चाहेका छैनन्।तर, ओलीइतर पक्ष संशोधन नगरी अगाडि जानै नहुने पक्षमा छ।बढीमा अबको सात दिनभित्र यस विषयमा निर्णय लिनुपर्ने दबाबमा नेकपा छ।उसको निर्णयले नै एमसीसीको भविष्य टुंगो लाग्नेछ। नेकपाभित्रै बाझिएका मुख्य दुई विषय १) इन्डोप्यासिफिक र एमसीसीको सम्बन्ध ओली पक्ष आईपीएसबारे गत वर्ष पनि पर्याप्त छलफल भएको हो।बारम्बार यस विषयलाई उठाइरहनुले हाम्रो अपरिपक्वता दर्शाउँछ।यो नाटो, टीपीपी या क्वाडजस्तो कुनै संगठन जसमा विभिन्न मुलुक सदस्य बन्छन्।यो अमेरिकाको राष्ट्रिय सुरक्षा र विदेश नीतिको मुख्य पाटो हो, जसका आफ्नै रणनीतिक उद्देश्य, नीति र मान्यता छन्।नेपाल कुनै सैन्य गठबन्धनमा सहभागी हुँदैन र कुनै देश विशेषलाई बाहिर राख्ने गरी निर्माण हुने र तनाव निम्त्याउने गैरसैनिक गठबन्धनमा पनि संलग्न हुँदैन।अर्को मुलुकको राष्ट्रिय सुरक्षा या विदेश नीतिलाई लिएर हामी अनावश्यक रूपमा अल्झिनु उचित हुँदैन।यो आईपीएस सन् २०१७ को नोभेम्बरदेखि अगाडि आएको हो।एमसीसी आईपीएसभन्दा अलग र धेरै अगाडिदेखि नेपालले पहल गर्दै आएको विषय हो।त्यसकारण यसलाई जोडेर हेर्नु आवश्यक छैन। ओलीइतर पक्ष सन् २००२ देखि नै एमसीसी तथा त्यसअन्तर्गत सञ्चालन हुने मिलेनियम च्यालेन्ज कम्प्याक्ट र मिलेनियम च्यालेन्ज अकाउन्ट अमेरिकी राष्ट्रिय सुरक्षा र रक्षा नीतिअन्तर्गत अगाडि बढाइएको देखिन्छ।विभिन्न समयमा अमेरिकी रक्षा मन्त्रालयद्वारा प्रकाशित सुरक्षा र रक्षा रणनीतिसम्बन्धी प्रतिवेदनहरूमा पनि उक्त कुरा उल्लेख छ ।यसले पनि देखाउँछ कि इन्डोप्यासिफिक स्टाट्रेजी एमसीसीभन्दा पछि आएको भए पनि अमेरिकाले एमसीसीलाई अहिले त्यसैसँग जोडेको छ। २) सम्झौता नेपालको कानुनभन्दा माथि ? ओली पक्ष एमसीसी अर्काे मुलुकसँग गरिने सन्धिसरह भएकाले नेपाल सरकार पक्ष भएको कुनै सन्धिको कुरा प्रचलित कानुन बाझिए सो सन्धिको प्रयोजनका लागि बाझिएको हदसम्म प्रचलित कानुन अमान्य हुनेछ।सन्धिको व्यवस्था नेपाल कानुनसरह लागू हुनेछ भनेर हाम्रो सन्धि ऐनको दफा ९१ मा स्पष्ट उल्लेख छ।त्यसैले एमसीसी नेपालको कानुनभन्दा माथि रहेको भन्ने कुरा गलत हो।बरु एमसीसीको नोगोसिएसनको बेला नेपाल र अमेरिकाको अधिकारीले २०१७ अप्रिल ५ मा हस्ताक्षर गरेको एक मेमोयरमा एमसीसी नेपालको संविधानभन्दा माथि छैन भन्ने उल्लेख भएकाले आशंकित भइरहनु आवश्यक छैन। ओलीइतर पक्ष सम्झौताको धारा ७ को दफा ७१ मा प्रस्तुत सम्झौता र नेपालको कानुन बाझिएमा प्रस्तुत सम्झौता लागू हुने भनी उल्लेख भएको कुराबाट सम्झौता नेपालको कानुनभन्दा माथि हुने देखिएको छ।यो स्वीकार्य हुन सक्दैन।यसमा परिमार्जन गर्नुपर्छ।वर्तमान र भविष्यमा बन्ने अमेरिकी कानुन लागू हुने भनी गरिएको त्रुटिपूर्ण व्यवस्था सच्याइनुपर्छ। अन्य विषय यसबाहेक पनि एमसीसी सम्झौतामा संसद्बाट अनुमोदन, संरचनामा अनिश्चितकालीन अधिकार, छनोट भएको आयोजनामा नेपालको प्राथमिकता, अमेरिकाको सुरक्षा नीति र कानुनविपरीत काम गर्न नपाउने, लेखापरीक्षण, भारतको सहमति, निर्माण टेन्डर, बौद्धिक सम्पत्ति माथिको अधिकारलगायत विषयमा पनि नेकपाभित्र बहस छ।यी विषयमा पनि नेपाल हित हुने गरी परिमार्जन गर्नुपर्ने कार्यदलले प्रतिवेदनमा सुझाव दिएको छ।त्यसलाई परिमार्जनमा दाहालनेपाल पक्षले जोड गरिरहेको छ।तर, ओली पक्ष विगतमा सरकारले सम्झौता गर्दा कतिपय विषय मिलाउन सकिने भए पनि ध्यान नदिएका कारण अहिले यसमै मात्र अल्झिरहनु नहुने पक्षमा छ।"
"नेपालमा कोही भोको पर्दैन, कोही भोकले मर्दैन : प्रधानमन्त्री ओली","काठमाडौं : प्रधानमन्त्री केपी ओलीले नेपालमा कोही भोको नपर्ने र कोही भोकले नमर्ने बताएका छन्। बिहीबार राष्ट्रियसभा बैठकमा बोल्दै प्रधानमन्त्री ओलीले यस्तो बताएका हुन्। यो जनताको सरकार हो। त्यसकारण कोही भोकै पर्दैन र कोही भोकले मर्देन, प्रधानमन्त्री ओलीले भने, खाना र आवासबिना नेपाली अलपत्र परेर त्यसरी बस्नु पर्दैन। यी दुई वर्षमा कम्तिमा हामीले यी प्रबन्ध गरेका छौँ। ओलीले २१ शताब्दीमा कसैका छोराछोरी कुकुरसँग सडकमा सुत्नुपर्ने अवस्थाको अन्त्य भएको प्रष्ट पारे। उनले यो सरकार सडक बालबालिकाको समेत भएको बताए। उनले आफूले प्रधानमन्त्री बने लगत्तै यो कुरा बताएको प्रष्ट पारे। नेपाली समाजलाई भिखारीमुक्त बनाउने अभियान सफल भएको छ। नेपाल एउटा सडक बालबालिका नभएको देश हो। भिखारी मुक्त देश हो, उनले भने, नेपालमा बाच्नका लागि कसैले हात थापेर भिख माग्नु पर्दैन। कुनै महिलाले एउटा बच्चा बोकेर भिख माग्नु पर्दैन। विश्वव्यापी महामारीको रुपमा फैलिएको कोरोना भाइरस (कोभिड१९) को उपचारविधि र प्रतिरोधी क्षमता राम्रो भएकै कारण नेपालमा कोरोनाबाट मृत्यु हुनेको संख्या कम रहेको ओलीको भनाइ छ। ओलीले तथ्यांकमा २० जनाको मृत्यु भएको देखिए पनि अधिकांश कोरोनाका कारण नमरेको दाबी गरे। उनले डब्ल्यूएचओको मान्यताका कारण मृत्युपछि संक्रमण पुष्टि भएकालाई कोरोनाकै कारण मृत्यु भएको भन्नु परेको बताए। प्रधानमन्त्री ओलीले मृत्यु संख्या अन्य देशको भन्दा नेपालको कम भएको समेत दाबी गरे।"
"भीड बढ्यो, जोगिने कसरी ?","काठमाडौं : राजधानीका पहिलाका व्यस्त बजार जानुहोस् लाग्छ, अहिले देशमा कोरोना महामारी छ र ? जताततै भीडै भीड छ। चोकचोकमा बन्द गरिएका ट्राफिक लाइट खोलिएका छन्। सवारी जाम सुरु भइसकेको छ। सडकपेटीमा पैदलयात्रुको चाप छ। अर्कातिर देशमा कोरोना संक्रमण प्रत्येक दिनजसो बढ्दो गतिमा छ। यससँगै चुनौती थपिएको छ अब जोगिने कसरी ? संक्रमणको जुन उचाइमा लकडाउन गरिनुपथ्र्यो, खोल्नुपर्ने बाध्यता आयो। जति बेला खोल्दा पनि फरक पर्दैनथ्यो, पूर्ण लकडाउन गरियो। अर्थात्, जोखिमपूर्ण समयमा बजार खचाखच हुँदै गएका छन्। तर, सर्वसाधारणमा त्यसको कुनै परवाह नभएको आभास हुन्छ। इन्द्रचोकका व्यापारी हरि श्रेष्ठ बुधबार ग्राहक कुरिरहेका थिए। किनमेल गर्ने कम भए पनि ओहोरदोहोर गर्ने टन्नै देखिन्थे। साँघुरो गल्लीमा आपसमा ठोक्किँदै बढिरहेका थिए। हाम्रो ठाउँ नै साँघुरो छ, उनले भने, बाटो पनि सानो छ। हामीलाई दूरी कायम गर्न एकदम मुस्किल छ। पसलमा किनमेल गर्न आउनेहरू पनि सचेत भइदिए कम जोखिम हुन्थ्यो। असन, इन्द्रचोक, न्युरोडलगायत ठाउँमा पुरानै अवस्थाजस्तो मानिसको चाप देखिन थालेको छ। सरकारले असार १ गतेदेखि लकडाउन केही खुकुलोे बनाएसँगै उपत्यकाका प्रायः पसल खुल्न थालेका छन्। केही दिनयता असनका कपडा, भाँडाकुँडा, गहना, खुद्रालगायत सबै पसल खुलेका छन्। कामदार पनि आउन थालेका छन्। भारी बोक्ने मजदुर पनि पसलका सामान ओसार्ने कामको खोजीमा हिँडिरहेका देखिए। सडकमा हिँड्नेको चाप पनि बढेको देखियो। किनमेलमा आउनेभन्दा हिँडडुल गर्ने धेरै भएको पसले बताउँछन्। चहलपहल त बढ्यो, व्यापारी सोमनाथ तिवारीले भने, तर, किनमेल गर्ने कम छन्। अन्य हिँडडुल गर्नेकै भीडभाड छ। अधिकांशले मास्क नलगाएको, दूरी कायम नगरेको देख्दा लाग्थ्यो अब कोरोनाले केही गर्दैन। कोही सहजै पसलमा भित्र छिरेर (दूरी कायम नगरी) सामान सोधखोज गरिरहेका थिए। केही साथीहरूसँग पुरानै अवस्थामा जस्तो अँगालो हालेर हिँडिरहेका थिए। अधिकांश पसले पनि असुरक्षित अवस्थामा थिए। ग्राहकलाई निश्चित दूरीमा राख्ने व्यवस्था छैन। पसलेले पनि मास्कलगायत सुरक्षाका उपाय अपनाएको देखिएन। बढ्दो असुरक्षित भीडलाई जनस्वास्थ्यविद्ले चिन्ताका रूपमा लिएका छन्। राजधानीका साँघुरा ठाउँमा धेरै भीडभाड हुनु जोखिमपूर्ण भएको जनस्वाथ्यविद् डा समीरमणि दीक्षितले बताए। उनका अनुसार यस्ता ठाउँमा दूरी र मास्कको एकदम जरुरी हुन्छ। लकडाउन खुकुलिएको त हो। तर, स्वास्थ्य सुरक्षा आफ्नै लागि हो। त्यसलाई वास्ता नगरी हिँड्दा ठूलो समूहलाई संक्रमणको जोखिम हुने डा दीक्षितको सुझाव छ। लकडाउन खुलाउनै पर्ने थियो। ठीकै हो, उनले भने, तर, मास्क नलगाई हिँड्नु, दूरी कायम नगर्नु नागरिकको गैरजिम्मेवारीपन हो। यस्तो व्यवहारले सबैलाई असुरक्षित बनाउँछ। राज्यले पनि यस्ता ठाउँमा निगरानी गर्नुपर्ने उनको सुझाव छ। अरू बेला डन्डा बर्साउने प्रहरीले अहिले मान्छेको ज्यान बचाउन भीडभाड हुने ठाउँमा दूरी राख्न सहयोग गर्नुपर्छ, उनले भने, नियम पालना गराएर बजार खुलाउन सहयोग गर्नुपर्छ। कोरोना भाइरस महामारीमा धेरैले सोच्ने प्रश्न शारीरिक दूरी किन चाहिन्छ ?कोरोना भाइरस संक्रमणबाट जोगिन कम्तीमा ६ फिट शारीरिक दूरी राख्नुपर्छ। भीडभाडमा संक्रमित व्यक्ति रहेछ भने खोक्दा, हाच्छ्युँ गर्दा निस्किने र्यालका छिटा श्वासप्रश्वासका माध्यमबाट निरोगी व्यक्तिको शरीरभित्र छिर्न सक्ने सम्भावना हुन्छ। यसबाट संक्रमण हुन सक्छ। साबुनपानीले कस्तो अवस्थामा हात धुने ? कति पटक ? खाना तयार गर्नुअघि, खानुअघि र बाहिर कुनै सतहमा छोएपछि हात धुनुपर्छ। शौच गरिसकेपछि हात धुनुपर्छ। स्वास्थ्यकर्मीले पनि सावधानी अपनाउनुपर्छ। यति नै पटक साबुनपानीले हात धुनुपर्छ भन्ने छैन। आवश्यकताअनुसार नै हात धुने हो। मास्क किन लगाउने ? कस्तो लगाउने ? कोरोना संक्रमणबाट जोगिन मास्क लगाउने हो। मास्क लगाएपछि निकाल्ने गरिरहनुहुँदैन। चिउँडोमा लगाउनुहुँदैन। नाक र मुख छोपिने गरी लगाउनुपर्छ। बोल्दा नफुक्लने खालको मास्क लगाउनुपर्छ। स्वास्थ्यकर्मीका लागि एन ९५ मास्क नै उपयुक्त हुन्छ। सर्जिकल उपलब्ध नभए कपडाको गुणस्तरीय मास्क लगाउँदा हुन्छ। स्यानिटाइजर के फाइदाजनक नै हो त ? उपयोग कसरी गर्ने ? साबुनपानी नभएको वा हात धुन नपाइने स्थानमा रहेको बेला स्यानिटाइजर प्रयोग गर्नु फाइदाजनक हो। यो गुणस्तरीय हुनुपर्छ। हलुका हुने भएकाले पकेटमा राख्न पनि सजिलो हुन्छ। हातमा भाइरस रहेको अवस्थामा स्यानिटाइजरले निस्क्रिय बनाइदिन्छ। स्यानिटाइजर बोक्ने र लगाउने गर्दा फाइदा हुन्छ। आवश्यकताअनुसार यसको उपयोग गर्ने हो। पञ्जा कस्ता पेसाका व्यक्तिले कति बेला लगाउने ? कोभिडका बिरामीको सेवा गर्ने बेला स्वास्थ्यकर्मीले पञ्जा लगाउनुपर्छ भने सरसफाइमा संलग्न रहेका बेला सरसफाइकर्मीले। बिरामी बसेको कोठा सफाइमा संलग्न व्यक्तिले पञ्जा लगाउनुपर्छ। जुनसुकै बेला पञ्जा लगाउनुहुँदैन। पञ्जाबाट पनि संक्रमण सर्ने जोखिम हुन्छ। सर्वसाधारणले लगाइरहन आवश्यक छैन। खाद्य सामग्रीबाट कोरोना सर्छ कि सर्दैन ? किनमेलमा कसरी सावधानी अपनाउने ? खाद्य सामग्रीबाट कोरोना भाइरस संक्रमण पुष्टि भएको छैन। फलफूललगायत खाद्यपदार्थ पानीले सफा गरेर खाँदा र तरकारी पनि पानीले सफा गरेर पकाउँदा संक्रमणको जोखिम हुँदैन। किनमेल गर्दा आमनेसामने हुनुभएन। मास्क लगाउनुपर्छ। सामान किनेर घर फर्केपछि साबुनपानीले हात धुनुपर्छ। खानेकुरा तथा तरकारी पनि पखाल्नुपर्छ। कार्यालयभित्र कस्तो सावधानी अपनाउने ? दूरी कायम राख्नुपर्छ। मास्क लगाउनुपर्छ। हात फोहोर भएको अवस्थामा नियमित रूपमा साबुनपानीले धुने वा स्यानिटाइजर प्रयोग गर्नुपर्छ। खोकी लागेको वा ज्वरो आएको व्यक्तिलाई कार्यालयमा हाजिर गराउनुहुँदैन। जँचाउन र अस्पताल जान प्रेरित गर्नुपर्छ। थम्बबाट हाजिरी नगर्ने। सवारी साधन प्रयोगमा केके उपाय अपनाउने ? गाडीमा चढ्नुअघि र पछि साबुनपानीले हात धुनुपर्छ। नभए स्यानिटाइजर प्रयोग गर्नुपर्छ। सवारी साधनको ह्यान्डिल, स्टेयरिङलगायतलाई डिसइन्फेक्सन गर्नुपर्छ। सार्वजनिक यातायातमा पहिलाजस्तो कोचाकोच यात्रु राख्नुहुँदैन। आधा यात्रु राखेर चलाउनुपर्छ। पैसाबाट सर्छ भनिन्छ, हो ? कसरी जोगिने ? पैसाबाट सर्छसर्दैन भनेर पुष्टि भइसकेको छैन। पैसा लेनदेन गर्दा भौतिक दूरी कायम राख्नुपर्छ। पैसा गन्दा र पैसा लिँदा तथा दिँदा साबुनपानीले हात धुने वा स्यानिटाइजर प्रयोग गर्नुपर्छ। एटीएम मेसिन कसरी प्रयोग गर्ने ? भौतिक दूरी कायम गर्नुपर्छ। एटीएम कार्ड मेसिनमा प्रवेश गराएर घर फर्किएपछि अनिवार्य हात धुने वा स्यानिटाइजर प्रयोग गर्नुपर्छ। होटलरेस्टुँरा जाँदा वा खानेकुरा मगाउँदा ध्यान दिनुपर्ने कुरा केके हुन् ? होटल तथा रेस्टुराँ भरसक जानुहुँदैन। जानै पर्ने अवस्था आए दूरी कायम गर्नुपर्छ। प्याकिङ गरिएको र सुरक्षित छ भन्ने निश्चित भए पनि सतर्कता अपनाउनुपर्छ। प्याकिङ खोलेपछि हात हुने वा स्यानिटाइजर प्रयोग गर्नुपर्छ। खाएपछि पनि सुरक्षित ढंगले बिसर्जन गर्नुपर्छ। मोबाइल अरूलाई (फोटो खिच्न, टिकटक बनाउन, नम्बर सेभ गर्न, आफ्नो फोनबाट अरूलाई कुरा गर्न आदि) दिने कि नदिने? मोबाइल आफूले मात्र प्रयोग गर्नुपर्छ। मोबाइलको सतहमा भाइरस रहन सक्ने भएकाले सकेसम्म अरुलाई दिनुहुँदैन। मास्क, स्यानिटाइजर र पानीको अभाव भएका ठाउँमा रहेका व्यक्तिले कसरी सावधानी अपनाउने ? त्यस्ता ठाउँमा रुमाल, टिस्यु पेपर प्रयोग गर्न सकिन्छ। हाच्छ्युँ आयो वा खोकी लाग्यो भने कुहिनोको भागतिर गर्नुपर्छ। क्वारेन्टाइन नै भीडमय छन्, कसरी जोगिने ? क्वारेन्टाइन व्यवस्थापनका साथै व्यक्ति स्वयंले पनि सावधानी अपनाउनुपर्छ। आवश्यक परेको अवस्थामा साबुनपानीले हात धुने तथा स्यानिटाइजर प्रयोग गर्नुपर्छ। रुमाल, टिस्यु पेपर प्रयोग गर्नुपर्छ। व्यक्तिगत सरसफाइमा ध्यान दिनुपर्छ। मद्यपान तथा धूमपानले रोगप्रतिरोधात्मक शक्ति घटाउँछ। त्यसैले मद्यपान तथा धुम्रपानबाट टाढै बस्नुपर्छ। कोभिड पोजिटिभ भएर निको भएका व्यक्तिसँग कस्तो सम्बन्ध अपनाउने ? कोभिड१९ निको भएर गइसकेकाहरू अरू सामान्य व्यक्तिजस्तै आफ्नो दैनिकीमा फर्किन सक्छन्। संसारभरि कोभिड१९ लाई जितेर आफ्नो सामान्य जनजीवनमा फर्केकाहरू लाखौंको संख्यामा रहेको तथ्यांकले देखाउँछ। बेलायती प्रधानमन्त्री पनि कोभिड१९ को सफल उपचारपश्चात् दैनिक कार्य आफ्ना सहयोगीका साथ सफलतापूर्वक गर्दै आइरहेका छन्। नेपालमा पनि दैनिक दर्जनांै मानिस कोभिड१९ संक्रमण मुक्त हुँदै जाने क्रम जारी छ। उनीहरू हाल आफ्नो परिवार तथा समाजमा आआफ्ना काममा व्यस्त छन्। उनीहरू पूर्ण स्वस्थ हुन्। बाहिरबाट घर फर्किएपछि के गर्ने ? बाहिरबाट फर्केपछि सबैभन्दा पहिला साबुनपानीले राम्ररी हात धुन भुल्नुहुँदैन। विशेषतः बाहिर भएको अवस्थामा हात सबैभन्दा बढी प्रयोग हुने भएकाले कुनै पनि बेला हातमा कोरोना भाइरस टाँसिएको हुन सक्दछ। यस्तो अवस्था वा संक्रमणको जोखिम अझ विशेष गरेर सार्वजनिक स्थानमा गएपछि बढी हुने गर्दछ। जमघट, पार्टी, भेला, जुलुस आदिमा जाने कि नजाने ? कुनै सावधानी अपनाएर जान सकिन्छ कि ? त्यस्तो ठाउँमा जानु भनेको कोभिड१९ लाई निमन्त्रणा गर्नुसरह हुनेछ। जुन संक्रमण रोक्न अनिवार्य सर्तजस्तै हो। त्यस्तो ठाउँमा ठूलो स्वरले बोल्ने र सामान्यतः लगाएको मास्क पनि तानेर चिउँडोमुनि राख्ने गरिन्छ। जसले गर्दा संक्रमण तीव्र गतिमा फैलिन सक्ने सम्भावना उच्च हुने गर्दछ। यस्ता हुलमुलमा एक जना मात्र पनि संक्रमित सुपर स्प्रेडर रहेछ भने दर्जनौंलाई एकै पटक सजिलै संक्रमण सार्न सक्ने क्षमता राख्ने गर्दछ। तसर्थ त्यस्ता ठाउँमा सकेसम्म अति काम नपरेसम्म जानुहुँदैन। पशुपक्षीसँगको सम्बन्ध कस्तो राख्ने ? कोरोना संक्रमण पशुपन्छीबाट मानिसमा सरेको अनुमान गरिएको छ। यद्यपि, कुन पशु वा पन्छीबाट सरेको भनेर ठोस प्रमाण देखाउन भने अनुसन्धानकर्ता दिनरात लागिपरेको पाइन्छ। पशुपन्छीसँग विशेषतः कृषक, पशुपन्छीसँग ढुवानी गर्ने, व्यापारी तथा वधशालामा काम गर्नेहरु नजिक हुने भएकाले कोरोना संक्रमणको जोखिममा पनि उनीहरू नै हुने गर्दछन्। तसर्थ उनीहरूले विशेषतः हात साबुनपानीले नियमित धुने, मास्क लगाउनुको अलावा कृषि महाशाखाले जारी गरेको जैविक सुरक्षाका उपाय अपनाउनुपर्छ। ब्युटिपार्लर, सैलुन जाने कि नजाने ? ब्युटिपार्लर, सैलुनमा सामान्यतः दूरी कायम गर्न कठिन हुनेछ। त्यस्ता ठाउँ फराकिलो नहुने र एकै सामान धेरैलाई प्रयोग गरिने भएकाले कोरोना संक्रमणको जोखिम रहन्छ। सेवाग्राहीले पार्लरमा जाँदा सबैभन्दा पहिला दूरी कायम गरेर आफ्नो पालो कुर्नुपर्ने हुन्छ। भित्र गएपछि त्यहाँ रहेका सामान जथाभावी छुनुहँुदैन। सेवाप्रदायीले ग्राहक भित्र छिर्दा र बाहिर निकाल्दा अनिवार्य स्यानिटाइजर प्रयोग गराउने, शरीरको तापक्रम नाप्ने, एउटै सामानको प्रयोग सबैलाई नगर्ने। सुरक्षाकर्मी, स्वास्थ्यकर्मी आदिका जोखिम कसरी न्यूनीकरण गर्ने ? सुरक्षाकर्मी, स्वास्थ्यकर्मी, सञ्चारकर्मी फिल्डमा खटिने भएकाले सबैभन्दा उच्च जोखिममा हुने गर्दछन्। यसर्थ यिनीहरूलाई फ्रन्टलाइनर पनि भन्ने गरिन्छ। तथ्यांक हेर्दा पनि यिनीहरू नै सबैभन्दा बढी संक्रमित भएको पाइन्छ। यी समूहलाई उच्च सतर्कता अपनाउन पनि भनिएको हुन्छ। कोरोना संक्रमणबाट बच्न उनीहरूलाई व्यक्तिगत सुरक्षाकवच अथवा पीपीई लगाउन भनिएको हुन्छ। तसर्थ विशेष गरेर आफू आफ्नो काम पीपीई लगाएर मात्र सुरु गर्नुपर्दछ। आफ्नो कोही समकक्षी संक्रमित देखिए क्वारेन्टाइनमा बसी कोरोना परीक्षण गरी संक्रमण नदेखिए आफ्नो दैनिक काममा फर्कन सकिनेछ। डा अनुप बाँस्तोला, डा नीरज बम र डा शेरबहादुर पुनसँग अन्नपूर्णकर्मी दिनेश गौतमले गरेको कुराकानी। डा बाँस्तोला शुक्रराज ट्रपिकल तथा सरुवा रोग अस्पताल टेकुका प्रमुख कन्सल्टेन्ट, डा बम त्रिवि शिक्षण अस्पतालका सहप्राध्यापक एवं वरिष्ठ छाती रोग विशेषज्ञ र डा पुन, शुक्रराज ट्रपिकलका क्लिनिकल रिसर्च युनिट संयोजक हुन्।"
नागरिकतामा मधेस राजनीति,"काठमाडौं : झन्डै दुई वर्षदेखि थाती नागरिकता संशोधन विधेयकमाथि राज्य व्यवस्था समितिले मंगलबार पुनः छलफल सुरु गर्यो। समिति सभापति शशि श्रेष्ठले मुख्य विवादित वैवाहिक नागरिकताको प्रावधानबारे समिति सचिवालयका तर्फबाट प्रस्ताव गरिन्। विदेशी बुहारीलाई तत्काल नागरिकता दिने कि केही समयको अन्तरालपछि भन्ने प्रावधानमा दलहरूबीच विवाद छ। सभापति श्रेष्ठले सात वर्षपछि विदेशी बुहारीले वैवाहिक अंगीकृत नागरिकता पाउने मध्यमार्गी प्रस्ताव बैठकमा गरिन्। समितिमा बहुमत रहेको सत्तासीन नेकपाकै भावनाअनुसार उनले उक्त प्रस्ताव गरेकी थिइन्। नेकपाका सबै सांसदले श्रेष्ठको प्रस्तावमा समर्थन पनि जनाए। विपक्षी कांग्रेसका सांसदमा दुई धार देखापर्यो। दिलेन्द्रप्रसाद बडू र डिला संग्रौलाले (नेकपाका सांसदले बहुमतबाट पारित गरे) खासै विरोध नगर्ने रणनीति लिए पनि अमरेश सिंह विरोधमा उत्रिए। सात वर्षपछि नागरिकता दिनुपर्ने प्रस्तावमा टुंगो लागेजस्तै गरी बैठक अन्त्य गरियो। छुट कुरा भए ल्याउन र बुधबार पुनः २ बजे बैठक बसेर नागरिकता विधेयक टुंग्याउने सहमति भयो। तर, बुधबारको बैठकअघि नै दलहरूबीच दौडधुप र छलफल चल्यो। कांग्रेस सांसद सिंहले पार्टी सभापति शेरबहादुर देउवा, उपसभापति विमलेन्द्र निधिलाई फोन गरेर तत्काल पार्टीको बैठकमार्फत नागरिकताबारे निर्णय गर्नुपर्ने माग गरे। सभापति देउवा, वरिष्ठ नेता रामचन्द्र पौडेल, कृष्ण सिटौलासहित पदाधिकारीको बैठक बुधबार बिहान बस्यो। समितिमा रहेका सिंह, बडूलगायत सांसदलाई पनि बैठकमा आमन्त्रण गरियो। सांसद बडूले सात वर्षको प्रावधानप्रति सकारात्मक धारणा राखे तर निधिले त्यसमा आपत्ति जनाए। सात वर्षको समयसीमाले मधेसमा कांग्रेसको राजनीति समाप्त हुने भन्दै निधि र सिंहले अन्तरिम संविधानको प्रावधानलाई जस्ताको तस्तै राख्नुपर्नेमा पार्टीले जोड दिनुपर्ने माग गरे। बैठकमा सहभागी एक नेताका अनुसार पार्टी सभापति देउवाले पनि सात वर्षको बन्देज राख्न नहुने र अन्तरिम संविधानअनुसारकै नागरिकताको प्रावधानमा उभिन सांसदलाई निर्देशन दिए। बैठकपछि कांग्रेस नेता मीनेन्द्र रिजालले नेकपा संसदीय दलका उपनेता सुवास नेम्बाङलाई फोन गरी सहमतिमा मात्र नागरिकता विधेयक पारित हुनुपर्ने बताए। नेकपाले एकलौटी रुपमा विधेयक पारित गरे सहमतिको वातावरण बिग्रने चेतावनी उनले दिए। त्यसलगत्तै नेम्बाङ प्रधानमन्त्री केपी ओलीलार्ई भेट्न बालुवाटार पुगे। उच्च स्रोतका अनुसार प्रधानमन्त्री ओलीले तत्काल विधेयक अघि नबढाउन सभापति श्रेष्ठ र गृहमन्त्री रामबहादुर थापालाई निर्देशन दिए। प्रधानमन्त्रीको निर्देशनपछि समिति बैठकमा गृहमन्त्री थापाले राजनीतिक सहमतिका लागि समय माग गरे। समितिले ५ दिनको समय दिने निर्णय गर्यो। पटकपटक छलफल हुने र अन्तिममा दलीय अडानका कारण दुई वर्षदेखि समितिमा विधेयक थन्किएर बस्नुको एक मात्र कारण हो, मधेसको राजनीति। विदेशी बुहारीलाई नागरिकतामा कस्दा आफ्नो राजनीति समाप्त हुने कांग्रेस र मधेसकेन्द्रित दलको बुझाइ छ। सत्तासीन नेकपा विदेशी बुहारीलाई नागरिकतामा नकस्दा मधेसका वंशज महिलाको अधिकार खोसिएको बुझाइमा छन्। सीमावर्ती भारतमा बिहेवारी चल्ने भएकाले बुहारीलाई नागरिकतामा कस्दा मधेसको राजनीतिक र सामाजिक जीवनमै असर पर्ने मधेसकेन्द्रित दलको तर्क छ। कांग्रेस सांसद सिंह अन्तरिम संविधानले दिएको अधिकार खोस्नुपर्नाको कारण बुझ्न नसकिएको तर्क गर्छन्। यति बेला वैवाहिक अंगीकृतको के समस्या छ र ? , उनको तर्क छ, अंगीकृतका सन्तानका लागि नागरिकताको समस्या हो। तर, वैवाहिक अंगीकृतको मुद्दा अघि सारेर सत्तापक्षले राजनीति गर्न खोजेको उनको दाबी छ। सरकारी प्रस्तावमा सात वर्षको प्रावधान नराखिएको तर संसद्बाट निर्णय गराएर सरकार चोखिन खोजेको सिंहको बुझाइ छ। पहाडी क्षेत्रमा कमजोर देखिएको कांग्रेसलाई नागरिकताको मुद्दामा मधेस चिढ्याए आफ्नो उपस्थिति कमजोर हुने तराईबाट निर्वाचित सो पार्टीका नेताको ठहर छ। सत्तासीन नेकपा भने अंगीकृत नागरिकतामा कडाइ गर्दा मधेसका स्थायी र वंशजको समर्थन आफूलाई प्राप्त हुने बुझाइमा छ। नेकपाका सांसद झपट रावल कांग्रेस र मधेसकेन्द्रित दलले मधेसका वंशज महिलामाथि अन्याय गर्ने गरी नागरिकतामा अडान लिएको तर्क गर्छन्। एक हातमा सिन्दुर अर्को हातमा नागरिकता दिने प्रावधानले मधेसका वंशज महिला पीडित बनिरहेका छन्, उनले भने, यो प्रावधान भनेको भौगोलिक आक्रमणभन्दा मुलुकका लागि खतरनाक हो। भारतमा बिहे गरेर जाने नेपाली चेलीले सात वर्षपछि मात्र भारतमा वैवाहिक नागरिकता पाउने गरेकाले नेपालले पनि त्यही व्यवस्था लागु गर्नुपर्ने रावलको भनाइ छ। गत वर्षको भदौ २७ गते पनि सहमति नजुटेपछि मतदानबाट नागरिकता विधेयक टुंग्याउने तयारी समितिमा भएको थियो। त्यस दिन २० मिनेटका लागि स्थगित भएको बैठकले नागरिकता विधेयकमाथि ९ महिनासम्म छलफल नै गरेन। तर, नयाँ नक्सा जारीपछि समितिले पुनः छलफल त गर्यो तर परिदृश्यले पुनः नागरिकता विधेयक अडकिने अवस्था देखिएको नेकपाका सांसद नै बताउँछन्। रात गए अग्राख पलाउँछ भन्थे, हो रहेछ, सो पार्टीका एक सांसदले भने, हिजै (मंगलबार) टुंगियो भनेको विधेयक फेरि आज आएर पुरानै स्थानमा पुग्यो। गत वर्षको साउन २२ मा संसदमा दर्ता भएको विधेयक ०७५ भदौ ५ गते समितिमा दफावार छलफलका लागि पुगेको थियो। समिति सभापति श्रेष्ठले विभिन्न एनजीओ, आईएनजीओको प्रभावमा विदेशी ज्वाइँका लागि १५ वर्षपछि नागरिकता दिने प्रस्ताव गरेर विधेयकलाई थप जटिल बनाएको नेकपाका सांसदको आरोप छ।"
"नेपालमा कोही भोको पर्दैन, कोही भोकले मर्दैन : प्रधानमन्त्री ओली","काठमाडौं : प्रधानमन्त्री केपी ओलीले नेपालमा कोही भोको नपर्ने र कोही भोकले नमर्ने बताएका छन्। बिहीबार राष्ट्रियसभा बैठकमा बोल्दै प्रधानमन्त्री ओलीले यस्तो बताएका हुन्। यो जनताको सरकार हो। त्यसकारण कोही भोकै पर्दैन र कोही भोकले मर्देन, प्रधानमन्त्री ओलीले भने, खाना र आवासबिना नेपाली अलपत्र परेर त्यसरी बस्नु पर्दैन। यी दुई वर्षमा कम्तिमा हामीले यी प्रबन्ध गरेका छौँ। ओलीले २१ शताब्दीमा कसैका छोराछोरी कुकुरसँग सडकमा सुत्नुपर्ने अवस्थाको अन्त्य भएको प्रष्ट पारे। उनले यो सरकार सडक बालबालिकाको समेत भएको बताए। उनले आफूले प्रधानमन्त्री बने लगत्तै यो कुरा बताएको प्रष्ट पारे। २१ औं सताब्दीका मान्छेका छोराछोरीहरु कुकुरसँगै सडकमा बेहालसँग व्यवहारिसे अभिभावकबिहीन भएर भोकै सुतेको लम्पसार परेको तपाईं हामीले देख्थ्यौँ। तर, आज ति बालबालिका देख्नु भएको छ ?, प्रश्न गर्दै प्रधानमन्त्री ओलीले भने, त्यस्ता बालबालिकाको पनि सरकार हो भनेर मैले प्रधानमन्त्री हुने बित्तिकै भनेको थिएँ। सँगै ओलीले नेपाल अब भिखारी मुक्त भएको बताए। नेपाली समाजलाई भिखारीमुक्त बनाउने अभियान सफल भएको छ। नेपाल एउटा सडक बालबालिका नभएको देश हो। भिखारी मुक्त देश हो, उनले भने, नेपालमा बाच्नका लागि कसैले हात थापेर भिख माग्नु पर्दैन। कुनै महिलाले एउटा बच्चा बोकेर भिख माग्नु पर्दैन। विश्वव्यापी महामारीको रुपमा फैलिएको कोरोना भाइरस (कोभिड१९) को उपचारविधि र प्रतिरोधी क्षमता राम्रो भएकै कारण नेपालमा कोरोनाबाट मृत्यु हुनेको संख्या कम रहेको ओलीको भनाइ छ। ओलीले तथ्यांकमा २० जनाको मृत्यु भएको देखिए पनि अधिकांश कोरोनाका कारण नमरेको दाबी गरे। उनले डब्ल्यूएचओको मान्यताका कारण मृत्युपछि संक्रमण पुष्टि भएकालाई कोरोनाकै कारण मृत्यु भएको भन्नु परेको बताए। प्रधानमन्त्री ओलीले मृत्यु संख्या अन्य देशको भन्दा नेपालको कम भएको समेत दाबी गरे।"
तीन छिमेकीसँग भारतको सीमा तनाव,"नयाँदिल्ली : क्षेत्रीय शक्तिको रुपमा प्रभाव जमाउँदै गरेको भारत यतिबेला सीमा विवादको झमेलामा फसेको छ । चीन सहित तीन देशसँग सीमा विवाद भारतका लागि यतिबेला चुनौती बनेको छ । यसमध्ये चीनसँगको विवाद तनावग्रस्त बन्दैगएको छ । गलवान क्षेत्रमा हालै भएको भीडन्तमा २० भारतीय सेना मारिनु भारतका लागि अप्रिय घटना बनेको छ । गलवानमा भारतले चिनियाँ सेना पनि हताहत भएको दावी गरे पनि अहिलेसम्म पुष्टि गर्न सकेको छैन । चीनले भने उक्त भीडन्त आफ्नो कारण नभएको भन्दै थप प्रतिक्रिया दिएको छैन । मिडिया रिपोर्टका अनुसार चीनले पछिल्लो समय गलवान क्षेत्रमा थप सेना तैनाथ गरेको छ । त्यसो त, केही महिनादेखि नै गलवान क्षेत्रमा भारत र चीनका सेनाहरुबीच विना हतियार झडप हुँदैआएका थिए । भारतका सेनाप्रमुख समेत उक्त क्षेत्रको भ्रमणमा गएका थिए । सैनिक टोलीले गस्ती गरेको थियो । सीमा क्षेत्रमा केही महिनादेखिको विवाद सल्टाउन सेनाबीच वार्ता भएको दुई साता नबित्दै अचानक भीडन्त भएको हो । यसलाई लिएर भारत सरकारले पनि उक्त घटनाको जवाफ दिने प्रतिक्रिया दिएको छ । सीमा क्षेत्रको अवस्थालाई लिएर चीनसँग भारतको सम्बन्ध थप बिग्रने अपेक्षा गरिएको छ । यस्तै मित्रराष्ट्रको रुपमा रहँदैआएको नेपालसँग पनि भारतको सम्बन्ध चिसिन थालेको छ । सीमा विवादलाई नै लिएर नेपाल र भारतबीच सम्बन्ध बिग्रिएको हो । खासगरी भारतका रक्षामन्त्री राजनाथ सिंहले धार्चुलादेखि नेपालको भूभाग लिम्पियाधुरा हुँदै चीनको तिब्बतसम्म लिंक रोडक उद्घाटन गरेपछि सम्बन्धमा दरार आएको हो । विवादित क्षेत्रको रुपमा रहेको जमिनमा भारत सरकारले नेपालको जानकारी विना नै गतिविधि गरेपछि भारतप्रति रुष्ट बन्दै पत्र समेत पठाएको थियो । नेपालले पनि कालापानी, लिपुलेक र लिम्पियाधुरा क्षेत्रलाई समेट्दै नयाँ नक्सा जारी गरिदियो । जसले गर्दा भारतीय नेताहरु झस्किए । पछिल्लो समय रक्षामन्त्री, सेनाप्रमुख र सत्तारुढ दल भाजपाका वरिष्ठ नेताहरुले समेत नेपालसँगको सम्बन्ध ऐतिहासिक रहेको भन्दै वार्ताबाट समाधान खोजिनुपर्ने बताउन थालेका छन् । पछिल्लो झण्डै ५० वर्षपछि पहिलो पटक भारत र चीनका सेनाबीच मानवीय क्षति हुने गरी हिंसात्मक भीडन्त भएको हो । त्यसो त, नेपालसँग पनि भारतको सम्बन्ध दशकौंयता सबैभन्दा नराम्रो रुपमा बिग्रिनसक्ने आंकलन गरिएको छ । कालापानी, लिम्पियाधुरा र लिपुलेकको मुद्दा वर्षौँदेखि विवादित रहे पनि पछिल्लो समय यसैकारण नेपालले नक्सा सार्वजनिक गर्दै भारतलाई धक्का दिएको छ । जुन भारतका लागि एक ठूलो चुनौतीको रुपमा खडा बनेको छ । यता पाकिस्तानसँग बिग्रँदै गरेको भारतको सम्बन्ध थप उत्कर्षमा पुगेको छ । कश्मीर मुद्दालाई लिएर भारतविरुद्ध पछिल्लो एक वर्षयता पाकिस्तानले विभिन्न अन्तर्राष्ट्रिय फोरममा समेत कुरा उठाउँदैआएको छ । (एजेन्सीहरुको सहयोगमा)"
दिव्यालाई डिन बनाएपछि सत्ताधारी विद्यार्थीले लगाए ताला,काठमाडौं : वरिष्ठता मिचेर कनिष्ठलाई डिन बनाएको विरोधमा त्रिभुवन विश्वविद्यालय चिकित्सा शास्त्र अध्ययन संस्थान (आईओएम) मा सत्तारुढा दल नेपाल कम्युनिस्ट पार्टी निकट विद्यार्थी संगठन अनेरास्ववियुले ताला लगाएको छ। विद्यार्थी संगठनले बिहीबार संस्थानमा ताला लगाएका हुन्। बुधबार त्रीवी कार्यकारी परिषदले त्रीवी शिक्षण अस्पतालकी प्रा डा दिव्यासिंह शाहलाई डिन नियुक्त गरेको थियो। शाह प्रधानमन्त्री केपी ओलीकी निजी चिकित्सकसमेत हुन्। कनिष्ठ भएपनि शाहलाई प्रधानमन्त्रीको जोडबलमा डिन बनाएको विद्यार्थीको आरोप छ। डिन सर्च कमिटीले बुधबार नै शाहसहित तीन जनाको नाम त्रीवीलाई दिएको थियो। विद्यार्थीले यसअघि पनि त्रीवी पदाधिकारीलाई भेटेर वरिष्ठताको आधारमा डिन नियुक्त गर्न माग गरेका थिए। तर विगतमा वरिष्ठताकै आधारमा डिन बनाउने परिपाटीलाई मिचेर शाहलाई डिन बनाएपछि विद्यार्थी आन्दोलित भएका हुन्। डा दिव्या सिंह आईओएमको डिनमा नियुक्त डिन नियुक्ति खारेज नभएसम्म आन्दोलन नरोकिने विद्यार्थीको भनाइ छ। आफूहरुको आन्दोलनमा त्रीवी शिक्षण अस्पतालका कर्मचारीको समेत समर्थन रहेको विद्यार्थीको दाबी छ।
कोरोना संक्रमित धेरै भएको स्याङ्जामा मुख्यमन्त्रीको एक दिन,"नित्यकर्म र प्रातकालीन शारीरिक व्यायामपछि मुख्यमन्त्री पृथ्वीसुब्बा गुरुङ मंगलबार (असार २ गते) कार्यालय समयअघि नै कार्यालय पुग्नुभएको थियो। पूर्वनिर्धारित कार्यक्रमअनुसार प्रदेशको प्रमुख प्रतिपक्ष दल नेपाली कांग्रेसको संसदीय दलको टिमले भेट गरे। नेपाली कांग्रेसको केन्द्रीय कार्यक्रम मुताबिक सरकारलाई ज्ञापनपत्र बुझाउन टोली मुख्यमन्त्रीकहाँ पुगेको थियो। प्रतिपक्ष दलका नेता कृष्णचन्द्र नेपालीले मुख्यमन्त्रीलाई ज्ञापनपत्र बुझाए। जसमा कोरोना भाइरस नियन्त्रण र रोकथामका लागि अझै प्रभावकारी कदम चाल्न आग्रह गरिएको थियो। ज्ञापनपत्रका बुँदामा छलफल पनि भयो। रोग नियन्त्रणमा सरकार लागिरहेको र प्रतिपक्ष दलको सुझाव मनन गर्दै अझै लाग्ने विश्वास दिलाउने प्रयास मुख्यमन्त्रीबाट भयो। कार्यालयबाटै १० बजेतिर मुख्यमन्त्रीसहित हामी सोझै स्याङ्जा हिँड्यौं। सँगै स्याङ्जाबाट प्रतिनिधित्व गर्ने प्रदेशसभा सदस्य मोहन रेग्मी, दीपक चर्तिमगर, मीनप्रसाद गुरुङ र भागवत प्रकाश मल्ल, प्रमुख सचिव हरिप्रसाद बस्यालसँगै हामी थियौँ। कास्की र स्याङ्जाको सीमास्थल फेदीखोलाको कुभिन्डेमा स्याङ्जाबाट आएका अधिकारीले मुख्यमन्त्रीको सामान्य औपचारिक स्वागत गरे। टोली सिधैं पुतलीबजार पुग्यो। जहाँ एउटा सरकारी आवासमा खाना खाने तय थियो। खाना खाँदै मुख्यमन्त्रीले स्याङ्जाका प्रमुख जिल्ला अधिकारी गंगाबहादुर क्षेत्री, जिल्ला प्रहरी कार्यालय प्रमुख रामबहादुर कँडेल, नेकपा स्याङ्जा अध्यक्ष सूर्यप्रसाद गैरे पारस, आँधीखोला गाउँपालिका अध्यक्ष सुधीर पौडेल लगायतसँग जिल्लामा कोभिड १९ रोकथामका विषयमा कुराकानी भयो। त्यहाँबाट हिँड्दा मुख्यमन्त्रीको टोलीमा स्याङ्जास्थित नेपाली सेनाका गुल्मपति, जिल्ला प्रहरी प्रमुख, जिल्ला समन्वय समिति संयोजक सीता सुन्दास थपिए। गण्डकी प्रदेशमा सबैभन्दा धेरै कोभिड१९ का संक्रमित बिरामी स्याङ्जामा छन्। मुख्यमन्त्री स्याङ्जा जानुको उद्देश्य सबैभन्दा प्रभावित स्याङ्जामा संक्रमितलाई आइलोसनमा गरिएको व्यवस्थापनको अवस्था बुझ्नु र आवश्यक सम्बद्ध अधिकारीहरुलाई निर्देशन दिनु थियो। साथमा मुख्यमन्त्रीले त्यहाँ प्रदेश सरकारले गर्न सक्ने सहयोगको क्षेत्र पनि बुझ्नु थियो। यसै पनि स्याङ्जालगायत जिल्लामा क्वारेन्टाइन र आइसोलेसन वार्ड बनाउन प्रदेश सरकारले सहयोग गर्दै आएको छ। जिल्ला अस्पताललाई त बजेटै दिएको छ आइसोलेसन बनाउन, पूर्वाधार थप्न र सुविधा बढाउन। खानापछि मुख्यमन्त्री गुरुङसँगै भीरकोट नगरपालिका पुग्यौँ। पुतलीबजार नगरपालिका, अर्जुनचौपारी गाउँपालिका र भीरकोट नगरपालिकाको संगममा पर्ने भीरकोट ५ स्थित कालिका सामुदायिक अस्पतालमा मुख्यमन्त्रीले सबैभन्दा धेरै समय बित्यो, जहाँ ५१ जना संक्रमित थिए। अस्पताल भवनको माथिल्लो तलाको झ्यालबाट हेरिरहेका संक्रमितसँग मुख्यमन्त्रीले अभिवादन साटासाट गरे। त्यहाँका चिकित्सक आशीष झासँग संक्रमितको अवस्थाबारे जानकारी लिने काम भयो। भीरकोट नगरपालिकाका मेयर र अस्पताल सञ्चालन समितिका पदाधिकारीसहितका कर्मचारीले संक्रमितहरुको व्यवस्थापनबारे मुख्यमन्त्रीलाई सबै जानकारी गराए। संक्रमित भन्नेबित्तिकै जो पनि डराउने, आडैमा पर्न नचाहने, यसो भन्दाभन्दै मुख्यमन्त्रीका पाइला अस्पतालको आँगनबाट पिँढीमा पुगे,त्यत्तिकै त सरिहाल्दैन नि यो। अस्पतालभित्र प्रवेश गरेर संक्रमितहरुलाई बस्ने खाने व्यवस्था कस्तो छ रु परामर्श कसरी दिइएको छ रु भन्ने मुख्यमन्त्रीको चासो थियो। भारतबाट आएका सबै संक्रमितहरुलाई सामाजिक दुरी रहने गरी सुत्ने र बस्ने व्यवस्था मिलाइएको प्रजिअ क्षेत्रीले जानकारी दिए। डा। झाले संक्रमितलाई परामर्श दिइरहेको जानकारी गराए। आफूबाहेकका स्वास्थ्यकर्मीका अलावा सरकारी चिकित्सकले पनि अस्पतालका बिरामीलाई बेलाबेला परामर्श दिइएको डा। झाले सुनाए। पत्रकार अर्जुन काफ्लेले कतिपयको रिपोर्ट ढिला आउँदा संक्रमित सञ्चो भए नभएको थाहा नपाएको भन्दै छिटो रिपोर्ट आउने व्यवस्था मिलाइदिन मुख्यमन्त्रीलाई आग्रह गरे। पोखरामा ३ वटा पीसीआर मेसिन चालु हुन थालेको हुँदा रिपोर्ट छिटो आउने जानकारी मुख्यमन्त्रीबाट गयो। यहाँ स्वाब जाँच्न ढिलाइ भएपछि केन्द्रबाटै विज्ञ डाकेर काम छिटो गर्न लगाएको जानकारी पनि मुख्यमन्त्रीले दिए।। उनले भने, परीक्षणबाट संक्रमणमुक्त देखिएपछि मात्रै उहाँहरुलाई घर पठाउँछौं। कालिका सामुदायिकमा ३ वर्षे बच्चालाई स्याहार्न १९ वर्षे आमा पनि आइसोलेसनमै रहेको मुख्यमन्त्रीलाई त्यहींका अधिकारीहरुले सुनाए। आफूलाई संक्रमण नभए पनि बच्चालाई आइसोलेसनमा राख्न ती महिला अस्पतालमै रहेछिन्। अरु संक्रमित थपिए भने पनि राख्न सकिने आइसोलेसन कक्ष थप्न सकिने नसकिनेबारे मुख्यमन्त्रीको जिज्ञासा थियो। त्यसका लागि आवश्यक सहयोग प्रदेश सरकारबाट पनि विश्वास दिलाउने काम मुख्यमन्त्रीबाट भयो। यसै पनि कालिका सामुदायिक अस्पताल प्रदेश मातहत लैजान स्थानीयले यसअघिदेखि नै मुख्यमन्त्रीलाई आग्रह गरिरहेका छन्। झन्डै १ घन्टा कालिका सामुदायिक अस्पतालमा बिताएर मुख्यमन्त्रीको टोली गल्याङ हुइँकियो। त्यहाँका नगर प्रमुखसहितले त्यहाँको नगर स्वास्थ्य केन्द्रमा भएको आइसोलेसनको तयारी देखाए। सफा कोठामा दुरी मिलाएर राखिएका ५० बेड रहेछन् त्यहाँ। सबैलाई व्यक्तिगत सामग्री पनि ठिक्क पारिएको रहेछ। तर आइसोलेसनमा बिरामी थिएनन्। मुख्यमन्त्रीले चाहिँ अझै त्यहाँको क्षमता बढाउन छतमा ट्रस राखेर कोठा बनाउनु परे पनि प्रदेश सरकारले सहयोग गर्ने उल्लेख गरे। कुनै पनि कुराको कमी हुन हुँदैन है, मुख्यमन्त्रीले भने । प्रदेशमा आउने तरकारी तथा पशुपन्छीमा विषादी र औषधिको प्रयोग कस्तो छ ? मानव स्वास्थ्यमा कस्तो हानि गर्छ भनेर जाँच्ने क्वारेन्टाइन बनाउन प्रदेश सरकारले यसअघिदेखि नै प्रयास गर्दै आएको थियो। त्यसका लागि पश्चिम नाकामा विषादी द्रूत परीक्षणका लागि मालुंगा भन्ने ठाउँमा जग्गाको स्थलगत अवलोकन भयो। अलि भिरपाखो भएको जमिनमा चित्त नबुझाएका मुख्यमन्त्रीलाई प्रजिअ क्षेत्रीले राम्दीनजिकै पुष्पलाल पार्कको जमिन पनि देखाए। त्यही प्रहरी चौकीका लागि अर्को जमिन अवलोकन गर्ने काम भयो। कोरोना भाइरसको महामारीको त्रास फैलनासाथ मुख्यमन्त्रीबाट प्रदेश सीमा नाका राम्दीमा प्रहरीको अस्थायी चौकी राख्न निर्देशन भएको थियो। अहिले त्यहाँ १२ जना प्रहरी खटिएका छन्। त्यो नाकामा स्थायी प्रहरी चौकी खडा गर्न बजेट परिसकेको छ। अब त्यहाँ स्थायी चौकी नै राख्ने योजना छ। कालीगण्डकी किनारको त्यो जमिन अवलोकन गरेपछि मुख्यमन्त्रीबाट आडैको संस्कृत विद्याश्रम र आश्रमका सञ्चालकहरुसँग भलाकुसारी भयो। संस्कृतको पढाइ भइरहेको आश्रमका सञ्चालकले मुख्यमन्त्रीसँग सहयोगको अपेक्षा सुनाए। मुख्यमन्त्रीले प्रहरी चौकी राख्न सहयोगको अपिल गरे। राम्दी त प्रदेशको घाँटी हो नि, यहाँ शान्तिसुरक्षा हुनुपर्छ, चाहिने कुरामात्रै छिर्न दिनुपर्छ, त्यसैले प्रहरी चौकी राख्नुपर्छ, उनले भने। संस्कृत आश्रमका लागि पनि प्रदेशले सहयोग गर्ने सुनाइरहँदा त्यहीं साधनारत वृद्ध टुप्लुक्क आइपुगे। मुख्यमन्त्रीसँग अभिवादन साटासाट गरेपछि मुख्यमन्त्रीले वृद्धलाई आर्शीवाद दिन आग्रह गरे। वृद्ध मुस्कुराए। त्यो उनको मुस्कान नै हाम्रो लागि आर्शीवाद थियो। राम्दीमा कालीगण्डकी नदीमाथिको पुलसम्म पनि पुग्यो टोली। रामदीको पुल जीर्ण भयो भनेर संसदमा पटकपटक आवाज उठाउनु भएका सांसद भगवत प्रकाश मल्लले पुल त्यहाँको वस्तुस्थितिबारे मुख्यमन्त्रीलाई सुनाए। कालीनदीमा उर्लिरहेको भेल पुलमाथिबाट नियाल्दै गर्दा मुख्यमन्त्री आफ्नो बाल्यकाल स्मृतिमा केही समय डुबेको देखियो। बाल्यकालका स्मृतिमा भावुक बनेका मुख्यमन्त्रीले पत्रकारसँग सानो सम्झना साटे, म सानो हुँदा हाम्रो बाबाहरु यो बाटो हिँड्नुहुन्थ्यो, कस्तो होला राम्दीको पुल भन्ने लाग्थ्यो। ऊ जमानामा बनेको पुल अहिलेसम्म जीर्ण बनिसकेको चिन्ता मुख्यमन्त्रीको थियो। अब यहाँ नयाँ पुल बनाउन संघ सरकारलाई अनुरोध गर्ने हो, उनले भने। त्यसका लागि अरु आवश्यक डिपिआर बनाउन गण्डकी प्रदेश तयार रहेको उनको भनाइ थियो। २ प्रदेश जोड्ने र केन्द्रीय राजमार्गसमेत भएको हुँदा त्यहाँ पुल निर्माण गर्ने दायित्व र कार्यक्षेत्र संघ सरकारको हो। रामदी पुल आडैमा केही सुरक्षार्की र स्वास्थ्यकर्मी काममा खटिइरहेका थिए। बाहिरबाट आएकाहरुको ज्वरो नाप्ने काम स्वास्थ्यकर्मीहरु गर्दै थिए। प्रहरीहरु सुरक्षा जाँचमा थिए। गाडीहरुलाई डिस्इन्फेक्सन गर्ने काम पनि चल्दै थिए। एकजना स्वास्थ्यकर्मी विष्णु बस्याललाई पत्रकारहरुले सोधिहाले, कस्तो भइरहेको काम ? उनले प्रदेश सरकारलाई भनेपछि आफूहरुका गुनासा सुनुवाइ भएको बताए। २ महिनाअघि त्यहाँ मुख्यमन्त्री पुग्दा बस्ने र ओतलाग्ने ठाउँसमेत नभएको उनको भनाइ थियो। अहिले भने स्वास्थ्य र सुरक्षा सामग्री पनि पाएको र बस्ने ठाउँ पनि मिलेको बताइरहँदा मुख्यमन्त्रीमा मुस्कान देखियो। मुख्यमन्त्रीको टोली फर्किने बेला फेरि करेन्डाँडाको स्वास्थ्य चौकी पस्यो। त्यहाँ पनि आइसोलेसन तयार हुँदै थियो। सिसीटिभीको समेत निगरानी हुने गरी तयार आइसोलेसनका लागि पनि अरु केही आवश्यक परे प्रदेशले सहयोग गर्ने मुख्यमन्त्रीले त्यहाँका अधिकारीहरुलाई सुनाए। स्वास्थ्यकर्मीहरुलाई राम्रो काम गर्न हौस्याउँदै टोली पोखरा फर्कियो। राति ९ बजे निवास छिर्नासाथ मुख्यमन्त्रीबाट सदाझै दिनभर गरेका कामको फेहरिस्त आफ्नो फेसबुक लाइभबाट अपडेट भयो। (न्यौपाने गण्डकी प्रदेशका मुख्यमन्त्री पृथ्वीसुब्बा गुरुङका प्रेस संयोजक हुन्)"
नागरिकता विधेयकमाथि बालुवाटारमा छलफल,"काठमाडौं : नागरिकता विधेयकमाथि प्रधानमन्त्रीको सरकारी निवास बालुावटारमा छलफल सुरु भएको छ। छलफलमा प्रधानमन्त्री केपी ओली, नेकपाका शीर्ष नेतासहित प्रमुख प्रतिपक्षी दलका नेता सहभागी छन्। छलफलमा नेकपाको तर्फबाट अध्यक्ष एवम् प्रधानमन्त्री ओली, अर्का अध्यक्ष पुष्पकमल दाहाल प्रचण्ड, महासचिव विष्णु पौडेललगायत नेता सहभागी छन् भने प्रमुख प्रतिपक्षी दलका नेता कृष्णप्रसाद सिटौला, विमलेन्द्र निधि, मिनेन्द्र रिजाल सहभागी छन्। छलफलका लागि बोलाइएको भए पनि कांग्रेस सभापति शेरबहादुर देउवा भने सहभागी भएनन्। झन्डै दुई वर्षदेखि थाती नागरिकता संशोधन विधेयकमाथि राज्य व्यवस्था समितिमा मंगलबार सभापति शशि श्रेष्ठले मुख्य विवादित वैवाहिक नागरिकताको प्रावधानबारे समिति सचिवालयका तर्फबाट प्रस्ताव गरिन्। विदेशी बुहारीलाई तत्काल नागरिकता दिने कि केही समयको अन्तरालपछि भन्ने प्रावधानमा दलहरूबीच विवाद छ। सभापति श्रेष्ठले सात वर्षपछि विदेशी बुहारीले वैवाहिक अंगीकृत नागरिकता पाउने मध्यमार्गी प्रस्ताव बैठकमा गरिन्। समितिमा बहुमत रहेको सत्तासीन नेकपाकै भावनाअनुसार उनले उक्त प्रस्ताव गरेकी थिइन्। नेकपाका सबै सांसदले श्रेष्ठको प्रस्तावमा समर्थन पनि जनाए। विपक्षी कांग्रेसका सांसदमा दुई धार देखापर्यो। दिलेन्द्रप्रसाद बडू र डिला संग्रौलाले (नेकपाका सांसदले बहुमतबाट पारित गरे) खासै विरोध नगर्ने रणनीति लिए पनि अमरेश सिंह विरोधमा उत्रिए। कांग्रेस सांसद सिंहले पार्टी सभापति शेरबहादुर देउवा, उपसभापति विमलेन्द्र निधिलाई फोन गरेर तत्काल पार्टीको बैठकमार्फत नागरिकताबारे निर्णय गर्नुपर्ने माग गरेका थिए। पटकपटक छलफल हुने र अन्तिममा दलीय अडानका कारण दुई वर्षदेखि समितिमा विधेयक थन्किएर बस्नुको एक मात्र कारण हो, मधेसको राजनीति। विदेशी बुहारीलाई नागरिकतामा कस्दा आफ्नो राजनीति समाप्त हुने कांग्रेस र मधेसकेन्द्रित दलको बुझाइ छ। सत्तासीन नेकपा विदेशी बुहारीलाई नागरिकतामा नकस्दा मधेसका वंशज महिलाको अधिकार खोसिएको बुझाइमा छन्। सीमावर्ती भारतमा बिहेवारी चल्ने भएकाले बुहारीलाई नागरिकतामा कस्दा मधेसको राजनीतिक र सामाजिक जीवनमै असर पर्ने मधेसकेन्द्रित दलको तर्क छ। सत्तासीन नेकपा भने अंगीकृत नागरिकतामा कडाइ गर्दा मधेसका स्थायी र वंशजको समर्थन आफूलाई प्राप्त हुने बुझाइमा छ। गत वर्षको भदौ २७ गते पनि सहमति नजुटेपछि मतदानबाट नागरिकता विधेयक टुंग्याउने तयारी समितिमा भएको थियो। विदेशी बुहारीकै विषयमा अड्कियो नागरिकता विधेयक विदेशी बुहारीको नागरिकता : समितिको तीन विकल्प विदेशी बुहारीलाई ७ वर्षपछि नागरिकताको प्रस्ताव गत वर्षको साउन २२ मा संसदमा दर्ता भएको विधेयक ०७५ भदौ ५ गते समितिमा दफावार छलफलका लागि पुगेको थियो। समिति सभापति श्रेष्ठले विभिन्न एनजीओ, आईएनजीओको प्रभावमा विदेशी ज्वाइँका लागि १५ वर्षपछि नागरिकता दिने प्रस्ताव गरेर विधेयकलाई थप जटिल बनाएको नेकपाका सांसदको आरोप छ।"
राष्ट्रियसभाबाट संविधान संशोधन विधेयक सर्वसम्मतिले पारित,"काठमाडौं : निशान छापमा कालापानी, लिपुलेक र लिम्पियाधुरासहितको नक्सा समेट्न भएको संविधान संशोधन विधेयक राष्ट्रियसभाबाट सर्वसम्मतिले पारित भएको छ। बिहीबार राष्ट्रियसभामा संविधान संशोधन विधेयकको पक्ष र विपक्षमा मतदान भएको हो।मतदानपछि राष्ट्रियसभा अध्यक्ष गणेशप्रसाद तिमिल्सिनाले नेपालको संविधानको दोस्रो संशोधन विधेयक पारित भएको घोषणा गरेका हुन्। प्रस्तावको पक्षमा ५७ मत परेको छ। अब राष्ट्रियसभाबाट समेत विधेयक पारित भएको सूचना प्रतिनिधिसभालाई पठाइनेछ। दुवै सदनबाट पारित भएपछि सभामुखबाट प्रमाणित गर्नेछन्। त्यसपछि यसलाई अन्तिम प्रमाणिकरणका लागि राष्ट्रपतिसमक्ष पठाउनेछ। राष्ट्रपतिले प्रमाणिकरण गरेपछि नेपालको संविधानमा लिम्पियाधुरासहितको क्षेत्र समेटिएको नयाँ निशान छाप समेटिनेछ। सरकारले गत जेठ ७ गते लिम्पियाधुरासहितको क्षेत्र समेटेर नेपालको नयाँ राजनीतिक तथा प्रशासनिक नक्सा जारी गरेको थियो। भारतले वर्षौंदेखि हडपेका लिम्पियाधुरा, लिपुलेक र कालापानी क्षेत्र समेटिएको नयाँ नक्सालाई प्रतिनिधिसभाले जेठ ३१ गते सर्वसम्मत पारित गरेको थियो । संविधानको अनुसूचीमा रहेको निसान छापभित्रको नक्सा सच्याउन सरकारले पेस गरेको संशोधन विधेयकलाई प्रतिनिधिसभाको दुई तिहाइ बढी मतले शनिबार पारित गरेको हो। राष्ट्रियसभाबाट पारित भएसँगै नेपालको बुच्चे नक्साले चुच्चे आकार लिने संवैधानिक र कानुनी मान्यता पाएको छ। शनिबार प्रतिनिधिसभामा उपस्थित सबै सांसदले नयाँ नक्साको पक्षमा मत दिएका थिए। २ सय ७५ सदस्यीय प्रतिनिधिसभामा दुई तिहाइका लागि १ सय ८३ मत आवश्यक पथ्र्यो। तर, नयाँ नक्साका पक्षमा बैठकमा उपस्थित २ सय ५८ जनै सांसदले मत दिएका थिए। सुदूरपश्चिमको दार्चुला जिल्लाका कालापानी, लिपुलेक र कालापानी क्षेत्रमा भारतले सैन्य अखडा जमाएर राजनीतिक र प्रशासनिक हस्तक्षेप गरिरहेको छ। नेपालको भूमिमा सडक बनाउने र नेपाली भूमि समेटेर भारतले नयाँ नक्सा जारी गरेपछि नेपाल सरकारले पनि आफ्नो भूमि समेटेर नयाँ नक्सा जारी गरेको थियो। नयाँ नक्सा अनुसारको संविधानको अनुसूचीको नक्सा अद्यावधि गर्न जेठ ९ मा सरकारले संशोधन विधेयक दर्ता गरेको थियो। मुलुकको भौगोलिक अखण्डता, स्वाधीनता, राष्ट्रियता र सार्वभौमिकताको पक्षमा एक ठाउँमा रहेको सन्देश दलहरूले दिएका छन्। उनीहरूले भारतसँग कूटनीतिक वार्ता र राजनीतिक वार्ताका लागि सरकारको ध्यानाकर्षण गरेका छन्।"
राष्ट्रपतिबाट संविधान संशोधन विधेयक प्रमाणीकरण,"काठमाडौं : राष्ट्रपति विद्यादेवी भण्डारीले नेपालको संविधान (दोस्रो संशोधन) विधेयक, २०७७ प्रमाणीकरण गरेकी छन् । बिहीबार राष्ट्रपति भण्डारीले संविधान संशोधन विधेयक प्रमाणीकरण गरेको राष्ट्रपति कार्यालयका हरिप्रसाद दाहालले जानकारी दिए । लिम्पियाधुरा, लिपुलेक र कालापानी क्षेत्र समेटिएको नेपालको नयाँ राजनीतिक र प्रशासनिक नक्सा प्रमाणीकरण गरेसँगै यसले संवैधानिक मान्यता पाएको छ । राष्ट्रियसभाबाट संविधान संशोधन विधेयक सर्वसम्मतिले पारित सरकारले निशान छापमा समेटिएको नक्सा परिवर्तन गर्न संविधान संशोधन विधेयक संसदमा दर्ता गरेको थियो । प्रतिनिधिसभा र राष्ट्रियसभाबाट संविधान संशोधन विधेयक पारित भएपछि राष्ट्रपति भण्डारीले संविधानको धारा २७४ को उपधारा (१०) बमोजिम विधेयक प्रमाणीकरण गरेकी हुन् । निशान छापमा कालापानी, लिपुलेक र लिम्पियाधुरासहितको नक्सा समेट्न भएको संविधान संशोधन विधेयक बिहीबार दिउँसो मात्र राष्ट्रियसभाबाट सर्वसम्मतिले पारित भएको थियो। संविधान संशोधन विधेयकको पक्ष र विपक्षमा मतदानपछि राष्ट्रियसभा अध्यक्ष गणेशप्रसाद तिमिल्सिनाले नेपालको संविधानको दोस्रो संशोधन विधेयक पारित भएको घोषणा गरेका थिए। प्रस्तावको पक्षमा ५७ मत परेको थियो। नयाँ नक्सालाई प्रतिनिधिसभाले जेठ ३१ गते सर्वसम्मत पारित गरेको थियो। २ सय ७५ सदस्यीय प्रतिनिधिसभामा दुई तिहाइका लागि १ सय ८३ मत आवश्यक पथ्र्यो। तर, नयाँ नक्साका पक्षमा बैठकमा उपस्थित २ सय ५८ जनै सांसदले मत दिएका थिए। दुवै सदनबाट पारित भएपछि सभामुखबाट प्रमाणित गरेर विधेयक प्रमाणीकरणका लागि राष्ट्रपतिसमक्ष पठाइएको थियो। सरकारले गत जेठ ७ गते लिम्पियाधुरासहितको क्षेत्र समेटेर नेपालको नयाँ राजनीतिक तथा प्रशासनिक नक्सा जारी गरेको थियो। सुदूरपश्चिमको दार्चुला जिल्लाका कालापानी, लिपुलेक र कालापानी क्षेत्रमा भारतले सैन्य अखडा जमाएर राजनीतिक र प्रशासनिक हस्तक्षेप गरिरहेको छ। नेपालको भूमिमा सडक बनाउने र नेपाली भूमि समेटेर भारतले नयाँ नक्सा जारी गरेपछि नेपाल सरकारले पनि आफ्नो भूमि समेटेर नयाँ नक्सा जारी गरेको हो। नयाँ नक्सा अनुसारको संविधानको अनुसूचीको नक्सा अद्यावधि गर्न जेठ ९ मा सरकारले संशोधन विधेयक दर्ता गरेको थियो। यो विधेयक प्रमाणीकरण भएसँगै मुलुकको भौगोलिक अखण्डता, स्वाधीनता, राष्ट्रियता र सार्वभौमिकताको पक्षमा एक ठाउँमा रहेको सन्देश दलहरूले दिएका छन्। उनीहरूले भारतसँग कूटनीतिक वार्ता र राजनीतिक वार्ताका लागि सरकारको ध्यानाकर्षण गरेका छन्।"
संसदमा सबैको माग : अब कालापानीबाट भारतीय फाैज हटाउ,"काठमाडौं : राष्ट्रियता, सार्वभौमसत्ता र अखण्डताका पक्षमा दलहरु एकै स्थानमा उभिएका छन्। राष्ट्रियसभाको बिहीबारको बैठकमा प्रतिनिधिसभाबाट सन्देशसहित प्राप्त नेपालको संविधान (दोस्रो संशोधन) विधेयक, २०७७ माथिको दफावार छलफलमा भाग लिँदै सांसदले दलीय स्वार्थमाथि उठेर राष्ट्रियता एवम् सार्वभौमसत्ताको पक्षमा एकै स्थानमा उभिएर नेपाली एक मत छन् भन्ने सन्देश दिएका हुन्। सरकारले सार्थक वार्ताका माध्यमबाट भारतसँग कूटनीतिक एवम् राजनीतिक पहल गरेर नेपालको भूभागमा राखिएको भारतीय सेनाको क्याम्प हटाउनेतर्फ लाग्नुपर्ने सांसदको भनाइ छ। भारतले एकलौटी रुपमा नेपालको कालापानी, लिम्पियाधुरा र लिपुलेकलगायत भूमिमा सडक निर्माण गरेर उद्घाटनसमेत गरेपछि सरकारले संविधान संशोधनको प्रक्रिया अगाडि बढाएको थियो। सोही आधारमा प्रतिनिधिसभाको गत जेठ ३१ गतेको बैठकले सो विधेयकलाई दुई तिहाइ बहुमतले पारित गरेको थियो। राष्ट्रियसभाको आजको बैठकमा नेपाल कम्युनिष्ट पार्टी (नेकपा)का नेता दीनानाथ शर्माले राष्ट्रिय स्वाधीनतामा नेपाली जनता एक ठाउँमा छन् भन्ने सन्देश दिइएको बताए। राष्ट्रियता र प्रजातन्त्र तथा लोकतन्त्र र गणतन्त्रका लागि नेपालीले लामो लडाइँ लडेको जनाउँदै उनले सबै दलबीचको एकताबाट नै परिवर्तन सम्भव भएको धारणा राखे। नेपालले भारतलाई सधैँ असल मित्रका रुपमा हेरिरहेको बताउँदै उनले भने, 'मित्रता बजारमा किनेर पाइँदैन, मित्रता भनेको आस्था र विश्वास हो, भारतले नेपाललाई असल मित्र मान्ने हो भने तत्कालीन इष्ट इण्डिया कम्पनीले आक्रमण गरेर लगेको पूर्वी टिष्टा र पश्चिम काँगडासम्म भारतले फिर्ता गर्नुपर्ने हुन्छ।' उनले छिटोभन्दा छिटो कालापानीबाट आफ्नो सेना फर्काउन तथा लिपुलेक र लिम्पियाधुरासहितको जमीन फिर्ता गर्न भारतसँग आग्रह गरे। नेपालभारत सीमा विवादलाई कूटनीतिक माध्यमबाट टुङ्ग्याउनुपर्ने भनी नेपालले स्पष्ट अडान राखेको जनाउँदै उनले विवाद समाधान हुन नसकेमा अन्तरराष्ट्रिय समुदायसमक्ष कुरा राख्नुपर्ने बताए। राष्ट्रिय हितका विषयमा सत्तापक्ष र प्रतिपक्ष एक ठाउँमा भएको बताउँदै उनले सहमति र सहकार्यका आधारमा नै राष्ट्रिय सङ्कट समाधान गर्नुपर्नेमा जोड दिए। भोगचलनका आधारमा भारतको हुनै सक्दैन : अधिकारी राष्ट्रियसभामा प्रमुख प्रतिपक्षी दलका नेता राधेश्याम अधिकारीले १८१६ को सुगौली सन्धिअनुसार नेपालभारतबीचको सीमा छुट्टिएको र महाकालीपूर्वका क्षेत्र नेपाली भूभाग भएकाले कालापानी, लिम्पियाधुरा र लिपुलेक क्षेत्र स्वतः नेपालको भएको बताए। तत्कालीन राजा महेन्द्रले २०१७ सालमा कु गरी राजनीतिक दलमाथि प्रतिबन्ध लगाएको र पछि आफ्नो सत्ता जोगाउन कालापानीलगायत क्षेत्रमा भारतीय सैनिक राख्न अनुमति दिएको विचार व्यक्त गर्दै उनले भोगचलन तथा नक्सा जारी गरेकै भरमा सो क्षेत्र भारतको हुनै नसक्ने स्पष्ट पारे। वार्ता र संवादका आधारमै भूमि फिर्ता ल्याउनुपर्नेमा जोड दिँदै उनले कालापानीबाट भारतीय सेना फर्काउने र नेपाली क्षेत्रमा नेपाली प्रशासनको उपस्थिति गराउनु अहिलेको आवश्यकता भएको धारणा राखे। 'भारतसँगको वार्ताका क्रममा संयमता अपनाउनु जरुरी छ, असंयमित भाषा र टिप्पणी गर्नु नेपालीको स्वभाव होइन, कालापानी विवादलाई स्थानीयकरण गर्नुपर्छ', उनले भने। राष्ट्रिय जनता पार्टीका शेखरकुमार सिंहले तराई क्षेत्रमा बस्ने नेपाली नेपालको सीमा रक्षाका लागि अग्रपङ्क्तिमा लड्ने सिपाही भएको जनाउँदै सबै नेपालीको विश्वास लिएर सीमा समस्या समाधानका लागि सरकार अगाडि बढ्ने विश्वास व्यक्त गरे। 'राष्ट्रिय मुद्दामा प्रधानमन्त्रीले सबै दलको विश्वास लिनुभएको छ', उनले भने, 'प्रधानमन्त्रीले आफ्नै कार्यकालमा अतिक्रमित भूमि फिर्ता ल्याएर सफलता हासिल गर्नुहुन्छ।' उनले मधेशी जनतामाथि अविश्वास नगर्न आग्रह गर्दै राष्ट्रियताका पक्षमा सरकारलाई तिनको दह्रो साथ र सहयोग रहने बताए। समाजवादी पार्टीकी प्रमिला कुमारीले अतिक्रमित भूमि समेटेर नयाँ नक्शा जारी गरेकामा सरकारको समर्थन गर्दै कूटनीतिक संवाद गरेर भूमि फिर्ता ल्याउन सुझाव दिइन्।"
जनप्रतिनिधि नै ठेकेदार !,"बुटवल : स्थानीय तहका जनप्रतिनिधि नै ठेकेदार भएपछि नदी दोहन बढेको छ। यसले स्थानीय सरकारले पाउनुपर्ने राजस्व घट्दै जाने र नदी दोहन बढ्दै गएको हो। प्रदेश ५ का तराईका जिल्लामा अत्यधिक दोहन छ। कानुनतः जेठ मसान्तपछि नदीको उत्खनन गर्न पाइँदैन तर असार लागेपछि पनि दोहन रोकिएको छैन। रूपन्देहीका देवदहमा नदी दोहन भएको भन्दै वडाध्यक्षका छोराविरुद्ध नगरपालिकामा उजुरी पयो। देवदह नगरपालिका ७ का अध्यक्ष पदम थापाका छोरा सुशील नदीजन्य पदार्थको कारोबार गर्छन्। उनकै घर छेउमा डम्पिङ गरेर राखिएको अवस्थामा ठूलो मात्रामा नदीजन्य पदार्थ भेटिएको थियो। नगरपालिकाले छानबिन गरे पनि प्रमाण फेला नपरेको भन्दै कारबाही भने गरेन। नगरपालिकाले नै नदीको अत्यधिक दोहन भयो भन्दै प्रहरीमा निवेदन दिएको थियो। यसरी हुने दोहनमा जनप्रतिनिधिकै संलग्नता रहेको स्थानीयहरू बताउँछन्। रोहिणी, चरंगे, भलुही, घोडहा, कजगर नदीबाट बढी दोहन हुने गरेको छ। नदीको दोहनले बाढी र कटानको जोखिम बढेको स्थानीय टोल विकास संस्थाकी अध्यक्ष मैना आचार्य बताउँछिन्। उनको संस्थाले नदी दोहन भयो भन्दै नगरपालिकामा उजुरीसमेत हालेको थियो। देवदह नगरले चालू वर्षमा नदी उत्खननको ठेक्का नै लगाएन। नगरपालिकाका प्रशासकीय अधिकृत हरिदत्त कँडेलका अनुसार चालू वर्षमा ७ करोडको राजस्व संकलन अनुमान गरिए पनि मुस्किलले साढे दुई करोड पुग्दैन। नदीजन्य पदार्थको उत्खननको ठेक्का लगाउनै पाएनौं, उनले भने,जसले गर्दा राजस्व संकलन हुन सकेन। नगरले ठेक्का नलगाए पनि देवदहका नदी उत्खनन भइरहेका छन्। देवदहकै सामाजिक अभियन्ता सिद्धिचरण भट्टराई भन्छन् राजस्व नबढ्ने तर नदी दोहन भइरहने प्रवृत्ति देखिएको छ , यसमा सुधार गर्नुपर्छ। छिमेकी नगरपालिका सुनवलले नदी उत्खननबाटै १६ करोडको राजस्व अनुमान गर्दा देवदहले साढे २ करोडको अनुमान गर्नु नै आश्चर्य रहेको उनी बताउँछन्। नदी खन्ने प्रकृति भने दुई नगरपालिकाको करिब समान छ। सुनवलले गत वर्ष नै ८ करोड राजस्व उठाएको थियो। देवदहमा नदी दोहन गरिरहेका ६ वटा ट्याक्टरलाई भलुही खेलाबाट बुधबारसमेत नियन्त्रणमा लिइएको छ। रूपन्देहीका बुटवल, तिलोत्तमा, सैनामैना, सियारी, शुद्धोधन र मायादेवी गाउँपालिका क्षेत्रका नदीमा दोहन भइरहेको छ। गौतमबुद्ध विमानस्थलका लागि भन्दै बुटवल नगरपालिकाले स्विकृति दिएको स्थानमा मनपरी उत्खनन भएको थियो। तिलोत्तमाको अवस्था पनि उस्तै छ। वडाध्यक्षहरूकै सहलगानीका व्यवसायीले नदी दोहन गर्दै आएका छन्। सियारी गाउँपालिकाका वडाध्यक्षले नै एक्साभेटर नदीमा राखेर उत्खनन गरेको भन्दै स्थानीयले चर्काे विरोध गरेका छन्। यी पालिकाका राजस्व संकलनमा भने लक्ष्यसमेत पुगेको छैन। नदी दोहन गर्न जनप्रतिनिधिलाई कानूनी रूपमै सहज छ। आफैं वातावरणीय प्रभाव मुल्यांकन गर्ने र आफ्नै स्विकृतिमा ठेक्का लगाउन सकिने कानून छ। स्थानीय सरकार सञ्चालन ऐनले नदीजन्य वस्तुको व्यवस्थापन स्थानीय तहमा रहने व्यवस्था गरेपछि बेथिति मौलाएको हो। जसका लागि स्थानीय तह आफैंले कार्यविधि बनाएका छन्। यो समस्या प्रदेशभर छ। बर्दियाको बबई नदी अन्तर्गत मधुवन, गुलरिया, ठाकुरबाबा, बारबर्दिया नगरपालिका क्षेत्र तथा कर्णाली नदीतर्फका गेरुवा, राजापुर, मधुवनलगायतका नदीघाटहरूबाट गिट्टी, बालुवालगायत नदीजन्य पदार्थको बढी उत्खनन भएको छ। जिल्ला समन्वय समिति बर्दियाका प्रमुख शंकरप्रसाद थारू जनप्रतिनिधि, प्रहरी प्रशासनकै मिलेमतोमा नदी दोहन हुने गरेको बताउँछन्। यसरी हुने उत्खननमा करोडौं राजस्व गुमेको छ। उत्खनन अनुमति पाएका उपभोक्तालगायत ठेकेदारहरू थोरै नदीजन्य पदार्थको रसिद काट्ने अनि धेरै उत्खनन गर्ने हामीले पाएका छौं। ठेकेदार कम्पनीहरू राजस्व कम तिर्ने बढी नदीजन्य सामग्री उत्खनन गर्ने हुन्छन्, थारूले भने। १० करोडको तटबन्ध जोखिममा दाङमा लकडाउनको समयमा स्थानीय जनप्रतिनिधिहरूकै अगुवाइ र संरक्षणमा नदी तथा खोलाहरू दोहन भइरहेका छन्। दाङका विभिन्न नदी तथा खोलाको नदीजन्य वस्तु उत्खननमा यस्तो अवस्था देखिएको हो। तुलसीपुर, दंगशिरणलगायतका क्षेत्रमा रहेका खोला तथा नदीहरूमा अवैध रूपमा उत्खनन भइरहेको छ। यसमा जनप्रतिनिधिहरूकै मिलेमतो रहेको स्थानीयहरूले आरोपसमेत लगाइरहेका छन। दंगीशरण गाउँपालिका ६ र २ मा पर्ने थपगाउँ क्षेत्रमा रहेकको बबई नदीमा अनाधिकृत रूपमा उत्खनन हँुदा गत वर्ष बनाइएको १० करोडको तटबन्ध समेत संकटमा परेको छ। तटबन्ध नजिकैबाट र नदीको बीचबाट अनाधिकृत रूपमा गरिएको उत्खननले सयौ बिघा खेती योग्य जमिन र तटबन्ध संकटमा परेको भन्दै स्थानीयहरूले उत्खननको विरोध गरेका छन्। नदीको खोलाको अनाधिकृत रूपमा जनप्रतिनिधिहरूकै अगुवाइ नदी दोहन भइरहेको स्थानीयहरूले आरोप लगाएका छन्। उत्खननको विरोध गर्दा तस्करहरूले ज्यान मार्ने थम्कीसमेत दिने गरेको आरोप स्थानीयको छ। गाउँपालिकाका प्रवक्ता तथा वडा नं ७ का अध्यक्ष वीरबहादुर वली नीति अनुसार नै उत्खनन भएको दाबी गर्छन्। उनले गाउँपालिकाले टेन्डर गरेर र अमानत गरेर जिम्मा दिएको बताए। स्थानीयले भने टेन्डर भएको स्थान केही माथि भएको तर उत्खनन अर्काे ठाउँमा गरिएको बताए। हामीले पटकपटक तटबन्ध बचाउन आग्रह गरेका छौं, उनीहरूले सुनेका छैनन्। स्थानीय दीप योगीले भने, जनप्रतिनिधिको आडमा र संरक्षणमा अनाधिकृत उत्खनन भइरहेको छ। उत्खननको जिम्मा लिनेहरू वडाध्यक्षकै छोरा रहेको भन्दै उनले अनाधिकृत उत्खनन रोक्न आग्रह गर्दा ज्यान मार्ने धम्की दिने गरेको बताए। उत्खननबाट त्यस क्षेत्रको सामुदायिक वन पनि जोखिममा रहेको छ। उत्खनन क्षेत्रमा दैनिक दुई वटा स्काभेटर, सात वटा टिप्पर र तीन वटा ट्याक्टरले दिन रात उत्खनन गरिरहेका छन्। त्यो क्षेत्रमा दुई सय बिघा खेतीयोग्य जमिन रहेको छ। यहाँबाट दैनिक १ लाख ४० हजारसम्म राजस्व ठेकेदारहरूले संकलन गर्ने गरेको स्थानीय जयबहादुर वलीले बताए। विकास निर्माणमा प्रयोग गर्ने भन्दै उत्खनन गरिएको कच्चा पदार्थ क्रसर उद्योगमा निकासी हुने गरेको स्थानीयहरूको स्थानीय गोविन्द आचार्यले बताए। दंगीशरण गाउँपालिकामा मात्रै नभएर तुलसीपुरलगायतका क्षेत्रमा पनि यो अवस्था देखिएको छ। तुलसीपुर उपमहानगरपालिकाको ग्वार खोला क्षेत्रमा पनि अनाधिकृत रूपमा उत्खनन भइरहेको पाइएको छ। नियमविपरीत नदीजन्य वस्तुको उत्खनन गरिएको छ। तुलसीपुरका हरीपौरी, हरीपौरा, रझेनी, गनारी, बाँसबोटलगायतका क्षेत्रमा उत्खनन बढी देखिएको हो। अनाधिकृत उत्खननले सिँचाइ कुलोको मुहानमै समस्या परेको स्थानीयहरूले बताएका छन्। यहाँ पनि तुलसीपुर उपमहानगरपालिकाका जनप्रतिनिधिहरूकै संरक्षणमा जबर्जस्ती उत्खनन भइरहेको किसानहरूले दाबी गर्दै आएका छन्। यही विषयलाई अख्तियार दुरुपयोग अनुसन्धान आयोगले समेत तुलसीपुर उपमहानगरपालिकामा छापा मारेर कागजात नियन्त्रणमा लिएको छ। प्रमुख जिल्ला अधिकारी गोविन्दप्रसाद रिजालले गैरकानुनी काम गर्नेलाई कारबाही गर्ने बताए। उनले अनाधिकृत रूपमा कतै नदीजन्य वस्तुको उत्खनन भएमा त्यसलाई रोक्न र गतिविधि गर्नेलाई कानुनी दायरामा ल्याउन पछि नहट्ने बताए। २ लाख १० हजार जरिवाना असुल राप्ती नदीमा अवैध नदीजन्य पदार्थको दोहन भइरहेको छ। आइतबार साँझ ६ बजेसम्म जिल्लाका सबै नदी र खोलाको नदीजन्य पदार्थको ठेक्का सकिए पनि सोमबार बिहान प्रहरीले जिल्लाको डुडुवा गाउँपालिकाका विभिन्न स्थानबाट ११ वटा ट्याक्टर नियन्त्रणमा लिई जिल्ला समन्वय समिति बाँकेमा बुझाएको थियो। जिससले अवैैध रूपमा नदीजन्य पदार्थ उत्खनन गर्ने ट्याक्टर दुई लाख १० हजार रुपैयाँ जरिबाना गरेको छ। जिसस बाँकेका सदस्य चेतबहादुर घर्तीका अनुसार अवैध रूपमा नदीजन्य पदार्थ ओसारपसार गरिरहेकै अवस्थामा प्रहरीले नियन्त्रणमा लिएर बुझाएका १४ वटा ट्याक्टरबाट जनही १५ हजार रुपैयाँका दरले जरिबाना गरेको हो। ट्याक्टर रहेको बालुवा भने फिर्ता लैजान दिइएको घर्तीले बताए। जिल्ला प्रहरी कार्यालय बाँकेले शनिबार तीन वटा र सोमबार बिहान १ बजेतिर राप्ती नदीबाट अवैध रूपमा बालुवा ल्याउँदै गरेको अवस्थामा १४ वटा ट्याक्टर नियन्त्रणमा लिएर जिससमा बुझाएको जिल्ला प्रहरी कार्यालय बाँकेका प्रवक्ता डीएसपी सुवास खड्काले जानकारी दिए। उनका अनुसार कोहलपुर क्षेत्रबाट पनि दुई वटा ट्रिपरसहित सात वटा ट्याक्टर नियन्त्रणमा लिएर बैजनाथ गाउँपालिकालाई जिम्मा लगाइएको थियो। बैजनाथका अध्यक्ष मानबहादुर रुचाल ठकुरीले रातको ७ बजेतिर प्रहरीले ट्याक्टर र ट्रिपर नियन्त्रणमा लिएको पत्र पठाएको र उनीहरूले राजस्व तिरेर नै बालुवा ढुवानी गरेको पाइएकाले कारबाही नगरी छोडेको बताए। अवैध रूपमा नदीजन्य पदार्थ दोहन गरेको अवस्थामा रंगेहात नियन्त्रणमा लिने क्रममा प्रहरीमाथि अभद्र व्यवहार गरेको अभियोगमा १४ ट्याक्टरका २२ जनाविरुद्ध प्रहरीले मुद्दा दायर गरिएको छ। बाँकेका प्रमुख जिल्ला अधिकारी रामबहादुर कुरुम्वाङले मुद्दा दायर गरिएकाहरू सबैको म्याद थप भएको बताए। प्रजिअ कुरुम्वाङले अवैध रूपमा नदीजन्य पदार्थ उत्खनन् गर्ने सबैलाई कारबाहीको दायरामा ल्याउने बताए। (दाङबाट गोपाल शर्मा, बाँकेबाट शंकरप्रसाद खनाल र बर्दियाबाट यादव आचार्य) कर्णालीमा ठेकेदारको लापरवाही : स्वास्थ्यका ९६ भवन अलपत्र ठेकेदारको लापरवाहीले रिठापाटासुर्मा सडक निर्माण रोकियो ठेकेदारले खाए सवा करोड लकडाउन अवज्ञा गर्दै मेलम्ची ठेकेदार ठेकेदार र उपभोक्ता समितिका अध्यक्ष एकै व्यक्ति ठेकेदार भागेपछि विद्युतीकरण अलपत्र"
रुकुम घटना : संसदीय छानबिन समितिले थाल्यो काम,"जाजरकोट : रुकुम घटनाको सत्यतथ्य छानबिन गर्न गठित संसदीय छानबिन समितिले घटनास्थल पुगेर काम थालेको छ। समितिका संयोजक देवेन्द्र पौडेलसहित सदस्यहरु सोमबार जाजरकोट पुगेपनि मंगलबारदेखि काम थालेका हुन्। समितिले स्थानिय प्रशासन र सुरक्षा निकायसँग घटनाबारे हालसम्म भइरहेका अनुसन्धान प्रक्रिया र घटनाको अवस्थाबारे जानकारी लिएको छ। समितिले पीडित परिवार, अधिकारकर्मी, घाइते, संघर्ष समिति, सञ्चारकर्मी लगायत सरोकारवाला निकायसँग आवश्यक छलफल गरी घटनाबारे जानकारी लिएको छ। संसदीय समिति समक्ष पीडित परिवारले जातिय विभेदका कारण भएको घटनालाई तोडमोड गर्न खोजिएको भन्दै सत्यतथ्य छानबिनको माग गरेका छन्। समिति समक्ष घटनामा मारिएका नवराजका बुवा मुनलालले छोराको हत्यारालाई जन्म कैदको माग गरे। मेरा छोरा नवराजसहित ६ जनाको हत्या भएको छ। घटनालाई तोडमोड गर्न थालिएको सुनेको छु। पोष्टमार्टम रिपोर्टमा पानीमा डुबेर मरेको भनिएको छ। उनले भने, हत्या गरेर भेरीमा फालिएको भएपनि डाक्टरसमेत दबाब र प्रभावमा परेर प्रहरीको मुचुल्का भन्दा फरक रिपोर्ट तयार गरेका छन्। यसरी जालझेल हुँदा हामी कसरी न्याय पाउँछौ ? उनले घटनाको निष्पक्ष छानबिन र अनुसन्धानका लागी मागसमेत गरेका छन्। संसदीय छानबिन समितिलाई रुकुम घटना संघर्ष समिति जाजरकोटका तर्फबाट पनि ज्ञापनपत्र बुझाइएको छ। ज्ञापनपत्रमा पोष्टमार्टम रिपोर्ट शवको प्रकृति भन्दा फरक तयार पारिएको हुँदा आवश्यक छानबिन गर्नु पर्ने, पीडितलाई न्याय र क्षतिपूर्ती उपलब्ध गराउनु पर्ने, घटनाको निष्पक्ष छानबिन गर्नुपर्ने लगायतका माग समेटिएको संघर्ष समितिका संयोजक नगेन्द्र शाहले बताए। अपराधी उम्किने पो हुन् कि भन्ने पीडित सबै परिवारको एउटै चिन्ता रहेको समिति संयोजक पौडेलले बताउँदै भने, हामीले घटनाबारे प्रमाण दिन, अनुसन्धानमा सघाउन भनेका छौं। घटनाको सत्यतथ्य छानबिन हुन्छ। रुकुम घटनाका मृतकको पोष्टमार्टम रिपोर्टमा चिकित्सकले जालझेल गरेको भन्दै आन्दोलनमा उत्रिएका पीडित परिवार माथि लाठीचार्ज गर्ने कार्य निन्दनीय भएको संयोजक पौडेलले बताए। उनले भने पिडामाथि पिडा थप्ने काम भएको छ। जसले आफ्ना छोराहरु गुमाएको छ उसैमाथि प्रहरीले कुटपिट गर्नु दुखद घटना हो। हामीले स्थानिय प्रशासनलाई पनि सोमबारको घटना गलत भएको र प्रहरीले संयमता अपनाउन नसकेको भन्दै यस्तो घटना पुनः नदोहोयाउन आग्रह गरेका छौ। प्रहरीले पाँच राउण्ड हवाइ फायर गर्नुका साथै दुई राउण्ड अश्रुग्यास प्रहार गरी लाठी चार्ज गर्दा पाँच आन्दोलनकारी घाइते भएका थिए। घाइते हुनेमा मृतक नवराजकी आमा उर्मिला, गणेश बुढाकी आमा र बुवा पदम बुढा, दाइ भिजन बुढा लगायतका छन्। घाइते पदम बुढा र उनकी श्रीमतीको थप उपचारका लागी नेपालगञ्ज पठाइएको छ। शवको प्रकृति भन्दा भिन्न पोष्टमार्टम रिपोर्ट बनाइएको भन्दै पीडित परिवार र संघर्ष समिति चिकित्सकका विरुद्ध आन्दोलनमा उत्रिएका छन्। यस्ता नेता चाहिँदैन, पोष्टमार्टम रिपोर्ट खारेज गर, हत्यारालाई जोगाउन खोज्ने डाक्टर मुर्दावाद, लगायतका नारा लगाउँदै जिल्ला अस्पताल घेर्न गएका स्थानीयलाई प्रहरीले गेटमै रोक्न खोजेपछि झडप भएको थियो। शान्तिपूर्ण प्रर्दशन गर्न गएका स्थानिय माथि प्रहरीले हस्तक्षेप गरेपछि झडप भएको संघर्ष समितिका संयोजक नगेन्द्र शाहले बताए। पोष्टमार्टम रिपोर्टमा डुबेर मरेको भन्ने कुरा उल्लेख गरेपछि स्थानिय आक्रोशित छन्। पीडित परिवार र स्थानियले मंगलबार पनि नाराबाजी गदै सदरमुकाममा प्रर्दशन गरेका छन्। स्थानिय प्रशासनले आन्दोलन फिर्ता लिन संघर्ष समितिलाई आग्रह गरेको छ। संघर्ष समितिले पोष्टमार्टम रिपोर्ट तयार गर्ने पाँच जना डाक्टर विरुद्ध मतियार गरेको भन्दै मुद्धा हाल्ने निर्णय गरेको समितिका सहसंयोजक छवि पन्तले बताए। गत जेठ १० गते केटी भगाउन भन्दै रुकुमको सोती गाउँ गएका जाजरकोटका नवराजसहित ६ जनाको सामुहिक हत्या भएको थियो। अन्तर्जातिय प्रेम सम्बन्धका कारण उक्त घटना भएको विभिन्न अधिकारकर्मीको भनाइ छ। कथित तल्लो जातको दलितले ठकुरीकी छोरी भगाउन खोजेको भन्दै आक्रमण हुँदा ६ जनाले ज्यान गुमाएका थिए। घटनापछि जाजरकोट सदरमुकाममा दिनहुँ न्यायका लागी नाराबाजीसहित आन्दोलन भइरहेको छ। रुकुम घटनालाई तोडमोड गर्ने षड्यन्त्र भयो रुकुम घटनाका सबै आरोपी पक्राउ रुकुम घटना : ३४ जनाविरुद्ध आजीवन कारावासको माग गर्दै मुद्दा, पाँच फरार अझै झस्किन्छन् रुकुम घटनाका घाइते रुकुमपश्चिम घटना : गृह मन्त्रालयले थाल्यो वडाध्यक्षबाट कारवाही"
अपराध कम गर्न प्रहरीको कार्ययोजना,"काठमाडौं : लकडाउन खुकुलो भएपछि हुनसक्ने सम्भावित अपराध कम गर्न प्रहरीले नयाँ कार्ययोजना ल्याएको छ। प्रहरी प्रधान कार्यालयस्थित कोभिड १९ केन्द्रीय हेल्थ डेक्स बाट सात वटै प्रदेश प्रहरी कार्यालय र महानगरीय प्रहरी कार्यालयलाई परिपत्र गर्दै कार्ययोजनाअनुसार आवश्यक सुरक्षा योजना बनाएर काम गर्न निर्देशन दिइएको छ। सम्भावित अपराध र त्यसले शान्ति सुरक्षामा पार्न सक्ने असरलाई रोकथाम एवं न्युनिकरण गर्न योजना ल्याइएको प्रमुख प्रहरी अतिरिक्त महानीरिक्षक हरिबहादुर पालले बताए। सम्भावित अपराधहरु चोरी, डकैती, हत्या, घरेलु हिंसा एवं महिला तथा बालबालिकाविरुद्ध हुने अपराध, आर्थिक अपराध, सवारी दुर्घटना, लागूऔषधको कारोबार, मानव बेचबिखन लगायत छन्। त्यस्तै, विप्लव समुहसँगै अन्य सशस्त्र समुहका गतिविधि, कालोबजारी, राजनैतिक विरोधका कार्यक्रम, धार्मिक तथा जातीय विभेदमा हुने आक्रमण, राहत वितरणमा हुनसक्ने हुलदंगा, भारतीय नम्बर प्लेटका सवारी तोडफोड, स्वाथ्यकर्मीमाथि आक्रमण लगायतका घटना हुन नदिन योजनासहित सुरक्षाकर्मी परिचालन गर्न निर्देशन दिइएको बताइएको छ। यस्तै, राष्ट्रिय गौरवका आयोजना अवरुद्ध गर्नसक्ने समुह, सरकारीसँगै नीजि कार्यालयको साइबर सुरक्षामाथि हुने खतरा र परिस्थितिको फाइदा उठाइ अफवाह फैलाएर फाइदा लिन तत्वमाथि विशेष चनाखो रहन विशेष ब्यूरो, साइबर ब्यूरो, अपराध महाशाखा सबै जिल्ला प्रहरी कार्यालय र मातहतका प्रहरी कार्यालयलाई निर्देशन दिइएको एआइजी पालले बताउँदै भने, कार्ययोजना अनुसार मातहतका निकायले तत्काल सुरक्षा योजना बनाएर सुरक्षा परिचालन गर्न भनेका छौं। अपराध कम गर्न सुरक्षा गस्ती बढाउने, सीमामा सुरक्षा जाँच बढाउने, आर्थिक कारोबार हुने स्थान, होटल रेष्टुरेन्टमा नगरानी बढाउने, जेलबाट छुटेका कैदीवन्दी, पेशेवर अपराधी, गुन्डागर्दी गर्ने व्यक्तिको निगरानी गर्ने, साना हतियार बिक्री वितरण गर्नेको निगरानी लगायतका सावधानी अपनाउन सबै प्रहरी कार्यालयलाई परिपत्र गरिएको पालले बताए।"
अल्झियो एमसीसी,"काठमाडौं : अमेरिकी मिलेनियम च्यालेन्ज कर्पोरेसन (एमसीसी)सँगको कम्प्याक्ट सम्झौता संसद््बाट अनुमोदनको विषय गिजोलिएको धेरै भयो।सत्तारूढ दल नेकपाभित्र कचल्टिएको यो सम्झौताले नेताहरूलाई ठोस निर्णय लिन अप्ठ्यारो पारिरहेको छ। अघिल्लो सरकारले सम्झौता गरेकाले त्यसलाई अविच्छिन्न अंगका रूपमा सदनबाट अनुमोदन गर्नुपर्ने पक्षमा देखिन्छन्, प्रधानमन्त्री केपी शर्मा ओली।तर, नेकपाकै अर्का अध्यक्ष पुष्पकमल दाहाल, वरिष्ठ नेता झलनाथ खनाल, माधवकुमार नेपाललगायत हुबहु अनुमोदन गर्न नसक्ने धारणा राखिरहेका छन्।एमसीसीको बजेट कार्यान्वयन गर्ने नेपाल कार्यालय एमसीएले असार १६ भित्र सम्झौता सदनबाट अनुमोदनका लागि सरकारलाई झक्झकाइरहेको छ। नेकपाले २७ जेठ र ३२ जेठमा दुईपटक सचिवालय बैठक राखेर यस विषयमा निर्णय लिन खोज्यो।मिति तोके पनि अन्तिम समयमा उसले बैठकसमेत राख्न सकेको छैन।आइतबार तय भएको बैठक रोकिएपछि स्थायी समिति बैठक असार १० मा बोलाउने समझदारी जुटेको छ।ओली र दाहालबीच बुधबार प्रधानमन्त्री निवास बालुवाटारमा छलफलमा स्थायी समिति बोलाउने टुंगो लागे पनि अन्य विषय टुंगिएको छैन। पार्टीको अध्ययन कार्यदलले बुझाएको प्रतिवेदनमा आधारित रहेर छलफलपछि मात्र नेकपाले निर्णय लिने प्रवक्ता नारायणकाजी श्रेष्ठले बताए।पार्टीमा छलफल भएर एउटा निर्णयमा नपुग्दासम्म एमसीसी संसद््मा प्रवेश पाउँदैन, प्रवक्ता श्रेष्ठले अन्नपूर्णसँग भने, हतारमा कमीकमजोरी गर्नुभन्दा समय लिएर निर्णयमा पुग्नु राम्रो हुन्छ।हामी छलफलबाटै वस्तुनिष्ठ निर्णयमा पुग्ने प्रयासमा छौं। ऊर्जा पूर्वाधार तथा सडक स्तरोन्नतिका लागि अमेरिकाले ५७ अर्ब रुपैयाँ र नेपालको १५ अर्ब ९६ करोड राखेर पाँच वर्षभित्र निर्माण सम्पन्न गर्ने गरी २०७४ भदौ २९ गते एमसीसी परियोजनामा सम्झौता भएको थियो।सम्झौतालाई नेपालले संसद्बाट अनुमोदन गर्नुपर्ने सर्त छ।सरकारले सम्झौता अघिल्लो असार ३० मा सदनमा दर्ता गराएको थियो।तत्कालीन सभामुख कृष्णबहादुर महराले त्यसलाई अगाडि बढाएनन्।पार्टी नेताहरूले विरोध गर्न थालेको र संसद्को कार्यव्यवस्था परामर्श समितिमा सहमति नभई आफैंले मात्र अगाडि बढाउन नसक्ने अडान महराले लिए।त्यस बेलाको बर्खे अधिवेशनमै सम्झौता अनुमोदन गराउने प्रधानमन्त्रीको योजनामा ठेस लागेको थियो। त्यस बेला उठेको विवाद नेकपामा अझै निरूपण भएको छैन।बरु झन् यो विषय थप गिजोलिएको छ।प्रधानमन्त्रीको चाहनाविपरीत माघमा केन्द्रीय समितिले वरिष्ठ नेता खनालको नेतृत्वमा अध्ययन कार्यदल गठन गरेको थियो।स्थायी समिति सदस्य भीम रावल र परराष्ट्रमन्त्रीसमेत रहेका प्रदीप ज्ञवाली सदस्य थिए।कार्यदलले बुझाएको प्रतिवेदन सचिवालयमा छ। कार्यदलले एमसीसीसँगको सम्झौता इन्डोप्यासिफिक रणनीतिकै अंग भएकाले यथास्थितिमा संसद््बाट अनुमोदन गर्न नहुने सुझावसहितको प्रतिवेदन बुझाएको छ।सदनबाट सम्झौता हुबहु पारित गर्न नहुने अडानमा खनाल र रावल देखिन्छन्।त्यसमा ज्ञवालीले असहमति राखेका छन्।कार्यदलको प्रतिवेदन ओलीको अनुकूलतामा छैन। अमेरिकाले अब सम्झौता परिमार्जन गरेर जाने समय नरहेको सन्देश प्रधानमन्त्री ओलीलाई दिइसकेको छ।उनी सम्झौता गुमाउने पक्षमा देखिन्नन्।पार्टी नेताहरूले पारेको अप्ठ्यारोलाई चिर्दै निकासको खोजीमा भने लागेका देखिन्छन्। ओलीनिकट स्थायी समिति सदस्य छविलाल विश्वकर्मा यसको समाधान खोज्नुपर्ने बताउँछन्।एमसीसीमा के होला ? अहिले सबैले सोध्छन्।यसै हुन्छ भन्ने अवस्था नै देखिएको छैन।केही न केही उपायको खोजी गर्नै पर्ला।नेताहरू त्यसको खोजीमा लाग्नुहोला भन्ने विश्वास छ, उनी भन्छन्। दबाबमा ओलीदाहाल ओली र दाहाल दुवै पार्टी नेताहरूकै दबाबमा देखिन्छन्।ओली यसलाई सहज पार लगाउने रणनीतिको खोजीमा छन्।दाहाललाई पार्टीका अन्य नेताले जस्ताको तस्तै पारित गर्ने बाटोमा नजान दबाब बढाइरहेका छन्।२५ जेठमा दाहालसँगको भेटमा सचिवालय बैठक बोलाउने समझदारी बनेपछि ओलीले उपाध्यक्ष वामदेव गौतमलाई बालुवाटार बोलाएर छलफल गरे।ओलीको ध्यान गौतम र गृहमन्त्री रामबहादुर थापालाई साथमा लिएर सचिवालयमा बहुमत जुटाउने देखिन्छ।एमसीसी जस्ताको तस्तै अनुमोदन गर्नुपर्छ भन्नेमा गौतम र थापा पनि नदेखिएपछि अनुकूल वातावरण नबनेका कारण प्रधानमन्त्रीले सचिवालय बैठक टारेको आरोप इतर पक्षका नेताको छ।दाहाललाई पनि नेताहरूले अडान नछोड्न दबाब बढाएको देखिन्छ।२७ र ३२ जेठमा सचिवालय बैठक तय हँुदा दाहालसँग भेट्ने नेताहरू एमसीसीकै आलोचक बढी देखिएका थिए। अबकोे विकल्प के ? प्रधानमन्त्री ओली सम्झौतालाई पार्टीभित्र बन्धक नबनाई सार्वभौम संसद्लाई नै निर्णय गर्न दिनुपर्ने पक्षमा देखिन्छन्।उनले जेठ ६ को संसद् बैठकमा सम्बोधनका क्रममा त्यस्तो विचार व्यक्त गरेका थिए।सचिवालयका एक सदस्यका अनुसार ओलीले दाहालसमक्ष बुधबारको छलफलमा पार्टीका सांसदहरुलाई ह्विप नलगाई स्वविवेक निर्णय गर्न दिने प्रस्ताव गरे।पार्टीमा ह्विप नलगाए पनि कांग्रेस, जनता समाजवादी र आफू पक्षधर सांसदको साथमा सजिल्यै बहुमत जुटाएर सम्झौता पास हुने ओलीले ठानिरहेका छन्।त्यही कारण उनले पार्टीले निर्णय गरेर लिनेनलिनेभन्दा पनि संसद्ले नै निर्णय लिनुपर्ने धारणा दाहालसमक्ष राखिरहेको स्रोतले बताएको छ। उनले बुधबार दाहालसँगको छलफलमा पनि यही विषय राखेको सचिवालयका एक सदस्यले बताए।स्थायी समिति बैठक बोलाउने विषयमा पनि छलफल भएको ती नेताले बताए। मिति ठेगान भइसकेको छैन तर स्थायी समिति बैठक बोलाउने सम्भावना छ।असार १६ अगाडि नै राष्ट्रियसभामा बजेट र संविधान संशोधनको विषय टुंगो लगाउने गरी छलफल चलिरहेको छ, ती सचिवालय सदस्यले भने, प्रधानमन्त्रीले एमसीसी सम्झौता संसदमा रहेकोले यसलाई पार्टीमा ह्विप नलगाऔं, स्वविवेकी अधिकार प्रयोग गर्न दिऔं भन्ने प्रस्ताव राख्न खोज्नुभएको छ। तीन दिनयता ओलीदाहाल दौडधुप बाक्लिएको छ।उनीहरूले सोमबार राष्ट्रपति विद्यादेवी भण्डारीसँग सामूहिक भेट गरे।तर त्यहाँ दुवै नेताले पार्टीमा कार्यविभाजनपछि पनि देखिएको असमझदारी र एकअर्का नेतालाई सहयोगका विषयमा छलफल गरेको स्रोत बताउँछ।मंगलबार दाहालले वरिष्ठ नेता नेपालसँग छलफल गरे। उनले बुधबार बिहान गृहमन्त्री थापासँग खुमलटारमा, दिउँसो उपाध्यक्ष वामदेव गौतमको निवासमा गौतमसँग, सभामुख अग्नि सापकोटाको निवास लैनचौरमा सभामुखसँग र साँझ प्रधानमन्त्रीसँग छलफल चलाएका हुन्।बिहीबारैै संसद्मा एमसीसी सम्झौता अगाडि बढाउने चर्चा चले पनि संसद् सचिवालयमा छलफल चलेको छैन।सभामुखसँग दाहालको भेट संसद्मा प्रस्ताव अगाडि बढाउनुपूर्व नेकपाभित्र छलफल भइरहेको जनाउ दिन भएको स्रोतले बताएको छ। संसद्मा सीधै प्रस्ताव अगाडि बढाउन पनि ओलीलाई सहज देखिएको छैन।सभामुख सापकोटाले महराले लिएजस्तै अडान लिइदिँदा एमसीसी सम्झौताले सहज प्रवेश पाउन सकेको छैन।पार्टी नेताहरूको ढिपी, संशोधन हुन नसक्ने अमेरिकी जवाफ र अनुमोदन नगर्दा दातृ निकायमा नकारात्मक सन्देश जान सक्ने सम्भावित जोखिमको चिन्तामा प्रधानमन्त्री देखिन्छन्। सीधै बैठक बस्नुभन्दा कुनै न कुनै समझदारी पहिले बनाएर बैठक गर्नुपर्छ भन्नेतिर प्रधानमन्त्री देखिनुहुन्छ।त्यसकै प्रयासमा उहाँ लाग्नुभएको छ, ओलीनिकट एक नेताले भने, जसरी हुन्छ समझदारी जुटाएर सम्झौता अनुमोदन गर्नुपर्छ भन्नेमा प्रधानमन्त्री हुनुहुन्छ। उनले पार्टीमा लामो बहस चाहेका छैनन्।तर, ओलीइतर पक्ष संशोधन नगरी अगाडि जानै नहुने पक्षमा छ।बढीमा अबको सात दिनभित्र यस विषयमा निर्णय लिनुपर्ने दबाबमा नेकपा छ।उसको निर्णयले नै एमसीसीको भविष्य टुंगो लाग्नेछ। नेकपाभित्रै बाझिएका मुख्य दुई विषय १) इन्डोप्यासिफिक र एमसीसीको सम्बन्ध ओली पक्ष आईपीएसबारे गत वर्ष पनि पर्याप्त छलफल भएको हो।बारम्बार यस विषयलाई उठाइरहनुले हाम्रो अपरिपक्वता दर्शाउँछ।यो नाटो, टीपीपी या क्वाडजस्तो कुनै संगठन जसमा विभिन्न मुलुक सदस्य बन्छन्।यो अमेरिकाको राष्ट्रिय सुरक्षा र विदेश नीतिको मुख्य पाटो हो, जसका आफ्नै रणनीतिक उद्देश्य, नीति र मान्यता छन्।नेपाल कुनै सैन्य गठबन्धनमा सहभागी हुँदैन र कुनै देश विशेषलाई बाहिर राख्ने गरी निर्माण हुने र तनाव निम्त्याउने गैरसैनिक गठबन्धनमा पनि संलग्न हुँदैन।अर्को मुलुकको राष्ट्रिय सुरक्षा या विदेश नीतिलाई लिएर हामी अनावश्यक रूपमा अल्झिनु उचित हुँदैन।यो आईपीएस सन् २०१७ को नोभेम्बरदेखि अगाडि आएको हो।एमसीसी आईपीएसभन्दा अलग र धेरै अगाडिदेखि नेपालले पहल गर्दै आएको विषय हो।त्यसकारण यसलाई जोडेर हेर्नु आवश्यक छैन। ओलीइतर पक्ष सन् २००२ देखि नै एमसीसी तथा त्यसअन्तर्गत सञ्चालन हुने मिलेनियम च्यालेन्ज कम्प्याक्ट र मिलेनियम च्यालेन्ज अकाउन्ट अमेरिकी राष्ट्रिय सुरक्षा र रक्षा नीतिअन्तर्गत अगाडि बढाइएको देखिन्छ।विभिन्न समयमा अमेरिकी रक्षा मन्त्रालयद्वारा प्रकाशित सुरक्षा र रक्षा रणनीतिसम्बन्धी प्रतिवेदनहरूमा पनि उक्त कुरा उल्लेख छ ।यसले पनि देखाउँछ कि इन्डोप्यासिफिक स्टाट्रेजी एमसीसीभन्दा पछि आएको भए पनि अमेरिकाले एमसीसीलाई अहिले त्यसैसँग जोडेको छ। २) सम्झौता नेपालको कानुनभन्दा माथि ? ओली पक्ष एमसीसी अर्काे मुलुकसँग गरिने सन्धिसरह भएकाले नेपाल सरकार पक्ष भएको कुनै सन्धिको कुरा प्रचलित कानुन बाझिए सो सन्धिको प्रयोजनका लागि बाझिएको हदसम्म प्रचलित कानुन अमान्य हुनेछ।सन्धिको व्यवस्था नेपाल कानुनसरह लागू हुनेछ भनेर हाम्रो सन्धि ऐनको दफा ९१ मा स्पष्ट उल्लेख छ।त्यसैले एमसीसी नेपालको कानुनभन्दा माथि रहेको भन्ने कुरा गलत हो।बरु एमसीसीको नोगोसिएसनको बेला नेपाल र अमेरिकाको अधिकारीले २०१७ अप्रिल ५ मा हस्ताक्षर गरेको एक मेमोयरमा एमसीसी नेपालको संविधानभन्दा माथि छैन भन्ने उल्लेख भएकाले आशंकित भइरहनु आवश्यक छैन। ओलीइतर पक्ष सम्झौताको धारा ७ को दफा ७१ मा प्रस्तुत सम्झौता र नेपालको कानुन बाझिएमा प्रस्तुत सम्झौता लागू हुने भनी उल्लेख भएको कुराबाट सम्झौता नेपालको कानुनभन्दा माथि हुने देखिएको छ।यो स्वीकार्य हुन सक्दैन।यसमा परिमार्जन गर्नुपर्छ।वर्तमान र भविष्यमा बन्ने अमेरिकी कानुन लागू हुने भनी गरिएको त्रुटिपूर्ण व्यवस्था सच्याइनुपर्छ। अन्य विषय यसबाहेक पनि एमसीसी सम्झौतामा संसद्बाट अनुमोदन, संरचनामा अनिश्चितकालीन अधिकार, छनोट भएको आयोजनामा नेपालको प्राथमिकता, अमेरिकाको सुरक्षा नीति र कानुनविपरीत काम गर्न नपाउने, लेखापरीक्षण, भारतको सहमति, निर्माण टेन्डर, बौद्धिक सम्पत्ति माथिको अधिकारलगायत विषयमा पनि नेकपाभित्र बहस छ।यी विषयमा पनि नेपाल हित हुने गरी परिमार्जन गर्नुपर्ने कार्यदलले प्रतिवेदनमा सुझाव दिएको छ।त्यसलाई परिमार्जनमा दाहालनेपाल पक्षले जोड गरिरहेको छ।तर, ओली पक्ष विगतमा सरकारले सम्झौता गर्दा कतिपय विषय मिलाउन सकिने भए पनि ध्यान नदिएका कारण अहिले यसमै मात्र अल्झिरहनु नहुने पक्षमा छ।"
नागरिकतामा मधेस राजनीति,"काठमाडौं : झन्डै दुई वर्षदेखि थाती नागरिकता संशोधन विधेयकमाथि राज्य व्यवस्था समितिले मंगलबार पुनः छलफल सुरु गर्यो। समिति सभापति शशि श्रेष्ठले मुख्य विवादित वैवाहिक नागरिकताको प्रावधानबारे समिति सचिवालयका तर्फबाट प्रस्ताव गरिन्। विदेशी बुहारीलाई तत्काल नागरिकता दिने कि केही समयको अन्तरालपछि भन्ने प्रावधानमा दलहरूबीच विवाद छ। सभापति श्रेष्ठले सात वर्षपछि विदेशी बुहारीले वैवाहिक अंगीकृत नागरिकता पाउने मध्यमार्गी प्रस्ताव बैठकमा गरिन्। समितिमा बहुमत रहेको सत्तासीन नेकपाकै भावनाअनुसार उनले उक्त प्रस्ताव गरेकी थिइन्। नेकपाका सबै सांसदले श्रेष्ठको प्रस्तावमा समर्थन पनि जनाए। विपक्षी कांग्रेसका सांसदमा दुई धार देखापर्यो। दिलेन्द्रप्रसाद बडू र डिला संग्रौलाले (नेकपाका सांसदले बहुमतबाट पारित गरे) खासै विरोध नगर्ने रणनीति लिए पनि अमरेश सिंह विरोधमा उत्रिए। सात वर्षपछि नागरिकता दिनुपर्ने प्रस्तावमा टुंगो लागेजस्तै गरी बैठक अन्त्य गरियो। छुट कुरा भए ल्याउन र बुधबार पुनः २ बजे बैठक बसेर नागरिकता विधेयक टुंग्याउने सहमति भयो। तर, बुधबारको बैठकअघि नै दलहरूबीच दौडधुप र छलफल चल्यो। कांग्रेस सांसद सिंहले पार्टी सभापति शेरबहादुर देउवा, उपसभापति विमलेन्द्र निधिलाई फोन गरेर तत्काल पार्टीको बैठकमार्फत नागरिकताबारे निर्णय गर्नुपर्ने माग गरे। सभापति देउवा, वरिष्ठ नेता रामचन्द्र पौडेल, कृष्ण सिटौलासहित पदाधिकारीको बैठक बुधबार बिहान बस्यो। समितिमा रहेका सिंह, बडूलगायत सांसदलाई पनि बैठकमा आमन्त्रण गरियो। सांसद बडूले सात वर्षको प्रावधानप्रति सकारात्मक धारणा राखे तर निधिले त्यसमा आपत्ति जनाए। सात वर्षको समयसीमाले मधेसमा कांग्रेसको राजनीति समाप्त हुने भन्दै निधि र सिंहले अन्तरिम संविधानको प्रावधानलाई जस्ताको तस्तै राख्नुपर्नेमा पार्टीले जोड दिनुपर्ने माग गरे। बैठकमा सहभागी एक नेताका अनुसार पार्टी सभापति देउवाले पनि सात वर्षको बन्देज राख्न नहुने र अन्तरिम संविधानअनुसारकै नागरिकताको प्रावधानमा उभिन सांसदलाई निर्देशन दिए। बैठकपछि कांग्रेस नेता मीनेन्द्र रिजालले नेकपा संसदीय दलका उपनेता सुवास नेम्बाङलाई फोन गरी सहमतिमा मात्र नागरिकता विधेयक पारित हुनुपर्ने बताए। नेकपाले एकलौटी रुपमा विधेयक पारित गरे सहमतिको वातावरण बिग्रने चेतावनी उनले दिए। त्यसलगत्तै नेम्बाङ प्रधानमन्त्री केपी ओलीलार्ई भेट्न बालुवाटार पुगे। उच्च स्रोतका अनुसार प्रधानमन्त्री ओलीले तत्काल विधेयक अघि नबढाउन सभापति श्रेष्ठ र गृहमन्त्री रामबहादुर थापालाई निर्देशन दिए। प्रधानमन्त्रीको निर्देशनपछि समिति बैठकमा गृहमन्त्री थापाले राजनीतिक सहमतिका लागि समय माग गरे। समितिले ५ दिनको समय दिने निर्णय गर्यो। पटकपटक छलफल हुने र अन्तिममा दलीय अडानका कारण दुई वर्षदेखि समितिमा विधेयक थन्किएर बस्नुको एक मात्र कारण हो, मधेसको राजनीति। विदेशी बुहारीलाई नागरिकतामा कस्दा आफ्नो राजनीति समाप्त हुने कांग्रेस र मधेसकेन्द्रित दलको बुझाइ छ। सत्तासीन नेकपा विदेशी बुहारीलाई नागरिकतामा नकस्दा मधेसका वंशज महिलाको अधिकार खोसिएको बुझाइमा छन्। सीमावर्ती भारतमा बिहेवारी चल्ने भएकाले बुहारीलाई नागरिकतामा कस्दा मधेसको राजनीतिक र सामाजिक जीवनमै असर पर्ने मधेसकेन्द्रित दलको तर्क छ। कांग्रेस सांसद सिंह अन्तरिम संविधानले दिएको अधिकार खोस्नुपर्नाको कारण बुझ्न नसकिएको तर्क गर्छन्। यति बेला वैवाहिक अंगीकृतको के समस्या छ र ? , उनको तर्क छ, अंगीकृतका सन्तानका लागि नागरिकताको समस्या हो। तर, वैवाहिक अंगीकृतको मुद्दा अघि सारेर सत्तापक्षले राजनीति गर्न खोजेको उनको दाबी छ। सरकारी प्रस्तावमा सात वर्षको प्रावधान नराखिएको तर संसद्बाट निर्णय गराएर सरकार चोखिन खोजेको सिंहको बुझाइ छ। पहाडी क्षेत्रमा कमजोर देखिएको कांग्रेसलाई नागरिकताको मुद्दामा मधेस चिढ्याए आफ्नो उपस्थिति कमजोर हुने तराईबाट निर्वाचित सो पार्टीका नेताको ठहर छ। सत्तासीन नेकपा भने अंगीकृत नागरिकतामा कडाइ गर्दा मधेसका स्थायी र वंशजको समर्थन आफूलाई प्राप्त हुने बुझाइमा छ। नेकपाका सांसद झपट रावल कांग्रेस र मधेसकेन्द्रित दलले मधेसका वंशज महिलामाथि अन्याय गर्ने गरी नागरिकतामा अडान लिएको तर्क गर्छन्। एक हातमा सिन्दुर अर्को हातमा नागरिकता दिने प्रावधानले मधेसका वंशज महिला पीडित बनिरहेका छन्, उनले भने, यो प्रावधान भनेको भौगोलिक आक्रमणभन्दा मुलुकका लागि खतरनाक हो। भारतमा बिहे गरेर जाने नेपाली चेलीले सात वर्षपछि मात्र भारतमा वैवाहिक नागरिकता पाउने गरेकाले नेपालले पनि त्यही व्यवस्था लागु गर्नुपर्ने रावलको भनाइ छ। गत वर्षको भदौ २७ गते पनि सहमति नजुटेपछि मतदानबाट नागरिकता विधेयक टुंग्याउने तयारी समितिमा भएको थियो। त्यस दिन २० मिनेटका लागि स्थगित भएको बैठकले नागरिकता विधेयकमाथि ९ महिनासम्म छलफल नै गरेन। तर, नयाँ नक्सा जारीपछि समितिले पुनः छलफल त गर्यो तर परिदृश्यले पुनः नागरिकता विधेयक अडकिने अवस्था देखिएको नेकपाका सांसद नै बताउँछन्। रात गए अग्राख पलाउँछ भन्थे, हो रहेछ, सो पार्टीका एक सांसदले भने, हिजै (मंगलबार) टुंगियो भनेको विधेयक फेरि आज आएर पुरानै स्थानमा पुग्यो। गत वर्षको साउन २२ मा संसदमा दर्ता भएको विधेयक ०७५ भदौ ५ गते समितिमा दफावार छलफलका लागि पुगेको थियो। समिति सभापति श्रेष्ठले विभिन्न एनजीओ, आईएनजीओको प्रभावमा विदेशी ज्वाइँका लागि १५ वर्षपछि नागरिकता दिने प्रस्ताव गरेर विधेयकलाई थप जटिल बनाएको नेकपाका सांसदको आरोप छ। विदेशी बुहारीकै विषयमा अड्कियो नागरिकता विधेयक विदेशी बुहारीको नागरिकता : समितिको तीन विकल्प विदेशी बुहारीलाई ७ वर्षपछि नागरिकताको प्रस्ताव"
सेनाले सार्वजनिक गर्यो खरिपाटी क्वारेन्टिनको खर्च विवरण,"काठमाडौं : नेपाली सेनाले कोभिड१९ रोकथाम, नियन्त्रण र प्रतिकार्यका लागि मुलुकका विभिन्न भागमा सञ्चालनमा रहेको क्वारेन्टिन व्यवस्थापनमा अनियमितता भएको भन्ने विषयप्रति गम्भीर ध्यानाकर्षण भएको जनाएको छ। चीनबाट ल्याइएका १७५ विद्यार्थीलाई नेपाली सेनाकै नेतृत्वमा भक्तपुरको खरिपाटी क्वारेन्टिनमा सम्पूर्ण प्रवन्ध मिलाई १७ दिन राखेको पुर्याएको योगदानको बेवास्ता गर्दै अर्नगल प्रचार भएको भनी सेनाले आपत्ति प्रकट गरेको छ। स्वास्थ्यको दृष्टिकोणले अत्यन्तै संवेदनशील र राष्ट्रिय प्रतिष्ठासँग गासिएको उक्त कार्यलाई उत्कृष्ट व्यवस्थापनमा सफलतापूर्वक सम्पन्न गर्न पारदर्शी र प्रभावकारी पूर्वतयारी गरिएको स्मरण गराउदै सेनाले सो क्वारेन्टिनका लागि विनियोजित रु एक करोड २९ लाखमध्ये रु सात लाख २८ हजार रकम मौज्दात रहेको सैनिक जनसम्पर्क तथा सूचना निर्देशनालयले जानकारी दिएको छ। उक्त क्वारेन्टिनका लागि खरिद गरिएको मध्ये रु तीन लाख उन्नाइस हजार मूल्य बराबरको औषधि पनि स्टोर मौज्दात रहेको जानकारी दिइएको छ। उक्त क्वारेन्टिनमा रहनेलाई खानाका लागि ५५ लाख एक हजार, औषधिमा तीन लाख ३३ हजार र औषधिजन्य सामग्री खरिदमा ६३ लाख ३७ हजार रकम खर्च भएको सेनाको विज्ञप्तिमा उल्लेख छ। स्वास्थ्य सामग्रीहरुमध्ये २३ लाख ३० हजार बराबरको औषधिजन्य सामग्री पुनः प्रयोगमा ल्याउने गरी स्टोर दाखिला भएको जानकारी दिइएको छ। क्वारेन्टिनमा रहने १७५ विद्यार्थी, नेपाल वायुसेवा निगमका १८ कर्मचारी, चिकित्सक समूह, सफाइकर्मी तथा एम्बुलेन्स टोलीसहित ९ (नौ) गरी २०२ जनालाई स्तरीय प्याकिङ्गसहितको स्वस्थ्यकर खाना खुवाइएको बताइएको छ। क्वारेन्टाइनमा शाकाहारी र मासाहारी दुवै किसिमका लागि छाक खाना र खाजाको व्यवस्था गरिएको स्मरण गराउँदै सेनाले त्यसका लागि कार्की केटरिङ्गसँग प्रति व्यक्ति प्रति दिन भ्याट वाहेक एक हजार ३५० मा सम्झौता भएको जानकारी दिएको छ। क्वारेन्टिनको सुरक्षामा खट्टिएका ३० सुरक्षाकर्मीलाई नास्ता, चिया र पानीको व्यवस्था पनि उक्त रकमबाट भएको सेनाले स्पष्ट गरेको छ। कोभिड१९ को विषम परिस्थितिमा मुलुकको प्रमुख सयन्त्रका रुपमा आफ्नो जीवनलाई खतरामा राखेर जनताको रक्षामा काम गरिरहेको सेनाको मनोबल कमजोर तुल्याउने उद्देश्यबाट आउने टिक्का टिप्पणी प्रति सचेत रहन सैनिक मुख्यालयले सबैमा अनुरोध गरेको छ।"
पाल्पामा थप पाँचजनामा कोरोना संक्रमण,"तानसेन : पाल्पामा थप ५ जनामा कोरोना संक्रमण देखिएको छ । योसँगै पाल्पामा कोरोना संक्रमणको संख्या ५६ पुगेको छ । बिहीबार मात्र पाल्पामा ५ जना संक्रमित थपिएका छन् । थपिएका संक्रमितमध्ये रिब्दीकोट गाउँपालिकाका ४ जना र तिनाउ गाउँपालिकाका १ जना रहेका छन् । प्रदेश प्रयोगशाला भैरहवामा गरिएको परीक्षणमा ५ जनामा कोरोना पुष्टि भएको जिल्ला जनस्वास्थ्य कार्यालयका निमित्त प्रमुख विश्वनाथ न्यौपानेले बताए । संक्रमित हुनेमा २३ वर्षदेखि ५५ वर्ष उमेर समूहका पुरुष रहेका छन्। रिब्दीकोट गाउँपालिकाका ४ जना संक्रमित जेठ १५ गते भारतबाट आएका थिए। संक्रमितमध्ये वडा नं १ ख्याहाको सारदा मावि शान्तिचौरको क्वारेन्टाइनमा, बसेका १ जना, वडा नं ६ ठिमुरेको नवज्योती प्रावि इजरडाडाँको क्वारेन्टाइनमा बसेका २ जना र वडा न७ को पालुङ्गमा रहेको कालिका निमावि बतासेको क्वारेन्टाइनमा बसेका १ जनामा कोरोना संक्रमण देखिएको हो । संक्रमितको अवस्था सामान्य रहेको गाउँपालिकाका अध्यक्ष नारायण जिसीले बताए । संक्रमित चारैजनालाई तानसेनको लुम्विनी मेडिकल कलेज प्रवासको आइसोलेसन सेन्टरमा पठाउने तयारी भएको छ । तिनाउ गाउँपालिका वडा ६ का संक्रमित पुरुष १५ दिनअघि भारतबाट आएर वडा न ५ चौविसमाइलको कल्याणी आधारभूत विद्यालयको क्वारेन्टाइनमा बसेका थिए । उनलाई तानसेन नर्सिङ्ग स्कुलमा संयुक्तरुपमा निर्माण गरेको आइसोलेसन सेन्टरमा पठाइएको गाउँपालिकाका अध्यक्ष ओम बहादुर घर्तीले बताए । संक्रमित पुरुषको अवस्था सामान्य रहेको छ । बुधबार मात्र तानसेनमा लुम्बिनी मेडिकल कलेजमा उपचाररत अर्घाखाँचीका एकजनामा कोरोना पोजिटिभ देखिएको थियो । यसअघि रम्भा गाउँपालिकामा १६ जना, बगनासकाली गाउँपालिकामा १ जना,माथागढी गाउँपालिकामा १४ जना, रैनादेवी छहरा गाउँपालिकामा २ जना, निस्दी गाउँपालिकामा ३ जना, रामपुर नगरपालिकामा २ जना, पूर्वखोला गाउँपालिका २ जना व्यक्ति कोरोनाबाट सक्रमित भएका छन् । एक जना सक्रमितको उपचारको क्रममा मत्यु भएको थियो । आइसोलेसनमा बसेका संक्रमित सबैको स्वास्थ्य अवस्था सामान्य रहेको छ । पाल्पाका १० वटा पालिका मध्ये ९ वटा पालिकामा कोरोना संक्रमण देखिएको छ । तानसेन नगरपालिकामा भने अझै संक्रमण देखिएको छैन।"
दार्चुलाको सीमावर्ती क्षेत्रमा सुरक्षा सर्तकता बढ्यो,"दार्चुला : दार्चुलाको सीमावर्ती क्षेत्रमा नेपालले सुरक्षा सर्तकता बढाएको छ । बैशाख ३१ गते दार्चुलाको व्यास क्षेत्रमा सशस्त्र प्रहरीको बिओपी पोस्ट स्थापना गरीएसँगै सीमामा थप सुरक्षा अपनाएको सशस्त्र प्रशरी बल दार्चुलाका डीएसपी डम्मर बिष्टले बताए । नेपालतर्फ कौवाबाट १० किलोमिटर वर गागामा सीतापुल चौकी छ । चीनसँगको रणनीतिक क्षेत्रसमेत भएकाले भारतले भने ती ठाउँमा सुरक्षा निकायको उपस्थिति बढाउँदै लगेको छ , बिष्टले भने । नेपाल सरकारले अतिक्रमित नेपाली भूमि कालापानी, लिपुलेक, लिम्पियाधुरा सहितको भुभाग नेपालको नक्सामा समेटेको र निशान छापसमेत संशोधन गरेसँगै उच्च सुरक्षा अधिकारीको टोलीले ब्यास क्षेत्रको भ्रमणसमेत गरेका छन् । पछिल्लो समय नेपाल सरकारले व्याँस क्षेत्रलाई प्राथमिकताका साथ सीमा सुरक्षामा सक्रियता देखाएको छ । छाङरुमा स्थापना गरिएको सशस्त्र प्रहरीको बिओपी र घाँटिबगरमा रहेको नेपाली सेनाको अस्थायी क्याम्पले सुरक्षामा निकै तदारुकता देखाएको व्यासका स्थानिय गोपासिंह बोहराले बताए । बैशाख ३१ गते छाङरुमा सशस्त्र बिओपी स्थापना भएको थियो भने जेठ ७ गते घाँटिबगरमा नेपाली सेनाको अस्थायी बेस क्याम्प राखिएको थियो, बाहेराले भने । सीमा सुरक्षाका लागि सशस्त्र बिओपी ,घोरेटो बाटो निर्माणका लागि सेनाको क्याम्प र स्थानियको सुरक्षाकोलागी जनपद प्रहरी राखिएको दुर्गादल गुल्म दार्चुलाका गुल्म पति श्यामराज बिक्रम थापाले बताए । कालापानी क्षेत्रमा भारतीय सेना, सीमा सुरक्षा बल, भारतीय बोर्डर पुलिसलगायत सुरक्षा निकायका करिब १० हजार जनशक्ति तैनाथ रहेको स्थानीय बताउँछन् । कालापानी क्षेत्रमा आफ्ना सैनिक राखेदेखि नै भारतीय पक्षले नेपालीलाई आवतजावतमा अवरोध गर्दै आएको छ । यो नाकाबाट भारतचीन व्यापार सुरु भएदेखि नेपालीलाई असहज भएको हो । पञ्चायतकालमा सदरमुकाम खलंगाबाट तिंकर नाकासम्म झन्डै एक सय २५ किलोमिटर घोडेटो बाटो बनेको थियो । यो बाटो बनेपछि व्यास क्षेत्र जान सहज भएकाले नेपाली र भारतीय नागरिक नेपालकै घोडेटो बाटो हुँदै व्यास क्षेत्रमा बर्सेनि (बसाइँसराइ) गर्थे । सशस्त्र द्वन्द्वकालमा नेपाली सुरक्षाकर्मी व्यास क्षेत्रमा जान सकेनन् । द्वन्द्व सकिएपछि घोडेटो बिग्रिएको भन्दै राज्यले उक्त क्षेत्रमा आफ्नो उपस्थिति नदेखाएको स्थानीय नबेन्द्र तिङ्करीले बताए । नेपाल प्रहरीका दुई युनिट व्यास क्षेत्रमा भए तापनि त्यहाँ ६ महिना मात्र प्रहरीको उपस्थिति हुने गरेको छ । हिमाली ठाउँमा जाडोले बस्न नसकेर नेपाल प्रहरीका दुवै अस्थायी पोस्ट जिल्ला सदरमुकाम झर्छन् , तिङ्करीले भने । अब भने व्यास बासीले सुरक्षाको नौलो आभास गरी रहेका छन् । सशस्त्र प्रहरी र नेपाली सेनाको सुरक्षा पोष्टले व्यास बासीमा सुरक्षाका निकै आभास भएको उनले बताए । स्थानीय ललीत बोहराका अनुसार प्रहरीको उपस्थिति ६ महिना भए पनि प्रहरी चौकीगाउँ आउजाउमै सीमित छ । स्थानीयले केही सूचना दिए त्यसलाई माथिल्लो निकायमा खबर गर्छन् । केन्द्रसम्म स्थलगत र अद्यावधिक रिपोर्ट बिरलै मात्र पुग्ने गरेको सोबान तिङ्करीले बताए। सशस्त्रलाई किन राखियो सीमामा? सशस्त्र प्रहरीको सिमा क्षेत्रमा हुने अवैध गतिविधि नियन्त्रणमा, सिमा रक्षा, ओखेटो पहार ओसार पसार तथा मानव वेचविखन लगायतका गतिविधि नियन्त्रणमा ठुलो भूमिका भएकाले सीमामा राखिएको प्रमुख जिल्ला अधिकारी यदुनाथ पौडेलले बताए । पौडेल अगाडि भन्छन् , विगत देखी ६ महिना मात्रै राज्यको उपस्थिति रहदै आएको दार्चुलाको उत्तरी सिमा क्षेत्रमा बाह्रै महिना उपस्थिति हुने गरी प्रहरी खटाईएको छ । यसले सीमाका नागरीकलाई थप राहत पुग्ने उनले बताए । भारतले पनि सीमामा सुरक्षा गतिबिधि बढायो भारतचीन सिमामा पर्ने लद्दाखको गलवान क्षेत्रमा दुई देशका सुरक्षा बलबीच हिंसात्मक झडप भएपछि भारतले लिपुलेक र नाविढाङ क्षेत्रमा पनि सुरक्षा बढाएको छ । स्रोतका अनुसार नाविढाङदेखी लिपुलेक पाससम्मको ८ किलोमिटर क्षेत्रमा चीनसंगको सिमा सुरक्षाका लागी आइटिविपीसंगै भारतीय आर्मीले पनि गस्ती गरिरहेको छ । २४ सै घण्टा भारतीय आर्मी, र एसएसबिले नेपाल र चीनसंगको सिमा क्षेत्रका गतिविधि अवलोकन गरिरहेको छ ।"
मुस्ताङमा छैन कोरोना,"जोमसोम : पछिल्लो समय विश्वव्यापी माहामारीको रुपमा फैलिएको कोरोना र्भारस (कोभिड१९) को संक्रमण दर नेपालमा फैलिदै गएको छ। नेपालका कोरोना देखिएको ६ महिना पुगिसकेको छ। गण्डकी प्रदेशका कुल ११ जिल्ला मध्ये मनाङ र मुस्ताङ बुधबारसम्म कोरोना संक्रमित भेटिएका थिएनन्। प्रादेशिक जनस्वास्थ्य कार्यालय पोखराले बिहीबार मनाङमा पनि १ जना कोरोना संक्रमणा पुष्टि गरेपछि अब गण्डकी प्रदेशमा मुस्ताङबाहेक सबै जिल्लामा कोरोना संक्रमित भेटिएका छन्। बिहीबारसम्म मुलुकभर ७ हजार ८ सय ४८ जनामा कोरोना पुष्टि भइसकेको छ भने गण्डकी प्रदेशमा मनाङसहित १० जिल्लामा कुल ३ सय २४ जना कोरोना संक्रमण फैलिएको छ। जिल्ला विपत व्यवस्थापन समितिले जिल्ला भित्र संक्रमित जिल्लाबाट तरकारी, फलफुल तथा मासुजन्य पदार्थ ढुवानी गर्न प्रतिबन्ध लगाइएको छ। जिल्लामा विकासको काम गर्ने उपकरण चालक, मालवाहक सवारी साधनका चालक तथा सहचालक र अतिआवश्यकीय कामकाजले आउजाउ गर्ने व्यक्तिलाई मुस्ताङको थासाङ गाउँपालिका घासामा अनिवार्य आरडीटी परीक्षण गर्ने व्यवस्था गरिएको मुस्ताङका प्रमुख जिल्ला अधिकारी वेदप्रकाश अर्यालले जानकारी दिए। जिल्ला स्वास्थ्य कार्यालय मुस्ताङका प्रमुख टिकाराम भण्डारीले जिल्लामा बिहीबारसम्म कुल २५ जनाको स्वाबसंकलन भएको जानकारी दिए। जसमध्ये १६ जनाको रिपोर्ट नेगेटिभ आइसकेको छ भने बाँकी ९ जना व्यक्तिको स्वाब रिपोर्ट आउन बाँकी छ। मुस्ताङमा अहिले ७ जना क्वारेन्टाइनमा छन्। जिल्लाका ५ स्थानीय तहले करिव ९० शैय्या क्वारेन्टाइन निर्माण गरेपनि खासै व्यवहारिक बन्न सकेको छैन। हालसम्म उपल्लो मुस्ताङका २ पालिकामा क्वारेन्टाइन प्रयोगमा आएको छैन। घरपझोङ, थासाङ र वारागुङ मुक्तिक्षेत्रमा गरी करिव ५० भन्दा बढी व्यक्ति क्वारेन्टाइन मापदण्ड पुरा गरेका छन्। जिल्लामा कोरोना रोकथाम गर्न मुस्ताङको थासाङ गाउँपालिका बढी जिम्मेवार बनेको पाइएको छ। बिहीबार मनाङमा कोरोना संक्रमण देखिएसँगै मुस्ताङका कतिपय स्थानीयले जिल्लानै शिल गर्नुपर्ने आवाज उठाएको पाइएको छ। कोरोना संक्रमणकालमा मुक्तिनाथ दर्शन गर्न आएको भन्दै ३ दिनअघि मुस्ताङका स्थानीयले म्याग्दीका सिडिओलाई समेतलाई मुक्तिनाथ जान रोक लगाएका थिए। सरकारले कोरोना संक्रमण बढिरहेको अवस्थामा लकडाउन खुकुलो बनाए पनि मुस्ताङका होटल बन्द छन्। सीमानाकामा कडा निगरानी गरिएकाले जिल्लामा पर्यटकीय चहल पहल शून्य बनेको होटल ताजका संञ्चालक योगेश शेरचनले जानकारी दिए।"
भ्रष्टाचारको आरोपमा डोलेश्वरको माइन्यूट र आर्थिक प्रतिदेन कब्जा,"भक्तपुर : जिल्ला प्रशासन कार्यालय भक्तपुरले यहाँको सूर्यविनायक नगरपालिका ८ सिपाडोलस्थित डोलेश्वर महादेव मन्दिर क्षेत्रमा भइरहेको विकास निर्माण तथा भेटी व्यवस्थापनमा अनियमितता भएको आशंकामा मन्दिर संरक्षण तथा विकास समितिको माइन्युट र आर्थिक प्रतिवेदन आफ्नो कब्जामा लिएको छ। अख्तियार दुरुपयोग अनुसन्धान आयोगको निर्देशनानुसार भक्तपुर जिल्ला प्रशासनले डोलेश्वर महादेव मन्दिर संरक्षण तथा विकास समितिको माइन्युट र आर्थिक प्रतिवेदन जफत गरेको हो। अख्तियारमा समितिका पीडित आजीवन सदस्यको बेनामे उजुरी परेको थियो। उक्त उजुरीमा तत्कालीन समितिका कोषाध्यक्ष विश्वराम थापाले श्रावणी मेला चलिरहेको बेला मन्दिरको एकदिनको भेटी समितिको आम्दानी खातामा नचढाएर अनियमितता गरेको तथा विकास निर्माणको काम हुँदा एकै प्रकारको ढुवानीमा फरकफरक रकम भुक्तानी दिएर भ्रष्टाचार गरेको आरोप लगाइएको जिप्रकाका प्रशासकीय अधिकृत यज्ञराज जोशीले जानकारी दिए। श्रावणी मेला चलिरहेको बेला मन्दिरमा रहेको चन्दा बाकसको एकदिनको भेटी उठाउँदा मुचुल्का उठाइएको तर रसिद काटेर समितिको आम्दानी खातामा नचढाएर अनियमितता गरेको आरोप लगाइएको छ, उनले भने, त्यस्तै एउटै किसिमको सामान ढुवानीमा फरक फरक भाडा भुक्तानी दिएर भ्रष्टाचार गरेको भनिएको छ। उक्त उजुरीको आधारमा अख्तियारले डोलेश्वरमा भ्रष्टाचार भए नभएको अनुसन्धान तथा कारबाही गर्न भक्तपुर प्रशासनलाई पत्राचार गरेको उनी बताउँछन्। अख्तियारले पत्राचार गरेपछि डोलेश्वर महादेव मन्दिर संरक्षण तथा विकास समितिका अध्यक्षलगायतलाई भेटेर समितिका माइन्युट र आर्थिक प्रतिवेदन उठाएर ल्याएका हौं, अधिकृत जोशीले भने। जिल्ला प्रशासनले माइन्युट र आर्थिक प्रतिवेदन उठाइसकेपछि प्रशासकीय अधिकत जोशीकै संयोजकत्वमा तीन सदस्यीय छानबिन समिति गठन गरेको थियो तर समितिको माइन्युट र आर्थिक प्रतिवेदन उठाएर ल्याए पनि त्यसको विस्तृत अध्ययन गरिनसकेको उनले जानकारी दिए। कोरोना भाइरस संक्रमण नियन्त्रण तथा व्यवस्थापन गर्न सरकारले देशव्यापी लकडाउन घोषणा गरेकाले उक्त माइन्युट र आर्थिक प्रतिवेदनको अध्ययन गर्न नपाइएको प्रशासकीय अधिकृत जोशीले बताए। त्यसमाथि यसैबीच छानबिन समितिका एक सदस्यका बुबाको निधन भएकाले पनि विस्तृत अध्ययन गर्न ढिलाइ भएको उनको भनाइ थियो। प्रशासनले अध्ययन गर्न ढिलो हुने देखिएपछि सूर्यविनायक नपालाई विस्तृत अध्ययन गर्न दिने कि भन्ने छलफल भइरहेको छ, अधिकृत जोशीले थपे, उसैबाट विस्तृत अध्ययन गराएर प्रतिवेदन पेस गराउने र उक्त प्रतिवेदन नै अख्तियारमा पठाउने कि भन्ने छ। उजुरीमा प्राविधिक पक्ष पनि भएको तर जिल्ला प्रशासनमा प्राविधिक जनशक्ति नभएकाले पनि नपामा पठाउनेबारे सल्लाह भइरहेको उनी बताउँछन्। नभए सहायक प्रमुख जिल्ला अधिकारीको संयोजकत्वमा एक प्राविधिक राखेर अर्को छानबिन समिति बनाउनेबारे पनि छलफल भइरहेको अधिकृत जोशीले जानकारी दिए। भ्रष्टाचार भएकै हो त ? डोलेश्वर महादेव मन्दिर संरक्षण तथा विकास समितिले भने बेनामे उजुरीमा उल्लेख गरिएजस्तो भ्रष्टाचार नभएको जिकिर गरेको छ। समितिले आन्तरिक र बाह्य गरी दुवै लेखापरीक्षण गर्दै आएको जनाएको छ। मन्दिरका सबै विकास निर्माण र भेटी संकलन सबै समितिबाटै निर्णय गराएर प्रक्रियासंगत हुँदै आएको समितिले जनाएको छ। उजुरीमा आर्थिक वर्ष २०७४७५ को आन्तरिक लेखा परीक्षण प्रतिवेदन समावेश गरिएको बताइएको छ। जबकि उक्त आन्तरिक लेखापरीक्षणको क्रममा औंल्याइएका त्रुटि तथा कमजोरीलाई बाह्य लेखापरीक्षणमा सच्याइएको थियो। उक्त सच्याइएको बाह्य लेखापरीक्षकले गरेको आर्थिक लेखा परीक्षण समितिको साधारणसभाले पारितसमेत गरेको समितिका वरिष्ठ उपाध्यक्ष सूर्यबहादुर खाइतू बताउँछन्। आन्तरिक लेखापरीक्षणको क्रममा केही त्रुटि र कमजोरी भएपछि समितिले उपाध्यक्ष मोहन गिरीको संयोजकत्वमा छानबिन समिति गठन गरिएको थियो। उक्त छानबिन समितिले पनि आन्तरिक लेखापरीक्षण प्रतिवेदनलाई नै सदर गरेर त्रुटि सच्याउन समितिलाई सिफारिस गर्दै प्रतिवेदन दिएको थियो। अख्तियारमा दिइएको बेनामे उजुरीमा उक्त छानबिन समितिको प्रतिवेदनसमेत संलग्न गरिएको थियो। आन्तरिक लेखापरीक्षण र छानबिन समितिले प्रतिवेदन दिइसकेपछि पनि समितिमा दुईपटक वार्षिक साधारणसभा भएर दुई वर्षअघि नयाँ समिति निर्वाचित भइसकेको छ। जसअनुसार पहिले मन्दिर क्षेत्रमा हुँदै आएको विकास निर्माणका संयोजक बालहरि चालिसे अहिले अध्यक्ष भएका छन्। उनी अध्यक्ष भइसकेपछि वरिष्ठ उपाध्यक्ष खाइतूलाई अहिले निर्माण समितिको संयोजक बनाइएको छ। आरोप राजनीतिक : थापा उजुरीमा भ्रष्टाचार गरे भनिएका तत्कालीन कोषाध्यक्ष विश्वराम थापाले राजनीतिक पूर्वाग्रह राखेर आफूमाथि भ्रष्टाचारको आरोप लगाइएको स्पष्टीकरण दिन्छन्। उनी अहिले सचिव छन्। आफूमाथि आरोपित गरेर अख्तियार, प्रशासन र नपामा परेको उजुरीको कारण देखाएर सचिव पदबाट राजीनामा माग गरिएबाटै आफूलाई समितिबाट हटाउन राजनीति खेलिएको पुष्टि हुने उनको भनाइ थियो। उनका अनुसार उक्त उजुरी पटकपटक जिल्ला प्रशासन, नगरपालिका, हेल्लो सरकार हुँदै अख्तियार पुगेको थियो। सुरुमा उक्त उजुरी जिल्ला प्रशासन कार्यालयमा परेको थियो। उक्त उजुरी पर्नेबित्तिकै तत्कालीन सहायक प्रमुख जिल्ला अधिकारी दिलीप लामिछानेले उनलाई जिल्ला प्रशासन कार्यालयमा बोलाएर बयान लिएका थिए। त्यसबेला आफूले समितिले निर्णय गराएरै सबै काम गर्दै आएको र भेटी भएको चन्दा बाकसको रकम उठाउँदा समितिका पदाधिकारी बसेर मुचुल्का उठाउने गरेको जानकारी दिएको सचिव थापा बताउँछन्। सबै काम समितिको निर्णयबाटै हुने गरेको छ। चित्त नबुझे बिलभर्पाइ र रसिद मगाएर हेर्न सकिने बयान दिएको थिएँ, उनले भने, उजुरीमा आन्तरिक लेखापरीक्षण प्रतिवेदन भएको र पछि त्यसको आधारमा बाह्य लेखापरीक्षण गराएर साधारणसभाबाट पारित भइसकेको जानकारी गराएँ। जिल्ला प्रशासन कार्यालयमा दिइएको उजुरीपछि केही नभएको देखेर सूर्यविनायक नगरपालिका, हेल्लो सरकार र अख्तियारमा एकैपटक पुनः सोही उजुरी गरिएको थियो। अख्तियारले आफूकहाँ परेको उजुरीको छानबिन गर्न भक्तपुर प्रशासनलाई पत्राचार गरेको थियो। त्यस्तै सूर्यविनायक नगरपालिकालाई आर्थिक वर्ष २०७४७५ र २०७५७६ को आर्थिक प्रतिवेदनसँगै मन्दिरको विकास निर्माणमा सहयोग गर्ने हालसम्मका दाताहरुको सूची पठाइएको निवर्तमान अध्यक्ष विदुरमानसिंह बस्नेतले जानकारी दिए। आन्तरिक लेखापरीक्षण नै सबै होइन : बस्नेत उनले समितिको हिसाबकिताब चुस्तदुरुस्त होस् र केही त्रुटि कमजोरी बाह्य लेखापरीक्षण गराउनुअघि नै सच्याउन पाइने उद्देश्यले आन्तरिक लेखापरीक्षण गर्ने व्यवस्था गरिएको स्पष्ट पारे। त्यसैले आन्तरिक लेखापरीक्षण प्रतिवेदन नै समितिको काम कारबाहीको लेखाजोखा गर्ने सबै प्रमाण नभएको उनको जिकिर थियो। समितिको आर्थिक हिसाबकिताब चुस्तदुरुस्त राख्न आन्तरिक लेखापरीक्षण गराएकै हौं। त्यो समितिको आन्तरिक हो, निवर्तमान अध्यक्ष बस्नेतले भने, त्यसैले त्यसैलाई आधार बनाएर भ्रष्टाचार भएको तथा आर्थिक अनियमितता भएको निक्र्योल हुन्न। उनले समितिको आन्तरिक लेखापरीक्षण प्रतिवेदनलाई कसैले हतियार बनाएर डोलेश्वर महादेव मन्दिरमा भइरहेको विकास निर्माण तथा सुधारका कार्यमा भाँजो हाल्ने काम भएको दावी गरे। समिति भंग गरेर विकास कोष ! त्यस्तै डोलेश्वर महादेव मन्दिर परिसरको विकास निर्माणमा भ्रष्टाचार भएको आरोप लगाएर समिति भंग गरेर विकास कोष (ट्रस्ट) गठन गर्ने तानाबाना बुनिएको समितिका केही पदाधिकारीहरुले आशंका व्यक्त गरेका छन्। उनीहरुका अनुसार अहिले विकास समिति हुँदा मन्दिरमा भइरहेको विकास निर्माणमा केही पक्षको पहुँच पुगेको छैन। उक्त पक्षको आँखा डोलेश्वर महादेव मन्दिरको आम्दानीमा समेत परेको ती पदाधिकारीहरुको दावी छ। अहिले डोलेश्वर महादेव मन्दिरमा सरदर वार्षिक ४५ लाख रुपैयाँ आम्दानी हुँदै आएको छ। भक्तपुरमा सबैभन्दा बढी आम्दानी हुने यही डोलेश्वर महादेव मन्दिरमात्रै हो। डोलेश्वर महादेव मन्दिरबाट आम्दानी हुने वार्षिक ४५ लाख रुपैयाँ र अन्य विकास निर्माणको नाउँमा आउने करोडौं रुपैयाँमा आफ्नो एकाधिकार कायम गर्न अहिले समितिमा भ्रष्टाचार भएको बहाना झिकिएको हो, एक पदाधिकारीले भने, उक्त भ्रष्टाचार पुष्टि नभएपछि समिति भंग गरेर डोलेश्वर महादेव मन्दिरलाई ट्रस्टमा लाने प्रपञ्च रचिएको छ। जिल्ला प्रशासन कार्यालय भक्तपुरका प्रशासकीय अधिकृत जोशीले पनि मन्दिरलाई ट्रस्टमा लानुपर्नेबारे छलफल भइरहेको पुष्टि गरे। काठमाडौंका पशुपतिनाथ मन्दिर जसरी विकास कोषबाट सञ्चालन हुँदै आएको छ। सोही मोडलमा डोलेश्वर महादेव मन्दिर विकास कोष गठन गरेर त्यहाँको सम्पूर्ण व्यवस्थापन सरकार मातहत लाने तयारी भएको बुझिएको छ। कोषमा गएपछि डोलेश्वर महादेव मन्दिरमा सरकारमा जाने राजनीतिक दल र त्यसको स्थानीय नेताहरुको चलखेल बढ्ने भन्दै समितिका पदाधिकारीहरुले विरोध गरेका छन्। हाल मन्दिर परिसरमा सूर्यविनायक नपाको एककरोड २० लाख र भक्तपुर क्षेत्र नं २ का प्रतिनिधिसभा सदस्य महेश बस्नेतको निर्वाचन क्षेत्र विकास कोषको ८० लाख रुपैयाँमा डोलेश्वर महादेवको मूल मन्दिर तथा चौबन्दी सत्तल निर्माणको कार्य भइरहेको छ। त्यस्तै संस्कृति मन्त्रालयको २५ लाख रुपैयाँको बजेटमा पुजारी घर निर्माण भइरहेको छ।"
काठमाडौं उपत्यकामा थप ६ जनामा कोरोना संक्रमण,"काठमाडौ : काठमाडौं उपत्यकामा थप ६ जनामा कोरोना संक्रमण देखिएको छ। स्वास्थ्य तथा जनसंख्या मन्त्रालयका प्रवक्ता डाजागेश्वर गौतमले २ जना काठमाडौंका, १ जना ललितपुरका र ३ जना भक्तपुरका गरी ६ जनामा कोरोना संक्रमण देखिएको पुष्टि गरेका हुन्।काठमाडौंमा १ महिला र १ पुरुष र ललितपुरमा १ पुरुष र भक्तपुरका १ महिला र २ पुरुषमा संक्रमण देखिएको हो। मन्त्रालयका अनुसार राष्ट्रिय जनस्वास्थ्य प्रयोगशाला काठमाडौंमा गरिएको कोरोना परीक्षणमा उनीहरुमा कोरोना संक्रमण देखिएको हो। बिहीबार एकै दिन ६७१ जनामा कोरोना भाइरस (कोभिड१९) संक्रमण पुष्टि भएको छ। स्वास्थ्य तथा जनसंख्या मन्त्रालयका प्रवक्ता गौतमकाअनुसार ६७१ जनाको रिपोर्ट पोजिटिभ आएसँगै संक्रमितको संख्या ७ हजार ८४८ पुगेको हो। नयाँ संक्रमितमध्ये ५९१ पुरुष र ८० महिला रहेका छन्। बुधबार मात्रै ५८६ जनामा कोरोना संक्रमण पुष्टि भएको थियो। हरेक दिन संक्रमितको संख्या बढ्दै गएको छ। बिहीबार पीसीआर विधिबाट १ लाख ५५ हजार ५१८ र आरडीटी विधिबाट २ लाख ४३ हजार ७५ जनाको नमुना परीक्षण गरिएको छ। पछिल्लो २४ घण्टामा पीसीआर विधिबाट ५ हजार ७४६ र आरडीटी विधिबाट ९ हजार ५३२जनाको नमुना परीक्षण गरिएको छ। यस्तै बिहीबार एकै दिन ६७१ जनामा कोरोना भाइरस (कोभिड१९) संक्रमण पुष्टि भएको छ।स्वास्थ्य तथा जनसंख्या मन्त्रालयका प्रवक्ता डा जागेश्वर गौतमकाअनुसार ६७१ जनाको रिपोर्ट पोजिटिभ आएसँगै संक्रमितको संख्या ७ हजार ८४८ पुगेको हो। नयाँ संक्रमितमध्ये ५९१ पुरुष र ८० महिला रहेका छन्। मन्त्रालयका प्रवक्ता डा गौतमका अनुसार १ लाख १६ हजार२१५ जना क्वारेन्टाइनमा छन् । यस्तै आइसोलेसनमा ६ हजार ६४८ जना रहेका छन्। ७४ जिल्लामा कोरोना संक्रमण फैलिसकेको छ। रेडजोनमा ५०३ रहेका छन्। यस्तै बिहीबार थप ४ जना रेडजोनमा परेका छन्। यस्तै बिहीबार थप १९ जना डिस्चार्ज भएका छन् । स्वास्थ्य तथा जनसंख्या मन्त्रालयका प्रवक्ता प्रवक्ता डाजागेश्वर गौतमले गत २४ घन्टामा विभिन्न स्थानका आइसोलेसनबाट १९ जनाले कोरोना जितेर डिस्चार्ज भएको जानकारी दिए।योसहित निको हुनेको संख्या ११सय ८६ पुगेको छ।डिस्चार्ज हुनेमा १ हजार ७२ पुरुष र ११४ महिला छन्। नेपालमा कोरोना भाइरस (कोभिड१९) बाट थप दुईजनाको मृत्यु भएको छ।योसहित मृत्यु हुनेको संख्या २२ पुगेको छ।"
बागमती प्रदेशका ७०५ पत्रकारको कोरोना बिमा,"काठमाडौं : बागमती प्रदेशका कार्यरत सात सय पाँच पत्रकारको कोरोना बिमा भएको छ। आन्तरिक मामिला तथा कानुन मन्त्रालय बागमती प्रदेशको आर्थिक सहयोग तथा सञ्चार रजिष्ट्रार कार्यालय र नेपाल पत्रकार महासंघको समन्वयमा कोरोना भाइरस (कोभिड१९) महामारीका वेला अग्रपंक्तिमा रहेर काम गर्ने बागमती प्रदेशका पत्रकारको कोरोना बिमा गरिएको हो। कोरोना भाइरसको पीसीआर परिक्षणमा संक्रमित भएको प्रमाणित भएमा बिमा गरिएका पत्रकारले एक लाख रुपैयाँको बिमा रकम युनाइटेड इन्स्युरेन्स कम्पनीबाट प्राप्त गर्नेछन्। भुक्तानीका लागि कोरोना भाइरस संक्रमण परीक्षण गरिएको पीसीआर रिपोर्ट पोजिटिभ देखाउनु पर्नेछ। इन्स्युरेन्स कम्पनीका प्रतिनिधि दिनेश रेग्मीले बिहीबार बिमित पत्रकारको विवरण सञ्चार रजिष्ट्रार रेवती सापकोटालाई हस्तान्तरण गरेका छन्। बागमती प्रदेशमा क्रियाशिल पत्रकारको स्वास्थ्य सुरक्षा प्रति संम्वेदनशिल भइ प्रदेश सरकारले पत्रकारको मनोबल उच्च राख्न कोरोना बिमा गराएको हो, रजिष्ट्रार सापकोटाले भने, पत्रकारलाई उच्च मनोबलका साथ काम गर्न बिमाले सहयोग पुग्ने विश्वास लिएका छौँ। आन्तरिक मामिला तथा कानुन मन्त्रालयले एक हजार पत्रकारको बिमा गराउने निर्णय गरेको छ। बिमाका लागि आवश्यक विवरण प्राप्त भएका सात सय पाँच जनाको बिमा पहिलो चरणमा गराइएको छ। सञ्चार रजिष्ट्रार कार्यालयबाट परिचयपत्र प्राप्त गरेका तर अन्यत्र कोरोना बिमा नगराएका, नेपाल पत्रकार महासंघको बागमती प्रदेश र नेपाल पत्रकार महासंघ उपत्यका समिति अन्तर्गतका शाखा, प्रतिष्ठान र एसोसिएटबाट प्राप्त विवरणका आधारमा पत्रकारको कोरोना बिमा गराइएको हो। बागमती प्रदेशका १३ वटै जिल्लाका क्रियाशिल पत्रकार तथा ती जिल्लाबाट सञ्चालित रेडियो तथा टेलिभिजनमा कार्यरत पत्रकारलाई पनि बिमामा समेटिएको छ।"
"पर्वतमा थप ५ जनामा कोरोना पुष्टि, संक्रमितको संख्या ३४ पुग्यो","पर्वत : पर्वतमा थप पाँच जनामा कोरोना संक्रमण पुष्टि भएको छ। चितवनको प्रयोगशालामा भएको परीक्षणमा थप पाँच जनामा कोरोना संक्रमण पुष्टि भएको पर्वत जिल्ला अस्पतालले जनाएको छ। संक्रमितहरुमा कुश्मा नगरपालिका१२ ठुलीपोखरीका १, वडा नं १३ खौलालाकुरीका १ जना गरी २ जना, फलेवास नगरपालिका२ थापाठानाका २ र मोदी गाउँपालिका  ६ तिलाहारका १ जना पुरुष रहेका छन्। उनीहरु सबै भारतबाट फर्किएर कुश्माको पुलिङ क्वारेन्टाइनमा बसेका थिए। उनीहरुको स्वास्थ्य अवस्था सामान्य रहेको जिल्ला अस्पतालले जनाएको छ। योसँगै पर्वतमा संक्रमितको सख्ंया ३४ पुगेको छ। बुधबार मात्र पर्वतमा फलेवास नगरपालिकाका तीन जनामा संक्रमण पुष्टि भएको थियो। आज पुष्टि भएकाहरुलाई पनि कुश्माको अस्थायी कोरोना अस्पतालमा भर्ना गरेर उपचार गरिने पर्वत जिल्ला अस्पतालका प्रमुख डा शिशिर देवकोटाले जानकारी दिए। यस अघि भेटिएका २९ जना पनि सोहि अस्पतालको आइसोलेशनमा रहेका छन्।"
पालुङ्टार जोड्ने पुल मर्स्याङ्दीले भत्कायो,"गोरखा : गएरातीको मर्स्याङ्दी नदीको बाढीले गोरखाको पालुङ्टार र तनहूँको तुरतुरे बजार जोड्ने बेलिब्रिज भत्काएको छ। तनहूँको भानु नगरपालिका३ तुरतुरेतर्फको पुल जीप बाढीले भत्काएको पालुङ्टार नगरपालिकाका मेयर दीपकबाबु कँडेलले जानकारी दिए। नगरपालिकालाई राजमार्गसँग जोड्ने पुल भत्किएपछि आवतजावतमा समस्या आएको उनले बताए। सो बेलिब्रिज नेपाली सेनाले २०५८ सालको असोजमा निर्माण आरम्भ गरेर २०५९ को फागुनमा सम्पन्न गरेको थियो। बेलिब्रिज जीर्ण भएपछि नेपाल सरकारको पुल सेक्टर ४ पाल्पाले नजिकै अर्को पुल निर्माण गरेको छ। तर निर्माण सम्पन्न भइनसकेको नगरपालिकाका मेयर कँडेलले जानकारी दिए। अब ठेकेदारलाई काम चाँडो सक्न भन्नेछु र नयाँ पुलबाट आवतजावत खुलाउनेछु उनले भने। सो पुल हुदै पालुङ्टार नगरपालिका, सिरानचोक र अजीरकोट गाउँपालिकाका केही भागका बासिन्दा आवतजावत गर्ने गर्छन्।"
"कोरोनाबाट मृत्यु भएका कैलालीका पुरुषको अन्त्येष्टि, लम्की अस्पताल अनिश्चितकालका लागि बन्द",धनगढी : सेती प्रादेशिक अस्पतालमा उपचारत कोरोना संक्रमितको मृत्यु भएको छ । कैलाली गोदावरी नगरपालिकाका ४६ वर्षीय कोरोना संक्रमितको बुधबार राती मृत्यु भएको हो । सेती प्रादेशिक अस्पतालका प्रवक्ता डा जगदीशप्रसाद जोशीका अनुसार उनलाई चार दिनअघि सेती अस्पतालमा भर्ना गरिएको थियो । जेठ २८ गते स्वास्थ्यमा समस्या आएको ती पुरुषमा ३१ गते कोरोना पुष्टि भएको थियो । चिकित्सकले कडा खालको निमोनियासँगै कोरोना संक्रमणका कारण उनको मृत्यु भएको बताएका छन् । उनी बस मालिक हुन् । मृतक पुरुष आफै बस चलाउने गर्थे। मृतकले भारतबाट फर्केकालाई सीमानाबाट गन्तव्यमा पुर्याउने काम गर्दै आएका थिए । त्यही क्रममा उनी संक्रमित भएको हुनसक्ने चिकित्सकको अनुमान छ । भेन्टिलेटरमा राखेर उपचारका क्रममा उनको मृत्यु भएको डा जोशीले बताए । स्वास्थ्यमा समस्या देखिएपछि जेठ २८ गते धनगढीको मायामेट्रो अस्पतालमा भर्ना गरिएको थियो । उनलाई स्वास्थ्यमा सुधार आएपछि एक दिन घर समेत बसेका थिए । फेरि स्वास्थ्यमा समस्या देखिएपछि धनगढीकै अर्को अस्पताल नवजीवनमा लिएको थियो । उनको स्वास्थ्य जटिल बन्दै गएपछि सेती प्रादेशिक अस्पतालमा रिफर गरिएको थियो । असार २ गते बाट उनको स्वास्थ्य अवस्था बिग्रदै गएको थियो । मृतक पुरुषलाई बिहीबार बिहान हवाई उद्धारका लागि समेत पहल भएको थियो । मृतकको शव कैलालीको मोहना नदी किनारमा मापदण्ड अनुसार व्यवस्थापन गरिएको जिल्ला प्रशासन कार्यालय कैलालीका सूचना अधिकारी शिवराज जोशीले बताए । उनका अनुसार नेपाली सेनाले नै खटाएका ब्रहामणले हिन्दु संस्कार अनुसार मृत्युपछिको कर्मकाण्ड पूरा गरी आफन्तसँगै नेपाल प्रहरी र सशस्त्र प्रहरीको रोहबरमा शव व्यवस्थापन गरिएको हो । बुधबार नै कैलालीकी एक महिलामा मृत्युपछि कोरोना पुष्टि भएको छ । कोहलपुर मेडिकल कलेजमा उपचारत कैलालीको लम्की चुहा नगरपालिका वडा नम्वर २ की ४३ वर्षीया महिलामा मृत्युपछि कोरोना पुष्टि भएको हो । टाउकोमा चोट लागेकी उनलाई ३१ गते नेपालगंज मेडिकल कलेज कोहलपुर लगिएकोमा मंगलबार राती मृत्यु भएको थियो । उनको मृत्युपछि बुधबार मात्र कोरोना परीक्षण गर्दा संक्रमण पुष्टि भएको भएको जिल्ला प्रशासन कार्यालय बाँकेका सूचना अधिकारी दीर्घराज उपाध्यायले बताए । यो संगै सुदूरपश्चिममा कोरोनाबाट मृत्यु हुनेको सङख्या ४ पुगेको छ । यसअघि कैलालीमा दुई महिला र बाजुराकी एक बालिकामा मृत्युपछि कोरोना पुष्टि भएको थियो । अस्पताल अनिश्चितकालका लागि बन्द लम्कीचुहा नगरपालिकामा रहेको लम्की अस्पताल अनिश्चिकालका लागि बन्द गरिएको छ । उपचार गरी रेफर गरिएका बिरामीमा मृत्युपछि कोरोना पुष्टि भएसँगै लम्की अस्पतालले अनिश्चितकालका लागि सम्पूर्ण सेवा बन्द गरेको हो । अस्पतालले बिहीबार सूचना जारी अर्को सूचना नआउँदासम्मका सम्पूर्ण सेवा बन्द गरेको जनाएको छ । लम्की अस्पतालमा उपचार गरी कोहलपुर रेफर गरिएकी बिरामीको मृत्यु भएको र उनको मृत्युपछि कोरोना पुष्टि भएकाले अस्पतालमा कार्यरत स्वास्थ्यकर्मीमा पनि जोखिम बढेको अस्पतालले जनाएको छ । ती महिलाको सम्पर्कमा रहेका अस्पतालका सम्पूर्ण स्वास्थ्यकर्मी एवम् कर्मचारीको परीक्षण रिपोर्ट नआएसम्म अस्पतालका सम्पूर्ण सेवा बन्द रहने सूचनामा उल्लेख छ ।
"आमाछोरीलाई असारको चटारो : आफैँ हली, बाउसे र रोपाहार (फोटो फिचर)","पोखरा : कोरोनाभाइरस महामारीका बावजुद नेपाली किसानलाई असारको चटारो छ । मानो रोपेर मुरी फलाउन उनीहरु धान रोप्न ब्यस्त छन् । पोखराको फेवाताल किनारको सेदी फाँटमा भने भिन्न दृश्य देखिएको छ । यहाँ आमा र तीन छोरी मिलेर आफैँ हली, बाउसे र खेतालाको काम गरिरहेका छन् । भोजपुर घर भइ पोखरा बस्दैआएको यो परिवारको घरमूली हुन् देउकुमारी राई । पतिले लालाबाला छाडेपछि तीन छोरी र एक छोराको परिवारलाई लालनपालन गर्ने जिम्मा देउकुमारीलाई नै छ । दुई वर्षअघिसम्म बाबा सँगै हुँदा बिहान बेलुका बाबा आमालाई सघाउने र दिउँसो स्कूल जाने छोरीहरुको दैनिकी पनि फेरियो । अहिले हामीले ताल किनारमा ८ रोपनी जग्गा अधियामा लिएर ढाप खेतमा आफैँ खान्ने, हिल्याउने र धान रोप्ने गरेका छौं, माहिली छोरी सुनिताले सुनाइन् । गोरु नगढ्ने खेतमा भने गोरु नै जुटाएर धान रोप्ने गरेको उनले बताइन् । असार लागेपछि बिहानैदेखि खेतमा हुन्छ यो परिवार । आफैँ बाँझो जमीन खन्नेदेखि हिल्याउने र रोप्दै गरेको देखेपछि लेकसाइड बसेका पर्यटक समेत उनीहरुको कामप्रति आकर्षित बने । भाइ भर्खर ४ पास भएर ५ कक्षामा गयो । हामी तीन दिदी बहीनीहरुले आर्थिक कारणले पढाइ स्कुलमै रोक्यौँ, सुनिताले सुनाइन् ।"
भक्तपुरमा प्रहरीसहित चार कोरोना संक्रमित थपिए,"भक्तपुर : भक्तपुरका चार जनामा कोरोना भाइरस संक्रमण पुष्टि गरेको छ। जसमध्ये दुई जना भक्तपुरका स्थानीय हुन् भने दुई जना भक्तपुर बाहिरका रहेका छन्। स्थानीयमध्ये महानगरीय प्रहरी परिसर भक्तपुरमा कार्यरत यहाँको चाँगुनारायण नगरपालिका५ छालिङ निवासी ३२ वर्षीय प्रहरी कर्मचारी र भक्तपर नगरपालिका६ भोलाछेंका २२ वर्षीय युवामा कोरोना भाइरस संक्रमण पुष्टि भएको हो। त्यस्तै कुवेतबाट नेपाल फर्केकी २२ वर्षीया महिला र ललितपुरको टीकाथली घर भएका एक युवामा कोरोना भाइरसको संक्रमण पुष्टि भएको जिल्ला स्वास्थ्य कार्यालय भक्तपुरका प्रमुख कृष्ण मिजारले जानकारी दिए। उनका अनुसार कुवेतबाट नेपाल फर्केपछि भक्तपुरको चाँगुनारायण नगरपालिका७ खरिपाटीस्थित क्वारेन्टाइनमा रहेकी २२ वर्षीया महिलाका कोरोना भाइरस संक्रमण भएको स्वास्थ्य मन्त्रालयले पुष्टि गरेको थियो। त्यस्तै टीकाथलीस्थित युवा उपचारको लागि भक्तपुर आउँदा उनको कोरोना भाइरस परीक्षण गर्दा पोजिटिभ आएको उनको भनाइ थियो। महानगरीय प्रहरी परिसर भक्तपुरको सञ्चार शाखामा कार्यरत ३२ वर्षीय युवामा कोरोना भाइरस पुष्टि भए परिसरका सबै प्रहरी अधिकृत तथा जवानहरु सेल्फ क्वारेन्टाइनमा बसेका छन्। त्यस्तै सञ्चार शाखाका सबैलाई उक्त शाखामै क्वारेन्टाइन बनाएर राखिएको परिसरका प्रवक्ता प्रहरी नायब उपरीक्षक दीपक गिरीले जानकारी दिए। उनका अनुसार हल्का ज्वर र खोकी लागेपछि चारदिन अघि कोरोना परीक्षण गरिएका ती प्रहरी कर्मचारीमा कोरोना संक्रमण भएको स्वास्थ्य मन्त्रालयले सार्वजनिक गरेको थियो। कोरोना परीक्षणको लागि नमुना संकलनपछि होम क्वारेन्टाइनमा राखिएका उनमा पोजिटिभ देखिएपछि बिहीबार बिहानै पाटन अस्पतालको आइसोलेसनमा पठाइएको प्रहरी नायब उपरीक्षक गिरीले जानकारी दिए। संक्रमितलाई पाटन अस्पतालको आइसोलेसनमा पठाएका छौं उनले भने, उहाँले काम गर्ने सञ्चार शाखालाई क्वारेन्टाइन बनाएर उनको कन्ट्याक्टमा आएकाहरुको पहिचान गरेर कोरोना परीक्षणको लागि नमुना संकलन गर्ने कार्य अघि बढाएका छौं। उनका अनुसार सञ्चार शाखा परिसरका अन्य शाखाहरुसँग छुट्टिए पनि परिसरमा कार्यरतहरु सेल्फ क्वारेन्टाइनमा बसेका छन्। त्यस्तै भक्तपुर नपा ६ भोलाछेंका २२ वर्षीय युवामा कोरोना भाइरस संक्रमण पुष्टि भएलगत्तै बिहीबार बिहानै उनको घर क्षेत्र सिल गरिएको छ। चार दिनअघि भक्तपुर अस्पतालमा उपचार गर्ने क्रममा ती युवाको कोरोना भाइरस परीक्षण गरिएको थियो। संक्रमण पुष्टि भएसँगै उनलाई उपचारको लागि काठमाडौंको टेकु अस्पतालको आइसोलेसनमा पठाइएको प्रहरी नायब उपरीक्षक गिरीले बताए। कुवेतबाट फर्केकी २२ वर्षीया महिला र टीकाथलीका युवालाई पनि टेकु लगिएको छ।"
गोरखामा ११ जना कोरोना संक्रमित थपिए,गोरखा : गोरखामा थप ११ जनामा कोरोना संक्रमण पुष्टि भएको छ। पालुङ्टार नगरपालिकामा सात र शहीदलखन गाउँपालिकामा चार जनामा कोरोना संक्रमित पुष्टि भएको गण्डकी प्रदेश स्वास्थ्य निर्देशनलय पोखराले जनाएको छ। भारतबाट आएर जीवनज्योति मावि क्वारेण्टाइनमा बसेका पाँचजनामा संक्रमण देखिएको पालुङटार नगरपालिकाको स्वास्थ्य शाखाका दीपेन्द्र गिरीले जानकारी दिए। त्यस्तै वडा नं २ को शारदा मावि क्वारेण्टाइनमा रहेका एक दम्पत्तिमा पनि कोरोना पुष्टि भएको उनले बताए। त्यस्तै गण्डकी गाउँपालिकाका चार जनामा पनि संक्रमण पुष्टि भएको स्वास्थ्य निर्देशनालयले जनाएको छ। योसँगै गोरखामा कोरोना संक्रमितको संख्या ३५ पुगेको छ।
स्याङ्जाका थप ९ जनामा कोरोना संक्रमण,"स्याङजा : स्याङ्जामा बिहीबार विहान ९ जनामा कोरोना संक्रमण देखिएको छ। थपिएसँगै जिल्लामा संक्रमितको संख्या ७३ पुगेको छ। आँधीखोला गाउँपालिकाका ६ जना र कालीगण्डकी गाउँपालिकाका ५ जनामा पिसिआर रिपोर्ट पोजिटिभ देखिएको प्रादेशिक कार्यालय पोखराले जनाएको छ। आँधीखोलाका २ महिला र २ जना पुरुषमा र कालीगण्डकीका ५ जना पुरुषमा संक्रमण पुष्टी भएको हो। आँधीखोलाका ७२ र ३४ वर्षका महिला तथा १३ र १९ वर्षका पुरुषमा संक्रमण देखिएको छ। कालीगण्डकीका २१, ३३, २६, ३० र १८ वर्षका पुरुषमा संक्रमण पुष्टी भएको गण्डकी प्रदेश स्वास्थ्य निर्देशक विनोदविन्दु शर्माले जानकारी दिए। योसँगै जिल्लामा संक्रमितको संख्या ७३ पुगेको छ। यसअघि संक्रमित भएका मध्ये ७ जना निको भएर घर फर्केका छन्। एकको निधन भएको छ। कालिका अस्पतालको आइसोलेसनमा ५० र गल्याङ नगर अस्पतालकोमा ४ जना उपचाररत छन भने २ जना पोखरामा छन्। बिहीबार थपिएका ९ संक्रमितलाई कालिका सामुदायिक अस्पताल र गल्याङ नगर अस्पतालमा राख्नेबारे छलफल भैरहेको प्रमुख जिल्ला अधिकारी गंगाबहादुर क्षेत्रीले जानकारी दिए।"
साउदीबाट १५४ नेपाली फिर्ता हुने,"साउदी : कोरोना भाइरसको प्रभावबाट साउदी अरेबियामा अलपत्र परेका नेपाली स्वदेश फिर्ता हुने भएका छन्। जसको लागि पहिलो चार्टर उडान १८ जुनको दमाम शहरबाट हुने भएको छ। एच ९५६०२ को हिमालयन एरलाईनसद्वारा १५४ जना स्वदेश फिर्ता हुने भएका छन्। दुतावासको अनुसार उडान सबै छनौटका आधारमा गरिएको छ। जसमा फाईनल जान तयार रहेका, बिरामी परेका, गर्भवती महिला, आदी विविध कारण भएका यात्रु रहेको छन् भने नेपाली दुतावास रियाद र महावाणिज्य दुतावास जेद्धाले उडान तयारीका लागी ११६४ जनाको नामावली सार्वजनिक गरेका छन्। अर्को उडान नेपाल एरलाइन्सद्वारा रियाद शहरबाट २१ जुनमा हुने भएको छ। जसमा २६४ जना यात्रु रहनेछन भने जेद्धा शहर लगायत अन्य शहरबाट पनि उडानको तयारी रहेको तर उडान मिति भने तय भएको छैन्। साथै यो भन्दा पहिले १५ जुनको उडान हुने जानकारी भएता पनि सरकारले तोकेको हवाई टिकटको मुल्य र बिबिध कारणले उडान रद्ध भएको थियो। चर्को दबाबसँगै पछिल्लो पटक सरकारले निर्धारण गरेको हवाई टिकटको मुल्य साउदी अरेवियाबाट एकतर्फी नेपाल जानको लागि नेपाली ५२ हजारदेखि ७० हजार रूपैयाँसम्म रहेको छ। हालसम्म साउदी अरेबियामा कोरोना भाइरसको संक्रमणबाट १,४१,२३४ संक्रमित हुनुको साथै ९१,६६२ जना निको भएका छन् भने १०९१ को मृत्यु भएको छ।"
"कर्णालीमा थप १५२ जना डिस्चार्ज, निको हुनेको संख्या ४९४ पुग्यो","सुर्खेत : कर्णाली प्रदेशमा कोरोना जीतेर घर फर्किनेको संख्या चार सय ९४ पुगेको छ । विभिन्न आइसोलेसनमा रहेका एक सय ५२ जना बुधबार एकैपटक कोरोना जीतेर घर फर्किएपछि कर्णालीमा कोरोना निको हुनेको संख्या चार सय ९४ पुगेको हो । दैलेखको महाबु आइसोलेसन सेन्टरबाट एक सय ६, नारायण आइसोलेसन सेन्टर र दैलेख अस्पतालबाट ४३ र प्रदेश अस्पताल सुर्खेतबाट तीन जना गरी बुधबार मात्रै कोरोना जीतेर एकसय ५२ जना घर फर्किएका हुन् । योसँगै कर्णालीमा कोरोना जीत्नेको संख्या चार सय ९४ पुगेको छ। अझै ६ सय १० जना कोरोना संक्रमित आइसोलेसनमा रहेका छन् । हालसम्म कर्णालीका कुल १ हजार १ सय ४ जनामा कोरोना संक्रमण पृष्टि भएको छ । यस्तै कर्णाली प्रदेश सामाजिक विकास मन्त्रालय स्वास्थ्य सेवा महाशाखाका अनुसार मंगलबार मात्रै एक सय ९१ जना एकैसाथ कोरोना जीतेर घर फर्किएका थिए । दुल्लु अस्पतालबाट २७, दैलेख अस्पतालबाट एकसय २०, सल्यान अस्पतालबाट ४१ र प्रदेश अस्पताल सुर्खेतबाट तीन जना गरी मंगलबार एकैदिन एकसय ९१ जनाले कोरोना जीतेका हुन् । मंगलबार र बुधबार धेरै संख्यामा कोरोना जीतेर स्थानीय घर फर्किएपछि आइसोलेसनमा रहेका संक्रमित पनि कोरोना जीत्नेमा ढुक्क छन्। कोरोना जीतेर घर फर्किनेहरु आत्मबल बलियो बनाएमा सजिलै कोरोना जीत्नसकिने बताउँछन् । कोरोना जीतेर घर फर्किएका स्वास्थ्यकर्मी जुम्लाका शुक्रराज शाहीले कोरोना रोग भन्दा मनको डरले सताएको भन्दै आत्मबल ढुक्क बनाएमा कोरोना जीतिने बताए । मन्त्रालयको स्वास्थ्य सेवा महाशाखा प्रमुख डालक्ष्मीनारायण तिवारीले कर्णालीमा कोरोना जीतेर घर फर्किनेको संख्या बढिरहेको बताउँदै घरमा पनि सर्तकर्ता अपनाउन अनुरोध गरे । उनका अनुसार कर्णालीमा कोरोना पृष्टी भएका तीन जनाको हालसम्म मृत्यु भएको छ । भने दैलेखमा ६ सय ३६ जना, हुम्ला र डोल्पामा एकएक तथा मुगुका दुई जना, सल्यान एकसय ३७, सुर्खेत दुईसय ३७, जाजरकोट आठ, कालिकोट ४२, जुम्ला २४ र अन्य प्रदेशका १६ जनामा कोरोना पृष्टी भएको छ ।"
मुस्ताङमा ३ महिना बिताएर स्वदेश फर्किए ५ विदेशी पर्यटक,"जोमसोम : मुस्ताङमा ८५ औं दिन अर्थात् झन्डै ३ महिना बिताएर ५ विदेशी पर्यटक बिहीबार स्वदेश प्रस्थान गरेका छन् । जिल्ला प्रशासन कार्यालय तथा अन्नपूर्ण संरक्षणक्षेत्र आयोजना एक्याप जोमसोमको समन्वयमा सम्बन्धित दूतावासको सिफारिसमा गृह मन्त्रालयले उनीहरुलाई मुस्ताङबाट फर्किने प्रवेशआज्ञा अनुमतिपत्र उपलब्ध गराएको जिल्ला प्रशासन कार्यालय मुस्ताङले जनाएको छ । विश्वव्यापी माहामारीको रुपमा फैलिएको कोरोना भाइरस (कोभिड१९ ) रोकथाम तथा नियन्त्रणका लागि सरकारले लकडाउन गरेसँगै मुस्ताङमा सयौं पर्यटक अलपत्र परेका थिए । लकडाउनले अलपत्र करिब २ सय पर्यटक सम्बन्धित दूतावासको पहलमा २ महिना अघिनै स्वदेश फर्किसकेका छन् भने अझै ११ जना विदेशी पर्यटक सुरक्षित महशुस गर्दै मुस्ताङमै छन् । मुस्ताङमा रहेका कुल ११ पर्यटकमध्ये ५ विदेश पर्यटक स्वदेश प्रस्थान गरेको अन्नपूर्ण संरक्षणक्षेत्र आयोजना एकयाप जोमसोमका कार्यालय प्रमुख तुलसीप्रसाद दाहालले जानकारी दिए । उनका अनुसार मुस्ताङबाट स्वदेश प्रस्थान गर्नेमा स्वीडेन युएसए ,फ्रान्स,ईटाली र जर्मन गरी ५ देशका ११ जना विदेशी पर्यटक छन् । एकयाप जोमसोमले मुस्ताङबाट ५ पर्यटक बाहिरिए पनि अझै ६ पर्यटक जिल्लामा रहेको बताएको छ । मुस्ताङको वारागुङ मुक्तिक्षेत्र२ छेङ्गुरमा ५ जना र वारागुङ मुक्तिक्षेत्र१ झारकोटमा १ जना पर्यटक रहेको एकयाप प्रमुख दाहालले जानकारी दिए । मुस्ताङको छेङ्गुरमा रसियाका २ जना ,अष्ट्रेलियाका २ जना ,युक्रेन १ जना पर्यटक छन् भने वारागुङ१ झारकोटमा युएसएका १ जना पर्यटक बसेको दाहालले बताए । केरोनाले सिर्जित लकडाउन अघि अन्नपूर्ण पदयात्रा गर्दै मुस्ताङ आएका उनीहरु लामो समय देखि वारागुङ मुक्तिक्षेत्र र घरपझोङ गाउपालिकाका होटलमा बस्दै आईरहेका थिए । मुस्ताङबाट स्वदेश फर्किने क्रममा प्रतिक्रिया दिँदै ईटालीका पर्यटक गोस्टाभ कोकले आफुहरु मुस्ताङ बसाई सुखद रहेको बताए । उनले प्राकृतिक सौन्दर्यता, होटलको बसाइ र स्थानीयको सामन्जस्यता अविस्मणीय भएको तर सरकारसंग आफुहरुको केही असन्तुष्टि रहेको दुखेसो पोखे । मुस्ताङ बसाइमा स्थानीयको दैनिकीसंग सहकार्य गरिएको र जसले समुदायसँग सम्बन्ध बढाएको बताए । यस्तै मुस्ताङको छेङ्गुरमा रहेका पर्यटकले भने दैनिक ३ पटक योगभ्यास गर्छन्। उनीहरु यसका अलावा फुर्सदिलो समयमा स्थानीयको खेतीपातीमा सघाउने गरेको एकयापका पर्यटक सहायक प्रेम बस्नेतले जानकारी दिए ।"
भीरबाट लडेर वडा सदस्यको मृत्यु,रुकुम : रुकुम पूर्वको भुमेगाउँपालिका  ४ की दलित महिला सदस्यको भीरबाट लडेर मृत्यु भएको छ। बुधबार साँझ भुमे४ काडाबाट गाउँपालिकाको कार्यालय खाबाङवगरतर्फ जाँदै गर्दा दलित महिला वडा सदस्य धनकुमारी कामीको मृत्यु भएको हो। वडा सदस्य कामी रेलगैडा भन्ने ठाउँमा सडकबाट करिब १३ तल भीरमा खसेर घाइते भएकी थिइन्। उनलाई उद्धार गरेर अस्पताल लैजादै गर्दा बाटोमा उनको मृत्यु भएको जिल्ला प्रहरी कार्यालय रुकुम पूर्वका सुचना अधिकारी प्रहरी निरीक्षक दिनेश गुरुङले जानकारी दिए। उनको शव पोष्टमार्टमको लागि जिल्ला अस्पताल रुकुमकोटमा ल्याइरहेको र पोष्टमार्टमपछि घटनाको थप अनुसन्धान हुने प्रहरी निरीक्षक गुरुङले जानकारी दिए।
"ठेक्का लिने, अलपत्र छाड्ने","वीरगन्ज : पर्साको फरहदवा र शंकरसैया गाउँको साँधमा रहेको भलुही खोलामा पुल बनाउन थालिएको १२ वर्ष भइसकेको छ । तर अहिलेसम्म पनि उक्त पुलको निर्माण कार्य सकिएको छैन । ठेकेदार पनि काम छाडेर हिँडेका कारण अधुरो पुल अलपत्र परेको छ । २०६६ अषाढ २९ मा सडक डिभिजन कार्यालय र वाइपीमोना कन्स्ट्रक्सन जेभीबीच भएको सम्झौतामा पुलको निर्माण कार्य २३ महिना भित्रै (२०६८ वैशाख मसान्तभित्रै )सक्नुपर्ने उल्लेख थियो । वाइपीमोना कन्स्ट्रक्सनले भलुही खोलामा ६१८४ मिटर लम्बाइको पुलको निर्माणको ठेक्का २ करोड २२ लाख ५८ हजार ८ सय ३२ रुपैयाँमा सकारेको हो । तर, ठेक्का लागेको १२ वर्ष भइसक्दा पनि अहिलेसम्म पुलको ४ वटा पिल्लर र ३ वटा स्पानको मात्रै काम सकिएको छ । पुलको दुवैतर्फको एप्रोच सडक, पुल संरक्षणका लागि नदी नियन्त्रणको काम , एक्सपान्स ज्वाइन्ट , वेयरिङ कोट इत्यादी काम भने भएकै छैन। जसका कारण पुल अधुरो र अलपत्र परेको सडक डिभिजन कार्यालय हेटौडाका इन्जिनियर नरेश केशरीले बताए । ठेक्का लागेको १२ वर्ष भइ सक्दा पनि निर्माण कम्पनीले पुलको काम अधुरै राखेको कशेरीले बताए । उनका अनुसार , ठेकेदारको आग्रहमा सार्वजनिक खरिद ऐन अनुसार नवौं संशोधन अनुसार अन्तिम पटक पुलको म्याद २०७७ पुष मसान्तसम्म थपिएको छ । तर म्याद थपिएको भएपनि ठेकेदारले पुलमा हात हालेको छैन, केशरीले भने, 'अन्तिम पटक थपिएको म्यादभित्र पनि पुलको काम सकिने छाटकाट देखिदैन।' केशरीका अनुसार, ठेकेदार पुलको निर्माण काम अलपत्र छाडेपनि ठेक्का सम्झौताको आधाभन्दा रकम भुक्तानी लिइसकेको छ । चार किस्तामा गरी ठेकेदारले १ करोड १४ लाख ३० हजार रुपैयाँ भुक्तानी लिइसकेको केशरीले जानकारी दिए । ठेकेदारले चौथो किस्ता भुक्तानी बुझेर गएपछि त्यस यता पुल निर्माणको काममा हात नै नहालेको केशरीले बताए । अरु ३ पुल पनि अलपत्र भलुही खोलाको पुल १२ वर्षदेखि अलपत्र पारेको वाइपीमोना कन्स्ट्रक्सनले नै पर्सामा ठेक्का सकारेको अन्य ३ वटा पुलको निर्माण अवस्था पनि भलुही पुलकै जस्तै छ । वाइपीमोना कन्स्ट्रक्सनले नै ठेक्का सकारेको पर्साको धुताहा नौरंगीया पुलको निर्माण पनि ५ वर्षदेखि अलपत्र छ । धुताहा नौरंगीया खोलामा ४ करोड ३० लाख २५ हजार रुपैयाँको लागतमा ३५ मिटर लम्बाइको पुल निर्माणको ठेक्का सम्झौता २०७२ माघ १४ मा नै भएको थियो । सडक डिभिजन कार्यालय र वाइपीमोना कन्स्ट्रक्सनबीच भएको सम्झौतामा उक्त पुल ठेक्का लागेको २४ महिनाभित्रै (२०७४ पुष ३० ) निर्माण गरी सक्नुपर्ने थियो । तर ठेक्का लागेको ५ वर्ष भइसक्दा पनि अहिलेसम्म ठेकेदारले दुईवटा पिल्लर मात्रै ठड्याएको छ ।ठेक्का लागेको ५ वर्षमा अहिलेसम्म पुलको प्रगति ४१ प्रतिशत मात्र छ। सडक डिभिजन कार्यालय वीरगन्जका साइट इन्जिनियर गिरिश नन्द कोरसले भने, 'दुईतिरको पिलर मात्र ठडिएको छ, अरु केहि काम भएको छैन, पुल अलपत्र छ ।' ठेकेदारले ४१ प्रतिशत प्रगतिको बिल पेश गरेर १ करोड ७६ लाख ४० हजार रुपैयाँ भुक्तानी लगिसकेको पनि उनले जानकारी दिए । वाइपीमोना कन्स्ट्रक्सनले नै ठेक्का सकारेको पर्साको इटियाही मनियारी सडक खण्डको सिर्सिया खोला र निचुटा मोर टोलको गंगोल खोलाको पुल पनि ४ वर्ष देखि अलपत्र छ । सिर्सिया खोलामा ७० मिटर लम्बाइको पुल , ७ करोड ८१ लाख ९५ हजार रुपैयाँको लागतमा ३६ महिना भित्रै ( २०७६ अषाढ ३१ सम्म ) पुल निर्माण सक्ने गरी २०७३ असार ३१ गते ठेक्का लगाइएको थियो । तर ठेक्का सम्झौता अवधि सकिएर थप १ वर्ष बितेपनि उक्त पुलको ३ वटा पिल्लरको फाउण्डेसनको काम मात्रै भएको छ । 'ठेक्का लागेको ४ वर्षमा सिर्सिया पुलको प्रगति पनि ४४ प्रतिशत मात्रै छ, सडक डिभिजन कार्यालयका साइट इन्जिनियर कोरसले भने, 'अहिलेसम्म पिलरको फाउण्डेसन र स्पानको केही काम मात्रै भएको छ ।' तर ठेकेदारले प्रगति विवरणको बिल पेश गरेर ३ करोड ४३ लाख ६४ हजार रुपैयाँ भुक्तानी लगिसकेको जानकारी उनले दिए । यस्तै निचुटा मोर टोलस्थित गंगोल खोलाको पुलको पनि ठेक्का लागेको ४ वर्ष भइसकेको छ । तर उक्त पुल पनि ठेकेदारको लापरवाहीका कारण अलपत्र नै परेको छ । गंगोल खोलामा १० करोड ४२ लाख १९ हजार रुपैयाँको लागतमा ९० मिटर लम्बाइको पुल निर्माणका लागि वाइपीमोना कन्स्ट्रक्सनले २०७३ अषाढ मै ठेक्का सकारेको थियो । पुल निर्माणको सम्झौता अवधि ३६ महिना ( २०७६ अषाढ मसान्त सम्म) मात्र थियो । तर सम्झौता अवधिको ३ वर्ष र त्यसपछिको १ वर्ष बित्न लाग्दा समेत पुलको ४ वटा पिल्लर उठाउने काम मात्रै भएको छ । गंगोल नदीको हालसम्मको प्रगति २७ प्रतिशत मात्रै छ , साइट इन्जिनियर कोरसरले भने, 'तर ठेकेदारले अहिलेसम्म २ करोड ८१ लाख ३९ हजार रुपैयाँ भुक्तानी लगिसकेको छ ।' ठेक्का लिने म्याद थपाउँदै जाने : सडक डिभिजन पर्सामा पुल निर्माणको ठेक्का सकारेको वाइपीमोना कन्स्ट्रक्नले कुनै पनि काम समयमा पुरा नगरेको सडक डिभिजन कार्यालय हेटौडाका इन्जिनियर नरेश केशरीले बताए । ठेकेदारको लापरवाहीले कुनै पनि पुलको काम समयमा सकिएको छैन, उनले भने, 'ठेक्का सकार्ने, विभिन्न बहानामा काम भ्याइएन भनेर म्याद थपाउँदै जाने काम मात्रै गर्दै आएको छ ।' तर वाइपीमोना कन्स्ट्रक्सनका संचालक रमाकान्त्त चौरसीयाले भने भलुही खोलाको पुलको डिजाइनमा इन्जिनियरले त्रुटी गरेका कारण पुल संचालनमा आउन नसकेको बताए । 'खोलाको चौडाइ १ सय ५० मिटरको छ तर इन्जिनियरले ६१ मिटर लम्बाइको मात्र डिजाइन गरेर ठेक्का लगाए,उनले भने, 'पोहोर असारको बाढीले दुवैतर्फको एप्रोच सडक भत्काइ दियो, त्यसैले पुल हस्तान्तरण गर्न सकिएन।' एप्रोचबाहेक पुलको अरु सबै काम सकिसकेको जिकिर पनि उनले गरे । अरु ३ वटा पुल अधुरै रहेको सन्दर्भमा भने चौरसीयाले कार्य प्रगतिअनुसार सरकारबाट रकम निकासा नभएका कारण समस्या भएको बताए । पैसा नै नआएपछि काम कसरी अगाडि बढाउने प्रश्न गर्दै उनले भने, 'केही ठाउँमा स्थानीयबाट जग्गाको विवाद भएर अवरोध गरियो, केही ठाउँमा त ढिलै काम सुरु भयो, यी सब कारणले समयामा काम पूरा गर्न नसकिएको हो।'"
"'कोरोना हटस्पट' बन्यो दैलेख : थप ८६ जनामा संक्रमण पुष्टि, संक्रमितको संख्या ७२१ पुग्यो","दैलेख : कोरोना संक्रमणको जोखिम कम नभएको भन्दै सरकारले दैलेखलाई 'कोरोना हटस्पट' का रुपमा राखेको छ । लकडाउनलाई कडाइका साथ लागू गरेर तत्काल अत्यावश्यक बाहेक कुनैपनि कामकारबाही सूचारु नगर्ने बताएको छ । तर लकडाउन भने खुकुलो बन्दै गएको छ । कोरोनाको उच्च जोखिममा रहेका दैलेख जिल्लामा दैनिक संक्रमितको संख्या बढ्दो क्रममा छ । दैलेखमा पछिल्लो २४ घण्टामा ८६ जना संक्रमित भएका छन् । बिहीबार दैलेखको महाबु गाउँपालिकामा ७६, दुल्लु नगरपालिकामा २, चामुण्डाविन्द्रासैनी नगरपालिकामा २, भैरबी गाउँपालिकामा एक र गुराँस गाउँपालिकामा ५ जना संक्रमण पुष्टि भएको स्वास्थ्य सेवा कार्यालयले जनाएको छ । योसँगै दैलेखमा कुल संक्रमितको संख्या ७ सय नाघेको छ । स्वास्थ्य सेवा कार्यालय दैलेखका कोभिड१९ फोकल पर्सन थीरप्रसाद रेग्मीका अनुसार जिल्लामा कोरोना संक्रमितको संख्या ७ सय २१ पुगेको छ । कोरोना संक्रमित मध्ये नारायणमा १९९, दुल्लुमा ७४, चामुण्डामा ३, आठबीस नगरपालिकामा २१ तथा ठाटीकाँधमा ३, भैरबीमा १०, महाबुमा १८४, नौमूलेमा १४१, भगवतीमाईमा ११, डुङ्गेश्वरमा ६८ र गुराँस गाउँपालिकामा ७ जना छन् । ती मध्ये ३३ महिला सहित ३३४ जना संक्रमितलाई घर पठाईएको छ । यी मध्ये अधिकाँशलाई दोस्रो पटक परीक्षण नगरी डिस्चार्ज भएका हुन् । जिल्लामा कोरोना भाइरसबाट एकजनाको मृत्यु भएको छ।"
खोलामा डुबेर बालिकाको मृत्यु,उदयपुर : उदयपुरमा खोलामा डुबेर एक १३ वर्षीया बालिकाको मृत्यु भएको छ।सिराहा जिल्ला स्थायी घर भई उदयपुरको उदयपुरगढी गाउँपालिका ७ बस्दै आएका दुर्गाबहादुर खड्काको १३ वर्षीया छोरी नबिना खड्काको खोलामा डुबेर ज्यान गएको हो । बुधबार दिउँसो घर नजिकैको बलान खोलामा नुहाउने क्रममा डुबेर ज्यान गएको जिल्ला प्रहरी कार्यालयका एसपी वीरबहादुर बुढामगरले जानकारी दिए ।
परीक्षणबिना घर पठाएका १४ जनामा कोरोना संक्रमण पुष्टि,"डोटी : कोरोना संक्रमितलाई १४ दिन आइसोलेसनमा राखेर पीसीआर परीक्षणबिना नै घर पठाउने निर्णयको आलोचना भइरहेका बेला डोटीमा क्वारेन्टाइनबाट घर गएका १४ जनाको कोरोना रिपार्ट पोजिटिभ आएको छ । जिल्लाको शिखर नगरपालिका३ मा रहेको क्वारेन्टाइनबाट घर फर्केको चार दिनपछि उनीहरूको रिपोर्ट पोजिटिभ आएको हो । गत जेठ १२ गते भारतबाट आएर शिखर नगरपालिका३ मा रहेको अमरज्योति आधारभूत विद्यालयमा रहेको क्वारेन्टाइनमा बसेका उनीहरू मध्येका २५ वर्षीय एकजना पुरूषको जेठ १९ गते आएको पीसीआर रिपोर्टमा पोजिटिभ देखाएको थियो । उनी डोटीका पहिलो कोरोना संक्रमित व्यक्ति समेत हुन् । उनलाई पोजिटिभ देखिएसँगै कन्ट्याक्ट ट्रेसिङ्गको आधारमासँगै क्वारेन्टाइनमा बसेका अन्य २९ जनाको जेठ २० गते स्वाब संकलन गरिएको थियो । उनीहरुको स्वाब संकलन गरेपनि रिपोर्ट नआउँदै घर पठाएको थियो। उनीहरुलाई जेठ ३० गते घर पठाएको हो । उनको रिपोर्ट १४ दिनपछि अर्थात असार १ गते मात्र आएको हो । घर गएका उनीहरुमा कोरोना रिपोर्ट पोजिटिभ आएपछि गाउँमा त्रास फैलिएको छ । 'कोरोना रिपोर्ट पोजिटिभ आएका उनीहरुले गाउँका सम्पूर्ण व्यक्तिसँग घुलमिल गरिसकेका छन्,' स्थानीय नविन जोराले भने, 'कामको सिजन छ । सबैले सँगै काम गरेका छौँ । यसले गर्दा हामीमा त्रास पैदा भएको छ ।' क्वारेन्टाइनमा बसेका उनीहरुले जनप्रतिनिधिका कारण घर फर्किएको बताएका छन् । एकजना कोरोना रिपोर्ट पोजिटिभ आएका व्यक्तिले भने, 'हामीले रिपोर्ट नआएर घर जाँदैनौं भनेका थियौं । तर, वडाअध्यक्ष प्रेम जोराले क्वारेन्टाइनमै बस्न दिएनन्, त्यसपछि बाध्य भएर घर आएको हुँ ।' कोरोना पोजिटिभ आएका ती व्यक्ति भन्छन्, 'वडा अध्यक्ष ज्यूले डोटीका पहिलो संक्रमित व्यक्तिसँगै भारतबाट आएका व्यक्ति घर गइसकेका छन् । त्यसैले तपाईहरू पनि घर जाँदा केही हुँदैन भन्दै पाठाए।' वडा अध्यक्ष प्रेम जोराले सबैको सल्लाह अनुसार नै घर पठाएको बताए। 'क्वारेन्टाइनमा बसेको १९ दिन पुगिसकेकाले सबैको सल्लाह अनुसार नै घर पठाएका हौं,' अध्यक्ष जोराले भने । 'अब फेरि क्वारेन्टाइनमा बस्न भनेका छौं, उनीहरूले नमानेका कारण होम क्वारेन्टाइनमै बस्न लगाएका छौं ।' जिल्ला स्वास्थ्य कार्यालयका प्रमुख रमेश मलासीले १९ दिन क्वारेन्टाइनमा बसेका व्यक्ति घर फर्किएपछि कोरोना रिपोर्ट पोजिटिभ आएको बताए । 'रिपोर्ट ढिलो गरी आउँदा उनीहरु घर गएका छन् । उनीहरुलाई होम क्वारेन्टाइनमै बस्न सल्लाह दिइएको छ,' उनले बिहीबार संक्रमितको कन्ट्याक्टमा आएका व्यक्तिको स्वाब संकलनका लागि स्वास्थ्यको टोली गाउँ जाने भएको छ।' बाजुरामा पनि रिपोर्ट नआउँदै घर बाजुरामा पनि स्वाबको रिपोर्ट नआउँदै ६२ जनालाई क्वारेन्टाइनबाट घर पठाइएको छ । बाजुराको बुढिगंगा नगरपालिका धुरालसैन माविको क्वारेन्टाइनमा १९ जना कोरोना पोजिटिभ देखिएका छन् । त्यही क्वारेन्टाइनमा बसेका ६२ जनाको स्वाबको रिपोर्ट नआउँदै घर पठाइएको हो । रिपोर्ट नआउँदै घर पठाएपछि गाउँले त्रसित छन्। सोही क्वारेन्टाइनमा बसेकी २ वर्षीय बालिकाको कोरोनाको कारण मृत्यु भएको थियो । त्यसपछि क्वारेन्टाइन बसेका १ सय ८७ जनाको पीसीआरका लागि जेठ १९ गते स्वाब संकलन गरिएको थियो । १८७ जना मध्ये १२४ जनाको मात्रै रिपोर्ट आउँदा १७ जनामा कोरोना पुष्टि भएको थियो । बाँकी रहेका ६२ जनालाई रिपोर्ट नआउँदै घर पठाइएको हो । रिपोर्ट नआएका निर्वाधरुपमा घरमा घुमिरहेका छन् भने खेतीपातीको काम भएकाले एकअर्काको खेतमा समेत जाने आउने गरेको स्थानीय लक्ष्मण थापाले बताए । नगर प्रमुख दिपक विक्रम शाहले भने आफूले नजानु भन्दा भन्दै उनी घर गएको बताए । 'उनीहरुमा लक्षण थिएन, घरमा पनि आइसोलेसनमा बस्ने सर्तमा पठाइएको हो,' नगरप्रमुख शाहले भने । स्वास्थ्य कार्यलय बाजुराका जनस्वास्थ्य अधिकृत दयाकृष्ण पन्तले पनि कोरोना लक्षण नदेखिएमा घरको क्वारेन्टाइनमा बस्ने गरी पठाउन मिल्ने बताए ।"
बैतडीमा थप २५ जनामा कोरोना संक्रमण पुष्टि,"बैतडी : बैतडीका थप २५ जनामा कोरोना संक्रमण पुष्टि भएको छ । राष्ट्रिय जनस्वास्थ्य प्रयोगशाला टेकुमा गरिएको परीक्षणमा २५ जनामा कोरोना संक्रमण पुष्टि भएको स्वास्थ्य कार्यालयका प्रमुख योगेशप्रसाद भट्टले जानकारी दिए । आरडीटी रिपोर्ट पोजिटिभ देखिएकाहरुको पीसीआर रिपोर्ट पनि पोजिटिभ देखिएको उनले बताए । बिहीबार थपिएका संक्रमित मध्ये दशरथचन्द नगरपालिका १० जना, सिगास गाउँपालिकाका ६ जना,पञ्चेश्वर गाउँपालिकाका ४ जना, सुर्नया गाउँपालिकाका ३ जना र पाटन नगरपालिकाका २ जना रहेका छन् । नयाँ संक्रमित २५ जना मध्ये २ महिला र २३ जना पुरुष छन् । दशरथचन्द नगरपालिकाका १४ वर्षीया महिला, २१, ३३, २०, २६, ४०,२८, २५, २८ र २४ वर्षीय पुरुषमा कोरोना संक्रमण पुष्टि भएको हो । यस्तै सुर्नया गाउँपालिकाका २१,४५ र २८ वर्षीय पुरुषमा कोरोना पुष्टि भएको छ भने सिगास गाउँपालिकाका २१ वर्षीया महिला, २४,२२ र १८ वर्षीय पुरुषमा कोरोना पुष्टि भएको हो । सिगासका संक्रमित २ जनाको उमेर नखुलेको स्वास्थ्य कार्यालयले जनाएको छ । यस्तै पञ्चेश्वर गाउँपालिका २६,४०,२३ र ३१ वर्षीय पुरुषमा कोरोना पुष्टि भएको छ । यसअघि बैतडीका २७ जनामा कोरोना संक्रमण पुष्टि भएको थियो । योसँगै बैतडीमा कोरोना संक्रमितको संख्या ५२ पुगेको छ । नयाँ थपिएका संक्रमित क्वारेन्टाइनमै रहेको जानकारी आएको र उनीहरुको स्वास्थ्य अवस्था हेरेर आइसोलेसनमा राखिने स्वास्थ्य कार्यालयका प्रमुख भट्टले जानकारी दिए। स्वाब संकलन भएको मितिदेखि १४ दिन पुगेका र कुनै लक्षण नदेखिएकालाई भने होम आइसोलेसनमा राखिने प्रमुख भट्टले बताए ।"
"दोलखाको गुरुम्फीमा पहिरो, २ घरमा क्षति, ६० घर उच्च जोखिममा","चरिकोट : बुधबार राती परेको अबिरल वर्षाका कारण उत्तरी दोलखाको गौरीशंकर गाउँपालिका५, गुरुम्फीमा पहिरो जाँदा २ घरमा पूर्ण क्षति पुगेको छ। बिहीबार बिहान करिब १ बजेतिर आएको पहिरोले सुरी गुरुम्फीस्थित ताराबहादुर खड्का र नविन केसीको घर पूर्ण क्षति भएको गौरीशंकर गाउँपालिकाका सूचना प्रविधि अफिसर प्रभास जोशीले जानकारी दिए । सोही वडाका मुलाबारी आसपासबाट आएको पहिरोको कारण दुई घरमा भएको खाद्यान्न, लत्ताकपडा, भाँडा डुबाएको स्थानीय अर्जुन ओलीले जानकारी दिए । पहिरोको कारण गुरुम्फीकै अन्य घर, सुम्ना, खोलाघारीलगायतका करिब ३५ घर उच्च जोखिममा रहेको दोलखा प्रहरीले जनाएको छ । गुरुम्फीदेखि भोर्लेसम्मको करिब ४ किलोमिटर सडक अवरुद्ध भएको स्थानीय ओलीले जानकारी दिए । पहिरोका कारण पिउने पानीको समस्या भएको स्थानीय शिक्षक सुशिला खड्काले जानकारी दिइन्। उत्पादन सुरु हुने अवस्थाको तल्लो खारेखोला जलविद्युत् आयोजनाले सतहमा जडान गरेको पेनस्टक पाइपमा समेत क्षति पुगेको प्रहरीको भनाइ छ ।"
तनहुँमा थप १२ जनामा कोरोना संक्रमण,"दमौली : तनहुँका थप १२ जनामा कोरोना भाइरस (कोभिड१९)पोजिटिभ देखिएको छ। योसँगै जिल्लामा कोरोना पोजिटिभ देखिनेको संख्या २३ पुगेको छ। गण्डकी स्वास्थ्य निर्देशनालयका अनुसार नयाँ कोभिड पोजिटिभ देखिनेमा ऋषिङका सात, शुक्लागण्डकीका एक र भानु नगरपालिकाका चार छन्। सबै पुरुष भारतबाट आएर क्वारेन्टाइनमा बसेका रहेको गण्डकी स्वास्थ्य निर्देशनालयका प्रवक्ता विनोदबिन्दु शर्माले जानकारी दिए। संक्रमण पुष्टि भएकामध्ये भानुका चार त्यहीँ रहेको स्वास्थ्य केन्द्रमा आइसोलेसनमा बस्नेछन भने बाँकीलाई दमौली अस्पतालमा राखिने प्रमुख जिल्ला अधिकारी बद्रीनाथ अधिकारीले जानकारी दिए। जीपी कोइराला राष्ट्रिय श्वासप्रश्वासमा बेड थप्नुपर्ने भएकाले नयाँ संक्रमितलाई भानु र व्यास नगरपालिकामा व्यवस्थापन गरिने उनले बताए। हाल जीपीको आइसोलेसनमा १० जना छन्।"
कोरोना लक्षण नदेखिएपछि संक्रमितलाई गाउँकै आइसोलेसनमा राखियो,"कालिकोट : जिल्लाको सान्नीत्रिवेणी गाउँपालिकामा भारतबाट आएका १४ जनामा कोरोना पुष्टि भएको छ । यससँगै कालिकोटमा कोरोना संक्रमितको संस्या ४३ पुगेको छ । सान्नीत्रिवेणी गाउँपालिका १, २ र ३ का भारतबाट फर्किका ९० जनाको कोरोना परीक्षणको रिपोर्टमा १४ जनामा कोरोना पुष्टि भएको हो । स्वास्थ्य सेवा कार्यालय कालिकोटका जनस्वास्थ्य अधिकृत तथा सूचना अधिकारी कटकबहादुर महतका अनुसार ती नयाँ पुष्टि भएका संक्रमितलाई संकर मावि सेरीज्यूलामै आइसोलेसनको व्यवस्था गरी भर्ना गरिएको छ । उनीहरु सबैको स्वास्थ्य अवस्था सामान्य रहेको छ । संक्रमितको खानपीन व्यवस्थापनका साथै नियमित चेकजाँच र परामर्श दिने गरिएको छ । संक्रमितको स्वास्थ्य अवस्था सामान्य रहेको र सुविधायुक्त आइसोलेसन भएकाले उनीहरुलाई गाउँमै राखिएको सूचना अधिकारी महतले बताए । उनले भने, 'संक्रमितहरु कसैमा पनि कोरोनाको लक्षण देखिएको छैन् । संक्रमितको स्वास्थ्य अवस्था जटिल भयो भने त्यहाँबाट ल्याएर जिल्लामा उपचार गर्ने, यता पनि नहुने अवस्था आयो भने कर्णाली स्वास्थ्य विज्ञान प्रतिष्ठानमा पठाउने व्यवस्था गरेका छौँ ।' तर १४ दिनसम्म गाउँमा आइसोलेसनमा राख्न कुनै लक्षण नदेखिए पुन पीसीआर जाँच गर्दा नेगेटिभ आए उनीहरुलाई त्यतैबाट घर पठाइनेछ । उनका अनुसार जिल्लाबाट स्वाब नमूना संकलन गरी पठाएका १ हजार बढी मानिसको रिपोर्ट आउन बाँकी छ । कर्णाली स्वास्थ्य विज्ञान प्रतिष्ठानमा नमूनाको चाँप छ । जिल्लामा हालसम्म ५ हजार ४ सय २ जनालाई क्वारेन्टाइनमा राखिएको छ । जसमध्ये १४ दिनसम्म क्वारेन्टाइन बसेर आरडिटी र पीसीआर नेगेटिभ आएका ३ हजार ६ सय ७५ मानिस घर पठाइएको छ । उनीहरुलाई थप २१ दिनसम्म होम क्वारेन्टाइनमा बस्न आग्रह गरिएको छ । हालसम्म ३ हजार ६ सय ४१ जनाको स्वाब संकलन गरिएको छ । जसमा ४३ जनामा कोरोना पुष्टि भएको छ । पहिलो चरणकामा पुष्टि भएका २९ जनामध्ये २५ जनाले कोरोना जितेर घर पठाइसकिएको छ ।"
नारायणगढ  मुग्लिन सडकखण्ड : पहिरो हटाउन फेरि सडक बन्द,"चितवन : नारायणगढ  मुग्लिन सडकखण्ड बिहीबार बिहानबाट पुन : अवरुद्ध भएको छ। बुधबार बिहान खसेको पहिरो पन्छाएर बेलुकीबाट एकतर्फि सडक संचालन गरिएको थियो। तर साघुँरो भएकाले सडक बढाउनका लागी बिहीबार बिहानबाट दुइतर्फकै आवातजावत बन्द गरेर पहिरो पन्छाउने काम थालिएको छ। जिल्ला ट्राफिक प्रहरी कार्यालय चितवनका प्रमुख दयाकृष्ण भट्टका अनुसार बिहान सवा ९ बजेबाट तीनवटा डोजर प्रयोग गरी सडक बनाउने काम जारी रहेकाले सडक आवागमन बन्द गरिएको हो। प्रहरीले आवागमन बन्द भएकाले वैकल्पिक मार्ग प्रयोग गर्न आग्रह गरेका छन्। नारायणगढ मुग्लिन सडकखण्डको सबैभन्दा बढी पहिरो जाने क्षेत्र चार किलो हो। कमजोर भौगोलिक बनोटका कारण पहिरो खसिरहँदा बर्सेनि हजारौं यात्रु सास्ती व्यहोर्न बाध्य छन्। नारायणगढ मुग्लिन सडकको ३६ किलोमिटरको दूरीको ९ स्थान पहिरोको जोखिमयुक्त क्षेत्र छन्। इच्छाकामना गाउँपालिका ६ मा पर्ने चार किलो सबैभन्दा बढी जोखिमको क्षेत्र हो। बुधबार बिहान पहिरो खस्दा दिनभर सडक अवरुद्ध भयो। १४ घण्टापछि मात्रै सडक एकतर्फी यातायात सुचारु भयो। बिहान सवा चार बजे खसेको पहिरो साँझ सात बजे पछि मात्रै हटाइयो। पहिरो हटाउन पाँच वटा डोजर प्रयोग गरिएको थियो। पहिरोका कारण यात्रु मात्रै होइन, बिरामी बोकेका एम्बुलेन्स साँझसम्म बाटोमै रोकिए। चार किलोमा चट्टानको अग्लो भीर भए पनि भूबनोट कमजोर छ। २०७२ मा सडक स्तरोन्नति भएसँगै पहिरोको जोखिम सुरु भएको हो। यो ठाउँमा पहिरो नियन्त्रण गर्न प्राविधिकहरूलाई निकै कठिनाइ हुँदै आएको छ। अघिल्लो वर्ष पहिरो नियन्त्रण गर्ने योजना भए पनि माथिबाट लगातार माटो खस्न थालेपछि काम रोकिएको थियो। पहिरो नियन्त्रणका लागि धेरै ठाउँमा काम भए पनि सबैभन्दा यो क्षेत्रमा चुनौती रहेको सडक आयोजनाका सूचना अधिकारी इन्जिनियर शिव खनालले बताए। एकदम कमजोर किसिमको भूबनोट छ। बोरामा आलु राखेको जस्तो गरी साना चट्टान अडिएकाले सामान्य अवस्थामा पनि पहिरो खस्छ, उनले भने, पहिरो खस्दै स्लोप भएपछि काम थालेका हौ, तैपनि काम गर्न कठिन छ। आयोजनाले गत आर्थिक वर्षमा जाली लगाउन ड्रिल गरे पनि फलाम राख्न नमिलेपछि काम रोकिएको थियो। पहिरो नियन्त्रणका लागि गत वर्षको पुसमा ३५ दिन सडक बन्द गरिएको थियो। त्यसको ८० प्रतिशत समय चार किलोमा लागेको इन्जिनियर खनालले बताए। सो भेगको काम प्रभावकारी बनाउन पहिला गरिएको डिजाइनसमेत फेरिएको थियो। विज्ञको टोलीले स्थलगत निरीक्षण गरेको थियो। पहिरोले खसेर पटकपटक सडक अवरुद्ध हुने गरेको जिल्ला ट्राफिक प्रहरी कार्यालय चितवनका प्रमुख भट्टले बताए। पटक पटक यही ठाउँमा पहिरो खस्छ, उनले भने, अन्तको पहिरो छिटो हटाउन सकिन्छ यहाँ समस्या हुने गरेको छ। दिगो समाधानका लागि यही आर्थिक वर्षमा रक नेटिङ विधिबाट पहिरो नियन्त्रण गर्न लागिएको छ। यो विधिअनुसार फलामको रडलाई पहाडको चट्टानभित्र अडाएर त्यसमा जाली राखिन्छ। पहाडबाट खसेको पहिरो जालीभित्रै अडिन्छ। गौरी पार्वती इन्टेक नेपाल जेभीका प्रतिनिधि जीवनप्रसाद तिवारीले चार किलोमा काम गर्न कठिन भएको बताए। अहिलेसम्म रक नेटिङ गरिएको ठाउँमा पहिरो गएको छैन तर, यहाँ पहिरो गयो, उनले भने, पहिरो नियन्त्रणका लागि अन्य ९ स्थान मध्ये यहाँ सबैभन्दा जटिल छ। नारायणगढ मुग्लिन सडक खण्डको ९ स्थानमा रक नेटिङ गरिएको छ। चार किलोको दुई स्थानसहित टोपे खोला, भालु ढुंगा, जलविरे, घुमाउने्, गाईघाट, भोर्ले, काली खोलामा यस्तो अभ्यास भइसकेको छ। चार किलोमा खसेको पहिरोका कारण नारायणगढ मुग्लिन सडकमा अलपत्र परेका सवारीसाधन। तस्बिर, अनिल ढकाल"
"यी देश, जहाँ खेलाँचीले कोरोना संक्रमण फैलियो","अमेरिका विश्वमा सबैभन्दा बढी कोरोना संक्रमित मुलुकको शीर्ष सूचीमा संयुक्त राज्य अमेरिका छ। नेपाली समयअनुसार बुधबार राति ९ बजेसम्म अमेरिकामा २१ लाख ४१ हजार २ सय ७६ जना संक्रमित छन्। १ लाख १७ हजार ३० जनाको मृत्यु भइसकेको जोन्स हप्किन्स विश्वविद्यालयको तथ्यांकमा उल्लेख छ। अमेरिकी सहर न्युयोर्कमा मात्रै कोरोनाबाट मर्नेको संख्या ३० हजार ९ सय ९ पुगेको छ। चीनको वुहानमा कोरोना संक्रमणले महामारीको रूप लिइसक्दा अमेरिकामा मार्च अन्तिमसम्म जम्मा ५० जनामा मात्र कोरोना देखिएको थियो। तर, अमेरिकी प्रशासनले कोरोना नियन्त्रणमा देखाएको चरम लापरवाहीका कारण संक्रमणले नयाँ रेकर्ड कायम गरेको हो। अमेरिकामा औपचारिक रुपमा लकडाउन घोषणा गरिएन। अमेरिकी राष्ट्रपति डोनाल्ड ट्रम्प भने विश्वकै सबैभन्दा कोरोना परीक्षण बढी हुने मुलुक अमेरिका भएको गर्व गर्छन्। ब्राजिल ब्राजिल कोरोना संक्रमणबाट बढी प्रभावित हुने मुलुकको सूचीमा दोस्रो स्थानमा छ। ब्राजिलमा संक्रमितको संख्या १० लाखनजिक छ। मृत्यु हुनेको संख्या ४५ हजार पार गरेको छ। ल्याटिन अमेरिकाको सबैभन्दा ठूलो अर्थतन्त्र भएको मुलुक ब्राजिल कोरोनाको इपिसेन्टर बनेको छ। ब्राजिलमा कोरोना बढ्नुमा सरकारी निकायबीच समन्वय अभाव प्रमुख कारण हो। त्यहाँका राष्ट्रपतिले कोरोना भाइरस सामान्य फ्लु भएको र लकडाउन आवश्यक नभएको जोड दिँदै आएका छन्। दूरी कायम गर्नुपर्ने पक्षमा जोड दिँदै आएका स्वास्थ्यमन्त्रीलाई उनले अप्रिल मध्यतिर बर्खास्त गरे। त्यसपछि नियुक्त नयाँ स्वास्थ्यमन्त्रीले पनि आधा महिना नपुग्दै मन्त्रीपदबाट राजीनामा दिएकी छिन्। उनले पनि कोरोना संक्रमण नियन्त्रणका लागि दूरी आवश्यक रहेको बताउँदै आएका थिए। ब्राजिलमा फेब्रुअरी अन्तिममा पहिलो कोरोना संक्रमण पुष्टि भएको थियो। तर, अहिले कोरोना नियन्त्रणबाहिर गइसकेको छ। रसिया रसियामा मार्च १६ सम्म संक्रमितको संख्या १ सयमुनि थियो। मार्च १७ मा त्यहाँका राष्ट्रपति भ्लादिमिर पुटिनले स्थिति सामान्य अवस्थामा रहेको बताएका थिए। त्यसको एक सातामै संक्रमितको संख्या ५ सय नाघेपछि एक साताका लागि काममा जान रोक लगाए। सबैलाई अनिवार्य क्वारेन्टाइनमा जान निर्देशन दिए। मार्च ३१ देखि लकडाउन घोषणा भयो। कोरोना नियन्त्रण गर्न स्पष्ट नीति अभावमा रसियामा संक्रमण उच्च भएको विज्ञ बताउँछन्। अमेरिका र ब्राजिलपछि सबैभन्दा बढी संक्रमित रसियामा छन्। जोन्स हप्किन्स विश्वविद्यालयको तथ्यांकमा नेपाली समयअनुसार बुधबार राति ९ बजेसम्म रसियामा ५ लाख ५२ हजारभन्दा बढी व्यक्ति संक्रमित छन्। ७ हजार ४ सयले ज्यान गुमाएका छन्। भारत कोरोना संक्रमणको उच्च जोखिम भएको मुलुकमा भारत अगाडि देखिएको छ। भारतले कोरोना नियन्त्रणका लागि तीन महिनादेखि लकडाउन लागू गरे पनि यसको कडाइका साथ पालना नगर्दा संक्रमण तीव्र बनेको हो। भारतले रेलवे सेवा सुरु गरिसकेको छ। विभिन्न प्रान्तमा लकडाउन खुकुलो बनाइनुका साथै एउटा प्रान्तबाट अर्काेमा निर्बाध आवतजावत गर्न दिइएका कारण कोरोनाबाट सिंगो भारत गाँजिएको छ। अर्कातर्फ भारतले मार्च २४ देखि मात्र लकडाउन घोषणा गरेको थियो। भारत कोरोना संक्रमित उच्च हुने शीर्ष चार मुलुकमा पर्छ। भारतमा बुधबार रातिसम्म संक्रमितको संख्या ३ लाख ५२ हजार पुगेको छ। ११ हजार ९ सयले ज्यान गुमाएका छन्। कोरोना संक्रमणबाट ब्राजिलभन्दा भारतमा बढीले ज्यान गुमाएका छन्। भारतमा कोरोनाको संक्रमण तीव्र भएसँगै छिमेकी नेपाल पनि उच्च जोखिममा छ। नेपालमा संक्रमितमध्ये एकतिहाइभन्दा बढी भारतबाट आउने व्यक्ति रहेको सरकारले जनाएको छ। यी देश, जसले अनुशासनले कोरोना जिते"
"भीड बढ्यो, जोगिने कसरी ?","काठमाडौं : राजधानीका पहिलाका व्यस्त बजार जानुहोस् लाग्छ, अहिले देशमा कोरोना महामारी छ र ? जताततै भीडै भीड छ। चोकचोकमा बन्द गरिएका ट्राफिक लाइट खोलिएका छन्। सवारी जाम सुरु भइसकेको छ। सडकपेटीमा पैदलयात्रुको चाप छ। अर्कातिर देशमा कोरोना संक्रमण प्रत्येक दिनजसो बढ्दो गतिमा छ। यससँगै चुनौती थपिएको छ अब जोगिने कसरी ? संक्रमणको जुन उचाइमा लकडाउन गरिनुपथ्र्यो, खोल्नुपर्ने बाध्यता आयो। जति बेला खोल्दा पनि फरक पर्दैनथ्यो, पूर्ण लकडाउन गरियो। अर्थात्, जोखिमपूर्ण समयमा बजार खचाखच हुँदै गएका छन्। तर, सर्वसाधारणमा त्यसको कुनै परवाह नभएको आभास हुन्छ। इन्द्रचोकका व्यापारी हरि श्रेष्ठ बुधबार ग्राहक कुरिरहेका थिए। किनमेल गर्ने कम भए पनि ओहोरदोहोर गर्ने टन्नै देखिन्थे। साँघुरो गल्लीमा आपसमा ठोक्किँदै बढिरहेका थिए। हाम्रो ठाउँ नै साँघुरो छ, उनले भने, बाटो पनि सानो छ। हामीलाई दूरी कायम गर्न एकदम मुस्किल छ। पसलमा किनमेल गर्न आउनेहरू पनि सचेत भइदिए कम जोखिम हुन्थ्यो। असन, इन्द्रचोक, न्युरोडलगायत ठाउँमा पुरानै अवस्थाजस्तो मानिसको चाप देखिन थालेको छ। सरकारले असार १ गतेदेखि लकडाउन केही खुकुलोे बनाएसँगै उपत्यकाका प्रायः पसल खुल्न थालेका छन्। केही दिनयता असनका कपडा, भाँडाकुँडा, गहना, खुद्रालगायत सबै पसल खुलेका छन्। कामदार पनि आउन थालेका छन्। भारी बोक्ने मजदुर पनि पसलका सामान ओसार्ने कामको खोजीमा हिँडिरहेका देखिए। सडकमा हिँड्नेको चाप पनि बढेको देखियो। किनमेलमा आउनेभन्दा हिँडडुल गर्ने धेरै भएको पसले बताउँछन्। चहलपहल त बढ्यो, व्यापारी सोमनाथ तिवारीले भने, तर, किनमेल गर्ने कम छन्। अन्य हिँडडुल गर्नेकै भीडभाड छ। अधिकांशले मास्क नलगाएको, दूरी कायम नगरेको देख्दा लाग्थ्यो अब कोरोनाले केही गर्दैन। कोही सहजै पसलमा भित्र छिरेर (दूरी कायम नगरी) सामान सोधखोज गरिरहेका थिए। केही साथीहरूसँग पुरानै अवस्थामा जस्तो अँगालो हालेर हिँडिरहेका थिए। अधिकांश पसले पनि असुरक्षित अवस्थामा थिए। ग्राहकलाई निश्चित दूरीमा राख्ने व्यवस्था छैन। पसलेले पनि मास्कलगायत सुरक्षाका उपाय अपनाएको देखिएन। बढ्दो असुरक्षित भीडलाई जनस्वास्थ्यविद्ले चिन्ताका रूपमा लिएका छन्। राजधानीका साँघुरा ठाउँमा धेरै भीडभाड हुनु जोखिमपूर्ण भएको जनस्वाथ्यविद् डा समीरमणि दीक्षितले बताए। उनका अनुसार यस्ता ठाउँमा दूरी र मास्कको एकदम जरुरी हुन्छ। लकडाउन खुकुलिएको त हो। तर, स्वास्थ्य सुरक्षा आफ्नै लागि हो। त्यसलाई वास्ता नगरी हिँड्दा ठूलो समूहलाई संक्रमणको जोखिम हुने डा दीक्षितको सुझाव छ। लकडाउन खुलाउनै पर्ने थियो। ठीकै हो, उनले भने, तर, मास्क नलगाई हिँड्नु, दूरी कायम नगर्नु नागरिकको गैरजिम्मेवारीपन हो। यस्तो व्यवहारले सबैलाई असुरक्षित बनाउँछ। राज्यले पनि यस्ता ठाउँमा निगरानी गर्नुपर्ने उनको सुझाव छ। अरू बेला डन्डा बर्साउने प्रहरीले अहिले मान्छेको ज्यान बचाउन भीडभाड हुने ठाउँमा दूरी राख्न सहयोग गर्नुपर्छ, उनले भने, नियम पालना गराएर बजार खुलाउन सहयोग गर्नुपर्छ। कोरोना भाइरस महामारीमा धेरैले सोच्ने प्रश्न शारीरिक दूरी किन चाहिन्छ ? कोरोना भाइरस संक्रमणबाट जोगिन कम्तीमा ६ फिट शारीरिक दूरी राख्नुपर्छ। भीडभाडमा संक्रमित व्यक्ति रहेछ भने खोक्दा, हाच्छ्युँ गर्दा निस्किने र्यालका छिटा श्वासप्रश्वासका माध्यमबाट निरोगी व्यक्तिको शरीरभित्र छिर्न सक्ने सम्भावना हुन्छ। यसबाट संक्रमण हुन सक्छ। साबुनपानीले कस्तो अवस्थामा हात धुने ? कति पटक ? खाना तयार गर्नुअघि, खानुअघि र बाहिर कुनै सतहमा छोएपछि हात धुनुपर्छ। शौच गरिसकेपछि हात धुनुपर्छ। स्वास्थ्यकर्मीले पनि सावधानी अपनाउनुपर्छ। यति नै पटक साबुनपानीले हात धुनुपर्छ भन्ने छैन। आवश्यकताअनुसार नै हात धुने हो। मास्क किन लगाउने ? कस्तो लगाउने ? कोरोना संक्रमणबाट जोगिन मास्क लगाउने हो। मास्क लगाएपछि निकाल्ने गरिरहनुहुँदैन। चिउँडोमा लगाउनुहुँदैन। नाक र मुख छोपिने गरी लगाउनुपर्छ। बोल्दा नफुक्लने खालको मास्क लगाउनुपर्छ। स्वास्थ्यकर्मीका लागि एन ९५ मास्क नै उपयुक्त हुन्छ। सर्जिकल उपलब्ध नभए कपडाको गुणस्तरीय मास्क लगाउँदा हुन्छ। स्यानिटाइजर के फाइदाजनक नै हो त ? उपयोग कसरी गर्ने ? साबुनपानी नभएको वा हात धुन नपाइने स्थानमा रहेको बेला स्यानिटाइजर प्रयोग गर्नु फाइदाजनक हो। यो गुणस्तरीय हुनुपर्छ। हलुका हुने भएकाले पकेटमा राख्न पनि सजिलो हुन्छ। हातमा भाइरस रहेको अवस्थामा स्यानिटाइजरले निस्क्रिय बनाइदिन्छ। स्यानिटाइजर बोक्ने र लगाउने गर्दा फाइदा हुन्छ। आवश्यकताअनुसार यसको उपयोग गर्ने हो। पञ्जा कस्ता पेसाका व्यक्तिले कति बेला लगाउने ? कोभिडका बिरामीको सेवा गर्ने बेला स्वास्थ्यकर्मीले पञ्जा लगाउनुपर्छ भने सरसफाइमा संलग्न रहेका बेला सरसफाइकर्मीले। बिरामी बसेको कोठा सफाइमा संलग्न व्यक्तिले पञ्जा लगाउनुपर्छ। जुनसुकै बेला पञ्जा लगाउनुहुँदैन। पञ्जाबाट पनि संक्रमण सर्ने जोखिम हुन्छ। सर्वसाधारणले लगाइरहन आवश्यक छैन। खाद्य सामग्रीबाट कोरोना सर्छ कि सर्दैन ? किनमेलमा कसरी सावधानी अपनाउने ? खाद्य सामग्रीबाट कोरोना भाइरस संक्रमण पुष्टि भएको छैन। फलफूललगायत खाद्यपदार्थ पानीले सफा गरेर खाँदा र तरकारी पनि पानीले सफा गरेर पकाउँदा संक्रमणको जोखिम हुँदैन। किनमेल गर्दा आमनेसामने हुनुभएन। मास्क लगाउनुपर्छ। सामान किनेर घर फर्केपछि साबुनपानीले हात धुनुपर्छ। खानेकुरा तथा तरकारी पनि पखाल्नुपर्छ। कार्यालयभित्र कस्तो सावधानी अपनाउने ? दूरी कायम राख्नुपर्छ। मास्क लगाउनुपर्छ। हात फोहोर भएको अवस्थामा नियमित रूपमा साबुनपानीले धुने वा स्यानिटाइजर प्रयोग गर्नुपर्छ। खोकी लागेको वा ज्वरो आएको व्यक्तिलाई कार्यालयमा हाजिर गराउनुहुँदैन। जँचाउन र अस्पताल जान प्रेरित गर्नुपर्छ। थम्बबाट हाजिरी नगर्ने। सवारी साधन प्रयोगमा केके उपाय अपनाउने ? गाडीमा चढ्नुअघि र पछि साबुनपानीले हात धुनुपर्छ। नभए स्यानिटाइजर प्रयोग गर्नुपर्छ। सवारी साधनको ह्यान्डिल, स्टेयरिङलगायतलाई डिसइन्फेक्सन गर्नुपर्छ। सार्वजनिक यातायातमा पहिलाजस्तो कोचाकोच यात्रु राख्नुहुँदैन। आधा यात्रु राखेर चलाउनुपर्छ। पैसाबाट सर्छ भनिन्छ, हो ? कसरी जोगिने ? पैसाबाट सर्छसर्दैन भनेर पुष्टि भइसकेको छैन। पैसा लेनदेन गर्दा भौतिक दूरी कायम राख्नुपर्छ। पैसा गन्दा र पैसा लिँदा तथा दिँदा साबुनपानीले हात धुने वा स्यानिटाइजर प्रयोग गर्नुपर्छ। एटीएम मेसिन कसरी प्रयोग गर्ने ? भौतिक दूरी कायम गर्नुपर्छ। एटीएम कार्ड मेसिनमा प्रवेश गराएर घर फर्किएपछि अनिवार्य हात धुने वा स्यानिटाइजर प्रयोग गर्नुपर्छ। होटलरेस्टुँरा जाँदा वा खानेकुरा मगाउँदा ध्यान दिनुपर्ने कुरा केके हुन् ? होटल तथा रेस्टुराँ भरसक जानुहुँदैन। जानै पर्ने अवस्था आए दूरी कायम गर्नुपर्छ। प्याकिङ गरिएको र सुरक्षित छ भन्ने निश्चित भए पनि सतर्कता अपनाउनुपर्छ। प्याकिङ खोलेपछि हात हुने वा स्यानिटाइजर प्रयोग गर्नुपर्छ। खाएपछि पनि सुरक्षित ढंगले बिसर्जन गर्नुपर्छ। मोबाइल अरूलाई (फोटो खिच्न, टिकटक बनाउन, नम्बर सेभ गर्न, आफ्नो फोनबाट अरूलाई कुरा गर्न आदि) दिने कि नदिने? मोबाइल आफूले मात्र प्रयोग गर्नुपर्छ। मोबाइलको सतहमा भाइरस रहन सक्ने भएकाले सकेसम्म अरुलाई दिनुहुँदैन। मास्क, स्यानिटाइजर र पानीको अभाव भएका ठाउँमा रहेका व्यक्तिले कसरी सावधानी अपनाउने ? त्यस्ता ठाउँमा रुमाल, टिस्यु पेपर प्रयोग गर्न सकिन्छ। हाच्छ्युँ आयो वा खोकी लाग्यो भने कुहिनोको भागतिर गर्नुपर्छ। क्वारेन्टाइन नै भीडमय छन्, कसरी जोगिने ? क्वारेन्टाइन व्यवस्थापनका साथै व्यक्ति स्वयंले पनि सावधानी अपनाउनुपर्छ। आवश्यक परेको अवस्थामा साबुनपानीले हात धुने तथा स्यानिटाइजर प्रयोग गर्नुपर्छ। रुमाल, टिस्यु पेपर प्रयोग गर्नुपर्छ। व्यक्तिगत सरसफाइमा ध्यान दिनुपर्छ। मद्यपान तथा धूमपानले रोगप्रतिरोधात्मक शक्ति घटाउँछ। त्यसैले मद्यपान तथा धुम्रपानबाट टाढै बस्नुपर्छ। कोभिड पोजिटिभ भएर निको भएका व्यक्तिसँग कस्तो सम्बन्ध अपनाउने ? कोभिड१९ निको भएर गइसकेकाहरू अरू सामान्य व्यक्तिजस्तै आफ्नो दैनिकीमा फर्किन सक्छन्। संसारभरि कोभिड१९ लाई जितेर आफ्नो सामान्य जनजीवनमा फर्केकाहरू लाखौंको संख्यामा रहेको तथ्यांकले देखाउँछ। बेलायती प्रधानमन्त्री पनि कोभिड१९ को सफल उपचारपश्चात् दैनिक कार्य आफ्ना सहयोगीका साथ सफलतापूर्वक गर्दै आइरहेका छन्। नेपालमा पनि दैनिक दर्जनांै मानिस कोभिड१९ संक्रमण मुक्त हुँदै जाने क्रम जारी छ। उनीहरू हाल आफ्नो परिवार तथा समाजमा आआफ्ना काममा व्यस्त छन्। उनीहरू पूर्ण स्वस्थ हुन्। बाहिरबाट घर फर्किएपछि के गर्ने ? बाहिरबाट फर्केपछि सबैभन्दा पहिला साबुनपानीले राम्ररी हात धुन भुल्नुहुँदैन। विशेषतः बाहिर भएको अवस्थामा हात सबैभन्दा बढी प्रयोग हुने भएकाले कुनै पनि बेला हातमा कोरोना भाइरस टाँसिएको हुन सक्दछ। यस्तो अवस्था वा संक्रमणको जोखिम अझ विशेष गरेर सार्वजनिक स्थानमा गएपछि बढी हुने गर्दछ। जमघट, पार्टी, भेला, जुलुस आदिमा जाने कि नजाने ? कुनै सावधानी अपनाएर जान सकिन्छ कि ? त्यस्तो ठाउँमा जानु भनेको कोभिड१९ लाई निमन्त्रणा गर्नुसरह हुनेछ। जुन संक्रमण रोक्न अनिवार्य सर्तजस्तै हो। त्यस्तो ठाउँमा ठूलो स्वरले बोल्ने र सामान्यतः लगाएको मास्क पनि तानेर चिउँडोमुनि राख्ने गरिन्छ। जसले गर्दा संक्रमण तीव्र गतिमा फैलिन सक्ने सम्भावना उच्च हुने गर्दछ। यस्ता हुलमुलमा एक जना मात्र पनि संक्रमित सुपर स्प्रेडर रहेछ भने दर्जनौंलाई एकै पटक सजिलै संक्रमण सार्न सक्ने क्षमता राख्ने गर्दछ। तसर्थ त्यस्ता ठाउँमा सकेसम्म अति काम नपरेसम्म जानुहुँदैन। पशुपक्षीसँगको सम्बन्ध कस्तो राख्ने ? कोरोना संक्रमण पशुपन्छीबाट मानिसमा सरेको अनुमान गरिएको छ। यद्यपि, कुन पशु वा पन्छीबाट सरेको भनेर ठोस प्रमाण देखाउन भने अनुसन्धानकर्ता दिनरात लागिपरेको पाइन्छ। पशुपन्छीसँग विशेषतः कृषक, पशुपन्छीसँग ढुवानी गर्ने, व्यापारी तथा वधशालामा काम गर्नेहरु नजिक हुने भएकाले कोरोना संक्रमणको जोखिममा पनि उनीहरू नै हुने गर्दछन्। तसर्थ उनीहरूले विशेषतः हात साबुनपानीले नियमित धुने, मास्क लगाउनुको अलावा कृषि महाशाखाले जारी गरेको जैविक सुरक्षाका उपाय अपनाउनुपर्छ। ब्युटिपार्लर, सैलुन जाने कि नजाने ? ब्युटिपार्लर, सैलुनमा सामान्यतः दूरी कायम गर्न कठिन हुनेछ। त्यस्ता ठाउँ फराकिलो नहुने र एकै सामान धेरैलाई प्रयोग गरिने भएकाले कोरोना संक्रमणको जोखिम रहन्छ। सेवाग्राहीले पार्लरमा जाँदा सबैभन्दा पहिला दूरी कायम गरेर आफ्नो पालो कुर्नुपर्ने हुन्छ। भित्र गएपछि त्यहाँ रहेका सामान जथाभावी छुनुहँुदैन। सेवाप्रदायीले ग्राहक भित्र छिर्दा र बाहिर निकाल्दा अनिवार्य स्यानिटाइजर प्रयोग गराउने, शरीरको तापक्रम नाप्ने, एउटै सामानको प्रयोग सबैलाई नगर्ने। सुरक्षाकर्मी, स्वास्थ्यकर्मी आदिका जोखिम कसरी न्यूनीकरण गर्ने ? सुरक्षाकर्मी, स्वास्थ्यकर्मी, सञ्चारकर्मी फिल्डमा खटिने भएकाले सबैभन्दा उच्च जोखिममा हुने गर्दछन्। यसर्थ यिनीहरूलाई फ्रन्टलाइनर पनि भन्ने गरिन्छ। तथ्यांक हेर्दा पनि यिनीहरू नै सबैभन्दा बढी संक्रमित भएको पाइन्छ। यी समूहलाई उच्च सतर्कता अपनाउन पनि भनिएको हुन्छ। कोरोना संक्रमणबाट बच्न उनीहरूलाई व्यक्तिगत सुरक्षाकवच अथवा पीपीई लगाउन भनिएको हुन्छ। तसर्थ विशेष गरेर आफू आफ्नो काम पीपीई लगाएर मात्र सुरु गर्नुपर्दछ। आफ्नो कोही समकक्षी संक्रमित देखिए क्वारेन्टाइनमा बसी कोरोना परीक्षण गरी संक्रमण नदेखिए आफ्नो दैनिक काममा फर्कन सकिनेछ। डा अनुप बाँस्तोला, डा नीरज बम र डा शेरबहादुर पुनसँग अन्नपूर्णकर्मी दिनेश गौतमले गरेको कुराकानी। डा बाँस्तोला शुक्रराज ट्रपिकल तथा सरुवा रोग अस्पताल टेकुका प्रमुख कन्सल्टेन्ट, डा बम त्रिवि शिक्षण अस्पतालका सहप्राध्यापक एवं वरिष्ठ छाती रोग विशेषज्ञ र डा पुन, शुक्रराज ट्रपिकलका क्लिनिकल रिसर्च युनिट संयोजक हुन्।"
"यी देश, जसले अनुशासनले कोरोना जिते","न्यूजिल्याण्ड पछिल्लो समय कोभिड १९ मुक्त घोषणा भएको मुलुक हो, न्यूजिल्याण्ड। जुन ८ तारिखका दिन न्यूजिल्याण्डलाई कोरोनामुक्त मुलुक घोषणा गरिएको थियो। प्रधानमन्त्री जसिन्डा आर्डनले कोभिड १९ को संक्रमण फैलिन नदिन कडा लकडाउन लागू गरिन्। दुई साता लकडाउनलाई निकै कडाई पारिएको थियो भने विदेशबाट आउनेलाई रोक लगाइएको थियो। न्यूजिल्याण्डमा ६ जनाको ज्यान जाने बित्तिकै लकडाउन घोषणा गरिएको थियो। लकडाउनको कार्यान्वयनमा कडाई गरेकै कारण त्यहाँ संक्रमण फैलिन पाएन। न्यूजिल्याण्डमा कोरोना संक्रमितको संख्या १ हजार ५ सय ६ पुगेको छ। यहाँ कोरोना संक्रमणका कारण २२ जनाको मृत्यु भइसकेको छ। यद्यपी न्यूजिल्याण्ड कोरोना मुक्त मुलुक घोषणा भएलगत्तै दुई जनामा संक्रमण भेटिएको छ। दुबै महिलाहरु आफ्नो अभिभावकको दाहसंस्कारमा सहभागी भई बेलायतबाट आएको बताइएको छ। न्यूजिल्याण्डमा जुन ८ देखि विदेशबाट आएका सबैलाई अनिवार्य १४ दिन क्वारेन्टाइनमा बस्नैपर्ने प्रावधान छ। अहिले न्यूजिल्याण्डमा लकडाउन पूर्णरुपमा हटाइएको छ। भुटान कोभिड १९ बाट मुक्त हुने मुलुकको सूचीमा भूटान पनि एक हो। दक्षिण एसियाली मुलुक भुटानमा ७ जना संक्रमित भेटिएको अहिले सबै निको भएर घर फर्किसकेका छन्। कोरोनबाट एक जनाले पनि ज्यान गुमाउनु नपरेको सफलताको कथा भुटानको नाममा छ। संक्रमण नफैलियोस् भनेर दैनिकजसो भुटानमा प्रार्थना गरिन्थ्यो। यसका कारण संक्रमण कति रोकियो यो छुट्टै बहसको विषय होला तर प्रमुख कारण त्यहाँको सरकार र नागरिकले पालना गरेको कडा अनुशासन नै हो। मार्च ६ मा भुटानमा पहिलो संक्रमण भेटिएको थियो। उनी अमेरिकी ७६ वर्षीय अमेरिकी नागरिक थिए। त्यसपछि भुटानले परीक्षणलाई व्यापकता दियो। साथै ट्याकिङ र ट्रेसिङलाई निकै महत्व दियो। सरकारी संयन्त्रलाई प्रभावकारी बनाइयो। विदेशबाट आउने अनिवार्य क्वारेन्टाइनको व्यवस्था गरियो। सिमित साधन स्रोतका बाबजुत व्यापक परीक्षण, व्यवस्थित र प्रभावकारी क्वारेन्टाइन र सीमामा कडाइका कारण भुटानले कोरोना संक्रमणबाट बाहिर निस्कन सफल भएको हो। कम्बोडिया कम्बोडियामा अहिलेसम्म कोरोना संक्रमितको संख्या १२८ पुगको छ, जसमध्ये १२६ जना निको भइसकेका छन्। अप्रिल १२ देखि मे अन्तिमसम्म कम्बोडियामा एक जना पनि थप संक्रमित भेटिएनन्। जुन महिनामा ६ जनामा संक्रमण भेटिएको ४ जना निको भइसकेका छन्। कम्बोडियोले सुरुमै परीक्षणमा जोड दियो भने कन्ट्राक ट्रेसिङलाई व्यापक बनायो। साथै विदेशीलाई आउन रोक लगाइयो, शैक्षिक संस्थाहरु र मनोरञ्जन स्थल बन्द गरिए। मान्छेहरुलाई हिँडडुल गर्न रोक लगाइयो। करिव १५ हजार गार्मेन्ट कामदारलाई क्वारेन्टाइनमा राखियो। अहिले पनि सीमा नाकामा, विमानस्थल, बन्दरगाह र क्वारेन्टाइनमा विशेष सावधानी अपनाइएको छ। कतिपयले भने न्यून संख्यामा कोरोना परीक्षण भएका कारण पनि संक्रमितको संख्यामा कमी देखिएको दावी गरेका छन्। भियतनाम विश्वकै उत्कृष्ठ स्वास्थ्य सुविधा भएका मुलुकहरु कोभिड १९ नियन्त्रणमा असफल भइरहेका छन्। यस्तो बेला कमजोर स्वास्थ्य सुविधा भएको भियतनाम भने कोरोना संक्रमण नियन्त्रण गर्न सफल भएको छ। भियतनाममा ३३५ संक्रमित रहेको ३२५ जना निको भएका छन् भने एक जनाले पनि कोरोनाका कारण ज्यान गुमाउनुपरेन। कोरोना नियन्त्रणमा भियतमानको सफलता धेरैका लागि आश्चर्यको विषय बनेको छ। कोरोनाबारे समयमै जनचेतना, जनताको सहयोग र उपयुक्त सरकारी कदमका कारण भियतनाम कोरोना नियन्त्रणमा सफल भएको विज्ञहरु बताउँछन्। जति बेला चीनमा कोरोना संक्रमण देखियो, भियतनामले तत्कालै चिनियाँ पर्यटनलाई आफ्नो मुलुक प्रवेशमा रोक लगायो। यसले पनि बाहिरबाट संक्रमण आउन नदिन ठूलो मद्धत पुग्यो। लगत्तै बाहिरबाट आउनेलाई अनिवार्य क्वारेन्टाइनमा राखियो भने उनीहरु गएका क्षेत्रहरु पनि सरकारले निगरानी राख्यो। स्थानीय प्रशासनले संक्रमित व्यक्ति गएका प्रत्येक ठाउँमा कन्ट्राक ट्रेसिङ गर्यो साथै भियतनाम सरकारले सम्पूर्ण राजनीतिक शक्ति र जनतालाई कोरोना नियन्त्रणमा प्रभावकारी परिचालन गर्यो। नागरिकको जीवन रक्षालाई पहिलो प्राथमिकता राखेर सम्पूर्ण आर्थिक गतिविधिमा रोक लगायो। भियतनाम सरकार सत्रुसँग युद्ध लडेझै कोरोना महामारीसँग युद्ध लड्यो। भियतनामले परीक्षण किट आफैले विकास गर्यो। जसले एक घण्टामै परिणाम दिनसक्यो। यी देश, जहाँ खेलाँचीले कोरोना संक्रमण फैलियो"
