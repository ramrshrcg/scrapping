शीर्षक,विवरण
करेन्ट लागेर महिलाको मृत्यु,बैतडी : बैतडीमा करेन्ट लागेर एक महिलाको मृत्यु भएको छ । सिगास गाउँपालिका ९ चुवाकी ५६ वर्षीया जुना चन्दको करेन्ट लागेर मृत्यु भएको इलाका प्रहरी कार्यालय पाटनका प्रहरी निरीक्षक धनदेव साउँदले जानकारी दिए । शनिबार साँझ ७ बजे लोट भन्ने ठाउँमा घाँस काट्न गएका बेला च्वाँगड लघुजलविद्युत आयोजनाको मेन तारमा छुँदा करेन्ट लागेर चन्दको घटनास्थलमै मृत्यु भएको प्रहरी निरीक्षक साउँदले बताए । मृतक चन्दको शव पोष्टमार्टमा लागि प्राथमिक स्वास्थ्य केन्द्र पाटनमा ल्याउँदै गरेको उनले बताए।
"तीन जिल्लामा ५ सय बढी संक्रमित, ६ जिल्ला कोरोनामुक्त","काठमाडौं : हालसम्म कोरोना भाइस (कोभिड१९) संक्रमणबाट ६ जिल्ला कोरोनामुक्त भएका छन् भने तीन जिल्लामा पाँच सय बढी बिरामी रहेका छन्। स्वास्थ्य तथा जनसंख्या मन्त्रालयका प्रवक्ता डाजागेश्वर गौतमले रौतहट, कैलाली र बाजुरामा कोरोना भाइरसका ५ सय बढी बिरामी रहेको र पाँचथर, भोजपुर, संखुवासभा, रसुवा, मनाङ र मुस्ताङ कोरोना शून्य रहेको छ जानकारी दिए। मन्त्रालयका अनुसार आइतबारसम्म मुलुकभर ५ हजार ४ सय ४० जना कोरोनाका सक्रिय संक्रमित रहेका छन्। जसमध्ये प्रदेश १ मा १८६ जना, प्रदेश २ मा १ हजार ८ सय७३जना, बागमती प्रदेशका ४४४ जना, गण्डकी प्रदेशमा २९४ जना, प्रदेश ५का ३५८ जना, कर्णाली प्रदेशमा ३६६जना र सुदूरपश्चिम प्रदेशमा १ हजार ९ सय १८जना रहेका छन्। आइतबार मात्र थप १३० जनामा कोरोना भाइरस (कोभिड १९) संक्रमण देखिएको छ। स्वास्थ्य तथा जनसंख्या मन्त्रालयका प्रवक्ता डा गौतमका अनुसार नयाँसहित कूल संक्रमितको संख्या १८ हजार ६ सय १३ पुगेको हो । मन्त्रालयका अनुसार पछिल्लो २४ घन्टामा ७५ जनाले कोरोना जितेर घर फर्किएका छन्। योसहित कोरोना जित्नेको कुल संख्या १३ हजार १२८ पुगेको छ। क्वारेन्टाइनमा रहनेको संख्या १७ हजार ९०३ पुगेको छ। यस्तै मन्त्रालयका अनुसार आइसोलेसनमा ५ हजार ४ सय ४०जनाको उपचार भइराखेको छ ।हालसम्म कोरोना संक्रमणबाट ४५ जनाको ज्यान गइसकेको मन्त्रालयले जनाएको छ।"
सबै किसिमका भ्रष्टाचारीलाई कारवाही गर्छौँ : अख्तियार प्रमुख घिमिरे,"काठमाडौँ : अख्तियार दुरुपयोग अनुसन्धान आयोगका प्रमुख आयुक्त नवीन घिमिरेले सबै प्रकृतिका भ्रष्टाचारीलाई कारवाहीको दायरामा ल्याउने प्रतिवद्धता व्यक्त गरेका छन् । अख्तियारले ठूला, साना सबै किसिमका भ्रष्टाचारीलाई कारवाहीको दायरामा ल्याउन लागिपरेको उनको भनाइ थियो । प्रतिनिधिसभाको राज्य व्यवस्था तथा सुशासन समितिको बैठकमा प्रमुख आयुक्त घिमिरेले यस्तो बताएका हुन् । सांसदहरुले उठाएका प्रश्नको जवाफ दिने क्रममा उनले आयोगले स्टिङ अपरेशनबाट पनि भ्रष्टाचारीमाथि कारवाही प्रक्रिया थालेको बताए । साथै आयोग पूर्वाग्रही नभएको पनि घिमिरेले बताएका छन् ।"
तयार भयो नयाँ पाठ्यक्रम अनुसार कक्षा ११ को पुस्तक,"काठमाडौं : पाठ्यक्रम विकास केन्द्रले परिवर्तित पाठ्यक्रम अनुसार कक्षा ११ को नयाँ पुस्तक तयार गरेको छ। केन्द्रले विज्ञको सहयोगमा अनिवार्यतर्फका तीन वटा विषयको पुस्तक तयार पारेको हो। केन्द्रका निर्देशक गणेश भट्टराईका अनुसार अनिवार्य नेपाली, अंग्रेजी र सामाजिक विषयको पुस्तक तयार भएको छ। यी पुस्तकहरु एक साताभित्रमा छपाइका लागि छापाखानामा पठाइनेछ, भट्टराईले भने, ऐच्छिकतर्फका पुस्तक छपाइको अनुमति पछि दिइनेछ। परिवर्तित पाठ्यक्रम अनुसार कक्षा ११ मा ६ वटा विषयको पढाइ हुनेछ। जसमा तीन वटा अनिवार्य र तीनवटा ऐच्छिक विषयको पढाइ हुनेछ। केन्द्रले अनिवार्य तर्फको पुस्तक मात्र छपाइ गर्नेछ। जुन जनक शिक्षा सामग्री केन्द्रको छापाखानामा छापिनेछ। ऐच्छिक विषयको पुस्तक भने बाह्य लेखकले लेख्नेछन्। तर केन्द्रले तोकेको पाठ्यक्रमको ढाँचामा लेखिएको पुस्तक केन्द्रले नै स्वीकृति दिएपछि मात्र बजारमा बेच्न पाइनेछ। कक्षा ११ र १२ मा गरेर एक सयभन्दा बढी ऐच्छिक विषय हुनेछन्। तीमध्ये विद्यार्थीको रोजाइमा रहेका मुख्य विषयहरुको पाठ्यक्रम तयार भइसकेका छन्। केही विषयको पाठ्यक्रम बन्ने क्रममै रहेको भट्टराईले बताए। केन्द्रले यही वर्षदेखि लागु हुने गरी कक्षा १ को पुस्तक पनि परिवर्तन गरेको छ। २०८० सालभित्रमा कक्षा १२ सम्मकै पुस्तक फेरिनेछन्। सरकारले कक्षा १ देखि १२ सम्मको पढाइलाई विद्यालय तहमा गाभेपछि पढाइको शैली पनि बदलिएको छ। यो परिवर्तनसँगै कक्षा ११ मा एउटा विद्यालयमा पढेको विद्यार्थी कक्षा १२ को पढाइका लागि अर्को विद्यालयमा पनि जान सक्नेछ। किनकी कक्षा १२ मा पनि कक्षा ११ मा जुन विषय पढ्नुपर्ने बाध्यकारी व्यवस्था नयाँ पाठ्यक्रमले बनाएको छ।"
सप्तरीमा न्यायाधीशसहित सात जनामा कोरोना संक्रमण,"राजविराज : सप्तरीमा सरकारी वकिलपछि आइतबार एक जना न्यायाधीशमा कोरोना संक्रमण देखिएको छ। आइतबार भएको परीक्षणमा उच्च अदालत जनकपुर, राजविराज इजलासका ५८ वर्षीय न्यायाधीश र ३२ वर्षीय एक प्रहरीसहित सात जनामा कोरोना संक्रमण देखिएको स्वास्थ्य कार्यालय सप्तरीले जनाएको छ। सप्तरीको तिरहुत गाउँपालिका२ का ३९ वर्षीय, वडा नम्बर३ का ३८ वर्षीय, वडा नम्बर४ का २६ वर्षीय र वडा नम्बर५ का २८ वर्षीय दुई जना पुरुषमा समेत कोरोना संक्रमण देखिएको स्वास्थ्य कार्यालय सप्तरीले जनाएको छ। शनिबार बिहान सात जना र राति राजगढ गाउँपालिका३ का १८ वर्षीय पुरुषमा कोरोना संक्रमण पुष्टि भएको थियो। आइतबार थप भएका सात जनासहित सप्तरीमा कोरोना संक्रमितको सङ्ख्या ४ सय ३४ पुगेको स्वास्थ्य कार्यालयका वरिष्ठ मलेरिया इन्स्पेक्टर नारायणप्रसाद राउत बरैले जानकारी दिए। हालसम्म सप्तरीमा ७ हजार २ सय ५३ जनाको स्वाब संकलन भएकोमा ६ हजार ५ सय ५७ जनाको रिपोर्ट आएको छ। साउन १ गते राजविराज६ स्थित घरमा बसेका ७३ वर्षीय व्यापारीको मृत्यु भएपछि कन्ट्याक्ट ट्रयाकिङ्ग र ट्रेसिङ्ग गर्दै जाँदा कोरोना समुदायमा फैलिएको पत्ता लागेको थियो। त्यसपछि राजविराजमा कोरोनाको पीसीआर परीक्षण गर्नेहरुको सङ्ख्या ह्वात्तै बढेको छ। संक्रमित ४ सय ३४ जनामध्ये हाल २३ महिला र ९६ पुरुष गरी १ सय १९ जना मात्र आइसोलेसन केन्द्रमा रहेका छन्। आइसोलेसन केन्द्रबाट २५ महिला र २ सय ८७ पुरुष गरी ३ सय १२ जना निको भइ घर फर्किएका छन्। केही संक्रमित घरमै आइसोलेसनमा छन्।"
तीन नेतालाई कारबाही गरेकोप्रति कांग्रेस नेताको असन्तुष्टि,"काठमाडौं : नेपाली कांग्रेसको केन्द्रीय अनुशासन समितिले पार्टीका पूर्वसहमहामन्त्री गोविन्दराज जोशी, महासमिति सदस्य पुष्करनाथ ओझा र डडेलधुरा पार्टी कार्यालय सचिव रामबहादुर बिष्टलाई गरेको कारवाहीप्रति नेताले असन्तुष्टि जनाएका छन् । नेताले अनुशासन समितिको निर्णयप्रति असन्तुष्टि जनाउँदै कारबाही प्रक्रिया गलत भएको टिप्पणी गरेका छन् । कांग्रेस केन्द्रीय सदस्य डा शेखर कोइरालाले पार्टीमा लामो समय योगदान दिएका नेतालाई कारबाही गर्ने तर अन्य पार्टीबाट प्रवेश गराउने कुराले गलत सन्देश जाने बताए। एकातिर हामी अन्य पार्टीबाट नेपाली कांग्रेसमा प्रवेश गराउदैछौं अर्को तिर आफ्नो सम्पूर्ण जीवन पार्टीमा व्यतित गरेका वरिष्ठ नेताहरूलाई पार्टीबाट निष्कासन गर्छौँ, उनले प्रश्न गरे, यसले पार्टी र कार्यकर्तामा के सन्देश जान्छ? नेता कोइरालाले अनुशानस समितिको कारबाहीलाई आधारहीन र मनगढन्ते भएको दाबी गरे । आधारहीन र मनगढन्ते तर्क अगाडि सारेर गोविन्दराज जोशी, पुष्करनाथ ओझा र रामबहादुर विष्टलाई कांग्रेस पार्टीबाट निष्कासन गरिनु दुर्भाग्य हो, उनले ट्वीटरमा लेखेका छन्, उहाँहरूले पार्टी र लोकतन्त्रका पक्षमा बगाउनुभएको रगत पसिनाको अवमूल्यन गर्ने काम भएको छ। कांग्रेस अनुशासन समितिले दुई वर्षअघि सम्पन्न संघीय निर्वाचनमा पार्टीका आधिकारीक उम्मेदवार हराउन भूमिका खेलेको भन्दै पूर्वमन्त्री जोशी र पूर्वराज्यमन्त्री ओझालाई पाँच वर्षका लागि पार्टीबाट निष्काशन गर्ने निर्णय गरेको थियो विष्टलाई तीन वर्षका लागि कारवाही गरेको विज्ञप्तिमार्फत जनाएको थियो । कांग्रेस नेता डा मिनेन्द्र रिजालले पनि नेताहरुलाई पार्टीबाट निष्काशन गर्ने निर्णयले लोकतन्त्रलाई कमजोर बनाउने दाबी गरे । हिजो पार्टीले कारबाही गर्या साथीको नाम पढें, सजाय हेरें, आजसम्म मन तरंगीत छ, उनले भने, बीपीहरूले निर्माण गर्नुभएको हाम्रो पार्टीले शनै शनै उदार लोकतान्त्रिक चरित्र गुमाउने पो हो की भन्ने आशंकाले मन झनै गह्रुंगो भयो ।"
"वीरगन्जमा कोरोनाको मास टेस्टिङ सुरु, ५० हजारको परीक्षण गरिने","वीरगन्ज : सुमदायमा कोरोना संक्रमण फैलिएको आशंकापछि वीरगन्जमा आइतबारदेखि कोरोनाको मास टेस्टिङ (समुदायस्तरमै परीक्षण) सुरु गरिएको छ । साउन महिना सुरु भएपछि नयाँ संक्रमितको संख्या बढ्नुका साथै आइसोलेशनमा संक्रमितको मृत्यु समेत हुन थालेपछि वीरगन्जमा समुदायस्तरमै कोरोना संक्रमण फैलिएको आशंका विज्ञहरुको छ । सोही अनुरुप गत शुक्रबार बसेको जिल्ला संकट व्यवस्थापन केन्द्रको बैठकले वीरगन्ज महानगर क्षेत्रमा परीक्षणको दायरा बढाएर मास्ट टेस्टिङ सुरु गर्ने निर्णय गरेको थियो । पछिल्लो समय वीरगन्जमा लक्षण सहितका संक्रमितको संख्या बढ्दै गएको, केही संक्रमितको मृत्यु समेत भएको र अस्पतालमा भर्ना रहेका संक्रमितको अवस्था जटिल रहेकाले वीरगन्जमा शनिबारदेखि निषेधाज्ञा जारी गरी आइतबारदेखि मास टेस्टिङ सुरु गरिएको पर्साका सहायक प्रमुख जिल्ला अधिकारी ललित बस्नेतले बताए । यसका लागि वीरगन्ज महानगरपालिका र जिल्ला प्रशासन कार्यालयले छुट्टा छुट्टै स्वाब संकलन केन्द्र स्थापना गरी आइतबारदेखि स्वाब संकलन सुरु गरेका छन् । ५० हजारको पीसीआर जाँच गरिने वीरगन्ज महानगरपालिकाले भने ५० हजार जनाको परीक्षण गर्ने लक्ष्यसहित एक घर एक पीसीआर परीक्षण अभियान सञ्चालन गरेको छ । नगर प्रमुख विजय सरावगीका अनुसार वीरगन्ज महानगरपालिकामा करिब ४० हजार घरधुरी छन् । यसवाहेक पेशा व्यवसायका लागि बाहिरबाट आएर बसेका करिब १० हजारको पनि परीक्षण गरिने बताइएको छ । मेयर सरावगीले अभियानको पहिलो दिन आइतबारको परीक्षण सकिएपछि थप छलफलमा बसेर नयाँ रणनीति बनाएर अघि बढ्ने जानकारी दिए । जिल्ला प्रशासनको छुट्टै मास टेस्टिङ जिल्ला प्रशासन कार्यालयले पनि वीरगन्ज महानगरमै आइतबारदेखि छुट्टै मास टेस्टिङ सुरु गरेको छ । जिल्ला स्वास्थ्य कार्यालय पर्साको समन्वयमा जिल्ला प्रशासन कार्यालयले मास टेस्टिङ सुरु गरेको हो । आइतबार पहिलो दिन वीरगन्जको मीना बजार र राधेमाइ टोलमा गरी २ सय ५९ जनाको स्वाब संकलन गरिएको जिल्ला स्वास्थ्य कार्यालयका स्वास्थ्य निरीक्षक जयमोद ठाकुरले जानकारी दिए । आइतबार मीनाबजारमा स्वाब संकलन केन्द्र स्थापना गरी त्यहाँका व्यापारी, तरकारी तथा फलफूल पसले र मृतक संक्रमितका परिवारका सदस्य र छिमेकी गरी १ सय ९ जनाको स्वाब संकलन गरिएको ठाकुरले जानकारी दिए । यस्तै संक्रमणको जोखीममा रहेको राधेमाइ टोलमा आइतबार नै १ सय ५० जनाको स्वाब संकलन गरिएको उनले बताए । साउन पहिलो सातादेखि वीरगन्जमा संक्रमितको संख्या दिनहुँ थपिँदै गएको छ । जिल्ला स्वास्थ्य कार्यालयका अनुसार पर्सामा संक्रमितको संख्या २ सय ४३ पुगेको छ । वीरगन्जको गण्डकस्थित कोभिड अस्पतालको ५० बेडको आइसोलेशनमा अहिले ५४ जना संक्रमित उपचाररत छन् । पर्साको वीरगन्जस्थित कोभिड अस्पतालमा अहिलेसम्म कोरोना संक्रमणका कारण ८ जनाको मृत्यु भइसकेको छ ।"
'अमेरिकी सहयोग निरन्तर' : एमसीसी अनुमोदनमा चासो,"काठमाडौं : उपप्रधान तथा रक्षामन्त्री ईश्वर पोखरेल र संयुक्त राज्य अमेरिकाका राजदूत र्याण्डी बेरीबीच भेटवार्ता भएको छ। आइतबार दिउँसो मन्त्री पोखरेलसँग भेटवार्ताका लागि अमेरिकी राजदूत बेरी रक्षा मन्त्रालयमा पुगेका हुन्। भेटमा अमेरिकी सहयोगसम्बन्धी प्रस्ताव मिलेनियम च्यालेन्ज कर्पोरेसन (एमसीसी) अनुमोदनको विषयमा राजदूत बेरीले चासो राखेका छन्। मन्त्रालय स्रोतका अनुसार अमेरिकाले लामो समयदेखि गर्दै आएको सहयो जारी रहने बताउँदै राजदूत बेरीले यस्तो चासो राखेका हुन्। कठिन परिस्थितिका बाबजुद नेपाललाई सहयोग गर्न अमेरिका सदैव तत्पर रहेको छ, उनको भनाइ उद्धृत गर्दै स्रोतले भन्यो, अमेरिकाले नेपाललाई विगत ७० वर्षदेखि आर्थिक सामाजिक हित हुने गरी विभिन्न क्षेत्रमा सहयोग उपलब्ध गराउँदै आएको र यस्तो सहयोगलाई आगामी दिनमा पनि निरन्तर जारी राखिने छ। रक्षामन्त्री पोखरेलको निजी सचिवालयले विज्ञप्ति सार्वजनिक गर्दै भेटमा कोभिड१९संक्रमणको रोकथाम नियन्त्रण र उपचारका लागि भएका प्रयासका साथै द्विपक्षीय हित र सरोकारका विभिन्न विषयमा छलफल भएको उल्लेख गरेको छ। शिष्टाचार भेटको सुरुमा मन्त्रीले महामारीको रूपमा फैलिइरहेको कोभिड१९ संक्रामक रोगलाई नियन्त्रण गर्न नेपाल सरकारको तर्फबाट भइरहेका कार्यबारे प्रकाश पार्नुभयो, विज्ञप्तिमा भनिएको छ, कोरोना संक्रमण नियन्त्रणमा नेपाल सरकारले उच्च सतर्कता अपनाएर कार्य गरिरहेको बताउनुभयो। संक्रमणलाई जथाभावी फैलन नदिन सीमा नाकामा निगरानी बढाइएको विदेशबाट नेपाल आउनेहरूलाई क्वारेन्टाइन र आइसोलेसनमा राख्ने व्यवस्था मिलाइएको, मास्क लगाएर तथा सामाजिक दूरी कायम गरेर मात्र सार्वजनिक कार्यालयमा काम काज गर्ने व्यवस्था मिलाइएको बताएका छन्। कोभिड१९ संक्रमणको संख्यालाई बढ्न नदिन तीनै तहका सरकारले आपसमा समन्वय गरी कार्य गरिरहेको मन्त्री पोखरेलले प्रष्ट पारेका छन्। पोखरेलले अमेरिकामा कोभिड१९ संक्रमणका कारण भएको ठूलो जनधनको क्षतिप्रति दुःख व्यक्त गरेका छन्। भेटमा अमेरिकी राजदूतले नेपालले कोभिड१९ रोगको नियन्त्रणका लागि गरेका प्रयासको सह्राहना गर्दै संक्रमणलाई नियन्त्रण बाहिर जान नदिन सामाजिक दूरी कायम गर्ने लगायतका उपायलाई प्राथमिकतासाथ अवलम्बन गर्न उपयोगी हुने बताए। भेटका अवसरमा रक्षा मन्त्रालय र परराष्ट्र मन्त्रालयका प्रतिनिधि तथा काठमाडौं अमेरिकी राजदूतावासका अधिकारीको समेत उपस्थिति थियो।"
"बाढीले जीवनसाथी खोस्यो, घरमा खाने अन्न छैन (भिडियाे)","महोत्तरी : प्राकृतिक विपद् पनि कति निर्दयी ? पीडामाथि नै पीडा थपिदिन्छ। प्राकृतिक प्रकोपले पनि गरिबलाई नै रुवाउँछ। बाढी आउँछ, गरिबकै घर बगाउँछ। उसैको ज्यान लिन्छ। शीतलहरले दिनदुःखीलाई नै निल्छ। ३० वर्षीया दुलारी देवी कापरको खुसी पनि बाढीले नै लुट्यो। उनका जीवनसाथी विरेन्द्र कापरलाई बाढीको भेलले बगायो। साउन ६ गते बाढीले बगाएका उनको १६ किलो मिटर पर लास भेटियो। दुलारीका तीन छोरी छन्। उनी पाँच महिनाकी गर्भवती छिन्। घरमा खाने अन्न छैन। चुलोमा आगो बलेको छैन। महोत्तरीको भंहगा६ संग्रामपुरकी दुलारी श्रीमान् गुमाएको पीडाले छट्पटाउँछिन्। जेठी छोरी नगिना क्रियापुत्री बसेकी छिन्। गरिवीले उनी थलिएकी छिन्। पतिको दाहसंस्कार गर्न उनीसँग साथमा कात्रो किन्ने पैसा नभएर छिमेकीले कात्रो किनिदिए अनि विरेन्द्रको दाहसंस्कार भयो। उनको घर पुग्दा दुलारी रोइरहेकी थिइन्। आँखा सुन्निएको थियो। विक्षिप्त हुँदै एकैछिनमा बेहोस् हुन्थिन्। पति गुमाएपछि उनको सिउँदो मात्रै पुछिएको छैन, जीवको भरोसा नै चुटिएको छ। कोरोना संक्रमणले लकडाउन भएपछि उनको परिवार भोकभोकै थियो। लकडाउन खुकुलो भएपछि उनका पति काम गर्न जनकपुर पुगेका थिए। वर्षातले काम रोकिएपछि घर फर्किंदै गर्दा रातु खोलाको बाढीले बगायो। उनी घर निर्माणमा ज्यालादारी काम गर्थे। काँधमा साइकल बोकेर खोला पार गर्न लाग्दा उनलाई खोलाले बगायो, स्थानीय गोविन्द चौधरीले भने, आर्थिक अवस्था दैयनीय छ। ज्यालामदजुरी गर्दै परिवार चलाउँथे। छोरीको पालन पोषण बारे सोचेर कापरकी श्रीमती बिलौना गरिरह्न्छिन्। पीडित परिवारको अवस्था बुझ्न शिक्षा विज्ञान तथा प्रविधि मन्त्री गिरिराजमणी पोखरेल पुगेका थिए। प्रदेश सभा सदस्य सारदा देवी थापा, महोत्तरीका प्रमुख जिल्ला अधिकारी कृष्णबहादुर कटुवाल, जिल्ला प्रहरी कार्यालय महोत्तरीका एसपी टिकाबहादुर केसीको टोली दुलारीलाई हौसला बढाउन उनकै घर पुगेका थिए। तीन छोरीमध्ये कान्छी छोरी निशा ३ वर्षकी छिन्। बुवाको क्रियापुत्री बसेकी नगिना १३ वर्षकी छिन् भने अर्की छोरी बिना ९ वर्षकी छिन्। स्कुल उमेरकी नगिना र बिना स्कूल जानबाट वञ्चित छन्। तीनै बालिकाको जन्मदर्ता छैन। दुलारीको विवाह दर्ता र नागरिकता पनि बनेको छैन। पतिको मृत्युपछि घरव्यवहार, छोरीको लालनपालन पीडित महिलाको काँधमा परेको छ।"
काठमाडौंमा थप ८ जनामा कोरोना भाइरस संक्रमण पुष्टि,"काठमाडौं : काठमाडौंमा थप ८ जनामा कोरोना संक्रमण पुष्टि भएको छ। स्वास्थ्य तथा जनसंख्या मन्त्रालयका प्रवक्ता डाजागेश्वर गौतमले विभिन्न प्रयोगशालामा गरिएको परीक्षणमा थप ८ जनामा कोरोना संक्रमण भएको पुष्टि गरेका हुन् यस्तै आइतबार थप १३० जनामा कोरोना भाइरस (कोभिड १९) संक्रमण देखिएको छ। स्वास्थ्य तथा जनसंख्या मन्त्रालयका प्रवक्ता डा गौतमका अनुसार नयाँसहित कूल संक्रमितको संख्या १८ हजार ६ सय १३ पुगेको हो । मुलुकभर सक्रिय संक्रमित ५ हजार ४ सय ४० जना रहेका छन्। जसमध्ये प्रदेश १ मा १८६ जना, प्रदेश २ मा १ हजार ८ सय७३जना, बागमती प्रदेशका ४४४ जना, गण्डकी प्रदेशमा २९४ जना, प्रदेश ५का ३५८ जना, कर्णाली प्रदेशमा ३६६जना र सुदूरपश्चिम प्रदेशमा १ हजार ९ सय १८जना रहेका छन्। मन्त्रालयका अनुसार पछिल्लो २४ घन्टामा ७५ जनाले कोरोना जितेर घर फर्किएका छन्। योसहित कोरोना जित्नेको कुल संख्या १३ हजार १२८ पुगेको छ। क्वारेन्टाइनमा रहनेको संख्या १७ हजार ९०३ पुगेको छ। यस्तै मन्त्रालयका अनुसार आइसोलेसनमा ५ हजार ४ सय ४० जनाको उपचार भइराखेको छ"
"करेन्ट लागेर ट्याक्सी चालकको मृत्यु, ट्रक चालक घाइते","ताप्लेजुङ : ताप्लेजुङको फुङलिङ नगरपालिका२ स्थित बहानन्देदोभान सडकखण्डमा करेन्ट लागेर ट्याक्सी चालकको मुत्यु भएको छ । पाथीभरा याङ्वरक गाउँपालिका१ नाङ्खोल्याङका २७ वर्षीय विकास सुनुवारको घटनास्थलमै मृत्यु भएको हो । सडकमा रोकिराखेको ट्रकमा छुँदा उनलाई करेन्ट लागेको थियो । करेन्ट लागेर ट्रक चालक पाँचथर हिलिहाङका ३५ वर्षीय अमृत श्रेष्ठ घाइते भएका हुन् । जिल्ला प्रहरी कार्यालय ताप्लेजुङका प्रमुख महेन्द्र श्रेष्ठका अनुसार दोभान बजारबाट बिर्तामोडतर्फ जाँदै गरेको ट्रकमा विद्युत्को नांगो तारले छोएको थियो । 'छुनासाथ ट्रक चालक घाइते भएछन्,' श्रेष्ठले भने, 'विपरित दिशाबाट गएको ट्याक्सीका चालकले राकिराखेको ट्रक देखेपछि ओर्लिएर हेर्ने क्रममा उनलाई पनि करेन्ट लागेछ ।' घाइते श्रेष्ठलाई उपचारका लागि जिल्ला अस्पताल ताप्लेजुङ ल्याइएको छ । घटनाको थप अनुसन्धानका लागि प्रहरी खटिएको श्रेष्ठले बताए । घटनास्थल दोभान र हान्द्रुङ छुट्ने स्थान नजिकै पर्छ ।"
कोरोनाबाट बच्न स्वास्थ्य मन्त्रालयका दर्जन सुझाव,"काठमाडौं : स्वास्थ्य तथा जनसंख्या मन्त्रलयले कोरोना भाइरस (कोभिड१९) संक्रमणबाट जोगिन विशेष सुझाव दिएको छ। मन्त्रालयका प्रवक्ता डा जागेश्वर गौतमले १२ बुँदामा आइतबार विशेष सुझाव दिएका हुन्। बुँदामा मन्त्रालयको सुझाव  सकेसम्म छुट्टै कोठामा बस्ने, कम्तीमा दुई मिटरको दूरी कायम गर्ने, उपचारका लागिबाहेक अन्य समयमा घरबाट बाहिर ननिस्कने, स्वास्थ्य संस्थामा जानु परे सार्वजनिक यातायात प्रयोग नगर्ने, आफूले खाना खाने भाडा, मञ्जन, ब्रस, काइयो, लुगा, रुमाल, तौलिया, तन्दा अरुसँग नसाट्ने, प्रयोग गरिसकेपछि सामान आफै धुने वा माझ्ने, साबुन पानीले मिचिमिची २० सेकेन्ड हात धुने वा स्यानिटाइजर प्रयोग गर्ने, खोक्दा वा हाछ्यु गर्दा कुइनो, पेपर वा टिस्यले मुख छोप्ने, प्रयोग गरेको टिस्यु, रुमाल वा मास्क फोहोर ठाउँमा फाल्ने र त्यस लगत्तै हात धुने, प्रयोग गरेको तन्दालाई साबुन पानीले धुने र राम्ररी घाममा सुकाएर मात्र प्रयोग गर्ने, छुट्टै शौचालयको प्रयोग गर्ने, जथाभावी नथुक्ने, मन्त्रालयको निर्देशन पूर्ण रुपमा पालना गर्ने, र हरेक दिन शरीरको तापक्रम ताप्ने र मिति अनुसार टिपेर राख्ने पछिल्लो २४ घण्टामा १३० जनाको कोरोना भाइरस (कोभिड१९) पीसीआर रिपोर्ट पोजिटिभ आएको छ । स्वास्थ्य तथा जनसंख्या मन्त्रालयका प्रवक्ता डा जागेश्वर गौतमका अनुसार योसँगै संक्रमितको संख्या १८ हजार ६ सय १३ पुगेको छ । जसमध्ये संक्रिय संक्रमितको संख्या पाँच हजार ४४० रहेको छ । मन्त्रालयका अनुसार २४ घण्टामा ७५ जना डिस्चार्ज भएका छन् । योसँगै डिस्चार्ज हुनेको कुल संख्या १३ हजार एक सय २८ पुगेको छ । अहिलेसम्म १७ हजार नौ सय ३ क्वारेन्टाइनमा छन् । संक्रमित शून्य भएका जिल्लाको संख्या ६ पुगेको छ । पाँचथर, भोजपुर, संखुवासभा, रसुवा, मनाङ, मुस्ताङमा संक्रमितको संख्या शून्य छ । पाँच सय भन्दा बढी संक्रमित भएका जिल्लाको संख्या तीन छ । रौतहट, कैलाली र बाजुरामा बढी संक्रमित भेटिएका हुन्। आइतबार मात्र काठमाडौंमा थप ८ जनामा कोरोना भाइरस संक्रमण पुष्टि भएको छ ।"
कोरोना जोखिम : मास्क नलगाई हिँड्नेलाई कारबाही गर्न गृहमन्त्रालयको परिपत्र,"काठमाडौं : विश्वव्यापी माहामारीको रुपमा फैलिएको कोरोना भाइरस (कोभिड१९) संक्रमण रोकथाम तथा नियन्त्रणका लागि गृह मन्त्रालयले हिँडडुल गर्दा मास्क अनिवार्य गरेको छ। मन्त्रालयले मास्क नलगाई हिँडडुल गर्नेलाई कारबही गर्न सबै जिल्ला प्रशासन कार्यालयलाई आइतबार परिपत्र दिएको छ। उपसचिव उमाकान्त अधिकारीका अनुसार आइतबार मन्त्रालयले ७७ जिल्ला प्रशासन र सुरक्षा निकायलाई यस्तो परिपत्र गरेको हो। कोरोना संकट सकिएको छैन। सकारले तत्कालका लागि निश्चित नियम पालना गर्ने गरी लकडाउन खुला गरेको हो, उनले भने, सरकारको शर्तमा मास्क अनिवार्य छ। मास्क नलगाउने र भीडभाडमा हिँड्नेलाई तत्काल पक्राउ गरेर कारबाही गर्न परिपत्र गरिएको छ। सरकारले चैत ११ गतेदेखि गरेको लकडाउन असार २६ गतेबाट पूर्ण रुपमा खुला गरेसँगै भीडभाड बढेको भन्दै मन्त्रालयले यस्तो परिपत्र गरेको हो। मन्त्रालयको यो निर्देशन पालना नगरी अटेर गरेमा संक्रमण रोग ऐन, २०२० अन्तर्गत कारबाही हुनेछ। यसअघि गृहमन्त्रालयले मास्क नलगाई हिँडेलाई कारबाही गर्न असार २२ गते पत्राचार गरेको थियो। नेपालमा कोरोनाकै कारण ४५ जनाले ज्यान गुमाएका छन्। १८ हजार चार सय ८३ जनामा संक्रमण पुष्टि हुँदा १३ हजार ५३ जनाले कोरोना जितेका छन्। सरकारले लकडाउन खुला गरे पनि संक्रमण नरोकिएको अवस्थामा गृहमन्त्रालयले यस्तो निर्देशन पुनः दिएको हो।"
विद्यार्थी न्युन रहेका विद्यालयबीच सहकार्य गर्न प्याब्सन र एन प्याब्सनको अनुरोध,"काठमाडौं : आर्थिक समस्याका कारण व्यवसाय धान्न कठिन भएपछि नीजि स्कुलको दुईवटा छाता संस्था प्याब्सन र एन प्याब्सनले एक अर्कामा गाभिएर भएपनि शैक्षिक गतविधि सञ्चालन गर्न आफ्ना सदस्य स्कुललाई अनुरोध गरेका छन् । आफ्ना सदस्यका लागि दुईवटा संस्थाको कार्य सम्पादन समितिले जारी गरेको मार्ग निर्देशन पत्रमा विभिन्न कारणले विद्यार्थी संख्या न्युन रहेका वा हुनसक्ने अवस्था रहेका विद्यालयले आफूलाई अनुकुल भएका र सहकार्य गर्न सम्भव भएका अन्य विद्यालयसँग कसरी छलफल गर्न सकिन्छ भन्ने विषयमा छलफल गर्न अनुरोध गरिएको छ । आर्थिक अवस्था कमजोर भएका र विद्यार्थी अभावको समस्या झेलिरहेका विद्यालयलाई एक आपसमा गाभ्नुपर्ने विषयमा उठेको आवाजलाई दुई संस्थाको अनुरोधले थप मजबुत बनाएको छ । विद्यालयका पुराना तथा नयाँ विद्यार्थीको अभिलेखीकरणको लागि स्थानीय तहसंग छलफल गरेर प्रक्रिया अघि बढाउने, आगामी शैक्षिक सत्रमा विद्यार्थीसँग उठाउन सकिने शुल्क र शिक्षक कर्मचारीलाई दिनुपर्ने तलव तथा सेवा सुविधाको सम्बन्धमा अभिभावक, शिक्ष कर्मचारी र विद्यालय व्यवस्थापन समितिमा छलफल गरेर बजेट तयार गर्नुपर्ने, विद्यालय भौतिक रुपमा सञ्चालनमा आएपछि अपनाउनुपर्ने स्वास्थ्य सावधानीका विषयमा स्थानीय सरकारसंग छलफल गर्ने लगायतका ११ वटा अनुरोध मार्ग निर्देश पत्रमा उल्लेख छ । कोभिड १९ को संक्रमण त्रासका कारण गत चैत ११ गतेदेखि मुलुकभरका शैक्षिक संस्थामा पढाइ हुन सकेको छैन । केही स्कुलले अनलाइनबाट विद्यार्थी पढाइरहेका छन् । तर शुल्क लिने विषयमा सरकारले अनुमति नदिएपछि उनीहरु आर्थिक समस्यामा परेका छन् । आर्थिक समस्याका कारण थुप्रै नीजि स्कुलहरु बन्द हुने अवस्थामा पुगेको प्याब्सन र एन प्याब्सनले जनाएका छन् ।"
दुर्गेशलाई आस्थाको व्यंग्य : के दर्शकलाई यस्तै चटक मन पर्छ ?,"काठमाडौँ : गायक दुर्गेश थापा एक अन्तर्वार्ताको कारण ट्रोल बनेका छन् । प्राइम टिभीमा पत्रकार ऋषि धमलासँगको अन्तर्वार्तामा थापाले सूरताल बिगारेरै गाएका गीत सुनेपछि सामाजिक सञ्जालमा धेरैले उनको खिल्ली उडाए । यतिसम्म कि, थापाले नारायण गोपालको गीत भनेर भक्तराजको गीत बिगारेरै गाइदिएका थिए । त्यस्तै रामकृष्ण ढकालको गीतलाई यम बरालको भनिदिए । गीतसंगीत बुझ्ने थुप्रै दर्शकले समग्रमा उनको अन्तर्वार्तामाथि नै व्यंग्य गर्दै सामाजिक सञ्जालमा ट्रोल बनाइदिएका छन् । यस्तैमा गायिका आस्था राउतले दुर्गेशलाई लक्षित गर्दै कडा व्यंग्य गरेकी छन् । उनले पछिल्लो समय रहरै रहरमा गायक बन्नेहरुबाट दुखी बनेको संकेत गरिन् । राउतले लेखेकी छन्, नाच्ने मान्छे रहरले गाउन थाल्छ, न सुर सिकेर आउँछ, न ताल आउँछ, अटोट्यूनले आजकल जो पनि गाउने, के भाको हे दैव गीतहरु सुन्नै नसक्ने ? युट्यूबबाट डलर त आउला, तर सांगीतिक ज्ञान कहाँबाट छाउला !! हेर्दैछु, नेपाली गीत संगीत कहाँ जाँदैछ, के दर्शकलाई यस्तै चटक नै मन पर्दैछ ? हैट, अब के चाहिँ गर्नु ! के बोल्नु कि नबोल्नु ? आस्थाले दुर्गेशको उक्त अन्तर्वार्ता सामाजिक सञ्जालमा सार्वजनिक भएपछि यस्तो प्रतिक्रिया दिएकी हुन् । आस्था नेपाली आधुनिक गायनमा अब्बल र लोकप्रिय गायिका मानिन्छिन् । आस्थाको स्टाटस आएसँगै उनको तर्कमा धेरैले सहमति जनाउँदै दुर्गेशको हर्कत्को आलोचना गर्न थालेका छन् । दुर्गेश गत वर्षको तीजमा बीच्च बीच्चमा गाएपछि चर्चामा आएका थिए ।"
थप १३० जनामा कोरोना पुष्टि : ७५ डिस्चार्ज,"काठमाडौं : पछिल्लो २४ घण्टामा क १३० जनाको कोरोना भाइरस (कोभिड१९) पीसीआर रिपोर्ट पोजिटिभ आएको छ । स्वास्थ्य तथा जनसंख्या मन्त्रालयका प्रवक्ता डा जागेश्वर गौतमका अनुसार योसँगै संक्रमितको संख्या १८ हजार ६ सय १३ पुगेको छ । जसमध्ये संक्रिय संक्रमितको संख्या पाँच हजार ४४० रहेको छ । मन्त्रालयका अनुसार २४ घण्टामा ७५ जना डिस्चार्ज भएका छन् । योसँगै डिस्चार्ज हुनेको कुल संख्या १३ हजार एक सय २८ पुगेको छ । अहिलेसम्म १७ हजार नौ सय ३ क्वारेन्टाइनमा छन् । संक्रमित शून्य भएका जिल्लाको संख्या ६ पुगेको छ । पाँचथर, भोजपुर, संखुवासभा, रसुवा, मनाङ, मुस्ताङ छन् । पाँच सय भन्दा बढी संक्रमित भएका जिल्लाको संख्या तीन रहेको छ । रौतहट, कैलाली र बाजुरामा बढी संक्रमित भेटिएका हुन् ।"
उदयपुरमा ट्रकको ठक्करबाट एक जनाको मृत्यु,उदयपुर : उदयपुरको त्रियुगा नगरपालिका ६ लालपत्तामा मिनिट्रकको ठक्करबाट आइतबार दिउँसो एक जनाको ज्यान गएको छ। गाईघाटबाट लहानतर्फ जाँदै गरेको को१ख४६६३ नम्बरको मिनिट्रकको ठक्करबाट घाइते भएका स्थानीय ५५ वर्षीय सनमान कामीको लहान नर्सिङहोममा उपचारको क्रममा ज्यान गएको हो। तीव्र गतिमा कुदेको मिनिट्रकको अचानक सापट भाँचिदा पैदल यात्री सनमानको कम्मरमा गम्भीर चोट लागेको थियो । उनलाई प्रहरी चौकी लालपत्ताले उद्धार गरी उपचारका लागि लाहान पठाएको जिल्ला प्रहरी कार्यालयका उदयपुरका डिएसपी गोबिन्द पुरीले जानकारी दिए। घटनालगत्तै प्रहरीले घटनास्थलमै रहेको मिनिट्रक र चालक चौदण्डीगढी नगरपालिका ७ का २४ वर्षीय सुनिल बस्नेतलाई नियन्त्रणमा लिएको उनले बताए।
रञ्जनको सजाय घटाउने फैसलालाई पुनरावलोकनमा लैजाने सर्वोच्चको निर्णय,"काठमाडौं : पत्नी हत्याको कसुरमा सर्वस्वसहित जन्मकैदको सजाय भोगिरहेका रञ्जन कोइरालालाई सजाय घटाएर उन्मुक्ति दिने फैसलाविरुद्ध पुनरावलोकन हुने भएको छ। पुनरावेदनको निवेदनउपर आइतबार सर्वोच्च अदालतमा सुनुवाइ भएपछि पुनरावेदनका लागि निस्सा प्राप्त भएको हो। सर्वोच्चका तीनजना न्यायाधीशहरू वमकुमार श्रेष्ठ, प्रकाशकुमार ढुंगाना र कुमार रेग्मीको पूर्ण इजलासमा सुनुवाइ भएपछि पुनरावलोकनमा जानका लागि निस्सा प्राप्त भएको हो। अब प्रधानन्यायधीशले इजालस तोकेपछि यो यसमा बहस सुनुवाइ हुनेछ। पुनरावलोकनमा जाने कि नजाने भन्ने सम्बन्धमा पहिलो चरणमा सर्वोच्च अदालतका न्यायाधीशको च्याम्बरमा आन्तरिक अध्ययन भएपछि मात्र यसलाई इजालस सुनुवाइमा लैजाने परम्परा छ। श्रीमती हत्या कसुरमा सर्वस्वसहित कैद भोगिरहेका रञ्जन कोइरालाको सजाय सर्वोच्च अदालतले घटाइ दिएपछि उनी साउन ८ गते छुटेका हुन्। काठमाडौँ जिल्ला अदालतले कोइरालालाई सर्वस्वसहित जन्मकैद गरेको सजायलाई तत्कालीन पुनरावेदन अदालत पाटनले २०७२ मंसिर २३ गते सदर गरेको थियो।उक्त फैसलाविरुद्ध परेको पुनरावेदनमाथि सुनुवाइ गर्दै सर्वोच्च अदालतले गत असार १५ गते कोइरालालाई तोकिएको सजायमा भारी छुट गर्दै ८ वर्ष ६ महिनामा झारिदिएको थियो। कोइराला जेलमु्क्त भएको केही घण्टामै महान्यायाधीवक्ता कार्यालयले सजाय छुट दिने फैसलाविरुद्ध सर्वोच्च अदालतमा पुनरावलोकनको निवेदन दर्ता गरेको छ। प्रधानन्यायाधीश चोलेन्द्र शमशेर राणा र न्यायाधीश तेजबहादुर केसीको इजलासले साविक मुलुकी ऐन अब १८८ नम्बरले दिएको स्वविवेकीय अधिकारको दुरुप्रयोग गरी कोइरालाई सजायमा ११ वर्ष ६ महिना छुट दिएको छ। कोइरालाई उन्मुक्ति दिनका लागि गीताको मृ्त्युलाई भवितव्यको परिणामका रुपमा व्याख्या गरिएको छ।सर्वस्वसहित जन्मकैद गर्दा सजाय चर्को पर्न जाने चित्तमालागेकोले सजाय घटाइएको उल्लेख छ।"
एन प्याब्सनले विद्यार्थी भर्ना खोल्ने,"दाङ : निजी तथा आवाशीय विद्यालयको छाता संगठन नेशनल प्याब्सन दाङले संस्थानमा आवद्ध विद्यालयमा नयाँ शैक्षिक सत्रको लागि विद्यार्थी भर्ना सुरु गर्ने भएको छ। नेशनल प्याब्सन दाङको कार्यसमितिको बैठकले यस्तो निर्णय गरेकको अध्यक्ष विमल गौतमले बताए। 'हामीले विद्यालय सञ्चालन र भर्ना अभियान सुरु गर्ने निर्णय गरेका छौं', अध्यक्ष गौतमले भने, 'यो निर्णय स्थानीय पालिकाहरुसँगको समन्वयमा कार्यान्वयन हुने छ। ग्रामिण क्षेत्रका अभिभावकहरुले विद्यालय सञ्चालन गर्न माग गर्दे आएका हुँदा सुरक्षा मापदण्डमा रहेर विद्यालय सञ्चालन हुने छ।' कोरोना भाइरसका कारण विद्यालयहरुले भोग्नु परेको समस्या र शैक्षिक क्षेत्रमा परेको असरलाई मध्यनजर गर्दै विद्यार्थी भर्ना सुरु गर्न लागेको उनले बताए। उनले अभिभावक र विद्यार्थीहरुको मागलाई ध्यानमा राख्दै विद्यार्थी भर्ना सुरु गर्न लागिएको र अब सञ्चालनको आवश्यकता पनि रहेको बताए। एनव्याब्सनका जिल्ला अध्यक्ष विमल गौतमको अध्यक्षतामा बसेको बैठकले कोभिड१९का कारण शैक्षिक संस्थाहरुले भोग्नु परेको समस्या, आवश्यक शैक्षिक रणनीति, सञ्चालित शैक्षिक क्रियाकलाप, विद्यार्थी अभिलेखीकरण, आर्थिक तथा सामाजिक समस्याका विषयमा छलफल गर्नुका साथै उच्च सुरक्षा उपनाउँदै विद्यार्थी भर्ना र पठपाठन सुरु गर्नुपर्ने निर्णय गरेको हो। शैक्षिक शत्र २०७६ को बक्यौता रकम, शिक्षक कर्मचारीको सेवा सुविधा र संस्थागत विद्यालयका अस्वस्थ्य र अर्मयादित क्रियाकलाप रोकी शिक्षण सिकाइलाई प्रभाविकारी बनाउने विषयमा समेत छलफल भएको थियो। बैठकमा नेशनल प्याब्सन प्रदेश नं ५ का अध्यक्ष सुवोधकुमार डाँगी, केन्द्रीय सदस्य प्रकाशकुमार शर्मा, संस्थाका निर्वतमान अध्यक्ष भिमबहादुर बुढाथोकीको पनि सहभागिता थियो।"
साउन १५ गतेबाट विद्यालय चलाउने निजी विद्यालयको घोषणा,"दमौली : तनहुँका निजी विद्यालयले साउन १५ गतेबाट पठनपाठन सञ्चालन गर्ने निर्णय गरेसँगै प्रशासन र विद्यालय सञ्चालकबीच द्वन्द्व श्रृजना भएको छ। शनिबार बसेको निजी विद्यालयका छाता संगठन प्याब्सन र एन प्याब्सनको संयुक्त बैठकको साउन १५ गतेबाट विद्यालय चलाउने निर्णयपछि प्रशासनले यसो हुन नदिने बताएको छ। सरकारले भदौबाट मात्र विद्यालय भर्ना गर्न अनुमति दिएको छ, सहायक प्रमुख जिल्ला अधिकारी चित्रांगत बरालले भने,सरकारको निर्णयबेगर काम गर्ने अनुमति उहाँहरुलाई कसले दियो ? उनले सरकारको निर्णयबेगर पठनपाठन सञ्चालन भएमा कारवाही गर्ने बताए। उहाँहरुलाई यसरी निर्णय गर्ने अधिकार छैन, बरालले भने,यदि अटेर गरेमा हामी रोक्छौं। तर निजी विद्यालय सञ्चालकहरुले भने अन्यत्र पनि पठनपाठन सञ्चालन हुन थालेकाले स्थानीय सरकारहरुलाई जानकारी गराएर पठनपाठन अघि बढाउने निर्णय गरेका छन्। विद्यालयमा आउने वातावरण बनाउन अब कक्षा सञ्चालन गर्ने गरी निर्णय गरेका हौं, एनप्याब्सन तनहुँका सह सचिव विश्वास केसीले भने,अब कक्षा चलाउँछौं। दुवै संस्थाले बैठकपछि गरेको निर्णयमा विद्यालयमा सरसफाई, तापक्रम मापन र स्यानिटाइजरको व्यवस्था गर्ने उल्लेख छ। विद्यालय सञ्चालन गर्ने भने पनि ती संस्थाले स्कूल बस भने केही समय नचलाउने उल्लेख गरेका छन्। केही दिन सामान्य हिसाबले कक्षा चलाउँछौं, नागिलाले भने,त्यसपछि प्राप्त प्रतिक्रियाका आधारमा अघि बढ्छौं। तर सरकारले विद्यालय खुलाउन अनुमति नदिइसकेको अवस्थामा भोलि प्रशासनले रोकेमा के गर्ने भन्नेमा भने सञ्चालकहरु द्विविधामा छन्। हामीले गरेको निर्णय स्थानीय सरकार र प्रशासनलाई पनि जानकारी गराउँछौं, न्यू मनकामना अंग्रेजी स्कुलका सञ्चालक तिलकबहादुर चौहानले भने,सामुहिक निर्णय भएकाले भोली केही समस्या आएमा सल्लाह गरेर अघि बढ्ने कुरा भएको छ। जिल्ला सभाले नै विद्यालय खुलाउनका लागि प्रदेश र संघमा अनुरोध गरेकाले आफूहरुलाई पठनपाठन अघि बढाउन बाटो खुलेको उनको दाबी छ। भीमादमा टोल टोलमा पठनपाठन जिल्लाका धेरै तहले पठनपाठन नियमित बनाउनेमा अहिल्यै ठोस निर्णय गरिसकेका छैनन्। तर केहीले पठनपाठन थालेका छन् भने केहीले थाल्नका लागि बाटो खुलाएका छन्। केही दिनअघि बसेको व्यास नगर सभा बैठकले साउन १५ बाट भर्ना र अरु तयारीका लागि विद्यालय खोल्न दिने निर्णय गरेको छ। तर त्योभन्दा अघि बढेर भीमाद नगरपालिकाले भने असार महिनाबाटै विद्यालय सञ्चालनमा ल्याएको छ। हामीले असारबाट नै विद्यालयलाई सक्रिय बनाएका छौं, नगर प्रमुख मेखबहादुर थापाले भने,विद्यालयमा कक्षा नभए पनि टोल टोलमा गएर कक्षा लिने काम भैरहेको छ। उनले औपचारिक रुपमा विद्यालयमै कक्षा नचलाए पनि विद्यार्थी भर्ना लिने र समुदायमा गएर पठनपाठन भने चलिरहेको बताए। विद्यालय निष्क्रिय नहोस् र पठनपाठन चलिरहोस् भन्ने हाम्रो उद्देश्य हो, उनले भने। नगरपालिकाले नियमित रुपमा प्रधानाध्यापकहरुको बैठक पनि गरिरहेको छ। अहिलेसम्म सबैतिरबाट सकारात्मक प्रतिक्रिया पाइरहेका छौं', मेयर थापाले भने।"
कोरोना अपडेट : स्वास्थ्य मन्त्रालयको पत्रकार सम्मेलन (लाइभ),काठमाडौं : स्वास्थ्य तथा जनसंख्या मन्त्रालयले पत्रकार सम्मेलनमार्फत् कोरोना भाइरस (कोभिड१९) को नियमित अपडेट गराउँदै आएको छ।लकडाउन सुरु भएको २०७६ चैत ११ गतेदेखि सुरु भएको पत्रकार सम्मेलनलाई मन्त्रालयले निरन्तरता दिएको हो। नियमित पत्रकार सम्मेलनमा मन्त्रालयका प्रवक्ता डा जागेश्वर गौतमले कोरोनाको पछिल्लो अवस्थाबारे जानकारी गराउँदै आएका छन्।हालसम्म नेपालमा कोरोना संक्रमितको संख्या १८ हजार चार सय ८३ पुगेको छ। ४५ जनाले कोरोनाकै कारण ज्यान गुमाइसकेका छन्। १३ हजार ५३ जनाले कोरोना जितेका छन् ।
ज्यान मुद्धाका फरार अभियुक्त आठ वर्षपछि पक्राउ,धनगढी : हत्याका दोषी साढे ८ वर्षपछि पक्राउ परेका छन् । जिल्ला प्रहरी कार्यालय कैलालीले धनगढी उपमहानगरपालिका१ का ४१ वर्षीय सुरेन्द्र सिंहको हत्यामा संलग्न वडा नम्बर ८ का सुवर्ण श्रेष्ठलाई पक्राउ गरिएको हो । श्रेष्ठ घटना भएदेखि नै फरार रहेकोमा शनिबार धनगढी उपमहागरपालिका९ मा लुकेको अवस्थामा पक्राउ गरिएको प्रहरीले जानकारी दिएको छ । जिल्ला प्रहरी कार्यालयका प्रवक्ता प्रहरी नायब उपरीक्षक प्रतिक विष्टले धनगढी गाउँमा २०६८ सालको मंसिरमा लागेको मेलामा सिंहलाई कुटपिट गरी घाइते बनाउने मध्येका श्रेष्ठलाई आठ वर्ष ७ महिनापछि पक्राउ गरिएको जानकारी दिए। सिंहको उपचारका क्रममा मृत्यु भएको थियो । कैलाली जिल्ला अदालतले दुवैजनालाई जन्मकैदको सजाय सुनाइसकेको छ । श्रेष्ठलाई आइतबार जिल्ला अदालत कैलालीमा बुझाइएको छ ।
प्रदेश १ मा थप १९ प्रहरीसहित २२ जनामा कोरोना संक्रमण पुष्टि,विराटनगर : प्रदेश १ प्रहरी कार्यालय रानी विराटनगरका १९ जना प्रहरीलाई एकैपटक कोरोना संक्रमण पुष्टि भएको छ । प्रदेश जनस्वास्थ्य प्रयोगशाला विराटनगरमा गरिएको परीक्षणमा आइतबार उनीहरुको रिपोर्ट पोजिटिभ आएको हो । कोरोना पोजेटिभ देखिनेमा १ महिलासहित १८ पुरुष प्रहरी रहेका छन् । समाजिक विकास मन्त्रालय प्रदेश १ का अनुसार यसअघि प्रदेश प्रहरी कार्यालयमा ५ जनामा कोरोना संक्रमण पुष्टि भएको थियो । पहिलो पटक १ जनामा कोरोना पुष्टि भएपछि कन्ट्याक्ट ट्रेसिङ गरेर स्वाब परीक्षण गर्दा दोस्रोपटक थप ४ जना प्रहरी कोरोना संक्रमित भेटिएका थिए । त्यसपछि तेस्रो पटक एकै समय १९ जनाको रिपोर्ट पोजिटिभ आएको हो । योसँगै प्रदेश प्रहरीमा कोरोना संक्रमितको संख्या २४ पुगेको छ । यसैबीच आइतबार नै प्रहरी बाहेक थप ३ जनामा समेत कोरोना संक्रमण पुष्टि भएको छ । संक्रमितमध्ये २ महिला र १ पुरुष रहेका छन् । १ महिला उदयपुरकी रहेको समाजिक विकासमन्त्री जीवन घिमिरेले जानकारी दिए । बाँकी १ महिला र १ पुरुष विराटनगर महानगरपालिकाभित्रकै रहेको बताइएको छ ।
"अमेरिकामा स्कुल खुलाउन ट्रम्पको आदेश, तर उनकै छोरा पढ्ने स्कुलको अटेरी","वासिङटन : कोरोनाभाइरस महामारीको सबैभन्दा बढी क्षति भएको देश अमेरिकामा अब बिस्तारै स्कुल, कलेज खोल्न थालिएको छ । राष्ट्रपति डोनाल्ड ट्रम्पले हालै सबै स्कुललाई अध्यापन फेरि सञ्चालन गराउन आदेश दिएका छन् । तर सबै स्कुल यस्तो आदेश मान्न तयार छैनन् । यतिसम्म कि, ट्रम्पका कान्छा छोरा अध्ययन गर्ने स्कुलले नै ट्रम्पको आदेश अस्वीकार गरेको छ । अहिले स्कुल खोल्ने माहोल नभएको भन्दै उक्त स्कुल सञ्चालन गर्न तयार नदेखिएको हो । अमेरिकी मिडियाका अनुसार ट्रम्पका कान्छा छोरा अध्ययन गर्ने स्कुलले आगामी सेप्टेम्बरसम्म खोल्न नसक्ने अडान राखेको छ । सेन्ट एन्ड्र्यू स्कुलले विज्ञप्ति निकाल्दै हाल स्कुल खुलाउन नसक्ने अडान लिएको हो । उक्त स्कुलले स्वास्थ्य अधिकारीहरुले बनाएको गाइडलाइन पालना गर्ने अडान राखेको हो । बरु अनलाइन माध्यमबाट कसरी कक्षा सञ्चालन गर्ने भन्नेबारे अगष्ट १० मा बैठक बोलाएको बताइएको छ । ट्रम्पले भने ५ करोड भन्दा धेरै बालबालिकालाई स्कुल जानबाट रोक्न नसकिने भन्दै स्कुल खुलाउन आदेश दिएका हुन् । साथै अनिश्चितकालसम्म स्कुल बन्द गर्दा बालबालिकाको मानसिक, शारीरिक र भावनात्मक विकासमा क्षति पुग्ने भन्दै ट्रम्पले स्कुल खुलाउन आदेश दिएका थिए ।"
मास्क नलगाए १० रुपैयाँ तिर्नुपर्ने,"विराटनगर : केही दिनयता कोरोना भाइरस संक्रमण बढेको भन्दै विराटनगर महानगरपालिकाले कडाइ गर्ने निर्णय गरेको छ ।कोभिड क्राइसिस म्यानेजमेन्ट सेन्टरको आइतबार सम्पन्न बैठकले बाहिर हिँडडुल गर्दा मास्क अनिवार्य लगाउनुपर्ने निर्णय गरेको छ । बैठकमा मास्क नलगाइकन हिँडेको भेटिएमा १० रुपैयाँ लिएर मास्क उपलब्ध गराउने निर्णय भएको मेयर भीम पराजुलीले बताए । 'लापरबाहीका कारण संक्रमण बढ्दै गएको पाइएपछि सर्वसाधारणलाई सुरक्षित राख्नलाई यस्तो निर्णय गरिएको हो,' उनले भने, 'मास्क नलगाइकन खुल्लेआम हिँड्नेसँग तत्काल १० रुपैयाँ लिएर मास्क उपलब्ध गराइने छ ।' यसका लागि महानगरले तत्कालै आफ्ना कर्मचारी परिचालन गर्ने जानकारी उनले दिए । कर्मचारीले बजारमा हुने आवतजावत, भीडभाड लगायतको निगरानी गर्दै सामाजिक दूरी कायम भएनभएको विषयमा पनि कडाइ गर्ने छन् । महागरभित्र अनुगमनलाई तीव्रता दिने बताउँदै मेयर पराजुलीले बजारमा सजगकता अपनाउने र सतर्कता अपनाउनेमा व्यापारी तथा उद्योगी एवं सरोकारवाला सहमत भएको जानकारी दिए । यति गर्दा पनि कोरोना रोकथाममा प्रभाव देखिएन भने दोस्रो चरणमा महानगरले लकडाउनको निर्णय गर्ने उनको भनाइ छ । महानगरपालिका मातहतका कार्यालयमा अत्यावश्यक बाहेकका सबै खाले सेवा तत्काललाई बन्द गरिएको छ । पराजुलीले स्वास्थ्यसँग जोडिएका बाहेकका अन्य सेवाहरु बढ्दै गएको संक्रमण मत्थर हुनजेलसम्मलाई थाँती राख्ने निर्णय बैठकमा भएको जानकारी दिए । बैठकमा सहभागी विभिन्न संघ संस्था तथा राजनीतिक दलहरुले क्षेत्रगत रुपमा सचेतनात्मक कार्यक्रम सुरु गर्ने प्रतिवद्धता जनाएका छन् । संक्रमण समुदायस्तरसम्म पुगिसकेको निस्कर्ष निकाल्दै महानगरले आइतबार सेन्टरको आकस्मिक बैठक बोलाएको थियो । लकडाउन खुलेसँगै संक्रमित बढ्न थालेपछि बैठकले रोकथाम तथा नियन्त्रणका लागि कार्ययोजना बनाएको छ । महानगरका जनस्वास्थ्य महाशाखा प्रमुख रमेश कार्कीले समुदायस्तरमा कोरोना संक्रमण पुगिसकेकाले सबैले सावधानी अपनाउनुको विकल्प नभएको निस्कर्ष बैठकले निकालेको बताए । 'पछिल्ला केही घटनाले कोरोना समुदायस्तरमा पुगेको देखिन्छ,' उनले भने, 'मास्क लगाउने, सेनीटाइजर प्रयोग गर्ने, साबुन पानीले हात धुने, दूरी कायम गर्ने लगायतका सावधानी अपनाउनु पर्ने विषयलाई बैठकमा विशेष जोड दिइएको छ ।' विराटनगरमा गत मंगलबार यातामात्रै एक जना बरिष्ठ चिकित्सकसहित ११ जनामा संक्रमण पुष्टि भइसकेको छ । विराटनगरमा हालसम्म ४१ जनामा संक्रमण पुष्टि भइसकेको महानगरले जनाएको छ ।"
बेलायती प्रधानमन्त्रीको आग्रह : कोरोनाबाट बच्न साइकल चढेर अफिस जानू !,नयाँदिल्ली : बेलायती प्रधानमन्त्री बोरिस जोनसनले कोभिड१९ बाट बच्न सावधानी अपनाउन भन्दै नागरिकहरुलाई सचेत गराएका छन् । विशेषगरी तौल बढी भएका मानिसहरुलाई प्रतिरोधी क्षमता विकास गर्न साइकल चढेर कार्यालय जान सुझाव दिएका छन् । कोरोना संक्रमितको संख्या बढ्नसक्ने भन्दै जोनसनले नागरिकहरुलाई यस्तो सुझाव दिएका हुन् । विज्ञहरुले कोभिड १९ को संक्रमण र मृत्युदर बढ्नसक्ने चेतावनी दिएपछि प्रधानमन्त्री जोनसनले नागरिकहरुलाई सचेत रहन आग्रह गरेका हुन् । शरीरको तौल घटाउनुपर्ने भन्दै साइकल चढेर कार्यालय जान प्रधानमन्त्रीले सुझाव दिएका थिए । बेलायतमा कोरोनाभाइरस संक्रमण यथावत छ । यसवाहेक प्रधानमन्त्री जोनसनले बालबालिकाको लागि हानिकारक हुने भन्दै जंक फुडको विज्ञापनमा पनि रोक लगाएका छन् । साथै रेष्टुरेण्टका खानामा पनि क्यालोरीको मात्रा उल्लेख गर्न भनिएको छ ।
कर्णालीको राजश्व वर्षमा पाँच अर्ब मात्र,"सुर्खेत : कर्णालीमा आन्तरिक आयको स्रोत कमजोर देखिएको छ। आम्दानी र राजश्वको स्रोत कम हुँदा कर्णालीले केन्द्र सरकार र दाताले दिएको अनुदानको भरमा अर्थतन्त्र थेग्नुपर्ने अवस्था छ। बितेको आर्थिक वर्षमा प्रदेश सरकारले आन्तरिक आम्दानीतर्फ करिब पाँच अर्ब राजश्व संकलन गरेको हो। राजश्वको मुख्य स्रोत मानिने भन्सार कर्णालीमा छैनन्। भन्सार र ठूला उद्योग तथा कलकारखानासमेत नहुँदा प्रदेशमा आन्तरिक आम्दानीको स्रोत कमजोर बनेको हो। प्रदेशको मुख्य आम्दानी भनेको पनि राजश्व नै हो। कर्णाली सरकारले वितेको आर्थिक वर्षमा करिब पाँच अर्ब राजश्व संकलन गरेको छ। प्रदेश सरकारका अनुसार आर्थिक वर्ष २०७६०७७ मा चार अर्ब ८८ करोड ८४ लाख ४० हजार पाँचसय १४ रुपैयाँ राजश्व संकलन भएको छ। यही नै प्रदेश सरकारको एक वर्षको आन्तरिक आम्दानी हो। जसमध्ये संघीय सरकारबाट राजश्व बाँडफाँडबाट प्राप्त हुने मूल्य अभिबृद्धि कर सबैभन्दा धेरै छ। प्रदेश लेखा नियन्त्रण कार्यालयका अनुसार संघीय सरकारबाट प्राप्त मूल्य अभिवृद्धि करबाट तीन अर्ब ५८ करोड ६६ लाख ६७ हजार सात रुपैयाँ र अन्तशुल्कबाट एक अर्ब ६७ करोड २९ लाख आठ हजार पाँच सय २२ रुपैयाँ राजश्व संकलन भएको छ। लेखा नियन्त्रण कार्यालयको तथ्याङक अनुसार व्यवसाय भुक्तानीबाट एक लाख १० हजार आठ सय ५० रुपैयाँ, व्यवसाय रजिष्ट्रेशन दस्तुर तथा व्यवसाय करबाट दुई करोड ४६ लाख ८१ हजार तीन सय २० रुपैयाँ राजश्व संकलन भएको हो। एक वर्षको अवधिमा यातायात क्षेत्रबाट प्रदेश सरकारले ११ करोडभन्दा बढी आम्दानी गरेको छ। सवारी चलाएबाट प्रदेशले प्राप्त गर्ने सवारी साधन र यातायात भाडा करबापत आठ करोड ९३ लाख ६ हजार सातसय १७ रुपैयाँ राजश्व संकलन भएको छ। त्यस्तै सवारी जरीवाना, तोकिएको समयभित्र राज्यलाई तिर्नुपर्ने रकम निवेदन शुल्क, सवारी पास, नामसारी शिर्षकमा ६६ लाख७७ हजार तीन सय ६० रुपैयाँ राजश्व संकलन भएको छ।सवारी चालक अनुमति पत्र र सवारी दर्ता अर्थात ब्लुबुक दस्तुरबाट एक करोड ७९ लाख ७२ हजार पाँचसय ६० रुपैयाँ राजश्व संकलन भएको छ। वन क्षेत्रबाट झण्डै तीन करोडभन्दा बढी आम्दानी भएको छ। प्रदेश लेखा नियन्त्रण कार्यालयको तथ्याङ्क अनुसार वितेको आर्थिक वर्षमा वन क्षेत्रबाट मात्रै प्रदेश सरकारले तीन करोड २३ लाख ३९ हजार चारसय ३८ रुपैयाँ राजश्व संकलन गरेको हो। जसमध्ये काठ बिक्रीबाट सबैभन्दा धेरै अर्थात दुई करोड ६४ लाख ३१ हजार चारसय ४५ रुपैयाँ राजश्व संकलन भएको छ। अन्य प्रशासनिक सेवा शुल्कबाट एक करोड ७७ लाख ८८ हजार नौँ सय ४० रुपैयाँ राजश्व संकलन भएको प्रदेश सरकारले जनाएको छ। यस्तै बेरुजुबाट ९४ लाख ९४ हजार ९० रुपैयाँ, निकासा फिर्ताबाट एक करोड २१ लाख ९ हजार चारसय ७३ रुपैयाँ, वन रोयल्टीबाट दुई करोड ६४ लाख ३१ हजार चारसय ४५ रुपैयाँ, सवारी साधन करबापत आठ करोड ३० लाख ६ हजार सातसय १७ रुपैयाँ र वन क्षेत्रको रोयल्टीबाट ४१ लाख ८४ हजार तीनसय ५५ रुपैयाँ राजश्व संकलन भएको प्रदेश लेखा नियन्त्रण कार्यालयका सूचना अधिकारी यमुना श्रेष्ठले जानकारी दिइन्। राजश्वको स्रोत कमजोर भएकै कारण कर्णालीमा आन्तरिक आम्दानी पनि कम हुने गरेको हो।"
सर्वोच्चको फैसलाविरुद्ध कालिकोटमा प्रदर्शन,"कालिकोट : पत्नी हत्यामा दोषी रञ्जन कोइराला प्रकरणमा सर्वोच्च अदालतले असार १५ गते गरेको फैसलाविरुद्ध कालिकोटका युवाले विरोध प्रदर्शन गरेका छन्। श्रीमतीको हत्या गरेको अभियोगमा सर्वस्वसहित जन्म कैदको सजाय पाएका सशस्त्र प्रहरी बलका तत्कालीन डीआइजी रञ्जन कोइराला साढे ८ वर्ष जेल बस्दा पनि सजायको मकसद पूरा हुने भन्दै प्रधान न्यायाधीश चोलेन्द्र शमशेर जबरा र न्यायाधीश तेजबहादुर केसीको इजलासले गरेको सजाय घटाउने फैसलाको विरोधमा प्रदर्शन गरेका हुन्। अदालती अड्डा भ्रष्टाचारको अखडा, न्याय खोज्न कहाँ जाँऊ, ज्यानमारालाई उन्मुक्ति दिन पाइँदैन जस्ता नाराबाजीसहित युवाहरुले मान्मा बजारमा प्रदर्शनका साथै प्रतिमा चोकमा पुगेर कोण सभा गरे विरोध गरेका हुन्। काठमाडौं जिल्ला अदालतले ७ वैशाख २०७१ मा उनलाई पत्नीको हत्याको अभियोगमा दोषी ठहर गर्दै सर्वस्वसहित जन्मकैद हुने फैसला गरेको थियो। काठमाडौं जिल्ला अदालतका न्यायाधीश महम्मद जुनैद आजादको फैसलालाई उच्च अदालत पाटनले २३ मंसिर २०७२ मा सदर गरेको थियो। त्यसविरुद्ध कोइराला सर्वोच्च अदालत गएका थिए। त्यसपछि १५ असारको सर्वोच्चको आदेशपछि कोइराला ८ वर्ष ६ महिना जेल बसेर बुधबार कारागार मुक्त भएका छन्। पत्नी हत्याको कसुरमा सर्वस्वसहित जन्मकैदको सजाय भोगिरहेका कोइरालालाई सजाय घटाएर उन्मुक्ति दिने फैसलाविरुद्ध पुनरावलोकन हुने भएको छ। पुनरावेदनको निवेदनउपर आइतबार सर्वोच्च अदालतमा सुनुवाइ भएपछि पुनरावेदनका लागि निस्सा प्राप्त भएको हो। सर्वोच्चका तीन न्यायाधीश वमकुमार श्रेष्ठ, प्रकाशकुमार ढुंगाना र कुमार रेग्मीको पूर्ण इजलासमा सुनुवाइ भएपछि पुनरावलोकनमा जानका लागि निस्सा प्राप्त भएको हो। अब प्रधानन्यायधीशले इजालस तोकेपछि यो यसमा बहस सुनुवाइ हुनेछ।"
हटाइएका कर्मचारीलाई बयालपाटा अस्पतालले पुनर्बहाली गर्ने,"अछाम : बयालपाटा अस्पतालले हटाइएका कर्मचारीलाई पुर्नबहाली गर्ने भएको छ । आर्थिक अभावका कारण सबैलाई पुर्नबहाली गर्न नसकिने भएपछि अस्पतालले स्थानीयलाई मात्र पुर्नबहाली गर्ने भएको हो । न्याय हेल्थ नेपालले हटाइएकामध्ये स्थानीयलाई मात्र पुर्नबहाली गर्ने निर्णय गरेको अस्पतालका स्वास्थ सेवा निर्देशक विकास गौचनले जानकारी दिए । उनले भने, 'नागरिकताको आधारमा स्थानीयलाई पुर्नबहाली गर्ने तयारीमा छौं। अहिले नागरिकताको विषयमा छानबिन चलिरहेको छ ।' नेपाली कांग्रेस अछामका सभापति भरतकुमार स्वाँरले अस्पताल प्रशासनसँगको पटकपटकको बैठकमा कर्मचारी पुर्नबहाली गर्ने विषयमा सबै दल एकमत भएपछि पुर्नबहाली गर्ने सहमति भएको बताए । उनले भने, 'धेरै पटक बैठक बस्यो तर सहमति हुन सकेको थिएन। हाम्रो अडान हटाइएका ३४ जनालाई राख्नुपर्छ भन्ने थियो, सबै कर्मचारीलाई राख्न नसकिने भएपछि स्थानीयलाई मात्र पुर्नबहाली गर्ने एकमत भयौं।' अस्पतालका लागि नगरपालिकाले आर्थिक वर्ष ०७०७८ का लागि ७० लाख बजेट बिनियोजन गरेको साँफेबगर नगरपालिकाका मेयर कुलबहादुर कुँवरले बताए । उनले अस्पताललाई मुख्य प्राथमिकतामा राखेका छौं,आर्थिक अभाव हो भने हामीले स्रोत जुटाउने काम गरेका छौं, आर्थिक कारण कसैको जागिर जानु हुँदैन,आर्थिक स्रोत जुटाउने काम निरन्तर रहने छ ।' जागिबाट हटाइएका एकजना कर्मचारी आत्मदाह गरेका थिए। फेरि पनि यस्तो परिस्थिति आउन नदिन निरन्तर आफूहरु लागिपरेको नेकपाका नेता प्रकाश शाहले बताए । उनले निकालिएका अरु कर्मचारी तनाबमा रहेकाले अस्पतालसँगको लामो प्रयासपछि पुर्नबहाली गर्न सफल भएको बताए। 'आथिक स्रोत जुटाएर अस्पतालको सेवा सुविधा थप विस्तार गर्ने पक्षमा हामी सबै लागिपरेका छौं, उनले भने,' रकम जुटाउने विषयमा सबै एकजुट भएर लाग्ने भएका छौं।' अस्पताललाई सुदूरपश्चिम प्रदेश सरकारले ७ करोड र साँफेबगर नगरपालिकाले ७० लाख रकम बिनियोजन गरेको छ । बाजुरा र डोटीका केही स्थानीय तहले समेत बजेट बिनियोजन गरेका छन् । कोरोनाको कहरका बेला बैदेशिक रकम कटौती हुँदै आएको भन्दै अस्पतालले ३४ जना कर्मचारीलाई हटाएको थियो । जागिरबाट निकालिएका सरसफाइ कर्मचारी सिद्धार्थ आउजीले जेठ २६ गते अस्पतालको परिसरमै आत्मदाह गरेका थिए । उनको उपचारको क्रममा नेपालगञ्जको कोहलपुर मेडिकल कलेजमा ज्यान गएको थियो । मृतकको परिवारलाई अस्पतालले ५ लाख र साँफेबगर नगरपालिकाले २ लाख आर्थिक सहयोग गरेको छ । साथै मृतककी श्रीमती गौरी आउजीलाई अस्पतालमा जागीर दिने सहमती पनि भएको छ । आर्थिक अभाव भन्दै कर्मचारी निकालिएपछि बयालपाटा अस्पताल विवादमा तानिएको थियो । अस्पतालले यही साउन १७ गते देखि करार सम्झौता नविकरण नगर्ने भनेर ३४ जना कर्मचारीलाई जानकारी गराएको थियो ।"
प्रदेश गौरवको सतबाँझश्रीभावर सडकको काम सुरु,"बैतडी : बैतडीमा प्रदेश गौरवको योजनाको रुपमा रहेको सतबाँझश्रीभावरहाटदार्चुला सडकको स्तरोन्नति गर्ने कार्य शनिबारदेखि सुरु भएको छ । प्रदेश गौरवको योजनाको रुपमा रहेको सो सडकको सतबाँझदेखि साढे ६ किलोमिटर र श्रीभावरदेखि हाट खण्डमा साढे ८ किलोमिटर कालोपत्रे गर्नका लागि ठेक्का सम्झौता भएर कामअघि बढेको पूर्वाधार विकास कार्यालयका प्रमुख जगतप्रसाद जोशीले जानकारी दिए । चन्द्रा एण्ड वसन्ता जेभी ग्वाल्लेक निर्माण कम्पनीले सो सडक कालोपत्रे गर्नका लागि ठेक्का सम्झौता गरेर काम अघि बढाएको जोशीले बताए । उनले भने, 'लकडाउनका कारण केही ढिलो गरेर सडक स्तरोन्नती गर्ने कार्य सुरु भएको छ । अब तोकिएकै समयमा सडक स्तरोन्नति कार्यले पूर्णता पाउने छ ।' सतबाँझदेखि साढे ६ किलोमिटर स्तरोन्नति गर्नका लागि १२ करोडमा ठेक्का सम्झौता भएको छ भने श्रीभावरदेखि हाट खण्डमा साढे ८ किलोमिटर स्तरोन्नतिका लागि १७ करोडमा ठेक्का सम्झौता भएको छ । दुवै ठाउँबाट सडक स्तरोन्नति गर्ने कार्य सुरु भएको जोशीले बताए । अबको ३६ महिनामा काम सक्ने लक्ष्यसहित निर्माण कम्पनीसँग सम्झौता भएको छ । यो वर्ष पनि सो सडक स्तरोन्नतिका लागि प्रदेश सरकारले १० करोड बजेट विनियोजन गरेको जोशीले बताए । प्रदेश सरकारको गौरवको योजनाअन्तर्गतको सडक भएकाले सतबाँझश्रीभावरहाटदार्चुला सडक स्तरोन्नति गर्ने कार्य छिट्टै हुने समेत जोशीले दाबी गरे । सडक स्तरोन्नति गर्ने कार्यको उद्दघाटन गर्दै सुदूरपश्चिम प्रदेश सरकारका भौतिक पूर्वाधार मन्त्री पठानसिंह बोहराले विकास निर्माणका काममा ढिलासुस्ती नहुने दाबी गरे । उनले भने, 'हामीले प्रदेश गौरवका योजनालाई प्राथमिकतामा राखेर काम गरिरहेका छौं । यो वर्ष साउनदेखि नै प्रदेश सरकारले विकास निर्माणका कामहरु सुरु गरिसकेकाले समयमै काम सम्पन्न हुनेछन् ।अब असारमा मात्रै विकास निर्माण हुने परीपाटीको अन्त्य हुनेछ ।' प्रदेश गौरवको योजनाअन्तर्गत सतबाँझ श्रीभावर हाट सडकको स्तरोन्नति गर्ने कार्य सुरु भएपछि यो सडकले नागरिकको जीवनस्तर सुधारमा टेवा पुर्याउने सुर्नया गाउँपालिकाका अध्यक्ष बीरबहादुर बिष्टले बताए । उनले भने, 'सडक पूर्वाधारको मेरुदण्ड हो । सडक निर्माण भएपछि ग्रामीण अर्थतन्त्रमा सुधार आउनेछ ।'"
थलिँदो आर्थिक अन्तरनिर्भरता,"कोरोनाले प्रतीकात्मक रूपमै पनि विश्वव्यापीकरणको सांस्कृतिक आयाममा एकखाले चुनौती थपिदिएको छ विश्वभरका बहुराष्ट्रिय कम्पनी थलिँदा होस् वा विश्व पर्यटन उद्योग धराशायी हुँदा विश्व शासनको आर्थिक हिस्सामा दबाब पर्न गई अन्ततः विश्व अर्थतन्त्र नै धराशायी हुने हो। सबैजसो बहुराष्ट्रिय कम्पनीले यो महाव्याधिले निम्त्याउने असरको आकलनसमेत गर्न नभ्याउँदै सन् २०२० को मध्यतिर आइपुग्दा विश्व बजार कोरोना भाइरस (कोभिड १९) ले निल्न तयार भयो। हावर्ड बिजनेस रिभ्यु का अनुसार यो वर्ष बाह्य लगानी हिस्सामा झन्डै ४० प्रतिशत र अन्तर्राष्ट्रिय हवाई यात्रुको संख्यामा ८० प्रतिशतसम्म गिरावट आउने आकलन गरिएको छ। जबजब विश्व आर्थिक रूपले धराशायी बन्ने अवस्था सिर्जिन्छ तब त्यसको अपजस खेप्नचाहिँ विश्वव्यापीकरणनै अघि सर्नुपर्ने हुन्छ। पछिल्लो समय एसियाका अधिकांश मुलुकको अर्थतन्त्र निर्यात व्यापारमै निर्भर गर्छन्। यतिखेर धेरैजसो आँकडाले देखाएका पनि छन् कि एसियाली मुलुकले कोरोनासित जेजति प्रभावकारी र रणनीतिक रूपमा मुकाबिला गर्न सके, युरोपअमेरिकाले त्यही हाराहारीमा कामयावी हासिल गर्न सकेनन्। आजको विश्वका भौतिक सीमालाई आर्थिक तथा प्राविधिक पक्षले भत्काइसकेका छन्। विश्वका आपसी फासला घटाउन विश्वव्यापीकरण अभ्यासले सघाएको तर्क गर्ने गरिन्छ। बितेको झन्डै साढे दुई दशकयताको विश्वको आर्थिक ग्राफ हेर्ने हो भने विश्वव्यापीकरणले विश्वका साना तथा गरिब मानिएका मुलुकको शासकीय लगाम शक्तिशाली मानिएका मुलुकको हातमा पुर्याइदिएको छ। पछिल्लो विश्व अर्थतन्त्रको लेखाजोखा गर्न उति मसिना तथ्यांकको खाँचोचाहिँ पर्दैन। सन् २०२० को पहिलो चौमासमा ४८ प्रतिशत गिरावट आएको अमेरिकाको कुल गार्हस्थ्य उत्पादन दोस्रो चौमासमा ४० प्रतिशतको हाराहारीमा गिरावट आएको आँकडा छ। त्यस्तै २० मिलियन अमेरिकीले रोजगार गुमाउन पुगेका छन्। यही तथ्यांकले त्यहाँ बेरोजार दर १४७ प्रतिशत पुगेको देखाउँछ। सन् २०२० को प्रारम्भका दुई महिना चिनियाँ निर्यातको मूल्यमा पनि १७२ प्रतिशत गिरावट आएको त्यहाँको सरकारी आँकडा छ। अन्तर्राष्ट्रिय मुद्राकोषसित आफ्ना उद्योगधन्दा उकास्न एक सयभन्दा बढी मुलुकले ऋणको निम्ति याचना गरिसकेको अवस्थामा छ। संयुक्त राष्ट्रसंघको आँकडाअनुसार यही महामारीकै कारण विश्वभरका १३० मिलियनभन्दा बढी जनता गरिबीको रेखामुनि पुग्ने छ। त्यसैगरी, अस्टेलियन नेसनल युनिभर्सिटीका अर्थशास्त्रका एकजना प्राध्यापकका अनुसार, सन् २००३ मा सार्स महामारीका कारण विश्व अर्थतन्त्रमा झन्डै ४० बिलियन अमेरिकी डलरबराबरको क्षति पुगेको थियो। कोरोना भाइरसका कारण भने त्यसको चार गुणा बढी क्षति हुन सक्ने आँकडा छ। सन् २००८ को आर्थिक शुष्कताले विश्वव्यापीकरणमाथि केही आशंका जन्माएको भए तापनि यतिबेलाको आर्थिक चित्र भने भयानक छ। विश्व व्यापारका आर्थिक आयाम अन्तर्राष्ट्रिय स्तरबाट राष्ट्रिय सीमाभित्र क्रमशः फर्किंदै गरेको अवस्था छ। विगत २५ वर्षमा विकासको उकालो निरन्तर चढेको विश्व अर्थतन्त्रले एकाएक संकुचन खेप्ने अवस्था आइपर्नु पक्कै पनि सामान्य होइन। झन्डै पहिलो विश्वयुद्धलगत्तै पछिको कमजोर विश्व व्यवस्थाको छनक दिने गरी विश्वका शासकीय संस्था कमजोर बन्न पुग्दा आर्थिक मन्दीले विश्व बजार साँघुर्याइदिएको छ। भौतिक दूरी बढाउनुपर्ने बाध्यात्मक अवस्थाले देशका सीमा बन्द भएका छन्। सम्भवतः कोराना उप्रान्त थप आर्थिक अन्तरनिर्भरताको जरुरत पर्नेछ। पुँजी र प्रविधिको आवश्यकताको आयतनमा थप बढोत्तरी हुनेछ। कोरोना भाइरसकै कारण कतै विश्वव्यापीकरण नै खतरामा परेको वा यसले अवशानको मार्ग अँगालिसकेको त होइन भन्ने सवाल पेचिलो बन्दै गर्दा आजको चीन र अमेरिका धनी हुनुमा चाहिँ धेरथोर यसको भूमिका पनि छ। यतिबेला स्वास्थ्यमा लगानी बढाउनुपर्दा सार्वजनिक ऋणको भार बढ्न गई विकास बजेटमा भारी गिरावट आएका मुलुकको आन्तरिक अर्थतन्त्र उकास्न विश्व शासनले हरेक मामिलामा बहुपक्षीय सहकार्य र ऐक्यबद्धता जनाउनुपर्छ। यस अभ्यासको निर्बाध प्रवाहले अन्तर्राष्ट्रिय सिमाना मात्रै छिचोलेन कि कतिपय मुलुक त यसैको दलदलमा एकखाले औपनिवेशिक मानसिक दबाबबाट समेत गुज्रिनुपर्यो। यस अभ्यासलाई आत्मसात गर्न नसक्ने मुलुक मूलधारको विश्व शासनबाट पछाडि छाडिए। तर, विश्व बजारको अन्तर्राष्ट्रिय अवसर खोज्ने कार्यमा विश्वव्यापीकरण आफैंमा सकारात्मक अभ्यास भए पनि यसले विश्व शासनमा एकखाले विषसमेत फैलाउँदै गरेको अवस्था थियो। हामीले भने यसको सकारात्मक पाटो मात्रै केलाउने हैसियत राख्यौं, नकरात्मकतालाई नजरअन्दाज गरिदियौं। यही नकारात्मक पाटाको एक हिस्सा नै हो आज कोभिड १९ भाइरसको संक्रमण विश्वभर फैलिइरहँदा विश्व लाचार भएर बस्नुपरेको। विश्वव्यापीकरणको प्रवाहनिम्ति खुला गरिएका अन्तर्राष्ट्रिय सीमाले महाव्याधी रोक्न सक्ने सवाल रहेन। विश्व राजनीतिक व्यवस्था कमजोर हुँदै गरेको मेहेरोमा के अब विश्व राजनीतिक व्यवस्थाको अस्तित्व वा यसको स्वरूप पूर्ववत् अवस्थामै फर्किएला वा यसको अवशान होला भन्ने सवाल उब्जिनु स्वाभाविकै हो। सांस्कृतिक गुणको उचाइ हासिल गरेको विश्व यतिबेला महाव्याधिका कारण बौद्धिक पुँजी, प्राविधिक विज्ञता र बाह्य लगानीसमेतको प्रवाहमा अवरोध सिर्जना भएको छ। एकजना भारतीयअमेरिकी मानवशास्त्री तथा विश्वव्यापीकरणका आयाम विश्लेषणमा दक्खल राख्ने विज्ञ प्रा अर्जुन आपादुराईका विचारमा कोरानाले प्रतीकात्मक रूपमै पनि विश्वव्यापीकरणको सांस्कृतिक आयाममा एकखाले चुनौती थपिदिएको छ। तर, विश्वव्यापीकरणले आफ्नो विकल्प सुझाउन भने सक्दैन। बरु, कोरोना उप्रान्त विश्वले विश्वव्यापीकरणलाई थप सशक्त रूपमा अघि बढाउने छ। यसको अभ्यासले राष्ट्रिय उत्पादननिम्ति उपयुक्त अन्तर्राष्ट्रिय बजार पहिल्यायो र विदेशी मुद्रा आर्जनमा सहजता प्राप्त पनि भयो। अन्तर्राष्ट्रिय आबद्धतासँगै पुँजी, प्रविधि र अवसरको बेरोकटोक प्रवाहसँगै आजको विश्वमा अन्तर्राष्ट्रिय आतंकवाद र अन्तरदेशीय अपराध बढाउनुमा विश्वव्यापीकरण जिम्मेवार छ। यही मेसोमा कोराना भाइरसजस्ता महामारीका कारकलाई समेत अन्तर्राष्ट्रिय सीमा वारपार गराउन बढावा दियो, रोक लगाउन सकेन। विश्व व्यापारका आर्थिक आयाम अन्तर्राष्ट्रिय स्तरबाट राष्ट्रिय सीमाभित्र क्रमशः फर्किंदै गरेको अवस्था छ। प्रत्येक राज्यले शक्ति अभ्यासलाई हदैसम्म बढाउँदै लगेका छन्। अन्तर्राष्ट्रिय व्यापारदेखि वैदेशिक रोजगारसम्मलाई सहज बनाइदिएको विश्वव्यापीकरणले अन्तरनिर्भरताको दायरालाई कसिलो बनाएको पक्कै पनि हो। भलै, त्यसमा संकुचन आएको छ र व्यापारलगायतका क्षेत्र पुनः राष्ट्रिय सीमाभित्र खुम्चिन पुगेका छन्। यतिबेला मुलुकबीच आपसी दूरी बढ्दै गरेको पनि अवस्था हो। उदाहरणका लागि युरोपेली युनियनभित्रैका मुलुक एकै ठाउँ र एउटै अनुशासनमा बाँधिएर पनि टाढिँदै गएका छन्। कतिपय अर्थविद्ले विश्व व्यापारको आयतनले नयाँ आकार ग्रहण गर्ने तर्क गरिरहँदा चीनको अन्तर्राष्ट्रिय व्यापार हिस्साले भने नयाँ उचाइ ग्रहण गरिरहेको छ। युरोपले भोगेको कोराना महामारीको क्षतिको तुलनामा एसियाको कम देखिएकाले उप्रान्त एसियाकेन्द्रित व्यापारले बढावा पाउने तर्क गर्न सहज छ। औषधि र स्वास्थ्य सामग्री उत्पादनजन्य उद्योगले विश्व सकंटग्रस्त भए पनि अलि बढी दबाब झेल्न पुगे। कतिपय अन्य प्रयोजनका उद्योगले स्वास्थ्य सामग्री उत्पादनमा आफ्ना व्यापारिक नीति पनि परिवर्तन गरे। त्यसो त बेइजिङ र वासिंटनबीचको व्यापारिक द्वन्द्वका कारण विश्व शासनले धेरथोर अड्चन व्यहोर्नु नपरेको होइन। पछिल्लो कोराना महामारी विश्व व्यवस्थालाई अन्तर्राष्ट्रिय सहकार्यको अवस्था जाँच्ने कसीका रूपमा काम गरिदिएको छ। यसले थप अन्तर्राष्ट्रिय सहकार्यको आवश्यकता बोध गराइदिएको भए पनि विश्व राष्ट्रिय सीमाभित्र कैद हुन चाहिरहेको देखिन्छ। विश्व नै के मानसिकताबाट गुज्रिएको छ भने बाहिरी विश्वसितको खुलापन नै कोरोना महामारी निम्त्याउने र संक्रमण फैलाउने कारण हो। पछिल्लो विश्व स्वास्थ्य संकटको मौलोमा अडिएको छ। कतिपय पर्यावरणीय जोखिम तथा मानवीय असावधानीका कारण सन् २०५० सम्म आजको विश्व अर्थतन्त्रमा ३ प्रतिशत हाराहारीमा संकुचन आउने सम्भावना प्रबल रहेको विश्लेषण गरिरहँदा यस्तो अवस्थासित जुध्न विश्व शासनले रणनीतिक पूर्वतयारी गर्नुपर्ने देखिन्छ। सन् २००८ को आर्थिक सुस्तताले विश्वव्यापीकरणमाथि प्रश्न त गर्यो तर विकल्पमाथि भने बहस भएन। तर, कोभिड १९ ले विश्व शासन र विश्व व्यवस्था हल्लाइदिइसकेपछि यसको विकल्पमाथि सवाल उब्जिनुचाहिँ अस्वाभाविक भएन। कोरोना भाइरस त भइहाल्यो, आउँदो नोभेम्बरका लागि तय भएको अमेरिकी राष्ट्रपतिको चुनाव पनि नजिकिँदै गर्दा चीन र अमेरिकाजस्ता विश्वका दुई ठूला अर्थतन्त्रले विश्व व्यापारको तराजुलाई थप गतिशील बनाउनेमा शंका छैन। विश्व यतिबेला भयानक आर्थिक दलदलमा फस्दै गरेको अवस्था छ। शक्तिशाली भनिएका मुलुक कोरानाको असर न्यूनीकरण गर्नभन्दा बढी राजनीतिक रूपले द्वन्द्वोन्मुख देखिन्छन्। यसले नयाँ स्वरूपको शीतयुद्ध थालनी भएको संकेत गरेको छ। आत्मकेन्द्रीकरणले महाव्याधि नियन्त्रणमा सघाउँदैन। बरु थप रणनीतिक सामूहिक अन्तर्राष्ट्रिय सहकार्यको माग गर्छ। विश्वव्यापीकरणले एक बनाएको विश्व कोरोना भाइरसको संक्रमण नियन्त्रणमा विभाजित हुँदै जाँदा विश्व शासनको सुदृढीकरण भने अपरिहार्य हो। किनभने विश्वव्यापीकरणको विकल्प पनि तत्काल देखिँदैन। बरु, अन्तर्राष्ट्रिय सीमा थप नियमन गरेर यस अभ्यासलाई टिकाइराख्नुको विकल्प छैन। तसर्थ, आर्थिक तथा मानवीय स्वास्थ्य नाजुक भएकाले स्वास्थ्यमा लगानी बढाउनुपर्दा सार्वजनिक ऋणको भार बढ्न गई विकास बजेटमा भारी गिरावट आएका मुलुकको आन्तरिक अर्थतन्त्र उकास्न विश्व शासनले हरेक मामिलामा बहुपक्षीय सहकार्य र ऐक्यबद्धता जनाउनुपर्छ।"
जोशीसहित तीन नेतालाई कारबाही गरिएपछि कांग्रेसमा अन्तरविरोध,"काठमाडौं : कांग्रेसको केन्द्रीय अनुशासन समितिले पार्टीका नेताहरुलाई कारबाही गरेपछि पार्टी भित्र अन्तरविरोध देखिएको छ। कांग्रेसले शनिबार पूर्व सहमहामन्त्री गोविन्दराज जोशी र पूर्व राज्यमन्त्री पुष्करनाथ ओझा र डडेलधुरा कांग्रेस जिल्ला कार्यालय सचिव रामबहादुर विष्टलाई कारबाही गरेको थियो। सोही प्रकरणलाई लिएर कांग्रेस नेता डा शेखर कोइरालाले आधारहीन र मनगढन्ते तर्क अगाडि सारेर उनीहरुलाई कारबाही गरिएको भन्दै विरोध जनाएका छन् । उनले पार्टीबाट उनीहरुलाई निष्कासन गरिनु दुर्भाग्य भएको टिप्पणी गरेका छन् । 'एकातिर हामी अन्य पार्टीबाट नेपाली कांग्रेसमा प्रवेश गराउँदैछौं अर्कोतिर आफ्नो सम्पूर्ण जीवन पार्टीमा व्यतित गरेका वरिष्ठ नेताहरूलाई पार्टीबाट निष्कासन गर्छौं।' उनले आइतबार फेसबुकमा लेखेका छन्, 'यसले पार्टी र कार्यकर्तामा के सन्देश जान्छ? आधारहीन र मनगढन्ते तर्क अगाडि सारेर गोविन्दराज जोशी, पुष्करनाथ ओझा र रामबहादुर बिष्टलाई कांग्रेस पार्टीबाट निष्कासन गरिनु दुर्भाग्य हो।' उनीहरुले पार्टी र लोकतन्त्रका पक्षमा बगाएको रगत पसिनाको अवमूल्यन गर्ने काम भएको कोइरालाको बुझाइ छ। केन्द्रीय अनुशासन समितिको बैठकले पूर्वमन्त्री जोशी र पूर्वराज्यमन्त्री ओझालाई संघीय निर्वाचनमा पार्टीका आधिकारिक उम्मेदवारविरुद्ध हराउन सक्रिय भएर लागेको निष्कर्श निकाल्दै पाँच वर्षका लागि पार्टीबाट निष्काशन गर्ने निर्णय गरेको हो। त्यस्तै विष्टलाई तीन वर्षका लागि निष्कासन गर्ने निर्णय गरिएको छ। पूर्वमन्त्री सुनिल थापासहित राप्रपाका ३१ नेताले दिए संयुक्त राजीनामा गोविन्दराज जोशीसहित कांग्रेसका तीन नेता पार्टीबाट निकालिए"
पूर्वडीआईजी रञ्जनको मुद्दा कसको बेन्चमा पर्यो ?,"काठमाडौं : सशस्त्र प्रहरीका पूर्वडीआईजी रञ्जन कोइरालाको कैद सजाय घटाउने फैसलाविरुद्ध परेको पुनरावलोकन निवेदनमा आइतबार सुनुवाइ तय भएको छ। यो मुद्दा इजलाश नं ६ मा न्यायाधीश वमकुमार श्रेष्ठ, प्रकाशकुमार ढुंगाना र कुमार रेग्मीको बेन्चमा परेको छ। जिल्ला र तत्कालीन पुनरावेदन अदालतले तत्कालीन डीआईजी कोइराला पत्नी हत्यामा संलग्न रहेको ठहर गरी सर्वस्वसहित जन्मकैद सजाय तोकेका थिए। प्रधानन्यायाधीश चोलेन्द्रशमशेर राणा र न्यायाधीश तेजबहादुर केसीको संयुक्त इजलासले भने आठ वर्ष ६ महिना मात्रै कैद सजाय हुने फैसला सुनाएपछि कोइराला बिहीबार कारावासमुक्त भएका थिए। सर्वोच्च अदालत नियमावलीको नियम २७ अनुरूप पुनरावलोकन हुने या नहुने भन्ने विषयमा पहिले निर्णय हुनेछ। पुनरावलोकन निवेदनमा सुनुवाइ अघि बढाउन अनुमति दिने अवस्थालाई कानुनी भाषामा निस्सा प्रदान गर्ने भनिन्छ। च्याम्बरमा हुने सुनुवाइ पक्षविपक्षको बहस जरुरी हुँदैन। पुनरावलोकनको प्रारम्भिक सुनुवाइ इजलासमा नभएर तीन न्यायाधीश संलग्न चेम्बरमा हेरिनेछ। पुनरावलोकनको निस्साप्राप्त हुने निर्णय भए पूर्ण इजलास गठन हुँदा सुनुवाइका लागि निस्सा प्रदान गर्ने न्यायाधीशसमेत संलग्न हुन मिल्दैन। पूर्ण इजलासमा तीन वा तीनभन्दा बढी न्यायाधीश संलग्न हुन सक्छन्। अन्तिम टुंगो नलाग्दासम्म मुद्दा सर्वोच्चमा विचाराधीन रहन्छ। पूर्वडीआईजी कोइराला थुनामुक्त : सर्वोच्चको फैसलाविरुद्ध पुनरावलोकनको तयारीमा सरकार सर्वोच्चमाथि नै प्रश्न : रञ्जनको मुद्दा फैसलाविरुद्ध पुनरावलोकन निवेदन रञ्जनको फैसलाविरुद्ध सुनुवाइ आज उल्टिएका छन् सर्वोच्चका फैसला महान्यायाधिवक्ता कार्यालयका प्रवक्ता सञ्जीवराज रेग्मीका अनुसार सर्वोच्च अदालत नियमावलीको नियम २७ बमोजिम पुनरावलोकनको निवेदन हेर्ने पृथक् इजलास खडा हुन्छ। नियम २७ को उपनियम २ मा कुनै मुद्दाको फैसला वा अन्तिम आदेशउपर पुनरावलोकनका लागि परेको निवेदनमा पहिले संयुक्त इजलासबाट फैसला वा अन्तिम आदेश भएको भए पूर्ण इजलासबाट र पूर्ण इजलासबाट फैसला वा अन्तिम आदेश भएको भए बृहत् पूर्ण इजलासबाट हेरिने व्यवस्था छ। कुनै मुद्दाको फैसला वा अन्तिम आदेशको पुनरावलोकन गर्ने अनुमति प्रदान गरिए सो मुद्दा पहिले फैसला वा अन्तिम आदेश गर्ने तथा पुनरावलोकनको अनुमति दिनेबाहेकका न्यायाधीशको इजलासमा पेस गरिने प्रावधानसमेत नियमावलीमा छ। तत्कालीन डीआईजी कोइरालाले पत्नी गीता ढकालको हत्या गरी प्रमाण लुकाउन शव जलाएको देखिएपछि काठमाडौं जिल्ला अदालत र ललितपुर पुनरावेदन अदालतले सर्वस्वसहित जन्मकैद फैसला सुनाएका थिए। सर्वोच्चले भने ११ वर्ष कैद सजाय घटाउने फैसला गरेपछि महान्यायाधिवक्ता कार्यालयले पुनरावलोकन निवेदन दिएको हो। कोइरालाको थुनामुक्ति फैसला पूर्वनजिर र कानुनविपरीत देखिएको भन्दै सरकारले सर्वोच्च अदालतमा बिहीबार पुनरावलोकन निवेदन दिएको थियो। २०६८ माघदेखि जेलमा रहेका कोइराला सर्वोच्चको फैसलाअनुरूप बिहीबार कारावासमुक्त भएका थिए। उनकी पत्नीको २०६८ पुस २७ गते हत्या भएको थियो।"
"वडा अध्यक्षलाई कोरोना भाइरस संक्रमण, गाउँ नै त्रसित",रौतहट : रौतहटको राजदेवी नगरपालिकाका एकजना वडा अध्यक्षमा कोरोना भाइरसको संक्रमण पुष्टि भएको छ । काम विशेषले काठमाडौं जानका लागि पीसीआर परीक्षण गराउँदा राजदेवी नगरपालिका ८ का अध्यक्षमा संक्रमण देखिएको हो । शनिबार करेन्ट लागेर उनको श्रीमतीको मृत्यु भएको थियो । अन्तिम संस्कारमा सयभन्दा बढी व्यक्तिहरु वडा अध्यक्षसँगै गएका थिए । उनले करेन्ट लागेर सख्त भएकी श्रीमतीलाई जिल्ला अस्पताल गौरमा समेत आफै उपस्थित भएर उपचार गराएका थिए । वडाअध्यक्षको प्रत्यक्ष सम्पर्कमा रहेका व्यक्तिलाई क्वारेन्टाइनमा बस्न आग्रह गरेको राजदेवी नगरपालिकाका मेयर धिरेन्द्र सिंहले जानकारी दिए। वडा अध्यक्षमा अन्य रोग समेत रहेकाले उपचारको लागि काठमाडौं पठाइने बताइएको छ । संक्रमितसँग सम्पर्क भएका केही जनप्रतिनिधि तथा स्थानीय व्यक्ति आआफ्नै घर क्वारेन्टाइनमा बसेका छन्। संक्रमित व्यक्तिसँग सम्पर्कमा रहेकाहरुको पहिचान गरी स्वाब संकलनको काम सुरु गराएको रौतहटका सिडिओ वासुदेव घिमिरेले जानकारी दिए।
कोरोनाको उच्च जोखिममा खाडी मुलुकका नेपाली,"काठमाडौं : खाडी मुलुकमा कोरोना भाइरस (कोभिड १९) को जोखिम उच्च रहेको छ। अन्य देशको तुलनामा खाडी क्षेत्रमा कोरोनोको जोखिम उच्च रहेको हो। वैदेशिक रोजगार विभागका अनुार खाडी मुलुकमा काम गर्ने नेपालीको जनघनत्व बढी छ। खाडीमा बस्ने नेपालीमा कोभिड १९ को जोखिम उच्च हुँदा नेपाली समुदाय त्रसित छ। यूएई, कतार, कुवेत र साउदी अरबमा रहेका नेपालीमा पनि यो साता संक्रमण बढेको छ। त्यस्तै अफ्रिकी मुलुकमा पनि पछिल्लो समयमा कोरोना भाइरस बढेको छ। संक्रमित नेपालीमध्ये अधिकांश संक्रमणमुक्त भए पनि यो साता त्यहाँ संक्रमणदर केही बढेको गैरआवासीय नेपाली संघले जनाएको छ। विश्वव्यापी महामारीका रुपमा फैलिरहेको कोरोना भाइरसको संक्रमणका कारण विदेशमा यो साता थप १ जना नेपालीको निधन भएको छ। गैरआवासीय नेपाली संघ अन्तर्गतको स्वास्थ्य समितिका अनुसार यो साता यूकेमा १ जनाको निधन भएको हो। गैरआवासीय नेपाली संघ स्वास्थ्य समितिका संयोजक डा संजीव सापकोटाका अनुसार शनिबार साँझसम्म विदेशमा बस्ने १ सय ६१ जना नेपालीको कोरोना संक्रमणका कारण निधन भएको छ। समितिका अनुसार कोरोना सक्रमित करिब ९३ प्रतिशत सन्चो भएर घर फर्किसकेका छन्। ३६ मुलुकमा ३१ हजार १ सय ५० संक्रमित भएकामा २९ हजार २ सय ४३ जना निको भएर घर फर्किसकेका हुन्। ९३ प्रतिशतभन्दा बढी कोरोना संक्रमणमुक्त भए पनि नेपालीको जनघनत्व बढी भएको खाडी क्षेत्रमा जोखिम कायमै रहँदा नेपाली समुदाय त्रसित छन्। यसैबीच स्वास्थ्य समितिले सार्वजनिक स्थलमा जाँदा, र सवारी साधन प्रयोगका क्रममा अपनाउनुपर्ने स्वास्थ्य मापदण्ड सम्बन्धमा विशेष मार्गदर्शन समेत तयार पारेको छ। समितिले सार्वजनिक स्थलमा जाँदा अनिवार्य रुपमा मास्कको प्रयोग गर्नसमेत सुझाएको छ। यसैबीच विदेशमा अलपत्र ३४ हजार ८ सय ३० जना नेपाली चार्टड उडानबाट घर फर्किएका छन्।"
पोखरीमा डुबेर दई बालिकाको मृत्यु,मलंगवा : सर्लाहीको ईश्वरपुर नगरपालिका १४ हरकठवाको पोखरीमा डुबेर दुई बालिकाको मृत्यु भएको छ। रामपृत महतोको १३ वर्षीया छोरी अन्जली कुमारी महतो र आनन्द महतोको १० वर्षीया छोरी आरती कुमारी महतोको मृत्यु भएको जिल्ला प्रहरी कार्यालय सर्लाहीले जनाएको छ। शनिबार दिउँसो बाख्रा चराउन गएकी बालिकाको स्थानीय प्रकास महतोको माछा पालन गर्नका लागि खन्दै गरेको पोखरीमा डुबेर मृत्यु भएको हो। साँझसम्म घर नआएपछि आफन्तहरुले खोजी कार्य गरेका थिए। खोज्दै जादाँ दुबैजनाको कपडा र चप्पल पोखरी छेउमा भेटिएको थियो। पछि पोखरीमा हेर्दा दुबैजना मृत अवस्थामा भेटिएको प्रहरीले जनाएको छ। मृतक दुबैजनाको शव अहिले पोष्टमार्टमका लागि सर्लाही अस्पताल मलंगवा ल्याइएको छ।
गोरु काटेर मासु बेचेको आरोपमा पक्राउ,विराटनगर : गोरु काटेर मासु बेच्दै गर्दा मोरङको सन्दरहरैंचा नगरपालिका९ बाट प्रहरीले एकजनालाई पक्राउ गरेको छ । गोरु काटेको घटनामा संलग्न २५ वर्षीय सुमन दनुवारलाई पक्राउ गरिएको इलाका प्रहरी कार्यालय बेलबारीका प्रहरी निरीक्षक ऋषिराज ढकालले बताए । दनुवार त्रिवेणी टोलबाट शनिबार साँझ पक्राउ परेका हुन् । घटनास्थलबाट बरामद भएका गोरुको टाउको र खुट्टा परीक्षणका लागि पठाउने तयारी प्रहरीले गरेको छ । पक्राउ परेका दनुवारविरुद्ध पशुपंक्षीसम्बन्धी कसुरमा कारबाही अघि बढाउन आइतबार म्याद थप गरेर घटनाको अनुसन्धान अघि बढाइने प्रनि ढकालले बताए । उनले गोरु काटेको घटनामा अरुको पनि संलग्नता रहेको हुनसक्ने आशंकामा अनुसन्धानको दायरा फराकिलो पारिएको जनाए ।
मेलम्चीमा परामर्शदाताको मनोमानी,"काठमाडौं : पानी परीक्षण सुरु भएको एक सातामै सुरुङको गेट फुटेर मानवीय क्षति भएपछि मेलम्चीको खानेपानी आयोजनाको प्राविधिक पक्षको गुणस्तरमाथि प्रश्न खडा भएको छ। क्षति भएपछि आयोजनाको निर्माण अझै धकेलिएको छ।वर्षौंयता चर्चामा रहेको आयोजनाका कमजोरीमध्ये मुख्य परामर्शदाता इप्टिसा कम्पनीको कार्यशैलीले आयोजनाको काम प्रभावित हुने गरेको पाइएको छ। इप्टिसाले आयोजनाको अनुगमन, डिजाइन सुभरभिजन, सुरुङ गुणस्तर, वातावरणीय पक्षको व्यवस्थापन र समग्र प्राविधिक पक्ष नियाल्ने जिम्मेवारी पाएको छ। कम्पनीको व्यावसायिक र व्यवस्थापकीय पक्ष निकै कमजोर भएकाले आयोजना अवधि लम्बिन थालेको मेलम्ची खानेपानी विकास समितिका अधिकारी बताउँछन्। समितिका कार्यकारी निर्देशक तिरेशप्रसाद खत्री भन्छन्, अन्तर्राष्ट्रिय कम्पनी भए पनि इप्टिसाको नतिजा अपेक्षा गरिएभन्दा ज्यादै कमजोर छ, स्वदेशी परामर्शदाताको भन्दा पनि उसको व्यवस्थापकीय पक्ष निकै फितलो छ। आफ्ना कर्मचारीलाई महिनौंसम्म तलब, भत्ता, बीमा, करार सेवा थप्ने र अन्य सेवा सुविधा दिन ढिलाई गर्न थालेपछि उसका अनुभवी र दक्ष कर्मचारी कामबाट अलग हुन थालेका उनले बताए। समितिले नियमित पैसा पठाए पनि सो कम्पनीले कर्मचारी र सब कन्सल्ट्यान्ट को रकम महिनौंसम्म बैंकमा होल्ड गर्ने गरेको खत्रीको दाबी छ। उनले भने, हामीले जति रकम बिलिङ गर्छौं त्यसको ५० देखि ६० प्रतिशत मात्रै इप्टिसाले आफ्ना कर्मचारी र सब कन्सल्ट्यान्टलाई दिने गरेको पाइएको छ, त्यो पनि ५६ महिनापछि मात्रै। खत्रीले दोहोयाए, महिनौं र वर्षौंसम्म पनि भुक्तानी पाएनौं भन्ने गुनासो हाम्रो इमेलमा धेरै छन्, उसका स्टाफलाई काममा मोटिभेट गर्न गाह्रो भइरहेको छ। समयमा तलब सुविधा नपाएका सो कम्पनीका पुराना र अनुभवी कर्मचारीले जागिर छोड्न थालेपछि आयोजनाको काम प्रभावित हुने उनको भनाइ छ। इप्टिसाका पुराना कर्मचारीमध्येका भारतीय नागरिक मनिनारायण, अर्का फिलिपिनो र अन्य केही कर्मचारी लामो समयदेखि काठमाडौंमा छैनन्। आयोजनाका अधिकारीका अनुसार मनिनारायण र पिलिपिनो नागरिक पुनः काममा फर्किन चाहेका छैनन्। तर, इप्टिसाका नेपाल प्रमुख विलास कोइरालाले भने मनिनारायण लगायतका केही कर्मचारी घर विदामा रहेका तर जागिर र जिम्मेवारीबाट अलग नभएको बताए। ठूला आयोजनाको रकम भुक्तानी गर्न केही समय लाग्ने बताउँदै उनले भने, तपाईंले सुनेजस्तो ढिलो भएको छैन, हामीले पनि गत माघसम्मको मात्रै रकम पाएका छौं, त्यसैले स्टाफ र सब कन्सलट्यान्टलाई भुक्तानी गर्न ढिलो भएको हो। मेलम्चीको सुरुङमा हालै देखिएको प्राविधिक त्रुटिबारे भने आफ्ना प्राविधिकबाटै बुझ्नुपर्ने कोइरालाले बताए। इप्टिसाले मेलम्ची खानेपानी आयोजनाकै करिब एक दर्जन सवारी साधन, इन्धन प्रयोग गर्छ, सवारी मर्मत खर्च समेत समितिले नै प्रदान गर्छ। फागुनयता कोरोना संक्रमणको त्राससँगै लकडाउन सुरु भएपछि लामो समयसम्म काम नभएकाले रकम भुक्तानी रोकिएको कार्यकारी निर्देशक खत्रीले बताए। १५२० दिन अघि रकम माग आएको थियो, कामै नभइ रकम दिने कुरा भएन, लकडाउनमा इप्टिसाका स्वदेशी विदेशी कर्मचारीले के के काम गरे भनेर विवरण मागिएको छ, विवरण प्राप्त नभएकाले पैसा रोकिएको हो, उनले भने। स्पेनमा मुख्यालय रहेको इप्टिसा ५ वर्षअघि मेलम्ची आयोजनाको मुख्य परामर्शदाता नियुक्त भएको थियो। सो कम्पनी मातहत टीएससी, जियोकम, सिल्ट र टेक नामक कम्पनी स्वदेशी सब कन्सल्ट्यान्ट छन्। दक्षिण एसियाका लागि इप्टिसाको क्षेत्रीय कार्यालय भारतको कलकत्तामा छ। सन् २०१६ देखि चिनियाँ कम्पनी जेएसटीआई इप्टिसाको साझेदारका रूपमा भित्रिएको छ। कलकत्ता कार्यालयलाई स्पेन र चिनियाँ साझेदारले नियन्त्रण गर्दा त्यसको प्रभाव नेपालमा देखिएको जानकार बताउँछन्। तीन वर्षअघि नेपालमा इप्टिसाको शाखा दर्ता भइसकेकाले समितिले प्रदान गर्ने रकम नेपालकै बैंकमा पैसा जम्मा हुने भएकाले त्यस्तो समस्या नरहेको इप्टिसाका नेपाल प्रमुख कोइरालाले बताए। मेलम्ची विकास समितिमा खत्री कार्यकारी निर्देशक नियुक्त भएपछि भुक्तानी केही सहज भए पनि विगतकै समस्या सम्बोधन नभएको उनको भनाइ छ। मेलम्चीका चार सब कन्सल्ट्यान्टमध्ये टीएसईले गत डिसेम्बर महिनासम्मको मात्रै रकम पाएको छ। गत दसैंसम्ममा पनि ९ महिनासम्मको भुक्तानी नपाएपछि बैंकबाट ऋण लिएर आफ्ना कर्मचारीलाई तलब र दसैं बोनस वितरण गरेको टीएसई प्रमुख सञ्जिव रेग्मीले जानकारी दिए।"
बागलुङमा सुख्खा पहिरो (तस्बिरसहित),"बागलुङ : बागलुङ नगरपालिका१ खनियाघाटस्थित सामुदायीक वन क्षेत्रमा शनिबार राति गएको भीषण पहिरोमा पुरिएका एक जनाको शव भेटिएको छ। बागलुङपोखरा राजमार्गको गणेश घुम्तीदेखि निरयघाट जाने बाटोको बीचमा शनिबा राति ९ बजे तिर खसेको पहिरोमा पुरिएका ध १ त ४०७ नम्बरका ट्याक्टर चालक बानपा ५ मालिकाका धनबहादुर किसान आइतबार बिहान मृत अवस्थामा फेला परेका हुन्। सडकमा बिछ्याउने कच्चा पदार्थ झिक्ने क्रममा अचानक खसेको सुख्खा पहिरोमा टिपर चालक पर्वत बनौ पुख्यौली घर भइ हाल कास्की बस्दै आएका निर्मल पुन समेत पुरिएको आशंका गरिएको छ। अहिले नेपाल प्रहरी, नेपाली सेना, सशस्त्र प्रहरी र स्थानीयद्धारा खोजी तथा उद्धार कार्य जारी छ। पहिरोमा परी एक स्काभेटर, एक ट्याक्टर र ध १ख ४६३७ नम्बर एक ट्रिपर पुरिएको प्रहरी निरीक्षक दिपक रिजालले जानकारी दिए। ट्याक्टर र टिपरका चालकको मोबाइलमा फोन गइरहे पनि फोन रिसिभ भएको छैन। स्काभेटरका चालक सिन्धुपाल्चोक घर भई बानपा १ रामरेखा बस्ने राजु माझी भने राति नै सम्पर्कमा आएका थिए। उनले पहिरो झरेपछि बल्लबल्ल भागेर ज्यान बचाएको बताएका छन्। पुरिएको स्काभेटर निर्माण व्यवसायी विमलेस आचार्य र टिपर पर्वतका हरि घिमिरेको भएको प्रहरीले जनाएको छ।"
अदालतको दयालु फैसलाको तरंग,"नेपाली समाजमा एउटा सर्वस्वीकार्य मान्यता स्थापित छ घरको मूलीले भनेको मान्ने। मूलीले सही दिशानिर्देश गर्न सकेन भने त्यो परिवार लथालिंग हुन्छ, विभाजित हुन्छ। सर्वोच्च अदालतकै मूलीले गलत फैसला गर्यो भने न्यायको हालत के होला ? प्रधानन्यायाधीशको अध्यक्षतामा रहेको इजलासले गरेको पछिल्लो फैसला चुकेको छ। न्यायालयको त्यो फैसलाले सिंगो न्याय क्षेत्र विवादित र आलोचित बनेको छ। यो निर्णयले न्याय शब्दको मात्र होइन, सिंगो महिला जगत्माथि अन्याय भएको छ। लोकतन्त्रका आधारभूत मूल्यमान्यताको मात्र अपमान भएको छैन, न्यायाधीश नियुक्तिका लागि सिफारिस गर्ने पुरानो लिगेसी बोकेका नेपाली कांग्रेस तथा नेकपाजस्ता राजनीतिक दलसमेत आलोचित भएका छन्। सर्वोच्चबाट पछिल्लोपटक भएका दुई फैसलाले अदालतको मानहानि गर्ने व्यक्ति पनि अब दोषी करार नहुने भयो। हो, शक्ति पृथकीकरणको सिद्धान्तमाथि प्रहार हुँदा आउने परिणाम यस्तै हो। राजनीतिको मूलधारमा आएपछि माओवादीका तत्कालीन अध्यक्षले भनेका थिए, अब हाम्रो ध्यान न्यायालयमाथि केन्द्रित हुनेछ। किनकि त्यसलाई कमजोर बनाउन सकियो भने हाम्रो वर्चश्व स्थापित हुनेछ। उनको त्यो उद्घोषलाई दलीय भागबन्डामा न्यायाधीश नियुक्ति गर्ने परस्पराले साथ दियो। उनी आफू स्वयंले केही गर्नै परेन। कांग्रेस र एमालेजस्ता दलले कोटामा न्यायाधीश नियुक्त गर्न थाले। यसको परिणाम प्रधानन्यायाधीशकै इजलासबाट रञ्जन कोइरालाका बारेमा नयाँ दयालु निर्णय आयो। नेपालका दुई ठूला दलले सांसद भएका व्यक्तिलाई न्यायाधीश बनाए। स्वभावतः कुनै पनि व्यक्ति सांसद हुनेबित्तिकै राजनीतिमा लाग्छ। तर यहाँ त्यही राजनीति गर्ने व्यक्तिलाई न्यायाधीश बनाइयो। अनि न्यायालयबाट हामीले यस्तै निर्णयको आशा नगरेर के गर्ने ? यही अवस्था विद्यमान रहे कमजोर नागरिकले आफ्नो पक्षमा फैसला होला कि नहोला भनेर शंका गर्नेछन्। छोराका हत्यारालाई कारबाही हुनुपर्छ भन्दाभन्दै अनशनमै ज्यान गुमाएका गोरखाका नन्दप्रसादको लास आज शिक्षण अस्पतालको मुर्दाघरमा सडिरहेको छ। न्यायका पक्षमा अदालत हुन्थ्यो भने उनको लास जलिसक्नुपर्ने होइन ? अनि न्यायालयमाथि प्रश्न उठ्दैन ? पार्टीको कोटाबाट गए पनि भूमिकामा स्थापित भएपछि न्यायाधीशले न्यायका मूल्यमान्यताअनुसार काम गर्न सकिन्न भने राजीनामा दिएर अदालतको मर्यादा कायम राख्न सक्नुपर्छ। दलको सिफारिसमा नियुक्त भएको व्यक्तिले अदालतमा गएर पनि दलकै सिफारिसमा काम गर्छ भने त्यो कसरी न्यायाधीश हुन सक्छ ? हो, अझै पनि केही बिग्रिएको छैन। दलको कोटामा गएका न्यायाधीशले न्यायको पक्षमा वकालत गर्न खोज्दा दलबाट दबाब आयो भने राजीनामा दिन तयार हुनुपर्छ, दलको दबाब मान्ने होइन। न्यायालय, अख्तियार, लोकसेवा आयोगजस्ता संवैधानिक निकायमा नियुक्त भएका व्यक्तिले सरकार, दल र व्यक्तिप्रति आस्था वा दयाभाव राखेर काम गर्ने परम्पराको अन्त्य भएन भने अराजकता झनै बढ्ने छ। जनताको आशा मर्ने छ। इथिक्स र एकान्टिबिलिटी मा चल्छ वेस्ट मिनिस्टर सिस्टम। हामीले त्यही शासन व्यवस्था अँगाले पनि त्यसको पालना गरेनौं। संवैधानिक निकायलाई संस्थाका रूपमा विकास गर्न नदिँदाका परिणाम हुन् यी सबै। नेकपा र कांग्रेसभित्रको आन्तरिक विवादमा होस् वा अरू जुनसुकै दलको, शक्ति पृथकीकरणको मान्यताको सम्मान नगर्दा उत्पन्न भएका परिणाम हुन् यस्ता फैसला। आज अदालतप्रतिको आस्था कम हुँदै गएको छ। दलले न्यायाधीश नियुक्तिमा हस्तक्षेप नगरिदिएको भए यस्तो परिस्थिति आउने थिएन। आफूले न्यायाधीश सिफारिस गरेर नियुक्त भएको व्यक्तिले न्यायलाई जिताउन आफूविरुद्ध फैसला गर्यो भने पनि त्यसको सामना गर्न दलको नेतृत्व तयार हुनुपर्छ, विधिको शासन, लोकतन्त्रका मूल्यमान्यताको सम्मान हुनुपर्छ भन्ने व्यवस्थाको वकालत गर्ने हो भने। नत्र हिजो अल्पमतको मनमोहन अधिकारी नेतृत्वको सरकारले गरेको संसद् विघटनको मुद्दा सदर नगरेको भन्दै अदालतविरुद्ध खनिनेहरू आज ज्यान मारेको अभियोगमा थुनामा रहेको व्यक्ति आधा कैद पनि मिनाहा नहुँदै थुनामुक्त हुँदा किन मौन बसिरहेका छन् ? अमेरिकी राष्ट्रपति डोनाल्ड ट्रम्पले नियुक्त गरेको न्यायाधीशले उनैले गरेका निर्णय उल्टाइदिएका छन्। आप्रवासी कामदार, अल्पसंख्यकका विषयमा गरिएको निर्णय, प्रवासी विद्यार्थी वा अनलाइन पठनपाठन गर्नेलाई भिसा नथप्ने ट्रम्पको निर्णय त्यहाँको अदालतले खारेज गरिदिएर निष्पक्षता देखायो। त्यहाँका विश्वविद्यालय तथा बौद्धिक जगत्ले आप्रवासी विद्यार्थीका विषयमा ट्रम्पको खुलेर आलोचना गरे र न्यायाधीशले निर्णय खारेज गरिदिए। ब्राजिलका प्रधानन्यायाधीशले मास्क लगाएर नहिँडेको भन्दै शक्तिशाली राष्ट्रपति बोल्सिनारोलाई जरिमाना गरे। अमेरिका र ब्राजिलका दुवै राष्ट्रपति शक्तिशाली थिएनन् र ? न्यायका अगाडि शक्तिको केही लाग्दैन भन्ने यी पछिल्ला प्रमाण हुन्। न्यायालय, अख्तियार, लोकसेवा आयोगजस्ता संवैधानिक निकायमा नियुक्त भएका व्यक्तिले सरकार, दल र व्यक्तिप्रति आस्था वा दयाभाव राखेर काम गर्ने परम्पराको अन्त्य भएन भने मुलुकका लागि दुर्भाग्य हुनेछ। दल र दलको सरकारले नियुक्त गरेको भनेर उसैको पछि लाग्नुपर्छ भन्ने छैन। न्यायाशीश जोबाट नियुक्त भएको भए पनि न्यायका मूल्यमान्यता र मानमर्यादा राख्न सक्यो भने उसका विपक्षमा एउटा दलको नेता होला तर सिंगो देशकै नागरिक उसैका पक्षमा उभिनेछन्। अमेरिका र ब्राजिलका राष्ट्रपतिका क्रियाकलापको विरोधमा उनीहरूले नै नियुक्त गरेका न्यायाधीश विपक्षमा उभिँदा उनीहरू हाइहाइ भए। न्यायाधीश बदलिए सिंगो न्याय क्षेत्र बदलिन्छ। दबाब दिने नेतृत्वको चरित्र पनि बदलिन्छ। अनि लोकतान्त्रिक मूल्य र मान्यतालाई न्याय हुनेछ। किनकि न्यायालयमाथि हस्तक्षेप गर्ने राजनीतिले कसैको भलो गर्दैन। यदाकदा यस्ता विवादित फैसलाले गर्दा सधैं राम्रो फैसला गर्ने अदालत पनि आलोचित हुन पुग्छ, जसरी अहिले भएको छ। अदालत न्यायका पक्षमा उभिनुपर्छ, विवादित फैसला गरेर आलोचित हुने होइन। न्याय मर्नु भनेको मानवता मर्नु हो। पछिल्लो निर्णयले न्यायपालिकामाथिको जनआस्था गुमेको छ। न्यायालयमाथि सार्वजनिक रूपबाट अविश्वास उत्पन्न हुनु भनेको मुलुककै लागि दुर्भाग्य हो। यदाकदा हुने यस्ता क्रियाकलाप जारी रहने हो भने नागरिकले न्यायालयलाई सम्मान गर्न छाड्नेछन्। राष्ट्रपतिको संस्था निष्पक्ष बन्न सकेन भनेर आरोप लागिरहेका बेला आएको अदालतको यो निर्णयले न्यायप्रेमी नागरिकलाई निराश बनाएको छ। न्यायालयपछि आशा गरिएको संस्था नेपाली सेनालाई पनि व्यवसाय गर्न लगाएर उसको गरिमामा आँच पुर्याउने काम दलीय नेतृत्वबाटै भएको छ। सैनिक नेतृत्व मुलुक र जनताप्रति बफादार हो भने संस्थालाई आँच आउने गतिविधिप्रति सजग र सचेत हुन जरुरी छ। जसरी न्यायालय आलोचित भइरहेको छ, त्यही नियति भालि सेनाका हकमा पनि दोहोरियो भने के होला मुलुकको हालत ? ठूला दलको नेतृत्व सत्तावरिपरि मात्र घुमिरहेको छ। केपी ओलीलाई प्रधानमन्त्रीमा जसरी पनि टिकिरहनु छ, प्रचण्डलाई जसरी पनि त्यो पद प्राप्त गर्नु छ। शेरबहादुर देउवा कहिले ओली र कहिले प्रचण्डलाई भेटेर आफूले साथ दिने भन्दै दुइटा डुंगामा खुट्टा हाली झर्ला र खाउँला भनेर हिँडिरहेका छन्। सत्ता मात्र सबैथोक हो भन्दा केही समय चल्ला, सधैं यसरी चलिरहन्छ भन्ने छैन। उनीहरूकै गलत निर्णयले अदालत निकै आलोचित भइरहेको छ। दलीय कोटामा न्यायाधीश नियुक्त गर्ने परम्पराको चौतर्फी आलोचना भइरहँदा नेतृत्वपंक्ति किन मौन बसिरहेको छ ? यो प्रश्नको उत्तर आम नागरिकले खोजेका छन् यतिबेला। विकल्प महाभियोग न्यायमा आएको विचलनले अदालतप्रति नै नैतिकताको प्रश्न उठेको छ। गलत नजिर बसाल्ने व्यक्ति कारबाहीको भागीदार हुने कि नहुने ? सर्वत्र यही प्रश्न उठिरहेका छन्। कारबाही प्रक्रियामा महाभियोग मात्र बाँकी छ। यस्तै प्रकृतिका फैसला फेरिफेरि भए भने के गर्ने ? अनि, फेरि महाभियोग ? महाभियोगको दुरुपयोग पनि गरिनु हुन्न। तर प्रधानन्यायाधीशको इजलासको पछिल्लो फैसलामा महाभियोगको विकल्प देखिन्न। संवैधानिक व्यवस्थामा भएको नियन्त्रण र सन्तुलनको सिद्धान्तअनुसार व्यवस्थापिकाले अंकुश लगाउन सक्छ पनि। हिजो सुशीला कार्की र लोकमानसिंहविरुद्ध पनि महाभियोग प्रस्ताव दर्ता गरिएको थियो। अमेरिकामा दुई सय ५० वर्षको इतिहासमा राष्ट्रपतिविरुद्ध जम्मा तीनपटक महाभियोग प्रस्ताव दर्ता गरिए। तर, तीनवटा प्रस्ताव असफल भएका थिए। अब के गर्ने ? न्यायाधीश नियुक्ति प्रक्रियामा सुधार अबको आवश्यकता हो। प्रधानन्यायाधीशको अध्यक्षतामा रहेको न्यायपरिषद्ले न्यायाधीश नियुक्ति गर्ने व्यवस्था अब बदल्नुपर्छ, किनकि यो निकै आलोचित भयो। त्यो प्रक्रियाबाट नियुक्ति गर्दा न्यायालय कार्यपालिकाको नियन्त्रणमा रहने भएपछि राजनीतिक हस्तक्षेप हुने भयो, जो अहिले भइरहेको छ। प्रधानन्यायाधीशको अध्यक्षतामा रहेको न्यायपरिषद्का सदस्यमा कानुनमन्त्री र दलले तोकेको कानुनव्यवसायी रहने भएपछि त्यसले स्वाभाविक रूपमा दलनिकट व्यक्ति छान्ने भयो। यसको प्रतिफल आज न्यायालयका गतिविधि र त्यसविरुद्धका नागरिक आवाजले पुष्टि गरेको छ। भारतमा न्यायाधीश नियुक्तिको भिन्न प्रक्रिया छ। त्यहाँको सर्वोच्च अदालत आफैंले छनोट समिति बनाउँछ। सर्वोच्चका न्यायाधीशले नै न्यायाधीश बनाउँछ। किनकि को कस्तो पृष्ठभूमिको हो, कसले कस्तो फैसला गरेको छ र ककसले गरेका फैसला विवादित छन् भन्नेबारे समिति जानकार हुने भयो। यहाँ पनि भारतको अभ्यास लागु गर्न सकिन्छ। न्यायाधीशले नै न्यायाधीश छान्ने प्रक्रिया सम्भव छैन भने सर्वोच्चबाट अवकाशप्राप्त न्यायाधीशमध्येबाट पाँचजनाको छनोट समिति बनाउन सकिन्छ। हरेकपटक भिन्नभिन्न व्यक्तिलाई छनोट समितिमा राख्न सकिन्छ। न्यायाधीश हुँदा अब्बल ठहरिएका बलराम केसी, प्रकाश वस्तीजस्ता पूर्वन्यायाधीशसम्मिलित छनोट समिति बनाएर अघि बढ्दा न्यायालयको गरिमा जोगाउन मद्दत पुग्न सक्छ, ताकि राजनीतिक गन्ध नआओस्। विशुद्ध व्यावसायिक समिति बनाइयो भने भोलि अदालतले अहिलेजस्तो आलोचित हुनुपर्ने छैन।"
पौने तीन अर्बका सहरी सडक सम्झौता,"धनगढी : सुदूरपश्चिम प्रदेशका चारवटा स्थानीय तहमा अबको दुई वर्षभित्र पौने तीन अर्बको लगानीमा साढे ४५ किलोमिटर सहरी सडक बन्ने भएको छ । एशियाली विकास बैंकको ऋण लगानीमा नेपाल सरकारले कैलालीको धनगढी उपमहानगरपालिका र गोदावरी नगरपालिका तथा कञ्चनपुरको भीमदत्त र शुक्लाफाँटा नगरपालिकामा सडक बनाउन लागेको हो । क्षेत्रीय सहरी विकास आयोजना नाम दिएर, चारवटै स्थानीय तहमा फरक फरक निर्माण कम्पनीसँग सडकका सम्झौता भइसकेको आयोजनाका उप व्यवस्थापक श्याम कुमार बुढाथोकीले बताए । तीन वर्षदेखि सुरु भएको आयोजना अहिलेसम्म फोहरमैला प्रसोधन केन्द्रका लागि जग्गाका टुंगो नलागेकाले र टेक्निकल मुल्यांकनमा परेको निर्माण व्यवसायी कालोसूचीमा परेका जस्ता झमेलाले ढिलो हुँदै आएको थियो । एशियाली विकास बैंकले, फोहरमैला व्यवस्थापन केन्द्रका लागि जग्गा स्थानीय तहका नाममा नआए पनि अरु निर्माण गर्न दिने भन्दै आफ्नो सर्त परिवर्तन गरेपछि, अहिले उच्च गुणस्तरको यो सडकको निर्माणको बाटो खुलेको हो । यी चार स्थानीय तहमा ठूलो लगानीको यो आयोजना लागू हुने भनेपछि तीनचार वर्षदेखि न त नयाँ सडक निर्माण भइरहेका थिए भने न भएका सडकमा पनि ठूलो लगानीको मर्मत नै भइरहेको थियो । 'पछिल्लो महिना चारवटै स्थानीय तहमा सडक निर्माणको सम्झौता भइसकेको छ । अहिले, निर्माण कम्पनी र आयोजनाको संयुक्त सर्भेको काम जारी छ, बढीमा दुई वर्षभित्र निर्माण सक्ने गरी सम्झौता भएको छ,' क्षेत्रीय शहरी विकास आयोजनाका व्यवस्थापक परिक्षीत कडरियाले भने । आयोजनाअन्तर्गत धनगढी उपमहानगरपालिकाभित्रका ७ वटा सडक (साढे १० किलोमिटर लम्बाइ) निर्माणका लागि चितवनको कालीका कन्स्ट्रक्सनले ठेक्का पाएको छ । उसले झण्डै ७७ करोडमा असारको २८ गते ठेक्का सम्झौता गरेको क्षेत्रीय शहरी विकास आयोजनाले जनाएको छ । ठेक्का सम्झौता भएको २१ दिनभित्र निर्माण स्थानमा उपकरण परिचालन गरिसक्नुपर्ने प्रावधान छ । धनगढीमा अहिलेसम्म सबैभन्दा बढी भताभुंग भएर भत्किएका शहिदगेटक्याम्पस सडक, त्यस्तै मुख्यबजारको ट्राफिक चौक देखि कैलाली नालासम्मको सडक, मालपोत सडक, हसनपुर सडक, हुलाकी क्याम्पसगेट सडक, गुल्मचर्च सडकगरी ७ वठा सडकका लागि ७७ करोडमा सम्झौता भएको हो । मुख्यबजारको सडक चारलेनको बन्नेछ भने अरु सबै सडक डबललेन बन्नेछन् । हुलाकीक्याम्प्पस गेट सडक सबैभन्दा आकर्षक सडक बन्नेछ । क्याम्पसका विद्यार्थीको बढी आवागमन हुने भएकाले त्यहाँ सडक बाहिरको फुटपाथमा पनि पार्क बनाइने भएको छ । 'हुलाकीक्याम्पस गेट सडकले, एउटा सहरी सडकको सुन्दरता दिनेछ, त्यसको डिजाइन नमुनाका रुपमा गरिएको हो,' क्षेत्रीय शहरी विकास आयोजनाका उप व्यवस्थापक श्याम कुमार बुढाथोकीले भने । सबै सडकको बीचमा स्ट्रीट लाइट, दुबैतिर नाली, त्यसपछि साइकल लेन र अनी फुटपाथ बन्नेछन् । कैलालीकै गोदावरी नगरपालिकामा पनि साढे १७ किलोमिटर सहरी सडक र साढे १० किलोमिटर नालीका लागि साढे ५४ करोडमा कालिका कन्सट्रक्सनले नै ठेक्का पाएको छ । यसको पनि असारमा सम्झौता भएको क्षेत्रीय शहरी विकास आयोजनाले जनाएको छ ।कञ्चनपुरको भीमदत्त नगरपालिकामा पनि साढे १४ किलोमिटर सडक, त्यसको दुबैतिर नाली र फुटपाथ निर्माणका लागि चीनको जेडआइइसी लामा जेभीले झण्डै एक अर्बमा ठेक्का सम्झौता गरेको छ । लकडाउनका बेला बैशाखमा सम्झौता गरिएको भएपनि अब साउनदेखि काम हुने गरी सहमति भएको आयोजनाले जनाएको छ । कञ्चनपुर एक प्लानिङ सहर हो । त्यहाँको मुख्य सडक र पाँचवटा गल्लीका सबै सडकमा नालीसहितको उच्च गुणस्तरको कालोपत्रे हुने आयोजनाले जनाएको छ । यस्तै कञ्चनपुरकै शुक्लाफाँटा नगरपालिकामा पनि करिब ५ किलोमिटर सडक र ८ किलोमिटर नाली, फुटपाथका लागि रमन केएस जेभीसँग असारको १९ गते सम्झौता भएको छ । झण्डै २८ करोडमा ठेक्का सम्झौता भएकोमा, त्यसको पनि यही साउनदेखि निर्माणको काम सुरु गरिनेछ । धनगढीको मुख्य बजारको सडक २४ मिटर र अरु सबै सडकहरु १० देखि १२ मिटरका हुने आयोजनाले जनाएको छ । यसअघि टेक्निकल प्रस्तावको मुल्यांकन भइरहेका बेला रमन कन्सट्रक्सनलाई सार्वजनिक लेखा समितिले कालोसूचीमा राखेपछि आयोजनाको आर्थिक प्रस्ताव खोल्न सकिएको थिएन । त्यसका कारण झण्डै आयोजनाको काम एक वर्ष अलमलमा परेको थियो । बीचमा केही लकडाउनले ढिला गरेपनि, अब भने सडकको काम सुरु हुने भएको छ । धनगढी उपमहानगरपालिका र गोदावरी नगरपालिकको ठेक्का पाएको कालिका कन्सट्रक्सनका आधिकारिक प्रतिनिधि तथा सिनियर इन्जिनियर प्रकास कुमार खरेलले साउनको २१ गते भीत्रै सबै स्थानमा 'मोबलाइजेसन' भइसक्ने बताएका छन् । सडक निर्माणका लागि कम्तीमा पनि १८ महिनादेखि २ वर्षको समय तोकिएको छ । तर हामीले धनगढी र गोदावरीको काम त्यो भन्दा पनि अघि सक्ने गरी काम सुरु गरिसकेका छौं,' कालिका कन्सट्रक्सनका सिनियर इन्जिनियर प्रकाश कुमार खरेलले भने । उनले, धनगढीको मुख्य बजारको संयुक्त सर्भे सकिएको, सहिदगेटक्याम्पस सडकको आधा भन्दा पनि बढी संयुक्त सर्भे सकिएको, गोदावरीमा सर्भेको मा जारी रहेको बताए । बर्खाभरीमा हामीले सर्भे, साइड मोबलाइजेसन, क्याम्प निर्माण सहितका सबै काम सक्छौं, असोजदेखि निर्माणको काम नै सुरु हुन्छ,' उनले भने । अहिले धनगढीको मोहनापुलदेखि अत्तरियासम्मको १५ किलोमिटर छ लेनको सडक अन्तिम चरणमा छ । पहिलो चरणको कालोपत्रे सकिन लागेको छ भने अब फुटपाथ र अन्य फिनिसिङको काम बाँकी छ । 'छ लेन सडक, साढे १० किलोमिटर सहरी सडक बनेपछि, बल्ल धनगढी प्रदेशको राजधानी जस्तो सुन्दर देखिने छ,' धनगढी उपमहानगरपालिकाका मेयर नृपबहादुर ओडले भने । उनले उपमहानगरपालिकाले यो सडकलाई प्राथमिकताका साथ लिएको बताए । 'हामीले निर्माण व्यवसायीलाई उपमहानगरपालिकाका प्राविधिक समेत दिएका छौं, सर्भे सकेर निर्माणमा गई हाल्नुस् भनेका छौं, निर्माण कम्पनीले पनि यसलाई प्रार्थमिकताका साथ लिएको पाएको छु,' मेयर ओडले भने । क्षेत्रीय सहरी विकास आयोजना लागू हुने भन्दै धनगढीमा पछिल्ला तीनचार वर्षदेखि सहरी सडकमा लगानी नभइरहेका कारण उपमहानगरपालिकाको आलोचना हुँदै आएको थियो । 'जनताको आलोचना स्वभाविक थियो, अब आयोजना तीब्ररुपमा अघि बढ्छ,' मेयर ओडले भने । नेपालका चर्चित परामर्सादाता कम्पनीहरु विल्डीङ डिजाईन अथोरीटि (बिडिए), ईटेको र सोईल टेस्ट तथा उदया कन्सल्टेन्सीले प्राविधिक सहयोग गरिरहेका छन् ।"
"फेरि बढ्यो सुनको मूल्य, तोलाको पुग्यो एक लाख नजिक",काठमाडौं : नेपाली बजारमा सुनको मूल्य अहिलेसम्मकै उच्च बिन्दुमा पुगेको छ। नेपाल सुन चाँदी व्यवसाय महासंघका अनुसार आइतबार सुन तोलाको ९६ हजार ३ सय रुपैयाँ पुगेर नयाँ रेकर्ड कायम भएको छ। तेजावी सुन तोलाको ९५ हजार ८ सय ६० रुपैयाँ तोकिएको छ। महासंघका अनुसार चाँदीको मूल्यमा पनि सामान्य वृद्धि भएको छ।चाँदी तोलाको १ हजार १ सय ५५ रुपैयाँमा कारोबार भइरहेको महांघले जनाएको छ। शुक्रबारको तुलनामा सुनमा ५ सयले बढेर ९६ हजार ३ सय र चाँदीमा ५ रुपैयाँले बढेर १ हजार १ सय ५५ रुपैयाँ पुगेको हो।
"पहिरोले आमालाई लग्यो, किरिया बसे छोरीहरू","स्याङ्जा : गल्याङ् नगरपालिका१० सिमलसौंराका २५ वर्षीया देवी राना पहिरोमा परी ज्यान गुमाएकी आमाको किरिया बसिरहेकी छिन्। छोरीले पनि बाबु आमाको किरिया गर्न मिल्छ भन्ने मान्यतालाई आत्मसात् गर्दे १२ दिन किरिया बस्ने उनले बताइन्। तीन छोरी मध्ये उनी माइली हुन। जेठी छोरी मालती विवाहित र कान्छी छोरी नारायणी घाइते भएकाले माइली छोरी देवी छोरालेझैें गरी किरिया बसेकी छिन्। अरु छोरीहरू पनि शुद्ध रही आमाको अन्तिम संस्कारमा जुटेका छन्।साउन ७ बुधवारको पहिरामा परी आमा माया रानाको मृत्यु भयो भने आमासँगै सुतेकी नारायणी घाइते भइन्। घाइते उनलाई उपचारका लागि पोखरा पठाइएकोे थियो। आमाको अन्तिम संस्कारमा सहभागी हुन उनलाई बिहीवार स्याङजा ल्याइएको हो। हाल उनी वालिङ स्थित आफन्तकहाँ बसेर उपचाररत छन्। उनले घरमा पुगेर किरिया बस्न सकिनन्। उनको खुट्टामा चोट छ। मृतक ५२ वर्षीया मायाको बिहीवार पवित्र तिर्थस्थल रामनदीधाम राम्दीमा हिन्दु संस्कार अनुसार अन्त्येष्टि गरिएको छ। शुक्रबारदेखि धार्मिक विधि अनुसार काज किरिया सुरु गरेको छिमेकी फर्सुराम खनालले जानकारी दिए। मृतक मायाका पति गुमबहादुरु राना भारतको सिलगुढीमा बस्छन्। भारतीय सेनाबाट अवकाश पाएका ५५ वर्षीय गुमबहादुर अर्काे घरजम गरी उतै बसेका हुन्। पत्नीको निधन भएको खबरपछि घर फर्केका उनी उनी होम क्वारेन्टाइनमा छन् । जेठी छोरी मालतीको विहे गल्याङमा भएको हो। पछि उनी तराई झरिन्। उनले माइली बहिनी देवीलाई पनि उतै राखेर पढाउँदै आएकी थिइन्। अहिले उनी स्नातक तहमा पढ्छिन्। आमाले अनेक दुःख, समस्या झेल्दै हामीलाई हुर्काउनु भयो, बढाउनुभयो, पढाउनुभयो यसप्रति कृतज्ञ छु' देवीले भन्छिन् 'आमाको सेवा भावप्रति म किरिया बसेकी हुँ, मेरा छोरा नै तिमी हौं आमाले सधैं यसो भन्नुहुन्थ्यो।' गल्याङमा आमा र कान्छी बहिनी नारायणी बस्दैै आएका थिए। नारायणीले पनि प्लस टु सकेर वालिङमा स्नातक तहको अध्ययन सुरु गरेकी छिन्। गत बुधबार करिब २५ मिटर माथिबाट झरेको पहिरोले राना परिवारको घर, गोठ पुरेको छ। घर अगाडी बनाइएका शौचालय, धारा, आगँन झारेर करिब ६० मिटर तल पुयाएको छ ।"
हलिउड अभिनेत्री ओलिभियाको १०४ वर्षको उमेरमा निधन,पेरिस : हलिउड अभिनेत्री ओलिभिया डे हेभिल्याण्डको १ सय ४ वर्षको उमेरमा निधन भएको छ । हलिउडमा ५० वर्षको करिअर बनाएकी ओलिभियाले ५० बढी फिचर फिल्ममा अभिनय गरेकी थिइन् । साथै आफ्नो समकालिन कलाकारमा उनी सबैभन्दा धेरै उमेर बाँच्ने कलाकार समेत हुन् । ओस्कारमा विजेता बनिसकेकी ओलिभिया १९६० देखि पेरिसमा रहँदैआएकी थिइन् । उनी बहिनी जोन फोन्टाइनसँग नजिक थिइन् । जोन पनि ओस्कार विजेता अब्बल अभिनेत्री हुन् । ओलिभिया सबैभन्दा धेरै वर्ष बाँच्ने ओस्कार विजेता कलाकार समेत बनिन् । उनको निधनमा थुप्रै हलिउडकर्मी तथा अन्य प्रतिष्ठिट व्यक्तिहरुले श्रद्धाञ्जली दिएका छन् ।
अझै चार दिन भारी वर्षाको संभावना,"काठमाडौं : अझै दिन तीनचार दिन भारी वर्षाको संभावना रहेको जल तथा मौसम विज्ञान विभागले जनाएको छ।जल तथा मौसम विज्ञान विभागले आइतबार एक विज्ञप्ति जारी गर्दै सोमबार रातीबाट मनसुन न्यून चापीय रेखा नेपालको तराई भूभाग नजिक रहने तथा अरब सागरबाट समेत पर्याप्त जल वाष्पयुक्त हावा भित्रिनै संभावना देखिएकाले ३४ दिन नेपालको मनसुन सक्रिय भइ देशको धेरैजसो स्थानमा हल्लकादेखि मध्य र केही स्थानमा भारी वर्षा हुने संभावना रहेको छ।' 'भारी वर्षा हुने स्थानका नदी खोलामा पानीको बहाव बढ्ने,पहाडि क्षेत्रमा भूक्षय हुने, पहिरो जाने,सडक तथा हवाई यातायत प्रभावित हुने तथा ढल पानीको निकास नभएको ठाउँमा डुबानको समेत जोखिम रहन सक्ने भएकाले आवश्यक सतर्कता अपनाउन हुन अनुरोध छ,' विज्ञप्तिमा भनिएको छ। यस्तै मौसम विज्ञान विभागका अनुसार आइतबार देशभर आंशिकदेखि सामान्य बलदी रहि केही स्थानमा हल्कादेखि मध्यम वर्षाको संभावना रहेको छ।सुदूरपश्चिम पश्चिम प्रदेशका एक वा दुई स्थानमा मेघगर्जन चट्याङसहितको भारी वर्षाको संभावना रहेको जनाइएको छ।"
अष्ट्रेलियामा कोरोना महामारीबाट जनजीवन प्रभावित,"मेलबोर्न : कोरोना भाइरसको महामारी शुरु भएयता अष्ट्रेलियामा पहिलोपटक एकै दिन सबैभन्दा ठूलो क्षति भएको छ । अष्ट्रेलियाली स्वास्थ्य अधिकारीहरुकाअनुसार आइतबार एकै दिन १० जनाको कोरोनाभाइरस संक्रमणका कारण मृत्यु भएको छ । भिक्टोरियाको राजधानी शहर मेलबोर्नमा कोरोना संक्रमण फैलिन नदिन सरकारले लकडाउनका कडा नियमहरु जारी गरे पनि कोरोना संक्रमण बढेको र मानिसको मृत्यु समेत हुन थालेको छ । पछिल्लो मृत्यु समेत हालसम्म कोरोना संक्रमणबाट अष्ट्रेलियामा १५५ जनाको मृत्यु भएको छ । विगत २४ घण्टामा भिक्टोरिया राज्यमा ४५० जना नयाँ संक्रमित भेटिएका छन्। भिक्टोरियाका प्रिमियर डेनियल एन्ड्रुले ४० र ८० वर्ष उमेर हाराहारीका दश जनाको मृत्यु भएको जानकारी दिए । तीमध्ये वृद्धवृद्धाको हेरचाह केन्द्रहरुमा फैलिएको संक्रमणका कारण सात जनाको मृत्यु भएको हो । अष्ट्रेलियामा हालसम्म कोरोना संक्रमितको कूल संख्या करिब १४ हजार छ । तर अष्ट्रेलियामा देखिएको कोरोना भाइरसको दोस्रो लहरले सरकारमाथि दबाब बढेको छ । सरकारले मेलबर्नमा गरेको लकडाउन दोस्रो साता पुगिसकेको छ, तर संक्रमितको संख्या अझ बढेको छ । शहरमा मास्क अनिवार्य गरिएको छ भने भिक्टोरिया राज्यलाई अस्ट्रेलियाका अन्य शहरबाट अलग गरिएको छ अर्थात् सम्पूर्ण आवतजावत बन्द गरिएको छ । प्रहरी र सेनाले राज्यका सीमाहरुको निगरानी गरिरहेका छन् भने अन्य राज्यबाट आफ्नो घर फर्कनेहरुलाई अनिवार्य क्वारेन्टाइनमा राखिएको छ । आइतबार मात्र भिक्टोरियामा ४५९ नयाँ संक्रमित भेटिएका छन् । शनिबार पनि यहाँ ३५७ जनामा कोरोना पोजेटिभ भेटिएको थियो ।"
प्रदेश सरकारको मनपरी खर्च,"विराटनगर : मितव्ययिता र सुशासनको प्रवचन दिने प्रदेश १ सरकारले बजेट खर्च भने मनपरी रुपमा गरिरहेको सार्वजनिक भएको छ। कानुनले तोकेको सीमा नाघेर आफ्नो स्वार्थसिद्धिका लागि सरकारले मनलाग्दी बजेट बाँडफाँड गर्दै जथाभावी खर्च गरेको देखिएको हो। महालेखा परीक्षकको कार्यालयले सार्वजनिक गरेको आर्थिक वर्ष २०७६०७७ को वार्षिक लेखा परीक्षण प्रतिवेदनले नियमकानुन बनाउने र पालन गर्नेगराउने दायित्व बोकेको सरकार आफैंले नियम मिचेर जथाभावी रुपमा खर्च गरिरहेको देखाएको हो। नियम लत्याएर मनपरी खर्च गर्नेमा प्रदेशका मन्त्रालय र विभिन्न निकाय अग्रस्थानमा छन्। नियम विपरीत विभिन्न शीर्षकमा स्वार्थपूर्ण हिसाबमा गरिएका खर्चका कारण अनियमितता बढेकोतर्फ प्रतिवेदन केन्द्रित छ। प्रदेश १ को आर्थिक कार्यविधि ऐन २०७४ ले रकामान्तर गर्ने अधिकार आर्थिक मामिला तथा योजना मन्त्रालयलाई दिए पनि प्रदेश विनियोजन सम्बन्धी ऐन २०७५ ले १० प्रतिशतभन्दा बढी रकमान्तर गर्न रोकेको छ। यो मन्त्रालयसँग गत आर्थिक वर्षमा भैपरी आउने शीर्षकमा ४३ करोड ३३ लाख ४५ हजार रुपैयाँ बजेट थियो। तर नियम र कानुनलाई भुलेर एक अर्ब ११ करोड ७० लाख रुपैयाँ रकमान्तर गरेको प्रतिवेदनले देखाएको छ। प्रदेश १ का पाँचवटा मन्त्रालय र अन्य निकायले कानुनको ठाडो उल्लंघन गर्दै एक अर्व ३७ करोड ५८ लाख रुपैयाँ रकमान्तर गरेको प्रतिवेदनले औंल्याएको छ। उपभोक्ता समिति वा लाभग्राहीबाट एक करोडसम्मको निर्माण कार्य गराउन सकिने व्यवस्था सार्वजनिक खरिद ऐन, २०६३ को दफा ४४ मा उल्लेख छ। तर प्रदेश १ को भौतिक पूर्वाधार विकास मन्त्रालयअन्तर्गतका दुईवटा निकायले खानेपानी योजनामा पाँच करोड ४२ लाख २४ हजारको काम चारवटा उपभोक्ता समितिमार्फत गराएको देखिन्छ। उद्योग, पर्यटन, वन तथा वातावरण मन्त्रालयअन्तर्गतको पर्यटन विकास आयोजनाले नौ करोड ४२ लाख ८५ हजारको काम १० वटा उपभोत्ता समतिमार्फत गराएको छ। एक करोडभन्दा बढी लागत अनुमान भएको योजनाको काम अनुभवी निर्माण व्यवसायीबाट टेण्डरमार्फत गराउनु पर्ने हुन्छ। तर प्रदेश मन्त्रालयले जटिल प्रकृतिका कामसमेत हचुवाका भरमा उपभोक्ता समितिबाट गराएको भन्दै सच्चिनका लागि प्रतिवेदनले सुझाव दिएको छ। सार्वजनिक खरिद नियमावली २०६४ को नियम ९७ मा जटिल प्रकृतिको कार्य उपभोक्तामार्फत गराउन हुँदैन भनिएको छ। जटिल प्रकृतिका भनिएका ३३ करोड १८ लाख १९ हजार रुपैयाँ बराबरको काम प्रदेश १ को भौतिक पूर्वाधार विकास मन्त्रालयअन्तर्गतका तीन निकायले उपभोक्ता समितिमार्फत गरेको प्रतिवेदनमा उल्लेख छ। प्रदेश सरकारले सार्वजनिक खरिद ऐन मिच्दै आठ करोड १६ लाखभन्दा बढी खर्च गरेर फर्निचर, कम्प्युटर, ल्यापटप, फोटोकपी मेसिन, प्रिन्टरलागायतका सामग्री पटकपटक आफैंले सोझै खरिद गरेको देखिएको छ। प्रतिस्पर्धाका आधारमा हुनु पर्ने भए पनि विनाप्रतिस्पर्धा सरकारले सामग्री सोझै खरिद गरेको हो। स्थानीय सरकार सञ्चालन ऐन २०७४ को दफा ११(ज) ले आधारभूत तथा माध्यमिक शिक्षासम्बन्धी अधिकार स्थानीय तहलाई दिएको छ। तर प्रदेश १ उद्योग पर्यटन, वन तथा वातावरण मन्त्रालयले प्रदेशअन्तर्गतका २९ विद्यालयलाई मन्त्रीस्तरीय निर्णयबाट नमूना विज्ञान प्रयोगशाला प्रवर्द्धन सहयोग कार्याक्रमका नाममा प्रति विद्यालय नौदेखि १० लाखका दरले दुई करोड ७४ लाख बढी वितरण गरेको छ। सामाजिक विकास मन्त्रालयले पनि सोही प्रयोजनका लागि आठ करोड ९० लाख ५० हजार खर्च गरेको देखिन्छ। स्थानीय तहको क्षेत्राधिकारअन्तर्गतका विद्यालयलाई समन्वय बेगर प्रदेशका अलगअलग मन्त्रालय र स्थानी तहसमेतबाट समान कार्यका लागि अनुदान दिंदा दोहोरो खर्च हुन जाने प्रतिवेदनले औंल्याएको छ। प्रदेश १ अन्तर्गतका मन्त्रालय तथा निकायले ४२ करोड ६० लाख ९३ हजारको सावारीसाधन खरिद गरेका छन्। प्रदेश सार्वजनिक खर्चको मापदण्ड, कार्यविधि र मितव्ययितासम्बन्धी निर्देशिका २०७५ मा मुख्यमन्त्री वा समानस्तरका पदाधिकारीलाई एक करोडसम्मको र सभामुख, मन्त्री तथा प्रमुख सचिवलाई ७५ लाखसम्मको सवारीसाधन उपलब्ध गराउन भनेको छ। तर, मापदण्डविपरीत आन्तरिक मामिला तथा कानुन मन्त्रालयले एक करोड ७९ लाख ५० हजार र दुई करोड सात लाख ५० हजार पर्ने सवारीसाधन खरिद गरेको प्रतिवेदनामा उल्लेख गरिएको छ। प्रदेश १ का मन्त्रालयहरुले ड्रोइङ, डिजाइन र एप निर्माणका लागि मात्र पनि करोडौं खर्च गरेको देखिन्छ। भौतिक पूर्वाधार विकास मन्त्रालय तथा अन्तर्गतका तीन निकायले सडक, पुल, भ्यूटावर, सिचाइँ कुलोलगायतका निर्माण कार्यको सर्भे, ड्रोइङ, डिजाइन र लागत अनुमान तयार गर्ने कार्यमा २४ परामर्शदाताबाट नौ करोड ३२ लाख ९६ हजार खर्च गरेको छ। उद्योग, पर्यटन, वन तथा वातावरण मन्त्रालयले वृत्तचित्र, पर्यटन पूर्वाधार गुरुयोजना निर्माण, सम्भाव्यता अध्ययन, पर्यटकीय तथ्यांक अद्यावधिक गर्ने सफ्टवेयर निर्माण, केवलकार सम्भाव्यता अध्ययन, जलमार्ग सम्भाव्यता जस्ता कामको डिटेल डिजाइन, अध्ययन जस्ता परामर्शका लागि मात्रै चार करोड ९५ लाख १७ हजार खर्च गरेको छ। प्रदेश १ को सामाजिक विकास मन्त्रालयले एमबीबीएस अध्ययनका लागि वितरण गरेको छात्रवृत्तिमा महालेखा परीक्षकको कार्यालयले प्रश्न उठाएको छ। मन्त्रालयले आर्थिक वर्ष २०७६०७७ मा आठ जनालाई प्रक्रिया पूरा नगरिकन १० लाखका दरले ८० लाख वितरण गरेको प्रतिवेदनमा जनाइएको छ। प्रदेशका आर्थिक मामिला तथा योजना मन्त्री इन्द्र आङवो ऐन मिचेर बजेट खर्च गर्ने काम नभएको दाबी गर्छन्। कतिपय कार्य सम्पन्नताको प्रतिवेदन प्राप्त नहुँदा यो समस्या देखिएको हुन सक्छ, उनले भने, १० प्रतिशतभन्दा बढी रकमान्तर गरिएको छैन र भएको पैसाभन्दा बढी गर्न पनि मिल्दैन। मन्त्रालयको आन्तरिक संशोधन पनि रकमान्तरमा लगेर जोडेको उल्लेख गर्दै मन्त्री आङ्वोले महालेखा परीक्षकले कतिपय विषयमा कुरा नै नबुझिकन प्रश्न उठाएको बताए। महालेखा परीक्षकको कार्यालयका प्रवक्ता एवं नायव महालेखा परीक्षक महेश्वर काफ्लेले प्रदेश सरकारमा विगतमा दिएको सुझावलाई कार्यान्वयन गर्ने संस्कार नदेखिएको बताए। नियम मिचेर खर्च गर्दा प्रदेशमा ५ दशमलव १५ प्रतिशत बेरुजु देखिन्छ, उनले भने, खर्च गर्ने परिपाटीलाई व्यवहारमा सुधारेर अगाडि बढ्न सकेको देखिंदैन। बेरुजु अंक थोरै देखिए पनि त्यसलाई रुपैयाँमा लैजाँदा धेरै हुने उनको भनाइ छ। काफ्लेले महालेखाको प्रतिवेदनअनुसार खर्च गर्ने सवालमा सरकार धेरै कुरामा सुध्रिन आवश्यक रहेको औंल्याए। खर्च गर्ने क्रममा भएका कमीकमजोरीलाई उल्लेख गरेर महालेखाले बुझाएको प्रतिवेदनमा संसदको लेखा समितिले छलफल चलाएर निर्णय गर्ने र आगामी दिनमा त्यही लागू हुने उनको भनाइ छ।"
वीरगन्जको अस्पतालमा आरडिटी पोजिटिभ देखिएका वृद्धको मृत्यु,"वीरगन्ज : वीरगन्जको गण्डकस्थित कोभिड अस्पतालमा आइतबार बिहान कोरोनाका शंकास्पद एक बिरामीको मृत्यु भएको छ। आरडिटी रिपोर्ट पोजिटिभ भएका वीरगन्ज १० आदर्शनगरका ६५ वर्षीय वृद्धको कोभिड अस्पतालको आइसोलेसनमा बिहान साढे ६ बजे मृत्यु भएको अस्पतालका कोर्डिनेटर डाक्टर उदय नारायण सिंह जानकारी दिए। मृतक वृद्धको पिसिआर रिपोर्ट भने आउन बाँकी छ। उनी , वीरगन्जको आदर्शनगरका व्यापारी हुन्। पहिलेदेखि नै मुटु र मधुमेहको रोगी रहेका वृद्धलाई स्वास्थ्यमा समस्या भएपछि शनिबार दिउँसो नारायणी अस्पतालमा उपचारका लागि लगिएको थियो। अस्पतालको आकस्मिक कक्षमा भर्ना गरिएका उनमा कोरोनाको शंका लागेर स्वाब संकलन गरी नारायणीकै प्रयोगशालामा पठाइएको थियो। त्यसपछि उनलाई आइतबार नै वीरगन्जको हेल्थ केयर हस्पिप्टलमा लगेर भर्ना गरिएको थियो। त्यहाँ उपचारका क्रममा उनको आरडिटी परीक्षण गर्दा रिपोर्ट पोजेटिभ आएको थियो। स्वास्थ्य अस्वथा जटिल बन्दै गएपछि वृद्धलाई शनिबार राति ८ बजे गण्डकस्थित कोबीड अस्पतालमा लगेर भर्ना गरिएको थियो। राति ११ बजेतिर स्वास्थ्य अवस्था झन् जटिल बन्दै गएपछि उनलाई कोभिड अस्पतालकै भेन्टिलेटरमा राखिएको उनको मृत्यु भएको हो। मृतक वृद्धको पिसिआर रिपोर्ट आइ नसकेकाले शव अस्पतालमै आइशोलेट गरेर राखिएको डाक्टर सिंहले बताए। नारायणी अस्पतालको प्रयोगशालाले मृतक वृद्धको पीसीआर रिपोर्ट आइतबा साँझ सम्म आउने जानकारी दिएको डाक्टर सिंहले बताए। कोभिड अस्पतालमा भर्ना रहेका ५३ मध्ये ४ जना संक्रमितको अवस्था जटिल रहेको डाक्टर सिंहले जानकारी दिए। वीरगन्जमै गत मंगलबार यता मात्रै ३ जना संक्रमितको मृत्यु भइसकेको छ। पर्सामा कोरोनाका कारण अहिलेसम्म ७ जनाको मृत्यु भइसकेको पर्साका सहायक प्रमुख जिल्ला अधिकारी ललीत कुमार बस्नेतले जानकारी दिए। उनका अनुसार तीमध्ये बाराका ३ र पर्साका २ जना हुन् भने वीरगन्जमा बेवारिसे भेटिएका एक संक्रमितको भने अहिलेसम्म पनि पहिचान खुल्न सकेको छैन।"
"राहतमा कुहिएको चामल, विपन्न परिवारलाई निल्नु न ओकल्नु","भोजपुर : राहतका लागि आएको चामल गुणस्तरहिन भएको पाइएको छ । रामप्रसादराई गाउँपालिकाले सुख्खा खडेरी र कोभिड१९ प्रभावित न्यूनस्तरका नागरिकलाई राहतस्वरुप बाँडेको चामल खान नमिल्ने पाइएको हो । 'सोना मन्सुली' ब्राण्ड लेखिएको उक्त राहतको चामलमा सडिएको, अन्य अखाद्य चामल मिसिएको रामप्रसादराई गाउँपालिका २, धाद्लेखानीका अजम्बर राईले सुनाए । 'लकडाउनले मजदुरी लुटेपछि परिवारको दुईछाक टार्न धौधौ भएका बेला राहतमा पनि कुहिएको चामल पाइयो, योभन्दा ठूलो विडम्बना गरिबको लागि अरु के छ र?' उनले गुनासो पोखे । मानव स्वास्थ्यमा गम्भीर असर पुर्याउने अखाद्य खाद्यान्नले राहतको नाममा गरिबलाई झन मार्का थपिदिएको छ । गाउँपालिकाले ६ वडाका दुई हजार एक सय ८४ परिवारलाई बाँडेको चामल गुणस्तरहिन भेटिएको हो । यस्तै सोही गाउँपालिका ४, दलगाउँमा वितरण राहतको चामलमा पनि ढुंगा, कनिका, चुराको टुक्रा र प्रशस्त बिया भेटिएको स्थानीयबासीको गुनासो छ । राहतको नाममा सडिएको चामल पाएपछि विपन्न तथा मजदुर परिवारलाई निल्नु न ओकल्नु जस्तै भएको अर्का स्थानीय टंकराज भट्टराईले सुनाए । उच्च गुणस्तरीय राहतको नाममा कुहिएको चामल पाउँदा अन्य विकल्प खोज्न बाध्य बनाएको ओखे्रेकी प्यारी राईले सुनाईन् । उनले 'सोना मन्सुली' लेखिएको चामलको बोरा खोल्दा कम गुणस्तरको 'हात्ती छाप' ब्राण्डको चामल निक्लिएको दुखेसो पोखिन् । यता वडा नं १ ओख्रेका वडाध्यक्ष सहदेव राईले पनि राहतका चामल गुणस्तरहिन भएको स्वीकार गरे । राहतको चामल जनताको घरमा पुगेपछि मात्र चामल खानै नमिल्ने पाइएको उनले बताए । उनले भने, 'जनताको गुनासो आएपछि अनुगमन गर्दा चामलमा बिया, ढुंगा, कनिका मिसिएको पाइयो, कतिपय बोराभित्र चामलमा किरा लागेको पाइयो, जसले मजदुरी गरेर परिवार पाल्ने जनतालाई निराश थपिदिएको छ।' गुनासोपछि राहत वितरण रोकियो राहतमा अखाद्य चामल बाडिँएको जनगुनासो बढेपछि गाउँपालिकाले वडा नं ७ र ८ को राहत वितरण रोकेको छ । वडा ८ खोक्सिकका वडाध्यक्ष मनोज राईका अनुसार ती दुई वडामा तत्काल राहत वितरण गर्ने काम रोकिएको छ । राहतको चामल गाउँपालिका केन्द्र बैकुण्ठेमै रहेको उनले जनाए । 'चामलमा गुणस्तर नभएको थाहा पाउना साथ राहतको चामल वडामा ल्याएका छैनौं, त्यो चामल ठेकेदार कम्पनीले फिर्ता लगेर गुणस्तरीय र स्वस्थ्य चामल ल्याउनुपर्छ, अनि मात्र हामी राहात वितरण गर्छौं, 'उनले भने । जनताको स्वास्थ्य र भावनामा खेलबाड गर्न नहुने उनले बताए । ठेकेदार कम्पनीलाई कारबाही गरिने चामल ल्याउने ठेक्का पाएको ठेकेदार कम्पनी थापा सप्लायर्स हतुवागढीले चामल चेकजाँच नै नगरी चामल ढुवानीमा लापरबाही गरेपछि जनप्रतिनिधिले कारबाही गर्ने प्रतिबद्धता जनाएका छन् । गाउँपालिका अध्यक्ष, उपाध्यक्ष र ८ वटै वडाका वडाध्यक्षले कमसल र मिसावट चामल ल्याउने ठेकेदार कम्पनीलाई कारबाही गर्ने प्रतिबद्धता जनाएका हुन । प्रतिकुल मौसमका कारण राहत वितरणको अनुगमन प्रभावकारी नभएको स्वीकार्दै गाउँपालिका अध्यक्ष बिजय राईले करार सम्झौता विपरित गुणस्तरहीन चामल उपलब्ध गराउने ठेकेदार कम्पनीलाई कानुनअनुसार कारबाही गरिने बताए । उनले भने, 'यो जनताको स्वास्थ्यप्रति ठेकेदार कम्पनीको चरम लापरबाही हो, जनताको स्वास्थ्यमाथि खेलबाड गर्ने ठेकेदार कम्पनी कारबाहीको भागीदार बन्नैपर्छ।' ठेकेदार कम्पनीलाई कारबाही प्रक्रिया अगाडि बढाउन गाउँपालिका अध्यक्ष बिजय राईको संयोजकत्वमा पाँच सदस्यीय अनुगमन समिति समेत बनाइएको छ । गाउँपालिका उपप्रमुख सम्झना राईले बाँड्न बाकी रहेको वडा नं ८ को १० वटा बोराको चामल फोडेर हेर्दा गुणस्तरहीन पाइएकाले कारबाहीका लागि थप सहज भएको प्रष्ट्याइन् । यता सप्लायर्सले पनि चामल अखाद्य भएको स्वीकारेको छ । सप्लायर्सका सञ्चालक रबिन थापाले सुनसरीको कालाबञ्जारस्थित सौभाग्य राइस मिलका कर्मचारीले नै अखाद्य चामल हाली दिएको दाबी गरे । थापाले भने, 'राईस मिलले नै हकुवा चामल दिएको छ, त्यो फिर्ता हुन्छ, मिलले अर्को गुणस्तरयुक्त चामल दिने सहमति जनाएको छ।' सप्लायर्सले ४५ लाख ९० हजार १ सय रुपैयाँमा राहतको चामलको ठेक्का पाएको थियो । गाउँपालिकाका प्रमुख प्रशासकीय अधिकृत जंगम राईका अनुसार सप्लायर्सले २५ केजीका ३२ सय २४ बोरा चामलको ठेक्का पाएको थियो । सप्लायर्ससँग प्रतिकेजी ५६ रुपैयाँ ९५ पैसा पर्ने सोना मन्सुली चामल उपलब्ध गराउने सम्झौता थियो । यस्तै राहत वितरणकै लागि ६ लाख ३४ हजार ९ सय ७४ रुपैयाँको खाने तेल र आयोडिनयुक्त नुन समेत खरिद गरिएको छ । प्रेम भेराइटी हतुवागढीले ६ लाख २५ हजार ४ सय ५६ रुपैयाँको खाने तेल र ९५ हजार १ सय ८ रुपैयाँको आयोडिनयुक्त नुन उपलब्ध गराएको हो ।"
उत्तर कोरियामा कोरोना देखिएपछि आपतकालीन बैठक,"प्योङयाङ । विश्व नै कोरोना भाइरस (कोभिड१९) महामारीको त्रासमा रहँदा कोरोनाबाट अलग रहेको उत्तर कोरियामा पनि कोरोना संक्रमण देखिएको छ । सबैजसो देशमा कोरोना संक्रमण देखिँदा पनि उत्तर कोरियाले आफ्नो देशमा अहिलेसम्म कोरोना संक्रमित नभेटिएको बताउँदै आएको थियो । उत्तर कोरियामा एक व्यक्तिमा कोरोना संक्रमण फेला परेको पुष्टि भएको छ । उत्तर कोरियाको सरकारी समाचार संस्था केसीएनएले दिएको खबरअनुसार दक्षिण कोरियाबाट ५ दिनअघि गएका एक व्यक्तिमा कोरोना संक्रमण देखिएको हो। ३ वर्ष पहिला उत्तर कोरियाबाट भागेर दक्षिण कोरिया गएका ती व्यक्ति जुलाई १९ मा गैरकानुनीरुपमा उत्तर कोरिया फर्केका थिए । कासोङ शहरका उनको परीक्षणका क्रममा कोरोना भाइसर संक्रमण देखिएको महामारीविरुद्ध संस्थाका अधिकारीहरुलाई उद्धृत गर्दै केसीएनएले जनाएको छ । सीमाबाट प्रवेश लगायत सबै कुरामा उच्च सतर्ककता अपनाउँदा पनि कोरोना भाइरस मुलुकमा प्रवेश गरेपछि सत्तारुढ पार्टीको आपतकालीन बैठक बसेको छ। देशभित्र कोरोना संक्रमित देखिएपछि सर्वाेच्च नेता किम जोङ उनले आकस्मिक रुपमा कोरियन वकर्स पार्टीको पोटिल ब्यूरो बैठक डाके । केसीएनएका अनुसार कोरियन वकर्स पार्टीका अध्यक्षसमेत रहेका किमको अगुवाइमा शनिबार पार्टीको केन्द्रीय कार्यालयमा बैठक बसेको हो । बैठमा महामारीविरुद्धको संस्थाका उच्च अधिकारीहरु, मन्त्रिमण्डका सदस्य, विभिन्न प्रान्तका प्रशासन अधिकारीहरु, पार्टीका प्रतिनिधिहरु, संस्थानका अधिकारी लगायतको उपस्थिति रहेको थियो । ५ दिन पहिला कासोङ शहर आइपुगेका ती कोरोना संक्रमित व्यक्तिले शहरका धेरै जनासँग भेटघाट र सम्पर्क गरिसकेका थिए । यस सहरलाई पूर्णरुपमा सिल गरिससिकएको बताइएको छ । उनको सम्पर्कमा आएकाको खोजी भएइसकेको र ती सबैलाई चिकित्सकको निगरानीमा क्वारेन्टाइनमा राखेको महामारीविरुद्ध संस्थाका अधिकारीलाई उद्धृत गर्दै केसीएनएले खरब दिएको छ । महामारीविरुद्धका सबै उपाय अपनाउन किमले सम्बन्धित अधिकारीहरुलाई निर्देशन दिएको केसीएनए जनाएको छ ।"
सर्पको बिगबिगी,"महोत्तरी : लगातारको वर्षा र डुबानसँगै तराईमा विषालु सर्पको बिगबिगी बढेको छ। समयमा उपचार नपाउँदा सर्पको टोकाइबाट अकालमै ज्यान गुमाउनेको संख्या पनि बढ्दो छ। भंगहा नगरपालिका५, सिद्धपुरका ४५ वर्षीय शम्भु माझी अपांगता भएका व्यक्ति हुन्। घरमै सुतिरहेका बेला विषालु सर्पले टोकेपछि उपचारका लागि उनलाई बर्दिबास लगियो। त्यहाँ उपचार सम्भव नभएपछि सर्पदंश उपचार केन्द्र बन्दीपुर पुर्याइए पनि उपचारकै क्रममा उनको ज्यान गयो। असार १३ गते बर्दिबास३, कालापानीका सन्तोष खत्रीकी चार वर्षीया छोरीको सर्पको टोकाइले अकालमै ज्यान गयो। असार ४ गते बर्दिबास२ का ४५ वर्षीय शिवनाथ महतोको गोमन सर्पको टोकाइबाट मृत्यु भयो। छानो चुहिइरहेका बेला टाली मिलाउन छानोमा हात हालेका उनलाई सर्पले टोकेको थियो। सुरक्षित बासको खोजीमा सर्प घरभित्र पस्ने गरेको महोत्तरीको पशुपतिनगरका सुकृत महतो बताउँछन्। बाढीमा बगेर आएका करेत, गोमन जातका विषालु सर्प बस्तीमा पसेका छन्। खेतका आलीमा जताततै भेटिन थालेका छन्, उनले भने।सर्पदंश उपचार केन्द्र बर्दिबासमा असारमा मात्रै ४४ जना भर्ना भएका थिए। जेठमा २७ र वैशाखमा १९ जना उपचार केन्द्र पुगेका थिए। समुदायले सञ्चालन गरेको सर्पदंश उपचार केन्द्रमा नेपाली सेनाको प्राविधक सहयोग छ। बर्दिबास सरकारी अस्पताल, बर्दिबासका प्रमुख विद्यानचन्द्र झाले टर्चलाइट लिएर मात्र राति बाहिर निस्कन सल्लाह दिए। सर्पदंश उपचार केन्द्र बर्दिबासबाट अघिल्लो वर्ष सर्पले टोकेका एक सय ७१ जनाले सेवा लिएका थिए।"
न्याय मा प्रश्न,"नेपाली बृहत् शब्दकोशले न्याय लाई यसरी अथ्र्याएको छ सुहाउँदो वा उचित कुरो, मनासिब तथ्य, इन्साफ, निसाप, नियाँ। शब्दकोशकै अर्थमा यो कुनै विषयबारे तर्कपूर्ण विवेचना गर्ने छ दर्शनमध्ये एक दर्शन पनि हो। न्यायको उपल्लो निकाय अदालत हो। अदालतको उपल्लो थलो सर्वोच्च अदालत हो। सर्वोच्चका सर्वोच्च न्यायमूर्ति प्रधानन्यायाधीश हुन्। प्रधानन्यायाधीश नेतृत्वको इजलासबाट भएको पूर्वडीआईजी रञ्जन कोइरालाले श्रीमती हत्या गरेको मुद्दामा कैद घटाउने फैसलालाई, दुःखपूर्वक भन्नुपर्छ सर्वसाधारणले न सुहाउँदोउचित ठानेका छन्, न यो मनासिब तथ्य नै मानेका छन्। त्यसविरुद्ध सरकार पुनरावलोकनमा गएको छ, जुन मुद्दाको सुनुवाइ आज हुँदैछ। र, सर्वसाधारणका नजर पुनः एकपटक सर्वोच्च अदालततिर सोझिएका छन्। राज्यमा न्यायपालिका पूर्णस्वायत्त हुन्छ। न्याय शब्द यति गर्विलो छ, जसको उच्चारणले नै अन्याय गल्छ। न्यायिक निरूपण अदालतको स्वविवेकीय अधिकार हो। न्यायको त्यही ओजलाई लिएर फैसलामाथि कसैले कहिल्यै प्रश्न उठाउनु हुँदैन भन्ने सर्वमान्य स्वीकारोक्ति हो। त्यो न्यायालयको गरिमा र प्रतिष्ठाको विषय पनि हो। तर, पछिल्लो प्रकरणमा सर्वसाधारण सडकमा उत्रिएका छन्। बौद्धिक जमात असन्तुष्ट छ। कानुनविरुद्ध अन्याय भयो भनिरहेका छन्। सरकार न्याय माग्दै फेरि त्यही ढोकामा पुगेको छ। यो विवादास्पद परिस्थिति निम्तिनु स्वयं न्यायालयकै निष्ठाका लागि चिन्ताको विषय हो। जनता न्यायालय र न्यायमूर्तिलाई सम्मान गर्न चाहन्छन्, कतै रञ्जन फैसलाघटनाले त्यसको वातावरण त बिगारेको छैन ? प्रश्न अदालततिरै फर्किनु दुःखद छ। त्यही भएर पुनरावलोकन र पुनर्विचार न्यायालयकै गरिमाका लागिसमेत वाञ्छित देखिन्छ। आँखामा पट्टी बाँधेकी महिलाले बोकेको न्यायको तराजु १६ औं शताब्दीको परिकल्पना हो। आँखाको पट्टीले भन्छ असंलग्नता। अर्थात्, शक्ति, धन वा अन्य कुनै भूमिकाले न्याय प्रभावित नहोस् भन्ने यसको मर्म हो। तराजु सन्तुलित हुनुको अर्थ हो न्याय कहिल्यै नढलपलाओस्। र, साथमा हुन्छ तरबार। त्यसले भन्छ न्यायमूर्तिले अन्याय गर्नेलाई जस्तै दण्ड दिन पनि पछि हट्नु हुँदैन। कुनैकुनै घटना यस्ता हुन्छन्, जसमा न्यायअन्याय वा उचितअनुचित इन्साफ सर्वसाधारणकै आँखाले खुट्याउन सक्छन्। कानुनका ठेली वा दफाउपदफाको उपयोगभन्दा फैसलाको आवरणबाट तिनले निसाप पहिचान गर्न सक्छन्। सम्माननीय प्रधानन्यायाधीशज्यू, तपाईंकै नेतृत्वमा भएको यो फैसला, अहँ, किन जनताले रुचाएनन् ? किन यसमा नियाँ देखेनन् ? सर्वोच्चतिर किन औंला उठाए ? तपाईंकै प्रतिष्ठाका लागि गहनतापूर्वक यसमा सोच्नु राम्रो हुनेछ। तत्कालीन प्रधानन्यायाधीश गोपाल पराजुलीको इजलास बहिष्कार गर्ने हिम्मत देखाउने र न्यायलाई मर्नबाट बचाउने तपाईं नै हो। तपाईंकै त्यो कदम यस्तो प्रस्थानबिन्दु थियो, जसका कारण पराजुलीको गैरकानुनी कार्यकाल बीचमै टुंग्याउन न्यायपरिषद्ले अग्रसरता लिएको थियो। तपाईंको त्यो न्यायिक छवि र प्रतिष्ठा सदा बचोस् भन्ने सर्वसाधारणको लोभमा उनीहरूले नै किन चोट लागेको देख्न थाले ? नेपालको संविधानको मौलिक हक र कर्तव्यअन्तर्गत धारा १६ मा सम्मानपूर्व बाँच्न पाउने हक प्रत्याभूत गरिएको छ। हत्याजस्तो जघन्य अपराधमा अदालतले नै ठहरेको आजन्म कैद आधाभन्दा धेरै घटाउने सर्वोच्चको फैसलालाई सर्वसाधारणले संविधानको उक्त धाराको कसीमा पनि हेरेका छन्। उनीहरूका जिज्ञासा छन् रञ्जनकी श्रीमतीले के बाँच्न पाउनुपर्ने थिएन ? वा, हत्यामा अरूलाई भन्दा उनैलाई फरक सहुलियत किन दिइयो ? हो, भीडले न्याय लाई प्रभाव पार्नु हुँदैन। तर, न्याय पनि सारालाई दुःखाउने हुनु हुँदैन भन्ने साराको चित्तदुखाइ हुनसक्छ। अदालत र न्यायमूर्तिको उच्च सम्मान राख्दै यति जिज्ञासा राख्नु अहिलेको बाध्यता बनेको छ। प्रश्न उठाउने ठावै नआएको भए सबैभन्दा राम्रो हुने थियो।"
दुनियाँलाई लाज हुने फैसला : पूर्व प्रधानन्यायाधीश सुशीला कार्की,"अदालतभित्रको विषय भएकाले मलाई कुनै घटनाविशेष र मुद्दाका विषयमा सार्वजनिक रूपमा बोल्न नैतिकता र इमानदारीले दिँदैन। म त्यही अदालतबाट बाहिर आएकी हुँ। तर, लामो समय वकिल, न्यायाधीशको भूमिकामा रहेर काम गरेको अनुभव भएकाले फौजदारी विधिशास्त्रको जानकारका रूपमा आफूलाई बुझेकी छु। यसले गर्दा न्यायालयको सिस्टमबारे बोल्नै पर्ने हुन्छ। अदालतको फैसलाबारे जब सार्वजनिक रूपमा टिप्पणी हुन थाल्छ। माइतीघर मण्डलामा सयौं दिदीबहिनी, अधिकारकर्मी देशकै प्रधानन्यायाधीश, न्यायाधीशविरुद्ध आवाज उठाउँछन् भने यहाँ केही पक्कै छ। कुनै व्यक्तिको मुद्दामा भएको फैसला सार्वजनिक चासोको विषय बनेको छ। फैसलाले महिला अधिकार हनन् भयो र अपराधीलाई नियतवश थुनामुक्त गरियो भन्ने आरोप सार्वजनिक रूपमा लागेको छ। सकभर अपराधको दर कम गर्नु तथा अपराध हुन नसक्ने वातावरण निर्माण गर्नु सरकारको मुख्य दायित्व हो। अपराधलाई निरुत्साहित, प्रतिरोधात्मक वातावरण निर्माण गर्नु सरकारको काम हो। सजाय सुधारात्मक हुनुपर्छ। तर, अपराधीलाई सुधार गर्ने निहुँमा फौजदारी विधिशास्त्र नै उल्टो हुने गरी फैसला गरिनु गलत कार्य हो। मेरो अनुभवमा नेपालमा गरिबले सजाय पाउने र धनी, पहुँचवालले उन्मुक्ति पाउने प्रचलन बढ्दो छ। राजनीतिक रूपमा नजिक, आर्थिक रूपमा सम्पन्न व्यक्तिले उन्मुक्ति पाएको देखिन्छ। यसको तुलनामा गरिब र असहाय, समाजको विपन्न बर्ग सदैव सानो अपराधमा नि कठिन सजाय भोगिरहन्छन्। शुक्रबारदेखि न्यायालयको विरुद्धमा आन्दोलन चलिरहेको छ। यस्तो अवस्था आउनु अति नै दुखद हो। सवोच्च अदालतमा कार्यरत न्यायाधीश र प्रधानन्यायाधीसविरुद्ध सडकबाटै आवाज उठ्नु, कुनै मुद्दाविशेषमा गरिएको फैसलामा सवाल उठ्नु राम्रो होइन। मानिस सडकमा किन ओर्लिए भनेर सोच्न जरुरी कुरा हो। सर्वोच्चका पछिल्ला केही फैसलाले जनतालाई न्यायालयप्रति अविश्वास लाग्न थाल्यो। गरिबले अदालतबाट न्याय पाउँदैनन् भन्ने शंकाले ठाउँ पायो। प्रहरी होस या न्यायाधिवक्ताको कार्यालयबाट होस, शक्तिहीन व्यक्तिको पक्षमा कुनै पनि सहयोगी भुमिका भइरहेको हँुदैन। न्यायालय पनि राजनीतिबाट अछुतो हुन सकेको छैन। राजनीतिमा रहनेहरुले देशको सिस्टम बिगारेका सत्य हो। दलहरूको मति, मानसिकताले समाजको निर्माणमा असर पुर्याउँछ। सरकार चलाउने दल होस् या प्रतिपक्षमा बस्ने होस्, उनीहरुले आफ्ना मान्छेलाई सदैव संरक्षण गर्छन। खुङखार अपराधीलाई पनि दलीय ट्याग लगाएर संरक्षण गर्दै आएको देखिन्छ। पार्टीमा लाग्नासाथ अपराधलाई पनि शुद्धताको खाडलमा हालिदिने गलत परिपाटी मौलाएको देखिन्छ। न्यायालयमा राजनीतिक दलको हस्तक्षेप चल्ने गर्छ। पछिल्ला केही दशकमा स्वतन्त्र न्यायालयमा दलीय प्रभाव, हस्तक्षेप र असर देखिँदै आएको सत्य हो। स्वतन्त्र न्यायापालिका भन्नु मात्रै हो। जसरी राजनीतिले समाजको चलनलाई निर्देशन गर्छ त्यसरी राजनीतिले न्यायापालिका होस् या न्यायाधीसलाई प्रभाव पनि पारिरहेकै छ। यसले स्वतन्त्र न्यायापालीकाको चरित्रमा सदैव प्रश्न उठिरहन्छ। रन्जन कोइराला छुट्नु मात्रै होइन, पृथ्वी मल्लको घटना मात्रै हैन। समग्र न्यायपालीकाको सिस्टमको कुरा हो। सरकारलाई चेक एन्ड ब्यालेन्स मिलाउन सक्ने पावर भएको न्यायापालिका अहिले देखिन छाड्यो। न्यायाधीश र अदालतका कारिन्दा पनि समाजकै उपज हुन्। उनीहरुलाई पनि जीउधनको सुरक्षा आवश्यक हुन्छ। अपराध कर्ममा जोडिएका खराब तत्वले नेताको संरक्षण पाइरहेकै छन्। यसको प्रभाव समाजको हरेक तह र तप्कामा देखीने गर्छ। न्यायाधीस पनि अछुतो हुन सक्दैनन्। न्यायाधिस नियुक्तिका बेला कुनै पार्टीको छातामा ओतिएकै हुन्छ। स्वतन्त्र रुपमा न्यायाधीस नियुक्ति हुने प्रचलन लोप भइसक्यो। सही काम गर्नेलाई पनि गलत वातावरणले पिरोल्ने गर्छ। उनीहरु पछाडि पर्ने गर्छन्। राजनीतीमा आस्था भएका व्यक्तिलाई न्यायालयमा लैजाँदा स्वभावीक रुपमा स्वतन्त्र तरिकाले न्याय निरुपण हुँदैन। कुनै पनि घटना मुद्दाविशेषमा प्रधानमन्त्रीको फोन नआउला। कानुनमन्त्रिको फोन नआउला। तर, उनीहरुको खबर बोक्ने फोन सबै न्यायाधीशलाई आउने नै गर्छ। यसले घटनाको फैसला अघि नै निर्णय बाहिरिने गर्छ। पन्चायतकालमा पनि न्यायाधिस डराए, बहुदलपछि पनि हिम्मतीला भएनन्। म लड्छु, म राम्रो गर्छु जेसुकै होस तर अन्यायको विरुद्धमा न्याय दिन्छु भन्ने न्यायाधीस निकै कम छन्। यसको प्रभाव न्यायापालीकाको काममा देखिने गर्छ। उनीहरुलाई विकटमा सरुवा हुने डर, जीउधनको सुरक्षा, दलका नेताको अदालतसम्मको प्रभाव। न्यायापालीका स्वतन्त्र हुनुपर्छ भन्ने कोही नेता नहुनुलगायत कारणले स्वतन्त्र न्यायापालीका सिद्धान्तमै सिमित रह्यो। यसले गर्दा पनि न्यायालय सदैव जनताको अविश्वासमा परिरह्यो। रन्जन कोइरालाको अहिलेको फैसलामा कुनै पनि प्याटर्नको कानुनी आधार मिल्दैन। संसारमा देखाउन नहुने फैसला भएको हो। लाज लाग्ने। रन्जनलाई जेलमुक्त गर्न जुन प्रकारको कानुनको व्याख्या भएको छ यो गलत छ। कानुनको व्याख्या त्यसरी हुँदैन। यही व्याख्या सवै केसमा प्रयोग गर्न मिल्छ ? रञ्जन कोइरालाको ठाउँमा कुनै गरिब विरवहादुर उस्तै अपराधमा मुछिएर जन्मकैद भएको मुद्धामा सर्वोेच्चले यस्तै व्याख्या गर्ला ? कानुनको व्याख्या गर्दा सवैलाई समान गर्नुपर्छ। पीडकको आर्थिक स्तर हेरेर कानुनलाई व्याख्या गर्ने छुट कहाँ छ ? यो फैसला कुनै पनि कोणमा सही मान्न सकिन्न। पछिल्लो समय न्यायालय कार्यपालीकातर्फ झुकेको बुझिन्छ। स्वतन्त्र न्यायापालीकाको चरित्र नै हैन यो। अहिले महिला अति भिक्टिम भएको देख्छु म। यौन हिंसाको विषयमा होस या बलात्कारको संख्यामा होस, हरेक तह र तप्कामा महिला असुरक्षित छन्। यस्ता फैसलाले अपराधीको हौसला बढाउँछन्। पिडित झन बढि पिडामा पर्छ। दण्डहिनता बढ्न सक्छ। अपराधीलाई सजाय हुन्छ भन्ने विश्वास नै नभएपछि समाजमा दुई पक्षविच हिंसा हुन सक्छ। सभ्य समाजको परिकल्पना गर्न सकिन्न। पुलीस, कानुन केहिको पनि डर नभएपछि समाज कस्तो बन्ला ? यो सोचनिय कुरा छ। आज एउटा मुद्धामा सर्वोच्च अदालतले गरेको फैसला नजीर बन्ने गर्छ। सवै फैसला नजिर होइन तर मुद्धाका रोहमा व्याख्या विश्लेषण भएर निकालिएको निष्कर्ष उस्तै प्रकारका मुद्धाका लागी नजिर हुने गर्छ। रञ्जन कोइरालाको विषयमा जुन व्याख्या गरिएको छ यो त हामीले अहिलेसम्म अभ्यास गरेर आएको फौजदारी विधिशास्त्रैकै विपक्षमा छ। हत्या गरिएकी महिलाको पनि गल्ति देखाउँदै माननियहरुले कानुनको गलत व्याख्या गर्नुभएको छ। यस्तो कहीं पनि हुँदैन। अहिले न्यायिक विचलन देखिएको अवस्था हो। पूर्वप्रधानन्यायाधीश कार्कीसँग अन्नपूर्णकर्मी अजवी पौड्यालले गरेको कुराकानीमा आधारित"
हत्याको २ वर्ष : न्यायमा निराश निर्मलाकी आमा,"महेन्द्रनगर : बलात्कारपछि हत्या गरिएकी कञ्चनपुरको भीमदत्तनगरपालिका२ उल्टाखामकी १३ वर्षीया बालिका निर्मला पन्त हत्या भएको दुई वर्ष भएको छ। यो अवधिमा थुप्रै अनुसन्धान टोली परिवर्तन भए तर प्रहरीले घटनाको सत्यतथ्य पत्ता लगाउन नसक्दा पीडितले न्याय पाउने आश मरेको छ। बलात्कारपछि हत्या गरेर राष्ट्रिय अन्तर्राष्ट्रिय रूपमै चर्चामा आएको यो विषयमा प्रहरीले कुनै उपलब्धी हात पार्न सकेन। निर्मलाकी आमा दुर्गादेवी पन्त भन्छिन्, घटना भएको दुई वर्षसम्म धेरै आन्दोलन भए, अनुसन्धान भए, हत्याराको सुइकोसम्म पाइएन, अब त न्याय पाउने आश नै छैन। पछिल्लो समय दीलिप विष्टका गतिविधि र कुराबाट उनैमाथि शंकाको आधारमा किटानी जाहेरी दिएको उनले बताइन्। किटानी दिएपछि सत्य तथ्य पत्ता लगाएर दोषीलाई कठघरामा ल्याउने काम प्रहरीको भएको पन्त बताउँछिन्। घटनाबारे अहिले पनि सुक्ष्म अनुसन्धान भइरहेको प्रहरीको भनाइ छ। घटनाबारे निचोडमा नपुगेकाले अहिलेसम्म अनुसन्धान भइरहेको कञ्चनपुर प्रहरी प्रमुख मुकुन्द मरासीनीले बताए। निर्मला प्रकरणमा सुरुदेखि केही अवरोध आए त्यसले गर्दा पनि ढिलाइ भएको हो, उनले भने, निर्मला घटनालाई हामीले पहिलो प्राथमिकतामा राखेर अनुसन्धान गरिरहेका छौ। केही दिन अघि मात्रै सुदूरपश्चिम प्रहरी प्रमुख डीआइजी उत्तमराज सुवेदीले पनि जिल्ला प्रहरी कार्यालय कञ्चनपुर पुगेर ३ घण्टा यसबारेको फाइल अध्यन गरेका थिए। २०७५ साउन १० गते बलात्कारपछि हत्या गरिएको अवस्थामा उखुबारीको निर्मलाको शव फेला परेको थियो। घटना भएको एक महिनापछि भदौ ४ मा प्रहरीले भीमदत्तनगरपालिका १९ बागफाटाका मानसिक अवस्था ठिक नभएका दीलिप विष्टलाई सार्वजनिक गरेपछि निर्दोषलाई फसाउन खोजिएको भन्दै आन्दोलन चर्किएको थियो। आन्दोलनकै क्रममा भीमदत्त नगरपालिका१८ शालघारीका शनि खुनाको मृत्यु भयो। अभियुक्त भन्दै सार्वजनिक गरिएका विष्टको डीएनए नमिलेपछि सरकारी वकिल कार्यालयबाट उनी साधारण तारेखमा रिहा भएका थिए। चार प्रतिवेदन, उपलब्धी शून्य विष्टलाई प्रहरीले अभियुक्तका रुपमा सार्वजनिक गरेपछि कञ्चनपुरमा आन्दोलन चर्किएर खुनाको मृत्युसँगै दर्जनौ घाइते भएपछि सरकारले तत्कालीन एसपी दिल्लीराज विष्ट र प्रमुख जिल्ला अधिकारी कुमार खड्कालाई केन्द्रमा तान्यो। भदौ ८ गते गृह मन्त्रालयका सहसचिव हरिप्रसाद मैनालीको संयोजकत्वमा डीआईजीहरू र उच्च तहका सरकारी अधिकारी सम्मिलित छानबिन समितिले स्थलगत अध्ययनपछि बुझाएको प्रतिवेदन अहिलेसम्म अलपत्र छ। यस प्रकरणमा मैनाली बाहेक राष्ट्रिय मानव अधिकार आयोग, मानव अधिकार संगठन र प्रहरी प्रधान कार्यालयका तत्कालीन डीआईजी धीरु बस्न्यातको नेतृत्वमा पनि छुट्टाछुट्टै प्रतिवेदन तयार भएका छन्। उक्त घटनाको अनुसन्धान अधिकृत तोकिने प्रहरी नायव उपरीक्षक छोटो समयमा परिवर्तन हुने गरेका छन्। दुई वर्षमा कञ्चनपुर प्रहरी कार्यालयबाट पाँच जना अनुसन्धान अधिकृत फेरबदल भइसके। यो प्रकरणको वास्तविकता बुझ्न पूर्व प्रहरी प्रमुखद्धय सर्वेन्द्र खनाल र ठाकुर ज्ञवाली कञ्चनपुर आए पनि सफलता हात परेन। त्यसैगरी प्रहरीको केन्द्रीय अनुसन्धान ब्यूरो सीआइबीका एसएसपी दुर्गा सिंहसमेत लामो समयसम्म कञ्चनपुर बसेर अनुसन्धानमा खटिएकी थिइन्।"
नातिनीहरू बोकेर म बुढी कहाँ जाऊँ ?,"गोरखा : ७० वर्षीया देवीकुमारी भट्ट घाँसको भारी बोकेर गोठतिर जाँदै थिइन्। अगाडिबाट नचिनेको मान्छेले फोटो खिचेको देखेपछि केही लाज र संकोच मान्दै उनी घाँस भुइँमा राखेर उभिइरहिन्। उनको पछिपछि आइरहेका दुई बालिका पनि कपाल कन्याउँदै र औंला टोक्दै हजुरआमाको छेउ पुगे। गोरुलाई घाँस हाल्न जान लागेको। आउनुस् बस्नुस् भन्दै उनी विद्यालयको आँगन पुगिन्। विद्यालयका दुई भवनको बीचको मैदानमा दुईवटा त्रिपाल टाँगिएका थिए। त्यहीँ थुपारिएको थियो उनको झिटीगुन्टा। विद्यालयको कोठाभित्र एउटा कुनामा चार डोको मकै थुपारिएको थियो। अर्को कुनामा नेपाल रेडक्रस सोसाइटी गोरखा शाखा लेखिएका बाल्टिन, चुल्होलगायत भाँडाकुँडा, ओढ्ने ओछ्याउनेलगायत लुगाकपडा थिए। अर्को कुनामा बेन्च जोडेर बनाइएको ओछ्यान थियो। तीन नातिनी लिएर बारपाक सुलिकोट गाउँपालिका८, तीनखण्डेकी देवीकुमारी विद्यालयमै सुतेको चार दिन भयो। सुतेको भन्नुमात्र, रातको २ बजेसम्म आँखै लागेन, उनले भनिन्, रातभर उठ्दै झ्यालबाट बाहिर हेर्छु। हेर्दाहेर्दै पाखामा ठूलो पहिरो गयो। अब यी लालाबालालाई कहाँ लगेर राख्ने भनेर रातभरि मन उडेको चरा भयो। रात त जेनतेन बित्यो, अब कहाँ गएर बस्ने भनेर दिनमा पनि पीर मात्रै लाग्ने उनी बताउँछिन्। ७० वर्ष बिताएको तीनखण्डेको आफ्नो घर भएकोतिर फर्केर जान उनलाई पटक्कै मन छैन। गएको सोमबारको पहिरोले झन्डै तीन नातिनी र उनको एउटै चिहान बनायो। धन्न पल्ला घरका केटाहरू आएर छानाको जस्तामा डड्याङडुडुङ गरेर ब्युँझाएपछि मात्रै बाँचेको। नत्र हाम्रो एउटै चिहान भइसक्थ्यो, उनले भनिन्, जति बसियो बसियो, पुग्यो। अब त्यहाँ घर बनाएर बस्न त के, हेर्न जान मन पनि छैन। देवी ब्युँझिएर भाग्दा छिमेकीको दुईवटा घर पहिरोसँगै बगेर ५० मिटर तल पुगिसकेका थिए। निद्राबाट ब्युँझिनेबित्तिकै देखेको त्यो दृश्यले उनको होशहवास उड्यो। अब घर बनाएर बस्न उनको जग्गा छैन। घर र भएभरको पाखोबारी पहिरोले बगाइहाल्यो। अब एक बिहानको मेलो खेत छ। त्यो पनि खोलाको किनारमा। घर बनाउन मिल्दैन, स्थानीय युवा अर्जुन भट्ट भन्छन्, श्रीमान् उहिल्यै बिते। छोरा सहरमा मजदुरी गर्न गएको छ। बुहारी तीन छोरी छोडेर अर्कैसँग गइन्। देवीकुमारी भट्ट ब्युँझिएर भाग्दा छिमेकीको दुईवटा घर पहिरोसँगै बगेर ५० मिटर तल पुगिसकेका थिए। निद्राबाट ब्युँझिनेबित्तिकै देखेको त्यो दृश्यले उनको होशहवास उड्यो। अब घर बनाएर बस्न उनको जग्गा छैन। यो परिवारको बिचल्ली छ। घर बगाएपछि केही पनि झिक्न नभ्याएको उनको परिवार वडा कार्यालयले दिएको एक बोरा चामलको भरमा बाँचिरहेको छ। सोमबारको पहिरोले तीनखण्डेका तीन घर बगाएको छ। छिमेकी गोकर्ण भट्टको घर पनि ५० मिटर तल पुर्याएको छ। लालबहादुर भट्ट र मायादेवी भट्टको घर पनि पहिराले लगेको छ। सोही पहिराको चिराले सुमित्रा पाण्डे, जानकी पाण्डे, किसान पाण्डे, नीलबहादुर पाण्डे, मानबहादुर पाण्डे, नवराज पाण्डे र सन्तोष पाण्डेको घर पनि धरापमा पारेको स्थानीयवासी नवराज पाण्डेले जानकारी दिए। समस्यामा परेका सबै घर छोडेर कोही स्कुलको भवनमा कोही हर्राबोटेमा आफन्तको शरणमा बस्न गएको सुरेश भट्टले बताए। भट्ट परिवारको अन्त घर बनाउने जग्गा पनि छैन, यहाँ बस्न मिल्ने त कुरै भएन, उनले भने, सरकारले तत्कालका लागि खाने र बस्ने व्यवस्था मिलाइदिनु पर्यो। दीर्घकालका लागि घरघडेरीको व्यवस्था गरिदिनुपर्छ भन्ने सबैको माग छ। बिहान पौने ५ बजे गाउँ बगाएको त्यस दिनको घटनाले भोक निद्रै लाग्न छाडेको स्थानीयवासीको दु :खेसो छ। आइतबारको पहिरोले हाम्रो घरभन्दा केही पर ठूलो पहिरो गयो। त्यसपछि हामी सुत्नै सकेका छैनौं, सुरेश भट्टले भने, नभन्दै सोमबार त बिहानै गाउँ लगिहाल्यो। अहिले पनि जताततै चिरैचिरा छ। वरिपरि कतै बस्न मिल्ने ठाउँ छैन। भूगर्भविद् आएर भौगर्भिक अध्ययन गर्नुपर्ने उनको माग छ। रेडक्रसले लत्ताकपडा र भाँडाकुँडा, वडा कार्यालयले एक बोरा चामल, केही नुनतेल र गाउँपालिका कार्यालयले १० हजार रुपैयाँका दरले दिएको राहतको भरमा बाँचिरहेको अर्जुन भट्टले बताए। यत्तिले हामीलाई के पुग्छ र ? खानेकुरा हामी काम गरेर जोहो गर्छौं, बस्ने बासको व्यवस्था सरकारले गरिदिनुपर्यो, उनले भने।"
लापरवाहीले गर्दा निषेधाज्ञा,"वीरगन्ज : सरकारले लकडाउन खोलेको केही दिनमै वीरगन्जमा निषेधाज्ञा लगाउनुमा लापरवाही देखिएको छ। भारतको बिहारसँग खुला सीमा जोडिएको र बिहारमा संक्रमितको संख्या तीव्र गतिमा बढिरहेका कारण पनि वीरगन्ज अझै उच्च जोखिममा परेको हो। दुवै देशको नाका सिल छ तर लकडाउन खुकुलो भएसँगै लुकिछिपी मान्छेहरू वीरगन्ज छिर्न सुरु गरिसकेका थिए, सामाजिक अभियन्ता ओमप्रकाश सर्राफले भने, नाकामा खटिएका सुरक्षाकर्मीले ५५ सय रुपैयाँ लिएर मान्छेलाई उताबाट यता छिराएका छन्। यही लापरवाहीले आज वीरगन्जको यो अवस्था आएको हो। उनका अनुसार, वीरगन्जमा कैयन पसले रक्सौलका निवासी हुन्। उनीहरू बिहान रक्सौलबाट आएर पसल खोल्थे, साँझ घर फर्किन्थे। नाकामा कुनै किसिमको रोकटोक थिएन। बिहीबार राति वीरगन्जमा संक्रमण पुष्टि भएका पाँच थुनुवा भारतीय नागरिक रहेको तथ्यले पनि सर्राफको तर्कलाई पुष्टि गर्दछ। पर्साकी प्रहरी उपरीक्षक गंगा पन्तले संक्रमण पुष्टि भएका पाँच थुनुवा भारतीय नागरिक रहेको बताइन्। उनीहरू लुकिछिपी वीरगन्ज छिरेको अवस्थामा प्रहरीले नियन्त्रणमा लिएको उनको भनाइ छ। वीरगन्ज महानगरपालिकाका मेयर विजयकुमार सरावगीले भने स्थानीय प्रहरी प्रशासनको लापरवाहीका कारण वीरगन्जमा कोरोना समुदायस्तरमा फैलिएको आरोप लगाए। नाका बन्द रहेको भनिए पनि सुरक्षाकर्मीले नाकामा आवागमन रोक्न नसकेका कारण वीरगन्जमा संक्रमितको संख्या बढेको उनको भनाइ छ। सरकार बोर्डर सिल छ भन्छ तर वीरगन्जरक्सौल नाकाबाट दिनहुँ सयौंै मानिसको आउजाउ भइरहेको छ, उनले भने, नाकामा तस्करीको धन्दा चलिरहेको छ। अहिले चलिरहेका यहाँका उद्योग कलकारखानामा भारतबाटै आएका मजदुरले काम गरिरहेका छन्। परीक्षणको दायरा बढाउने हो भने वीरगन्जमा मात्रै हजारभन्दा बढी संक्रमित फेला पर्ने उनको जिकिर छ। वीरगन्जमा शनिबारदेखि भने फेरि अनिश्चितकालीन निषेधाज्ञा लगाइएको छ। चिकित्सकका अनुसार वीरगन्जमा कोरोना संक्रमण समुदायस्तरमै पुगेको छ। वीरगन्ज फेरि सुरुआती लकडाउन अवस्थामै फर्किएको छ। निषेधाज्ञामा अत्यावश्यक उपचारबाहेक घर बाहिर निस्कन प्रतिबन्ध लगाइएको छ। महानगरका चोकचोकमा सुरक्षाकर्मीको तैनाथी बढाइएको छ। असार अन्तिमसम्म वीरगन्जको कोभिड अस्पतालमा संक्रमितहरू निको हुँदै घर फर्किन थालेपछि दुईजना मात्र बाँकी थिए। क्वारेन्टाइन पनि प्राय : खाली भइसकेका थिए। साउन पहिलो सातायता भने संक्रमितको संख्या दिनहँु थपिँदै गएको छ। पर्सामा संक्रमितको संख्या २ सय ४३ पुगेको छ। गण्डकस्थित कोभिड अस्पतालको आइसोलेसनमा ५३ जना उपचाररत छन्। अब त्यहाँ थप संक्रमितलाई राख्ने ठाउँ छैन। जिल्ला प्रशासनले लक्षण नभएका संक्रमितलाई होम आइसोलेसनमा बस्ने दिने निर्णय गरेको छ। वीरगन्जमा मात्रै तीनजना संक्रमितको मृत्यु भइसकेको छ। कोभिड अस्पतालका चिकित्सकका अनुसार नयाँ संक्रमितमा कोरोना लक्षण देखिएका छन्। आइसोलेसनमा उपचाररतमध्ये चारको अवस्था गम्भीर रहेको कोभिड अस्पतालका चिकित्सक डा नीरज सिंहले बताए। नारायणी अस्पतालका प्रमुख मेडिकल सुपरिटेन्डेन्ट डा मदन उपाध्यायले वीरगन्जमा अब कोरोना संक्रमण समुदायमा गइसकेको स्वीकार गर्नुपर्ने बताए। पर्साका सहायक प्रमुख जिल्ला अधिकारी ललित बस्नेतले पनि वीरगन्जमा सशुल्क परीक्षण सुरु भएसँगै संक्रमितको संख्या बढ्न थालेको बताए। आपैं पैसा तिरेर कोरोना परीक्षण सुरु नगरेका बेलासम्म संक्रमितहरू निको हुँदै आइसोलेसनमा दुईजना मात्र बाँकी थिए, उनले भने, तर, पेड टेस्ट सुरु गरिएपछि विभिन्न व्यक्तिले स्वेच्छाले जाँच गर्न थालेपछि कोरोनाको संक्रमित बढ्न सुरु भएको छ। सरकारले लकडाउन खोलेपछि जनतामा कोरोना सक्कियो भन्ने भान परेको देखिएको उनले बताए। बजारमा भीडभाड पनि अचाक्ली बढ्यो। मानिसले मास्कसमेत लगाएको देखिएन, उनले भने, कोरोना भने समुदायमै पुगिसकेको अवस्था आएपछि निषेधाज्ञा लगाइएन भने स्थिति भयावह नै हुने आँकलन गरियो, त्यसैले शनिबारदेखि निषेधाज्ञा लगाउनु परेको हो।"
म्युजिक भिडियोको बाढी,"काठमाडौं : लकडाउनका कारण चार महिनाभन्दा बढी समयदेखि ठप्प नेपाली मनोरञ्जन उद्योगले टाउको उठाउने प्रयास गरेको छ। मूलधारका फिल्म, टीभी सिरियल तथा हल सञ्चालनमा खासै प्रयास नभए पनि म्युजिक भिडियो उत्पादन तथा रिलिजमा सर्जकहरू लागिपरेका छन्। यसले सुस्ताएका कलाकार तथा प्राविधिकमा केही उत्साह थपेको छ। विगतमा यति बेला पार्टी प्यालेस, पार्क तथा रमणीय स्थलमा तीज गीतका म्युजिक भिडियो सुटिङ भइरहेको यत्रतत्र भेटिन्थ्यो तर यसपालि त्यो माहोल छैन। यति हुँदाहुँदै पनि कलाकारले परम्परा धान्न भए पनि सानो झुण्डमा जम्मा भएर आफ्ना सिर्जना प्रस्तुत गर्ने जमर्को गरिरहेका छन्। यसपालिको तीजका भाकामा केही परिवर्तन आएका छन्। प्रस्तुतिको शैली पनि फेरिएको छ। अहिलेको अवस्थामा मनोरञ्जनका अन्य गतिविधि ठप्पप्रायः भए पनि म्युजिक भिडियोले भने केही हदसम्म धानेको छ। लकडाउनकै अवस्थामा पनि विभिन्न उपाय अपनाएर केही म्युजिक भिडियो आएका थिए। अहिले परिस्थिति केही सहज हुँदै गएपछि भिडियो उत्पादनले राम्रै गति लिएको छ। एक हिसाबले भन्नुपर्दा संगीतकर्मी जुर्मुराएका छन्। तर यी गीत रिलिजको प्लेटफर्म भने युट्युब च्यानलबाहेक अरू हुन सकेको छैन। यसरी रिलिज गरिएका केही गीतले छोटो समयमै श्रोताको असीमित माया पनि पाएका छन्।अहिले हरेक दिन नयाँनयाँ गीत र त्यसको भिडियो रिलिज भइरहेका छन्। यसै क्रममा नेपाल आइडलकी अस्मिता अधिकारी र किरण भुजेलको आवाज र अभिनयमा तयार भएको आँखामा बसाऊ मलाई बोलको गीत रिलिज गरिएको छ। मायाप्रेमको भाव प्रस्तुत गरिएको गीतमा शब्द रचना, संगीत र संगीत संयोजन अर्जुन पोखरेलको छ। हरेक हप्ता एकपछि अर्को भिडियो रिलिज गर्दै गरेका निर्देशक विधान कार्कीले यो भिडियोमा तारिफयोग्य काम गरेका छन्। भिडियोमा गायक र गायिकालाई नै फिचर गराई निर्देशक कार्कीले उनीहरूबाट निखारिएको अभिनय गराउन खेजेका छन्। भिडियोमा उत्सव दाहालको छायांकन र विकास दाहालको सम्पादन छ। द डिभाइन म्युजिकको प्रस्तुतिमा नेप्सिने कम्पनीको सहकार्य भिडियो निर्माणमा छ। यसैगरी गायिका अञ्जु पन्त र गायक कौशलराज खड्काको संयुक्त स्वर रहेको जुनी जुनी बोलको भिडियो पनि दर्शकमाझ आएको छ। संगीतकार मनोज चौलागाईंले युट्युब च्यानल गीत रिलिज गरेका हुन्। भिडियोमा गायक खड्का र ऋचा थापाले अभिनय गरेका छन्। गीतको शब्द हस्त गौतम मृदुलले लेखेका हुन् भने भिडियो निर्देशक सियोन श्रेष्ठ हुन्। नेपाली महिलाको महान् चाड तीज नजिकिँदै गर्दा गत वर्षभन्दा कम गीत सार्वजनिक भइरहे पनि विभिन्न स्थानमा छरिएर रहेका सर्जकले परम्परा धान्ने प्रयास गरिरहेका छन्। पहिलाको जस्तो माहोल नभए पनि निरन्तरता दिन खेजेकी हुँ, दुबईमा रहेकी गायिका इन्दिरा भट्टराईले बताइन्। आफू उतै रहे पनि यहाँका साथीसँग सहकार्य गरेर तीज गीत नाचौं गाऊँ रमाऊँ दर्शकमाझ ल्याएको उनी बताउँछिन्। पहिलाजस्तो यसपालि तीजका गीतमा लगानी नभएको र रहर पूरा गर्न मात्रै सीमित गीतका भिडियो आउने म्युजिक कम्पनी सञ्चालकको अनुमान छ। चल्तीमा रहेका प्रायः कलाकार तीजका अवसरमा आयोजना हुने विभिन्न समारोहमा सरिक हुन आफ्ना नयाँ सिर्जना पस्कन्थे तर अहिले यस्ता कार्यक्रम हुने सम्भावना नभएकाले पनि उत्पादनमा कमी आएको केहीको बुझाइ छ। तीजबाहेक अन्य विधाका गीतका भिडियोले पनि बजार तताइरहेका छन्। संगीतकर्मी वसन्त सापकोटाको स्वर, शब्द तथा संगीतमा वनैमा मजुर सार्वजनिक भएको छ। गीतमा सापकोटासँगै गायिका शान्ति श्री परियारको स्वर सुन्न सकिन्छ। भिडियो निशान कश्यपले निर्देशन गरेका हुन् भने गीतमा मोडल सृष्टि खड्का र विशाल सेनले अभिनय गरेका छन्। नेपाली म्युजिक भिडियो इतिहासमा युट्युबमा सर्वाधिक हेरिएको म्युजिक भिडियो पिरिम नलाउनेको सफलतापश्चात् गायक आशिष सचिनको अर्को प्रस्तुति गलबन्दी पछ्यौरीले अहिले युट्युबमा राम्रो भ्यु पाएको छ। पिरिम नलाउने समूहकै सहभागितामा गलबन्दी पछ्यौरी तयार भएको हो। गायक आशिष सचिनलाई गायिका मेलिना राईले स्वरमा साथ दिएकी छन्। यसैगरी नायक पल शाह र स्वस्तिमा खड्काले अभिनय गरेको म्युजिक भिडियो मायालु तिमी कता छौ२ (सिरिरी सिरिरी) युट्युबको ट्रेन्डिङमा छ। गज्जब टीभी युट्युब च्यानलमार्फत रिलिज गरिएको म्युजिक भिडियोमा शब्द दिनेश थपलिया, संगीत राजनराज सिवाकोटी, स्वर स्मिता दाहाल र राजनराज सिवाकोटीको छ। भिडियो निर्देशन सरोज ओलीले गरेका छन्। गीत रेकर्डिङ, म्युजिक भिडियो सुडिङ तथा यसका अन्य प्राविधिक कार्य भइरहँदा फिल्मका नायक नायिका तथा निर्देशक पनि यतातिर आकर्षित हुन थालेका छन्। पल शाह, नाजिर हुसेन, आँचल शर्मा, वर्षा राउत, नम्रता सापकोटा, स्वस्तिमा खड्का लगायतका कलाकारका नयाँ भिडियो दर्शकले हेर्न पाउने भएका छन्। म्युजिक भिडियो हुँदै खुलेको मनोरञ्जन उद्योग विस्तारै अघि बढ्ने विश्वास उनीहरूको छ।"
अमेरिकामा चिनियाँ गुप्तचर पक्राउ,"वासिङ्टन : अमेरिकामा चिनियाँ गुप्तचरका रूपमा काम गरेको आरोपमा सिंगापुरका एक नागरिकलाई दोषी ठहर गरिएको छ। अमेरिकी अधिकारीहरूका अनुसार जुन वेई येओ नाम गरेका सिंगापुरका ती नागरिकले अमेरिकामा एउटा राजनीतिक कन्सलटेन्सी चलाइरहेका थिए। यसैका माध्यमबाट उनले चीनको गुप्तचर एजेन्सीका लागि जानकारी जुटाउँदै आएका थिए। अमेरिकी न्याय विभागका अनुसार जुन वेई येओको अर्को नाम डिक्सन येओ हो। सन् २०१५ देखि २०१९ सम्म चिनियाँ सरकारको एक गैरकानुनी एजेन्टका रूपमा काम गरिरहेको आरोपमा उनलाई शुक्रबार एक संघीय अदालतमा दोषी ठहर्याइएको थियो। देशमा राजनीतिक कन्सल्टेन्सी चलाउँदै महत्वपूर्ण र गैरसार्वजनिक जानकारी जुटाएर चिनियाँ इन्टेलिजेन्सलाई दिइरहेको आरोप उनीमाथि लागेको थियो। उनलाई सन् २०१९ मा गिरफ्तार गरिएको थियो। त्यसैगरी एक चिनियाँ अनुसन्धानकर्तालाई पनि हिरासतमा लिइएको छ। चिनियाँ सेनासँगको आफ्नो सम्बन्ध लुकाएको आरोप उनीमाथि लागेको छ। ती अनुसन्धानकर्ताको नाम जुआन ट्यांग हो। ३७ वर्षीय यी अनुसन्धानकर्ता पक्राउ परेका अन्य चार चिनियाँ नागरिकमध्येका हुन्। उनीहरूलाई साताको सुरुमै पक्राउ गरिएको हो। अमेरिकाको सन फ्रान्सिस्कोस्थित चिनियाँ दूतावासमाथि जुआनलाई शरण दिएको आरोप लागेको छ। त्यसपछि पक्राउ परेका अन्य चिनियाँका साथमा उनलाई क्यालिफोर्नियाको हिरासतमा सारियो। अमेरिकी गुप्तचर संस्था एफबीआईले उनी सैनिक पोसाकमा रहेको तस्बिर फेला पारेको थियो। साथै केही महŒवपूर्ण लेख पनि भेटेको थियो। यिनै प्रमाणले उनी सेनासँग जोडिएको पुष्टि गथ्र्यो। केही दिनअगाडि संयुक्त राज्य अमेरिकाले ह्युस्टनमा रहेको चिनियाँ महावाणिज्य दूतावास बन्द गर्न आदेश दिएपछि दुई देशबीचको तनाव झन् बढेको थियो। अमेरिकी विदेशमन्त्री माइक पम्पियोले चीनले बौद्धिक सम्पदा चोरेको आरोप लगाउँदै दूतावास बन्द गराउनु परेको बताएका थिए। चिनियाँ कूटनीतिज्ञहरूलाई ह्युस्टन छाड्न ७२ घण्टाको समय दिइएको थियो जुन शुक्रबार साँझ ४ बजे सकिएको थियो। चीनले अमेरिकाको उक्त कदमले दुवै मुलुकबीचको कूटनीतिक सम्बन्धमा थप हानि पुर्याउने भन्दै विरोध गरेको थियो। चीनको विदेश मन्त्रालयका प्रवक्ता वाङ वेनबिनले महावाणिज्य दूतावास बन्द गर्न दिइएको गलत आदेश तत्काल फिर्ता लिन चीनले अमेरिकासमक्ष आग्रह गरेको बताएका थिए। उनले अमेरिकाले उक्त कदम नसच्याए चीनले पनि जवाफमा उपयुक्त र आवश्यक कदम चाल्ने चेतावनी दिएका थिए। चीनले पनि जवाफी कारबाहीस्वरूप छेङ्दुस्थित अमेरिकाको महावाणिज्य दूतावास बन्द गर्न आदेश दिएको थियो। विश्वका दुई ठूला अर्थतन्त्र भएका चीन र अमेरिकाबीच पछिल्ला केही वर्षदेखि विभिन्न विषयमा गम्भीर मतान्तर रहँदै आएको छ। पछिल्लो समय अर्धस्वायत्त हङकङका सन्दर्भमा पारित विवादास्पद राष्ट्रिय सुरक्षा कानुनलाई लिएर अमेरिकाले तीव्र असन्तोष व्यक्त गरेको छ। त्यसैगरी कोरोना भाइरस, व्यापार लगायतका विषयमा ट्रम्प प्रशासन र चीनबीच तनाव बढिरहेको छ। चिनियाँ वाणिज्य दूतावासको ढोका फोरेरै अमेरिकी अधिकारीले छापा मारे"
दलित हत्या शृंखलामा प्रदेश दुई,"असार २९ मा अपहरणमा परेका सप्तरी शम्भुनाथ नगरपालिका ४ का ४० वर्षीय त्रिभुवन राम ३० गते मुतनी नदीमा मृत भेटिए। गत वर्ष त्रिभुवनकी छोरीको सामूहिक बलात्कार भएको थियो। मोरङ विराटनगर उपमहानगरपालिका १६, दरहियाका ३० वर्षीय राजेश ऋषिदेव सदालाई घरजग्गासम्बन्धी विवादलाई लिएर विपक्षीले निर्घात कुटपिट गरी आफ्नै घरमा झुन्ड्याएर हत्या गरेको परिवारको आरोप छ। २६ असारमा सिरहा लहान नगरपालिका १ मटियर्वाका १९ वर्षीय रोशन राम ३० गते मिर्चैयाको बसहा खोलानजिकैको काँसघारीमा प्रहरीले बेवारिसे अवस्थामा फेला पारे। अपहरणपछि हत्या गरिएका त्रिभुवन रामको छोरीको बलात्कार मुद्दामा चारजना जेल सजाय काटिरहेका छन् भने तीनजना फरार छन्। गाउँकै एकजना जमिनदारको १० कट्ठा जग्गामा त्रिभुवनको मोहियानी हक थियो। जिल्ला भूमिसुधार कार्यालयले मोहियानी हकको प्रमाणपत्र पनि दिइसकेको थियो। २९ गते जग्गाधनीसँग गाउँमा मिलापत्रका लागि छलफल थियो। छलफल सकेर त्रिभुवन घर आएका थिए। बेलुका साइकल चढेर गाउँनजिकैको पसलतिर उनी हिँडेका थिए। पसलबाट फर्किंदै गर्दा बाटोमै त्रिभुवन अपहरणमा परे। त्रिभुवन पसलबाट घर नफर्किएपछि रातभर खोजी भयो, तर कतै भेटिएन। भोलिपल्ट परिवारले प्रहरीमा उजुरी गरे। अविरल वर्षा भइरहेको थियो। उजुरी गरेको ६ घन्टापछि मुतनी नदीमा पानी जमेको एउटा खाल्डोमा त्रिभुवनको लास फेला पर्यो। कुटपिटपछि हत्या गरेको अभियोगमा अनुसन्धानका लागि चारजना पक्राउ परेका छन् भने तीनजना फरार छन्। गाउँघरमा थुप्रै घटना पैसा र शक्तिका बलमा दबाइरहेका छन्। दलितका न्याय र अधिकारलाई पैसा र शक्तिमा साटिरहेका छन्। विराटनगर दरहियाका राजेश ऋषिदेव (सदा) ले आफ्नो आँगनमा कूलदेवताको मन्दिर बनाएका थिए। छिमेकी जग्गाधनीले मन्दिर आफ्नो जग्गामा परेको दाबी गर्दै आएका थिए। दरहियामा एक मात्र मुसहर घर छ। असार १९ गते घरका सबै सदस्य मजदुरी गर्न बाहिरिइसकेका थिए। घरमा राजेश दम्पती मात्र थिए। जग्गाधनी गंगा मण्डल, हरेराम मण्डल, अनिल मण्डल, कन्हैया मण्डल, देवन मण्डलसहितले राजेशलाई निर्घात कुटपिट गरिरहेको सुनेर श्रीमती कलमीदेवी घटना स्थलतिर हिँडिन्। त्यहाँ पुगेकी उनलाई पनि निर्घात कुटपिट गरेर रोडमा लडाए। कलमी भन्छिन् मलाई टाउकोमा हानेपछि मुर्छित भएँ। त्यसपछि केही थाहा भएन। विपक्षीले पतिलाई कुटपिट गरी आफ्नै घरमा लगेर झुन्ड्याइदिए। दिउँसो कामबाट घर फर्केको राजेशका भाइ उमेश भाउजूलाई मुर्छित र दाइलाई घरमा झुन्डिएको देखेपछि हारगुहार गरेका थिए। उमेश भन्छन् गाउँकै एकजना पहाडिया गोपाल दाईले आफ्नो टेम्पोमा कोशी अञ्चल अस्पताल पुर्याइदिए। तर अस्पतालले बाटोमै मृत भइसकेको डाक्टरले घोषणा गरे। प्रहरीले अहिलेसम्म मुद्दा दर्ता लिएको छैन। राजेशको बुवा अमरलाल भन्छन् प्रहरीले मुद्दा दर्ता लिएन। धेरैपटक धाए। प्रहरीले अनुसन्धान गर्नुपर्छ मात्र भन्छ। सबै मिलेर प्रमाण नष्ट गरिसकेका छन्। हामी शोकमा थियौं। विपक्षी पहुँचवाला हुन्। हामी सोझा मान्छे। पोस्टमार्टम रिपोर्ट बनाएर हामीलाई कमजोर पारे। लास कुहिन्छ भनेर उनीहरूले हतारहतार प्रक्रिया पुर्याए। उनीहरूले नै लास खाल्डो खनेर गाडे, कलमीले थपिन्। मोरङका जिल्ला प्रहरी प्रमुख सन्तोष खड्कासँग सम्पर्क गर्दा धेरै कुरा बताउन चाहेनन्। उनले उल्टै प्रस्ताव गरे हामीसँगै छानविनमा जाऊँ। ००० मिर्चैया नगरपालिका ९ मा हत्या गरी फालिएका सिरहा लहानका रोशन रामको लास दुर्गन्धित भइसकेकाले सोही दिन लहान अस्पताल ल्याइएको थियो। साउन १ गते प्रहरीले बेवारिसे शवको पोस्टमार्टम गरिसकेको थियो। बेवारिसे लास भेटिएको थाहा पाएपछि २ गते रोशनका बुवा सिफैत राम अस्पताल पुगेका थिए। रोशनले लगाएको कपडा र प्रहरीले देखाएको फोटोका आधारमा सिफैतले आफ्नो छोरा चिनेका थिए। लकडाउनको समयमा साथीहरूसँग सीमावर्ती गाउँ गएका बेला उनी लागुपदार्थसहित पक्राउ परेका थिए। लागुपदार्थसम्बन्धी मुद्दामा २५ जेठमा जिल्ला अदालत सिराहाले १० हजार धरौटी तोकेको थियो। गरिबीका कारण समयमा उक्त रकम तिर्न सकेनन्। त्यसपछि रोशनलाई पुर्पक्षका लागि जेल चलान गरिएको थियो। एक महिना जेल बसाइका क्रममा उनले ससुराली गाउँ मिर्चैयाका २५ वर्षीय जयकुमार यादवलाई भेटेका थिए। जयकुमारसँग रोशनले जेलमै हजार रुपैयाँ सापटी लिएका थिए। सिफैतले १० हजार ऋण काढेर धरौटी रकम बुझाएपछि १० असारमा रोशन घर आएका थिए। जयकुमार यादव जेलबाट छुटेपछि २६ असारमा सापटी रकम फिर्ता लिन गाउँकै २२ वर्षीय मुकुन्दकुमार कटुवाललाई साथमा लिएर रोशनका घरमा आएका थिए। पैसा माग्न आएका जयकुमारले रोशनको घरको फोटो मोबाइलमा खिच्दै उसको आमा सुनैरदेवीलाई धम्क्याएका थिए। त्यही राति रोशनलाई फोनबाट पनि धम्क्याएका थिए। त्यसपछि मात्र परिवारले जयकुमारसँग लेनदेनको कुरा थाहा पाएको थियो। सिफैत भन्छन् मैले ऋण काढेर भए पनि हजारको बदला पन्ध्र सय दिन्छु भनेको थिएँ। २६ गते जयकुमार र मुकुन्दले ससुराली घुम्न जाऔं भन्दै बाइकमा चढाएर रोशनलाई लगेका थिए। उनीहरू त्यही दिन राति रोशनको ससुराली मिर्चैया पनि पुगेका थिए। तर, उनीहरू त्यहाँ धेरै बेर रोकिएनन्। २६ गते राति नै रोशनलाई हत्या गरी फालिसकेका थिए। रोशनको खोजी हुन थाल्यो। रोशनकी आमा सुनैरदेवी भनिन्, कान्छी छोरी गंगाको धुमधामका साथ बिहे गर्ने भनेर वैदेशिक रोजगारमा जानका लागि पासपोर्ट बनाएर चैत ९ गते काठमाडौं हिँडेका थिए। लकडाउनको हल्ला चलेपछि उनी चैत १० गते घर फर्किएका थिए। रोशनको हत्या भएपछि पत्नी अञ्जली मुर्छित छिन्। हत्या अभियोगमा जय र मुकुन्द पक्राउ परिसकेका छन्। कोभिड १९ को समयमा रुकुमको सोतीबाट सुरु भएको दलित युवा नवराज विकको नरसंहारको घटनादेखि हाल त्रिभुवन राम, रोशन राम र राजेश सदाको घटनासम्म आइपुग्दा देशमा लोकतन्त्र र मानवअधिकारप्रति गम्भीर प्रश्नचिह्न खडा भएको छ। यतिबेला जताततै दलित मारिएका छन्। जताततै दलित कुटिएका छन्। दिनप्रतिदिन दलितमाथि कुनै न कुनै घटना भइरहेकै छन्। तर पनि सरकार र राजनीतिक दल मौन छन्। कुनै सामाजिक र सामूहिक चेतनामूलक अभियान अभियान चलाएको छैन। न त कसैले दलित नरसंहारलाई राजनीतिक रूपमा प्रमुख मुद्दा बनाएको छ। सबै सरोकारवाला पक्षहरू मौन छन्। यतिबेला प्रदेश २ दलित नरसंहारको हर्ट स्पोर्ट हुन पुगेको छ। हरेक दिन कुनै न कुनै घटना भएकै छन्। प्रदेश सरकार भने कतै राहतका नाममा पाँच लाख बोकेर जान्छन् त कतै ललीपप बाँड्दै हिँड्छन्। दलितका न्याय र अधिकारलाई पैसा र शक्तिमा साटिरहेका छन्। गाउँघरमा थुप्रै घटना पैसा र शक्तिका बलमा दबाइरहेका छन्। दलितमाथि भएको अत्याचारले कसैलाई पोलेको छैन। पोलेको छ त केवल दलितलाई मात्र। दलित समस्याको बुझाइमा अझै पनि एकरूपता र सामूहिकता छैन। त्यसैले लाग्छ, दलित विभेद र उत्पीडन समस्या कुनै सामूहिक वा राज्यको समस्या नभएर दलितविशेषको समस्या मात्र हो। यस अवस्थामा दलित समुदायले कस्तो न्याय र अधिकारको आशा गर्ने ?"
पीएसजी च्याम्पियन : नेमारको निर्णायक गोल,"रोम : फ्रेन्च कप फुटबल प्रतियोगिताको उपाधि पेरिस सेन्ट जर्मन (पीएसजी)ले जितेको छ। पीएसजीले शनिबार बिहान खेलिएको फाइनल खेलमा सेन्ट एटिनलाई १० गोलले हराउँदै उपाधि चुमेको हो। यसअघि फ्रेन्च लिग फुटबलको उपाधि पनि पीएसजीकै पोल्टामा परेको थियो। पीएसजीको जितमा चर्चित ब्राजिलियन खेलाडी नेमारले निर्णायक गोल गरे। स्पेनिस ला लिगा क्लब बार्सिलोना छाडेर पीएसजी पुगेको नेमारले प्रतिस्पर्धात्मक खेलको १४औं मिनेटमा टोलीका लागि विजयी गोल गरेका थिए। केलियन एमबाप्पेको प्रहारलाई सेन्ट एटिनका गोलरक्षकले पन्च गर्दै पुनः मैदानमै फर्काइदिएपछि सोही अवसरको फाइदा उठाउँदै नेमारले गोल गरेका थिए। खेल अवधिभर सेन्ट एटिनले बलियो पीएसजीलाई दबाबमा राखेको थियो। पहिलो हाफमै सेन्ट एटिन १० खेलाडीमा समेटिएको थियो। तर, पीएसजीले त्यसको फाइदा उठाउन सकेन। निर्धारित समयको ३१औं मिनेटमा सेन्ट एटिन १० खेलाडीमा समेटियो। सेन्ट एटिनका लोइक पेरिन सीधै रातो कार्ड पाउँदै मैदानबाट बाहिरिएका थिए। पीएसजी सबैभन्दा बढी फ्रेन्च कपको उपाधि जित्ने क्लब हो। हालसम्म पीएसजीले १३ पटक फ्रेन्च कपको उपाधि चुमिसकेको छ। अघिल्लो सिजनको उपाधि भने रेन्सले जितेको थियो। त्यति बेला फाइनलमा रेन्सले पीएसजीलाई नै हराएको थियो। त्यसअघि लगातार चार पटक पीएसजीले नै उपाधि हात पारेको थियो। कोरोना भाइरसको महामारीका कारण फ्रेन्च कपको फाइनल खेल पनि लगभग दर्शकविहीन रंगशालामै खेलाइएको थियो। यद्यपि ८० हजार दर्शक क्षमताको रंगशालामा पाँच हजारलाई भने प्रवेश दिइएको थियो। खेल सुरु हुनुअघि फ्रान्सका राष्ट्रपति एमानुयल म्याकरोनले मैदानमा दुवै टोलीका खेलाडीलाई भेटेर शुभकामना दिएका थिए। उपाधि जिते पनि पीएसजीका लागि उक्त खेल केही दुःखद पनि बन्यो। खेलको २६औं मिनेटमा पीएसजीका प्रभावशाली खेलाडी केलियन एमबाप्पे घाइते भएका छन्। सेन्ट एटिनका लोइक पेरिनले खतरनाक ट्याकल गर्दा एमबाप्पे घाइते भएका हुन्। घाइते एमबाप्पेलाई तत्काल मैदानबाट बाहिर निकालिएको थियो। सोही कारणले सेन्ट एटिनका कप्तान पेरिनले पनि रातो कार्ड पाउँदै मैदान छाड्नु परेको थियो। आफ्ना कप्तानलाई रातो कार्ड देखाइएपछि सेन्ट एटिनका खेलाडी विवादमा ओर्लिएका थिए। त्यसैले फाइनल खेल केही समय अवरुद्ध बन्न पुगेको थियो। पुरस्कार वितरण समारोहमा भने एमबाप्पे उपस्थित भएका थिए। स्वास्थ्य परीक्षणपछि मात्र उनको चोटको विषयमा बताउन सकिने पीएसजीले जनाएको छ। राम्रो खेलेकाले नै हामी उपाधिको हकदार बनेका हौं, खेलपछि पीएसजीका प्रशिक्षक थोमस टुचेलले भने। सेन्ट एटिनका केही खेलाडी खेलभन्दा पनि शारीरिक घम्साघम्सीमा ओर्लिएको भन्दै उनले असन्तुष्टि व्यक्त गरे। सेन्ट एटिनले भने हालसम्म ६ पटक फ्रेन्च कपको उपाधि जितेको छ। सेन्ट एटिनले पछिल्लो पटक सन् १९७७ मा फ्रेन्च कपको उपाधि जितेको थियो।"
"कोरोना अपडेट : वीरगन्जमा बढ्यो संक्रमण, थप एक संक्रमितको मृत्यु","वीरगन्ज : वीरगन्जको कोभिड अस्पतालमा आइतबार बिहान मृत्यु भएका बृद्धको पीसीआर रिपोर्ट पनि पोजिटिभ आएको छ । आरडिटी रिपोर्ट पोजिटिभ देखिएका मृतक बृद्धको पीसीआर रिपोर्ट पनि पोजिटिभ आएको नारायणी अस्पतालका प्रमुख मेडिकल सुपरिडेन्टेन्ड (मेसु) डा मदन उपाध्यायले पुष्टि गरेका हुन् । नारायणी अस्पतालको प्रयोगशालबाट आइतबार साँझ प्राप्त रिपोर्टमा मृतक बृद्धमा कोरोना संक्रमण पुष्टि भएको उनले बताए । वीरगन्ज १० आदर्शनगरका व्यापारी रहेका ६५ वर्षीयको कोभिड अस्पतालको आइसोलेशनमा उपचारका क्रममा आइतबार बिहान साढे ६ बजे मृत्यु भएको थियो । यसअघि वीरगन्ज हेल्थ केयर अस्पतालमा गरिएको आरडिटी परीक्षणमा उनको एन्टीबडी रिपोर्ट पनि पोजिटिभ आएको थियो । पहिलेदेखि नै मुटु र मधुमेहको रोगी रहेका बृद्धलाई स्वास्थ्यमा समस्या भएपछि शनिबार दिउँसो नारायणी अस्पतालमा उपचारका लागि लगिएको थियो । अस्पतालको आकस्मिक कक्षमा भर्ना गरिएका उनमा कोरोनाको शंका लागेर स्वाब संकलन गरी नारायणीकै प्रयोगशालामा पठाइएको थियो । त्यसपछि उनलाई आइतबार नै वीरगन्जको हेल्थ केयर हस्पिप्टलमा लगेर भर्ना गरिएको थियो । त्यहाँ उपचारका क्रममा उनको आरडिटी परिक्षण गर्दा रिपोर्ट पोजिटिभ रिपोर्ट आएको थियो । स्वास्थ्य अस्वस्था जटिल बन्दै गएपछि बृद्धलाई शनिबार राति ८ बजे गण्डकस्थित कोभिड अस्पतालमा लगेर भर्ना गरिएको थियो । राति ११ बजे तिर स्वास्थ्य अवस्था झन् जटिल बन्दै गएपछि उनलाई कोभिड अस्पतालकै भेन्टिलेटरमा राखिएको र उपचारका क्रममा आइतबार बिहान साढे ६ बजे तिर उनको मृत्यु भएको कोभिड अस्पतालका डा उदयनारायण सिंहले जानकारी दिए । मृतकको पीसीआर रिपोर्ट आइनसकेकाले शव अस्पतालमै आइशोलेट गरेर राखिएकोमा आइतबार साँझ पीसीआर रिपोर्ट पनि पोजिटिभ आएको डा सिंहले बताए । वीरगन्जमा अहिलेसम्म ८ जनाको मृत्यु यससँगै वीरगन्जको कोभिड अस्पतालमा मृत्यु हुनेको संख्या ८ पुगेको छ । पर्साका सहायक प्रमुख जिल्ला अधिकारी ललित बस्नेतका अनुसार वीरगन्जमा अहिलेसम्म मृत्यु भएका ८ संक्रमितमध्ये पर्साका ३, बाराका ३ र रौतहटका १ जना थिए । वीरगन्जमा २ महिना पहिले वेवारिसे भेटिएका एक संक्रमितको भने अहिलेसम्म पनि पहिचान खुल्न सकेको छैन । वीरगन्जको कोभिड अस्पतालमा भर्ना रहेका ५४ मध्ये ४ जना संक्रमितको अवस्था जटिल रहेको अस्पतालका डा सिंहले जानकारी दिए । वीरगन्जमा पछिल्लो समय संक्रमितको संख्या बढ्न थालेपछि कर्फ्यू लगाउनुका साथै मास टेस्ट पनि गर्न थालिएको छ ।"
उल्टिएका छन् सर्वोच्चका फैसला,काठमाडौं : सर्वोच्च अदालतको संयुक्त इजलासले ११ वैशाख ०६१ मा बेलायती नागरिक गोर्डन विलियम रविन्सनलाई सफाइ दिने फैसला सुनायो । फैसलामा प्रमाण मूल्यांकन गलत रूपमा भएको र कानुनको व्याख्या त्रुटिपूर्ण देखिएको भन्दै महान्यायाधिवक्ता कार्यालयले सर्वोच्चमा पुनरावलोकन निवेदन दियो । पुनरावलोकनबाट संयुक्त इजलासको फैसला उल्टिएर रविन्सनलाई जेल सजाय र जरिवाना हुने गरी तल्लो अदालतबाट भएको फैसला सदर भयो । उनी दुई किलो तीन सय १५ ग्राम खैरो हेरोइनसहित पक्राउ परेका थिए । १ सर्वोच्चबाटै २०७२ असार ६ गते काठमाडौं छाउनीको विवादित कित्ता नम्बर २५ को क्षेत्रफल १५ रोपनी एक आना जग्गा पूर्वराजा ज्ञानेन्द्र शाहकी छोरी प्रेरणा राज्यलक्ष्मी शाहले दाइजोका नाममा प्राप्त गरेको फैसला भयो । त्यस फैसलाविरुद्ध सरकारले पुनरावलोकन निवेदन दियो । त्यसपछि सर्वोच्चका तीन न्यायाधीश संलग्न पूर्ण इजलासले पुरानो फैसला उल्ट्याएर पछि उक्त जग्गा ट्रस्टका नाममा हुने फैसला गर्यो । २ अख्तियारका तत्कालीन प्रमुख आयुक्त लोकमानसिंह कार्कीको योग्यता विवादमा परेको पुनरावलोकनमा पनि संयुक्त इजलासको फैसला उल्ट्याएर पदमुक्त हुने निर्णय भएको थियो । सर्वोच्चको पूर्ण इजलासले २०७३ पुस २४ गते कार्कीको पक्षमा भएको पूर्वफैसला उल्ट्याएर योग्यता नपुगेको ठहर गरेको थियो । ३ लामोसाँघुबाट खरीढुंगासम्म रोपवे निर्माण गर्न ठेक्का दिँदा नेपाल सरकार र भारतीय कम्पनीबीच उत्पन्न दुई अर्ब रुपैयाँको क्षतिपूर्ति विवादमा संयुक्त इजलासको फैसलाविरुद्ध सरकारले पुनरावलोकन निवेदन दियो । पूर्ण इजलासबाट २०६४ सालमा क्षतिपूर्ति दिन नपर्ने फैसला भयो । भारतीय कम्पनी दामोदर रोपवेजसँगको मुद्दामा नेपाल सरकार क्षतिपूर्ति तिर्नबाट जोगियो । ४संविधानसभामा रिक्त २६ सभासद्को मनोनयन विवादमा तत्कालीन सभासद् विश्वेन्द्र पासवानले रिट दायर गरे । त्यसमा संयुक्त इजलासले निर्वाचनमा पराजित उम्मेदवारलाई मनोनयन गर्न नपाइने र समानुपातिकतर्फको बन्द सूचीमा परेकाहरूसमेत मनोनयनमा पर्न नसक्ने फैसला सुनायो । त्यो फैसला पुनरावलोकनका माध्यमबाट पूर्ण इजलासले उल्ट्याएको थियो । सरकारका तर्फबाट तत्कालीन मुख्य सचिव लीलामणि पौडेलले दिएको पुनरावलोकनमा २०७२ जेठ ७ गते फैसला उल्टिएको हो ।
रञ्जनको फैसलाविरुद्ध सुनुवाइ आज,"काठमाडौं : सशस्त्र प्रहरीका पूर्वडीआईजी रञ्जन कोइरालाको कैद सजाय घटाउने फैसलाविरुद्ध परेको पुनरावलोकन निवेदनमा आइतबार सुनुवाइ तय भएको छ। जिल्ला र तत्कालीन पुनरावेदन अदालतले तत्कालीन डीआईजी कोइराला पत्नी हत्यामा संलग्न रहेको ठहर गरी सर्वस्वसहित जन्मकैद सजाय तोकेका थिए। प्रधानन्यायाधीश चोलेन्द्रशमशेर राणा र न्यायाधीश तेजबहादुर केसीको संयुक्त इजलासले भने आठ वर्ष ६ महिना मात्रै कैद सजाय हुने फैसला सुनाएपछि कोइराला बिहीबार कारावासमुक्त भएका थिए। संयुक्त इजलासको फैसलाविरुद्ध सरकारले दर्ता गरेको पुनरावलोकन निवेदनमा सर्वोच्च अदालतका तीन जना न्यायाधीशले सुनुवाइ गर्नुपर्नेछ। सर्वोच्च अदालत नियमावलीको नियम २७ अनुरूप पुनरावलोकन हुने या नहुने भन्ने विषयमा पहिले निर्णय हुनेछ। उक्त सुनुवाइमा प्रधानन्यायाधीश राणा र न्यायाधीश केसीबाहेक अन्य तीन न्यायाधीश संलग्न हुनेछन्। पुनरावलोकन निवेदनमा आइतबारका लागि सुनुवाइ तय भएको छ। पुनरावलोकनको निस्सा पाउनेनपाउने विषयमा प्रारम्भिक रूपमा निर्णय हुन्छ, सर्वोच्च स्रोतले भन्यो, त्यसपछि सुनुवाइ हुने भए तीन न्यायाधीश संलग्न पूर्ण इजलासमा पेसी तोकिन्छ। फैसला उचित र जायज ठहरियो भने सुनुवाइको च्याप्टर यहीँनेर समाप्त हुन्छ। पुनरावलोकन निवेदनमा सुनुवाइ अघि बढाउन अनुमति दिने अवस्थालाई कानुनी भाषामा निस्सा प्रदान गर्ने भनिन्छ। च्याम्बरमा हुने सुनुवाइ पक्षविपक्षको बहस जरुरी हुँदैन। पुनरावलोकनको प्रारम्भिक सुनुवाइ इजलासमा नभएर तीन न्यायाधीश संलग्न चेम्बरमा हेरिनेछ। प्रधानन्यायाधीश राणा नियमबमोजिम आफू सुनुवाइमा सहभागी हुन नमिले पनि सुनुवाइका लागि न्यायाधीश भने उनले नै तोक्नेछन्। पुनरावलोकनको निस्सा प्राप्त हुने निर्णय भए पूर्ण इजलास गठन हुँदा सुनुवाइका लागि निस्सा प्रदान गर्ने न्यायाधीशसमेत संलग्न हुन मिल्दैन। पूर्ण इजलासमा तीन वा तीनभन्दा बढी न्यायाधीश संलग्न हुन सक्छन्। अन्तिम टुंगो नलाग्दासम्म मुद्दा सर्वोच्चमा विचाराधीन रहन्छ। महान्यायाधिवक्ता कार्यालयका प्रवक्ता सञ्जीवराज रेग्मीका अनुसार सर्वोच्च अदालत नियमावलीको नियम २७ बमोजिम पुनरावलोकनको निवेदन हेर्ने पृथक् इजलास खडा हुन्छ। नियम २७ को उपनियम २ मा कुनै मुद्दाको फैसला वा अन्तिम आदेशउपर पुनरावलोकनका लागि परेको निवेदनमा पहिले संयुक्त इजलासबाट फैसला वा अन्तिम आदेश भएको भए पूर्ण इजलासबाट र पूर्ण इजलासबाट फैसला वा अन्तिम आदेश भएको भए बृहत् पूर्ण इजलासबाट हेरिने व्यवस्था छ। कुनै मुद्दाको फैसला वा अन्तिम आदेशको पुनरावलोकन गर्ने अनुमति प्रदान गरिए सो मुद्दा पहिले फैसला वा अन्तिम आदेश गर्ने तथा पुनरावलोकनको अनुमति दिनेबाहेकका न्यायाधीशको इजलासमा पेस गरिने प्रावधानसमेत नियमावलीमा छ। तत्कालीन डीआईजी कोइरालाले पत्नी गीता ढकालको हत्या गरी प्रमाण लुकाउन शव जलाएको देखिएपछि काठमाडौं जिल्ला अदालत र ललितपुर पुनरावेदन अदालतले सर्वस्वसहित जन्मकैद फैसला सुनाएका थिए। सर्वोच्चले भने ११ वर्ष कैद सजाय घटाउने फैसला गरेपछि महान्यायाधिवक्ता कार्यालयले पुनरावलोकन निवेदन दिएको हो। कोइरालाको थुनामुक्ति फैसला पूर्वनजिर र कानुनविपरीत देखिएको भन्दै सरकारले सर्वोच्च अदालतमा बिहीबार पुनरावलोकन निवेदन दिएको थियो। २०६८ माघदेखि जेलमा रहेका कोइराला सर्वोच्चको फैसलाअनुरूप बिहीबार कारावासमुक्त भएका थिए। उनकी पत्नीको २०६८ पुस २७ गते हत्या भएको थियो।"
नागरिकलाई गुमराहमा राखेर स्वास्थ्यमाथि खेलबाड गर्न मिल्दैन,"कोभिड १९ को असर कम गर्न पार्टीबाट केकस्तो योगदान दिन सकिन्छ भनी नेपाली कांग्रेसले गठन गरेको अनुगमन समितिका संयोजक हुन् डा प्रकाशशरण महत । समितिले संगठन परिचालन गरी कोरोना भाइरस प्रभावित क्षेत्रको अध्ययन भ्रमण गरिरहेको छ । सरकारले तयारीबिना लकडाउन अन्त्य गरेको भन्दै महतले त्यसको आलोचना गरेका छन् । समितिले गरेको अध्ययन भ्रमण, क्वारेन्टाइनको अवस्था, कोरानाले अर्थतन्त्रमा पारेको प्रभाव र कांग्रेसको अबको भूमिकाका बारेमा अन्नपूर्ण पोस्ट्का खगेन्द्र भण्डारीले डा महतसँग गरेको कुराकानी : कोभिड १९ अनुगमन समितिले गर्ने कामचाहिँ के हो ? जिम्मेवार प्रतिपक्षी पार्टीको नाताले कोभिड १९ (कोरोना भाइरस) संक्रमण नियन्त्रण तथा रोकथामका लागि सरकारलाई जिम्मेवार बनाउनु, खबरदारी गर्नु र नागरिकको स्वास्थ्यप्रति संवदेनशील बन्न दबाब दिनु प्रमुख दायित्व हो। कांग्रेसले सुरुदेखि नै कोभिड १९ नियन्त्रणमा सरकारलाई साथ र सहयोग गर्दै आएको सर्वविदितै छ। तर यसबीचमा सरकार कोरोना नियन्त्रणमा संवेदनशील नभएको निष्कर्ष कांग्रेस केन्द्रीय समिति बैठकले निकालेपछि पार्टीका तर्फबाट कोरोना भाइरसका कारण उत्पन्न परिस्थितिको अनुगमन गर्न मेरो संयोजकत्वमा समिति गठन गरिएको हो। हामीले कोरोना प्रभावित क्षेत्रका प्रतिनिधिसँग छलफल गर्ने र सोही आधारमा पार्टीको दृष्टिकोण तयार गर्नुका साथै सरकारलाई पनि समस्या सम्बोधनका लागि दबाब दिने गरेका छौं। सँगसँगै कांग्रेसका तर्फबाट निर्वाचित स्थानीय तहलाई प्रभावकारी रूपमा काम गर्न पनि प्रेरित गर्ने। त्यस्तै पार्टीका तर्फबाट पनि कहाँ कसरी संगठन परिचालन गर्न सकिन्छ र कोभिड १९ को असरलाई कम गर्न योगदान दिन सकिन्छ भन्नेबारे पनि हामी अध्ययन गर्दै छौं। यसबीचमा हामीले विभिन्न क्षेत्रका व्यक्तिहरूसँग छलफल र अन्तर्क्रिया गरेका छौं। अर्थमन्त्रालय, स्वास्थ्य मन्त्रालयसँग छलफल गरेका छौं भने यही बीचमा राष्ट्र बैंकसँग मौद्रिक नीतिबारे छलफल गरेका थियौं। हाम्रा कतिपय सुझाव राष्ट्र बैंकले समेटेको पनि छ। उद्योगधन्दा नियमित रूपमा सञ्चालन गर्ने वातावरण बनेन भने बेरोजगारी झन् भयावह हुने, बेरोजगार बढ्दै जाँदा आम्दानीका स्रोत खुम्चिँदै जाने र दैनिक जनजीविका पनि कठिन हुन सक्नेतर्फ हामीले राष्ट्र बैंकलाई सुझाव दिएका थियौं। यी कुरालाई सरकारले सम्बोधन गर्नुपर्छ भनेर मन्त्रीहरूसँग पनि भनेका छौं। वार्षिक बजेटमा यी कुरालाई समेट्न सकेको भए बढी प्रभावकारी हुन्थ्यो। त्यसमा सरकार चुकिसकेको छ। अहिले मौद्रिक नीतिमा समेट्न खोजिएको छ, तर यसको प्रभावकारीतामाथि शंका छ। सरकारले लकडाउन अन्त्य भएको घोषणा गरिसकेको छ। कोभिड १९ मा सरकारको तयारी र लकडाउन अन्त्यलाई कसरी हेर्नुभएको छ ? लकडाउन अन्त्य भएको भन्दै सरकारले कार्यतालिका सार्वजनिक गरेको छ। लकडाउनको अवधिमा संक्रमण रोकथाम गर्न सरकार लागेन। सम्पूर्ण समय पार्टी विवादमै बितेको छ। सरकारले कुनै तयारी नै गरेन। मुलुकभित्र सुरक्षित क्वारेन्टाइन निर्माणमा ध्यान दिएन। जसका कारण क्वारेन्टाइनबाट कोरोना संक्रमण फैलियो। नत्र भने नेपालमा कोरोना संक्रमण न्यून हुने अवस्था थियो। सरकारको लापरबाहीका कारण यति ठूलो गम्भीर परिस्थिति सिर्जना हुन पुग्यो। अब सरकारले लकडाउन खोलेको घोषणा गरेको छ। सधैं मुुलुकलाई लकडाउनकै अवस्थामा राख्न त सम्भव छैन। तर लकडाउन खोलिसकेपछि संक्रमणको यथार्थ चित्रण हुने गरी सरकारले कुनै गृहकार्य गरेको देखिएन। न टेस्टिङको दायरा बढाएको छ। को संक्रमितका भएको छछैन भनेर यकिन आँकडा सरकारसँग छैन। कमसेकम बृहत्तर तस्बिर त हुनुपर्यो। आर्थिक समाजिक जीवन कठिन भइरहेका बेला लकडाउन खोल्नुको विकल्प नरहे पनि जनतालाई आश्वस्त पार्ने काम सरकारको हो नि। कोरोना नियन्त्रण गर्ने र नागरिकको सुरक्षाका लागि हाम्रा योजना यीयी हुन् भनेर खै सरकारले भनेको ? भौतिक दूरी कायम गर्ने र मास्क लगाउने भनिएको छ। तर त्यसको कार्यान्वयनको सुनिश्चितता कसरी गर्ने भन्नेतर्फ सरकारले ध्यान दिएको छैन। सार्वजनिक गाडी सञ्चालन गर्ने भनेको छ। त्यहाँ मापदण्ड अपनाइएको छ कि छैन ? चालक, सहचालकदेखि यात्रु र सवारी साधनलाई सुरक्षित बनाउने काम भएको छ कि छैन ? यातायात व्यवसायीका समस्या छन्, उनीहरूका मागको सम्बोधन कसरी गर्ने ? यसतर्फ सरकारको कुनै ध्यान पुगेको छैन। शैक्षिक संस्था खोल्ने भनेको छ, त्यसको तयारी गरेको पाइएन। विद्यालयमा कोरोना संक्रमण नहुने परिस्थिति सिर्जनाका लागि खोइ त पूर्वतयारी ? उद्योग व्यवसाय, सार्वजनिक स्थललाई कोरोना संक्रमणमुक्त बनाउन सरकारले पहल गरेको खोइ ? न स्थानीय तहलाई कुनै खालको सहयोग केन्द्र सरकारबाट भएको पाइएको छ न अस्पताललाई व्यवस्थित गर्ने काम नै भएको छ। विनातयारी लकडाउन खोलिदिँदा आगामी दिन थप भयावह हुन्छन् कि भन्ने चिन्ता थपिएको छ। हामी पनि चाहन्छौं कि सधैं लकडाउन सम्भव छैन। त्यसले आर्थिक क्षेत्र थप धराशयी हुन्छ। तर सरकारले कोभिडबाट प्रभावित क्षेत्रलाई राहत दिने काम गरेको छैन। त्यसकारण लकडाउन खोल्नुअघि त्यसका लागि सम्भावित पूर्वतयारी गर्न सकेको भए उत्तम हुन्थ्यो। मन्त्रिपरिषद् बैठकबाट लकडाउन अन्त्य भएको घोषणा गरियो, सकियो। कोभिड १९ नियन्त्रण र नागरिकको जीवनरक्षाप्रति सरकार संवेदनशील भएन भन्ने निष्कर्ष हो ? हो, नागरिकको स्वास्थ्यप्रति संवेदनशील देखिएन। नागरिकलाई दैनिक जीवन चलाउन गाह्रो भएको छ। बेरोजगारी बढेको छ। कुनै पनि क्षेत्रमा सरकारले ठोस पहल गरेको हामीले पाएका छैनौं। न्यूनतम आम्दानीका लागि काम सञ्चालन गर्न सकिन्छ। यी काम स्थानीय तहबाट सञ्चालन गर्न सकिन्छ। अहिले धेरै मान्छे गाउँ फर्किएको अवस्था छ। उनीहरूलाई गाउँमै रोजगारको सुनिश्चितता हुने गरी कार्यक्रम ल्याउनुपर्छ। लकडाउन घोषणा पनि हचुवाका भरमा गरियो, अन्त्य पनि त्यसरी नै भयो। तपाईंले नेतृत्व गरेको अनुगमन समिति काठमाडौं बाहिरका जिल्लामा क्वारेन्टाइन निरीक्षण गर्न गएको थियो। कस्तो थियो त्यहाँको अवस्था ? विद्यालय, सार्वजनिक भवनलाई क्वारेन्टाइन बनाइएको छ। त्यहाँ कुनै मापदण्ड लागू भएको छैन। बेन्चहरू मिलाएर सुत्ने व्यवस्था छ। एउटै कोठामा हुलका हुल मान्छे राखिएको छ। सयौं मान्छे एउटा भवनमा अव्यवस्थित तरिकाले राखेको पाइयो। न त्यहाँ कुनै भौतिक दूरी कायम छ, न त आवश्यक स्वास्थ्य सामग्री उपलब्ध छ। हप्तौंसम्म परीक्षण नहुँदा कसलाई कोरोना छछैन टुंगो छैन। लापरबाही भएको देख्यौं हामीले। स्थानीय तहले क्वारेन्टाइनमा बसेकालाई खाना खुवाउने गरेको पाइयो। उनीहरूले सीमित साधनस्रोत हुँदाहुँदै पनि काम गर्न खोजेको पाइयो। केन्द्रको कुनै पनि खालको सहयोग पाएको हामीले देखेनौं। प्रदेश सरकारले टोकन मनीका रूपमा केही सहयोग गरेको छ। त्यो पर्याप्त छैन। केही समयअघि भारतबाट ठूलो संख्यामा नेपाली फर्किए। त्यस्तो बेलामा सरकारले जहाँ बढी चाप छ त्यहाँ बढी सहयोग उपलब्ध गराउनुपर्नेमा सबैलाई समानरूपमा सहयोग गरेको पाइयो। समग्रमा भगवान् भरोसाका रूपमा मुलुक चलेको देखियो। केन्द्र सरकार बेखबर छ। प्रदेश सरकारको न्यून सहयोग मात्रै देखियो। ठूलो संख्यामा नेपाली स्वदेश फर्किएका छन्, उनीहरूलाई स्वदेशमै रोजगारको प्रबन्ध मिलाउन सरकारले के गर्नुपर्ला ? तत्काल दैनिक आवश्यकता पूर्ति गर्न स्थानीय तहबाटै न्यूनतम आयका लागि रोजगार सिर्जना गर्नुपर्छ। उनीहरूका क्षमताको उपयोग गर्दै सरकारले न्यूनतम रोजगारको सुनिश्चितता गर्नुपर्छ। यसका लागि ठूलो धनराशि चाहिँदैन। तत्कालका लागि भए पनि स्थानीय आवश्यकता, प्राथमिकता र बजार हेरेर कामको व्यवस्था गरिनुपर्छ। दोस्रो, उद्योगधन्दा तथा साना र मझौला व्यवसायलाई सरकारले प्रोत्साहन गर्नुपर्छ। रोजगारलाई विस्तारै सुनिश्चित गर्नुपर्छ। संक्रमण नहुने परिस्थितिको सुनिश्चितता गर्नुपर्छ। आम नागरिकले पनि सचेतना अपनाउनुपर्छ। त्यस्तै राहत दिँदा लक्ष्यित क्षेत्र र समुदायलाई दिनुपर्छ। खाद्यान्न संकट आउन नदिन ध्यान दिनुपर्छ। स्वास्थ्य क्षेत्रलाई व्यवस्थित गर्नुपर्छ ताकि भोलिका दिन संक्रमण बढे त्यसलाई सामना गर्न सकियोस्। अस्पताललाई सुविधासम्पन्न बनाउनेतर्फ ध्यान दिइनुपर्छ। म यसैमा एउटा कुरा जोड्न चाहन्छु। विदेशबाट आउने नेपालीका लागि प्लेन चार्टर्ड गर्ने गरिएको छ। अब चाटर्ड होइन, नियमित उडान गर्नुपर्छ। प्लेन चाटर्डका नाममा कमिसनको खेल भइरहेको छ। त्यति मात्र होइन, भनसुनका आधारमा टिकट पाइने र महँगो टिकट किन्नुपर्ने बाध्यता नेपालीलाई छ। त्यस्तै पैसा नहुनेहरू स्वदेश आउन नपाउने अवस्था छ। त्यसकारण नियमित उडान सुनिश्चित गरिनुपर्छ। पैसा नहुने र समस्यामा परेका श्रमिकलाई सरकारले निःशुल्क ल्याउने व्यवस्था गर्नुपर्छ। वैदेशिक रोजगार कोषमा श्रमिकको योगदान छ। त्यसको परिचालन गरेर स्वदेश फर्किन चाहने सबै श्रमिकलाई सरकारले उद्धार गर्नुपर्छ। प्लेन चाटर्डका नाममा भइरहेको लुट अन्त्य हुनुपर्छ। पछिल्लो समय सरकारले परीक्षणको दायरा घटाउँदै लगेको छ। कोरोना नियन्त्रणतर्फ गएको हो ? परीक्षण घटाउनुको एउटै कारण भनेको सरकारसँग टेस्टिङ किटै छैन। निजी क्षेत्रलाई जिम्मेवारी दिन सरकार तयार छैन। निजी क्षेत्र र निजी अस्पताललाई पनि स्वास्थ्य सामग्री ल्याउन दिने र परीक्षणको जिम्मा दिए हुन्छ। सरकारले आफूले पनि समयमा अत्यावश्यक स्वास्थ्य सामग्री ल्याउन नसक्ने, ल्याए पनि अनियमितता र भ्रष्टाचार गर्ने र पारदर्शी नगर्ने। त्यसकारण आफू पनि काम गर्न नसक्ने अनि निजीलाई पनि नियन्त्रण गर्ने तरिकाले त स्थिति भयावह बनाउन सक्छ। परीक्षणको दायरा अझै बढाउनुपर्छ भन्ने कांग्रेसको माग हो ? सरकारले कम परीक्षण गर्ने र संक्रमित संख्या कम देखाएर कोरोना नियन्त्रणतर्फ गएको भन्ने सन्देश दिन खोजेको पनि हुन सक्छ, तर यो आत्मघाती काम हो। जिम्मेवार राज्यले कहिल्यै पनि यस्तो गर्दैन। नागरिकलाई गुमराहमा राखेर उनीहरूको स्वास्थ्यमाथि खेलबाड राज्यले गर्न मिल्दैन। त्यसकारण अहिल्यै कम परीक्षण गर्दै जाँदा आगामी दिनमा कोरोना संक्रमण व्यापक भयो भने त्यसको परिणाम के हुन्छ ? अहिले देखिएको चुनौती त वास्तविक हो। यसलाई स्वीकार गर्नैपर्छ। त्यसकारण चुनौती समाधानका लागि पनि सरकार त्यहीअनुसार क्रियाशील हुनुपर्छ। ढाकछोप गर्ने काम हुनु हुँदैन। अहिले धेरै संक्रमितमध्ये बाहिरबाट आएका युवा धेरै छन्। उनीहरूमा प्रतिरोधात्मक क्षमता बढी हुन्छ। त्यसले गर्दा पनि निको भएका हुन्। तर परीक्षण बढाएनौं भनेर ती संक्रमित व्यक्तिका बयोवृद्ध, बालबालिका संक्रमण फैलियो भने अवस्था अकल्पनीय हुनसक्छ। एकातिर कम परीक्षण गर्ने र अर्कातर्फ लकडाउन खोलिदिँदा परिस्थिति भयावह हुन सक्छ भन्ने चिन्ता हो ? कोरोना परीक्षणको दायरा व्यापक बनाउनैपर्छ। क्वारेन्टाइन केन्द्रलाई सुरक्षित र मापदण्डअनुसार बनाउनुपर्छ। अब त लकडाउन खुलिसकेको छ। जनजीवन विस्तारै सामान्य बन्दै जानेछ। चहलपहल र भीडभाड बढ्न थालेको छ। अन्तर्राष्ट्रिय उडान नियमित भएपछि ठूलो संख्यामा विदेशमा रहेका नेपाली फर्किने आकलन गरिएको छ। यस्तो अवस्थामा नागरिकले नै बढी सचेतना अपनाउनुपर्ने छ। सरकारको भर गरेर बस्ने अवस्था छैन। कोभिड १९ बाट सबैभन्दा बढी प्रभावित क्षेत्र कुन पाउनुभयो ? आर्थिक तथा सामाजिक क्षेत्र नै बढी प्रभावित छ। विद्यालयकलेज बन्द छन्। लाखौं विद्यार्थी घरमै छन्। आर्थिक क्षेत्रमा खर्बौंको नोक्सानी पुगेको छ। लाखौंको संख्यामा बेरोजगार बढेको छ। पर्यटन क्षेत्रले ठूलो घाटा बेहोरेको छ। अरू क्षेत्र तत्कालै सञ्चालनमा आउन सक्ने भए पनि पर्यटन क्षेत्र सामान्य अवस्थामा आउन अझै एकदुई वर्ष लाग्छ। त्यहाँ काम गर्ने ठूलो जनशक्ति बेरोजगार बनेको छ। यसले व्यक्तिगत जीवनमा ठूलो संकट ल्याएको छ। मनोवैज्ञानिक असर परेको छ। अर्बौंको लगानीको भविष्य के हुने भन्ने चिन्ता छ। मातृ तथा बालमृत्युदर बढेको छ। सञ्चार क्षेत्र त्यत्तिकै प्रभावित छ। त्यसकारण कोरोना संक्रमणबाट भएको क्षतिभन्दा संक्रमण हुन सक्छ भन्ने चिन्ताका कारण मुलुकको अर्थतन्त्र र सामाजिक क्षेत्रमा भएको क्षति धेरै ठूलो छ। कोभिड १९ को असर र त्यसलाई पुरानै अवस्थामा ल्याउनेबारे सरकारको तयारी कस्तो पाउनुभयो ? हामीले सरकारका मन्त्रीहरूलाई पनि भेट्यौं, तर उहाँहरू हामी काम गर्दै छौं, यो गर्छाैं, त्यो गर्छाैं भन्नुहुन्छ तर परिणाममा त्यस्तो देखिएको छैन। स्वास्थ्यमन्त्रीले पनि दिनको १० हजार टेस्टिङ गर्छाैं भनेर हामीसँग पनि भन्नुभएको थियो। अहिले पाँच हजारबाट पनि घटेको छ। सरकारका मन्त्रीहरूको बोलीको कुनै ठेगान छैन। कुनै प्रतिबद्धता छैन। उहाँहरूले सम्पूर्ण शक्ति पार्टीको आन्तरिक सत्ता समीकरण जोगाउनमै प्रयोग गर्नुभएको छ। साधनस्रोतको अभावमा सरकारले प्रभावकारी काम गर्न नसकेको हो कि ? साधन स्रोत वा पैसा नभएर सरकारले काम गर्न नसकेको भन्ने हुँदै होइन। साधन स्रोतको सदुपयोग भएन। पारदर्शी भएन। सरकारले यहीबीचमा १० अर्ब कोरोना नियन्त्रणमा खर्च भएको बतायो। तर त्यो कुन क्षेत्रमा कति भयो भन्ने सार्वजनिक गरेनन्। मन्त्रालयगत एकमुष्ट खर्च मात्र सार्वजनिक भयो। अर्बौंको भ्रष्टाचारका समाचार सार्वजनिक भएका छन्। त्यसकारण सरकार अनियमिततामा लिप्त छ। जहाँ खर्च गर्नुपर्ने हो, त्यहाँ खर्च भएन। पैसाको व्यापक दुरुपयोग भयो। सरकार कोरोना नियन्त्रणमा संवेदनशील नभएको र भ्रष्टाचार भएको भन्नुभयो, तर कांग्रेसको मौनतालाई पनि धेरैले प्रश्न उठाएका छन् नि ? तोडफोड, आगजानी गर्यो भने मात्रै विपक्षी देखियो भन्ने हाम्रो मानसिकता व्यापक बनेको छ। संसद्मा तोडफोड गरेको, रेलिङ भाँचेको, सडकमा टायर बालेर ढुंगामुढा गर्ने प्रतिपक्षी मात्र देख्ने हाम्रो बानी बसेको छ। जुन काम कांग्रेसले गरेको छैन र गर्दैन पनि। कांग्रेस शान्तिपूर्ण र वैधानिक तरिकाले विरोध गर्छ। संसद्मा विषय उठाउने हो। सडकमा शान्तिपूर्ण प्रदर्शन गर्ने हो। यसले गर्दा पनि प्रतिपक्षी किन चुपचाप भन्ने प्रश्न उठेको हो। शान्तिपूर्ण विरोधलाई नसुन्ने, यिनीहरू भन्दै गर्छन् भन्दै वास्ता नगर्ने सरकारको मानसिकता छ। अब पनि सरकारले सुनेन र यही रबैया देखायो भने कांग्रेस सडक र सदनमा सशक्त रूपमा प्रस्तुत हुन्छ। भौतिक दूरी कायम गर्दै सडकमै सरकारविरुद्ध सशक्त रूपमा कांग्रेस उत्रिन्छ। लकडाउन खोलिसकेपछि सरकारले गर्नुपर्ने काम केके हुन् ? लकडाउन गर्ने भनेर सुरुमा सरकारले हचुवाका भरमा निर्णय गर्यो। चार महिनामा सरकारले कोरोना नियन्त्रणका लागि एउटा पनि प्रभावकारी कदम चालेन। दुईजना संक्रमित हुँदा लकडाउन गरियो। अहिले करिब १८ हजार संक्रमित पुग्दा र दैनिक सयभन्दा बढी संक्रमित हुँदा लकडाउन खोलियो। हिजो किन लकडाउन र आज किन लकडाउन अन्त्य भन्ने ठोस जवाफ सरकारसँग छैन। यसले पनि सरकारको तयारी र कामकारबाही प्रस्ट हुन्छ। लकडाउन खोल्दै गर्दा भोलि यस्तो खालको जोखिम आउन सक्छ र त्यसका लागि यीयी तयारी गरेका छौं भनेर भन्नुपथ्र्याे। त्यसैले मैले पहिला पनि भनेको छु अब सरकारको भर पर्ने बेला छैन। हामी आफैं कसरी सुरक्षित हुन्ने भन्नेमा सचेत हुनुपर्छ। न पूर्वतयारी सरकारले गरेको छ न त भोलिका दिनमा संक्रमण भयावह भएपछि सरकारले केही गर्नेछ। लकडाउन खुल्यो, अब सबै सामान्य भयो भनेर नसोचौं। सरकारले हचुवाका भरमा लकडाउन खोलेको हो। सरकारलाई एउटै चिन्ता भनेको उद्योगधन्दा, व्यापारव्यवसाय सञ्चालन नभए सरकारको खर्च धान्न सक्ने सामथ्र्य नभएरै लकडाउन खोलिएको हो। हाम्रो अर्थतन्त्रको मूल स्रोत भनेको बाहिर मुलुकबाट हुने आयातबाट आउने राजस्व नै हो। जनजीवन सामान्य भयो भने आयात बढ्छ। जसले गर्दा राजस्व बढ्छ। यो ध्याउन्नले मात्रै लकडाउन खोलिएको छ। कोरोना नियन्त्रण भइसकेको भएर सरकारले लकडाउन खोलेको होइन। मास्क लगाउने, स्यानिटाइजर वा साबुनपानीले हात धुने, भौतिक दूरी कायम गर्ने र भीडभाडमा नजाने काम हामीले गर्नुपर्छ। हाम्रा व्यवहार सुधार्दै कोरोना संक्रमणबाट जोगिने उपाय सोचौं। हेलचेक्र्याइँ नगरौं।"
मुख्य सचिवसहित २४८० अवकाश हुँदै,"काठमाडौं : मुख्य सचिव लोकदर्शन रेग्मीले कात्तिक ७ मा अनिवार्य अवकाश पाउनेछन्। नेपाल कानुन आयोगका सचिव चिरञ्जीवी खनालको कात्तिक २ मा अवकाश हुने भएको छ। कृषि तथा पशुपन्छी विकास मन्त्रालयका सचिव राजेन्द्रप्रसाद भारी कात्तिक १ मा सरकारी सेवाबाट बिदा हुने भएका छन्। परराष्ट्र सचिव शंकरदास बैरागी, संस्कृति, पर्यटन तथा नागरिक उड्डयन मन्त्रालयका सचिव केदारबहादुर अधिकारी, सार्वजनिक खरिद अनुगमन कार्यालयका सचिव मोहनकृष्ण सापकोटा असोज २२ गते एकै दिन अनिवार्य अवकाश हुनेछन्। राष्ट्रिय सूचना आयोगका सचिव मणिराम ओझा कात्तिक २० मा बिदा हुनेछन्। यसरी आर्थिक वर्ष २०७७७८ मा मुख्य सचिव रेग्मी र १९ सचिवसहित दुई हजार चार सय ८० कर्मचारीले अनिवार्य अवकाश पाउने भएका हुन्। राष्ट्रिय किताबखाना (निजामती)ले सार्वजनिक सूचना जारी गर्दै चालू आर्थिक वर्षमा मुख्य सचिव रेग्मीसहित ठूलो संख्यामा कर्मचारीको अनिवार्य अवकाश हुँदै गरेको जानकारी गराएको हो। कृषि तथा पशुपन्छी विकास मन्त्रालयका अर्का सचिव प्रकाश माथेमाको मंसिर १ मा अवकाश हुँदैछ। अवकाश पाउने अन्यमा पुनर्निर्माण प्राधिकरणका सचिव रामकृष्ण सापकोटा (मंसिर १५), लोकसेवा आयोगका सचिव आनन्दराज ढकाल (पुस २९), उद्योग, वाणिज्य तथा आपूर्ति मन्त्रालयका सचिव चन्द्रकुमार घिमिरे (माघ ८), गण्डकी प्रदेशका प्रमुख सचिव विष्णुप्रसाद नेपाल (चैत २), प्रधानमन्त्री तथा मन्त्रिपरिषद् कार्यालयका सचिव डा तीर्थराज ढकाल (चैत २७), वन तथा वातावरण सचिव डा विश्वनाथ ओली (२०७८ वैशाख ७), सहरी विकास मन्त्रालयका सचिव मधुसूदन अधिकारी (वैशाख २४), शिक्षा मन्त्रालयको विज्ञान तथा प्रविधि सचिव डा सञ्जय शर्मा (२०७८ जेठ ६), खानेपानी मन्त्रालयका सचिव माधव बेलवासे (जेठ १४), रक्षा मन्त्रालयका सचिव रेश्मिराज पाण्डे (असार १७), महालेखा निरीक्षक गोपीनाथ मैनाली (असार १) र हालै सचिवमा बढुवा भएका बाग्मती प्रदेशका प्रमुख सचिव डा मानबहादुर बिके (वैशाख ६) छन्। यिनै १९ जनामध्ये एकजना मुख्य सचिव हुनेछन् भने बाँकी १८ जनाको अवकाश हुनेछ। परराष्ट्र सचिव वैरागी, पर्यटन सचिव अधिकारी, सार्वजनिक अनुगमनका सचिव सापकोटा र उद्योग सचिव घिमिरे प्रमुख दाबेदार देखिएका छन् भने वन सचिव ओली, सहरी विकास सचिव मधुसूदन अधिकारी पनि लविङमा छन्। उमेर वा सेवा अवधिका कारण अनिवार्य अवकाश पाउने कर्मचारीले अवकाश हुने मितिभन्दा ६ महिनाअगावै निजामती सेवा नियमावली २०५० बमोजिमको फाराम भरी आफू बहाल कार्यालयमार्फत राष्ट्रिय किताबखानामा पठाउन अनुरोध गरिएको छ। किताबखानाका महानिर्देशक ऋषिराम तिवारीद्वारा हस्ताक्षरित सूचनामा अनिवार्य अवकाश हुने सम्बन्धित कर्मचारीको अनिवार्य अवकाशसम्बन्धी सूचनाको पत्र कारणवश प्राप्त नभएमा सबैलाई यसै सूचनाको आधार मानी अवकाश लिने दिने व्यवस्था गर्नू भनी आह्वान गरिएको छ। यस वर्ष सहसचिवमा धेरै अवकाश भइरहेका छन्। अनिवार्य अवकाश पाउने सहसचिवमा अच्युतप्रसाद ढकाल, लावण्यकुमार ढकाल, लेखनाथ शर्मा, कुमारबहादुर खड्का र दीपेन्द्र काफ्ले छन्। यस्तै सहसचिवमा वीरबहादुर राई, भीमसेन तिमिल्सिना, भेषबहादुर कार्की, शंकरप्रसाद सुवेदी, कैलाशराज पोखरेलले पनि चालू आर्थिक वर्षमा अवकाश पाउँदैछन् । किताबखानाका अनुसार अनिवार्य अवकाश पाउने अन्य सहसचिवमा रामकृष्ण गुरागाईं, बलराम मि श्र, सरोजकुमार प्रधान, भगवानप्रसाद गुप्ता, हरिप्रसाद दाहाल, नवराज काफ्ले, श्यामराज अधिकारी, सुरेन्द्रप्रसाद नेपाल, विष्णुकुमार कार्की, प्रवीणराज अर्याल, भेषनाथ शर्मा, वंशी शर्मा, सनतकुमार दवाडी, विष्णुप्रसाद अधिकारी छन् । यसैगरी अवकाश पाउने सहसचिवमा नरनाथ गिरी, कौशलकिशोर झा, तेजबहादुर सुवेदी, प्रेमराज जोशी, कालीप्रसाद पोखरेल, तेजराज पाण्डे, भक्तबहादुर ढकाल, शम्भुबहादुर खड्का, नारायण अधिकारी, केदारप्रसाद पनेरू, टीकाराम ज्ञवाली, यज्ञबहादुर हमाल, चन्द्रमान श्रेष्ठ, दिगम्बर ठाकुर, किशोर जोशी, रूपनारायण भट्टराई, मुरारी महत, उपेन्द्रकुमार खनाल, विद्यानाथ भट्टराई, महेश्वरनरसिंह केसी, डिल्लीराम सेढाईं, धरुबमणि ज्ञवाली, मदन थापा, माधवप्रसाद पौडेल, यज्ञराज बोहरा, यादव सुवेदी, लक्ष्मणप्रसाद पौडेल, बलराम थापा, दीपक केसी, नरेन्द्रसिंह भण्डारी, द्रोण पोखरेल, जीवनप्रकाश श्रेष्ठ, हरि बखती, दीर्घनारायण पौडेल, राजेश पौडेल, कान्चनराज पाण्डे छन्। उपसचिव, शाखा अधिकृत, नायब सुब्बादेखि कार्यालय सहयोगीसम्मका अवकाशको लिस्ट किताबखानाले सूचना जारी गरी सार्वजनिक गरेको छ। किताबखानाले प्रत्येक आर्थिक वर्षको सुरुमा अनिवार्य अवकाश हुने कर्मचारीको नामावली सार्वजनिक गर्ने गरेको छ।"
सकिनै लाग्यो भैरहवा विमानस्थल,"भैरहवा : राष्ट्रिय गौरवको आयोजनाअन्तर्गत भैरहवामा निर्माणाधीन गौतम बुद्ध अन्तर्राष्ट्रिय विमानस्थलको काम अन्तिम चरणमा पुगेको छ। कोरोना संक्रमणले हेरक क्षेत्र प्रभावित बनाएको बेला विमानस्थलको काम भने जारी रह्यो। चार महिना लामो लकडाउनमा पनि विमानस्थलको काम थोरधेर भइराख्यो। हालसम्म विमानस्थलको काम ९१ प्रतिशत सकिएको छ। संक्रमण अघिजस्तो रफ्तारमा काम गर्न नसकिए पनि भएको थोरै जनशक्तिले पनि काम जारी राख्यौँ, आयोजना प्रमुख प्रवेश अधिकारीले भने, लकडाउनको क्रममा अनेकन समस्या आए पनि काम रोकेनौँ।लकडाउनमा विमानस्थलमा ८० जना कामदार थिए। खुकुलो भएपछि कामदार बढाएर अहिले करिब तीन सय पुर्याइएको छ। काम धमाधम भइरहेको छ। बिदामा चीन (स्वदेश) गएका दक्ष जनशक्ति कोरोना संक्रमणका कारण आउन नसक्दा आयोजनाको काममा असर परेको छ। विमानस्थल निर्माणको ठेक्का चिनियाँ कम्पनी नर्थ वेस्ट सिभिल एभिएसनले पाएकाले विमानस्थलमा दक्ष जनशक्ति प्रायः चीनकै छन्। संक्रमणका कारण चीनबाट जनशक्ति र अन्तिम चरणमा जडान गरिने आवश्यक उपकरण आउन नसक्दा आयोजना समयमा सम्पन्न हुन नसकेको आयोजना प्रमुख अधिकारीको भनाइ छ। एयर कन्डिसनसँग सम्बन्धित चिनियाँ कामदार लकडाउनले चीनतर्फ रोकिएका छन्। महत्वपूर्ण काम गर्ने जनशक्ति नहुँदा केही कठिनाइ छ, उनले भने। विमानस्थलमा अहिले कन्ट्रोल टावर, टर्मिनल भवनमा फिनिसिङ टायल्स विछ्याउने, उपकरण जडान, विद्युतीकरण काम जारी छ। यस्तै धावनमार्गमा मार्किङको काम सकिएको छ भने लाइटिङको फाउन्डेसन तयार गरी लाइट जडानको तयारी भइरहेको छ। फायर भवनको फिनिसिङको काम अन्तिम चरणमा पुगेको छ भने जहाज र ट्याक्सी पार्किङ स्थलको सिभिलतर्फको काम सकिएर विद्युतीकरणको काम सुरु भएको छ। आयोजनाका अनुसार धावनमार्गको वरिपरि पेरिमिटर सडक निर्माणको काम सुरु भइसकेको छ। योसँगै विमानस्थलमा जडान गर्नुपर्ने उपकरण तेस्रो मुलुकबाट आयात गर्नु पर्ने भएकाले उडान नहुँदा रोकिएको छ। तर, अब बाह्य उडान हुने सरकारको घोषणासँगै उपकरण र दक्ष जनशक्ति आउने भएका छन्। यससँगै रोकिन पुगेका केही काम भने धमाधम सुरु हुनेछन्। टर्मिनल भवनमा प्रयोग गरिने ब्यागेज ह्यान्डलिङ सिस्टम, सञ्चार उपकरण र कन्भेयर बेल्ट, धावन मार्गका लागि आवश्यक लाइटलगायत उपकरण चीनबाट ल्याउनुपर्ने हो, तर कोरोनाका कारण ल्याउन सकिएको छैन, प्रमुख अधिकारीले भने, अब अन्तर्राष्ट्रिय उडान सुरु भए लगत्तै उपकरण आउँछन्। त्यसअघि बाँकी अन्य कामलाई तीव्रता दिइरहेका छौं। यी उपकरण जडान गर्न अमेरिका, अस्ट्रिया र थाइल्यान्डबाट जनशक्ति ल्याउनुपर्ने हुन्छ। संक्रमणका कारण यी जनशक्ति पनि आउन सकेका छैनन्। निर्माणाधीन विमानस्थलको हालसम्म ९१ प्रतिशत काम सम्पन्न भएको छ। तर, वित्तीय प्रगति भने ६३ प्रतिशत मात्र छ। ठेकेदारलाई हालसम्म तीन अर्ब रुपैयाँ मात्रै भुक्तानी दिइएकाले वित्तीय प्रगति न्यून छ। विमानस्थल निर्माणको काम चौथोपटक थपिएको समयमा पनि नसकिने निश्चित भएपछि आयोजनाले म्याद थपका लागि नेपाल नागरिक उड्डयन प्राधिकरणलाई पत्रचार गरिसकेको छ। चौथोपटक सन् २०२० को मार्च ३० सम्मका लागि म्याद थपेको थियो। उक्त अवधिमा उपकरण ल्याएर जडान भइनसक्ने अवस्था देखिएपछि पाँचौपटक म्याद थपको माग गरिएको आयोजना प्रमुख अधिकारीले बताए। हामीले २०२० को डिसेम्बरसम्म म्याद थपका लागि माग गरेका छौं, उनले भने, उक्त अवधिमा कुनै प्राविधिक कठिनाइ नआएमा आयोजनाको काम सकिन्छ। सन् २०१८ भित्र सञ्चालनमा ल्याउने लक्ष्यसहित विमानस्थल निर्माण सुरु गरिए पनि विभिन्न कारण देखाउँदै पाँचौपटक म्याद थपको तयारी गरिएको हो। विमानस्थल निर्माण अन्तिम चरणमा आइपुग्दा मुआब्जा वितरणको काम पनि अन्त्यतिर आएको आयोजनाले जनाएको छ। मुआब्जा वितरणमा २३ अर्ब रुपैयाँ लाग्ने बताइएको थियो। त्यसमध्ये अहिलेसम्म २१ अर्ब ५० करोड रुपैयाँ वितरण गरिसकिएको छ। विमानस्थल निर्माण गर्दा १ हजार ७ सय ४० परिवारको घरजग्गा अधिग्रहण गरिएको छ।"
इन्जिनियरको गाई फार्म,"वीरगन्ज : पर्साको पकाहामैनपुर गाउँपालिका १ धोरेका श्यामवदन यादव (४०) ले बुवा आमाको सपना पूरा गर्न भारतको बैंग्लोरमा कम्प्युटर इन्जिनियर बढे। डिग्री पनि हात पूरा भयो। कम्प्युटर इन्जिनियरपछि बैंग्लोरमै उनले एमबीए पनि गरे। तर कम्प्युटर इन्जिनियर र एमबीए दुवै डिग्रीका कागज घरमै थन्क्याएर श्यामवदन भने १२ वर्षदेखि गाईभंैसी पालनमा रमाइरहेका छन्। बैंग्लोरबाट फर्किएका श्यामवदनले वीरगन्जको प्रतिष्ठित घरानाको उद्योगमा आकर्षक तलब सुविधासहितको जागिर पनि पाइसकेका थिए। तलब सुविधा पनि राम्रै थियो। तर किसानका छोरा श्यामवदन जागिरमा धेरै दिन रमाउन सकेनन् र ६ महिनामै छाडे। सुरुमा उनले १० वटा उन्न्त जातका गाई किनेर व्यवसाय थाले। पुख्र्यौली जग्गा बैंकमा धितो राखेर उनले कलश मिल्क इन्डस्ट्रिज पनि खोले। उद्योगमा चाहिने दूधका लागि श्यामवदनले गाई र भैंसी किनेर गाउँका किसानलाई बाँडे। कम्प्युटर इन्जिनियर पढेर पशुपालन थालेपछि उनको कुरा काट्नेको पनि गाउँमा कमी थिएन। तर उनले त्यसको प्रवाह गरेनन्। पशुपालनमा दत्तचित्त भएर लागीरहे। उनको लगनशीलताले १२ वर्षमा एकपछि अर्को सफलता पाउँदै गएको छ। १२ वर्ष अघि ७ लाख पुँजीबाट सुरु गरिएको श्यामवदनको पशुपालनमा अहिलेसम्म २० करोड लगानी भइसकेको छ। त्यसमा ७५ जनाले प्रत्येक्ष रोजगारी पाएका छन्। वीरगन्जसहित ९ सहरमा कलश मिल्क इन्डिस्ट्रिजका डेरी हब सञ्चालनमा छन्। पशुपालनमा पाएको सफलताले हौसिएका श्याम वदनले अब भने झण्डै डेढ अर्ब लगानीमा पूर्णस्वचालित अत्याधुनिक गाईपालन फार्म खोल्दै छन्। गृह जिल्ला पर्साको ठोरी गाउँपालिका ५ सुर्वणपुरमा श्यामवदनले २ हजार गाईपाल्ने गरी कलश क्याटल फार्मिङ प्रालि नामक फार्म सञ्चालनमा ल्याउन लागेका हुन्। नेपाल बंगलादेश बैंकको ऋण लगानीमा १३ बिघा जग्गामा निर्माण भइरहेको गाइ फार्म एसियाकै नमुना रहेको श्यामवदन बताउँछन्। उनका अनुसार गाई फार्ममा राखिने गाइको सम्पूर्ण काम मेसिनले नै गर्नेछ। जर्मनीबाट आयात गरिने मेसिनले दूध दुहूने, गोबर फाल्ने, दानापानी दिने र हेरचाहका कामसमेत गर्नेछ। उनका अनुसार गाई बिरामी भएको, मिल्क फिभर आएको पनि गाईको घाँटीमा बाँधिएको विशेष प्रकारको सफ्टवेयर जडित उपकरणले पत्ता लगाउनेछ। दैनिक ३० हजार लिटर दूध फार्म सञ्चालनमा आएपछि दैनिक ३० हजार लिटर दूध उत्पादन हुने गरिने श्यामवदन बताउँछन्। दूध वीरगन्जका साथै काठमाडांै र पोखराको बजारमा खपत हुने उनी बताउँछन्। अबको ४ महिनामै सञ्चालनमा ल्याउने गरी तीव्र गतिमा फार्म निर्माणको काम भइरहेको श्यामवदन बताउँछन्। काम सुरु भएको १ वर्ष भएको छ। पुसदेखि फार्म सञ्चालनमा ल्याउने लक्ष्य छ। उद्योग र बायोग्यास प्लान्ट पनि निर्माणाधीन कलश क्याटल फार्ममै ४ सय केभी क्षमताको गोबरबाट ग्यास उत्पादन हुने बायोग्यास प्लान्ट र दैनिक १ सय ५० मेट्रिक टन गाईले खाने दाना उत्पादन हुने दाना उद्योग पनि निर्माण भइरहेको छ। बायो ग्यास प्लान्टमा गाईको गोबरबाट प्रतिदिन ४० देखि ५० सिलिन्डर सीएनजी ग्यास उत्पादन हुन्छ त्यो फार्ममै उपयोग हुन्छ, श्यामवदनले भने , अनि बायो ग्यासबाट प्रशोधन भई निस्किएको कम्पास्ट मल खेतीपातीका लागि उत्कृष्ट मानिन्छ। यो मल पनि प्रतिटन २० टनसम्म उत्पादन हुन्छ। दाना उद्योगबाट दैनिक १ सय ५० मेट्रिकटन दाना उत्पदान हुन्छ। १० हजार किसान लाभान्वित फार्मका आसपास करिब १० हजार किसान लभान्वित हुने श्यामदनको दाबी छ। गाईलाई चाहिने घाँस, किसानसँग खरिद गरिनेछ। गाईका लागि चाहिने मुख्य आहारा घाँस नै हो। यसका लागि करिब ८ सय बिघामा घाँस खेती चाहिन्छ। त्यसका लागि आसपासका किसानलाई प्रोत्साहित गरिनेछ। कलश क्याटल फार्ममा प्रत्येक्ष रुपमा भने २ सय ५० जनाले रोजगारी पाउने अनुमान छ।"
छोटो ड्रेसले ट्रोल अमिसा,मुम्बई : बलिउड अभिनेत्री अमिसा पटेल प्रायः चर्चामा रहन्छिन्। सोसल मिडियामा अमिसा अक्सर आफ्ना बोल्ड तस्बिर र भिडियो सेयर गरिरहन्छिन् यसकै कारण धेरै पटक अमिसा ट्रोलको सिकार पनि हुन्छिन्। हालै उनले एउटा मन्दिरबाहिर आफ्नो सुटिङ स्पट बनाइन्। त्यहाँका उनका केही तस्बिर र भिडियो निकै भाइरल भइरहेका छन्। दर्शकको भनाइ छ अमिसा यस्तो कपडा लगाएर मन्दिर जान हुँदैनथ्यो। भिडियोमा अमिसाले कालो टप र सर्ट लगाएकी छन्। उनले मास्क र जुत्ता पनि लगाएकी छन्। मन्दिरबाहिर अमिसालाई यो हुलियामा देखेपछि सोसल मिडिया प्रयोगकर्ता भड्किएका छन् र ट्रोल गर्न लागेका छन्। अमिसाले फिल्म करिअरको सुरुआत सन् २००० को फिल्म कहो ना प्यार हैबाट गरेकी थिइन्। यो फिल्ममा उनको साथमा ऋतिक रोशन मुख्य भूमिकामा थिए। पहिलो फिल्मबाटै अमिसा चर्चित भएकी थिइन्। अमिसाले पछिल्लो पटक फिल्म भैया जी सुपरस्टारमा अभिनय गरेकी थिइन्।
न्याय मा प्रश्न,"नेपाली बृहत् शब्दकोशले न्याय लाई यसरी अथ्र्याएको छ सुहाउँदो वा उचित कुरो, मनासिब तथ्य, इन्साफ, निसाप, नियाँ। शब्दकोशकै अर्थमा यो कुनै विषयबारे तर्कपूर्ण विवेचना गर्ने छ दर्शनमध्ये एक दर्शन पनि हो। न्यायको उपल्लो निकाय अदालत हो। अदालतको उपल्लो थलो सर्वोच्च अदालत हो। सर्वोच्चका सर्वोच्च न्यायमूर्ति प्रधानन्यायाधीश हुन्। प्रधानन्यायाधीश नेतृत्वको इजलासबाट भएको पूर्वडीआईजी रञ्जन कोइरालाले श्रीमती हत्या गरेको मुद्दामा कैद घटाउने फैसलालाई, दुःखपूर्वक भन्नुपर्छ सर्वसाधारणले न सुहाउँदोउचित ठानेका छन्, न यो मनासिब तथ्य नै मानेका छन्। त्यसविरुद्ध सरकार पुनरावलोकनमा गएको छ, जुन मुद्दाको सुनुवाइ आज हुँदैछ। र, सर्वसाधारणका नजर पुनः एकपटक सर्वोच्च अदालततिर सोझिएका छन्। राज्यमा न्यायपालिका पूर्णस्वायत्त हुन्छ। न्याय शब्द यति गर्विलो छ, जसको उच्चारणले नै अन्याय गल्छ। न्यायिक निरूपण अदालतको स्वविवेकीय अधिकार हो। न्यायको त्यही ओजलाई लिएर फैसलामाथि कसैले कहिल्यै प्रश्न उठाउनु हुँदैन भन्ने सर्वमान्य स्वीकारोक्ति हो। त्यो न्यायालयको गरिमा र प्रतिष्ठाको विषय पनि हो। तर, पछिल्लो प्रकरणमा सर्वसाधारण सडकमा उत्रिएका छन्। बौद्धिक जमात असन्तुष्ट छ। कानुनविरुद्ध अन्याय भयो भनिरहेका छन्। सरकार न्याय माग्दै फेरि त्यही ढोकामा पुगेको छ। यो विवादास्पद परिस्थिति निम्तिनु स्वयं न्यायालयकै निष्ठाका लागि चिन्ताको विषय हो। जनता न्यायालय र न्यायमूर्तिलाई सम्मान गर्न चाहन्छन्, कतै रञ्जन फैसलाघटनाले त्यसको वातावरण त बिगारेको छैन ? प्रश्न अदालततिरै फर्किनु दुःखद छ। त्यही भएर पुनरावलोकन र पुनर्विचार न्यायालयकै गरिमाका लागिसमेत वाञ्छित देखिन्छ। आँखामा पट्टी बाँधेकी महिलाले बोकेको न्यायको तराजु १६ औं शताब्दीको परिकल्पना हो। आँखाको पट्टीले भन्छ असंलग्नता। अर्थात्, शक्ति, धन वा अन्य कुनै भूमिकाले न्याय प्रभावित नहोस् भन्ने यसको मर्म हो। तराजु सन्तुलित हुनुको अर्थ हो न्याय कहिल्यै नढलपलाओस्। र, साथमा हुन्छ तरबार। त्यसले भन्छ न्यायमूर्तिले अन्याय गर्नेलाई जस्तै दण्ड दिन पनि पछि हट्नु हुँदैन। कुनैकुनै घटना यस्ता हुन्छन्, जसमा न्यायअन्याय वा उचितअनुचित इन्साफ सर्वसाधारणकै आँखाले खुट्याउन सक्छन्। कानुनका ठेली वा दफाउपदफाको उपयोगभन्दा फैसलाको आवरणबाट तिनले निसाप पहिचान गर्न सक्छन्। सम्माननीय प्रधानन्यायाधीशज्यू, तपाईंकै नेतृत्वमा भएको यो फैसला, अहँ, किन जनताले रुचाएनन् ? किन यसमा नियाँ देखेनन् ? सर्वोच्चतिर किन औंला उठाए ? तपाईंकै प्रतिष्ठाका लागि गहनतापूर्वक यसमा सोच्नु राम्रो हुनेछ। तत्कालीन प्रधानन्यायाधीश गोपाल पराजुलीको इजलास बहिष्कार गर्ने हिम्मत देखाउने र न्यायलाई मर्नबाट बचाउने तपाईं नै हो। तपाईंकै त्यो कदम यस्तो प्रस्थानबिन्दु थियो, जसका कारण पराजुलीको गैरकानुनी कार्यकाल बीचमै टुंग्याउन न्यायपरिषद्ले अग्रसरता लिएको थियो। तपाईंको त्यो न्यायिक छवि र प्रतिष्ठा सदा बचोस् भन्ने सर्वसाधारणको लोभमा उनीहरूले नै किन चोट लागेको देख्न थाले ? नेपालको संविधानको मौलिक हक र कर्तव्यअन्तर्गत धारा १६ मा सम्मानपूर्व बाँच्न पाउने हक प्रत्याभूत गरिएको छ। हत्याजस्तो जघन्य अपराधमा अदालतले नै ठहरेको आजन्म कैद आधाभन्दा धेरै घटाउने सर्वोच्चको फैसलालाई सर्वसाधारणले संविधानको उक्त धाराको कसीमा पनि हेरेका छन्। उनीहरूका जिज्ञासा छन् रञ्जनकी श्रीमतीले के बाँच्न पाउनुपर्ने थिएन ? वा, हत्यामा अरूलाई भन्दा उनैलाई फरक सहुलियत किन दिइयो ? हो, भीडले न्याय लाई प्रभाव पार्नु हुँदैन। तर, न्याय पनि सारालाई दुःखाउने हुनु हुँदैन भन्ने साराको चित्तदुखाइ हुनसक्छ। अदालत र न्यायमूर्तिको उच्च सम्मान राख्दै यति जिज्ञासा राख्नु अहिलेको बाध्यता बनेको छ। प्रश्न उठाउने ठावै नआएको भए सबैभन्दा राम्रो हुने थियो।"
रञ्जनको फैसलाविरुद्ध सुनुवाइ आज,"काठमाडौं : सशस्त्र प्रहरीका पूर्वडीआईजी रञ्जन कोइरालाको कैद सजाय घटाउने फैसलाविरुद्ध परेको पुनरावलोकन निवेदनमा आइतबार सुनुवाइ तय भएको छ। जिल्ला र तत्कालीन पुनरावेदन अदालतले तत्कालीन डीआईजी कोइराला पत्नी हत्यामा संलग्न रहेको ठहर गरी सर्वस्वसहित जन्मकैद सजाय तोकेका थिए। प्रधानन्यायाधीश चोलेन्द्रशमशेर राणा र न्यायाधीश तेजबहादुर केसीको संयुक्त इजलासले भने आठ वर्ष ६ महिना मात्रै कैद सजाय हुने फैसला सुनाएपछि कोइराला बिहीबार कारावासमुक्त भएका थिए। संयुक्त इजलासको फैसलाविरुद्ध सरकारले दर्ता गरेको पुनरावलोकन निवेदनमा सर्वोच्च अदालतका तीन जना न्यायाधीशले सुनुवाइ गर्नुपर्नेछ। सर्वोच्च अदालत नियमावलीको नियम २७ अनुरूप पुनरावलोकन हुने या नहुने भन्ने विषयमा पहिले निर्णय हुनेछ। उक्त सुनुवाइमा प्रधानन्यायाधीश राणा र न्यायाधीश केसीबाहेक अन्य तीन न्यायाधीश संलग्न हुनेछन्। पुनरावलोकन निवेदनमा आइतबारका लागि सुनुवाइ तय भएको छ। पुनरावलोकनको निस्सा पाउनेनपाउने विषयमा प्रारम्भिक रूपमा निर्णय हुन्छ, सर्वोच्च स्रोतले भन्यो, त्यसपछि सुनुवाइ हुने भए तीन न्यायाधीश संलग्न पूर्ण इजलासमा पेसी तोकिन्छ। फैसला उचित र जायज ठहरियो भने सुनुवाइको च्याप्टर यहीँनेर समाप्त हुन्छ। पुनरावलोकन निवेदनमा सुनुवाइ अघि बढाउन अनुमति दिने अवस्थालाई कानुनी भाषामा निस्सा प्रदान गर्ने भनिन्छ। च्याम्बरमा हुने सुनुवाइ पक्षविपक्षको बहस जरुरी हुँदैन। पुनरावलोकनको प्रारम्भिक सुनुवाइ इजलासमा नभएर तीन न्यायाधीश संलग्न चेम्बरमा हेरिनेछ। प्रधानन्यायाधीश राणा नियमबमोजिम आफू सुनुवाइमा सहभागी हुन नमिले पनि सुनुवाइका लागि न्यायाधीश भने उनले नै तोक्नेछन्। पुनरावलोकनको निस्सा प्राप्त हुने निर्णय भए पूर्ण इजलास गठन हुँदा सुनुवाइका लागि निस्सा प्रदान गर्ने न्यायाधीशसमेत संलग्न हुन मिल्दैन। पूर्ण इजलासमा तीन वा तीनभन्दा बढी न्यायाधीश संलग्न हुन सक्छन्। अन्तिम टुंगो नलाग्दासम्म मुद्दा सर्वोच्चमा विचाराधीन रहन्छ। महान्यायाधिवक्ता कार्यालयका प्रवक्ता सञ्जीवराज रेग्मीका अनुसार सर्वोच्च अदालत नियमावलीको नियम २७ बमोजिम पुनरावलोकनको निवेदन हेर्ने पृथक् इजलास खडा हुन्छ। नियम २७ को उपनियम २ मा कुनै मुद्दाको फैसला वा अन्तिम आदेशउपर पुनरावलोकनका लागि परेको निवेदनमा पहिले संयुक्त इजलासबाट फैसला वा अन्तिम आदेश भएको भए पूर्ण इजलासबाट र पूर्ण इजलासबाट फैसला वा अन्तिम आदेश भएको भए बृहत् पूर्ण इजलासबाट हेरिने व्यवस्था छ। कुनै मुद्दाको फैसला वा अन्तिम आदेशको पुनरावलोकन गर्ने अनुमति प्रदान गरिए सो मुद्दा पहिले फैसला वा अन्तिम आदेश गर्ने तथा पुनरावलोकनको अनुमति दिनेबाहेकका न्यायाधीशको इजलासमा पेस गरिने प्रावधानसमेत नियमावलीमा छ। तत्कालीन डीआईजी कोइरालाले पत्नी गीता ढकालको हत्या गरी प्रमाण लुकाउन शव जलाएको देखिएपछि काठमाडौं जिल्ला अदालत र ललितपुर पुनरावेदन अदालतले सर्वस्वसहित जन्मकैद फैसला सुनाएका थिए। सर्वोच्चले भने ११ वर्ष कैद सजाय घटाउने फैसला गरेपछि महान्यायाधिवक्ता कार्यालयले पुनरावलोकन निवेदन दिएको हो। कोइरालाको थुनामुक्ति फैसला पूर्वनजिर र कानुनविपरीत देखिएको भन्दै सरकारले सर्वोच्च अदालतमा बिहीबार पुनरावलोकन निवेदन दिएको थियो। २०६८ माघदेखि जेलमा रहेका कोइराला सर्वोच्चको फैसलाअनुरूप बिहीबार कारावासमुक्त भएका थिए। उनकी पत्नीको २०६८ पुस २७ गते हत्या भएको थियो।"
मुख्य सचिवसहित २४८० अवकाश हुँदै,"काठमाडौं : मुख्य सचिव लोकदर्शन रेग्मीले कात्तिक ७ मा अनिवार्य अवकाश पाउनेछन्। नेपाल कानुन आयोगका सचिव चिरञ्जीवी खनालको कात्तिक २ मा अवकाश हुने भएको छ। कृषि तथा पशुपन्छी विकास मन्त्रालयका सचिव राजेन्द्रप्रसाद भारी कात्तिक १ मा सरकारी सेवाबाट बिदा हुने भएका छन्। परराष्ट्र सचिव शंकरदास बैरागी, संस्कृति, पर्यटन तथा नागरिक उड्डयन मन्त्रालयका सचिव केदारबहादुर अधिकारी, सार्वजनिक खरिद अनुगमन कार्यालयका सचिव मोहनकृष्ण सापकोटा असोज २२ गते एकै दिन अनिवार्य अवकाश हुनेछन्। राष्ट्रिय सूचना आयोगका सचिव मणिराम ओझा कात्तिक २० मा बिदा हुनेछन्। यसरी आर्थिक वर्ष २०७७७८ मा मुख्य सचिव रेग्मी र १९ सचिवसहित दुई हजार चार सय ८० कर्मचारीले अनिवार्य अवकाश पाउने भएका हुन्। राष्ट्रिय किताबखाना (निजामती)ले सार्वजनिक सूचना जारी गर्दै चालू आर्थिक वर्षमा मुख्य सचिव रेग्मीसहित ठूलो संख्यामा कर्मचारीको अनिवार्य अवकाश हुँदै गरेको जानकारी गराएको हो। कृषि तथा पशुपन्छी विकास मन्त्रालयका अर्का सचिव प्रकाश माथेमाको मंसिर १ मा अवकाश हुँदैछ। अवकाश पाउने अन्यमा पुनर्निर्माण प्राधिकरणका सचिव रामकृष्ण सापकोटा (मंसिर १५), लोकसेवा आयोगका सचिव आनन्दराज ढकाल (पुस २९), उद्योग, वाणिज्य तथा आपूर्ति मन्त्रालयका सचिव चन्द्रकुमार घिमिरे (माघ ८), गण्डकी प्रदेशका प्रमुख सचिव विष्णुप्रसाद नेपाल (चैत २), प्रधानमन्त्री तथा मन्त्रिपरिषद् कार्यालयका सचिव डा तीर्थराज ढकाल (चैत २७), वन तथा वातावरण सचिव डा विश्वनाथ ओली (२०७८ वैशाख ७), सहरी विकास मन्त्रालयका सचिव मधुसूदन अधिकारी (वैशाख २४), शिक्षा मन्त्रालयको विज्ञान तथा प्रविधि सचिव डा सञ्जय शर्मा (२०७८ जेठ ६), खानेपानी मन्त्रालयका सचिव माधव बेलवासे (जेठ १४), रक्षा मन्त्रालयका सचिव रेश्मिराज पाण्डे (असार १७), महालेखा निरीक्षक गोपीनाथ मैनाली (असार १) र हालै सचिवमा बढुवा भएका बाग्मती प्रदेशका प्रमुख सचिव डा मानबहादुर बिके (वैशाख ६) छन्। यिनै १९ जनामध्ये एकजना मुख्य सचिव हुनेछन् भने बाँकी १८ जनाको अवकाश हुनेछ। परराष्ट्र सचिव वैरागी, पर्यटन सचिव अधिकारी, सार्वजनिक अनुगमनका सचिव सापकोटा र उद्योग सचिव घिमिरे प्रमुख दाबेदार देखिएका छन् भने वन सचिव ओली, सहरी विकास सचिव मधुसूदन अधिकारी पनि लविङमा छन्। उमेर वा सेवा अवधिका कारण अनिवार्य अवकाश पाउने कर्मचारीले अवकाश हुने मितिभन्दा ६ महिनाअगावै निजामती सेवा नियमावली २०५० बमोजिमको फाराम भरी आफू बहाल कार्यालयमार्फत राष्ट्रिय किताबखानामा पठाउन अनुरोध गरिएको छ। किताबखानाका महानिर्देशक ऋषिराम तिवारीद्वारा हस्ताक्षरित सूचनामा अनिवार्य अवकाश हुने सम्बन्धित कर्मचारीको अनिवार्य अवकाशसम्बन्धी सूचनाको पत्र कारणवश प्राप्त नभएमा सबैलाई यसै सूचनाको आधार मानी अवकाश लिने दिने व्यवस्था गर्नू भनी आह्वान गरिएको छ। यस वर्ष सहसचिवमा धेरै अवकाश भइरहेका छन्। अनिवार्य अवकाश पाउने सहसचिवमा अच्युतप्रसाद ढकाल, लावण्यकुमार ढकाल, लेखनाथ शर्मा, कुमारबहादुर खड्का र दीपेन्द्र काफ्ले छन्। यस्तै सहसचिवमा वीरबहादुर राई, भीमसेन तिमिल्सिना, भेषबहादुर कार्की, शंकरप्रसाद सुवेदी, कैलाशराज पोखरेलले पनि चालू आर्थिक वर्षमा अवकाश पाउँदैछन् । किताबखानाका अनुसार अनिवार्य अवकाश पाउने अन्य सहसचिवमा रामकृष्ण गुरागाईं, बलराम मि श्र, सरोजकुमार प्रधान, भगवानप्रसाद गुप्ता, हरिप्रसाद दाहाल, नवराज काफ्ले, श्यामराज अधिकारी, सुरेन्द्रप्रसाद नेपाल, विष्णुकुमार कार्की, प्रवीणराज अर्याल, भेषनाथ शर्मा, वंशी शर्मा, सनतकुमार दवाडी, विष्णुप्रसाद अधिकारी छन् । यसैगरी अवकाश पाउने सहसचिवमा नरनाथ गिरी, कौशलकिशोर झा, तेजबहादुर सुवेदी, प्रेमराज जोशी, कालीप्रसाद पोखरेल, तेजराज पाण्डे, भक्तबहादुर ढकाल, शम्भुबहादुर खड्का, नारायण अधिकारी, केदारप्रसाद पनेरू, टीकाराम ज्ञवाली, यज्ञबहादुर हमाल, चन्द्रमान श्रेष्ठ, दिगम्बर ठाकुर, किशोर जोशी, रूपनारायण भट्टराई, मुरारी महत, उपेन्द्रकुमार खनाल, विद्यानाथ भट्टराई, महेश्वरनरसिंह केसी, डिल्लीराम सेढाईं, धरुबमणि ज्ञवाली, मदन थापा, माधवप्रसाद पौडेल, यज्ञराज बोहरा, यादव सुवेदी, लक्ष्मणप्रसाद पौडेल, बलराम थापा, दीपक केसी, नरेन्द्रसिंह भण्डारी, द्रोण पोखरेल, जीवनप्रकाश श्रेष्ठ, हरि बखती, दीर्घनारायण पौडेल, राजेश पौडेल, कान्चनराज पाण्डे छन्। उपसचिव, शाखा अधिकृत, नायब सुब्बादेखि कार्यालय सहयोगीसम्मका अवकाशको लिस्ट किताबखानाले सूचना जारी गरी सार्वजनिक गरेको छ। किताबखानाले प्रत्येक आर्थिक वर्षको सुरुमा अनिवार्य अवकाश हुने कर्मचारीको नामावली सार्वजनिक गर्ने गरेको छ।"
नातिनीहरू बोकेर म बुढी कहाँ जाऊँ ?,"गोरखा : ७० वर्षीया देवीकुमारी भट्ट घाँसको भारी बोकेर गोठतिर जाँदै थिइन्। अगाडिबाट नचिनेको मान्छेले फोटो खिचेको देखेपछि केही लाज र संकोच मान्दै उनी घाँस भुइँमा राखेर उभिइरहिन्। उनको पछिपछि आइरहेका दुई बालिका पनि कपाल कन्याउँदै र औंला टोक्दै हजुरआमाको छेउ पुगे। गोरुलाई घाँस हाल्न जान लागेको। आउनुस् बस्नुस् भन्दै उनी विद्यालयको आँगन पुगिन्। विद्यालयका दुई भवनको बीचको मैदानमा दुईवटा त्रिपाल टाँगिएका थिए। त्यहीँ थुपारिएको थियो उनको झिटीगुन्टा। विद्यालयको कोठाभित्र एउटा कुनामा चार डोको मकै थुपारिएको थियो। अर्को कुनामा नेपाल रेडक्रस सोसाइटी गोरखा शाखा लेखिएका बाल्टिन, चुल्होलगायत भाँडाकुँडा, ओढ्ने ओछ्याउनेलगायत लुगाकपडा थिए। अर्को कुनामा बेन्च जोडेर बनाइएको ओछ्यान थियो। तीन नातिनी लिएर बारपाक सुलिकोट गाउँपालिका८, तीनखण्डेकी देवीकुमारी विद्यालयमै सुतेको चार दिन भयो। सुतेको भन्नुमात्र, रातको २ बजेसम्म आँखै लागेन, उनले भनिन्, रातभर उठ्दै झ्यालबाट बाहिर हेर्छु। हेर्दाहेर्दै पाखामा ठूलो पहिरो गयो। अब यी लालाबालालाई कहाँ लगेर राख्ने भनेर रातभरि मन उडेको चरा भयो। रात त जेनतेन बित्यो, अब कहाँ गएर बस्ने भनेर दिनमा पनि पीर मात्रै लाग्ने उनी बताउँछिन्। ७० वर्ष बिताएको तीनखण्डेको आफ्नो घर भएकोतिर फर्केर जान उनलाई पटक्कै मन छैन। गएको सोमबारको पहिरोले झन्डै तीन नातिनी र उनको एउटै चिहान बनायो। धन्न पल्ला घरका केटाहरू आएर छानाको जस्तामा डड्याङडुडुङ गरेर ब्युँझाएपछि मात्रै बाँचेको। नत्र हाम्रो एउटै चिहान भइसक्थ्यो, उनले भनिन्, जति बसियो बसियो, पुग्यो। अब त्यहाँ घर बनाएर बस्न त के, हेर्न जान मन पनि छैन। देवी ब्युँझिएर भाग्दा छिमेकीको दुईवटा घर पहिरोसँगै बगेर ५० मिटर तल पुगिसकेका थिए। निद्राबाट ब्युँझिनेबित्तिकै देखेको त्यो दृश्यले उनको होशहवास उड्यो। अब घर बनाएर बस्न उनको जग्गा छैन। घर र भएभरको पाखोबारी पहिरोले बगाइहाल्यो। अब एक बिहानको मेलो खेत छ। त्यो पनि खोलाको किनारमा। घर बनाउन मिल्दैन, स्थानीय युवा अर्जुन भट्ट भन्छन्, श्रीमान् उहिल्यै बिते। छोरा सहरमा मजदुरी गर्न गएको छ। बुहारी तीन छोरी छोडेर अर्कैसँग गइन्। देवीकुमारी भट्ट ब्युँझिएर भाग्दा छिमेकीको दुईवटा घर पहिरोसँगै बगेर ५० मिटर तल पुगिसकेका थिए। निद्राबाट ब्युँझिनेबित्तिकै देखेको त्यो दृश्यले उनको होशहवास उड्यो। अब घर बनाएर बस्न उनको जग्गा छैन। यो परिवारको बिचल्ली छ। घर बगाएपछि केही पनि झिक्न नभ्याएको उनको परिवार वडा कार्यालयले दिएको एक बोरा चामलको भरमा बाँचिरहेको छ। सोमबारको पहिरोले तीनखण्डेका तीन घर बगाएको छ। छिमेकी गोकर्ण भट्टको घर पनि ५० मिटर तल पुर्याएको छ। लालबहादुर भट्ट र मायादेवी भट्टको घर पनि पहिराले लगेको छ। सोही पहिराको चिराले सुमित्रा पाण्डे, जानकी पाण्डे, किसान पाण्डे, नीलबहादुर पाण्डे, मानबहादुर पाण्डे, नवराज पाण्डे र सन्तोष पाण्डेको घर पनि धरापमा पारेको स्थानीयवासी नवराज पाण्डेले जानकारी दिए। समस्यामा परेका सबै घर छोडेर कोही स्कुलको भवनमा कोही हर्राबोटेमा आफन्तको शरणमा बस्न गएको सुरेश भट्टले बताए। भट्ट परिवारको अन्त घर बनाउने जग्गा पनि छैन, यहाँ बस्न मिल्ने त कुरै भएन, उनले भने, सरकारले तत्कालका लागि खाने र बस्ने व्यवस्था मिलाइदिनु पर्यो। दीर्घकालका लागि घरघडेरीको व्यवस्था गरिदिनुपर्छ भन्ने सबैको माग छ। बिहान पौने ५ बजे गाउँ बगाएको त्यस दिनको घटनाले भोक निद्रै लाग्न छाडेको स्थानीयवासीको दु :खेसो छ। आइतबारको पहिरोले हाम्रो घरभन्दा केही पर ठूलो पहिरो गयो। त्यसपछि हामी सुत्नै सकेका छैनौं, सुरेश भट्टले भने, नभन्दै सोमबार त बिहानै गाउँ लगिहाल्यो। अहिले पनि जताततै चिरैचिरा छ। वरिपरि कतै बस्न मिल्ने ठाउँ छैन। भूगर्भविद् आएर भौगर्भिक अध्ययन गर्नुपर्ने उनको माग छ। रेडक्रसले लत्ताकपडा र भाँडाकुँडा, वडा कार्यालयले एक बोरा चामल, केही नुनतेल र गाउँपालिका कार्यालयले १० हजार रुपैयाँका दरले दिएको राहतको भरमा बाँचिरहेको अर्जुन भट्टले बताए। यत्तिले हामीलाई के पुग्छ र ? खानेकुरा हामी काम गरेर जोहो गर्छौं, बस्ने बासको व्यवस्था सरकारले गरिदिनुपर्यो, उनले भने।"
मेलम्चीमा परामर्शदाताको मनोमानी,"काठमाडौं : पानी परीक्षण सुरु भएको एक सातामै सुरुङको गेट फुटेर मानवीय क्षति भएपछि मेलम्चीको खानेपानी आयोजनाको प्राविधिक पक्षको गुणस्तरमाथि प्रश्न खडा भएको छ। क्षति भएपछि आयोजनाको निर्माण अझै धकेलिएको छ।वर्षौंयता चर्चामा रहेको आयोजनाका कमजोरीमध्ये मुख्य परामर्शदाता इप्टिसा कम्पनीको कार्यशैलीले आयोजनाको काम प्रभावित हुने गरेको पाइएको छ। इप्टिसाले आयोजनाको अनुगमन, डिजाइन सुभरभिजन, सुरुङ गुणस्तर, वातावरणीय पक्षको व्यवस्थापन र समग्र प्राविधिक पक्ष नियाल्ने जिम्मेवारी पाएको छ। कम्पनीको व्यावसायिक र व्यवस्थापकीय पक्ष निकै कमजोर भएकाले आयोजना अवधि लम्बिन थालेको मेलम्ची खानेपानी विकास समितिका अधिकारी बताउँछन्। समितिका कार्यकारी निर्देशक तिरेशप्रसाद खत्री भन्छन्, अन्तर्राष्ट्रिय कम्पनी भए पनि इप्टिसाको नतिजा अपेक्षा गरिएभन्दा ज्यादै कमजोर छ, स्वदेशी परामर्शदाताको भन्दा पनि उसको व्यवस्थापकीय पक्ष निकै फितलो छ। आफ्ना कर्मचारीलाई महिनौंसम्म तलब, भत्ता, बीमा, करार सेवा थप्ने र अन्य सेवा सुविधा दिन ढिलाई गर्न थालेपछि उसका अनुभवी र दक्ष कर्मचारी कामबाट अलग हुन थालेका उनले बताए। समितिले नियमित पैसा पठाए पनि सो कम्पनीले कर्मचारी र सब कन्सल्ट्यान्ट को रकम महिनौंसम्म बैंकमा होल्ड गर्ने गरेको खत्रीको दाबी छ। उनले भने, हामीले जति रकम बिलिङ गर्छौं त्यसको ५० देखि ६० प्रतिशत मात्रै इप्टिसाले आफ्ना कर्मचारी र सब कन्सल्ट्यान्टलाई दिने गरेको पाइएको छ, त्यो पनि ५६ महिनापछि मात्रै। खत्रीले दोहोयाए, महिनौं र वर्षौंसम्म पनि भुक्तानी पाएनौं भन्ने गुनासो हाम्रो इमेलमा धेरै छन्, उसका स्टाफलाई काममा मोटिभेट गर्न गाह्रो भइरहेको छ। समयमा तलब सुविधा नपाएका सो कम्पनीका पुराना र अनुभवी कर्मचारीले जागिर छोड्न थालेपछि आयोजनाको काम प्रभावित हुने उनको भनाइ छ। इप्टिसाका पुराना कर्मचारीमध्येका भारतीय नागरिक मनिनारायण, अर्का फिलिपिनो र अन्य केही कर्मचारी लामो समयदेखि काठमाडौंमा छैनन्। आयोजनाका अधिकारीका अनुसार मनिनारायण र पिलिपिनो नागरिक पुनः काममा फर्किन चाहेका छैनन्। तर, इप्टिसाका नेपाल प्रमुख विलास कोइरालाले भने मनिनारायण लगायतका केही कर्मचारी घर विदामा रहेका तर जागिर र जिम्मेवारीबाट अलग नभएको बताए। ठूला आयोजनाको रकम भुक्तानी गर्न केही समय लाग्ने बताउँदै उनले भने, तपाईंले सुनेजस्तो ढिलो भएको छैन, हामीले पनि गत माघसम्मको मात्रै रकम पाएका छौं, त्यसैले स्टाफ र सब कन्सलट्यान्टलाई भुक्तानी गर्न ढिलो भएको हो। मेलम्चीको सुरुङमा हालै देखिएको प्राविधिक त्रुटिबारे भने आफ्ना प्राविधिकबाटै बुझ्नुपर्ने कोइरालाले बताए। इप्टिसाले मेलम्ची खानेपानी आयोजनाकै करिब एक दर्जन सवारी साधन, इन्धन प्रयोग गर्छ, सवारी मर्मत खर्च समेत समितिले नै प्रदान गर्छ। फागुनयता कोरोना संक्रमणको त्राससँगै लकडाउन सुरु भएपछि लामो समयसम्म काम नभएकाले रकम भुक्तानी रोकिएको कार्यकारी निर्देशक खत्रीले बताए। १५२० दिन अघि रकम माग आएको थियो, कामै नभइ रकम दिने कुरा भएन, लकडाउनमा इप्टिसाका स्वदेशी विदेशी कर्मचारीले के के काम गरे भनेर विवरण मागिएको छ, विवरण प्राप्त नभएकाले पैसा रोकिएको हो, उनले भने। स्पेनमा मुख्यालय रहेको इप्टिसा ५ वर्षअघि मेलम्ची आयोजनाको मुख्य परामर्शदाता नियुक्त भएको थियो। सो कम्पनी मातहत टीएससी, जियोकम, सिल्ट र टेक नामक कम्पनी स्वदेशी सब कन्सल्ट्यान्ट छन्। दक्षिण एसियाका लागि इप्टिसाको क्षेत्रीय कार्यालय भारतको कलकत्तामा छ। सन् २०१६ देखि चिनियाँ कम्पनी जेएसटीआई इप्टिसाको साझेदारका रूपमा भित्रिएको छ। कलकत्ता कार्यालयलाई स्पेन र चिनियाँ साझेदारले नियन्त्रण गर्दा त्यसको प्रभाव नेपालमा देखिएको जानकार बताउँछन्। तीन वर्षअघि नेपालमा इप्टिसाको शाखा दर्ता भइसकेकाले समितिले प्रदान गर्ने रकम नेपालकै बैंकमा पैसा जम्मा हुने भएकाले त्यस्तो समस्या नरहेको इप्टिसाका नेपाल प्रमुख कोइरालाले बताए। मेलम्ची विकास समितिमा खत्री कार्यकारी निर्देशक नियुक्त भएपछि भुक्तानी केही सहज भए पनि विगतकै समस्या सम्बोधन नभएको उनको भनाइ छ। मेलम्चीका चार सब कन्सल्ट्यान्टमध्ये टीएसईले गत डिसेम्बर महिनासम्मको मात्रै रकम पाएको छ। गत दसैंसम्ममा पनि ९ महिनासम्मको भुक्तानी नपाएपछि बैंकबाट ऋण लिएर आफ्ना कर्मचारीलाई तलब र दसैं बोनस वितरण गरेको टीएसई प्रमुख सञ्जिव रेग्मीले जानकारी दिए।"
इन्जिनियरको गाई फार्म,"वीरगन्ज : पर्साको पकाहामैनपुर गाउँपालिका १ धोरेका श्यामवदन यादव (४०) ले बुवा आमाको सपना पूरा गर्न भारतको बैंग्लोरमा कम्प्युटर इन्जिनियर बढे। डिग्री पनि हात पूरा भयो। कम्प्युटर इन्जिनियरपछि बैंग्लोरमै उनले एमबीए पनि गरे। तर कम्प्युटर इन्जिनियर र एमबीए दुवै डिग्रीका कागज घरमै थन्क्याएर श्यामवदन भने १२ वर्षदेखि गाईभंैसी पालनमा रमाइरहेका छन्। बैंग्लोरबाट फर्किएका श्यामवदनले वीरगन्जको प्रतिष्ठित घरानाको उद्योगमा आकर्षक तलब सुविधासहितको जागिर पनि पाइसकेका थिए। तलब सुविधा पनि राम्रै थियो। तर किसानका छोरा श्यामवदन जागिरमा धेरै दिन रमाउन सकेनन् र ६ महिनामै छाडे। सुरुमा उनले १० वटा उन्न्त जातका गाई किनेर व्यवसाय थाले। पुख्र्यौली जग्गा बैंकमा धितो राखेर उनले कलश मिल्क इन्डस्ट्रिज पनि खोले। उद्योगमा चाहिने दूधका लागि श्यामवदनले गाई र भैंसी किनेर गाउँका किसानलाई बाँडे। कम्प्युटर इन्जिनियर पढेर पशुपालन थालेपछि उनको कुरा काट्नेको पनि गाउँमा कमी थिएन। तर उनले त्यसको प्रवाह गरेनन्। पशुपालनमा दत्तचित्त भएर लागीरहे। उनको लगनशीलताले १२ वर्षमा एकपछि अर्को सफलता पाउँदै गएको छ। १२ वर्ष अघि ७ लाख पुँजीबाट सुरु गरिएको श्यामवदनको पशुपालनमा अहिलेसम्म २० करोड लगानी भइसकेको छ। त्यसमा ७५ जनाले प्रत्येक्ष रोजगारी पाएका छन्। वीरगन्जसहित ९ सहरमा कलश मिल्क इन्डिस्ट्रिजका डेरी हब सञ्चालनमा छन्। पशुपालनमा पाएको सफलताले हौसिएका श्याम वदनले अब भने झण्डै डेढ अर्ब लगानीमा पूर्णस्वचालित अत्याधुनिक गाईपालन फार्म खोल्दै छन्। गृह जिल्ला पर्साको ठोरी गाउँपालिका ५ सुर्वणपुरमा श्यामवदनले २ हजार गाईपाल्ने गरी कलश क्याटल फार्मिङ प्रालि नामक फार्म सञ्चालनमा ल्याउन लागेका हुन्। नेपाल बंगलादेश बैंकको ऋण लगानीमा १३ बिघा जग्गामा निर्माण भइरहेको गाइ फार्म एसियाकै नमुना रहेको श्यामवदन बताउँछन्। उनका अनुसार गाई फार्ममा राखिने गाइको सम्पूर्ण काम मेसिनले नै गर्नेछ। जर्मनीबाट आयात गरिने मेसिनले दूध दुहूने, गोबर फाल्ने, दानापानी दिने र हेरचाहका कामसमेत गर्नेछ। उनका अनुसार गाई बिरामी भएको, मिल्क फिभर आएको पनि गाईको घाँटीमा बाँधिएको विशेष प्रकारको सफ्टवेयर जडित उपकरणले पत्ता लगाउनेछ। दैनिक ३० हजार लिटर दूध फार्म सञ्चालनमा आएपछि दैनिक ३० हजार लिटर दूध उत्पादन हुने गरिने श्यामवदन बताउँछन्। दूध वीरगन्जका साथै काठमाडांै र पोखराको बजारमा खपत हुने उनी बताउँछन्। अबको ४ महिनामै सञ्चालनमा ल्याउने गरी तीव्र गतिमा फार्म निर्माणको काम भइरहेको श्यामवदन बताउँछन्। काम सुरु भएको १ वर्ष भएको छ। पुसदेखि फार्म सञ्चालनमा ल्याउने लक्ष्य छ। उद्योग र बायोग्यास प्लान्ट पनि निर्माणाधीन कलश क्याटल फार्ममै ४ सय केभी क्षमताको गोबरबाट ग्यास उत्पादन हुने बायोग्यास प्लान्ट र दैनिक १ सय ५० मेट्रिक टन गाईले खाने दाना उत्पादन हुने दाना उद्योग पनि निर्माण भइरहेको छ। बायो ग्यास प्लान्टमा गाईको गोबरबाट प्रतिदिन ४० देखि ५० सिलिन्डर सीएनजी ग्यास उत्पादन हुन्छ त्यो फार्ममै उपयोग हुन्छ, श्यामवदनले भने , अनि बायो ग्यासबाट प्रशोधन भई निस्किएको कम्पास्ट मल खेतीपातीका लागि उत्कृष्ट मानिन्छ। यो मल पनि प्रतिटन २० टनसम्म उत्पादन हुन्छ। दाना उद्योगबाट दैनिक १ सय ५० मेट्रिकटन दाना उत्पदान हुन्छ। १० हजार किसान लाभान्वित फार्मका आसपास करिब १० हजार किसान लभान्वित हुने श्यामदनको दाबी छ। गाईलाई चाहिने घाँस, किसानसँग खरिद गरिनेछ। गाईका लागि चाहिने मुख्य आहारा घाँस नै हो। यसका लागि करिब ८ सय बिघामा घाँस खेती चाहिन्छ। त्यसका लागि आसपासका किसानलाई प्रोत्साहित गरिनेछ। कलश क्याटल फार्ममा प्रत्येक्ष रुपमा भने २ सय ५० जनाले रोजगारी पाउने अनुमान छ।"
म्युजिक भिडियोको बाढी,"काठमाडौं : लकडाउनका कारण चार महिनाभन्दा बढी समयदेखि ठप्प नेपाली मनोरञ्जन उद्योगले टाउको उठाउने प्रयास गरेको छ। मूलधारका फिल्म, टीभी सिरियल तथा हल सञ्चालनमा खासै प्रयास नभए पनि म्युजिक भिडियो उत्पादन तथा रिलिजमा सर्जकहरू लागिपरेका छन्। यसले सुस्ताएका कलाकार तथा प्राविधिकमा केही उत्साह थपेको छ। विगतमा यति बेला पार्टी प्यालेस, पार्क तथा रमणीय स्थलमा तीज गीतका म्युजिक भिडियो सुटिङ भइरहेको यत्रतत्र भेटिन्थ्यो तर यसपालि त्यो माहोल छैन। यति हुँदाहुँदै पनि कलाकारले परम्परा धान्न भए पनि सानो झुण्डमा जम्मा भएर आफ्ना सिर्जना प्रस्तुत गर्ने जमर्को गरिरहेका छन्। यसपालिको तीजका भाकामा केही परिवर्तन आएका छन्। प्रस्तुतिको शैली पनि फेरिएको छ। अहिलेको अवस्थामा मनोरञ्जनका अन्य गतिविधि ठप्पप्रायः भए पनि म्युजिक भिडियोले भने केही हदसम्म धानेको छ। लकडाउनकै अवस्थामा पनि विभिन्न उपाय अपनाएर केही म्युजिक भिडियो आएका थिए। अहिले परिस्थिति केही सहज हुँदै गएपछि भिडियो उत्पादनले राम्रै गति लिएको छ। एक हिसाबले भन्नुपर्दा संगीतकर्मी जुर्मुराएका छन्। तर यी गीत रिलिजको प्लेटफर्म भने युट्युब च्यानलबाहेक अरू हुन सकेको छैन। यसरी रिलिज गरिएका केही गीतले छोटो समयमै श्रोताको असीमित माया पनि पाएका छन्।अहिले हरेक दिन नयाँनयाँ गीत र त्यसको भिडियो रिलिज भइरहेका छन्। यसै क्रममा नेपाल आइडलकी अस्मिता अधिकारी र किरण भुजेलको आवाज र अभिनयमा तयार भएको आँखामा बसाऊ मलाई बोलको गीत रिलिज गरिएको छ। मायाप्रेमको भाव प्रस्तुत गरिएको गीतमा शब्द रचना, संगीत र संगीत संयोजन अर्जुन पोखरेलको छ। हरेक हप्ता एकपछि अर्को भिडियो रिलिज गर्दै गरेका निर्देशक विधान कार्कीले यो भिडियोमा तारिफयोग्य काम गरेका छन्। भिडियोमा गायक र गायिकालाई नै फिचर गराई निर्देशक कार्कीले उनीहरूबाट निखारिएको अभिनय गराउन खेजेका छन्। भिडियोमा उत्सव दाहालको छायांकन र विकास दाहालको सम्पादन छ। द डिभाइन म्युजिकको प्रस्तुतिमा नेप्सिने कम्पनीको सहकार्य भिडियो निर्माणमा छ। यसैगरी गायिका अञ्जु पन्त र गायक कौशलराज खड्काको संयुक्त स्वर रहेको जुनी जुनी बोलको भिडियो पनि दर्शकमाझ आएको छ। संगीतकार मनोज चौलागाईंले युट्युब च्यानल गीत रिलिज गरेका हुन्। भिडियोमा गायक खड्का र ऋचा थापाले अभिनय गरेका छन्। गीतको शब्द हस्त गौतम मृदुलले लेखेका हुन् भने भिडियो निर्देशक सियोन श्रेष्ठ हुन्। नेपाली महिलाको महान् चाड तीज नजिकिँदै गर्दा गत वर्षभन्दा कम गीत सार्वजनिक भइरहे पनि विभिन्न स्थानमा छरिएर रहेका सर्जकले परम्परा धान्ने प्रयास गरिरहेका छन्। पहिलाको जस्तो माहोल नभए पनि निरन्तरता दिन खेजेकी हुँ, दुबईमा रहेकी गायिका इन्दिरा भट्टराईले बताइन्। आफू उतै रहे पनि यहाँका साथीसँग सहकार्य गरेर तीज गीत नाचौं गाऊँ रमाऊँ दर्शकमाझ ल्याएको उनी बताउँछिन्। पहिलाजस्तो यसपालि तीजका गीतमा लगानी नभएको र रहर पूरा गर्न मात्रै सीमित गीतका भिडियो आउने म्युजिक कम्पनी सञ्चालकको अनुमान छ। चल्तीमा रहेका प्रायः कलाकार तीजका अवसरमा आयोजना हुने विभिन्न समारोहमा सरिक हुन आफ्ना नयाँ सिर्जना पस्कन्थे तर अहिले यस्ता कार्यक्रम हुने सम्भावना नभएकाले पनि उत्पादनमा कमी आएको केहीको बुझाइ छ। तीजबाहेक अन्य विधाका गीतका भिडियोले पनि बजार तताइरहेका छन्। संगीतकर्मी वसन्त सापकोटाको स्वर, शब्द तथा संगीतमा वनैमा मजुर सार्वजनिक भएको छ। गीतमा सापकोटासँगै गायिका शान्ति श्री परियारको स्वर सुन्न सकिन्छ। भिडियो निशान कश्यपले निर्देशन गरेका हुन् भने गीतमा मोडल सृष्टि खड्का र विशाल सेनले अभिनय गरेका छन्। नेपाली म्युजिक भिडियो इतिहासमा युट्युबमा सर्वाधिक हेरिएको म्युजिक भिडियो पिरिम नलाउनेको सफलतापश्चात् गायक आशिष सचिनको अर्को प्रस्तुति गलबन्दी पछ्यौरीले अहिले युट्युबमा राम्रो भ्यु पाएको छ। पिरिम नलाउने समूहकै सहभागितामा गलबन्दी पछ्यौरी तयार भएको हो। गायक आशिष सचिनलाई गायिका मेलिना राईले स्वरमा साथ दिएकी छन्। यसैगरी नायक पल शाह र स्वस्तिमा खड्काले अभिनय गरेको म्युजिक भिडियो मायालु तिमी कता छौ२ (सिरिरी सिरिरी) युट्युबको ट्रेन्डिङमा छ। गज्जब टीभी युट्युब च्यानलमार्फत रिलिज गरिएको म्युजिक भिडियोमा शब्द दिनेश थपलिया, संगीत राजनराज सिवाकोटी, स्वर स्मिता दाहाल र राजनराज सिवाकोटीको छ। भिडियो निर्देशन सरोज ओलीले गरेका छन्। गीत रेकर्डिङ, म्युजिक भिडियो सुडिङ तथा यसका अन्य प्राविधिक कार्य भइरहँदा फिल्मका नायक नायिका तथा निर्देशक पनि यतातिर आकर्षित हुन थालेका छन्। पल शाह, नाजिर हुसेन, आँचल शर्मा, वर्षा राउत, नम्रता सापकोटा, स्वस्तिमा खड्का लगायतका कलाकारका नयाँ भिडियो दर्शकले हेर्न पाउने भएका छन्। म्युजिक भिडियो हुँदै खुलेको मनोरञ्जन उद्योग विस्तारै अघि बढ्ने विश्वास उनीहरूको छ।"
सकिनै लाग्यो भैरहवा विमानस्थल,"भैरहवा : राष्ट्रिय गौरवको आयोजनाअन्तर्गत भैरहवामा निर्माणाधीन गौतम बुद्ध अन्तर्राष्ट्रिय विमानस्थलको काम अन्तिम चरणमा पुगेको छ। कोरोना संक्रमणले हेरक क्षेत्र प्रभावित बनाएको बेला विमानस्थलको काम भने जारी रह्यो। चार महिना लामो लकडाउनमा पनि विमानस्थलको काम थोरधेर भइराख्यो। हालसम्म विमानस्थलको काम ९१ प्रतिशत सकिएको छ। संक्रमण अघिजस्तो रफ्तारमा काम गर्न नसकिए पनि भएको थोरै जनशक्तिले पनि काम जारी राख्यौँ, आयोजना प्रमुख प्रवेश अधिकारीले भने, लकडाउनको क्रममा अनेकन समस्या आए पनि काम रोकेनौँ।लकडाउनमा विमानस्थलमा ८० जना कामदार थिए। खुकुलो भएपछि कामदार बढाएर अहिले करिब तीन सय पुर्याइएको छ। काम धमाधम भइरहेको छ। बिदामा चीन (स्वदेश) गएका दक्ष जनशक्ति कोरोना संक्रमणका कारण आउन नसक्दा आयोजनाको काममा असर परेको छ। विमानस्थल निर्माणको ठेक्का चिनियाँ कम्पनी नर्थ वेस्ट सिभिल एभिएसनले पाएकाले विमानस्थलमा दक्ष जनशक्ति प्रायः चीनकै छन्। संक्रमणका कारण चीनबाट जनशक्ति र अन्तिम चरणमा जडान गरिने आवश्यक उपकरण आउन नसक्दा आयोजना समयमा सम्पन्न हुन नसकेको आयोजना प्रमुख अधिकारीको भनाइ छ। एयर कन्डिसनसँग सम्बन्धित चिनियाँ कामदार लकडाउनले चीनतर्फ रोकिएका छन्। महत्वपूर्ण काम गर्ने जनशक्ति नहुँदा केही कठिनाइ छ, उनले भने। विमानस्थलमा अहिले कन्ट्रोल टावर, टर्मिनल भवनमा फिनिसिङ टायल्स विछ्याउने, उपकरण जडान, विद्युतीकरण काम जारी छ। यस्तै धावनमार्गमा मार्किङको काम सकिएको छ भने लाइटिङको फाउन्डेसन तयार गरी लाइट जडानको तयारी भइरहेको छ। फायर भवनको फिनिसिङको काम अन्तिम चरणमा पुगेको छ भने जहाज र ट्याक्सी पार्किङ स्थलको सिभिलतर्फको काम सकिएर विद्युतीकरणको काम सुरु भएको छ। आयोजनाका अनुसार धावनमार्गको वरिपरि पेरिमिटर सडक निर्माणको काम सुरु भइसकेको छ। योसँगै विमानस्थलमा जडान गर्नुपर्ने उपकरण तेस्रो मुलुकबाट आयात गर्नु पर्ने भएकाले उडान नहुँदा रोकिएको छ। तर, अब बाह्य उडान हुने सरकारको घोषणासँगै उपकरण र दक्ष जनशक्ति आउने भएका छन्। यससँगै रोकिन पुगेका केही काम भने धमाधम सुरु हुनेछन्। टर्मिनल भवनमा प्रयोग गरिने ब्यागेज ह्यान्डलिङ सिस्टम, सञ्चार उपकरण र कन्भेयर बेल्ट, धावन मार्गका लागि आवश्यक लाइटलगायत उपकरण चीनबाट ल्याउनुपर्ने हो, तर कोरोनाका कारण ल्याउन सकिएको छैन, प्रमुख अधिकारीले भने, अब अन्तर्राष्ट्रिय उडान सुरु भए लगत्तै उपकरण आउँछन्। त्यसअघि बाँकी अन्य कामलाई तीव्रता दिइरहेका छौं। यी उपकरण जडान गर्न अमेरिका, अस्ट्रिया र थाइल्यान्डबाट जनशक्ति ल्याउनुपर्ने हुन्छ। संक्रमणका कारण यी जनशक्ति पनि आउन सकेका छैनन्। निर्माणाधीन विमानस्थलको हालसम्म ९१ प्रतिशत काम सम्पन्न भएको छ। तर, वित्तीय प्रगति भने ६३ प्रतिशत मात्र छ। ठेकेदारलाई हालसम्म तीन अर्ब रुपैयाँ मात्रै भुक्तानी दिइएकाले वित्तीय प्रगति न्यून छ। विमानस्थल निर्माणको काम चौथोपटक थपिएको समयमा पनि नसकिने निश्चित भएपछि आयोजनाले म्याद थपका लागि नेपाल नागरिक उड्डयन प्राधिकरणलाई पत्रचार गरिसकेको छ। चौथोपटक सन् २०२० को मार्च ३० सम्मका लागि म्याद थपेको थियो। उक्त अवधिमा उपकरण ल्याएर जडान भइनसक्ने अवस्था देखिएपछि पाँचौपटक म्याद थपको माग गरिएको आयोजना प्रमुख अधिकारीले बताए। हामीले २०२० को डिसेम्बरसम्म म्याद थपका लागि माग गरेका छौं, उनले भने, उक्त अवधिमा कुनै प्राविधिक कठिनाइ नआएमा आयोजनाको काम सकिन्छ। सन् २०१८ भित्र सञ्चालनमा ल्याउने लक्ष्यसहित विमानस्थल निर्माण सुरु गरिए पनि विभिन्न कारण देखाउँदै पाँचौपटक म्याद थपको तयारी गरिएको हो। विमानस्थल निर्माण अन्तिम चरणमा आइपुग्दा मुआब्जा वितरणको काम पनि अन्त्यतिर आएको आयोजनाले जनाएको छ। मुआब्जा वितरणमा २३ अर्ब रुपैयाँ लाग्ने बताइएको थियो। त्यसमध्ये अहिलेसम्म २१ अर्ब ५० करोड रुपैयाँ वितरण गरिसकिएको छ। विमानस्थल निर्माण गर्दा १ हजार ७ सय ४० परिवारको घरजग्गा अधिग्रहण गरिएको छ।"
उल्टिएका छन् सर्वोच्चका फैसला,काठमाडौं : सर्वोच्च अदालतको संयुक्त इजलासले ११ वैशाख ०६१ मा बेलायती नागरिक गोर्डन विलियम रविन्सनलाई सफाइ दिने फैसला सुनायो । फैसलामा प्रमाण मूल्यांकन गलत रूपमा भएको र कानुनको व्याख्या त्रुटिपूर्ण देखिएको भन्दै महान्यायाधिवक्ता कार्यालयले सर्वोच्चमा पुनरावलोकन निवेदन दियो । पुनरावलोकनबाट संयुक्त इजलासको फैसला उल्टिएर रविन्सनलाई जेल सजाय र जरिवाना हुने गरी तल्लो अदालतबाट भएको फैसला सदर भयो । उनी दुई किलो तीन सय १५ ग्राम खैरो हेरोइनसहित पक्राउ परेका थिए । १ सर्वोच्चबाटै २०७२ असार ६ गते काठमाडौं छाउनीको विवादित कित्ता नम्बर २५ को क्षेत्रफल १५ रोपनी एक आना जग्गा पूर्वराजा ज्ञानेन्द्र शाहकी छोरी प्रेरणा राज्यलक्ष्मी शाहले दाइजोका नाममा प्राप्त गरेको फैसला भयो । त्यस फैसलाविरुद्ध सरकारले पुनरावलोकन निवेदन दियो । त्यसपछि सर्वोच्चका तीन न्यायाधीश संलग्न पूर्ण इजलासले पुरानो फैसला उल्ट्याएर पछि उक्त जग्गा ट्रस्टका नाममा हुने फैसला गर्यो । २ अख्तियारका तत्कालीन प्रमुख आयुक्त लोकमानसिंह कार्कीको योग्यता विवादमा परेको पुनरावलोकनमा पनि संयुक्त इजलासको फैसला उल्ट्याएर पदमुक्त हुने निर्णय भएको थियो । सर्वोच्चको पूर्ण इजलासले २०७३ पुस २४ गते कार्कीको पक्षमा भएको पूर्वफैसला उल्ट्याएर योग्यता नपुगेको ठहर गरेको थियो । ३ लामोसाँघुबाट खरीढुंगासम्म रोपवे निर्माण गर्न ठेक्का दिँदा नेपाल सरकार र भारतीय कम्पनीबीच उत्पन्न दुई अर्ब रुपैयाँको क्षतिपूर्ति विवादमा संयुक्त इजलासको फैसलाविरुद्ध सरकारले पुनरावलोकन निवेदन दियो । पूर्ण इजलासबाट २०६४ सालमा क्षतिपूर्ति दिन नपर्ने फैसला भयो । भारतीय कम्पनी दामोदर रोपवेजसँगको मुद्दामा नेपाल सरकार क्षतिपूर्ति तिर्नबाट जोगियो । ४संविधानसभामा रिक्त २६ सभासद्को मनोनयन विवादमा तत्कालीन सभासद् विश्वेन्द्र पासवानले रिट दायर गरे । त्यसमा संयुक्त इजलासले निर्वाचनमा पराजित उम्मेदवारलाई मनोनयन गर्न नपाइने र समानुपातिकतर्फको बन्द सूचीमा परेकाहरूसमेत मनोनयनमा पर्न नसक्ने फैसला सुनायो । त्यो फैसला पुनरावलोकनका माध्यमबाट पूर्ण इजलासले उल्ट्याएको थियो । सरकारका तर्फबाट तत्कालीन मुख्य सचिव लीलामणि पौडेलले दिएको पुनरावलोकनमा २०७२ जेठ ७ गते फैसला उल्टिएको हो ।
लापरवाहीले गर्दा निषेधाज्ञा,"वीरगन्ज : सरकारले लकडाउन खोलेको केही दिनमै वीरगन्जमा निषेधाज्ञा लगाउनुमा लापरवाही देखिएको छ। भारतको बिहारसँग खुला सीमा जोडिएको र बिहारमा संक्रमितको संख्या तीव्र गतिमा बढिरहेका कारण पनि वीरगन्ज अझै उच्च जोखिममा परेको हो। दुवै देशको नाका सिल छ तर लकडाउन खुकुलो भएसँगै लुकिछिपी मान्छेहरू वीरगन्ज छिर्न सुरु गरिसकेका थिए, सामाजिक अभियन्ता ओमप्रकाश सर्राफले भने, नाकामा खटिएका सुरक्षाकर्मीले ५५ सय रुपैयाँ लिएर मान्छेलाई उताबाट यता छिराएका छन्। यही लापरवाहीले आज वीरगन्जको यो अवस्था आएको हो। उनका अनुसार, वीरगन्जमा कैयन पसले रक्सौलका निवासी हुन्। उनीहरू बिहान रक्सौलबाट आएर पसल खोल्थे, साँझ घर फर्किन्थे। नाकामा कुनै किसिमको रोकटोक थिएन। बिहीबार राति वीरगन्जमा संक्रमण पुष्टि भएका पाँच थुनुवा भारतीय नागरिक रहेको तथ्यले पनि सर्राफको तर्कलाई पुष्टि गर्दछ। पर्साकी प्रहरी उपरीक्षक गंगा पन्तले संक्रमण पुष्टि भएका पाँच थुनुवा भारतीय नागरिक रहेको बताइन्। उनीहरू लुकिछिपी वीरगन्ज छिरेको अवस्थामा प्रहरीले नियन्त्रणमा लिएको उनको भनाइ छ। वीरगन्ज महानगरपालिकाका मेयर विजयकुमार सरावगीले भने स्थानीय प्रहरी प्रशासनको लापरवाहीका कारण वीरगन्जमा कोरोना समुदायस्तरमा फैलिएको आरोप लगाए। नाका बन्द रहेको भनिए पनि सुरक्षाकर्मीले नाकामा आवागमन रोक्न नसकेका कारण वीरगन्जमा संक्रमितको संख्या बढेको उनको भनाइ छ। सरकार बोर्डर सिल छ भन्छ तर वीरगन्जरक्सौल नाकाबाट दिनहुँ सयौंै मानिसको आउजाउ भइरहेको छ, उनले भने, नाकामा तस्करीको धन्दा चलिरहेको छ। अहिले चलिरहेका यहाँका उद्योग कलकारखानामा भारतबाटै आएका मजदुरले काम गरिरहेका छन्। परीक्षणको दायरा बढाउने हो भने वीरगन्जमा मात्रै हजारभन्दा बढी संक्रमित फेला पर्ने उनको जिकिर छ। वीरगन्जमा शनिबारदेखि भने फेरि अनिश्चितकालीन निषेधाज्ञा लगाइएको छ। चिकित्सकका अनुसार वीरगन्जमा कोरोना संक्रमण समुदायस्तरमै पुगेको छ। वीरगन्ज फेरि सुरुआती लकडाउन अवस्थामै फर्किएको छ। निषेधाज्ञामा अत्यावश्यक उपचारबाहेक घर बाहिर निस्कन प्रतिबन्ध लगाइएको छ। महानगरका चोकचोकमा सुरक्षाकर्मीको तैनाथी बढाइएको छ। असार अन्तिमसम्म वीरगन्जको कोभिड अस्पतालमा संक्रमितहरू निको हुँदै घर फर्किन थालेपछि दुईजना मात्र बाँकी थिए। क्वारेन्टाइन पनि प्राय : खाली भइसकेका थिए। साउन पहिलो सातायता भने संक्रमितको संख्या दिनहँु थपिँदै गएको छ। पर्सामा संक्रमितको संख्या २ सय ४३ पुगेको छ। गण्डकस्थित कोभिड अस्पतालको आइसोलेसनमा ५३ जना उपचाररत छन्। अब त्यहाँ थप संक्रमितलाई राख्ने ठाउँ छैन। जिल्ला प्रशासनले लक्षण नभएका संक्रमितलाई होम आइसोलेसनमा बस्ने दिने निर्णय गरेको छ। वीरगन्जमा मात्रै तीनजना संक्रमितको मृत्यु भइसकेको छ। कोभिड अस्पतालका चिकित्सकका अनुसार नयाँ संक्रमितमा कोरोना लक्षण देखिएका छन्। आइसोलेसनमा उपचाररतमध्ये चारको अवस्था गम्भीर रहेको कोभिड अस्पतालका चिकित्सक डा नीरज सिंहले बताए। नारायणी अस्पतालका प्रमुख मेडिकल सुपरिटेन्डेन्ट डा मदन उपाध्यायले वीरगन्जमा अब कोरोना संक्रमण समुदायमा गइसकेको स्वीकार गर्नुपर्ने बताए। पर्साका सहायक प्रमुख जिल्ला अधिकारी ललित बस्नेतले पनि वीरगन्जमा सशुल्क परीक्षण सुरु भएसँगै संक्रमितको संख्या बढ्न थालेको बताए। आपैं पैसा तिरेर कोरोना परीक्षण सुरु नगरेका बेलासम्म संक्रमितहरू निको हुँदै आइसोलेसनमा दुईजना मात्र बाँकी थिए, उनले भने, तर, पेड टेस्ट सुरु गरिएपछि विभिन्न व्यक्तिले स्वेच्छाले जाँच गर्न थालेपछि कोरोनाको संक्रमित बढ्न सुरु भएको छ। सरकारले लकडाउन खोलेपछि जनतामा कोरोना सक्कियो भन्ने भान परेको देखिएको उनले बताए। बजारमा भीडभाड पनि अचाक्ली बढ्यो। मानिसले मास्कसमेत लगाएको देखिएन, उनले भने, कोरोना भने समुदायमै पुगिसकेको अवस्था आएपछि निषेधाज्ञा लगाइएन भने स्थिति भयावह नै हुने आँकलन गरियो, त्यसैले शनिबारदेखि निषेधाज्ञा लगाउनु परेको हो।"
मुख्य सचिवसहित २४८० अवकाश हुँदै,"काठमाडौं : मुख्य सचिव लोकदर्शन रेग्मीले कात्तिक ७ मा अनिवार्य अवकाश पाउनेछन्। नेपाल कानुन आयोगका सचिव चिरञ्जीवी खनालको कात्तिक २ मा अवकाश हुने भएको छ। कृषि तथा पशुपन्छी विकास मन्त्रालयका सचिव राजेन्द्रप्रसाद भारी कात्तिक १ मा सरकारी सेवाबाट बिदा हुने भएका छन्। परराष्ट्र सचिव शंकरदास बैरागी, संस्कृति, पर्यटन तथा नागरिक उड्डयन मन्त्रालयका सचिव केदारबहादुर अधिकारी, सार्वजनिक खरिद अनुगमन कार्यालयका सचिव मोहनकृष्ण सापकोटा असोज २२ गते एकै दिन अनिवार्य अवकाश हुनेछन्। राष्ट्रिय सूचना आयोगका सचिव मणिराम ओझा कात्तिक २० मा बिदा हुनेछन्। यसरी आर्थिक वर्ष २०७७७८ मा मुख्य सचिव रेग्मी र १९ सचिवसहित दुई हजार चार सय ८० कर्मचारीले अनिवार्य अवकाश पाउने भएका हुन्। राष्ट्रिय किताबखाना (निजामती)ले सार्वजनिक सूचना जारी गर्दै चालू आर्थिक वर्षमा मुख्य सचिव रेग्मीसहित ठूलो संख्यामा कर्मचारीको अनिवार्य अवकाश हुँदै गरेको जानकारी गराएको हो। कृषि तथा पशुपन्छी विकास मन्त्रालयका अर्का सचिव प्रकाश माथेमाको मंसिर १ मा अवकाश हुँदैछ। अवकाश पाउने अन्यमा पुनर्निर्माण प्राधिकरणका सचिव रामकृष्ण सापकोटा (मंसिर १५), लोकसेवा आयोगका सचिव आनन्दराज ढकाल (पुस २९), उद्योग, वाणिज्य तथा आपूर्ति मन्त्रालयका सचिव चन्द्रकुमार घिमिरे (माघ ८), गण्डकी प्रदेशका प्रमुख सचिव विष्णुप्रसाद नेपाल (चैत २), प्रधानमन्त्री तथा मन्त्रिपरिषद् कार्यालयका सचिव डा तीर्थराज ढकाल (चैत २७), वन तथा वातावरण सचिव डा विश्वनाथ ओली (२०७८ वैशाख ७), सहरी विकास मन्त्रालयका सचिव मधुसूदन अधिकारी (वैशाख २४), शिक्षा मन्त्रालयको विज्ञान तथा प्रविधि सचिव डा सञ्जय शर्मा (२०७८ जेठ ६), खानेपानी मन्त्रालयका सचिव माधव बेलवासे (जेठ १४), रक्षा मन्त्रालयका सचिव रेश्मिराज पाण्डे (असार १७), महालेखा निरीक्षक गोपीनाथ मैनाली (असार १) र हालै सचिवमा बढुवा भएका बाग्मती प्रदेशका प्रमुख सचिव डा मानबहादुर बिके (वैशाख ६) छन्। यिनै १९ जनामध्ये एकजना मुख्य सचिव हुनेछन् भने बाँकी १८ जनाको अवकाश हुनेछ। परराष्ट्र सचिव वैरागी, पर्यटन सचिव अधिकारी, सार्वजनिक अनुगमनका सचिव सापकोटा र उद्योग सचिव घिमिरे प्रमुख दाबेदार देखिएका छन् भने वन सचिव ओली, सहरी विकास सचिव मधुसूदन अधिकारी पनि लविङमा छन्। उमेर वा सेवा अवधिका कारण अनिवार्य अवकाश पाउने कर्मचारीले अवकाश हुने मितिभन्दा ६ महिनाअगावै निजामती सेवा नियमावली २०५० बमोजिमको फाराम भरी आफू बहाल कार्यालयमार्फत राष्ट्रिय किताबखानामा पठाउन अनुरोध गरिएको छ। किताबखानाका महानिर्देशक ऋषिराम तिवारीद्वारा हस्ताक्षरित सूचनामा अनिवार्य अवकाश हुने सम्बन्धित कर्मचारीको अनिवार्य अवकाशसम्बन्धी सूचनाको पत्र कारणवश प्राप्त नभएमा सबैलाई यसै सूचनाको आधार मानी अवकाश लिने दिने व्यवस्था गर्नू भनी आह्वान गरिएको छ। यस वर्ष सहसचिवमा धेरै अवकाश भइरहेका छन्। अनिवार्य अवकाश पाउने सहसचिवमा अच्युतप्रसाद ढकाल, लावण्यकुमार ढकाल, लेखनाथ शर्मा, कुमारबहादुर खड्का र दीपेन्द्र काफ्ले छन्। यस्तै सहसचिवमा वीरबहादुर राई, भीमसेन तिमिल्सिना, भेषबहादुर कार्की, शंकरप्रसाद सुवेदी, कैलाशराज पोखरेलले पनि चालू आर्थिक वर्षमा अवकाश पाउँदैछन् । किताबखानाका अनुसार अनिवार्य अवकाश पाउने अन्य सहसचिवमा रामकृष्ण गुरागाईं, बलराम मि श्र, सरोजकुमार प्रधान, भगवानप्रसाद गुप्ता, हरिप्रसाद दाहाल, नवराज काफ्ले, श्यामराज अधिकारी, सुरेन्द्रप्रसाद नेपाल, विष्णुकुमार कार्की, प्रवीणराज अर्याल, भेषनाथ शर्मा, वंशी शर्मा, सनतकुमार दवाडी, विष्णुप्रसाद अधिकारी छन् । यसैगरी अवकाश पाउने सहसचिवमा नरनाथ गिरी, कौशलकिशोर झा, तेजबहादुर सुवेदी, प्रेमराज जोशी, कालीप्रसाद पोखरेल, तेजराज पाण्डे, भक्तबहादुर ढकाल, शम्भुबहादुर खड्का, नारायण अधिकारी, केदारप्रसाद पनेरू, टीकाराम ज्ञवाली, यज्ञबहादुर हमाल, चन्द्रमान श्रेष्ठ, दिगम्बर ठाकुर, किशोर जोशी, रूपनारायण भट्टराई, मुरारी महत, उपेन्द्रकुमार खनाल, विद्यानाथ भट्टराई, महेश्वरनरसिंह केसी, डिल्लीराम सेढाईं, धरुबमणि ज्ञवाली, मदन थापा, माधवप्रसाद पौडेल, यज्ञराज बोहरा, यादव सुवेदी, लक्ष्मणप्रसाद पौडेल, बलराम थापा, दीपक केसी, नरेन्द्रसिंह भण्डारी, द्रोण पोखरेल, जीवनप्रकाश श्रेष्ठ, हरि बखती, दीर्घनारायण पौडेल, राजेश पौडेल, कान्चनराज पाण्डे छन्। उपसचिव, शाखा अधिकृत, नायब सुब्बादेखि कार्यालय सहयोगीसम्मका अवकाशको लिस्ट किताबखानाले सूचना जारी गरी सार्वजनिक गरेको छ। किताबखानाले प्रत्येक आर्थिक वर्षको सुरुमा अनिवार्य अवकाश हुने कर्मचारीको नामावली सार्वजनिक गर्ने गरेको छ।"
जोशीसहित तीन नेतालाई कारबाही गरिएपछि कांग्रेसमा अन्तरविरोध,"काठमाडौं : कांग्रेसको केन्द्रीय अनुशासन समितिले पार्टीका नेताहरुलाई कारबाही गरेपछि पार्टी भित्र अन्तरविरोध देखिएको छ। कांग्रेसले शनिबार पूर्व सहमहामन्त्री गोविन्दराज जोशी र पूर्व राज्यमन्त्री पुष्करनाथ ओझा र डडेलधुरा कांग्रेस जिल्ला कार्यालय सचिव रामबहादुर विष्टलाई कारबाही गरेको थियो। सोही प्रकरणलाई लिएर कांग्रेस नेता डा शेखर कोइरालाले आधारहीन र मनगढन्ते तर्क अगाडि सारेर उनीहरुलाई कारबाही गरिएको भन्दै विरोध जनाएका छन् । उनले पार्टीबाट उनीहरुलाई निष्कासन गरिनु दुर्भाग्य भएको टिप्पणी गरेका छन् । 'एकातिर हामी अन्य पार्टीबाट नेपाली कांग्रेसमा प्रवेश गराउँदैछौं अर्कोतिर आफ्नो सम्पूर्ण जीवन पार्टीमा व्यतित गरेका वरिष्ठ नेताहरूलाई पार्टीबाट निष्कासन गर्छौं।' उनले आइतबार फेसबुकमा लेखेका छन्, 'यसले पार्टी र कार्यकर्तामा के सन्देश जान्छ? आधारहीन र मनगढन्ते तर्क अगाडि सारेर गोविन्दराज जोशी, पुष्करनाथ ओझा र रामबहादुर बिष्टलाई कांग्रेस पार्टीबाट निष्कासन गरिनु दुर्भाग्य हो।' उनीहरुले पार्टी र लोकतन्त्रका पक्षमा बगाएको रगत पसिनाको अवमूल्यन गर्ने काम भएको कोइरालाको बुझाइ छ। केन्द्रीय अनुशासन समितिको बैठकले पूर्वमन्त्री जोशी र पूर्वराज्यमन्त्री ओझालाई संघीय निर्वाचनमा पार्टीका आधिकारिक उम्मेदवारविरुद्ध हराउन सक्रिय भएर लागेको निष्कर्श निकाल्दै पाँच वर्षका लागि पार्टीबाट निष्काशन गर्ने निर्णय गरेको हो। त्यस्तै विष्टलाई तीन वर्षका लागि निष्कासन गर्ने निर्णय गरिएको छ। पूर्वमन्त्री सुनिल थापासहित राप्रपाका ३१ नेताले दिए संयुक्त राजीनामा गोविन्दराज जोशीसहित कांग्रेसका तीन नेता पार्टीबाट निकालिए"
सबै किसिमका भ्रष्टाचारीलाई कारवाही गर्छौँ : अख्तियार प्रमुख घिमिरे,"काठमाडौँ : अख्तियार दुरुपयोग अनुसन्धान आयोगका प्रमुख आयुक्त नवीन घिमिरेले सबै प्रकृतिका भ्रष्टाचारीलाई कारवाहीको दायरामा ल्याउने प्रतिवद्धता व्यक्त गरेका छन् । अख्तियारले ठूला, साना सबै किसिमका भ्रष्टाचारीलाई कारवाहीको दायरामा ल्याउन लागिपरेको उनको भनाइ थियो । प्रतिनिधिसभाको राज्य व्यवस्था तथा सुशासन समितिको बैठकमा प्रमुख आयुक्त घिमिरेले यस्तो बताएका हुन् । सांसदहरुले उठाएका प्रश्नको जवाफ दिने क्रममा उनले आयोगले स्टिङ अपरेशनबाट पनि भ्रष्टाचारीमाथि कारवाही प्रक्रिया थालेको बताए । साथै आयोग पूर्वाग्रही नभएको पनि घिमिरेले बताएका छन् ।"
तीन नेतालाई कारबाही गरेकोप्रति कांग्रेस नेताको असन्तुष्टि,"काठमाडौं : नेपाली कांग्रेसको केन्द्रीय अनुशासन समितिले पार्टीका पूर्वसहमहामन्त्री गोविन्दराज जोशी, महासमिति सदस्य पुष्करनाथ ओझा र डडेलधुरा पार्टी कार्यालय सचिव रामबहादुर बिष्टलाई गरेको कारवाहीप्रति नेताले असन्तुष्टि जनाएका छन् । नेताले अनुशासन समितिको निर्णयप्रति असन्तुष्टि जनाउँदै कारबाही प्रक्रिया गलत भएको टिप्पणी गरेका छन् । कांग्रेस केन्द्रीय सदस्य डा शेखर कोइरालाले पार्टीमा लामो समय योगदान दिएका नेतालाई कारबाही गर्ने तर अन्य पार्टीबाट प्रवेश गराउने कुराले गलत सन्देश जाने बताए। एकातिर हामी अन्य पार्टीबाट नेपाली कांग्रेसमा प्रवेश गराउदैछौं अर्को तिर आफ्नो सम्पूर्ण जीवन पार्टीमा व्यतित गरेका वरिष्ठ नेताहरूलाई पार्टीबाट निष्कासन गर्छौँ, उनले प्रश्न गरे, यसले पार्टी र कार्यकर्तामा के सन्देश जान्छ? नेता कोइरालाले अनुशानस समितिको कारबाहीलाई आधारहीन र मनगढन्ते भएको दाबी गरे । आधारहीन र मनगढन्ते तर्क अगाडि सारेर गोविन्दराज जोशी, पुष्करनाथ ओझा र रामबहादुर विष्टलाई कांग्रेस पार्टीबाट निष्कासन गरिनु दुर्भाग्य हो, उनले ट्वीटरमा लेखेका छन्, उहाँहरूले पार्टी र लोकतन्त्रका पक्षमा बगाउनुभएको रगत पसिनाको अवमूल्यन गर्ने काम भएको छ। कांग्रेस अनुशासन समितिले दुई वर्षअघि सम्पन्न संघीय निर्वाचनमा पार्टीका आधिकारीक उम्मेदवार हराउन भूमिका खेलेको भन्दै पूर्वमन्त्री जोशी र पूर्वराज्यमन्त्री ओझालाई पाँच वर्षका लागि पार्टीबाट निष्काशन गर्ने निर्णय गरेको थियो विष्टलाई तीन वर्षका लागि कारवाही गरेको विज्ञप्तिमार्फत जनाएको थियो । कांग्रेस नेता डा मिनेन्द्र रिजालले पनि नेताहरुलाई पार्टीबाट निष्काशन गर्ने निर्णयले लोकतन्त्रलाई कमजोर बनाउने दाबी गरे । हिजो पार्टीले कारबाही गर्या साथीको नाम पढें, सजाय हेरें, आजसम्म मन तरंगीत छ, उनले भने, बीपीहरूले निर्माण गर्नुभएको हाम्रो पार्टीले शनै शनै उदार लोकतान्त्रिक चरित्र गुमाउने पो हो की भन्ने आशंकाले मन झनै गह्रुंगो भयो ।"
उल्टिएका छन् सर्वोच्चका फैसला,काठमाडौं : सर्वोच्च अदालतको संयुक्त इजलासले ११ वैशाख ०६१ मा बेलायती नागरिक गोर्डन विलियम रविन्सनलाई सफाइ दिने फैसला सुनायो । फैसलामा प्रमाण मूल्यांकन गलत रूपमा भएको र कानुनको व्याख्या त्रुटिपूर्ण देखिएको भन्दै महान्यायाधिवक्ता कार्यालयले सर्वोच्चमा पुनरावलोकन निवेदन दियो । पुनरावलोकनबाट संयुक्त इजलासको फैसला उल्टिएर रविन्सनलाई जेल सजाय र जरिवाना हुने गरी तल्लो अदालतबाट भएको फैसला सदर भयो । उनी दुई किलो तीन सय १५ ग्राम खैरो हेरोइनसहित पक्राउ परेका थिए । १ सर्वोच्चबाटै २०७२ असार ६ गते काठमाडौं छाउनीको विवादित कित्ता नम्बर २५ को क्षेत्रफल १५ रोपनी एक आना जग्गा पूर्वराजा ज्ञानेन्द्र शाहकी छोरी प्रेरणा राज्यलक्ष्मी शाहले दाइजोका नाममा प्राप्त गरेको फैसला भयो । त्यस फैसलाविरुद्ध सरकारले पुनरावलोकन निवेदन दियो । त्यसपछि सर्वोच्चका तीन न्यायाधीश संलग्न पूर्ण इजलासले पुरानो फैसला उल्ट्याएर पछि उक्त जग्गा ट्रस्टका नाममा हुने फैसला गर्यो । २ अख्तियारका तत्कालीन प्रमुख आयुक्त लोकमानसिंह कार्कीको योग्यता विवादमा परेको पुनरावलोकनमा पनि संयुक्त इजलासको फैसला उल्ट्याएर पदमुक्त हुने निर्णय भएको थियो । सर्वोच्चको पूर्ण इजलासले २०७३ पुस २४ गते कार्कीको पक्षमा भएको पूर्वफैसला उल्ट्याएर योग्यता नपुगेको ठहर गरेको थियो । ३ लामोसाँघुबाट खरीढुंगासम्म रोपवे निर्माण गर्न ठेक्का दिँदा नेपाल सरकार र भारतीय कम्पनीबीच उत्पन्न दुई अर्ब रुपैयाँको क्षतिपूर्ति विवादमा संयुक्त इजलासको फैसलाविरुद्ध सरकारले पुनरावलोकन निवेदन दियो । पूर्ण इजलासबाट २०६४ सालमा क्षतिपूर्ति दिन नपर्ने फैसला भयो । भारतीय कम्पनी दामोदर रोपवेजसँगको मुद्दामा नेपाल सरकार क्षतिपूर्ति तिर्नबाट जोगियो । ४संविधानसभामा रिक्त २६ सभासद्को मनोनयन विवादमा तत्कालीन सभासद् विश्वेन्द्र पासवानले रिट दायर गरे । त्यसमा संयुक्त इजलासले निर्वाचनमा पराजित उम्मेदवारलाई मनोनयन गर्न नपाइने र समानुपातिकतर्फको बन्द सूचीमा परेकाहरूसमेत मनोनयनमा पर्न नसक्ने फैसला सुनायो । त्यो फैसला पुनरावलोकनका माध्यमबाट पूर्ण इजलासले उल्ट्याएको थियो । सरकारका तर्फबाट तत्कालीन मुख्य सचिव लीलामणि पौडेलले दिएको पुनरावलोकनमा २०७२ जेठ ७ गते फैसला उल्टिएको हो ।
'अमेरिकी सहयोग निरन्तर' : एमसीसी अनुमोदनमा चासो,"काठमाडौं : उपप्रधान तथा रक्षामन्त्री ईश्वर पोखरेल र संयुक्त राज्य अमेरिकाका राजदूत र्याण्डी बेरीबीच भेटवार्ता भएको छ। आइतबार दिउँसो मन्त्री पोखरेलसँग भेटवार्ताका लागि अमेरिकी राजदूत बेरी रक्षा मन्त्रालयमा पुगेका हुन्। भेटमा अमेरिकी सहयोगसम्बन्धी प्रस्ताव मिलेनियम च्यालेन्ज कर्पोरेसन (एमसीसी) अनुमोदनको विषयमा राजदूत बेरीले चासो राखेका छन्। मन्त्रालय स्रोतका अनुसार अमेरिकाले लामो समयदेखि गर्दै आएको सहयो जारी रहने बताउँदै राजदूत बेरीले यस्तो चासो राखेका हुन्। कठिन परिस्थितिका बाबजुद नेपाललाई सहयोग गर्न अमेरिका सदैव तत्पर रहेको छ, उनको भनाइ उद्धृत गर्दै स्रोतले भन्यो, अमेरिकाले नेपाललाई विगत ७० वर्षदेखि आर्थिक सामाजिक हित हुने गरी विभिन्न क्षेत्रमा सहयोग उपलब्ध गराउँदै आएको र यस्तो सहयोगलाई आगामी दिनमा पनि निरन्तर जारी राखिने छ। रक्षामन्त्री पोखरेलको निजी सचिवालयले विज्ञप्ति सार्वजनिक गर्दै भेटमा कोभिड१९संक्रमणको रोकथाम नियन्त्रण र उपचारका लागि भएका प्रयासका साथै द्विपक्षीय हित र सरोकारका विभिन्न विषयमा छलफल भएको उल्लेख गरेको छ। शिष्टाचार भेटको सुरुमा मन्त्रीले महामारीको रूपमा फैलिइरहेको कोभिड१९ संक्रामक रोगलाई नियन्त्रण गर्न नेपाल सरकारको तर्फबाट भइरहेका कार्यबारे प्रकाश पार्नुभयो, विज्ञप्तिमा भनिएको छ, कोरोना संक्रमण नियन्त्रणमा नेपाल सरकारले उच्च सतर्कता अपनाएर कार्य गरिरहेको बताउनुभयो। संक्रमणलाई जथाभावी फैलन नदिन सीमा नाकामा निगरानी बढाइएको विदेशबाट नेपाल आउनेहरूलाई क्वारेन्टाइन र आइसोलेसनमा राख्ने व्यवस्था मिलाइएको, मास्क लगाएर तथा सामाजिक दूरी कायम गरेर मात्र सार्वजनिक कार्यालयमा काम काज गर्ने व्यवस्था मिलाइएको बताएका छन्। कोभिड१९ संक्रमणको संख्यालाई बढ्न नदिन तीनै तहका सरकारले आपसमा समन्वय गरी कार्य गरिरहेको मन्त्री पोखरेलले प्रष्ट पारेका छन्। पोखरेलले अमेरिकामा कोभिड१९ संक्रमणका कारण भएको ठूलो जनधनको क्षतिप्रति दुःख व्यक्त गरेका छन्। भेटमा अमेरिकी राजदूतले नेपालले कोभिड१९ रोगको नियन्त्रणका लागि गरेका प्रयासको सह्राहना गर्दै संक्रमणलाई नियन्त्रण बाहिर जान नदिन सामाजिक दूरी कायम गर्ने लगायतका उपायलाई प्राथमिकतासाथ अवलम्बन गर्न उपयोगी हुने बताए। भेटका अवसरमा रक्षा मन्त्रालय र परराष्ट्र मन्त्रालयका प्रतिनिधि तथा काठमाडौं अमेरिकी राजदूतावासका अधिकारीको समेत उपस्थिति थियो।"
करेन्ट लागेर महिलाको मृत्यु,बैतडी : बैतडीमा करेन्ट लागेर एक महिलाको मृत्यु भएको छ । सिगास गाउँपालिका ९ चुवाकी ५६ वर्षीया जुना चन्दको करेन्ट लागेर मृत्यु भएको इलाका प्रहरी कार्यालय पाटनका प्रहरी निरीक्षक धनदेव साउँदले जानकारी दिए । शनिबार साँझ ७ बजे लोट भन्ने ठाउँमा घाँस काट्न गएका बेला च्वाँगड लघुजलविद्युत आयोजनाको मेन तारमा छुँदा करेन्ट लागेर चन्दको घटनास्थलमै मृत्यु भएको प्रहरी निरीक्षक साउँदले बताए । मृतक चन्दको शव पोष्टमार्टमा लागि प्राथमिक स्वास्थ्य केन्द्र पाटनमा ल्याउँदै गरेको उनले बताए।
अझै चार दिन भारी वर्षाको संभावना,"काठमाडौं : अझै दिन तीनचार दिन भारी वर्षाको संभावना रहेको जल तथा मौसम विज्ञान विभागले जनाएको छ।जल तथा मौसम विज्ञान विभागले आइतबार एक विज्ञप्ति जारी गर्दै सोमबार रातीबाट मनसुन न्यून चापीय रेखा नेपालको तराई भूभाग नजिक रहने तथा अरब सागरबाट समेत पर्याप्त जल वाष्पयुक्त हावा भित्रिनै संभावना देखिएकाले ३४ दिन नेपालको मनसुन सक्रिय भइ देशको धेरैजसो स्थानमा हल्लकादेखि मध्य र केही स्थानमा भारी वर्षा हुने संभावना रहेको छ।' 'भारी वर्षा हुने स्थानका नदी खोलामा पानीको बहाव बढ्ने,पहाडि क्षेत्रमा भूक्षय हुने, पहिरो जाने,सडक तथा हवाई यातायत प्रभावित हुने तथा ढल पानीको निकास नभएको ठाउँमा डुबानको समेत जोखिम रहन सक्ने भएकाले आवश्यक सतर्कता अपनाउन हुन अनुरोध छ,' विज्ञप्तिमा भनिएको छ। यस्तै मौसम विज्ञान विभागका अनुसार आइतबार देशभर आंशिकदेखि सामान्य बलदी रहि केही स्थानमा हल्कादेखि मध्यम वर्षाको संभावना रहेको छ।सुदूरपश्चिम पश्चिम प्रदेशका एक वा दुई स्थानमा मेघगर्जन चट्याङसहितको भारी वर्षाको संभावना रहेको जनाइएको छ।"
"करेन्ट लागेर ट्याक्सी चालकको मृत्यु, ट्रक चालक घाइते","ताप्लेजुङ : ताप्लेजुङको फुङलिङ नगरपालिका२ स्थित बहानन्देदोभान सडकखण्डमा करेन्ट लागेर ट्याक्सी चालकको मुत्यु भएको छ । पाथीभरा याङ्वरक गाउँपालिका१ नाङ्खोल्याङका २७ वर्षीय विकास सुनुवारको घटनास्थलमै मृत्यु भएको हो । सडकमा रोकिराखेको ट्रकमा छुँदा उनलाई करेन्ट लागेको थियो । करेन्ट लागेर ट्रक चालक पाँचथर हिलिहाङका ३५ वर्षीय अमृत श्रेष्ठ घाइते भएका हुन् । जिल्ला प्रहरी कार्यालय ताप्लेजुङका प्रमुख महेन्द्र श्रेष्ठका अनुसार दोभान बजारबाट बिर्तामोडतर्फ जाँदै गरेको ट्रकमा विद्युत्को नांगो तारले छोएको थियो । 'छुनासाथ ट्रक चालक घाइते भएछन्,' श्रेष्ठले भने, 'विपरित दिशाबाट गएको ट्याक्सीका चालकले राकिराखेको ट्रक देखेपछि ओर्लिएर हेर्ने क्रममा उनलाई पनि करेन्ट लागेछ ।' घाइते श्रेष्ठलाई उपचारका लागि जिल्ला अस्पताल ताप्लेजुङ ल्याइएको छ । घटनाको थप अनुसन्धानका लागि प्रहरी खटिएको श्रेष्ठले बताए । घटनास्थल दोभान र हान्द्रुङ छुट्ने स्थान नजिकै पर्छ ।"
हटाइएका कर्मचारीलाई बयालपाटा अस्पतालले पुनर्बहाली गर्ने,"अछाम : बयालपाटा अस्पतालले हटाइएका कर्मचारीलाई पुर्नबहाली गर्ने भएको छ । आर्थिक अभावका कारण सबैलाई पुर्नबहाली गर्न नसकिने भएपछि अस्पतालले स्थानीयलाई मात्र पुर्नबहाली गर्ने भएको हो । न्याय हेल्थ नेपालले हटाइएकामध्ये स्थानीयलाई मात्र पुर्नबहाली गर्ने निर्णय गरेको अस्पतालका स्वास्थ सेवा निर्देशक विकास गौचनले जानकारी दिए । उनले भने, 'नागरिकताको आधारमा स्थानीयलाई पुर्नबहाली गर्ने तयारीमा छौं। अहिले नागरिकताको विषयमा छानबिन चलिरहेको छ ।' नेपाली कांग्रेस अछामका सभापति भरतकुमार स्वाँरले अस्पताल प्रशासनसँगको पटकपटकको बैठकमा कर्मचारी पुर्नबहाली गर्ने विषयमा सबै दल एकमत भएपछि पुर्नबहाली गर्ने सहमति भएको बताए । उनले भने, 'धेरै पटक बैठक बस्यो तर सहमति हुन सकेको थिएन। हाम्रो अडान हटाइएका ३४ जनालाई राख्नुपर्छ भन्ने थियो, सबै कर्मचारीलाई राख्न नसकिने भएपछि स्थानीयलाई मात्र पुर्नबहाली गर्ने एकमत भयौं।' अस्पतालका लागि नगरपालिकाले आर्थिक वर्ष ०७०७८ का लागि ७० लाख बजेट बिनियोजन गरेको साँफेबगर नगरपालिकाका मेयर कुलबहादुर कुँवरले बताए । उनले अस्पताललाई मुख्य प्राथमिकतामा राखेका छौं,आर्थिक अभाव हो भने हामीले स्रोत जुटाउने काम गरेका छौं, आर्थिक कारण कसैको जागिर जानु हुँदैन,आर्थिक स्रोत जुटाउने काम निरन्तर रहने छ ।' जागिबाट हटाइएका एकजना कर्मचारी आत्मदाह गरेका थिए। फेरि पनि यस्तो परिस्थिति आउन नदिन निरन्तर आफूहरु लागिपरेको नेकपाका नेता प्रकाश शाहले बताए । उनले निकालिएका अरु कर्मचारी तनाबमा रहेकाले अस्पतालसँगको लामो प्रयासपछि पुर्नबहाली गर्न सफल भएको बताए। 'आथिक स्रोत जुटाएर अस्पतालको सेवा सुविधा थप विस्तार गर्ने पक्षमा हामी सबै लागिपरेका छौं, उनले भने,' रकम जुटाउने विषयमा सबै एकजुट भएर लाग्ने भएका छौं।' अस्पताललाई सुदूरपश्चिम प्रदेश सरकारले ७ करोड र साँफेबगर नगरपालिकाले ७० लाख रकम बिनियोजन गरेको छ । बाजुरा र डोटीका केही स्थानीय तहले समेत बजेट बिनियोजन गरेका छन् । कोरोनाको कहरका बेला बैदेशिक रकम कटौती हुँदै आएको भन्दै अस्पतालले ३४ जना कर्मचारीलाई हटाएको थियो । जागिरबाट निकालिएका सरसफाइ कर्मचारी सिद्धार्थ आउजीले जेठ २६ गते अस्पतालको परिसरमै आत्मदाह गरेका थिए । उनको उपचारको क्रममा नेपालगञ्जको कोहलपुर मेडिकल कलेजमा ज्यान गएको थियो । मृतकको परिवारलाई अस्पतालले ५ लाख र साँफेबगर नगरपालिकाले २ लाख आर्थिक सहयोग गरेको छ । साथै मृतककी श्रीमती गौरी आउजीलाई अस्पतालमा जागीर दिने सहमती पनि भएको छ । आर्थिक अभाव भन्दै कर्मचारी निकालिएपछि बयालपाटा अस्पताल विवादमा तानिएको थियो । अस्पतालले यही साउन १७ गते देखि करार सम्झौता नविकरण नगर्ने भनेर ३४ जना कर्मचारीलाई जानकारी गराएको थियो ।"
एन प्याब्सनले विद्यार्थी भर्ना खोल्ने,"दाङ : निजी तथा आवाशीय विद्यालयको छाता संगठन नेशनल प्याब्सन दाङले संस्थानमा आवद्ध विद्यालयमा नयाँ शैक्षिक सत्रको लागि विद्यार्थी भर्ना सुरु गर्ने भएको छ। नेशनल प्याब्सन दाङको कार्यसमितिको बैठकले यस्तो निर्णय गरेकको अध्यक्ष विमल गौतमले बताए। 'हामीले विद्यालय सञ्चालन र भर्ना अभियान सुरु गर्ने निर्णय गरेका छौं', अध्यक्ष गौतमले भने, 'यो निर्णय स्थानीय पालिकाहरुसँगको समन्वयमा कार्यान्वयन हुने छ। ग्रामिण क्षेत्रका अभिभावकहरुले विद्यालय सञ्चालन गर्न माग गर्दे आएका हुँदा सुरक्षा मापदण्डमा रहेर विद्यालय सञ्चालन हुने छ।' कोरोना भाइरसका कारण विद्यालयहरुले भोग्नु परेको समस्या र शैक्षिक क्षेत्रमा परेको असरलाई मध्यनजर गर्दै विद्यार्थी भर्ना सुरु गर्न लागेको उनले बताए। उनले अभिभावक र विद्यार्थीहरुको मागलाई ध्यानमा राख्दै विद्यार्थी भर्ना सुरु गर्न लागिएको र अब सञ्चालनको आवश्यकता पनि रहेको बताए। एनव्याब्सनका जिल्ला अध्यक्ष विमल गौतमको अध्यक्षतामा बसेको बैठकले कोभिड१९का कारण शैक्षिक संस्थाहरुले भोग्नु परेको समस्या, आवश्यक शैक्षिक रणनीति, सञ्चालित शैक्षिक क्रियाकलाप, विद्यार्थी अभिलेखीकरण, आर्थिक तथा सामाजिक समस्याका विषयमा छलफल गर्नुका साथै उच्च सुरक्षा उपनाउँदै विद्यार्थी भर्ना र पठपाठन सुरु गर्नुपर्ने निर्णय गरेको हो। शैक्षिक शत्र २०७६ को बक्यौता रकम, शिक्षक कर्मचारीको सेवा सुविधा र संस्थागत विद्यालयका अस्वस्थ्य र अर्मयादित क्रियाकलाप रोकी शिक्षण सिकाइलाई प्रभाविकारी बनाउने विषयमा समेत छलफल भएको थियो। बैठकमा नेशनल प्याब्सन प्रदेश नं ५ का अध्यक्ष सुवोधकुमार डाँगी, केन्द्रीय सदस्य प्रकाशकुमार शर्मा, संस्थाका निर्वतमान अध्यक्ष भिमबहादुर बुढाथोकीको पनि सहभागिता थियो।"
"वडा अध्यक्षलाई कोरोना भाइरस संक्रमण, गाउँ नै त्रसित",रौतहट : रौतहटको राजदेवी नगरपालिकाका एकजना वडा अध्यक्षमा कोरोना भाइरसको संक्रमण पुष्टि भएको छ । काम विशेषले काठमाडौं जानका लागि पीसीआर परीक्षण गराउँदा राजदेवी नगरपालिका ८ का अध्यक्षमा संक्रमण देखिएको हो । शनिबार करेन्ट लागेर उनको श्रीमतीको मृत्यु भएको थियो । अन्तिम संस्कारमा सयभन्दा बढी व्यक्तिहरु वडा अध्यक्षसँगै गएका थिए । उनले करेन्ट लागेर सख्त भएकी श्रीमतीलाई जिल्ला अस्पताल गौरमा समेत आफै उपस्थित भएर उपचार गराएका थिए । वडाअध्यक्षको प्रत्यक्ष सम्पर्कमा रहेका व्यक्तिलाई क्वारेन्टाइनमा बस्न आग्रह गरेको राजदेवी नगरपालिकाका मेयर धिरेन्द्र सिंहले जानकारी दिए। वडा अध्यक्षमा अन्य रोग समेत रहेकाले उपचारको लागि काठमाडौं पठाइने बताइएको छ । संक्रमितसँग सम्पर्क भएका केही जनप्रतिनिधि तथा स्थानीय व्यक्ति आआफ्नै घर क्वारेन्टाइनमा बसेका छन्। संक्रमित व्यक्तिसँग सम्पर्कमा रहेकाहरुको पहिचान गरी स्वाब संकलनको काम सुरु गराएको रौतहटका सिडिओ वासुदेव घिमिरेले जानकारी दिए।
कोरोना जोखिम : मास्क नलगाई हिँड्नेलाई कारबाही गर्न गृहमन्त्रालयको परिपत्र,"काठमाडौं : विश्वव्यापी माहामारीको रुपमा फैलिएको कोरोना भाइरस (कोभिड१९) संक्रमण रोकथाम तथा नियन्त्रणका लागि गृह मन्त्रालयले हिँडडुल गर्दा मास्क अनिवार्य गरेको छ। मन्त्रालयले मास्क नलगाई हिँडडुल गर्नेलाई कारबही गर्न सबै जिल्ला प्रशासन कार्यालयलाई आइतबार परिपत्र दिएको छ। उपसचिव उमाकान्त अधिकारीका अनुसार आइतबार मन्त्रालयले ७७ जिल्ला प्रशासन र सुरक्षा निकायलाई यस्तो परिपत्र गरेको हो। कोरोना संकट सकिएको छैन। सकारले तत्कालका लागि निश्चित नियम पालना गर्ने गरी लकडाउन खुला गरेको हो, उनले भने, सरकारको शर्तमा मास्क अनिवार्य छ। मास्क नलगाउने र भीडभाडमा हिँड्नेलाई तत्काल पक्राउ गरेर कारबाही गर्न परिपत्र गरिएको छ। सरकारले चैत ११ गतेदेखि गरेको लकडाउन असार २६ गतेबाट पूर्ण रुपमा खुला गरेसँगै भीडभाड बढेको भन्दै मन्त्रालयले यस्तो परिपत्र गरेको हो। मन्त्रालयको यो निर्देशन पालना नगरी अटेर गरेमा संक्रमण रोग ऐन, २०२० अन्तर्गत कारबाही हुनेछ। यसअघि गृहमन्त्रालयले मास्क नलगाई हिँडेलाई कारबाही गर्न असार २२ गते पत्राचार गरेको थियो। नेपालमा कोरोनाकै कारण ४५ जनाले ज्यान गुमाएका छन्। १८ हजार चार सय ८३ जनामा संक्रमण पुष्टि हुँदा १३ हजार ५३ जनाले कोरोना जितेका छन्। सरकारले लकडाउन खुला गरे पनि संक्रमण नरोकिएको अवस्थामा गृहमन्त्रालयले यस्तो निर्देशन पुनः दिएको हो।"
उदयपुरमा ट्रकको ठक्करबाट एक जनाको मृत्यु,उदयपुर : उदयपुरको त्रियुगा नगरपालिका ६ लालपत्तामा मिनिट्रकको ठक्करबाट आइतबार दिउँसो एक जनाको ज्यान गएको छ। गाईघाटबाट लहानतर्फ जाँदै गरेको को१ख४६६३ नम्बरको मिनिट्रकको ठक्करबाट घाइते भएका स्थानीय ५५ वर्षीय सनमान कामीको लहान नर्सिङहोममा उपचारको क्रममा ज्यान गएको हो। तीव्र गतिमा कुदेको मिनिट्रकको अचानक सापट भाँचिदा पैदल यात्री सनमानको कम्मरमा गम्भीर चोट लागेको थियो । उनलाई प्रहरी चौकी लालपत्ताले उद्धार गरी उपचारका लागि लाहान पठाएको जिल्ला प्रहरी कार्यालयका उदयपुरका डिएसपी गोबिन्द पुरीले जानकारी दिए। घटनालगत्तै प्रहरीले घटनास्थलमै रहेको मिनिट्रक र चालक चौदण्डीगढी नगरपालिका ७ का २४ वर्षीय सुनिल बस्नेतलाई नियन्त्रणमा लिएको उनले बताए।
बागलुङमा सुख्खा पहिरो (तस्बिरसहित),"बागलुङ : बागलुङ नगरपालिका१ खनियाघाटस्थित सामुदायीक वन क्षेत्रमा शनिबार राति गएको भीषण पहिरोमा पुरिएका एक जनाको शव भेटिएको छ। बागलुङपोखरा राजमार्गको गणेश घुम्तीदेखि निरयघाट जाने बाटोको बीचमा शनिबा राति ९ बजे तिर खसेको पहिरोमा पुरिएका ध १ त ४०७ नम्बरका ट्याक्टर चालक बानपा ५ मालिकाका धनबहादुर किसान आइतबार बिहान मृत अवस्थामा फेला परेका हुन्। सडकमा बिछ्याउने कच्चा पदार्थ झिक्ने क्रममा अचानक खसेको सुख्खा पहिरोमा टिपर चालक पर्वत बनौ पुख्यौली घर भइ हाल कास्की बस्दै आएका निर्मल पुन समेत पुरिएको आशंका गरिएको छ। अहिले नेपाल प्रहरी, नेपाली सेना, सशस्त्र प्रहरी र स्थानीयद्धारा खोजी तथा उद्धार कार्य जारी छ। पहिरोमा परी एक स्काभेटर, एक ट्याक्टर र ध १ख ४६३७ नम्बर एक ट्रिपर पुरिएको प्रहरी निरीक्षक दिपक रिजालले जानकारी दिए। ट्याक्टर र टिपरका चालकको मोबाइलमा फोन गइरहे पनि फोन रिसिभ भएको छैन। स्काभेटरका चालक सिन्धुपाल्चोक घर भई बानपा १ रामरेखा बस्ने राजु माझी भने राति नै सम्पर्कमा आएका थिए। उनले पहिरो झरेपछि बल्लबल्ल भागेर ज्यान बचाएको बताएका छन्। पुरिएको स्काभेटर निर्माण व्यवसायी विमलेस आचार्य र टिपर पर्वतका हरि घिमिरेको भएको प्रहरीले जनाएको छ।"
"तीन जिल्लामा ५ सय बढी संक्रमित, ६ जिल्ला कोरोनामुक्त","काठमाडौं : हालसम्म कोरोना भाइस (कोभिड१९) संक्रमणबाट ६ जिल्ला कोरोनामुक्त भएका छन् भने तीन जिल्लामा पाँच सय बढी बिरामी रहेका छन्। स्वास्थ्य तथा जनसंख्या मन्त्रालयका प्रवक्ता डाजागेश्वर गौतमले रौतहट, कैलाली र बाजुरामा कोरोना भाइरसका ५ सय बढी बिरामी रहेको र पाँचथर, भोजपुर, संखुवासभा, रसुवा, मनाङ र मुस्ताङ कोरोना शून्य रहेको छ जानकारी दिए। मन्त्रालयका अनुसार आइतबारसम्म मुलुकभर ५ हजार ४ सय ४० जना कोरोनाका सक्रिय संक्रमित रहेका छन्। जसमध्ये प्रदेश १ मा १८६ जना, प्रदेश २ मा १ हजार ८ सय७३जना, बागमती प्रदेशका ४४४ जना, गण्डकी प्रदेशमा २९४ जना, प्रदेश ५का ३५८ जना, कर्णाली प्रदेशमा ३६६जना र सुदूरपश्चिम प्रदेशमा १ हजार ९ सय १८जना रहेका छन्। आइतबार मात्र थप १३० जनामा कोरोना भाइरस (कोभिड १९) संक्रमण देखिएको छ। स्वास्थ्य तथा जनसंख्या मन्त्रालयका प्रवक्ता डा गौतमका अनुसार नयाँसहित कूल संक्रमितको संख्या १८ हजार ६ सय १३ पुगेको हो । मन्त्रालयका अनुसार पछिल्लो २४ घन्टामा ७५ जनाले कोरोना जितेर घर फर्किएका छन्। योसहित कोरोना जित्नेको कुल संख्या १३ हजार १२८ पुगेको छ। क्वारेन्टाइनमा रहनेको संख्या १७ हजार ९०३ पुगेको छ। यस्तै मन्त्रालयका अनुसार आइसोलेसनमा ५ हजार ४ सय ४०जनाको उपचार भइराखेको छ ।हालसम्म कोरोना संक्रमणबाट ४५ जनाको ज्यान गइसकेको मन्त्रालयले जनाएको छ।"
काठमाडौंमा थप ८ जनामा कोरोना भाइरस संक्रमण पुष्टि,"काठमाडौं : काठमाडौंमा थप ८ जनामा कोरोना संक्रमण पुष्टि भएको छ। स्वास्थ्य तथा जनसंख्या मन्त्रालयका प्रवक्ता डाजागेश्वर गौतमले विभिन्न प्रयोगशालामा गरिएको परीक्षणमा थप ८ जनामा कोरोना संक्रमण भएको पुष्टि गरेका हुन् यस्तै आइतबार थप १३० जनामा कोरोना भाइरस (कोभिड १९) संक्रमण देखिएको छ। स्वास्थ्य तथा जनसंख्या मन्त्रालयका प्रवक्ता डा गौतमका अनुसार नयाँसहित कूल संक्रमितको संख्या १८ हजार ६ सय १३ पुगेको हो । मुलुकभर सक्रिय संक्रमित ५ हजार ४ सय ४० जना रहेका छन्। जसमध्ये प्रदेश १ मा १८६ जना, प्रदेश २ मा १ हजार ८ सय७३जना, बागमती प्रदेशका ४४४ जना, गण्डकी प्रदेशमा २९४ जना, प्रदेश ५का ३५८ जना, कर्णाली प्रदेशमा ३६६जना र सुदूरपश्चिम प्रदेशमा १ हजार ९ सय १८जना रहेका छन्। मन्त्रालयका अनुसार पछिल्लो २४ घन्टामा ७५ जनाले कोरोना जितेर घर फर्किएका छन्। योसहित कोरोना जित्नेको कुल संख्या १३ हजार १२८ पुगेको छ। क्वारेन्टाइनमा रहनेको संख्या १७ हजार ९०३ पुगेको छ। यस्तै मन्त्रालयका अनुसार आइसोलेसनमा ५ हजार ४ सय ४० जनाको उपचार भइराखेको छ"
ज्यान मुद्धाका फरार अभियुक्त आठ वर्षपछि पक्राउ,धनगढी : हत्याका दोषी साढे ८ वर्षपछि पक्राउ परेका छन् । जिल्ला प्रहरी कार्यालय कैलालीले धनगढी उपमहानगरपालिका१ का ४१ वर्षीय सुरेन्द्र सिंहको हत्यामा संलग्न वडा नम्बर ८ का सुवर्ण श्रेष्ठलाई पक्राउ गरिएको हो । श्रेष्ठ घटना भएदेखि नै फरार रहेकोमा शनिबार धनगढी उपमहागरपालिका९ मा लुकेको अवस्थामा पक्राउ गरिएको प्रहरीले जानकारी दिएको छ । जिल्ला प्रहरी कार्यालयका प्रवक्ता प्रहरी नायब उपरीक्षक प्रतिक विष्टले धनगढी गाउँमा २०६८ सालको मंसिरमा लागेको मेलामा सिंहलाई कुटपिट गरी घाइते बनाउने मध्येका श्रेष्ठलाई आठ वर्ष ७ महिनापछि पक्राउ गरिएको जानकारी दिए। सिंहको उपचारका क्रममा मृत्यु भएको थियो । कैलाली जिल्ला अदालतले दुवैजनालाई जन्मकैदको सजाय सुनाइसकेको छ । श्रेष्ठलाई आइतबार जिल्ला अदालत कैलालीमा बुझाइएको छ ।
"बाढीले जीवनसाथी खोस्यो, घरमा खाने अन्न छैन (भिडियाे)","महोत्तरी : प्राकृतिक विपद् पनि कति निर्दयी ? पीडामाथि नै पीडा थपिदिन्छ। प्राकृतिक प्रकोपले पनि गरिबलाई नै रुवाउँछ। बाढी आउँछ, गरिबकै घर बगाउँछ। उसैको ज्यान लिन्छ। शीतलहरले दिनदुःखीलाई नै निल्छ। ३० वर्षीया दुलारी देवी कापरको खुसी पनि बाढीले नै लुट्यो। उनका जीवनसाथी विरेन्द्र कापरलाई बाढीको भेलले बगायो। साउन ६ गते बाढीले बगाएका उनको १६ किलो मिटर पर लास भेटियो। दुलारीका तीन छोरी छन्। उनी पाँच महिनाकी गर्भवती छिन्। घरमा खाने अन्न छैन। चुलोमा आगो बलेको छैन। महोत्तरीको भंहगा६ संग्रामपुरकी दुलारी श्रीमान् गुमाएको पीडाले छट्पटाउँछिन्। जेठी छोरी नगिना क्रियापुत्री बसेकी छिन्। गरिवीले उनी थलिएकी छिन्। पतिको दाहसंस्कार गर्न उनीसँग साथमा कात्रो किन्ने पैसा नभएर छिमेकीले कात्रो किनिदिए अनि विरेन्द्रको दाहसंस्कार भयो। उनको घर पुग्दा दुलारी रोइरहेकी थिइन्। आँखा सुन्निएको थियो। विक्षिप्त हुँदै एकैछिनमा बेहोस् हुन्थिन्। पति गुमाएपछि उनको सिउँदो मात्रै पुछिएको छैन, जीवको भरोसा नै चुटिएको छ। कोरोना संक्रमणले लकडाउन भएपछि उनको परिवार भोकभोकै थियो। लकडाउन खुकुलो भएपछि उनका पति काम गर्न जनकपुर पुगेका थिए। वर्षातले काम रोकिएपछि घर फर्किंदै गर्दा रातु खोलाको बाढीले बगायो। उनी घर निर्माणमा ज्यालादारी काम गर्थे। काँधमा साइकल बोकेर खोला पार गर्न लाग्दा उनलाई खोलाले बगायो, स्थानीय गोविन्द चौधरीले भने, आर्थिक अवस्था दैयनीय छ। ज्यालामदजुरी गर्दै परिवार चलाउँथे। छोरीको पालन पोषण बारे सोचेर कापरकी श्रीमती बिलौना गरिरह्न्छिन्। पीडित परिवारको अवस्था बुझ्न शिक्षा विज्ञान तथा प्रविधि मन्त्री गिरिराजमणी पोखरेल पुगेका थिए। प्रदेश सभा सदस्य सारदा देवी थापा, महोत्तरीका प्रमुख जिल्ला अधिकारी कृष्णबहादुर कटुवाल, जिल्ला प्रहरी कार्यालय महोत्तरीका एसपी टिकाबहादुर केसीको टोली दुलारीलाई हौसला बढाउन उनकै घर पुगेका थिए। तीन छोरीमध्ये कान्छी छोरी निशा ३ वर्षकी छिन्। बुवाको क्रियापुत्री बसेकी नगिना १३ वर्षकी छिन् भने अर्की छोरी बिना ९ वर्षकी छिन्। स्कुल उमेरकी नगिना र बिना स्कूल जानबाट वञ्चित छन्। तीनै बालिकाको जन्मदर्ता छैन। दुलारीको विवाह दर्ता र नागरिकता पनि बनेको छैन। पतिको मृत्युपछि घरव्यवहार, छोरीको लालनपालन पीडित महिलाको काँधमा परेको छ।"
मास्क नलगाए १० रुपैयाँ तिर्नुपर्ने,"विराटनगर : केही दिनयता कोरोना भाइरस संक्रमण बढेको भन्दै विराटनगर महानगरपालिकाले कडाइ गर्ने निर्णय गरेको छ ।कोभिड क्राइसिस म्यानेजमेन्ट सेन्टरको आइतबार सम्पन्न बैठकले बाहिर हिँडडुल गर्दा मास्क अनिवार्य लगाउनुपर्ने निर्णय गरेको छ । बैठकमा मास्क नलगाइकन हिँडेको भेटिएमा १० रुपैयाँ लिएर मास्क उपलब्ध गराउने निर्णय भएको मेयर भीम पराजुलीले बताए । 'लापरबाहीका कारण संक्रमण बढ्दै गएको पाइएपछि सर्वसाधारणलाई सुरक्षित राख्नलाई यस्तो निर्णय गरिएको हो,' उनले भने, 'मास्क नलगाइकन खुल्लेआम हिँड्नेसँग तत्काल १० रुपैयाँ लिएर मास्क उपलब्ध गराइने छ ।' यसका लागि महानगरले तत्कालै आफ्ना कर्मचारी परिचालन गर्ने जानकारी उनले दिए । कर्मचारीले बजारमा हुने आवतजावत, भीडभाड लगायतको निगरानी गर्दै सामाजिक दूरी कायम भएनभएको विषयमा पनि कडाइ गर्ने छन् । महागरभित्र अनुगमनलाई तीव्रता दिने बताउँदै मेयर पराजुलीले बजारमा सजगकता अपनाउने र सतर्कता अपनाउनेमा व्यापारी तथा उद्योगी एवं सरोकारवाला सहमत भएको जानकारी दिए । यति गर्दा पनि कोरोना रोकथाममा प्रभाव देखिएन भने दोस्रो चरणमा महानगरले लकडाउनको निर्णय गर्ने उनको भनाइ छ । महानगरपालिका मातहतका कार्यालयमा अत्यावश्यक बाहेकका सबै खाले सेवा तत्काललाई बन्द गरिएको छ । पराजुलीले स्वास्थ्यसँग जोडिएका बाहेकका अन्य सेवाहरु बढ्दै गएको संक्रमण मत्थर हुनजेलसम्मलाई थाँती राख्ने निर्णय बैठकमा भएको जानकारी दिए । बैठकमा सहभागी विभिन्न संघ संस्था तथा राजनीतिक दलहरुले क्षेत्रगत रुपमा सचेतनात्मक कार्यक्रम सुरु गर्ने प्रतिवद्धता जनाएका छन् । संक्रमण समुदायस्तरसम्म पुगिसकेको निस्कर्ष निकाल्दै महानगरले आइतबार सेन्टरको आकस्मिक बैठक बोलाएको थियो । लकडाउन खुलेसँगै संक्रमित बढ्न थालेपछि बैठकले रोकथाम तथा नियन्त्रणका लागि कार्ययोजना बनाएको छ । महानगरका जनस्वास्थ्य महाशाखा प्रमुख रमेश कार्कीले समुदायस्तरमा कोरोना संक्रमण पुगिसकेकाले सबैले सावधानी अपनाउनुको विकल्प नभएको निस्कर्ष बैठकले निकालेको बताए । 'पछिल्ला केही घटनाले कोरोना समुदायस्तरमा पुगेको देखिन्छ,' उनले भने, 'मास्क लगाउने, सेनीटाइजर प्रयोग गर्ने, साबुन पानीले हात धुने, दूरी कायम गर्ने लगायतका सावधानी अपनाउनु पर्ने विषयलाई बैठकमा विशेष जोड दिइएको छ ।' विराटनगरमा गत मंगलबार यातामात्रै एक जना बरिष्ठ चिकित्सकसहित ११ जनामा संक्रमण पुष्टि भइसकेको छ । विराटनगरमा हालसम्म ४१ जनामा संक्रमण पुष्टि भइसकेको महानगरले जनाएको छ ।"
पौने तीन अर्बका सहरी सडक सम्झौता,"धनगढी : सुदूरपश्चिम प्रदेशका चारवटा स्थानीय तहमा अबको दुई वर्षभित्र पौने तीन अर्बको लगानीमा साढे ४५ किलोमिटर सहरी सडक बन्ने भएको छ । एशियाली विकास बैंकको ऋण लगानीमा नेपाल सरकारले कैलालीको धनगढी उपमहानगरपालिका र गोदावरी नगरपालिका तथा कञ्चनपुरको भीमदत्त र शुक्लाफाँटा नगरपालिकामा सडक बनाउन लागेको हो । क्षेत्रीय सहरी विकास आयोजना नाम दिएर, चारवटै स्थानीय तहमा फरक फरक निर्माण कम्पनीसँग सडकका सम्झौता भइसकेको आयोजनाका उप व्यवस्थापक श्याम कुमार बुढाथोकीले बताए । तीन वर्षदेखि सुरु भएको आयोजना अहिलेसम्म फोहरमैला प्रसोधन केन्द्रका लागि जग्गाका टुंगो नलागेकाले र टेक्निकल मुल्यांकनमा परेको निर्माण व्यवसायी कालोसूचीमा परेका जस्ता झमेलाले ढिलो हुँदै आएको थियो । एशियाली विकास बैंकले, फोहरमैला व्यवस्थापन केन्द्रका लागि जग्गा स्थानीय तहका नाममा नआए पनि अरु निर्माण गर्न दिने भन्दै आफ्नो सर्त परिवर्तन गरेपछि, अहिले उच्च गुणस्तरको यो सडकको निर्माणको बाटो खुलेको हो । यी चार स्थानीय तहमा ठूलो लगानीको यो आयोजना लागू हुने भनेपछि तीनचार वर्षदेखि न त नयाँ सडक निर्माण भइरहेका थिए भने न भएका सडकमा पनि ठूलो लगानीको मर्मत नै भइरहेको थियो । 'पछिल्लो महिना चारवटै स्थानीय तहमा सडक निर्माणको सम्झौता भइसकेको छ । अहिले, निर्माण कम्पनी र आयोजनाको संयुक्त सर्भेको काम जारी छ, बढीमा दुई वर्षभित्र निर्माण सक्ने गरी सम्झौता भएको छ,' क्षेत्रीय शहरी विकास आयोजनाका व्यवस्थापक परिक्षीत कडरियाले भने । आयोजनाअन्तर्गत धनगढी उपमहानगरपालिकाभित्रका ७ वटा सडक (साढे १० किलोमिटर लम्बाइ) निर्माणका लागि चितवनको कालीका कन्स्ट्रक्सनले ठेक्का पाएको छ । उसले झण्डै ७७ करोडमा असारको २८ गते ठेक्का सम्झौता गरेको क्षेत्रीय शहरी विकास आयोजनाले जनाएको छ । ठेक्का सम्झौता भएको २१ दिनभित्र निर्माण स्थानमा उपकरण परिचालन गरिसक्नुपर्ने प्रावधान छ । धनगढीमा अहिलेसम्म सबैभन्दा बढी भताभुंग भएर भत्किएका शहिदगेटक्याम्पस सडक, त्यस्तै मुख्यबजारको ट्राफिक चौक देखि कैलाली नालासम्मको सडक, मालपोत सडक, हसनपुर सडक, हुलाकी क्याम्पसगेट सडक, गुल्मचर्च सडकगरी ७ वठा सडकका लागि ७७ करोडमा सम्झौता भएको हो । मुख्यबजारको सडक चारलेनको बन्नेछ भने अरु सबै सडक डबललेन बन्नेछन् । हुलाकीक्याम्प्पस गेट सडक सबैभन्दा आकर्षक सडक बन्नेछ । क्याम्पसका विद्यार्थीको बढी आवागमन हुने भएकाले त्यहाँ सडक बाहिरको फुटपाथमा पनि पार्क बनाइने भएको छ । 'हुलाकीक्याम्पस गेट सडकले, एउटा सहरी सडकको सुन्दरता दिनेछ, त्यसको डिजाइन नमुनाका रुपमा गरिएको हो,' क्षेत्रीय शहरी विकास आयोजनाका उप व्यवस्थापक श्याम कुमार बुढाथोकीले भने । सबै सडकको बीचमा स्ट्रीट लाइट, दुबैतिर नाली, त्यसपछि साइकल लेन र अनी फुटपाथ बन्नेछन् । कैलालीकै गोदावरी नगरपालिकामा पनि साढे १७ किलोमिटर सहरी सडक र साढे १० किलोमिटर नालीका लागि साढे ५४ करोडमा कालिका कन्सट्रक्सनले नै ठेक्का पाएको छ । यसको पनि असारमा सम्झौता भएको क्षेत्रीय शहरी विकास आयोजनाले जनाएको छ ।कञ्चनपुरको भीमदत्त नगरपालिकामा पनि साढे १४ किलोमिटर सडक, त्यसको दुबैतिर नाली र फुटपाथ निर्माणका लागि चीनको जेडआइइसी लामा जेभीले झण्डै एक अर्बमा ठेक्का सम्झौता गरेको छ । लकडाउनका बेला बैशाखमा सम्झौता गरिएको भएपनि अब साउनदेखि काम हुने गरी सहमति भएको आयोजनाले जनाएको छ । कञ्चनपुर एक प्लानिङ सहर हो । त्यहाँको मुख्य सडक र पाँचवटा गल्लीका सबै सडकमा नालीसहितको उच्च गुणस्तरको कालोपत्रे हुने आयोजनाले जनाएको छ । यस्तै कञ्चनपुरकै शुक्लाफाँटा नगरपालिकामा पनि करिब ५ किलोमिटर सडक र ८ किलोमिटर नाली, फुटपाथका लागि रमन केएस जेभीसँग असारको १९ गते सम्झौता भएको छ । झण्डै २८ करोडमा ठेक्का सम्झौता भएकोमा, त्यसको पनि यही साउनदेखि निर्माणको काम सुरु गरिनेछ । धनगढीको मुख्य बजारको सडक २४ मिटर र अरु सबै सडकहरु १० देखि १२ मिटरका हुने आयोजनाले जनाएको छ । यसअघि टेक्निकल प्रस्तावको मुल्यांकन भइरहेका बेला रमन कन्सट्रक्सनलाई सार्वजनिक लेखा समितिले कालोसूचीमा राखेपछि आयोजनाको आर्थिक प्रस्ताव खोल्न सकिएको थिएन । त्यसका कारण झण्डै आयोजनाको काम एक वर्ष अलमलमा परेको थियो । बीचमा केही लकडाउनले ढिला गरेपनि, अब भने सडकको काम सुरु हुने भएको छ । धनगढी उपमहानगरपालिका र गोदावरी नगरपालिकको ठेक्का पाएको कालिका कन्सट्रक्सनका आधिकारिक प्रतिनिधि तथा सिनियर इन्जिनियर प्रकास कुमार खरेलले साउनको २१ गते भीत्रै सबै स्थानमा 'मोबलाइजेसन' भइसक्ने बताएका छन् । सडक निर्माणका लागि कम्तीमा पनि १८ महिनादेखि २ वर्षको समय तोकिएको छ । तर हामीले धनगढी र गोदावरीको काम त्यो भन्दा पनि अघि सक्ने गरी काम सुरु गरिसकेका छौं,' कालिका कन्सट्रक्सनका सिनियर इन्जिनियर प्रकाश कुमार खरेलले भने । उनले, धनगढीको मुख्य बजारको संयुक्त सर्भे सकिएको, सहिदगेटक्याम्पस सडकको आधा भन्दा पनि बढी संयुक्त सर्भे सकिएको, गोदावरीमा सर्भेको मा जारी रहेको बताए । बर्खाभरीमा हामीले सर्भे, साइड मोबलाइजेसन, क्याम्प निर्माण सहितका सबै काम सक्छौं, असोजदेखि निर्माणको काम नै सुरु हुन्छ,' उनले भने । अहिले धनगढीको मोहनापुलदेखि अत्तरियासम्मको १५ किलोमिटर छ लेनको सडक अन्तिम चरणमा छ । पहिलो चरणको कालोपत्रे सकिन लागेको छ भने अब फुटपाथ र अन्य फिनिसिङको काम बाँकी छ । 'छ लेन सडक, साढे १० किलोमिटर सहरी सडक बनेपछि, बल्ल धनगढी प्रदेशको राजधानी जस्तो सुन्दर देखिने छ,' धनगढी उपमहानगरपालिकाका मेयर नृपबहादुर ओडले भने । उनले उपमहानगरपालिकाले यो सडकलाई प्राथमिकताका साथ लिएको बताए । 'हामीले निर्माण व्यवसायीलाई उपमहानगरपालिकाका प्राविधिक समेत दिएका छौं, सर्भे सकेर निर्माणमा गई हाल्नुस् भनेका छौं, निर्माण कम्पनीले पनि यसलाई प्रार्थमिकताका साथ लिएको पाएको छु,' मेयर ओडले भने । क्षेत्रीय सहरी विकास आयोजना लागू हुने भन्दै धनगढीमा पछिल्ला तीनचार वर्षदेखि सहरी सडकमा लगानी नभइरहेका कारण उपमहानगरपालिकाको आलोचना हुँदै आएको थियो । 'जनताको आलोचना स्वभाविक थियो, अब आयोजना तीब्ररुपमा अघि बढ्छ,' मेयर ओडले भने । नेपालका चर्चित परामर्सादाता कम्पनीहरु विल्डीङ डिजाईन अथोरीटि (बिडिए), ईटेको र सोईल टेस्ट तथा उदया कन्सल्टेन्सीले प्राविधिक सहयोग गरिरहेका छन् ।"
तयार भयो नयाँ पाठ्यक्रम अनुसार कक्षा ११ को पुस्तक,"काठमाडौं : पाठ्यक्रम विकास केन्द्रले परिवर्तित पाठ्यक्रम अनुसार कक्षा ११ को नयाँ पुस्तक तयार गरेको छ। केन्द्रले विज्ञको सहयोगमा अनिवार्यतर्फका तीन वटा विषयको पुस्तक तयार पारेको हो। केन्द्रका निर्देशक गणेश भट्टराईका अनुसार अनिवार्य नेपाली, अंग्रेजी र सामाजिक विषयको पुस्तक तयार भएको छ। यी पुस्तकहरु एक साताभित्रमा छपाइका लागि छापाखानामा पठाइनेछ, भट्टराईले भने, ऐच्छिकतर्फका पुस्तक छपाइको अनुमति पछि दिइनेछ। परिवर्तित पाठ्यक्रम अनुसार कक्षा ११ मा ६ वटा विषयको पढाइ हुनेछ। जसमा तीन वटा अनिवार्य र तीनवटा ऐच्छिक विषयको पढाइ हुनेछ। केन्द्रले अनिवार्य तर्फको पुस्तक मात्र छपाइ गर्नेछ। जुन जनक शिक्षा सामग्री केन्द्रको छापाखानामा छापिनेछ। ऐच्छिक विषयको पुस्तक भने बाह्य लेखकले लेख्नेछन्। तर केन्द्रले तोकेको पाठ्यक्रमको ढाँचामा लेखिएको पुस्तक केन्द्रले नै स्वीकृति दिएपछि मात्र बजारमा बेच्न पाइनेछ। कक्षा ११ र १२ मा गरेर एक सयभन्दा बढी ऐच्छिक विषय हुनेछन्। तीमध्ये विद्यार्थीको रोजाइमा रहेका मुख्य विषयहरुको पाठ्यक्रम तयार भइसकेका छन्। केही विषयको पाठ्यक्रम बन्ने क्रममै रहेको भट्टराईले बताए। केन्द्रले यही वर्षदेखि लागु हुने गरी कक्षा १ को पुस्तक पनि परिवर्तन गरेको छ। २०८० सालभित्रमा कक्षा १२ सम्मकै पुस्तक फेरिनेछन्। सरकारले कक्षा १ देखि १२ सम्मको पढाइलाई विद्यालय तहमा गाभेपछि पढाइको शैली पनि बदलिएको छ। यो परिवर्तनसँगै कक्षा ११ मा एउटा विद्यालयमा पढेको विद्यार्थी कक्षा १२ को पढाइका लागि अर्को विद्यालयमा पनि जान सक्नेछ। किनकी कक्षा १२ मा पनि कक्षा ११ मा जुन विषय पढ्नुपर्ने बाध्यकारी व्यवस्था नयाँ पाठ्यक्रमले बनाएको छ।"
साउन १५ गतेबाट विद्यालय चलाउने निजी विद्यालयको घोषणा,"दमौली : तनहुँका निजी विद्यालयले साउन १५ गतेबाट पठनपाठन सञ्चालन गर्ने निर्णय गरेसँगै प्रशासन र विद्यालय सञ्चालकबीच द्वन्द्व श्रृजना भएको छ। शनिबार बसेको निजी विद्यालयका छाता संगठन प्याब्सन र एन प्याब्सनको संयुक्त बैठकको साउन १५ गतेबाट विद्यालय चलाउने निर्णयपछि प्रशासनले यसो हुन नदिने बताएको छ। सरकारले भदौबाट मात्र विद्यालय भर्ना गर्न अनुमति दिएको छ, सहायक प्रमुख जिल्ला अधिकारी चित्रांगत बरालले भने,सरकारको निर्णयबेगर काम गर्ने अनुमति उहाँहरुलाई कसले दियो ? उनले सरकारको निर्णयबेगर पठनपाठन सञ्चालन भएमा कारवाही गर्ने बताए। उहाँहरुलाई यसरी निर्णय गर्ने अधिकार छैन, बरालले भने,यदि अटेर गरेमा हामी रोक्छौं। तर निजी विद्यालय सञ्चालकहरुले भने अन्यत्र पनि पठनपाठन सञ्चालन हुन थालेकाले स्थानीय सरकारहरुलाई जानकारी गराएर पठनपाठन अघि बढाउने निर्णय गरेका छन्। विद्यालयमा आउने वातावरण बनाउन अब कक्षा सञ्चालन गर्ने गरी निर्णय गरेका हौं, एनप्याब्सन तनहुँका सह सचिव विश्वास केसीले भने,अब कक्षा चलाउँछौं। दुवै संस्थाले बैठकपछि गरेको निर्णयमा विद्यालयमा सरसफाई, तापक्रम मापन र स्यानिटाइजरको व्यवस्था गर्ने उल्लेख छ। विद्यालय सञ्चालन गर्ने भने पनि ती संस्थाले स्कूल बस भने केही समय नचलाउने उल्लेख गरेका छन्। केही दिन सामान्य हिसाबले कक्षा चलाउँछौं, नागिलाले भने,त्यसपछि प्राप्त प्रतिक्रियाका आधारमा अघि बढ्छौं। तर सरकारले विद्यालय खुलाउन अनुमति नदिइसकेको अवस्थामा भोलि प्रशासनले रोकेमा के गर्ने भन्नेमा भने सञ्चालकहरु द्विविधामा छन्। हामीले गरेको निर्णय स्थानीय सरकार र प्रशासनलाई पनि जानकारी गराउँछौं, न्यू मनकामना अंग्रेजी स्कुलका सञ्चालक तिलकबहादुर चौहानले भने,सामुहिक निर्णय भएकाले भोली केही समस्या आएमा सल्लाह गरेर अघि बढ्ने कुरा भएको छ। जिल्ला सभाले नै विद्यालय खुलाउनका लागि प्रदेश र संघमा अनुरोध गरेकाले आफूहरुलाई पठनपाठन अघि बढाउन बाटो खुलेको उनको दाबी छ। भीमादमा टोल टोलमा पठनपाठन जिल्लाका धेरै तहले पठनपाठन नियमित बनाउनेमा अहिल्यै ठोस निर्णय गरिसकेका छैनन्। तर केहीले पठनपाठन थालेका छन् भने केहीले थाल्नका लागि बाटो खुलाएका छन्। केही दिनअघि बसेको व्यास नगर सभा बैठकले साउन १५ बाट भर्ना र अरु तयारीका लागि विद्यालय खोल्न दिने निर्णय गरेको छ। तर त्योभन्दा अघि बढेर भीमाद नगरपालिकाले भने असार महिनाबाटै विद्यालय सञ्चालनमा ल्याएको छ। हामीले असारबाट नै विद्यालयलाई सक्रिय बनाएका छौं, नगर प्रमुख मेखबहादुर थापाले भने,विद्यालयमा कक्षा नभए पनि टोल टोलमा गएर कक्षा लिने काम भैरहेको छ। उनले औपचारिक रुपमा विद्यालयमै कक्षा नचलाए पनि विद्यार्थी भर्ना लिने र समुदायमा गएर पठनपाठन भने चलिरहेको बताए। विद्यालय निष्क्रिय नहोस् र पठनपाठन चलिरहोस् भन्ने हाम्रो उद्देश्य हो, उनले भने। नगरपालिकाले नियमित रुपमा प्रधानाध्यापकहरुको बैठक पनि गरिरहेको छ। अहिलेसम्म सबैतिरबाट सकारात्मक प्रतिक्रिया पाइरहेका छौं', मेयर थापाले भने।"
सर्वोच्चको फैसलाविरुद्ध कालिकोटमा प्रदर्शन,"कालिकोट : पत्नी हत्यामा दोषी रञ्जन कोइराला प्रकरणमा सर्वोच्च अदालतले असार १५ गते गरेको फैसलाविरुद्ध कालिकोटका युवाले विरोध प्रदर्शन गरेका छन्। श्रीमतीको हत्या गरेको अभियोगमा सर्वस्वसहित जन्म कैदको सजाय पाएका सशस्त्र प्रहरी बलका तत्कालीन डीआइजी रञ्जन कोइराला साढे ८ वर्ष जेल बस्दा पनि सजायको मकसद पूरा हुने भन्दै प्रधान न्यायाधीश चोलेन्द्र शमशेर जबरा र न्यायाधीश तेजबहादुर केसीको इजलासले गरेको सजाय घटाउने फैसलाको विरोधमा प्रदर्शन गरेका हुन्। अदालती अड्डा भ्रष्टाचारको अखडा, न्याय खोज्न कहाँ जाँऊ, ज्यानमारालाई उन्मुक्ति दिन पाइँदैन जस्ता नाराबाजीसहित युवाहरुले मान्मा बजारमा प्रदर्शनका साथै प्रतिमा चोकमा पुगेर कोण सभा गरे विरोध गरेका हुन्। काठमाडौं जिल्ला अदालतले ७ वैशाख २०७१ मा उनलाई पत्नीको हत्याको अभियोगमा दोषी ठहर गर्दै सर्वस्वसहित जन्मकैद हुने फैसला गरेको थियो। काठमाडौं जिल्ला अदालतका न्यायाधीश महम्मद जुनैद आजादको फैसलालाई उच्च अदालत पाटनले २३ मंसिर २०७२ मा सदर गरेको थियो। त्यसविरुद्ध कोइराला सर्वोच्च अदालत गएका थिए। त्यसपछि १५ असारको सर्वोच्चको आदेशपछि कोइराला ८ वर्ष ६ महिना जेल बसेर बुधबार कारागार मुक्त भएका छन्। पत्नी हत्याको कसुरमा सर्वस्वसहित जन्मकैदको सजाय भोगिरहेका कोइरालालाई सजाय घटाएर उन्मुक्ति दिने फैसलाविरुद्ध पुनरावलोकन हुने भएको छ। पुनरावेदनको निवेदनउपर आइतबार सर्वोच्च अदालतमा सुनुवाइ भएपछि पुनरावेदनका लागि निस्सा प्राप्त भएको हो। सर्वोच्चका तीन न्यायाधीश वमकुमार श्रेष्ठ, प्रकाशकुमार ढुंगाना र कुमार रेग्मीको पूर्ण इजलासमा सुनुवाइ भएपछि पुनरावलोकनमा जानका लागि निस्सा प्राप्त भएको हो। अब प्रधानन्यायधीशले इजालस तोकेपछि यो यसमा बहस सुनुवाइ हुनेछ।"
प्रदेश १ मा थप १९ प्रहरीसहित २२ जनामा कोरोना संक्रमण पुष्टि,विराटनगर : प्रदेश १ प्रहरी कार्यालय रानी विराटनगरका १९ जना प्रहरीलाई एकैपटक कोरोना संक्रमण पुष्टि भएको छ । प्रदेश जनस्वास्थ्य प्रयोगशाला विराटनगरमा गरिएको परीक्षणमा आइतबार उनीहरुको रिपोर्ट पोजिटिभ आएको हो । कोरोना पोजेटिभ देखिनेमा १ महिलासहित १८ पुरुष प्रहरी रहेका छन् । समाजिक विकास मन्त्रालय प्रदेश १ का अनुसार यसअघि प्रदेश प्रहरी कार्यालयमा ५ जनामा कोरोना संक्रमण पुष्टि भएको थियो । पहिलो पटक १ जनामा कोरोना पुष्टि भएपछि कन्ट्याक्ट ट्रेसिङ गरेर स्वाब परीक्षण गर्दा दोस्रोपटक थप ४ जना प्रहरी कोरोना संक्रमित भेटिएका थिए । त्यसपछि तेस्रो पटक एकै समय १९ जनाको रिपोर्ट पोजिटिभ आएको हो । योसँगै प्रदेश प्रहरीमा कोरोना संक्रमितको संख्या २४ पुगेको छ । यसैबीच आइतबार नै प्रहरी बाहेक थप ३ जनामा समेत कोरोना संक्रमण पुष्टि भएको छ । संक्रमितमध्ये २ महिला र १ पुरुष रहेका छन् । १ महिला उदयपुरकी रहेको समाजिक विकासमन्त्री जीवन घिमिरेले जानकारी दिए । बाँकी १ महिला र १ पुरुष विराटनगर महानगरपालिकाभित्रकै रहेको बताइएको छ ।
विद्यार्थी न्युन रहेका विद्यालयबीच सहकार्य गर्न प्याब्सन र एन प्याब्सनको अनुरोध,"काठमाडौं : आर्थिक समस्याका कारण व्यवसाय धान्न कठिन भएपछि नीजि स्कुलको दुईवटा छाता संस्था प्याब्सन र एन प्याब्सनले एक अर्कामा गाभिएर भएपनि शैक्षिक गतविधि सञ्चालन गर्न आफ्ना सदस्य स्कुललाई अनुरोध गरेका छन् । आफ्ना सदस्यका लागि दुईवटा संस्थाको कार्य सम्पादन समितिले जारी गरेको मार्ग निर्देशन पत्रमा विभिन्न कारणले विद्यार्थी संख्या न्युन रहेका वा हुनसक्ने अवस्था रहेका विद्यालयले आफूलाई अनुकुल भएका र सहकार्य गर्न सम्भव भएका अन्य विद्यालयसँग कसरी छलफल गर्न सकिन्छ भन्ने विषयमा छलफल गर्न अनुरोध गरिएको छ । आर्थिक अवस्था कमजोर भएका र विद्यार्थी अभावको समस्या झेलिरहेका विद्यालयलाई एक आपसमा गाभ्नुपर्ने विषयमा उठेको आवाजलाई दुई संस्थाको अनुरोधले थप मजबुत बनाएको छ । विद्यालयका पुराना तथा नयाँ विद्यार्थीको अभिलेखीकरणको लागि स्थानीय तहसंग छलफल गरेर प्रक्रिया अघि बढाउने, आगामी शैक्षिक सत्रमा विद्यार्थीसँग उठाउन सकिने शुल्क र शिक्षक कर्मचारीलाई दिनुपर्ने तलव तथा सेवा सुविधाको सम्बन्धमा अभिभावक, शिक्ष कर्मचारी र विद्यालय व्यवस्थापन समितिमा छलफल गरेर बजेट तयार गर्नुपर्ने, विद्यालय भौतिक रुपमा सञ्चालनमा आएपछि अपनाउनुपर्ने स्वास्थ्य सावधानीका विषयमा स्थानीय सरकारसंग छलफल गर्ने लगायतका ११ वटा अनुरोध मार्ग निर्देश पत्रमा उल्लेख छ । कोभिड १९ को संक्रमण त्रासका कारण गत चैत ११ गतेदेखि मुलुकभरका शैक्षिक संस्थामा पढाइ हुन सकेको छैन । केही स्कुलले अनलाइनबाट विद्यार्थी पढाइरहेका छन् । तर शुल्क लिने विषयमा सरकारले अनुमति नदिएपछि उनीहरु आर्थिक समस्यामा परेका छन् । आर्थिक समस्याका कारण थुप्रै नीजि स्कुलहरु बन्द हुने अवस्थामा पुगेको प्याब्सन र एन प्याब्सनले जनाएका छन् ।"
गोरु काटेर मासु बेचेको आरोपमा पक्राउ,विराटनगर : गोरु काटेर मासु बेच्दै गर्दा मोरङको सन्दरहरैंचा नगरपालिका९ बाट प्रहरीले एकजनालाई पक्राउ गरेको छ । गोरु काटेको घटनामा संलग्न २५ वर्षीय सुमन दनुवारलाई पक्राउ गरिएको इलाका प्रहरी कार्यालय बेलबारीका प्रहरी निरीक्षक ऋषिराज ढकालले बताए । दनुवार त्रिवेणी टोलबाट शनिबार साँझ पक्राउ परेका हुन् । घटनास्थलबाट बरामद भएका गोरुको टाउको र खुट्टा परीक्षणका लागि पठाउने तयारी प्रहरीले गरेको छ । पक्राउ परेका दनुवारविरुद्ध पशुपंक्षीसम्बन्धी कसुरमा कारबाही अघि बढाउन आइतबार म्याद थप गरेर घटनाको अनुसन्धान अघि बढाइने प्रनि ढकालले बताए । उनले गोरु काटेको घटनामा अरुको पनि संलग्नता रहेको हुनसक्ने आशंकामा अनुसन्धानको दायरा फराकिलो पारिएको जनाए ।
"राहतमा कुहिएको चामल, विपन्न परिवारलाई निल्नु न ओकल्नु","भोजपुर : राहतका लागि आएको चामल गुणस्तरहिन भएको पाइएको छ । रामप्रसादराई गाउँपालिकाले सुख्खा खडेरी र कोभिड१९ प्रभावित न्यूनस्तरका नागरिकलाई राहतस्वरुप बाँडेको चामल खान नमिल्ने पाइएको हो । 'सोना मन्सुली' ब्राण्ड लेखिएको उक्त राहतको चामलमा सडिएको, अन्य अखाद्य चामल मिसिएको रामप्रसादराई गाउँपालिका २, धाद्लेखानीका अजम्बर राईले सुनाए । 'लकडाउनले मजदुरी लुटेपछि परिवारको दुईछाक टार्न धौधौ भएका बेला राहतमा पनि कुहिएको चामल पाइयो, योभन्दा ठूलो विडम्बना गरिबको लागि अरु के छ र?' उनले गुनासो पोखे । मानव स्वास्थ्यमा गम्भीर असर पुर्याउने अखाद्य खाद्यान्नले राहतको नाममा गरिबलाई झन मार्का थपिदिएको छ । गाउँपालिकाले ६ वडाका दुई हजार एक सय ८४ परिवारलाई बाँडेको चामल गुणस्तरहिन भेटिएको हो । यस्तै सोही गाउँपालिका ४, दलगाउँमा वितरण राहतको चामलमा पनि ढुंगा, कनिका, चुराको टुक्रा र प्रशस्त बिया भेटिएको स्थानीयबासीको गुनासो छ । राहतको नाममा सडिएको चामल पाएपछि विपन्न तथा मजदुर परिवारलाई निल्नु न ओकल्नु जस्तै भएको अर्का स्थानीय टंकराज भट्टराईले सुनाए । उच्च गुणस्तरीय राहतको नाममा कुहिएको चामल पाउँदा अन्य विकल्प खोज्न बाध्य बनाएको ओखे्रेकी प्यारी राईले सुनाईन् । उनले 'सोना मन्सुली' लेखिएको चामलको बोरा खोल्दा कम गुणस्तरको 'हात्ती छाप' ब्राण्डको चामल निक्लिएको दुखेसो पोखिन् । यता वडा नं १ ओख्रेका वडाध्यक्ष सहदेव राईले पनि राहतका चामल गुणस्तरहिन भएको स्वीकार गरे । राहतको चामल जनताको घरमा पुगेपछि मात्र चामल खानै नमिल्ने पाइएको उनले बताए । उनले भने, 'जनताको गुनासो आएपछि अनुगमन गर्दा चामलमा बिया, ढुंगा, कनिका मिसिएको पाइयो, कतिपय बोराभित्र चामलमा किरा लागेको पाइयो, जसले मजदुरी गरेर परिवार पाल्ने जनतालाई निराश थपिदिएको छ।' गुनासोपछि राहत वितरण रोकियो राहतमा अखाद्य चामल बाडिँएको जनगुनासो बढेपछि गाउँपालिकाले वडा नं ७ र ८ को राहत वितरण रोकेको छ । वडा ८ खोक्सिकका वडाध्यक्ष मनोज राईका अनुसार ती दुई वडामा तत्काल राहत वितरण गर्ने काम रोकिएको छ । राहतको चामल गाउँपालिका केन्द्र बैकुण्ठेमै रहेको उनले जनाए । 'चामलमा गुणस्तर नभएको थाहा पाउना साथ राहतको चामल वडामा ल्याएका छैनौं, त्यो चामल ठेकेदार कम्पनीले फिर्ता लगेर गुणस्तरीय र स्वस्थ्य चामल ल्याउनुपर्छ, अनि मात्र हामी राहात वितरण गर्छौं, 'उनले भने । जनताको स्वास्थ्य र भावनामा खेलबाड गर्न नहुने उनले बताए । ठेकेदार कम्पनीलाई कारबाही गरिने चामल ल्याउने ठेक्का पाएको ठेकेदार कम्पनी थापा सप्लायर्स हतुवागढीले चामल चेकजाँच नै नगरी चामल ढुवानीमा लापरबाही गरेपछि जनप्रतिनिधिले कारबाही गर्ने प्रतिबद्धता जनाएका छन् । गाउँपालिका अध्यक्ष, उपाध्यक्ष र ८ वटै वडाका वडाध्यक्षले कमसल र मिसावट चामल ल्याउने ठेकेदार कम्पनीलाई कारबाही गर्ने प्रतिबद्धता जनाएका हुन । प्रतिकुल मौसमका कारण राहत वितरणको अनुगमन प्रभावकारी नभएको स्वीकार्दै गाउँपालिका अध्यक्ष बिजय राईले करार सम्झौता विपरित गुणस्तरहीन चामल उपलब्ध गराउने ठेकेदार कम्पनीलाई कानुनअनुसार कारबाही गरिने बताए । उनले भने, 'यो जनताको स्वास्थ्यप्रति ठेकेदार कम्पनीको चरम लापरबाही हो, जनताको स्वास्थ्यमाथि खेलबाड गर्ने ठेकेदार कम्पनी कारबाहीको भागीदार बन्नैपर्छ।' ठेकेदार कम्पनीलाई कारबाही प्रक्रिया अगाडि बढाउन गाउँपालिका अध्यक्ष बिजय राईको संयोजकत्वमा पाँच सदस्यीय अनुगमन समिति समेत बनाइएको छ । गाउँपालिका उपप्रमुख सम्झना राईले बाँड्न बाकी रहेको वडा नं ८ को १० वटा बोराको चामल फोडेर हेर्दा गुणस्तरहीन पाइएकाले कारबाहीका लागि थप सहज भएको प्रष्ट्याइन् । यता सप्लायर्सले पनि चामल अखाद्य भएको स्वीकारेको छ । सप्लायर्सका सञ्चालक रबिन थापाले सुनसरीको कालाबञ्जारस्थित सौभाग्य राइस मिलका कर्मचारीले नै अखाद्य चामल हाली दिएको दाबी गरे । थापाले भने, 'राईस मिलले नै हकुवा चामल दिएको छ, त्यो फिर्ता हुन्छ, मिलले अर्को गुणस्तरयुक्त चामल दिने सहमति जनाएको छ।' सप्लायर्सले ४५ लाख ९० हजार १ सय रुपैयाँमा राहतको चामलको ठेक्का पाएको थियो । गाउँपालिकाका प्रमुख प्रशासकीय अधिकृत जंगम राईका अनुसार सप्लायर्सले २५ केजीका ३२ सय २४ बोरा चामलको ठेक्का पाएको थियो । सप्लायर्ससँग प्रतिकेजी ५६ रुपैयाँ ९५ पैसा पर्ने सोना मन्सुली चामल उपलब्ध गराउने सम्झौता थियो । यस्तै राहत वितरणकै लागि ६ लाख ३४ हजार ९ सय ७४ रुपैयाँको खाने तेल र आयोडिनयुक्त नुन समेत खरिद गरिएको छ । प्रेम भेराइटी हतुवागढीले ६ लाख २५ हजार ४ सय ५६ रुपैयाँको खाने तेल र ९५ हजार १ सय ८ रुपैयाँको आयोडिनयुक्त नुन उपलब्ध गराएको हो ।"
"फेरि बढ्यो सुनको मूल्य, तोलाको पुग्यो एक लाख नजिक",काठमाडौं : नेपाली बजारमा सुनको मूल्य अहिलेसम्मकै उच्च बिन्दुमा पुगेको छ। नेपाल सुन चाँदी व्यवसाय महासंघका अनुसार आइतबार सुन तोलाको ९६ हजार ३ सय रुपैयाँ पुगेर नयाँ रेकर्ड कायम भएको छ। तेजावी सुन तोलाको ९५ हजार ८ सय ६० रुपैयाँ तोकिएको छ। महासंघका अनुसार चाँदीको मूल्यमा पनि सामान्य वृद्धि भएको छ।चाँदी तोलाको १ हजार १ सय ५५ रुपैयाँमा कारोबार भइरहेको महांघले जनाएको छ। शुक्रबारको तुलनामा सुनमा ५ सयले बढेर ९६ हजार ३ सय र चाँदीमा ५ रुपैयाँले बढेर १ हजार १ सय ५५ रुपैयाँ पुगेको हो।
सर्पको बिगबिगी,"महोत्तरी : लगातारको वर्षा र डुबानसँगै तराईमा विषालु सर्पको बिगबिगी बढेको छ। समयमा उपचार नपाउँदा सर्पको टोकाइबाट अकालमै ज्यान गुमाउनेको संख्या पनि बढ्दो छ। भंगहा नगरपालिका५, सिद्धपुरका ४५ वर्षीय शम्भु माझी अपांगता भएका व्यक्ति हुन्। घरमै सुतिरहेका बेला विषालु सर्पले टोकेपछि उपचारका लागि उनलाई बर्दिबास लगियो। त्यहाँ उपचार सम्भव नभएपछि सर्पदंश उपचार केन्द्र बन्दीपुर पुर्याइए पनि उपचारकै क्रममा उनको ज्यान गयो। असार १३ गते बर्दिबास३, कालापानीका सन्तोष खत्रीकी चार वर्षीया छोरीको सर्पको टोकाइले अकालमै ज्यान गयो। असार ४ गते बर्दिबास२ का ४५ वर्षीय शिवनाथ महतोको गोमन सर्पको टोकाइबाट मृत्यु भयो। छानो चुहिइरहेका बेला टाली मिलाउन छानोमा हात हालेका उनलाई सर्पले टोकेको थियो। सुरक्षित बासको खोजीमा सर्प घरभित्र पस्ने गरेको महोत्तरीको पशुपतिनगरका सुकृत महतो बताउँछन्। बाढीमा बगेर आएका करेत, गोमन जातका विषालु सर्प बस्तीमा पसेका छन्। खेतका आलीमा जताततै भेटिन थालेका छन्, उनले भने।सर्पदंश उपचार केन्द्र बर्दिबासमा असारमा मात्रै ४४ जना भर्ना भएका थिए। जेठमा २७ र वैशाखमा १९ जना उपचार केन्द्र पुगेका थिए। समुदायले सञ्चालन गरेको सर्पदंश उपचार केन्द्रमा नेपाली सेनाको प्राविधक सहयोग छ। बर्दिबास सरकारी अस्पताल, बर्दिबासका प्रमुख विद्यानचन्द्र झाले टर्चलाइट लिएर मात्र राति बाहिर निस्कन सल्लाह दिए। सर्पदंश उपचार केन्द्र बर्दिबासबाट अघिल्लो वर्ष सर्पले टोकेका एक सय ७१ जनाले सेवा लिएका थिए।"
पोखरीमा डुबेर दई बालिकाको मृत्यु,मलंगवा : सर्लाहीको ईश्वरपुर नगरपालिका १४ हरकठवाको पोखरीमा डुबेर दुई बालिकाको मृत्यु भएको छ। रामपृत महतोको १३ वर्षीया छोरी अन्जली कुमारी महतो र आनन्द महतोको १० वर्षीया छोरी आरती कुमारी महतोको मृत्यु भएको जिल्ला प्रहरी कार्यालय सर्लाहीले जनाएको छ। शनिबार दिउँसो बाख्रा चराउन गएकी बालिकाको स्थानीय प्रकास महतोको माछा पालन गर्नका लागि खन्दै गरेको पोखरीमा डुबेर मृत्यु भएको हो। साँझसम्म घर नआएपछि आफन्तहरुले खोजी कार्य गरेका थिए। खोज्दै जादाँ दुबैजनाको कपडा र चप्पल पोखरी छेउमा भेटिएको थियो। पछि पोखरीमा हेर्दा दुबैजना मृत अवस्थामा भेटिएको प्रहरीले जनाएको छ। मृतक दुबैजनाको शव अहिले पोष्टमार्टमका लागि सर्लाही अस्पताल मलंगवा ल्याइएको छ।
प्रदेश गौरवको सतबाँझश्रीभावर सडकको काम सुरु,"बैतडी : बैतडीमा प्रदेश गौरवको योजनाको रुपमा रहेको सतबाँझश्रीभावरहाटदार्चुला सडकको स्तरोन्नति गर्ने कार्य शनिबारदेखि सुरु भएको छ । प्रदेश गौरवको योजनाको रुपमा रहेको सो सडकको सतबाँझदेखि साढे ६ किलोमिटर र श्रीभावरदेखि हाट खण्डमा साढे ८ किलोमिटर कालोपत्रे गर्नका लागि ठेक्का सम्झौता भएर कामअघि बढेको पूर्वाधार विकास कार्यालयका प्रमुख जगतप्रसाद जोशीले जानकारी दिए । चन्द्रा एण्ड वसन्ता जेभी ग्वाल्लेक निर्माण कम्पनीले सो सडक कालोपत्रे गर्नका लागि ठेक्का सम्झौता गरेर काम अघि बढाएको जोशीले बताए । उनले भने, 'लकडाउनका कारण केही ढिलो गरेर सडक स्तरोन्नती गर्ने कार्य सुरु भएको छ । अब तोकिएकै समयमा सडक स्तरोन्नति कार्यले पूर्णता पाउने छ ।' सतबाँझदेखि साढे ६ किलोमिटर स्तरोन्नति गर्नका लागि १२ करोडमा ठेक्का सम्झौता भएको छ भने श्रीभावरदेखि हाट खण्डमा साढे ८ किलोमिटर स्तरोन्नतिका लागि १७ करोडमा ठेक्का सम्झौता भएको छ । दुवै ठाउँबाट सडक स्तरोन्नति गर्ने कार्य सुरु भएको जोशीले बताए । अबको ३६ महिनामा काम सक्ने लक्ष्यसहित निर्माण कम्पनीसँग सम्झौता भएको छ । यो वर्ष पनि सो सडक स्तरोन्नतिका लागि प्रदेश सरकारले १० करोड बजेट विनियोजन गरेको जोशीले बताए । प्रदेश सरकारको गौरवको योजनाअन्तर्गतको सडक भएकाले सतबाँझश्रीभावरहाटदार्चुला सडक स्तरोन्नति गर्ने कार्य छिट्टै हुने समेत जोशीले दाबी गरे । सडक स्तरोन्नति गर्ने कार्यको उद्दघाटन गर्दै सुदूरपश्चिम प्रदेश सरकारका भौतिक पूर्वाधार मन्त्री पठानसिंह बोहराले विकास निर्माणका काममा ढिलासुस्ती नहुने दाबी गरे । उनले भने, 'हामीले प्रदेश गौरवका योजनालाई प्राथमिकतामा राखेर काम गरिरहेका छौं । यो वर्ष साउनदेखि नै प्रदेश सरकारले विकास निर्माणका कामहरु सुरु गरिसकेकाले समयमै काम सम्पन्न हुनेछन् ।अब असारमा मात्रै विकास निर्माण हुने परीपाटीको अन्त्य हुनेछ ।' प्रदेश गौरवको योजनाअन्तर्गत सतबाँझ श्रीभावर हाट सडकको स्तरोन्नति गर्ने कार्य सुरु भएपछि यो सडकले नागरिकको जीवनस्तर सुधारमा टेवा पुर्याउने सुर्नया गाउँपालिकाका अध्यक्ष बीरबहादुर बिष्टले बताए । उनले भने, 'सडक पूर्वाधारको मेरुदण्ड हो । सडक निर्माण भएपछि ग्रामीण अर्थतन्त्रमा सुधार आउनेछ ।'"
वीरगन्जको अस्पतालमा आरडिटी पोजिटिभ देखिएका वृद्धको मृत्यु,"वीरगन्ज : वीरगन्जको गण्डकस्थित कोभिड अस्पतालमा आइतबार बिहान कोरोनाका शंकास्पद एक बिरामीको मृत्यु भएको छ। आरडिटी रिपोर्ट पोजिटिभ भएका वीरगन्ज १० आदर्शनगरका ६५ वर्षीय वृद्धको कोभिड अस्पतालको आइसोलेसनमा बिहान साढे ६ बजे मृत्यु भएको अस्पतालका कोर्डिनेटर डाक्टर उदय नारायण सिंह जानकारी दिए। मृतक वृद्धको पिसिआर रिपोर्ट भने आउन बाँकी छ। उनी , वीरगन्जको आदर्शनगरका व्यापारी हुन्। पहिलेदेखि नै मुटु र मधुमेहको रोगी रहेका वृद्धलाई स्वास्थ्यमा समस्या भएपछि शनिबार दिउँसो नारायणी अस्पतालमा उपचारका लागि लगिएको थियो। अस्पतालको आकस्मिक कक्षमा भर्ना गरिएका उनमा कोरोनाको शंका लागेर स्वाब संकलन गरी नारायणीकै प्रयोगशालामा पठाइएको थियो। त्यसपछि उनलाई आइतबार नै वीरगन्जको हेल्थ केयर हस्पिप्टलमा लगेर भर्ना गरिएको थियो। त्यहाँ उपचारका क्रममा उनको आरडिटी परीक्षण गर्दा रिपोर्ट पोजेटिभ आएको थियो। स्वास्थ्य अस्वथा जटिल बन्दै गएपछि वृद्धलाई शनिबार राति ८ बजे गण्डकस्थित कोबीड अस्पतालमा लगेर भर्ना गरिएको थियो। राति ११ बजेतिर स्वास्थ्य अवस्था झन् जटिल बन्दै गएपछि उनलाई कोभिड अस्पतालकै भेन्टिलेटरमा राखिएको उनको मृत्यु भएको हो। मृतक वृद्धको पिसिआर रिपोर्ट आइ नसकेकाले शव अस्पतालमै आइशोलेट गरेर राखिएको डाक्टर सिंहले बताए। नारायणी अस्पतालको प्रयोगशालाले मृतक वृद्धको पीसीआर रिपोर्ट आइतबा साँझ सम्म आउने जानकारी दिएको डाक्टर सिंहले बताए। कोभिड अस्पतालमा भर्ना रहेका ५३ मध्ये ४ जना संक्रमितको अवस्था जटिल रहेको डाक्टर सिंहले जानकारी दिए। वीरगन्जमै गत मंगलबार यता मात्रै ३ जना संक्रमितको मृत्यु भइसकेको छ। पर्सामा कोरोनाका कारण अहिलेसम्म ७ जनाको मृत्यु भइसकेको पर्साका सहायक प्रमुख जिल्ला अधिकारी ललीत कुमार बस्नेतले जानकारी दिए। उनका अनुसार तीमध्ये बाराका ३ र पर्साका २ जना हुन् भने वीरगन्जमा बेवारिसे भेटिएका एक संक्रमितको भने अहिलेसम्म पनि पहिचान खुल्न सकेको छैन।"
पूर्वडीआईजी रञ्जनको मुद्दा कसको बेन्चमा पर्यो ?,"काठमाडौं : सशस्त्र प्रहरीका पूर्वडीआईजी रञ्जन कोइरालाको कैद सजाय घटाउने फैसलाविरुद्ध परेको पुनरावलोकन निवेदनमा आइतबार सुनुवाइ तय भएको छ। यो मुद्दा इजलाश नं ६ मा न्यायाधीश वमकुमार श्रेष्ठ, प्रकाशकुमार ढुंगाना र कुमार रेग्मीको बेन्चमा परेको छ। जिल्ला र तत्कालीन पुनरावेदन अदालतले तत्कालीन डीआईजी कोइराला पत्नी हत्यामा संलग्न रहेको ठहर गरी सर्वस्वसहित जन्मकैद सजाय तोकेका थिए। प्रधानन्यायाधीश चोलेन्द्रशमशेर राणा र न्यायाधीश तेजबहादुर केसीको संयुक्त इजलासले भने आठ वर्ष ६ महिना मात्रै कैद सजाय हुने फैसला सुनाएपछि कोइराला बिहीबार कारावासमुक्त भएका थिए। सर्वोच्च अदालत नियमावलीको नियम २७ अनुरूप पुनरावलोकन हुने या नहुने भन्ने विषयमा पहिले निर्णय हुनेछ। पुनरावलोकन निवेदनमा सुनुवाइ अघि बढाउन अनुमति दिने अवस्थालाई कानुनी भाषामा निस्सा प्रदान गर्ने भनिन्छ। च्याम्बरमा हुने सुनुवाइ पक्षविपक्षको बहस जरुरी हुँदैन। पुनरावलोकनको प्रारम्भिक सुनुवाइ इजलासमा नभएर तीन न्यायाधीश संलग्न चेम्बरमा हेरिनेछ। पुनरावलोकनको निस्साप्राप्त हुने निर्णय भए पूर्ण इजलास गठन हुँदा सुनुवाइका लागि निस्सा प्रदान गर्ने न्यायाधीशसमेत संलग्न हुन मिल्दैन। पूर्ण इजलासमा तीन वा तीनभन्दा बढी न्यायाधीश संलग्न हुन सक्छन्। अन्तिम टुंगो नलाग्दासम्म मुद्दा सर्वोच्चमा विचाराधीन रहन्छ। पूर्वडीआईजी कोइराला थुनामुक्त : सर्वोच्चको फैसलाविरुद्ध पुनरावलोकनको तयारीमा सरकार सर्वोच्चमाथि नै प्रश्न : रञ्जनको मुद्दा फैसलाविरुद्ध पुनरावलोकन निवेदन रञ्जनको फैसलाविरुद्ध सुनुवाइ आज उल्टिएका छन् सर्वोच्चका फैसला महान्यायाधिवक्ता कार्यालयका प्रवक्ता सञ्जीवराज रेग्मीका अनुसार सर्वोच्च अदालत नियमावलीको नियम २७ बमोजिम पुनरावलोकनको निवेदन हेर्ने पृथक् इजलास खडा हुन्छ। नियम २७ को उपनियम २ मा कुनै मुद्दाको फैसला वा अन्तिम आदेशउपर पुनरावलोकनका लागि परेको निवेदनमा पहिले संयुक्त इजलासबाट फैसला वा अन्तिम आदेश भएको भए पूर्ण इजलासबाट र पूर्ण इजलासबाट फैसला वा अन्तिम आदेश भएको भए बृहत् पूर्ण इजलासबाट हेरिने व्यवस्था छ। कुनै मुद्दाको फैसला वा अन्तिम आदेशको पुनरावलोकन गर्ने अनुमति प्रदान गरिए सो मुद्दा पहिले फैसला वा अन्तिम आदेश गर्ने तथा पुनरावलोकनको अनुमति दिनेबाहेकका न्यायाधीशको इजलासमा पेस गरिने प्रावधानसमेत नियमावलीमा छ। तत्कालीन डीआईजी कोइरालाले पत्नी गीता ढकालको हत्या गरी प्रमाण लुकाउन शव जलाएको देखिएपछि काठमाडौं जिल्ला अदालत र ललितपुर पुनरावेदन अदालतले सर्वस्वसहित जन्मकैद फैसला सुनाएका थिए। सर्वोच्चले भने ११ वर्ष कैद सजाय घटाउने फैसला गरेपछि महान्यायाधिवक्ता कार्यालयले पुनरावलोकन निवेदन दिएको हो। कोइरालाको थुनामुक्ति फैसला पूर्वनजिर र कानुनविपरीत देखिएको भन्दै सरकारले सर्वोच्च अदालतमा बिहीबार पुनरावलोकन निवेदन दिएको थियो। २०६८ माघदेखि जेलमा रहेका कोइराला सर्वोच्चको फैसलाअनुरूप बिहीबार कारावासमुक्त भएका थिए। उनकी पत्नीको २०६८ पुस २७ गते हत्या भएको थियो।"
"पहिरोले आमालाई लग्यो, किरिया बसे छोरीहरू","स्याङ्जा : गल्याङ् नगरपालिका१० सिमलसौंराका २५ वर्षीया देवी राना पहिरोमा परी ज्यान गुमाएकी आमाको किरिया बसिरहेकी छिन्। छोरीले पनि बाबु आमाको किरिया गर्न मिल्छ भन्ने मान्यतालाई आत्मसात् गर्दे १२ दिन किरिया बस्ने उनले बताइन्। तीन छोरी मध्ये उनी माइली हुन। जेठी छोरी मालती विवाहित र कान्छी छोरी नारायणी घाइते भएकाले माइली छोरी देवी छोरालेझैें गरी किरिया बसेकी छिन्। अरु छोरीहरू पनि शुद्ध रही आमाको अन्तिम संस्कारमा जुटेका छन्।साउन ७ बुधवारको पहिरामा परी आमा माया रानाको मृत्यु भयो भने आमासँगै सुतेकी नारायणी घाइते भइन्। घाइते उनलाई उपचारका लागि पोखरा पठाइएकोे थियो। आमाको अन्तिम संस्कारमा सहभागी हुन उनलाई बिहीवार स्याङजा ल्याइएको हो। हाल उनी वालिङ स्थित आफन्तकहाँ बसेर उपचाररत छन्। उनले घरमा पुगेर किरिया बस्न सकिनन्। उनको खुट्टामा चोट छ। मृतक ५२ वर्षीया मायाको बिहीवार पवित्र तिर्थस्थल रामनदीधाम राम्दीमा हिन्दु संस्कार अनुसार अन्त्येष्टि गरिएको छ। शुक्रबारदेखि धार्मिक विधि अनुसार काज किरिया सुरु गरेको छिमेकी फर्सुराम खनालले जानकारी दिए। मृतक मायाका पति गुमबहादुरु राना भारतको सिलगुढीमा बस्छन्। भारतीय सेनाबाट अवकाश पाएका ५५ वर्षीय गुमबहादुर अर्काे घरजम गरी उतै बसेका हुन्। पत्नीको निधन भएको खबरपछि घर फर्केका उनी उनी होम क्वारेन्टाइनमा छन् । जेठी छोरी मालतीको विहे गल्याङमा भएको हो। पछि उनी तराई झरिन्। उनले माइली बहिनी देवीलाई पनि उतै राखेर पढाउँदै आएकी थिइन्। अहिले उनी स्नातक तहमा पढ्छिन्। आमाले अनेक दुःख, समस्या झेल्दै हामीलाई हुर्काउनु भयो, बढाउनुभयो, पढाउनुभयो यसप्रति कृतज्ञ छु' देवीले भन्छिन् 'आमाको सेवा भावप्रति म किरिया बसेकी हुँ, मेरा छोरा नै तिमी हौं आमाले सधैं यसो भन्नुहुन्थ्यो।' गल्याङमा आमा र कान्छी बहिनी नारायणी बस्दैै आएका थिए। नारायणीले पनि प्लस टु सकेर वालिङमा स्नातक तहको अध्ययन सुरु गरेकी छिन्। गत बुधबार करिब २५ मिटर माथिबाट झरेको पहिरोले राना परिवारको घर, गोठ पुरेको छ। घर अगाडी बनाइएका शौचालय, धारा, आगँन झारेर करिब ६० मिटर तल पुयाएको छ ।"
हत्याको २ वर्ष : न्यायमा निराश निर्मलाकी आमा,"महेन्द्रनगर : बलात्कारपछि हत्या गरिएकी कञ्चनपुरको भीमदत्तनगरपालिका२ उल्टाखामकी १३ वर्षीया बालिका निर्मला पन्त हत्या भएको दुई वर्ष भएको छ। यो अवधिमा थुप्रै अनुसन्धान टोली परिवर्तन भए तर प्रहरीले घटनाको सत्यतथ्य पत्ता लगाउन नसक्दा पीडितले न्याय पाउने आश मरेको छ। बलात्कारपछि हत्या गरेर राष्ट्रिय अन्तर्राष्ट्रिय रूपमै चर्चामा आएको यो विषयमा प्रहरीले कुनै उपलब्धी हात पार्न सकेन। निर्मलाकी आमा दुर्गादेवी पन्त भन्छिन्, घटना भएको दुई वर्षसम्म धेरै आन्दोलन भए, अनुसन्धान भए, हत्याराको सुइकोसम्म पाइएन, अब त न्याय पाउने आश नै छैन। पछिल्लो समय दीलिप विष्टका गतिविधि र कुराबाट उनैमाथि शंकाको आधारमा किटानी जाहेरी दिएको उनले बताइन्। किटानी दिएपछि सत्य तथ्य पत्ता लगाएर दोषीलाई कठघरामा ल्याउने काम प्रहरीको भएको पन्त बताउँछिन्। घटनाबारे अहिले पनि सुक्ष्म अनुसन्धान भइरहेको प्रहरीको भनाइ छ। घटनाबारे निचोडमा नपुगेकाले अहिलेसम्म अनुसन्धान भइरहेको कञ्चनपुर प्रहरी प्रमुख मुकुन्द मरासीनीले बताए। निर्मला प्रकरणमा सुरुदेखि केही अवरोध आए त्यसले गर्दा पनि ढिलाइ भएको हो, उनले भने, निर्मला घटनालाई हामीले पहिलो प्राथमिकतामा राखेर अनुसन्धान गरिरहेका छौ। केही दिन अघि मात्रै सुदूरपश्चिम प्रहरी प्रमुख डीआइजी उत्तमराज सुवेदीले पनि जिल्ला प्रहरी कार्यालय कञ्चनपुर पुगेर ३ घण्टा यसबारेको फाइल अध्यन गरेका थिए। २०७५ साउन १० गते बलात्कारपछि हत्या गरिएको अवस्थामा उखुबारीको निर्मलाको शव फेला परेको थियो। घटना भएको एक महिनापछि भदौ ४ मा प्रहरीले भीमदत्तनगरपालिका १९ बागफाटाका मानसिक अवस्था ठिक नभएका दीलिप विष्टलाई सार्वजनिक गरेपछि निर्दोषलाई फसाउन खोजिएको भन्दै आन्दोलन चर्किएको थियो। आन्दोलनकै क्रममा भीमदत्त नगरपालिका१८ शालघारीका शनि खुनाको मृत्यु भयो। अभियुक्त भन्दै सार्वजनिक गरिएका विष्टको डीएनए नमिलेपछि सरकारी वकिल कार्यालयबाट उनी साधारण तारेखमा रिहा भएका थिए। चार प्रतिवेदन, उपलब्धी शून्य विष्टलाई प्रहरीले अभियुक्तका रुपमा सार्वजनिक गरेपछि कञ्चनपुरमा आन्दोलन चर्किएर खुनाको मृत्युसँगै दर्जनौ घाइते भएपछि सरकारले तत्कालीन एसपी दिल्लीराज विष्ट र प्रमुख जिल्ला अधिकारी कुमार खड्कालाई केन्द्रमा तान्यो। भदौ ८ गते गृह मन्त्रालयका सहसचिव हरिप्रसाद मैनालीको संयोजकत्वमा डीआईजीहरू र उच्च तहका सरकारी अधिकारी सम्मिलित छानबिन समितिले स्थलगत अध्ययनपछि बुझाएको प्रतिवेदन अहिलेसम्म अलपत्र छ। यस प्रकरणमा मैनाली बाहेक राष्ट्रिय मानव अधिकार आयोग, मानव अधिकार संगठन र प्रहरी प्रधान कार्यालयका तत्कालीन डीआईजी धीरु बस्न्यातको नेतृत्वमा पनि छुट्टाछुट्टै प्रतिवेदन तयार भएका छन्। उक्त घटनाको अनुसन्धान अधिकृत तोकिने प्रहरी नायव उपरीक्षक छोटो समयमा परिवर्तन हुने गरेका छन्। दुई वर्षमा कञ्चनपुर प्रहरी कार्यालयबाट पाँच जना अनुसन्धान अधिकृत फेरबदल भइसके। यो प्रकरणको वास्तविकता बुझ्न पूर्व प्रहरी प्रमुखद्धय सर्वेन्द्र खनाल र ठाकुर ज्ञवाली कञ्चनपुर आए पनि सफलता हात परेन। त्यसैगरी प्रहरीको केन्द्रीय अनुसन्धान ब्यूरो सीआइबीका एसएसपी दुर्गा सिंहसमेत लामो समयसम्म कञ्चनपुर बसेर अनुसन्धानमा खटिएकी थिइन्।"
दुनियाँलाई लाज हुने फैसला : पूर्व प्रधानन्यायाधीश सुशीला कार्की,"अदालतभित्रको विषय भएकाले मलाई कुनै घटनाविशेष र मुद्दाका विषयमा सार्वजनिक रूपमा बोल्न नैतिकता र इमानदारीले दिँदैन। म त्यही अदालतबाट बाहिर आएकी हुँ। तर, लामो समय वकिल, न्यायाधीशको भूमिकामा रहेर काम गरेको अनुभव भएकाले फौजदारी विधिशास्त्रको जानकारका रूपमा आफूलाई बुझेकी छु। यसले गर्दा न्यायालयको सिस्टमबारे बोल्नै पर्ने हुन्छ। अदालतको फैसलाबारे जब सार्वजनिक रूपमा टिप्पणी हुन थाल्छ। माइतीघर मण्डलामा सयौं दिदीबहिनी, अधिकारकर्मी देशकै प्रधानन्यायाधीश, न्यायाधीशविरुद्ध आवाज उठाउँछन् भने यहाँ केही पक्कै छ। कुनै व्यक्तिको मुद्दामा भएको फैसला सार्वजनिक चासोको विषय बनेको छ। फैसलाले महिला अधिकार हनन् भयो र अपराधीलाई नियतवश थुनामुक्त गरियो भन्ने आरोप सार्वजनिक रूपमा लागेको छ। सकभर अपराधको दर कम गर्नु तथा अपराध हुन नसक्ने वातावरण निर्माण गर्नु सरकारको मुख्य दायित्व हो। अपराधलाई निरुत्साहित, प्रतिरोधात्मक वातावरण निर्माण गर्नु सरकारको काम हो। सजाय सुधारात्मक हुनुपर्छ। तर, अपराधीलाई सुधार गर्ने निहुँमा फौजदारी विधिशास्त्र नै उल्टो हुने गरी फैसला गरिनु गलत कार्य हो। मेरो अनुभवमा नेपालमा गरिबले सजाय पाउने र धनी, पहुँचवालले उन्मुक्ति पाउने प्रचलन बढ्दो छ। राजनीतिक रूपमा नजिक, आर्थिक रूपमा सम्पन्न व्यक्तिले उन्मुक्ति पाएको देखिन्छ। यसको तुलनामा गरिब र असहाय, समाजको विपन्न बर्ग सदैव सानो अपराधमा नि कठिन सजाय भोगिरहन्छन्। शुक्रबारदेखि न्यायालयको विरुद्धमा आन्दोलन चलिरहेको छ। यस्तो अवस्था आउनु अति नै दुखद हो। सवोच्च अदालतमा कार्यरत न्यायाधीश र प्रधानन्यायाधीसविरुद्ध सडकबाटै आवाज उठ्नु, कुनै मुद्दाविशेषमा गरिएको फैसलामा सवाल उठ्नु राम्रो होइन। मानिस सडकमा किन ओर्लिए भनेर सोच्न जरुरी कुरा हो। सर्वोच्चका पछिल्ला केही फैसलाले जनतालाई न्यायालयप्रति अविश्वास लाग्न थाल्यो। गरिबले अदालतबाट न्याय पाउँदैनन् भन्ने शंकाले ठाउँ पायो। प्रहरी होस या न्यायाधिवक्ताको कार्यालयबाट होस, शक्तिहीन व्यक्तिको पक्षमा कुनै पनि सहयोगी भुमिका भइरहेको हँुदैन। न्यायालय पनि राजनीतिबाट अछुतो हुन सकेको छैन। राजनीतिमा रहनेहरुले देशको सिस्टम बिगारेका सत्य हो। दलहरूको मति, मानसिकताले समाजको निर्माणमा असर पुर्याउँछ। सरकार चलाउने दल होस् या प्रतिपक्षमा बस्ने होस्, उनीहरुले आफ्ना मान्छेलाई सदैव संरक्षण गर्छन। खुङखार अपराधीलाई पनि दलीय ट्याग लगाएर संरक्षण गर्दै आएको देखिन्छ। पार्टीमा लाग्नासाथ अपराधलाई पनि शुद्धताको खाडलमा हालिदिने गलत परिपाटी मौलाएको देखिन्छ। न्यायालयमा राजनीतिक दलको हस्तक्षेप चल्ने गर्छ। पछिल्ला केही दशकमा स्वतन्त्र न्यायालयमा दलीय प्रभाव, हस्तक्षेप र असर देखिँदै आएको सत्य हो। स्वतन्त्र न्यायापालिका भन्नु मात्रै हो। जसरी राजनीतिले समाजको चलनलाई निर्देशन गर्छ त्यसरी राजनीतिले न्यायापालिका होस् या न्यायाधीसलाई प्रभाव पनि पारिरहेकै छ। यसले स्वतन्त्र न्यायापालीकाको चरित्रमा सदैव प्रश्न उठिरहन्छ। रन्जन कोइराला छुट्नु मात्रै होइन, पृथ्वी मल्लको घटना मात्रै हैन। समग्र न्यायपालीकाको सिस्टमको कुरा हो। सरकारलाई चेक एन्ड ब्यालेन्स मिलाउन सक्ने पावर भएको न्यायापालिका अहिले देखिन छाड्यो। न्यायाधीश र अदालतका कारिन्दा पनि समाजकै उपज हुन्। उनीहरुलाई पनि जीउधनको सुरक्षा आवश्यक हुन्छ। अपराध कर्ममा जोडिएका खराब तत्वले नेताको संरक्षण पाइरहेकै छन्। यसको प्रभाव समाजको हरेक तह र तप्कामा देखीने गर्छ। न्यायाधीस पनि अछुतो हुन सक्दैनन्। न्यायाधिस नियुक्तिका बेला कुनै पार्टीको छातामा ओतिएकै हुन्छ। स्वतन्त्र रुपमा न्यायाधीस नियुक्ति हुने प्रचलन लोप भइसक्यो। सही काम गर्नेलाई पनि गलत वातावरणले पिरोल्ने गर्छ। उनीहरु पछाडि पर्ने गर्छन्। राजनीतीमा आस्था भएका व्यक्तिलाई न्यायालयमा लैजाँदा स्वभावीक रुपमा स्वतन्त्र तरिकाले न्याय निरुपण हुँदैन। कुनै पनि घटना मुद्दाविशेषमा प्रधानमन्त्रीको फोन नआउला। कानुनमन्त्रिको फोन नआउला। तर, उनीहरुको खबर बोक्ने फोन सबै न्यायाधीशलाई आउने नै गर्छ। यसले घटनाको फैसला अघि नै निर्णय बाहिरिने गर्छ। पन्चायतकालमा पनि न्यायाधिस डराए, बहुदलपछि पनि हिम्मतीला भएनन्। म लड्छु, म राम्रो गर्छु जेसुकै होस तर अन्यायको विरुद्धमा न्याय दिन्छु भन्ने न्यायाधीस निकै कम छन्। यसको प्रभाव न्यायापालीकाको काममा देखिने गर्छ। उनीहरुलाई विकटमा सरुवा हुने डर, जीउधनको सुरक्षा, दलका नेताको अदालतसम्मको प्रभाव। न्यायापालीका स्वतन्त्र हुनुपर्छ भन्ने कोही नेता नहुनुलगायत कारणले स्वतन्त्र न्यायापालीका सिद्धान्तमै सिमित रह्यो। यसले गर्दा पनि न्यायालय सदैव जनताको अविश्वासमा परिरह्यो। रन्जन कोइरालाको अहिलेको फैसलामा कुनै पनि प्याटर्नको कानुनी आधार मिल्दैन। संसारमा देखाउन नहुने फैसला भएको हो। लाज लाग्ने। रन्जनलाई जेलमुक्त गर्न जुन प्रकारको कानुनको व्याख्या भएको छ यो गलत छ। कानुनको व्याख्या त्यसरी हुँदैन। यही व्याख्या सवै केसमा प्रयोग गर्न मिल्छ ? रञ्जन कोइरालाको ठाउँमा कुनै गरिब विरवहादुर उस्तै अपराधमा मुछिएर जन्मकैद भएको मुद्धामा सर्वोेच्चले यस्तै व्याख्या गर्ला ? कानुनको व्याख्या गर्दा सवैलाई समान गर्नुपर्छ। पीडकको आर्थिक स्तर हेरेर कानुनलाई व्याख्या गर्ने छुट कहाँ छ ? यो फैसला कुनै पनि कोणमा सही मान्न सकिन्न। पछिल्लो समय न्यायालय कार्यपालीकातर्फ झुकेको बुझिन्छ। स्वतन्त्र न्यायापालीकाको चरित्र नै हैन यो। अहिले महिला अति भिक्टिम भएको देख्छु म। यौन हिंसाको विषयमा होस या बलात्कारको संख्यामा होस, हरेक तह र तप्कामा महिला असुरक्षित छन्। यस्ता फैसलाले अपराधीको हौसला बढाउँछन्। पिडित झन बढि पिडामा पर्छ। दण्डहिनता बढ्न सक्छ। अपराधीलाई सजाय हुन्छ भन्ने विश्वास नै नभएपछि समाजमा दुई पक्षविच हिंसा हुन सक्छ। सभ्य समाजको परिकल्पना गर्न सकिन्न। पुलीस, कानुन केहिको पनि डर नभएपछि समाज कस्तो बन्ला ? यो सोचनिय कुरा छ। आज एउटा मुद्धामा सर्वोच्च अदालतले गरेको फैसला नजीर बन्ने गर्छ। सवै फैसला नजिर होइन तर मुद्धाका रोहमा व्याख्या विश्लेषण भएर निकालिएको निष्कर्ष उस्तै प्रकारका मुद्धाका लागी नजिर हुने गर्छ। रञ्जन कोइरालाको विषयमा जुन व्याख्या गरिएको छ यो त हामीले अहिलेसम्म अभ्यास गरेर आएको फौजदारी विधिशास्त्रैकै विपक्षमा छ। हत्या गरिएकी महिलाको पनि गल्ति देखाउँदै माननियहरुले कानुनको गलत व्याख्या गर्नुभएको छ। यस्तो कहीं पनि हुँदैन। अहिले न्यायिक विचलन देखिएको अवस्था हो। पूर्वप्रधानन्यायाधीश कार्कीसँग अन्नपूर्णकर्मी अजवी पौड्यालले गरेको कुराकानीमा आधारित"
रञ्जनको फैसलाविरुद्ध सुनुवाइ आज,"काठमाडौं : सशस्त्र प्रहरीका पूर्वडीआईजी रञ्जन कोइरालाको कैद सजाय घटाउने फैसलाविरुद्ध परेको पुनरावलोकन निवेदनमा आइतबार सुनुवाइ तय भएको छ। जिल्ला र तत्कालीन पुनरावेदन अदालतले तत्कालीन डीआईजी कोइराला पत्नी हत्यामा संलग्न रहेको ठहर गरी सर्वस्वसहित जन्मकैद सजाय तोकेका थिए। प्रधानन्यायाधीश चोलेन्द्रशमशेर राणा र न्यायाधीश तेजबहादुर केसीको संयुक्त इजलासले भने आठ वर्ष ६ महिना मात्रै कैद सजाय हुने फैसला सुनाएपछि कोइराला बिहीबार कारावासमुक्त भएका थिए। संयुक्त इजलासको फैसलाविरुद्ध सरकारले दर्ता गरेको पुनरावलोकन निवेदनमा सर्वोच्च अदालतका तीन जना न्यायाधीशले सुनुवाइ गर्नुपर्नेछ। सर्वोच्च अदालत नियमावलीको नियम २७ अनुरूप पुनरावलोकन हुने या नहुने भन्ने विषयमा पहिले निर्णय हुनेछ। उक्त सुनुवाइमा प्रधानन्यायाधीश राणा र न्यायाधीश केसीबाहेक अन्य तीन न्यायाधीश संलग्न हुनेछन्। पुनरावलोकन निवेदनमा आइतबारका लागि सुनुवाइ तय भएको छ। पुनरावलोकनको निस्सा पाउनेनपाउने विषयमा प्रारम्भिक रूपमा निर्णय हुन्छ, सर्वोच्च स्रोतले भन्यो, त्यसपछि सुनुवाइ हुने भए तीन न्यायाधीश संलग्न पूर्ण इजलासमा पेसी तोकिन्छ। फैसला उचित र जायज ठहरियो भने सुनुवाइको च्याप्टर यहीँनेर समाप्त हुन्छ। पुनरावलोकन निवेदनमा सुनुवाइ अघि बढाउन अनुमति दिने अवस्थालाई कानुनी भाषामा निस्सा प्रदान गर्ने भनिन्छ। च्याम्बरमा हुने सुनुवाइ पक्षविपक्षको बहस जरुरी हुँदैन। पुनरावलोकनको प्रारम्भिक सुनुवाइ इजलासमा नभएर तीन न्यायाधीश संलग्न चेम्बरमा हेरिनेछ। प्रधानन्यायाधीश राणा नियमबमोजिम आफू सुनुवाइमा सहभागी हुन नमिले पनि सुनुवाइका लागि न्यायाधीश भने उनले नै तोक्नेछन्। पुनरावलोकनको निस्सा प्राप्त हुने निर्णय भए पूर्ण इजलास गठन हुँदा सुनुवाइका लागि निस्सा प्रदान गर्ने न्यायाधीशसमेत संलग्न हुन मिल्दैन। पूर्ण इजलासमा तीन वा तीनभन्दा बढी न्यायाधीश संलग्न हुन सक्छन्। अन्तिम टुंगो नलाग्दासम्म मुद्दा सर्वोच्चमा विचाराधीन रहन्छ। महान्यायाधिवक्ता कार्यालयका प्रवक्ता सञ्जीवराज रेग्मीका अनुसार सर्वोच्च अदालत नियमावलीको नियम २७ बमोजिम पुनरावलोकनको निवेदन हेर्ने पृथक् इजलास खडा हुन्छ। नियम २७ को उपनियम २ मा कुनै मुद्दाको फैसला वा अन्तिम आदेशउपर पुनरावलोकनका लागि परेको निवेदनमा पहिले संयुक्त इजलासबाट फैसला वा अन्तिम आदेश भएको भए पूर्ण इजलासबाट र पूर्ण इजलासबाट फैसला वा अन्तिम आदेश भएको भए बृहत् पूर्ण इजलासबाट हेरिने व्यवस्था छ। कुनै मुद्दाको फैसला वा अन्तिम आदेशको पुनरावलोकन गर्ने अनुमति प्रदान गरिए सो मुद्दा पहिले फैसला वा अन्तिम आदेश गर्ने तथा पुनरावलोकनको अनुमति दिनेबाहेकका न्यायाधीशको इजलासमा पेस गरिने प्रावधानसमेत नियमावलीमा छ। तत्कालीन डीआईजी कोइरालाले पत्नी गीता ढकालको हत्या गरी प्रमाण लुकाउन शव जलाएको देखिएपछि काठमाडौं जिल्ला अदालत र ललितपुर पुनरावेदन अदालतले सर्वस्वसहित जन्मकैद फैसला सुनाएका थिए। सर्वोच्चले भने ११ वर्ष कैद सजाय घटाउने फैसला गरेपछि महान्यायाधिवक्ता कार्यालयले पुनरावलोकन निवेदन दिएको हो। कोइरालाको थुनामुक्ति फैसला पूर्वनजिर र कानुनविपरीत देखिएको भन्दै सरकारले सर्वोच्च अदालतमा बिहीबार पुनरावलोकन निवेदन दिएको थियो। २०६८ माघदेखि जेलमा रहेका कोइराला सर्वोच्चको फैसलाअनुरूप बिहीबार कारावासमुक्त भएका थिए। उनकी पत्नीको २०६८ पुस २७ गते हत्या भएको थियो।"
