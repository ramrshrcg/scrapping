शीर्षक,विवरण
क्लबलाई सक्षम बनाऔं,"संसारकै लोकप्रिय खेल फुटबलको क्रेज नेपालमा पनि उत्तिकै छ। अन्य मुलुकमा जस्तै फुटबल भनेपछि हुरुक्क हुने दर्शकको यहाँ कमी छैन। यति भईकन पनि नेपाली फुटबल क्षेत्रले व्यावसायिकताको बाटो पहिल्याउन सकेको छैन। घरेलु लिगलाई हरेक राष्ट्रको फुटबलको मेरुदण्ड मानिन्छ, तर नेपालको घरेलु लिग कहिल्यै पनि ट्रयाकमा चल्न सकेन। राजनीतिक व्यवस्थाका लागि भएका परिवर्तनदेखि लिएर खेलकुदभित्रको आन्तरिक शक्ति संघर्ष र पूर्वाधार अभावका कारण पनि नेपालको 'ए' डिभिजन लिगले सोचेअनुरूपको प्रतिफल दिन सकेको छैन। २०११ सालबाट सुरु भएको 'ए' डिभिजन लिगको अहिलेसम्म ४२ संस्करण मात्र सम्भव भएको छ। घरेलु लिग ट्रयाकमा हिँड्न नसक्दा नेपाली फुटबलले पनि अपेक्षाकृत सफलता हासिल गर्न सकेको छैन। घरेलु लिग कमजोर बन्नुका पछाडि धेरै कारण छन्। त्यसमध्ये प्रमुख हो पूर्वाधार। पूर्वाधार अभावका कारण अखिल नेपाल फुटबल संघ (एन्फा) ले इच्छाशक्ति देखाउँदादेखाउँदै पनि पर्याप्त काम हुन नसकेका धेरै उदाहरण छन्। अहिले पनि एउटै दशरथ रंगशालाले घरेलु लिगलगायतका राष्ट्रिय तथा अन्तर्राष्ट्रिय प्रतियोगिताको भार थेग्नुपरेको छ। एन्फाले घरेलु लिग होम एन्ड अवे' को अवधारणाअनुसार सञ्चालन गर्ने घोषणा गरेको लामो समय बितिसक्दा पनि त्यसले मूर्तरूप लिन सकेको छैन । पूर्वाधार समस्याकै कारण नेपालका 'ए' डिभिजन क्लबले एसियाली फुटबल महासंघ (एएफसी) बाट प्रदान गरिने 'क्लब लाइसेन्स' पाउन सकेका छैनन् । अघिल्लो वर्ष १४ वटै 'ए' डिभिजन क्लबको लाइसेन्सको आवेदन खारेज गर्दै एन्फालाई ठूलो आर्थिक जरिवानासमेत तिराएको एएफसीले यस वर्ष कुनै पनि क्लबलाई लाइसेन्स दिएन। एएफसीको फर्स्ट इन्स्टेन्स बडी (एफआईबी) ले नेपाली क्लबको प्रतिवेदनअनुसार नै क्लब लाइसेन्स नदिएको हो । क्लब लाइसेन्सको आवेदन खारेज भएपछि नेपालका १३'ए' डिभिजन क्लबले सन् २०२१ मा एएफसीले आयोजना गर्ने कुनै पनि प्रतियोगितामा भाग लिन नपाउने भएका छन्। गत वर्ष पनि क्लब लाइसेन्स नपाउँदा नेपाली टोलीले एएफसीका आधिकारिक प्रतियोगितामा सहभागिता जनाउन पाएनन्। 'ए' डिभिजनमा १४ क्लब हुने भए पनि सरस्वती युथ क्लब 'बी' डिभिजनमा घटुवा हुनु र कोरोना महामारीले 'बी' डिभिजन लिग बीचमै रोकिएका कारण यसपटक १३ क्लबले मात्र लाइसेन्सका लागि आवेदन दिएका थिए। क्लब लाइसेन्सका लागि महत्त्वपूर्ण र अत्यावश्यक मापदण्ड युवा विकास कार्यक्रम र यू ५ टिम। केही 'ए' डिभिजन क्लबको प्रशिक्षणस्थल र खेल मैदान भए पनि यी दुई मापदण्ड कुनै क्लबसँग पनि नहुँदा एएफसीले त्यसैलाई मुख्य गल्ती देखाएको थियो। नेपाली क्लबहरू लगातार दोस्रोपटक क्लब लाइसेन्स पाउनबाट वञ्चित बनेका छन्। यसले नेपाली फुटबलको साखलाई गिराउने मात्र होइन; फुटबल विकासको हाम्रो संरचनामै त्रुटि देखाएको छ। त्यसैले एन्फाले आगामी दिनमा घरेलु लिग मात्र सञ्चालन गर्ने होइन; एएफसीको क्लब लाइसेन्सका लागि योग्य क्लब पनि तयार पार्न जरुरी छ।"
प्रधानमन्त्रीले कोभिड सम्मेलनमा सम्बोधन गर्ने,"काठमाडौं : प्रधानमन्त्री केपी शर्मा ओलीले कोभिड१९ सम्बन्धी संयुक्त राष्ट्रसंघको विशेष महासभालाई सम्बोधन गर्ने भएका छन्। डिसेम्बर ३ र ४ मा हुने ३१ औं विशेष महासभामा प्रधानमन्त्री ओलीले पनि सम्बोधन गर्ने तय भएको हो। परराष्ट्र मन्त्रालयकी सहसचिव एवं प्रवक्ता सेवा लम्सालले महासभाको प्रोटोकलअनुसार प्रधानमन्त्री ओलीको सम्बोधनको अडियो भिडियो पठाइसकिएको जानकारी दिइन््। सम्माननीय प्रधानमन्त्रीज्यूको रेकर्डेड सम्बोधनको अडियो भिडियो पठाइसकेका छौं, प्रवक्ता लम्सालले भनिन्। प्रधानमन्त्री ओलीको सम्बोधन उद्घाटनकै दिन राति १ देखि २ बजेबीच आउन सक्नेछ। यो विशेष सम्बोधनमा कोभिड १९ को महामारी र त्यसले नेपालमा पारेको प्रभावबारे उल्लेख छ। विशेष महासभामा सम्बोधनका लागि मन्त्रिपरिषद् बैठकले प्रधानमन्त्री ओलीको नेतृत्वमा १३ सदस्यीय प्रतिनिधिमण्डल गठन गरेको थियो। उद्घाटनका दिन अनुभव आदानप्रदान गरिनेछ। दोस्रो दिन कोभिड१९ ले विश्वमा पारेको प्रभाव, खोपको विकासको अवस्था, आर्थिक, सामाजिक र मानव स्वास्थ्यमा पारेको असर पारेको विषयमा छलफल हुनेछ। विशेष महासभामा १ सय ४१ जनाले सम्बोधन गर्नेछन्। त्यसमध्ये ५३ राष्ट्रप्रमुख, ३९ सरकार प्रमुख र ४ उपप्रधानमन्त्री र ३८ जना मन्त्री छन्। विश्वका नेताहरूको सम्बोधनबाहेक कोरोनाविरुद्धको खोप र प्रयोगको विषयमा छलफलको कार्यक्रम छ।"
"पौडेल पक्राउ, साँझ रिहा","दमौली : प्रहरीले कांग्रेस वरिष्ठ नेता रामचन्द्र पौडेललाई बुधबार दिउँसो पक्राउ गरी साँझ रिहा गरेको छ। व्यास नगरपालिकामा पुल उद्घाटन गर्न जाँदै गरेका पौडेललाई प्रहरीले दिउँसो पौने ३ देखि साँझ साढे ५ बजेसम्म नियन्त्रणमा राखेको हो। पौडेल तीन दिनयता गृहजिल्ला तनहुँमा थिए। उनले मंगलबार व्यास१४ र ऋषिङ ३ जोड्ने सेती नदीमा निर्मित मोटरेबल पुल उद्घाटन गरेका थिए। बुधबार व्यास१ र १० तथा ११ जोड्ने बुल्दी पुल उद्घाटन कार्यक्रम थियो। उनी त्यही कार्यक्रममा हिँडेका थिए। उनी अगाडि बढ्दै गर्दा प्रहरीले घेराउ गरी सँगै जान आग्रह गरेको थियो। तर, पौडेलले नजाने अडान लिएपछि प्रहरीले नियन्त्रणमा लिएको थियो। पक्राउ पर्नुअघि पौडेलले संवाददातासँग भनेका थिए, गैरकानुनी आदेश मान्न नागरिकलाई बाध्यता छैन। यो शान्तिपूर्ण कार्यक्रममा प्रहरीले अवरोध गरेको छ। यति भन्दा नभन्दै प्रहरी टोलीले उनलाई भ्यानमा राखेको थियो। त्यसपछि उनको रिहाइको माग गर्दै कार्यकर्ताले पृथ्वी राजमार्ग र प्रहरी कार्यालयअगाडि प्रदर्शन गरेका थिए। विवादको जड उद्घाटन पौडेललाई जितेर प्रतिनिधिसभा सदस्य बनेका कृष्णकुमार श्रेष्ठ किसान पनि गृहजिल्लामै छन्। सांसद श्रेष्ठ सरकारी आधारभूत अस्पताल उद्घाटनलगायत कार्यक्रम लिएर आएका थिए। विवाद देखिएको बुल्दी खोलाको पुल तत्कालीन जिविसको एसएनआरटीपी परियोजनाअन्तर्गत ०७३ वैशाखमा निर्माण सुरु भई ०७५ कात्तिकमा सम्पन्न भएको थियो। उपभोक्ता समितिले पौडेललाई नै उद्घाटन गराउन प्रमुख अतिथि डाक्ने निर्णय गरेको थियो। तर, नेकपा पुलको उद्घाटन सांसद श्रेष्ठबाट गराउने तयारीमा थियो। यसबीच, प्रदेशअन्तर्गतको पूर्वाधार विकास कार्यालयले पुल हस्तान्तरण प्रक्रिया नसकिएको भन्दै उद्घाटन रोक्न परिपत्र गर्यो। त्यसपछि स्थानीय प्रशासनले त्यहीअनुरूप गर्न खोजेको थियो। उपभोक्ताले भने पौडेलबाटै पुल उद्घाटन गराउने अडान लिए। सर्वपक्षीय निर्णय पौडेलबाटै उद्घाटन गराउने भएपछि हामीले तयारी गरेका थियौं, अनुगमन समितिका संयोजक ईश्वर पौडेलले भने, त्यसमा समितिका सचिव नेकपाका कार्यकर्ताको पनि समर्थन थियो। यही बेला नेकपाको भ्रातृ संगठन राष्ट्रिय युवा संघले दमौलीमा र्याली निकाल्यो। त्यसपछि सुरक्षा समिति बैठक डाकेर झडप हुन नदिन भन्दै प्रशासनले मध्याह्न १२ देखि साँझ ६ बजेसम्म निषेधाज्ञा जारी गरेको थियो। तर, पौडेल कार्यक्रमस्थल पुगेपछि प्रहरीले बल प्रयोग गरेको हो। उद्घाटनस्थल जाँदै गरेका कार्यकर्तालाई रोक्न प्रहरीले व्यास१ गल्बुबेंसीस्थित पृथ्वी राजमार्गमा अश्रुग्यास प्रहार गरेको थियो। प्रहरीसँगको झडपमा तत्कालीन संविधानसभा सदस्य रामचन्द्र पोखरेलसहित ६ नेता घाइते भएको कांग्रेसले जनाएको छ। कांग्रेसका जिल्ला सचिव विश्व बाँस्तोलाले लक्ष्मी आचार्य, रामचन्द्र अधिकारी, पवित्रा पौडेल, राजेन्द्रकृष्ण श्रेष्ठ पनि घाइते भएको बताए। नेपाल ट्रेड युनियन कांग्रेस तनहुँका अध्यक्ष सूर्यचन्द्र हड्खलेको औंला भाँचिएको छ। पौडेलसँगै कार्यवाहक जिल्ला सभापति जितप्रकाश आले, नेपाल विद्यार्थी संघका गौरव पन्थ, सुनील श्रेष्ठलगायत पनि पक्राउ परेको कांग्रेसले बताएको छ। यसअघि उद्घाटनको विरोधमा प्रशासन घेराउ गर्न गएका युवा संघ जिल्ला संयोजक ईश्वर बस्याल, सहसंयोजक भगवान् श्रेष्ठ, नेता बादल आलेलगायत प्रहरी नियन्त्रणमा थिए। प्रहरीले उनीहरू सबैलाई रिहा गरेको छ। प्रमुख जिल्ला अधिकारी सागर आचार्यले निषेधाज्ञा मानेर पौडेल नगएको भए विवाद नआउने दाबी गरे। निषेधाज्ञा मानेर उहाँ नजानुभएको भए हुन्थ्यो, आचार्यले भने, झडप हुने र उहाँमाथि आक्रमण हुन सक्ने भएकाले सुरक्षाका लागि लगेका हौं। शक्तिको दुरूपयोग: पौडेल रिहा भएपछि व्यास३ स्थित पार्टी कार्यालय पुगेका पौडेलले कार्यकर्तालाई सम्बोधन गर्दै जनताको आग्रहलाई बेवास्ता गरी सत्ता शक्तिको दुरूपयोग गरेको आरोप लगाए। घटनाको भत्र्सना गर्दै लोकतन्त्र रक्षार्थ सबै एकस्थानमा उभिनुपर्ने आवश्यकता रहेको उनको भनाइ थियो। अधिनायकवादीहरू नांगो रूपमा प्रस्तुत भएका छन्, उनले भने, इतिहासका कालखण्डमा राजा र राणाहरूसँग लडेको कांग्रेस यो अधिनायकवादविरुद्ध पनि एकजुट भएर लाग्नुपर्छ। कांग्रेस जिल्ला कार्यसमितिले घटनाको विरोधमा बिहीबारदेखि चरणबद्ध विरोध कार्यक्रम घोषणा गरेको छ। देउवाको कडा आपत्ति कांग्रेस सभापति शेरबहादुर देउवाले वरिष्ठ नेता रामचन्द्र पौडेललाई प्रहरीले हिरासतमा लिएकोमा कडा आपत्ति जनाएका छन्। देउवाले पौडेलमाथिको दुव्र्यवहार र पक्राउलाई सर्वसत्तावादको संकेत भन्दै सरकारको विरोध गरेका छन्। देउवाले बुधबार विज्ञप्ति जारी गर्दै सरकारको प्रवृत्तिविरुद्ध देशव्यापी प्रतिरोध अभियान चलाउने चेतावनीसमेत दिएका छन्। तनहुँ जिल्ला ब्यास नगरपालिका१ र ११ जोड्ने बुल्दी खोलामा नेपाली कांग्रेसकै पालामा निर्माण सम्पन्न भएको पुल स्थानीय उपभोक्ता समितिले सर्वसम्मत रूपमा निर्णय गरेर निमन्त्रणा गरेपश्चात् उद्घाटन गर्न जाँदै गर्दा पौडेलमाथि गरिएको दुव्र्यवहार र गिरफ्तारी अत्यन्तै आपत्तिजनक छ, देउवाले भनेका छन्, सरकारको यो निन्दनीय व्यवहारको भत्र्सना गर्दै तत्काल उहाँलाई रिहा गर्न, अन्यथा उत्पन्न हुने परिस्थिति सामनाका लागि तयार बस्न म सरकारलाई चेतावनी दिन चाहन्छु। प्रहरीले नेता पौडेललाई साँझ रिहाइ गरेको थियो। पौडेल पक्राउ भएलगत्तै देउवाले प्रधानमन्त्री केपी शर्मा ओलीलाई टेलिफोन गरेर घटनाबारे आपत्ति जनाएका थिए। उनले पौडेल पक्राउको कारण माग गर्दै तत्काल रिहाइ गर्न प्रधानमन्त्री ओलीको ध्यानाकर्षण गराएको देउवाका स्वकीय सचिव भानु देउवाले बताए। प्रधानमन्त्री ओलीले झडप हुने अवस्था देखिएकाले सुरक्षाका लागि पौडेललाई हिरासतमा लिनुपरेको जवाफ दिएका थिए। तर, देउवाले भने सुरक्षाका लागि भए पौडेललाई घरमा नलगी किन चौकीमा राखेको भन्दै आक्रोश जनाएका थिए।"
बलात्कारका मुद्दा प्रभावित,"धादिङ : गत वर्ष धादिङको बेनिघाट रोराङ गाउँपालिकाकी एक १४ वर्षीया बालिका ६ जनाबाट सामूहिक बलात्कारको सिकार भइन्। आमा रोजगारीका लागि विदेशमा रहेकी र बाबुसँग बस्दै आएकी बालिका बलात्कृत भएकी थिइन्। घटनापछि प्रहरीले बालिकालार्ई सेफ हाउसमा राखेर बाबुकै सहयोगमा मुद्दा दर्ता गरेर कारबाही प्रक्रिया अघि बढायो। पछि बाबुले बालिकालाई सेफ हाउसबाट घर लिएर गए। पीडितका आफन्तको दबाबले अदालतमा बालिकाले घटना भएकै हैन भनेर बयान दिइन्। सबै आरोपी रिहा भए। सामूहिक बलात्कारजस्तो जघन्य मुद्दा होस्टाइल भयो। सो मुद्दा अदालतमा विचाराधीन छ। कोरोनाको कारण देखाउँदै मुद्दा दर्ता भएको ९ महिनासम्म पनि ती बालिकाको बकपत्र हुन सकेको छैन। यता सेफ हाउसमा रहेकी बालिकालाई मुद्दा फिर्ता लिन तीव्र पारिवारिक र राजनीतिक दबाब आइरहेको छ। जबरजस्ती करणी, मानव बेचबिखन, ठगी, लागूऔषधलगायत १० प्रकारका मुद्दालाई निरन्तर सुुनुवाइमा राखेर छिटो फैसला गर्नुपर्ने ऐनमा प्रस्ट उल्लेख छ। तर, अदालतमा यस्ता मुद्दाको अभ्यास गरिए पनि छिटो फैसला हुन नसक्दा समस्या भइरहेको छ। अझ बलात्कारजस्तो संवदेनशील मुद्दा फैसला हुन ढिलाइ हुँदा मुद्दा नै होस्टाइल हुने जोखिम देखिएको छ। जिल्ला अदालत धादिङमा गत साउनयता जबरजस्ती करणीका १० वटा र जबरजस्ती करणी प्रयासका १२ वटा मुद्दा दर्ता भएका छन्। त्यस्तै ४७ थान मुद्दा निरन्तर सुनुवाइमा राखिएको छ। पछिल्लो समय कोरानाका कारण पनि मुद्दाको सुनुवाइमा ढिलाइ भएको अदालतका स्रेस्तेदार दिनेश आचार्यले बताए। निरन्तर सुनुवाइमा राखिएको मुद्दा तीन महिनासम्ममा टुंग्याइसक्नु पर्छ। तर, जाहेरवालाहरूकै ढिलासुस्तीका कारण पनि सुनुवाइ छिटो हुन नसकेको आचार्य बताउँछन्। यो अदालतमा निरन्तर सुनुवाइको अभ्यास नभएको होइन, भइरहेकै छ। कोरानाको समयमा केही बाधा आएकै हो, उनले भने, कोरोना पहिले पनि निरन्तर सुनुवाइ भइरहेकै थियो, यस खाले मुद्दामा जाहेरवाला र साक्षीहरू नै समयमा अदालत नआइदिनाले ढिलाइ हुने गरेको हो। निरन्तर सुनुवाइमा रहेका मुद्दालाई छिटो छरितो रूपमा टुंग्याउन जिल्ला अदालत, सरकारी वकिल र प्रहरीको त्रिपक्षीय तदारुकता कायम हुन सकेमा मात्र फैसला चाँडै आउने आचार्यले बताए। उनले भने, अदालतले मात्रै चाँडै गर्न खोजेर नहुने रहेछ। प्र्रहरी, सरकारी वकिल र अदालतले एकै पटक गति बढाउनु पर्छ, एक पक्षले ढिलाइ गर्ने बित्तिकै समग्र मुद्दा फैसलामै ढिलाइ हुन जान्छ। कतिपय अवस्थामा कानुन व्यवसायीहरूकै अनिच्छाका कारण पनि निरन्तर सुनुवाइमा रहेका मुद्दा प्रभावित बन्ने गरेका छन्। पीडकको बयान गराउन ढिला गराउने र आफ्नो फाइदाका लागि मुद्दा लम्ब्याउने प्रवृत्तिले पनि सुनुवाइ प्रभावित भइरहेको छ। सुनुवाइमा ढिलाइ हुँदा पीडकलाई फाइदा भइरहेको कानुन व्यवसायीसमेत रहेकी अधिकारकर्मी राधिका सापकोटा बताउँछिन्। उनले भनिन्, धादिङका पछिल्ला ३ वटा बालिका बलात्कार घटनामा पीडकहरूले मुद्दा फिर्ता लिन यति दबाब दिएका छन् कि त्यसको कुरा गरिसाध्य छैन। पीडकका आफन्त र राजनीतिक नेतृत्वबाट समेत सेफ हाउसमा राखिएका बालिकालाई घर फिर्ता गर्न र मुद्दा फिर्ता गर्न दबाब आइरहेको उनले बताइन्।"
कोरोनाविरुद्धको पहिलो खोप स्वीकृत,"लन्डन : बेलायतले फाइजर र बायोएनटेकले बनाएको कोरोना भाइरसविरुद्धको खोप प्रयोग गर्न स्वीकृति दिएको छ। यससँगै बेलायत कोरोनाविरुद्ध खोप प्रयोग गर्ने पहिलो देश बनेको छ। बेलायतले यसको प्रयोग केही दिनमै सुरु गर्नेछ। बेलायतको स्वास्थ्य नियामक संस्था मेडिसिन एन्ड हेल्थकेयर प्रोडक्ट्स रेगुलेटरी एजेन्सीले यो खोप सुरक्षित रहेको भन्दै प्रयोगको अनुमति दिएको हो। फाइजर र बायोएनटेकले करिब १० महिना अवधिमा खोप बनाएका हुन्। यो ९५ प्रतिशत प्रभावकारी भएको जनाइएको छ। बेलायतले निःशुल्क खोपलाई अनिवार्य भने गरेको छैन। अहिले तीन तरिकाले खोप दिइने जनाइएको छ। अस्पताल, खोप केन्द्र र समुदायमा फार्मिसिस्टका साथमा खोपको प्रयोग गरिनेछ। जसका लागि करिब ५० अस्पताल र खोप केन्द्र तयारी अवस्थामा छन्। खोप केन्द्रका लागि रंगशालाजस्ता खुला ठाउँमा पनि तयारी गरिएको छ। संक्रमितलाई यो खोप तीन सातामा दुई डोज दिनुपर्छ। अमेरिका, जर्मनी, ब्राजिललगायत देशमा गरिएको परीक्षणमा दोस्रो डोजसम्म दिइएको थियो। त्यसको सात दिनमा ९० प्रतिशत बिरामी संक्रमणमुक्त भएका थिए। बेलायतले ४ करोड खोप किन्ने प्रक्रिया सुरु गरिसकेको छ। जसले त्यहाँका स्वास्थ्यकर्मी र ६५ वर्षभन्दा माथिका सबैलाई दिन पुग्ने अनुमान गरिएको छ। बेलायतका सरकारी अधिकारीका अनुसार आगामी वर्षको अन्त्यसम्म १० करोड डोज उपलब्घ हुने अपेक्षा छ। औषधि कम्पनीले पनि आगामी वर्षसम्म एक अर्ब ३० करोड डोज आपूर्ति गर्न सक्ने बताएको छ। यो खोप माइनस ७० डिग्री तापक्रममा मात्र भण्डारण गर्न सकिन्छ। त्यसलाई सुख्खा आइसमा विशेष बाकसमा राखेर मात्रै एक ठाउँबाट अन्यत्र लैजानुपर्ने हुन्छ। विज्ञहरूले भने खोप सुरु भएपछि पनि सतर्क रहनुपर्ने बताएका छन्।"
किन सलबलाए राजावादी ?,"काठमाडौं : कोभिडका कारण देशभर धर्ना, जुलुस, गोष्ठी एवं सेमिनारमा बन्देज छ। तर, सडकमा प्रदर्शन जारी छ। त्यो पनि संविधानको मूल मर्म र भावना खारेजीको माग गर्दै। ०६२६३ को क्रान्तिका मुख्य उपलब्धि गणतन्त्र, संघीयता र धर्मनिरपेक्षतामाथि धावा बोल्दै पुरातनवादीहरू चरणबद्ध प्रदर्शन गरिरहेका छन्। देशका मुख्य सहर धनगढी, जनकपुर, बुटवल, पोखरा, विराटनगरमा फरकफरक ब्यानरमा प्रदर्शन गरेका छन्। उनीहरूको उद्देश्य भने एउटै देखिन्छ गणतन्त्र खारेज गरी राजतन्त्र फर्काउने, धर्मनिरपेक्षता हटाएर हिन्दूराष्ट्र कायम गर्ने र संघीयता खारेज गर्ने। संघीय राजधानी काठमाडौंमा पनि प्रदर्शन हुन थालेपछि उपत्यकाका तीनै जिल्ला प्रशासनले आन्दोलनकारीमाथि निगरानी बढाउने निर्णय गरेका छन्। आखिर गणतन्त्र स्थापनाको १२ वर्षमै राजावादीहरू किन सलबलाए ? गणतन्त्रपछि जति पनि शासक आए, उनीहरूले यो व्यवस्थालाई बलियो बनाउने भन्दा पनि यसलाई विकृत बनाउने काम गरिरहेका छन्, नागरिक समाजका अगुवा कृष्ण पहाडी भन्छन्, अहिले परम्परागत शक्ति या राजावादी सडकमा देखिएका छन्। यसमा सरकार बढी दोषी छ। युवामा असन्तुष्टि बढ्नु, सत्याग्रहीप्रति सरकारको व्यवहार राम्रो नहुनु र राष्ट्रको अभिभावकको भूमिका सन्तुलित नहुनुले पनि राजावादीलाई हौसला मिलेको पहाडीको बुझाइ छ। संविधानसभा अध्यक्ष एवं नेकपा संसदीय दलका उपनेता सुवास नेम्बाङ परिवर्तनकारी दलभित्रको विवाद र सरकारका राम्रा कामको प्रचार गरी स्वामित्व लिन नसक्दा दक्षिणपन्थीहरू सलबलाएको तर्क गर्छन्। हिजो उनीहरूको व्यवस्थामा आन्दोलन गर्दा राजकाज मुद्दा भोग्नुपथ्र्यो, नेम्बाङ भन्छन्, आज लोकतन्त्र भएकै कारण सबैले शान्तिपूर्ण विरोध र जुलुस प्रदर्शन गर्न पाउँछन्। परिवर्तनकारी शक्ति एक ठाउँ उभिएर पुरातनवादीलाई सन्देश दिन जरुरी भएको उनको भनाइ छ। कांग्रेस नेता डा शेखर कोइराला क्रान्तिपछि प्रतिक्रान्तिका छिटा देखिनु स्वाभाविक भए पनि सरकारको कार्यक्षमता कमजोर भएका कारण राजावादीलाई हौसला मिलेको बताउँछन्। सरकारले जनअपेक्षाअनुसार काम नगरेपछि आमनागरिकमा निराशा त हुन्छ नै ! नेता कोइराला भन्छन्, अहिलेको भन्दा पुरानै व्यवस्था ठीक रहेछ भन्ने जनतामा धारणा उत्पन्न हुन्छ। त्यसका लागि राजनीतिक दल र सरकार बढी जिम्मेवार बन्नुपर्छ। संघीयता, लोकतन्त्र, गणतन्त्र, समावेशीतालाई संस्थागत गर्दै जानुको विकल्प नरहेको कोइरालाको भनाइ छ। त्रिविको राजनीतिशास्त्र केन्द्रीय विभागका प्राडा रामकृष्ण तिवारी मूलधारका राजनीतिक दल कमजोर भएका बेला अन्यले आफ्नो स्थान खोज्नु नौलो नभएको बताउँछन्। सडकमा अहिले देखिएको असन्तुष्टिलाई नजरअन्दाज गर्न नहुने उल्लेख गर्दै तिवारी भन्छन्, नागरिक तहमा असन्तुष्टि बढ्दै जाँदा प्रतिक्रियावादी शक्तिले आफ्नो शक्तिका रूपमा दुरुपयोग गर्न सक्छन्। यसतर्फ सबै परिवर्तनकारी शक्ति एक ठाउँमा उभिँदै नागरिकमा देखिएको असन्तुष्टि हटाउने काममा क्रियाशील हुनु जरुरी छ। जनता समाजवादीका नेता एवं संविधानविद् लक्ष्मणलाल कर्ण सरकारको कार्यशैली र परिवर्तनकारी पार्टीभित्रको संघर्षका कारण राजावादी सलबलाएको तर्क गर्छन्। यो संविधानका कतिपय विषयप्रति हाम्रा असहमति छन्, नेता कर्ण भन्छन्, तर, संघीयता, गणतन्त्र, धर्मनिरपेक्षता र समानुपातिक समावेशी महŒवपूर्ण उपलब्धि हुन्। यिनीहरूको रक्षा र संवद्र्धनका लागि सत्तासीन र अरू पार्टी एक ठाउँ उभिनुपर्छ। राजवादी सलबलाएका बेला सत्तासीन र अरू पार्टीको बैठक बसी संविधानका उपलब्धिको रक्षार्थ एक ठाउँ रहेको सन्देश दिन जरुरी रहेको कर्णको भनाइ छ। राप्रपा नेता डा धवलशम्शेर राणा राजावादी आन्दोलनमा आफ्नो पार्टीको समर्थन रहेको स्विकार्छन्। अहिलेको व्यवस्थाप्रतिको आक्रोश हो यो, नेता राणा भन्छन्, अहिले भइरहेको आन्दोलन, विरोध स्वतस्फूर्त हो। यसमा राप्रपाको समर्थन, सहयोग छ। तत्कालै अहिलेको व्यवस्था नफेरिए पनि जनतामा असन्तुष्टि बढ्दै जाँदा भोलिका दिनमा के हुन्छ भन्न नसकिने राणाको तर्क छ। राप्रपाकै राजाराम बर्ताैला आफ्नो पार्टीले आन्दोलनको नेतृत्व गर्ने बताउँछन्। पूर्वसभामुख दमननाथ ढुंगाना ०६२६३ को आन्दोलनको परिवर्तनमाथि प्रश्न उठेको बताउँछन्। परिवर्तनमाथि प्रश्न उठाउँदैमा पूरा हुन्छन् भन्ने हुँदैन, ढुंगाना भन्छन, तर, परिवर्तनका पक्षधरले यसलाई कसरी लिन्छन् भन्ने हो। राजनीतिक अस्थिरता हुने गरे पनि नेपालमा पटकपटक प्रणालीगत अस्थिरता देखा पर्नु भने गम्भीर विषय भएको उनको ठम्याइ छ। परिवर्तनकारी शक्तिमध्ये झन्डै दुई तिहाइ जनमत प्राप्त गरी नेकपा सत्तासीन छ। उही पार्टी आन्तरिक किचलोमा फस्नु, विपक्षी कांग्रेस पनि घरझगडामै रुमल्लिनु र संघदेखि स्थानीय तहसम्मका जनप्रतिनिधिले अपेक्षाकृत रूपमा काम गर्न नसक्दा दक्षिणपन्थीहरू सल्बलाएका देखिन्छन्। जनतामा नगई राजनीति आफ्नो हातमा पार्ने यो नै उपयुक्त अवसर हो भन्ने राजावादीलाई लागेको देखिन्छ, नेता कर्ण भन्छन्। काठमाडौंमा जेठमै राजनीतिक व्यवस्थाविरुद्ध तथा हिन्दू राष्ट्रको माग गर्दै प्रदर्शन भएको थियो। नेकपामा एमसीसी परियोजनाबारे तीव्र मतभेद देखिएका बेला असारमा दरबारमार्ग र चाबहिल क्षेत्रमा राजावादीले प्रदर्शन गरेका थिए। सत्तापक्षकै साथीहरू सरकारविरुद्ध भ्रम छर्न थालेपछि अरूहरू हौसिएर विरोधमा लागेका हुन सक्छन्, नेम्बाङ भन्छन्। सरकारले गत वर्ष गुठी विधेयक जारी गरेपछि राजधानीमा प्र्रदर्शन भयो। उक्त प्रदर्शनमा राजावादीको घुसपैठ भएकाले रक्तपातपूर्ण हुन सक्ने सूचना पाएपछि सरकारले ०७६ असार ४ गते विधेयक फिर्ता लियो। तितरवितर भएका दक्षिणपन्थीहरू सोही आन्दोलनपछि संगठित रूपमा प्रदर्शनमा उत्रन थालेको नेकपाकै नेताहरू बताउँछन्। त्यसयता देशका विभिन्न भागमा व्यवस्था उल्टाउने भन्दै जुलुस, नारावाजी, मोटरसाइकल र्यालीजस्ता कार्यक्रम भएका छन्। सुरक्षा निकायका अनुसार केही दिनयता देशका कुनै न कुनै स्थानमा सानाठूला कार्यक्रम, प्रदर्शन भइरहेका छन्। विराटनगर, धनगढीका प्रदर्शनमा संविधानसभाबाट बनेको संविधान खारेज गरी ०४७ को संविधान लागू गर्नुपर्ने ब्यानर प्रदर्शन र नाराबाजी गरिएको थियो। मुख्य परिवर्तनकारी दलभित्रै पनि धर्मका विषयमा विवाद देखा पर्ने गरेका छन्। कांग्रेसको गत वर्ष बसेको महासमिति बैठकमा हिन्दू राष्ट्रका पक्षमा नेताहरूले हस्ताक्षर नै संकलन गरेका थिए। कांग्रेसकै कतिपय नेताले धर्मनिरपेक्षता हटाएर हिन्दू राष्ट्र बनाउनुपर्ने धारणा व्यक्त गर्ने गरेका छन्। कांग्रेसका एक केन्द्रीय सदस्य भन्छन्, जसले संविधान बनाए उनीहरू नै परिवर्तन हुनुपर्ने पक्षमा लागेपछि राजावादीहरू हौसिनु त स्वाभाविकै हो। संसद्मा एक सिट रहेको रापप्राले परिवर्तनमाथि संसद्मै प्रश्न उठाइरहेको छ। राप्रपा सांसद राजेन्द्र लिङदेनको अगुवाइमा झापामा मंसिर २० गते यालीको तयारी गरिएको छ। डडेल्धुरामा गणतन्त्र धोखा हो भन्दै मंसिर १७ गते ब्यानरसहित प्रदर्शन भएको छ। सरकार सुशासन कायम गराउन सफल हुने हो भने अहिलेको सडक आन्दोलन स्वतः मत्थर हुँदै जाने पहाडी बताउँछन्। नागरिकमा देखिएको असन्तुष्टिलाई व्यवस्थाविरोधी आन्दोलनका रूपमा परिणत हुन नदिन अहिलेका नेता सुध्रिनुपर्छ, उनी भन्छन्। कहिले कहाँ प्रदर्शन ?कात्तिक २५ काठमाडौंकात्तिक २७ विराटनगरमसिर ४ धनगढीमंसिर १० जनकपुर र पोखराडडेल्धुरा मंसिर १७ गते"
एन्फाले बोलायो ५८ खेलाडी,"काठमाडौं : अखिल नेपाल फुटबल संघ (एन्फा) ले राष्ट्रिय टोलीको बन्द प्रशिक्षणका लागि ५८ जना खेलाडी बोलाएको छ। एन्फाले सन् २०२२ को फिफा विश्वकप छनोट र २०२३ को एसियन कप छनोटअन्तर्गत बाँकी रहेका खेलका लागि बन्द प्रशिक्षण सुरु गर्न लागेको हो। बन्द प्रशिक्षणका लागि सात जना गोलरक्षक, १८ रक्षक, २० मिडफिल्डर र १३ जना स्ट्राइकर बोलाइएको छ। विश्वकप छनोटअन्तर्गत नेपालले अब अस्ट्रेलिया, जोर्डन र चाइनिज ताइपेसँग तीनवटा खेल खेल्न बाँकी छ। सबै खेल घरेलु मैदानमा हुनेछ। एन्फाले बोलाएको टोलीमा लामो समय रहेका कप्तान विराज महर्जन, स्ट्राइकर विमल घर्तीमगर, मिडफिल्डर सन्तोष तामाङ, रक्षक दिनेश राजवंशी र आदित्य चौधरी पनि सामेल छन्। यसअघि विराजलाई फिट नभएको कारण बाहिर राखिएको थियो। यसैगरी भुटानमा भएको विश्वकप छनोट खेलअघि डिस्को काण्डमा मुछिएकाविमल, सन्तोष र दिनेश एन्फाको अनुशासनको कारबाहीमा परेका थिए। एन्फाले खेलाडीको प्रशिक्षण मंसिर अन्तिम साताबाट सुरु गर्ने जनाएको छ। प्रशिक्षणमा बोलाइएका खेलाडीहरूमा गोलरक्षकमा किरणकुमार लिम्बू, विकेश कुथु, विशाल श्रेष्ठ, दीप कार्की, विशाल सुनार, अर्पण कार्की र देव लिम्बू छन्। रक्षकमा देवेन्द्र तामाङ, विराज महर्जन,रजिन धिमाल, विकास खवास, सुमन अर्याल, विकास तामाङ, अनन्त तामाङ, निशान खड्का, छिरिङ गुरुङ, दिनेश राजवंशी, रन्दीप पौडेल, सरोज दाहाल, अमित तामाङ, अजित भण्डारी, आदित्य चौधरी, सुरज विक, आशिष गुरुङ, दिलेन लोक्तान र रोहित चन्द छन्। मिडफिल्डरमा सुजल श्रेष्ठ, विशाल राई, मिक्छेन तामाङ, सन्तोष तामाङ, हेमन्त थापामगर, रजत तिवारी, जय गुरुङ, एरिक विष्ट, अशोक थापा, सुभाष गुरुङ, दीपेश आलेमगर, तेज तामाङ, रवि पासवान, पूजन उपरकोटी, त्रिदेव गुरुङ, सेसेहाङ आङदेम्बे, संजोक राई, नीतिन थापा र सुनील बल छन्। स्ट्राइकरमा विमल घर्तीमगर, अभिषेक रिजाल, रेजिन सुब्बा, जर्ज प्रिन्स कार्की, भरत खवास, नवयुग श्रेष्ठ, दर्शन गुरुङ, राजेश परियार, विमल राना, अञ्जन विश्व, राजीव लोप्चन, आशिष लामा र प्रिजेन तामाङ रहेका छन््। टोलीको प्रशिक्षकको जिम्मेवारी बालगोपाल महर्जनले सम्हाल्नेछन्।"
नेकपा फुट्न र टुट्नका लागि बनेको पार्टी होइन : मुख्यमन्त्री राई,"इलाम : प्रदेश नं १ का मुख्यमन्त्री शेरधन राईले नेपाल कम्युनिष्ट पार्टी (नेकपा) फुट्न र टुट्नका लागि नबनेको बताएका छन्। सूर्योदय नगरपालिकामा चिया प्रशोधन केन्द्रको भवनको उद्घाटनपछि नेकपा नेता राईले नेकपालाई फुटाउने अधिकार कसैलाई नभएको जनाउँदै आफूहरूले पार्टी फुट्न नदिने दृढता व्यक्त गरे। अर्को प्रसङ्गमा मुख्यमन्त्री राईले यस तीन वर्षमा प्रदेशमा ठूलै विकासको लहर आएको बताउदै भने, 'हामी निर्वाचित भएर आउँदा शून्य अवस्थामा थियौँ, अहिले हिँड्ने अवस्थामा पुगेका छौं।' उनले कोरोनाको महामारीमा पनि प्रदेश सरकारले विकासका काम गरिरहेको बताए। उनले भने, 'अब कोरोनासँग लडेर अघि बढ्नुको विकल्प छैन ।' रासस"
राज्यको निर्णायक संरचनामा अपाङ्गता भएका व्यक्तिको प्रतिनिधित्व हुनुपर्छ : देउवा,"काठमाडौं : नेपाली कांग्रेसका सभापति शेरबहादुर देउवाले नेपालको लोकतान्त्रिक आन्दोलनहरुमा अपाङ्गगता भएका दिदीबहिनी तथा दाजुभाइहरूले पुर्याएको साहसिक र महत्वपूर्ण योगदानको कांग्रेसले सधैँ उच्च सम्मान गरेको उल्लेख गरेका छन्। अन्तर्राष्ट्रिय अपाङ्ग दिवसका अवसर शुभकामना दिँदै उनले मुलुकको जनसङ्ख्यामा उल्लेख्य सङ्ख्यामा रहेका अपाङ्गता भएका व्यक्तिहरूलाई राज्यको निर्णायक संरचनामा सहभागिता र प्रतिनिधित्वको व्यवस्था हुनुपर्दछ भन्ने कांग्रेसको धारणा रहँदै आएको बताएका छन्। कांग्रेसको नेतृत्वमा निर्माण भएको नेपालको संविधानमा अपाङ्गता भएका व्यक्तिहरुलाई राजनीतिक, सामाजिक र सांस्कृतिक अधिकार सुनिश्चित गरिएको बताउँदै सभापति देउवाले उहाँहरूको शिक्षा, स्वास्थ्य, रोजगारीको समुचित प्रबन्ध, सामाजिक सुरक्षा र सम्मानपूर्वक जीवनयापनका लागि कांग्रेस सदैव क्रियाशील रहिरहने उल्लेख गरेका छन्। सभापति देउवाले अपाङ्गता भएका व्यक्तिहरूमा अन्तरनिहित क्षमता, दक्षता, सीप, योग्यता मुलुकको आर्थिक, सामाजिक रूपान्तरणमा सदुपयोग गर्न सकियोस् भन्दै अन्तर्राष्ट्रिय अपाङ्ग दिवसको अवसरमा शुभकामना व्यक्त गरेका छन्। संयुक्त राष्ट्र सङ्घले सन् १९८१ देखि अपाङ्गता भएका व्यक्तिहरुको हक, हित र अधिकार प्राप्तिका लागि अन्तर्राष्ट्रियरूपमै अपाङ्ग दिवस मनाउँदै आइरहेको सन्दर्भमा ३ डिसेम्बर १९९२ देखि नेपालले पनि उक्त दिवस मनाउँदै आएको छ। रासस"
गधा धोएर कहिल्यै गाई हुँदैन,"दमौली : नेपाली कांग्रेसका वरिष्ठ नेता रामचन्द्र पौडेलले आफूमाथिको आक्रमणले लोकतन्त्र लज्जित भएको टिप्पणी गरेका छन्। एक दिन अघि प्रहरी अवरोधका कारण उद्घाटन गर्न नपाएको व्यास १, १० र ११ जोड्ने बुल्दी पुलको उद्घाटन गर्दै पौडेलले पुल उद्घाटन गर्न नदिएर संघीयतामा स्थानीय निकायको तेजोबोध गरेको बताए। यसले संघीयतामा स्थानीय निकायको तेजोबोध भएको छ, पौडेलले भने। पुलिसको डण्डाले करङ दुःखेको र धेरै बोल्ने अवस्थामा नरहेको भन्दै पौडेलले पुलिसको दमनले कहिल्यै पनि नछाडेको बताए। मलाई पुलिसको दमनले कहिल्यै पनि छाडेन, उनले भने,पुलिसको डण्डाले पेलेकाले बोल्न असजिलो भएको छ। अझै पनि लोकतन्त्र साकार गर्न बाँकी छ भन्ने यसबाट देखिएको भन्दै उनले लोकतन्त्रका लागि संघर्ष गर्नुपर्ने आह्वान गरे। नेकपा नेतालाई कुलंगारको संज्ञा दिएका पौडेलले उनीहरुको हातबाट लोकतन्त्र र परिवर्तनको रक्षा नहुने दाबी गरे। कम्युनिस्ट सुध्रिने ठाउँ नभएको भन्दै उनले गधा धोएर जति धोए पनि गाई नहुने भन्दै कम्युनिस्ट कहिल्यै लोकतन्त्रवादी नहुने बताए। गधालाई जति धोए पनि गाई हुन्न, उनले भने,कम्युनिस्टहरु कहिल्यै सुध्रिएनन्। पुल उद्घाटन कार्यक्रममा नेपाली कांग्रेसका केन्द्रीय सदस्यहरु शंकर भण्डारीले भोलि कांग्रेस फेरि सत्तामा आउने भन्दै त्यसबेलालाई ख्याल राख्न कर्मचारी र सत्ताधारी दललाई चेतावनी दिए । निषेधाज्ञा शब्दकै बेइज्जतीः गोविन्द भट्टराई केन्द्रीय सदस्य गोविन्द भट्टराईले सरकारबाट निर्देशित मानिसले नियोजित रुपमा आक्रमण गरेको भन्दै निषेधाज्ञा शब्दकै बेइज्जती भएको भन्दै नैतिकवान सीडीयो भए जनतासँग माफी मागेर जिल्ला छाडेर जाने जिकिर गरे। कस्ता मान्छे सांसद बनेका छन् भन्दै उनले एउटा पुल उद्घाटनमा रोक्ने नभै १० वटा पुल बनाएर देखाइदिने बताए। भ्रष्टाचारीको संरक्षणकर्ता ओलीः प्रदीप पौडेल अर्का केन्द्रीय सदस्य प्रदीप पौडेलले प्रशासनलाई नेकपाकरण गर्ने षड्यन्त्र भएको दाबी गरे। अहिलेको नेतृत्वमा राजनीतिक संस्कार नभएका व्यक्ति भएको भन्दै उनले ठेकेदार र विचौलिया भएको आरोप लगाए। सबैभन्दा धेरै भ्रष्टाचारीलाई संरक्षण गर्ने प्रधानमन्त्री ओली हुनुहुन्छ, उनले भने। उनले तनहुँका सीडीओलाई संकेट गर्दै भने,सीडिओ साप अब तनहुँ बस्ने नैतिकता छैन। कार्यक्रममा उपस्थित आमन्त्रित केन्द्रीय सदस्य ध्रुव वाग्ले, गण्डकी प्रदेशका कांग्रेस संसदीय दलका नेता कृष्णचन्द्र नेपालीलगायतले पनि सरकारको आलोचना गर्दै घटनाको निन्दा गरे। पुल निर्माणमा प्रदेश सरकारको कुनै बजेट नभएको भन्दै उद्घाटनमा गरिएको अवरोध स्थानीय शासनमाथिकै अवरोध भएको स्थानीय प्रतिनिधिले आरोप लगाए। जिल्ला समन्वय प्रमुख शान्तिरमण वाग्ले तथा व्यास नगर प्रमुख बैकुण्ठ न्यौपानेले पुल निर्माणमा प्रदेश सरकारबाट रकम नै नपरेको भन्दै पुल उद्घाटनमा अवरोध गर्न खोजेर स्थानीय शासनमाथि अवरोध गरिएको आरोप लगाए। अघिल्लो दिन नेकपाको भ्रातृ संस्था राष्ट्रिय युवा संघको प्रदर्शन र प्रशासनको निषेधाज्ञा भए पनि बिहीबार भने कुनै अवरोध भएन। कांग्रेसले शक्ति प्रदर्शन गर्दै केन्द्रदेखि छिमेकका नेता उतारेको थियो। कांग्रेसका विभिन्न भागबाट आएका कार्यकर्ताले पुल उद्घाटन अघि दमौलीबाट र्याली निकाल्दै कार्यक्रमस्थलसम्म पु्गेका थिए। दुई करोड ५४ लाख लागतमा दुई वर्ष अघि नै निर्माण सम्पन्न भएको पुल उद्घाटन गर्न नदिने नेकपाको चाहना भए पनि उपभोक्ता समितिको सर्वसम्मत निर्णय र आफैंले बनाएकाले उद्घाटन गर्न पाउनुपर्ने पौडेलको चाहनापछि तनाव सिर्जना भएको थियो।"
दाङमा तरुण दलको प्रदर्शन,"दाङ : नेपाली कांग्रेसका वरिष्ठ नेता रामचन्द्र पौडेललाई तनहुँमा प्रहरीले गरेको दुर्व्यवहारको विरोधमा दाङमा तरुण दलले प्रदर्शन गरेको छ । तरुण दल दाङ र नेविसंघ दाङले तुलसीपुरमा प्रदर्शन गरेका हुन् । प्रहरीले कांग्रेस वरिष्ठ नेता पौडेललाई तनहुँको व्यास नगरपालिका १ तालघरेबाट बुधबार दुर्व्यवहार गर्दे केही घण्टा नियन्त्रणमा लिएको विरोधमा दाङ तरुणदल आन्दोलित भएको हो । तरुणले तुलसीपुर प्रदर्शन गर्दे सरकारविरुद्ध नारा लगाएका थिए । ओली सरकारको सर्वसत्तावाद लाद्न खोजेको भन्दै सरकारका विरुद्धमा चर्का नाराबाजी गरेका थिए । प्रदर्शनमा सहभागीले वरिष्ठ नेता पौडेललाई वर्तमान सरकारले दुई तिहाइको दम्भ देखाएर नियन्त्रणमा लिएको भन्दै अब यस्ता घटना नदोहोर्याउन सरकारलाई चेतावनीसमेत दिएका छन्। कांग्रेस वरिष्ठ नेता पौडेल रिहा पौडेल पक्राउ, साँझ रिहा नेपाली कांग्रेसले दमौलीमा विरोध प्रदर्शन गर्दै वरिष्ठ नेता रामचन्द्र पौडेलले गरे बुल्दी पुल उद्घाटन वरिष्ठ नेता पौडेल पक्राउको विरोधमा दोलखा कांग्रेस आन्दोलित विरोध प्रर्दशनपछि गरिएको कोणसभालाई सम्बोधन गर्दे स्थानीय नेताले सरकारका यस्ता खालका हर्कत र क्रियाकलाप बन्द नभए परिस्थिति गम्भीर हुने चेतावनी दिएका थिए । तरुण दल दाङका अध्यक्ष टीका घर्तीको अध्यक्षतामा भएको कार्यक्रममा नेता केशव आचार्य, विद्यार्थी नेता अनिल कार्की, दरुण दल उपाध्यक्ष मुक्तिप्रसाद न्यौपानेलगायतकाले सम्बोधन गरेका थिए ।"
नेकपा विवाद : बिहीबार ओली र प्रचण्डसँग राष्ट्रपतिको भेट,"काठमाडौं : सत्तारुढ नेपाल कम्युनिस्ट पार्टी (नेकपा) भित्र विवाद चर्को रुपमा बढ्दै जाँदा राष्ट्रपति विद्यादेवी भण्डारीबाट समाधानको पहल सुरु भएको छ । बिहीबार प्रधानमन्त्री एवम् पार्टी अध्यक्ष केपी ओली र कार्यकारी अध्यक्ष पुष्पकमल दाहाल प्रचण्ड शीतल निवास पुगेर छलफल गरेका छन् । पार्टी एकता नै संकटमा परेपछि अध्यक्षद्वय एकै दिन राष्ट्रपति भण्डारीलाई भेट्न शीतल निवास पुगेका हुन् । बिहीबार बिहान करिब ११ बजेतिर प्रधानमन्त्री एवं पार्टी अध्यक्ष ओली शीतल निवास पुगेका थिए भने अध्यक्ष प्रचण्ड साँझ राष्ट्रपति निवास पुगेका हुन् । बुधबारको सचिवालय बैठकमा प्रधानमन्त्री ओली उपस्थित नभएपछि नेकपा विवादले नयाँ मोड लिएको छ । प्रचण्डको अध्यक्षतामा बसेको सचिवालय बैठकले पार्टी भित्रको विवाद समाधानका लागि अनौपचारिक छलफल गर्ने, २० गते पुनः सचिवालय बैठक बस्ने र स्थायी कमिटी बैठकको मिति सार्ने निर्णय गरेको छ । २० गते दिउँसो १ बजे सचिवालय बैठक बस्नुअघि अनौपचारिक छलफलमार्फत् पार्टी विवादलाई निष्कर्षमा पुर्याउने तयारी नेताहरुले गरेका छन् । पार्टी विवादमा अनौपचारिक छलफललाई निरन्तरता दिने बताइएको भए पनि नेताहरुबीच गुटगत छलफल मात्र भइराखेको देखिन्छ । ओली र प्रचण्ड पक्षका नेताबीच बोलचाल नै बन्द भएको सन्दर्भमा बिहीबार अध्यक्षद्वयले राष्ट्रपतिसँग गरेको भेटलाई महत्वका साथ हेरिएको छ । बिहीबार बिहान अध्यक्ष ओलीले शीतल निवासमा करिब दुई घण्टा राष्ट्रपतिसँग छलफल गरेका छन् । छलफलको विषयमा बालुवाटार र शीतल निवासले औपचारिक जानकारी नगराए पनि पार्टी विवाद र पछिल्लो राजनीतिक घटनाक्रमका विषयमा कुराकानी भएको अनुमान गरिएको छ । बिहान ओलीसँग लामो छलफल भएपछि साँझ प्रचण्डसँग राष्ट्रपति भण्डारीले भेटवार्ता गर्नुलाई पार्टी विवादको विषयमा राष्ट्रपतिको पहलकदमीको रुपमा हेरिएको छ । मंसिर १६ गतेको सचिवालय बैठकको संवादले सत्तारूढ दल नेकपाभित्रको विवाद मिल्ने होइन कि झन् तन्किने र झैझगडाको तहमै पुगेको छ। पार्टी एकतायताको सबैभन्दा तिक्ततापूर्ण बैठक मंगलबार सचिवालयमा भएको हो। बैठकको कार्यसूची तय गर्ने विषयमै दुई अध्यक्षबीच चर्काचर्की परेपछि माहोल घम्साघम्सीमा परिणत भएको थियो । अध्यक्ष प्रचण्डले कात्तिक २८ र प्रधानमन्त्री एवं अध्यक्ष ओलीले यही मंसिर १३ गते आआफ्ना प्रस्ताव राखेका थिए। तर, ती प्रस्ताव छलफलमा लैजानेनलैजाने कार्यसूचीकै विषयमा चर्को विवाद सचिवालय बैठकमा भएको थियो । सोही विवादका क्रममा प्रधानमन्त्री ओलीले बुधबारको बैठकमा सहभागी नहुने घोषणा गरेका थिए । प्रधानन्त्री अनुपस्थित भएको बैठकले २० गतेको बैठकमा ओलीको उपस्थिति अनिवार्य हुनुपर्ने निर्णय गरेको प्रवक्ता नारायणकाजी श्रेष्ठले बताएका छन् । नेकपाभित्र मन्त्रिपरिषद् हेरफेर, राजदूत नियुक्ति, पार्टीको कर्णाली प्रदेशको विवाद, तराईका केही जिल्लाका कार्यकर्ताबीचको दोहोरो झडप, प्रधानमन्त्री ओलीले भारतीय प्रधानमन्त्री नरेन्द्र मोदीका विशेष दूतका रुपमा नेपाल आएका भारतीय गुप्तचर संस्था रअका प्रमुख सामन्तकुमार गोयलसँग गरेको भेटवार्ताको विषयमाथि सचिवालय बैठकमा छलफल नहुँदा विवाद चर्किएको हो । समसामयिक विषयमा छलफलका लागि सचिवालय बोलाउन पटकपटक अनुरोध गर्दा पनि अध्यक्ष ओलीले वेवास्था गरेको भन्दै शीर्ष नेता ओली विरुद्ध रुष्ट छन्। नेकपा पत्र युद्ध : प्रचण्ड र नेपाल समूहले पठायो सबै पत्र तल्लो कमिटीमा नेकपा विवाद : ३८ पेजको ओलीको जवाफी पत्र, ५३ बुँदामा केके छ ? (पूर्णपाठ) नयाँ जनप्रतिनिधिलाई मुलुक हस्तान्तरण गरेर बिदा हुने ओलीको इच्छा दाहाललाई ओलीको कडा जवाफ नेकपा बैठकमा घम्साघम्सी अल्पमत र बहुमत कृत्रिम र अनुचित : प्रधानमन्त्री ओली ओली अनुपस्थित नेकपा सचिवालय बैठक २० मिनेटमै सकियो : अर्को बैठक मंसिर २० गते नेकपा स्थायी कमिटी बैठक मंसिर २१ गतेलाई सर्यो सचिवालय बैठक बोलाउन गरेको मागलाई ओलीले वेवास्था गरेपछि कात्तिक २२ गते कार्यकारी अध्यक्ष प्रचण्डसहित सचिवालयका पाँच सदस्यले बैठक बोलाउन माग गर्दै लिखित पत्र बुझाएका थिए । पछिल्ला दिनमा अध्यक्षद्वयबीच पत्रको शृङ्खला चल्दै गर्दा कात्तिक २८ गते प्रचण्डले १९ पृष्ठको राजनीतिक प्रतिवेदन पेश गरेपछि नेकपा विवाद अझ उत्कर्षमा पुगेको छ । ओलीले उक्त प्रतिवेदनलाई आरोपपत्रको संज्ञा दिँदै मंसिर १३ गतेको सचिवालय बैठकमा ३८ पृष्ठको ५३ बुँदे राजनीतिक प्रतिवेदन पेश गरेका छन् । दुवै अध्यक्षले आरोपप्रत्यारोप गरेका प्रतिवेदनले पार्टी विवादको समाधान नहुने भन्दै दोस्रो तहका नेताले भने दुवै अध्यक्षका राजनीतिक प्रतिवेदनलाई मिलाएर संयुक्त प्रतिवेदन पेश गर्दै विवाद समाधान गर्नुपर्ने बताउँदै आएका छन् । यद्यपि दुवै अध्यक्षले आआफ्ना राजनीतिक प्रतिवेदन फिर्ता नहुने अडान लिएका छन् । यसले नेकपा विवाद उत्कर्षमा पुगेको छ । यही बेला राष्ट्रपतिले दुवै अध्यक्षसँग भेट गर्नुलाई महत्वका साथ हेरिएको हो ।"
"गोरखाका स्थानीय तह: विकास बजेट खर्च हुनै सकेन, तलबभत्ताको पूरै खर्च","गोरखा : चालु आर्थिक वर्षको चार महिना बितिसक्दा पनि गोरखाका स्थानीय तहको विकास बजेट खर्च दर ज्यादै न्यून छ । तलबभत्ता लगायत चालुबजेट पूरै खर्च गरेका कतिपय पालिकाको विकास निर्माणको बजेट खर्चदर भने शुन्य रहेको पाइएको छ । चुमनुब्री गाउँपालिकाले चालु आर्थिक वर्षका लागि ३२ करोड ६० लाख रुपैयाँको बजेट तथा कार्यक्रम सार्वजनिक गर्यो । तर मंसिर महिना बितिसक्दा विकास बजेटतर्फ कत्ति पनि खर्च नभएको गाउँपालिकाका प्रमुख भीमसेन श्रेष्ठले जानकारी दिए । सञ्चालन खर्चतर्फ भने १९४८ प्रतिशत बजेट खर्च भइसकेको छ । धार्चे गाउँपालिकाले चालु वर्षका लागि तय गरेको रु ३१ करोड १६ लाख बराबरको बजेट तथा कार्यक्रममध्य पहिलो चार महिनाको अवधिमा जम्मा १९४ प्रतिशत खर्च गरेको छ । ३३ प्रतिशत समय अवधि बितिसक्दा सो पालिकाले कार्यक्रमतर्फ भने कूल विकास बजेटको एक प्रतिशत मात्र खर्च गरेको प्रमुख प्रशासकीय अधिकृत रामबहादुर अधिकारीले जानकारी दिए । यी दुई पालिकाले मात्र होइन, गोरखाका अधिकांश स्थानीय तहले तलब भत्ता वापत खर्च हुने चालुतर्फको बजेट खर्च गरेपनि विकास बजेट खर्च गर्न सकेका छैनन् । चालुतर्फको बजेटको अनुपातमा पुँजीगततर्फको बजेट गर्न नसक्नुमा जनप्रतिनिधि र कर्मचारी दोषी रहेको सर्वसाधारणको टिप्पणी छ । जसरी पनि काम गर्नुपर्छ भन्ने सोचको अभावमा स्रोत भएर पनि परिचालन हुन नसकेको नागरिक साझा सवालका संयोजक स्थानेश्वर दुवाडी बताउँछन् । आर्थिक वर्षको तीन भागको एकभाग समय बितिसकेको छ । यतिबेला धमाधम योजना सम्झौता भएर काम सुरु भइसकनु पर्ने बेला हो, दुवाडी भन्छन्, हामीलाई विकास निर्माणको काम गर्नका लागि नागरिकले भोट दिएका हुन् भन्ने जनप्रतिनिधिलाई महशुस हुनुपर्ने हो । सरकारले हामीलाई विकास निर्माणको काम गर्नकै लागि खटाएको हो भनेर कर्मचारीले सोच्नुपर्ने हो । तर उनीहरु दुवै पक्षको गैरजिम्मेवारी देखियो, जसरी पनि काम गर्नुपर्छ भन्ने सोचेर काम गरेमा अपेक्षित विकास हुने उनको टिप्पणी छ । भीमसेन थापा गाउँपालिकाको चालु आर्थिक वर्षको बजेट ६१ करोड ३८ लाख रुपैयाँमध्य पहिलो चार महिना समाप्त हुँदासम्म विकास निर्माणतर्फको बजेट जम्मा ३५४ प्रतिशत मात्र खर्च गरेको छ । तलब भत्ता तथा कार्यालय सञ्चालनतर्फ भने २०३८ प्रतिशत बजेट खर्च भएको लेखापाल महेन्द्र शर्माले जानकारी दिए । उनका अनुसार अहिलेसम्म कूल बजेटको जम्मा १३२४ प्रतिशत खर्च गरिएको छ । आरुघाट गाउँपालिकाले यस वर्ष ५४ करोड ८५ लाख रुपैयाँको बजेट तथा कार्यक्रम निर्माण गर्यो । जसमध्ये साउनदेखि कात्तिकसम्मको अवधिमा १३७८ प्रतिशत खर्च गरेको छ । चालुतर्फ २०५८ र पुँजीगततर्फ ५४१ प्रतिशत मात्र खर्च गरेको प्रमुख प्रशासकीय अधिकृत एकदेव खनाल बताउँछन् । अजीरकोट गाउँपालिकाले चालु आर्थिक बर्ष सञ्चालन गर्न ४६ करोड ६९ लाख रुपैयाँको बजेट तथा कार्यक्रम सार्वजनिक गरेको थियो । जसमध्य प्रथम चौमासिकमा तलबभत्ता तथा कार्यालय सञ्चालनतर्फ २५३ प्रतिशत खर्च गरिसकेको छ भने विकास बजेटतर्फ जम्मा ९५ प्रतिशत खर्च गरेको पालिकाका प्रमुख फणिन्द्र धितालले जानकारी दिए । कार्यक्रम छनौट गरी सर्भे, डिजाइन स्टिमेटको चरणमा रहेकाले विकास बजेटको खर्चदर कम देखिएको चुमनुब्री गाउँपालिकाका प्रमुख प्रशासकीय अधिकृत भीमसेन श्रेष्ठ बताउँछन् । अहिले हाम्रो पालिकामा योजनाहरुको सर्भे गर्ने, स्टिमेट गर्ने चरणमा छौं, श्रेष्ठ भन्छन्, अब धमाधम योजना सम्झौता भएर कार्यक्रम सुरु हुन्छन् । त्यसपछि खर्च दर बढेको देखिन्छ । भौगोलिक बिकटताका कारण पनि निर्धारित समयमा अपेक्षाकृत खर्च प्रगति हुन नसकेको उनको भनाइ छ । चुमनुब्री गाउँपालिका हिमाली क्षेत्रमा पर्छ । कर्मचारीको अभाव, नयाँ नियुक्त भएका कर्मचारीहरुमा अनुभवको कमी, समयमा अख्तियारी नआउने र निकासा नहुने गरेकाले पनि पहिलो चौमासिकको विकास बजेटमा प्रगति कम भएको धार्चे गाउँपालिकाका प्रमुख सन्तोष गुरुङ तर्क गर्छन् । यसबर्ष त झन् कोरोना महामारीका कारण ढिला भएको हो, उनी भन्छन्, बल्ल त उपभोक्ताको अभिमुखीकरण सकिएर सम्झौता सुरु भएको छ । बहुवर्षे योजनाको काम भने निरन्तर भइरहेको उनले बताए । कोभिडका कारण खर्च दर अपेक्षित हुन नसकेको अजीरकोट गाउँपालिकाका प्रमुख फणिन्द्र धितालको टिप्पणी छ । यतिञ्जेल धेरै काम भइसक्नु पर्ने हुन्थ्यो तर कोभिडका कारण गर्न सकिएन, उनी भन्छन्, पालिकाका प्रमुख प्रशासकीय अधिकृतलाई नै कोभिडले छोयो । उहाँलाई ठिक भयो, फेरि लेखा अधिकृतलाई कोरोना भयो । उहाँहरु निस्केर आउनु भयो फेरि कन्ट्याक ट्रेसिङ गर्दा फेरि छ जना प्राविधिकलाई देखियो । कोरोना महामारीले यसबर्ष धेरै नै बिथोलेको उनले बताए । गोरखा नगरपालिकाले चालु आर्थिक वर्ष सम्पन्न गर्नेगरी ९९ करोड रुपैयाँको बजेट तथा कार्यक्रम सार्वजनिक गरेको थियो । वर्षको प्रथम चौमासिक अवधि सकिँदा नगरपालिकाले कूल बजेटको २०२३ प्रतिशत खर्च गरेको छ । सुरुको चार महिनामा भएको यो खर्च दर स्वभाविक रहेको नगरपालिकाका मेयर राजनराज पन्तको तर्क छ । अवधिको हिसाबले ३३ प्रतिशत समय सकिएपनि सुरुको चरणमा योजना छनोट प्रक्रिया, उपभोक्ता समिति गठन, सर्भे, डिजाइन, इस्टिमेट, टेण्डर प्रक्रिया आदिले धेरै समय लिनेहुँदा खर्चदर कम देखिने गर्छ, मेयर पन्त भन्छन्, भर्खर निर्माणको काम तथा कार्यक्रमहरु सुरु भएको हुन्छ । कतिपयको निकासा भैसकेको पनि हुँदैन त्यसैले जुन दरमा खर्च भएको देखिएको छ, त्यसलाई अन्यथा मान्न मिल्दैन । दोस्रो र अन्तिम चौमासिकमा प्रगति दर सन्तोषजनक हुने उनले बताए । त्यस्तै पालुङटार नगरपालिकाले चालु आर्थिक बर्ष बिनियोजन गरेको ७७ करोड ६६ लाख रुपैयाँ बजेटमध्य पहिलो चौमासिक अवधिमा जम्मा १५१५ प्रतिशत खर्च गरेको जनाएको छ । शहीद लखन गाउँपालिकाले चालु आर्थिक वर्षका लागि घोषणा गरेको ६२ करोड रुपैयाँको बजेट तथा कार्यक्रममध्य प्रथम चौमासिक अवधिमा १२ करोड रुपैयाँ खर्च गरेको छ । यो कूल बजेटको २० प्रतिशत रहेको गाउँपालिकाले जनाएको छ । त्यस्तै गण्डकी गाउँपालिकाले १३ प्रतिशत बजेट खर्च गरेको जनाएको छ । बारपाक सुलीकोट गाउँपालिकामा चालु आर्थिक बर्षका लागि करिब ६० करोड रुपैयाँ प्राप्त भयो । जसमध्य सुरुको चार महिनामा ११ करोड ३४ लाख रुपैयाँ खर्च भएको छ । सञ्चालन खर्चतर्फ आठ करोड ६२ लाख र कार्यक्रमतर्फ तीनकरोड २८ लाख रुपैयाँ खर्च भएको प्रमुख प्रशासकीय अधिकृत गौतम भण्डारीले जानकारी दिए । यो खर्च कूल बजेटको १८ प्रतिशत रहेको उनले बताए । बारपाक सुलीकोट गाउँपालिकामा गत वर्ष भन्दा यो वर्ष भएको खर्च तुलनात्मक रुपमा राम्रो भएको गाउँपालिकाका प्रमुख विष्णु भट्ट बताउँछन् । गतबर्ष यो अवधिमा ६ प्रतिशत मात्र प्रगति भएको थियो । अहिले यो दर बढेर १८ प्रतिशत भयो । यसरी तुलनात्मक रुपमा हेर्दा खर्च दर त बढेको छ तर सोचेजति अझै हुन सकिरहेको छैन, भट्ट भन्छन्, १२ महिनामा चार महिना भनेको ३३ प्रतिशत अवधि हो । यसमा २५ प्रतिशत खर्च गर्न सक्छौँ भन्ने लक्ष्य राखेका थियौँ तर सकिएन । त्यसैले अपेक्षित प्रगति गर्न सकिएन ।"
वरिष्ठ नेता पौडेल पक्राउको विरोधमा दोलखा कांग्रेस आन्दोलित,दोलखा : गृह जिल्ला तनहुँमा कांग्रेसका वरिष्ठ नेता रामचन्द्र पौडेलमाथि गरिएको दुर्व्यवहार र गिरफ्तारीको विरोधमा दोलखा कांग्रेस आन्दोलित भएको छ । कांग्रेस र कांग्रेसका नेतामाथि सरकारले नियोजित ढंगले वरिष्ठ नेता पौडेलमाथि गरिएको दुर्व्यवहार र धरपकडको विरोधमा दोलखा कांग्रेसले नारा जुलुससहित आन्दोलित भएको हो । सदरमुकाम चरिकोटस्थित पार्टी कार्यालयबाट सरकारविरुद्ध शंख जुलुस निकालिएको थियो । जुलुसलगत्तै सातदोबाटो चोकमा कोणसभाको आयोजना गरी कांग्रेस दोलखाले सरकारी रवैयाको विरोध गरेको थियो।सातदोबाटोमा आयोजित कोणसभामा कांग्रेस दोलखाका सभापति रुद्रबहादुर खड्काले लोकतन्त्रको उपहास गर्दै वर्तमान सरकारले अधिनायकवादी कदम सुरु गरेको आरोप लगाए । सभापति खड्काले कांग्रेसका वरिष्ठ नेतामाथि भएको दमन र धरपकड इतिहासमै नेपाली जनताका लागि कालो दिन भएको बताए ।
नेपाली कांग्रेसले दमौलीमा विरोध प्रदर्शन गर्दै,"दमौलीः नेपाली कांग्रेसले बिहीबार दमौलीमा विरोध प्रदर्शन गर्दैछ । बुल्दी पुल उद्घाटन गर्न जाने क्रममा वरिष्ठ नेता रामचन्द्र पौडेलको पक्राउ तथा नेता कार्यकर्तामाथिको पक्राउ र कुटपिट प्रकरणको विरोधस्वरुप बुधबार घोषित कार्यक्रम अनुसार विरोध गर्न लागिएको हो । कार्यक्रममा पौडेलसहित जिल्लाका तीनजना केन्द्रीय सदस्यको सहभागिता रहने पार्टीले जनाएको छ । एकै फोरममा सहभागी हुने दुर्लभ अवसर यस घटनाले जुराएको छ । केन्द्रीय सदस्यहरु शंकर भण्डारी, गोविन्द भट्टराई तथा प्रदीप पौडेल तीनै जना कार्यक्रममा सहभागी हुन दमौली आइसकेका छन् । यसैगरी संविधान सभा सदस्यहरु ध्रुव वाग्ले, रामचन्द्र पोखरेल, झुलबहादुर आलेसहित पनि कार्यक्रममा सहभागी हुनेछन् । दमौलीबाट विरोध र्यालीपछि बुधबार तय भएर रोकिएको व्यास १, १० र ११ जोड्ने बुल्दी पुल उद्घाटनमा सहभागी हुने तयारी गरिएको छ । निषेध छैनः प्रशासन प्रशासनले बिहीबारका लागि निषेधाज्ञाको कार्यक्रम नरहेको बताएको छ । यसले सम्भावित झडप कम हुने ठानिएको छ । 'हिजो कार्यक्रम रोक्न पत्र आएको थियो, प्रजिअ सागर आचार्यले भने, 'आज हामीलाई कुनै त्यस्तो जानकारी छैन ।' झडपको जोखिम नदेखिएमा आफूहरुलाई समस्या नहुने शंकेत प्रशासनको छ । सहायक प्रजिअ चित्रांगद बरालले भने, 'हाम्रो काम सुरक्षा दिने हो । झडप हुने नदेखिएमा थप केही हुँदैन ।' नेकपाको भ्रातृ संस्था युवा संघले पनि कुनै कार्यक्रम नराखेको एक नेता बादल आलेले बताए । बुधबार तनावपूर्ण अवस्था देखिए पनि बिहीबार सम्भावित अवस्थासँग जुध्न जनपद र सशस्त्र प्रहरीको परिचालन भने बाक्लै गरिएको छ ।"
वरिष्ठ नेता रामचन्द्र पौडेलले गरे बुल्दी पुल उद्घाटन,"दमौली : नेपाली कांग्रेसका वरिष्ठ नेता रामचन्द्र पौडेलले तनहुँ ब्यास नगरपालिकाको बुल्दीखोलाको पुल बिहीबार उद्घाटन गरेका छन्। नेता पौडेलले कांग्रेसका कार्यकर्ताको बाक्लो उपस्थितिमा पुल उद्घाटन गरेका हुन्। बुल्दी पुल पारी आयोजित सभामा कांग्रेस केन्द्रीय सदस्य शंकर भण्डारी, गोविन्द भट्टराई, प्रदीप पौडेलसहित केन्द्रीय सदस्यहरू उपस्थित थिए। बुधबार पुल उद्घाटन गर्न गएका नेता पौडेललाई प्रहरीले नियन्त्रणमा लिएको थियो । पुल उद्घाटन गर्न जाँदा प्रहरीले निषेधाज्ञा उल्लंघन गरेको आरोपमा पौडेललाई नियन्त्रणमा लिएर तीन घण्टा पछि मात्रै छाडेको थियो। नेता पौडेलको गिरफ्तारी सर्वसत्तावादको संकेत : कांग्रेस सभापति देउवा धकेलाधकेल हुँदा वरिष्ठ नेता पौडेलको छातीमा समस्या : रिहाइको माग गर्दै तनहुँमा प्रदर्शन कांग्रेस वरिष्ठ नेता पौडेल रिहा नेपाली कांग्रेसले दमौलीमा विरोध प्रदर्शन गर्दै तालघरे र दुम्सी जोड्ने पुलको कांग्रेस वरिष्ठ नेता पौडेलबाट उद्घाटन गर्ने कार्यक्रम तय भएको थियो । तर पुल उद्घाटन पौडेलबाट हुन नदिन नेकपा नेतृत्वले विरोध गरेको थियो। तनाव हुने सृजना देखेपछि स्थानीय प्रशासनले पुल क्षेत्र आसपासमा निषेधाज्ञा समेत जारी गरेको थियो। निषेधाज्ञाबीच पुल उद्घाटन गर्न खोजेपछि नेता पैडेललाई प्रहरीले नियन्त्रणमा लिएको थियो। कार्यक्रममा नेताहरुले पुल उद्घाटन रोकेक भन्दै सरकार र स्थानीय प्रशासनको आलोचना गरेका छन् ।"
"मन्त्रिपरिषद बैठक बस्दै ,प्रहरी बढुवाबारे निर्णय हुने",काठमाडौं : प्रधानमन्त्री केपी शर्मा ओलीले अपरान्ह ४ बजे मन्त्रिपरिषद् बैठक बोलाएका छन्। बैठकले प्रहरी बढुवाबारे निर्णय गर्ने कार्यतालिका रहेको बुझिएको छ । बैठकअघि राष्ट्रपति विद्यादेवी भण्डारी र प्रधानमन्त्री ओलीबीच भेटवार्ता भएको बुझिएको छ। बिहान राष्ट्रपति भण्डारी भेट्न प्रधानमन्त्री ओली शितल निवास पुगेको बालुवाटार स्रोतले जनाएको छ। पार्टीमा विवाद चुलिदै गएपछि नेकपा सचिवालयमा एक्लिदै गएका ओलीले कुनै 'बोल्ड' निर्णय लिने तयारीमा रहेको बालुवाटार स्रोतको दाबी छ।प्रधानमन्त्री निवास बालुवाटरमा बस्ने बैठक नियमित हो । सामान्यत: सोमबार र बिहीबार मन्त्रिपरिषद बैठक बस्ने गर्छ।
लमजुङमा कोरना संक्रमितको मृत्यु,बेंसीसहर : लमजुङमा कोरोना संक्रमित एक जनाको मृत्यु भएको छ । आइसोलेसनमा रहेका बेंसीसहर नगरपालिका९ का ९७ वर्षीय वृद्धको बिहीबार मृत्यु भएको हो । कोरोना संक्रमित लमजुङमै मृत्यु भएको यो पहिलो घटना हो । यसअघि लमजुङ ठेगाना भएका बाहिरी जिल्लामा उपचारको क्रममा ६ जनाको मृत्यु भइसकेको छ । आइसोलेसनमा रहेर समस्या भएपछि उपचारका लागि अस्पताल ल्याइएका वृद्धको उपचारको क्रममा मृत्यु भएको हो । बेंसीसहरस्थित जिल्ला अस्पताल लमजुङका अनुसार बिहान अस्पताल ल्याएकोमा साँझ निधन भएको हो । अस्पतालका प्रमुख हेमन्त श्रेष्ठका अनुसार परिवारका सबैमा कोरोना संक्रमण देखिएपछि वृद्धको सोमबार स्वाब लिएर पीसीआर परीक्षणका लागि पोखरा पठाइएको थियो । वृद्धमा बुधबार कोरोना पुष्टि भएको थियो ।
घरसँगै जल्यो साह परिवारको सपना,"राजविराज : सन्तानलाई राम्रो शिक्षा दिने सपना देखेर रकम जम्मा गरेका सप्तरीको राजगढ गाउँपालिका४ बेल्ही चपेनाका साह परिवारको सपना खरानी भएको छ। धान काटन सपरिवार खेत गएका बेला बिहीबार दिउँसो आनन्द साहको घरमा भएको आगलागीले घरसँगै सपना खरानी भएको हो। आगलागीमा परेर उनको घर र गोठ स्वाहा भयो। घरमा रहेको लत्ताकपडा, अन्नसहित छोराछोरीको क्याम्पस भर्नाका लागि जम्मा गरेको १ लाख ७५ हजार नगदसमेत जलेर खरानी भएको साहले बताए। आगो दन्किएपछि भेला भएका स्थानीय र प्रहरी मिलेर आगलागी नियन्त्रणमा लिए। आगो फैलिनबाट रोकिए पनि साह परिवारको छोराछोरीलाई उच्च शिक्षा दिलाउने धोको घरसँगै खरानी भएको साहले बताए। धान खेत गएका बेला हल्ला सुनेर घर आयौ, हेर्दाहेर्दै सबै खरानी बनायो गहभरी आँसु पार्दै उनले भने, केही बचाउन सकिएन। घरभरी आगो फैलिसकेकाले पैसा समेत निकाल्ने मौका पाइनँ। छोराछोरीको उच्च शिक्षाका लागि साहुमहाजनसँग ऋण लिएर उनले नगद १ लाख ७५ हजार जोहो गरेका थिए। नगदसहित सुनचाँदीको गरगहना तथा अन्नपातलगायतका सबै समान आगलागीमा जलेर नष्ट भएपछि यतिबेला बिजोगमा परेको लक्ष्मी साह बताउँछन्। क्याम्पस सुचारु भएपछि लहानमा छोरीलाई क्याम्पस भर्ना गर्न र चितवनमा अध्ययनरत छोराको फि तिर्न साहले नगद रुपैयाँ जम्मा गरेका थिए। शुक्रबार नै लहान गएर क्याम्पसमा छोरीको भर्ना गर्ने योजनामा उनी थिए। त्यसपछि चितवनमा अध्ययनरत छोराको लागि लहानबाट आइएमई गरेर फि शुल्क पठाउने उनको सोच थियो। अचानक भएको आगलागीले सपनासमेत खरानी भएको उनले बताए। घरसहित सबै सामान जलेर खरानी भएपछि ठूलो संकटमा परेको उनी भन्छन्, न त टाउको लुकाउने छानो बच्यो, न छोराछोरीका पढाइका लागि जम्मा गरेको रुपैयाँ नै जोगियो, अब कसरी क्याम्पसमा छोराछोरीलाई पढाउने भन्ने ठूलो चिन्ता थपियो। क्याम्पसमा सञ्चालनमा आएपछि छोराछोरीको पढाइका लागि नगद रकमको जोहो गरेका उनको घरमा एक्कासी भएको आगलागीले साह परिवार घरबारबिहीन बनेका छन् भने छोराछोरीको अध्ययनलाई अगाडि बढाउन समस्या थपिएको छ। आगो लाग्नुको कारण भने पत्ता लागेको छैन्।"
राष्ट्रपतिसमक्ष ओहदाको प्रमाणपत्र प्रस्तुत,"काठमाडौं : राष्ट्रपति विद्यादेवी भण्डारीसमक्ष थाइल्याण्ड, इजरायल, बङ्गलादेश र म्यान्माका राजदूतहरुले आज आआफ्ना ओहदाका प्रमाणपत्र प्रस्तुत गरेका छन् । नेपालका लागि थाइल्याण्डका राजदूत भोसिटा भोरासाफ, इजरायलका राजदूत हनान गोडेर गोल्डबर्गर, बङ्गलादेशका राजदूत सलाहुद्दिन नोमान चौधरी र म्यान्माका राजदूत सेन ओले राष्ट्रपति भवन शीतल निवासमा आज आयोजित विशेष समारोहमा ओहदाको प्रमाणपत्र प्रस्तुत गरेका हुन् । समारोहमा परराष्ट्रमन्त्री प्रदीपकुमार ज्ञवाली, प्रधानसेनापति पूर्णचन्द्र थापा, राष्ट्रपतिको कार्यालय र परराष्ट्र मन्त्रालयका सचिवका साथै दुवै निकायका वरिष्ठ अधिकारीको उपस्थिति थियो।"
उपत्यकामा थप ५६१ जनामा कोरोना संक्रमण,काठमाडौं : काठमाडौं उपत्यकामा थप ५६१जनामा कोरोना भाइरस (कोभिड१९) संक्रमण देखिएको छ। विभिन्न प्रयोगशालामा गरिएको परीक्षणमा २५० महिला र ३११ पुरुष गरी ५६१ जनामा संक्रमण भएको स्वास्थ्य तथा जनासंख्या मन्त्रालयले जनाएको छ। पछिल्लो २४ घण्टामा १३ सय ४३ जना कोरोना भाइरस (कोभिड१९) संक्रमित थपिएका छन्। स्वास्थ्य तथा जनसंख्या मन्त्रालयका अनुसार बिहीबार देशभरै थपिएका १३ सय ४३ सहित संक्रमितको संख्या २ लाख ३७ हजार ४८९ पुगेको छ। १५ हजार ७६६ कोरोनाका सक्रिय संक्रमित छन्। यस्तै मन्त्रालयका अनुसार बिहीबार २१ सय ११ जना डिस्चार्ज भएका छन्। योसहित निको हुनेको संख्या २ लाख २० हजार २७२ पुगेको छ। यस्तै आज कोरोनाबाट थप १३ जनाको मृत्यु भएको छ। हालसम्म कोरोनाबाट मृत्यु हुनेको संख्या १५ सय ५१ पुगेको छ। देशभर क्वारेन्टिनमा ५७६ जना र आइसोलेसनमा १५ हजार ७६६ जनाको रहेका छन्।
संघीय लोकतान्त्रिक गणतन्त्र किन नलेख्ने भन्दै सर्वोच्चले सरकारसँग माग्यो लिखित जवाफ,"काठमाडौं : सर्वोच्च अदालतले नेपालको नाम सङ्घीय लोकतान्त्रिक गणतन्त्र नेपाल लाई नेपाल नामकरण गर्ने गरी मन्त्रिपरिषद्ले गरेको निर्णयका बारेमा लिखित जवाफ माग गरेको छ। न्यायाधीश मीरा खड्काको एकल इजलासले मन्त्रिपरिषद्ले उक्त निर्णय गरेको कारणबारे १५ दिनभित्र लिखित जवाफ दिन आदेश जारी गरेको हो । मन्त्रिपरिषद्को गत असोज ११ गतेको बैठकले कूटनीतिक नियोगबाट हुने पत्राचार र कतिपय सरकारी लिखतमा छोटो र सजिलो बनाउने उद्देश्यले देशको नाम नेपाल लेख्ने निर्णय गरेको थियो । सरकारको उक्त निर्णयविरुद्ध अधिवक्ता सुब्बा श्रेष्ठले कानुन, न्याय तथा संसदीय मामिला मन्त्रालयलाई विपक्षी बनाई सर्वोच्च अदालतमा रिट निवेदन दायर गरेका थिए । सर्वोच्चले संघीय लोकतान्त्रिक गणतन्त्र नलेख्ने सरकारको निर्णय गम्भीर भएको ठहर गरेको छ । अदालतले दुवै पक्षलाई छलफलका लागि यही मङ्सिर २९ गते बोलाएको छ ।"
आमाको हत्या गर्ने छोरालाई जन्मकैद,राजविराज : खुकुरी प्रहार गरी जन्मदिने आमाको हत्या गर्ने छोरालाई बिहीबार अदालतले जन्मकैदको सजाय गरेको छ। सप्तरीको सुरुङ्गा नगरपालिका१ चहकाकी ६४ वर्षीया धनमाया पुलामीको हत्या गरेको आरोपमा उनका छोरा ३४ वर्षीय रिठ्ठे भनिने जंगबहादुर पुलामीलाई जन्मकैदको सजाय भएको हो। जिल्ला न्यायाधीश सूर्यप्रकाश अधिकारीको इजलासले अभियुक्तलाई जन्मकैद सजायको फैसला सुनाएको अदालतका सूचना अधिकारी हेमबहादुर बुढाथोकीले जानकारी दिए। मादक पदार्थ सेवन गरिरहने युवकले ०७६ असार १९ गते साँझ खुकुरी प्रहार गरी आमाको हत्या गरेका थिए। घरमा कोही नभएका बेला जंगबहादुरले खुकुरी प्रहार गरी आमा धनमायाको हत्या गरेको भन्दै मृतकका पति ६५ वर्षीय लोकबहादुर पुलामीले इलाका प्रहरी कार्यालय कडरबोनामा ०७६ असार २० गते उजुरी दर्ता गराएका थिए। लोकबहादुर घटनाका बेला मोबाइलको रिचार्ज कार्ड र खैनी किन्न बजार निक्लिएका थिए। सुरुङ्गा नगरपालिका १ का निमित्त वडाअध्यक्ष इन्द्र आले मगरले आमाको शवसँगै जंगबहादुर रक्ताम्य अवस्थामा भेटिएका थिए। खुकुरी नचाउँदै बुवा र छिमेकीलाई समेत मार्ने धम्की दिइरहेका बेला उनलाई प्रहरीले घटनास्थलबाटै पक्राउ गरेको थियो। खुकुरी प्रहारले गर्धनसहित टाउको पछाडि तीन ठाउँमा र अनुहारमा दुई ठाउँमा गहिरो चोट लागेको अवस्थामा धनमायाको शव फेला परेको इलाका प्रहरी कार्यालय भेडियाले जनायो। इन्स्पेक्टर प्रकाश बस्नेतका अनुसार दुबै हातमा खुकुरी लिएर आँगनमा नाचिरहेको अवस्थामा सम्झाईबुझाई गरेर आरोपितलाई नियन्त्रणमा लिइएको थियो। खुकुरी प्रहार गरी आमाको हत्या गरेको आरोपमा पुलामी ०७६ साउन ९ गतेदेखि पुर्पक्षका लागि राजविराज कारागारमा थुनामा छन्। मनोरोगी भएको भन्दै जंगबहादुरलाई छाडेकी उनकी श्रीमती एक छोरा र एक छोरीका साथ उदयपुरको रौतास्थित माइत विस्थापित छन्।
अछाममा ११ सय ५५ जना कोरोना मुक्त,"अछाम : अछाममा ११ सय ५५ जना कोरोनामुक्त भएका छन् । जिल्लामा हालसम्म १२ सय २२ जनामा कोरोना संक्रमितमध्ये ११ सय ५५ जना कोरोना मुक्त भएका हुन् । जिल्लामा अहिलेसम्म १० हजार ९ सय ५४ जनाको स्वाब संकलन गरी परीक्षण गरिएको स्वास्थ कार्यालय अछामका सुचना अधिकारी देव जोशीले जानकारी दिए । बिहीबार थप १० जनामा संक्रमण पुष्टि भएको छ । कमलबजार प्रयोशालामा गरिएको परीक्षणमा मंगलसेन नगरपालिकाका ४ जना पुरुष, साँफेबगर नगरपालिकाका १ महिला र २ पुरुष गरी ३ जना, बान्नीगढी जयगढ गाउँपालिकाका ३ जना पुरुष रहेका छन् । यस्तै बान्नीगढी जयगढ गाउँपालिकाका ३ जना पुरुषमा पुन परीक्षणमा समेत कोरोना पोजेटिभ देखिएको प्रयोगशालाका सूचना अधिकारी टेकबहादुर बिष्टले बताए । प्रयोगशाला स्थापना भएपछि कमलबजार पीसीआर प्रयोगशालामा आजसम्म २ हजार ५३ जनाको कोरोना परीक्षण गरिएकोमा १ सय ८५ जना संक्रमित भेटिएका छन् जिल्लामा सक्रिय संक्रमितको संख्या ६१ रहेको छ । कोरोनाका कारण अछाममा हालसम्म ४ जनाको मृत्यु भइसकेको छ ।"
उपमेयर चढेको गाडी जलाउने प्रयास,"झापा : झापाको मेचीनगर नगरपालिकाकी उपमेयर मिना उप्रेती सवार गाडी अज्ञात समूहले जलाउने प्रयास गरेका छन्। उप्रेती चढेको मे १ झ १७२ नम्बरको गाडी मेचीनगर नगरपालिका वडा नम्बर १३ चारआलीचोकबाट करिव पाँच सय मिटर पूर्व मोटरसाइकलमा आएका अज्ञात समूहले गाडी जलाउने प्रयास गरेको जिल्ला प्रहरी कार्यालय झापाका प्रहरी प्रवक्ता राकेश थापाले जानकारी दिए। नेपाल आयल निगमको चारआलीस्थित डिपो कार्यालयमा भएको एक कार्यक्रममा सहभागी भएर नगरपालिका कार्यालय फर्कदै गर्दा उक्त घटना भएको थियो। प्रवक्ता थापाका अनुसार आगो लगाउनेको पहिचान भएर पक्राउको तयारी भएको छ। उपमेयर सँगै उनले चढ्दै आएको गाडी पनि सकुशल छ। मेचीनगर नगरपालिकाका प्रेस संयोजक लक्ष्मी उप्रेतीले भने, उपमेयर सकुशल हुनुहुन्छ साथै उहाँले चढ्दै आएको गाडीमा पनि क्षति पुगेको छैन ।"
प्रदेश सरकारको अहिलेसम्मकै धेरै लगानीको पुल शिलान्यास,"हेटौंडा : बागमती प्रदेश सरकारको हालसम्मको धेरै लगानीमा निर्माण हुने पक्की पुलको बिहीबार शिलान्यास गरिएको छ। प्रदेश राजधानी हेटौंडा उपमहानगरपालिकाको ११ र १२ नम्बर वडालाई जोड्न राप्ति खोलामा बन्न लागेको पक्की पुलको मुख्यमन्त्री डोरमणि पौडेलले शिलान्यास गरेका हुन्। मुख्यमन्त्री पौडेलको निर्वाचन क्षेत्र समेत रहेको उक्त दुई वडाई जोड्ने पुलको लागत २६ करोड ४१ लाख ८७ हजार रुपैयाँ रहेको छ। ३ वर्षंभित्र निर्माण सम्पन्न गर्नेगरी पुलको ठक्का एलिट कन्स्ट्रक्सन कम्पनी प्राली काठमाडौंले पाएको छ। भौतिक पूर्वाधार विकास मन्त्रालय अन्तर्गत बागमती यातायतात पूर्वाधार निर्देशनालय मार्फत निर्माण हुने पुलको पुलको लम्बाई २१५ मिटर र चौडाई ११ मिटर रहेको छ। राप्ती खोलाका कारण टाढाको दुरीमा रहेको दुई वटा नजिक हुने भएको छ, यसले बजारको विकासमा पनि सहयोग पुग्छ, मुख्यमन्त्री पौडेलले शिलन्यास कार्यक्रममा भने। चार वटा स्पान हुने पुलको गाडी गुड्ने भाग ७ दशमलव ५ मिटर तथा फुटपाथ १ दशमभलव ५ मिटरको हुनेछ। पुलसँगै दायाँबायाँ ७ सय मिटरको सडक निर्माण र ७ सय मिटर लामो तटबन्ध निर्माण गरिने भौतिक पूर्वाधार तथा विकासमन्त्री रामेश्वर फुयाँलले बताए।"
सुस्तामा बल्यो बिजुली,"परासी : नवलपरासीको सुस्तावासीका घरमा बिजुली बलेको छ। ११ किलोवाट क्षमताको सौर्य मिनिग्रिड आयोजना सम्पन्न भएसँगै सो भेगमा बिजुली बत्ती बलेको हो। भारतीय पक्षसँग डटेर भूमि जोगाइरहेका सुस्तामा विद्युत् विस्तार भएको थिएन। परियोजनाबाट सुस्ता गाउँका २ सय ६६ घरधुरीका तीन हजारभन्दा बढी परिवार लाभान्वित भएका गाउँपालिका अध्यक्ष रामप्रसाद पाण्डेले बताए। कुल ४ करोड ८० लाखको लागतमा परियोजना निर्माण सम्पन्न भएको हो। परियोजनाका लागि वैकल्पिक ऊर्जा प्रवद्र्धन केन्द्रले २ करोड ८८ लाख रुपैयाँ अनुदान सहयोग गरेको छ। त्यसैगरी तराई मधेस समृद्धि कार्यक्रमको १ करोड ७५ लाख र गाउँपालिकाको १७ लाख ३६ हजार लगानी रहेको वैकल्पिक ऊर्जा प्रवद्र्धन केन्द्रका कार्यकारी निर्देशक मधुसूदन अधिकारीले जानकारी दिए। सुस्ता गाउँ पटकपटक भारतीयले अतिक्रमण गरेर विवादमा ल्याउने क्षेत्र हो। बिजुलीको पोल निर्माण गरेर सोलारमार्फत बिजुली बिस्तार भएपछि स्थानीय खुसी भएका छन्। आयोजनाको उद्घाटन राष्ट्रियसभाका अध्यक्ष गणेशप्रसाद तिमिल्सिनाले गरे। सो अवसरमा बोल्दै उनले भारतसँग देखिएका सबै खाले सीमा विवाद एकमुष्ट रूपमा समाधान हुने बताए। सुस्तासँगको विवाद समाधान नभएसम्म भारतसँगको सीमा विवाद अन्त्य नहुनेमा उनले जोड दिए। सीमा विवाद समाधानका लागि सरकारले छिट्टै भारतसँग प्रमाणका आधारमा संवाद अघि बढाउने तिमल्सिनाले बताए। विगतमा दुई देशबीच हुने सीमा समस्या समाधानका बैठकमा सुस्ताको विषयलाई समेट्ने नगरेको गुनासाप्रति लक्षित गर्दै उनले भने, स्थानीय स्तरमा विवाद हुने सीमा विवाद सिंगो राष्ट्रको तनावको विषय हो । त्यसैले सुस्तालगायतका स्थानमा देखिएका सीमा विवाद समाधानका लागि मित्रराष्ट्र भारतसँग सरकारले छिट्टै संवाद अघि बढाउन थालेको छ। सुस्ता जोड्न नारायणी नदीमा चार वर्षअघिबाट सुरु भएको झोलुंगे पुल निर्माण कार्यको ढिलाइले अब तीव्रता पाउने बताउँदै अध्यक्ष तिमिल्सिनाले डेढ वर्षभित्र पुल निर्माण सम्पन्न हुने बताए। परियोजना उद्घाटन कार्यक्रममा पूर्वमन्त्री एवं प्रतिनिधिसभा सदस्य लालबाबु पण्डित, लुम्बिनी प्रदेशका भौतिक पूर्वाधार विकासमन्त्री बैजनाथ चौधरी, प्रदेशसभा सदस्य अजय शाहीलगायतकाले सुस्ताको विकास निर्माणमा प्रदेश र संघीय सरकारले आवश्यकताअनुसारका योजना सञ्चालन गर्नेमा जोड दिए।"
पहाडी भूभागका एक दुई स्थानमा हल्का वर्षा हुने,"काठमाडौं : जल तथा मौसम विज्ञान विभागको मौसम पूर्वानुमान महाशाखाले पहाडी भूभागका एक दुई स्थानमा हल्का वर्षाको सम्भावना रहेको जनाएको छ। उल्लेखनीय मौसमी प्रणालीको प्रभाव नभए बताउँदै महाशाखाबाट जारी बुलेटिनमा हाल गण्डकी प्रदेश, बाग्मती प्रदेश र प्रदेश नं १ का पहाडी भूभागमा आंशिक बदली रहि बाँकी भूभागमा मौसम सामान्यतया सफा रहेको छ। बिहीबार दिउँसो लुम्बिनी, गण्डकी, बाग्मती र प्रदेश नं १ का पहाडी भूभागमा आंशिकदेखि सामान्य बदली रहनेछ। प्रदेश नं १ का पहाडी भूभागका एक दुई स्थानमा छिटपुटदेखि हल्का वर्षाको सम्भावना छ। बाँकी स्थानहरुमा मौसम सामान्यतया सफा रहनेछ। राती लुम्बिनी, गण्डकी, बाग्मती र प्रदेश नं १ का पहाडी भूभागमा आंशिक देखि सामान्य बदली रहनेछ। देशका बाँकि स्थानहरुमा मौसम सामान्यतया सफा रहनेछ। शुक्रबार देशका पहाडी भूभागहरूमा आंशिकदेखि सामान्य बदली रहनेछ। प्रदेश नं १, बागमती प्रदेश र गण्डकी प्रदेशका पहाडी भूभागका एक दुई स्थानमा हल्का वर्षाको सम्भावना छ। बाँकी स्थानहरुमा मौसम आंशिक बदली रहनेछ। शनिबार देशका पहाडी भूभागहरूमा आंशिक देखि सामान्य बदली रहनेछ। प्रदेश नं १, बागमती प्रदेश र गण्डकी प्रदेशका पहाडी भूभागका एक दुई स्थानमा हल्का वर्षाको सम्भावना छ। बाँकि स्थानहरुमा मौसम आंशिक बदली रहनेछ।"
पाक्ने बेला रोग लागेपछि सुन्तला सखाप,"बेनी : गत वर्ष एक लाख रुपैयाँको सुन्तला बिक्री गरेका म्याग्दीको बेनी नगरपालिका३ मरेकका इन्द्रबहादुर थापाको बगैचामा यसपाली ७० हजारको पनि उत्पादन नहुने अवस्था छ । 'पाक्नै लागेको सुन्तलाको दानाभित्र किरा (औंसा) परेर भकाभक झर्न थालेका छन्, 'उनले भने, 'फल दिने नयाँ बोट थपिए पनि यसपाली गाउँभरी सुन्तला झरेर सखाप भयो ।' गत वर्ष १ लाख ५० हजार रुपैयाँको सुन्तला बेचेका मालिका गाउँपालिका७ बिमको लुरबाङका कृष्ण सापकोटाको २०० बोट भएको बगैचामा झरेको सुन्तला भुइभरी छ । झरेको सुन्तला दिनभरि संकलन गर्यो, फेरी भोलिपल्ट उस्तै हुन्छ, 'उनले भने, 'पाक्ने बेलामा सुन्तला बजार पठाउन नपाउँदै झरेर सकिन थाल्यो ।' मरेकका थापा र लुरबाङका सापकोटाको मात्र नभएर म्याग्दीका अधिकांश बगैचामा फलेको सुन्तला झर्ने समस्या देखिएको छ । सुन्तलाको बोट सुक्ने र दाना झर्ने समस्याका कारण ठूलो क्षति भएको बेनी नगरपालिका४ बास्कुनाका नरबहादुर हुमेनले बताए । कात्तिकको अन्तिम हप्तादेखि सुरु भएको सुन्तलाको दाना झर्ने समस्या नरोकिएको कृषकहरुले बताएका छन् । म्याग्दीको मुख्य निर्यातयोग्य कृषि उपज सुन्तला हो । सुन्तला खेतीबाट जिबिकोपार्जन र आम्दानी गर्दै आएका कृषकहरु चाइनिज सिट्रोस फ्रुट फलाई (दाना झर्ने) र सिट्रोस ग्रिन रोगका कारण चिन्तित भएका छन् । तीन वर्षअघि नेपालमा भित्रिएको चाइनिज सिट्रोस फ्रुट फलाई किरा यसपालि म्याग्दीको सुन्तला खेतीमा प्रमुख समस्याको रुपमा देखिएको कृषि ज्ञान केन्द्रका कृषि प्रसार अधिकृत गोबिन्द पाण्डेले बताए । तीन वर्षअघि नेपालमा भित्रिएको चाइनिज सिट्रोस फ्रुटमा रोग लागेपछि यसपालि म्याग्दीको सुन्तला खेतीमा प्रमुख समस्याको रुपमा देखिएको कृषि ज्ञान केन्द्रका कृषि प्रसार अधिकृत गोबिन्द पाण्डेले बताए । सुन्तला जातका फलफुलको दानाभित्र पसेको औसाले असोजदेखि पुष महिनासम्म पहेलो बनाई दाना प्वाल पारेर अथवा दानालाई आफुसँगै भुइमा खसाल्छ, उनले भने यो समस्याका कारण यसपालि सुन्तला उत्पादन २५ प्रतिशतले घट्ने अनुमान गरेका छौ । भुइमा खसेको औसालाई पलास्टिकको बोरामा हावा नछिर्ने बनाएर राख्ने, पानीको पोखरीमा डुबाउने, गाइबस्तुलाई खुवाउने र डेढ फिट भन्दा बढी गहिरो खाडल खनेर ब्यवस्थापन गर्न उनले सुझाए । जेठ असारमा दानाभित्र पस्ने औसा चिसो मौसममा जमिनभित्र बस्छ । आगामी वर्ष यस्तो समस्या हुन नदिन झरेको दाना ब्यवस्थापन गर्ने र चैत बैशाख महिनामा प्रोट्रिनसँगै बिषादी मिसाएर बोटमा छर्कनुपर्ने पाण्डेले बताए । यसैगरी सुन्तलाको रुख र हाँगाभित्र गबारो छिरेर खाएपछि बोट पहेलो भएर सुक्ने समस्या देखिएको हो । औसा नियन्त्रणका लागि झरेका दाना ब्यवस्थापन गर्न तीन हजार पलास्टिकका बोरा बितरण गरेको कृषि ज्ञान केन्द्रका प्रमुख गोबिन्दराज कोइरालाले बताए । उनका अनुसार प्रोटिन पासो बिषादी पनि उपलब्ध गराउने तयारी भएको छ । रुख सुक्ने समस्या समाधानका लागि बगैचा ब्यवस्थापन र सुकेका हाँगा काटछाट गर्न कोइरालाको सुझाव छ । फल टिपेपछि मलजल, गोडमेलसँगै बोडेपेष्ट लगाउने र स्प्रे गर्न आग्रह गरे । म्याग्दीको राखु, मरेक, सुर्केमेला, बरंजा, भेडाबारी, अर्मन, रुन्मा, बिम, ओखरबोट, ताकम, घतान, पिप्ले, भगवति, बेग, दोवा, दोसल्ले, घार, भुरुङ तातोपानी, दाना र नारच्याङमा दुई सय भन्दा बढी सुन्तला बगैचा छन् । ७०६ हेक्टरमा सुन्तला खेती भएको कृषि ज्ञान केन्द्रको तथ्याङ्क छ । ३३५ हेक्टरमा लगाएको बोटले उत्पादन दिन्छ । गत वर्ष दुई हजार ४१२ मेट्रिक्टन सुन्तला उत्पादन भएको थियो । म्याग्दीको सुन्तला पोखरा, चितवन, बुटवल र काठमाडौमा निकासी हुन्छ । याम सुरुभएसँगै ब्यापारीहरु सम्पर्कमा आएका बास्कुनाका कृषक तिलक गुरुङले बताए ।"
"कोरिया जाने प्रक्रिया सुरु हुँदै, रोस्टरको अवधि ६ महिना थपिने","काठमाडौं : कोरोना महामारीका कारण कोरिया जानेको रोकिएको काम पुनः सञ्चालनमा ल्याई कोरिया लाने प्रक्रिया छिट्टै नै शुरु हुने भएको छ। त्यस्तै कोरियाली भाषा पास गरेर कोरिया जाने पर्खाइमा बस्नेको दुई वर्षे रोस्टरको समयावधि सकिन लागेका बेला पुनः छ महिना थप्ने निर्णय पनि भएको छ। कोभिड१९ का कारण प्रवासीलाई कोरिया प्रवेशमा कडाइ र नेपालको लकडाउनसँगै रोजगार अनुमति प्रणाली इपिएस माध्यमबाट कोरिया आउनेको सम्पूर्ण प्रक्रियासमेत स्थगन भएको थियो। बुधबार प्रवासी श्रमिक युनियन (एमटियु) र केसीटियुले कोरियाको रोजगार तथा श्रम मन्त्रालय प्रवासी श्रमिक विभागका निर्देशकलगायतसँग कोरियामा इपिएसअन्तर्गत प्रवासी श्रमिकका बारेमा छलफल तथा रोकिएका सम्पूर्ण प्रक्रिया सञ्चालन गरी कोरोना महामारीको कारणले प्रवेशमा रोक लगाएको श्रमिकको प्रवेश गराउने बारेमा छलफल भएको थियो। छलफलपश्चात् छ महिना रोस्टर अवधि बढाउने र रोकिएका प्रक्रिया पुनः सञ्चालन गरी प्रवासी मजदुर ल्याउन पहल थालिने निर्णय भएको एमटियु अध्यक्ष उदय राईले बताए। छलफलमा एमटियुले कोरिया आउन रोकिएका प्रवासी श्रमिकलाई चाँडो ल्याउने व्यवस्था गर्नुपर्ने, कोरोनाको कारण आउन नपाएर रोस्टरमा हुनेको दुई वर्ष अवधि सकिन लागेको श्रमिकको समयावधि थप्नुपर्ने, श्रमिक बिदामा गएको समयमा कम्पनी मालिकले सम्झौता रद्द गर्न नमिल्ने, श्रमिकलाई गरिने शोषण रोक्नुपर्नेलगायतको कुरामा जोड दिएको थियो। छलफलमा उपस्थित मन्त्रालयका अधिकारीले कोरोना महामारीका कारण गत मार्च महिनादेखि नयाँ प्रवासी श्रमिक ल्याउन बन्द गरिएकोमा गत महिनादेखि कम्बोडियाबाट ल्याउन शुरु गरिएको बताए। अब छिट्टै नेपाललगायत अरु देशबाट पनि ल्याउने व्यवस्था मिलाइने र अवधि सकिन लागेको श्रमिकको छ महिना समयावधि थप गरिने कुरा बताए। सन् २०२० को ५६ हजार कोटामध्ये ३३ हजार १०० (५९१५ प्रतिशत) अनुमतिपत्र जारी गरिएको थियो भने अक्टोबरसम्ममा छ हजार ७४ जना मात्र नयाँ प्रवासी मजदुर कोरिया प्रवेश गरेका छन्। रासस"
भरुवा बन्दुक पड्किएर वन रक्षकको मृत्यु,"उदयपुर : उदयपुरमा भरुवा बन्दुक पड्किएर बुधबार राति वन रक्षकको मृत्यु भएको छ। सव डिभिजन वन कार्यालय तपेश्वरीमा कार्यरत वन रक्षक सुनसरी दुहवी घर भएका ४० वर्षीय लेखनाथ वास्तोलको मृत्यु भएको हो। जंगलमा गस्तीमा निस्किएका वन रक्षकले लोड गरेको अवस्थामा भरुवा बन्दुक फेला पारेर राति १० बजे कार्यालय ल्याएको जिल्ला प्रहरी प्रमुख एसपी भीमबहादुर दाहालले बताए। वनकै गाडीमा राखेर ल्याइएको बन्दुक गाडीबाट निकाल्ने क्रममा बेलका नगरपालिका१ स्थित कार्यालयको गेट अगाडि पड्किएको उनको भनाइ छ। बन्दुकको छर्राले छात्तीमा लागेपछि वास्तोलाको मृत्यु भएको प्रहरीले जनाएको छ। वनको गस्तीमा निस्किएका रक्षकले भरुवा बन्दुक फेला पारेर कार्यालयमा ल्याएको र गाडीबाट निकाल्ने क्रममा अचानक पड्किएर घटना भएको प्रारम्भिक अनुसन्धानबाट खुलेको छ, एसपी दाहालले भने, बन्दुक कुन ठाउँमा फेला परेको हो र कसरी घटना भयो भन्ने बारेमा थप अनुसन्धान भइरहेको छ। प्रहरीले बन्दुक कस्तो अवस्थामा फेला परेको भन्ने बारेमा विस्तृतमा अनुसन्धान थालिएको जनाएको छ। बन्दुक कसले छाडेको हो भन्ने बारेमा एकिन हुन बाँकी रहेको प्रहरीको भनाइ छ। वन्यजन्तुको चोरी सिकारी गर्ने समूह जंगल पसेको र वन रक्षक गस्तीमा आएको चाल पाएर बन्दुक त्यहीँ फालेर भागेको हुनसक्ने एसपी दाहालले बताए।"
"२४ घण्टामा थप २१ सय ११ जना डिस्चार्ज, १३ सय ४३ मा कोरोना संक्रमण, १३ मृत्यु",काठमाडौं : पछिल्लो २४ घण्टामा १३ सय ४३ जना कोरोना भाइरस (कोभिड१९) संक्रमित थपिएका छन्। स्वास्थ्य तथा जनसंख्या मन्त्रालयका अनुसार बिहीबार देशभरै थपिएका १३ सय ४३ सहित संक्रमितको संख्या २ लाख ३७ हजार ४८९ पुगेको छ। १५ हजार ७६६ कोरोनाका सक्रिय संक्रमित छन्। यस्तै मन्त्रालयका अनुसार बिहीबार २१ सय ११ जना डिस्चार्ज भएका छन्। योसहित निको हुनेको संख्या २ लाख २० हजार २७२ पुगेको छ। यस्तै आज कोरोनाबाट थप १३ जनाको मृत्यु भएको छ। हालसम्म कोरोनाबाट मृत्यु हुनेको संख्या १५ सय ५१ पुगेको छ। देशभर क्वारेन्टिनमा ५७६ जना र आइसोलेसनमा १५ हजार ७६६ जनाको रहेका छन्।
मानव तस्करी बढ्दो,"काठमाडौं : वैदेशिक रोजगारको नाममा मानव तस्कर बढेको विज्ञहरूले औंल्याएका छन्। सरकारको कमजोर प्रस्तुति तथा सम्बन्धित निकायसँग समन्वयको अभावले सर्वसाधारण मानव तस्करको फन्दामा पर्ने गरेका छन्। वैदेशिक रोजगार पत्रकार समाजले हाम्रो सम्मान परियोजनासँगको सहकार्यमा बुधबार आयोजना गरेको कोरोना महामारीको समयमा मानव तस्करीको अवस्था विषयक कार्यक्रममा बोल्ने वक्ताले तस्कर रोक्न सरकारको भूमिका गौण भएको बताए। प्रतिनिधिसभाकी सदस्य सांसद डा डिला संग्रौलाले कोरोनाका कारण कतिपय गन्तव्य मुलुकमा वैधानिक बाटोबाट जान सहज नहुँदा युवा जस्तोसुकै जोखिम मोलेर वैदेशिक रोजगारीमा जान थाल्दा तस्करी बढेको बताइन्। कतिपय गन्तव्य मुलुकस्थित नेपाली दूतावासले मागपत्र प्रमाणीकरणको काम सहज नबनाइदिँदा राज्यकै कमजोरीका कारण युवा अवैध रुट तथा अवैध प्रक्रियामार्फत वैदेशिक रोजगारीमा जान बाध्य हुने गरेको डा संग्रौलाको भनाइ छ। सरकारका सबै निकाय तथा सम्बन्धित सरोकारवालासँग समन्वय गरी मानव तस्करका घटना न्यूनीकरण गर्न विशेष भूमिका खेल्नुपर्ने बताइन्। मानव बेचबिखन अनुसन्धान ब्युरोका प्रमुख एसएसपी डा देवबहादुर बोहराले कोभिडका कारण धेरै युवा बेरोजगार बनेको र विदेशबाट पनि रोजगारी गुमाएर फर्किने क्रम बढेकाले मानव तस्करीका घटनाले बढवा पाउँदै गएको बताए। मानव तस्करीको घटना घट्नुभन्दा निरन्तर बढ्दो छ, उनले भने, मानव बेचबिखन ब्युरोले यो महामारीको बीचमै करिब ३२ जना मानव बेचबिखन तथा ओसारपसारमा संलग्न अपराधीलाई पक्राउ गरेको छ। वैदेशिक रोजगारीमा राम्रो काम र कमाइको प्रलोभनमा मानव तस्करीका घटना बढ्दै गएको उनको भनाइ छ। वैदेशिक रोजगार विभागका महानिर्देशक कुमार दाहालले मानव तस्करका संस्थागत तथा व्यक्तिगत गिरोह सक्रिय रहेको बताए। वैदेशिक रोजगारीका नाममा ठगी तथा तस्करीका घटनामाथि निगरानी बढाएको र अपराधमा संलग्न व्यक्तिलाई कारबाही प्रक्रिया बढाइरहेको उनको भनाइ छ। मानव तस्करी नियन्त्रणमा विभागले मात्र नभएर सम्बन्धित सबै संयन्त्र सक्रिय हुनुपर्नेमा उनले जोड दिए। वैदेशिक रोजगारीमा जाने व्यक्ति पनि सचेत हुनुपर्नेमा उनले जोड दिए। वैदेशिक रोजगार व्यवसायी संघका महासचिव सुजितकुमार श्रेष्ठ बेरोजगार समस्याका कारण मानव बेचबिखन तथा ओसारपसारका घटना बढ्दै गएको बताए। कतिपय व्यक्ति तथा संस्थासमेत महत्वाकांक्षी हुँदा मानव बेचबिखनका घटना बढ्दै गएको उनको बुझाइ छ। अहिले मागपत्र प्रमाणीकरण नभएका कारण पनि अनधिकृत रूपमा युवालाई गन्तव्य मुलुकमा पठाउने क्रम बढेको छ, उनले भने।"
सुनको मूल्य एकैदिन १६ सयले बढ्यो,काठमाडौं : स्थानीय बजारमा सुनको मूल्य प्रतितोला एक हजार ६०० ले वृद्धि भएको छ। बुधबारका तुलनामा बिहीबार छापावाला सुन प्रतितोला एक हजार ६०० ले वृद्धि भइ तोलाको ९२ हजार ६०० पुगेको नेपाल सुनचाँदी व्यवसायी महासंघले जनाएको छ। बुधबार छापावाला सुनको मूल्य प्रतितोला ९१ हजारमा कारोवार भएको थियो । यस्तै तेजाबी सुन पनि तोलामा एक हजार ६०० ले नै वृद्धि भएको नेपाल सुनचाँदी व्यवसायी महासङ्घले जनाएको छ । प्रतितोला ९० हजार ५५० मा बुधबार कारोवार भएको तेजाबी सुन बिहीबार प्रतितोला ९२ हजार १५० मा खरीदबिक्री भइरहेको महासंघले जनाएको छ। यस्तै चाँदीको मूल्य प्रतितोला २० रुपैयाँले वृद्धि भएको छ । प्रतितोला एक हजार १८५ मा बुधबार कारोवार भएको चाँदी बिहीबार भने प्रतितोला एक हजार २०५ मा खरीदबिक्री भइरहेको छ।
"काठमाडौंको गोकर्णेश्वरमा आमाछोरी मृत फेला, श्रीमान अचेत","काठमाडौं : काठमाडौंको गोकर्णेश्वरमा आमाछोरी मृत अवस्थामा फेला परेका छन् । गोकर्णेश्वर नगरपालिका२ स्थित नयाँपाटी बस्दै आएकी सिन्धुपाल्चोकको जुगल गाउँपालिका घर भएकी २७ वर्षीया पेम्बी शेर्पा र उनकी एक महिनाकी छोरी बिहीबार बिहान मृत अवस्थामा फेला परेको महानगरीय प्रहरी वृत्त बौद्धकाप्रमुख डीएसपी नवीन कार्कीले जानकारी दिए । शेपाकी ३२ वर्षीय श्रीमान दोर्जे शेर्पा भने अचेत अवस्थामा फेला परेको डीएसपी कार्कीले बताए । दोर्जेलाई उपचारका लागि नेपाल मेडिकल कलेज पठाइएको जानकारी कार्कीले दिए। घटनाको प्रारम्भिक अनुसन्धानमा राती सुत्दा हिटर बालेर सुतेका कारण निस्सासिएर उनीहरुको मृत्यु भएको हुन सक्ने देखिन्छ । किरान पसल सञ्चालन गर्दै आएका शेर्पा परिवार बिहान अबेरसम्म पनि नउठेपछि स्थानीयले घटनाबारे प्रहरीलाई जानकारी गराएका थिए । स्थानीयले खबर गरे लगत्तै प्रहरीको टोली गएर शेर्पा परिवार बसेको घरको ढोका फोडेर हेर्दा आमाछोरी मृत अवस्थामा फेला परेको र बुवा भने अचेत अवस्थामा फेला परेको डीएसपी कार्कीले बताए । 'राति सुत्दा उनीहरूले हिटर बालेका रहेछन्, 'डीएसपी कार्कीले भने, ' झ्याल ढोका सबै बन्द गरेर सुतेका रहेछन् । घटनाको प्रारम्भिक अवस्था हेर्दा उनीहरुको निस्सासिएर मृत्यु भएको हुनसक्छ । तर पनि यही कारणले मृत्यु भएको हो भनेर भन्न सक्ने अवस्था भने छैन । दुवैजनाको शव पोष्टमार्टमका लागि त्रिवि शिक्षण अस्पताल महाराजगंज पठाएका छौं।'"
चम्पादेवीबाट देखिएको काठमाडौँ उपत्यका,काठमाडौंको चोभार अवस्थित टौदह । टौदह ऐतिहासिक र उपत्यकाकै सबैभन्दा ठूलो प्राकृतिक ताल हो । तस्बिर : रासस
"विमानस्थलको कर्मचारी बस्ने घरमा आगलागी, एक कोठा जलेर नष्ट","हुम्ला : हुम्लाको सदरमुकाम सिमकोटमा रहेको सिमकोट विमानस्थलको कार्यालय प्रमुखलगायतका कर्मचारी बस्ने घरमा आगलागी भएको छ। बिहीबार बिहान करिब ४ बजेतिर विमानस्थल प्रमुख बस्ने घरको पछाडि रहेको विद्युत्को तारमार्फत आगलागी भएको हुनसक्ने आशङ्का गरिएको छ। कार्यालय प्रमुख बस्ने एक कोठा पूर्णरूपमा जलेर नष्ट भएको छ भने अन्य कोठामा आगो लागिरहेको छ। आगो नियन्त्रणमा लिन नेपाली सेना, सशस्त्र प्रहरी, नेपाल प्रहरी र सदरमुकाम सिमकोटमा बस्ने बजारवासी, तल्लो गाउँ र माथिल्लो गाउँका नागरिक लागि परेका छन्। आज बिहान ४ बजेदेखि लागेको आगो बिहान ६ बज्दासम्म नियन्त्रणमा आउन सकेको छैन। सर्वसाधारण र सुरक्षा निकायले आगो नियन्त्रणमा लिने प्रयास गरिरहेका छन्। आलगाली भएको केही समयपछि नियन्त्रणमा लिन नेपाल प्रहरीले माइकिङ गरेसँगै सर्वसाधारणको ठूलो सङ्ख्यामा उपस्थिति रहेको छ। महिला तथा पुरुष आगो नियन्त्रणमा लागि परेका छन्।"
दुर्घटनामा कार चालकको मृत्यु,मलंगवा : सवारी दुर्घटनामा सर्लाहीमा एकजनाको मृत्यु भएको छ । पूर्वपश्चिम राजमार्गअन्तर्गत सर्लाहीको इश्वरपुर नगरपालिका १२ बाँके जंगलमा बुधबार राती बस र कार ठोक्किँदा कार चालकको मृत्यु भएको जिल्ला प्रहरी कार्यालय सर्लाहीले जनाएको छ । मृत्यु हुनेमा महोत्तरी जिल्लाको मनरा नगरपालिका १ का नागेन्द्रकुमार सिंह रहेको जिल्ला प्रहरी कार्यालय सर्लाहीले जनाएको छ । जनकपुरबाट सर्लाही सदरमुकाम मलंगवा आउँदै गरेको ना ४ ख २७९६ नम्वरको बस र विपरीत दिशातर्फ गइरहेको प्रदेश २०२००१च ०३१९ नम्बरको कार ठक्किदा कार चालक सिंहको मृत्यु भएको जिल्ला प्रहरी कार्यालयले जनाएको छ । दुर्घटनाबाट गम्भीर घाइते भएका सिंहलाई उपचारका लागि लालबन्दीतर्फ ल्याउँदै गर्दा बाटोमा नै मृत्यु भएको प्रहरी नायब उपरीक्षक कुवँरले जानकारी दिएका छन् । बस र चालक प्रहरीको नियन्त्रणमा रहेको छ ।
"जन्ती चढेको गाडी दुर्घटना, बेहुला बेहुलीसहित १३ घाइते",धनगढी : डडेल्धुरा राजमार्गअन्तर्गत पर्ने कैलालीको गोदावरी नगरपालिकाको गाईमारा सडकखण्डमा जन्ती सवार रहेको गाडी गए राति दुर्घटना हुँदा बेहुला बेहुलीसहित १३ जना घाइते भएका छन्। बैतडीबाट कञ्चनपुरतर्फ आउँदै गरेको सु प प्र०१००१ज१२५४नं को उक्त गाडी सडकबाट झण्डै २०० मिटर तल खेसेर भएको दुर्घटनामा बेहुला कञ्चनपुरको बेलौरी नगरपालिका३ का २१ वर्षीय गोविन्द लुहार र बेहुली बैतडी दोगडाकेदार नगरपालिका६ की २० वर्षीया डम्मरा लुहार घाइते भएका छन्। बेहुलाको टाउकोमा र बेहुलीको हातमा चोट लागेको जिल्ला प्रहरी कार्यालयका प्रवक्ता प्रहरी नायब उपरीक्षक प्रतीक विष्टले जानकारी दिए। घाइतेमध्ये दुई जनाको अवस्था गम्भीर छ। कैलाली प्रहरीको टोलीले घाइतेको उद्धार गरी अत्तरियास्थित पद्मा अस्पताल र धनगढीको माया मेट्रो अस्पतामा भर्ना गरेको छ।
दुर्गममा डाक्टर पाउनै मुस्किल,"बैतडी : जिल्लाको मेलौली नगरपालिका ७ का केशवसिंह भाट २ वर्षअघि केशरपुर प्राथमिक स्वास्थ्य केन्द्र मेलौलीमा डाक्टर पाउँदा निकै खुसी भएका थिए । प्राथमिक स्वास्थ्य केन्द्र स्थापना भएको १६ वर्षपछि गाउँकै स्वास्थ्य संस्थामा डाक्टर पाउँदा खुसी नहुने कुरै थिएन् । तर भाटजस्ता सैयौं नागरिकको खुसी एक वर्ष मात्रै टिक्यो । प्राथमिक स्वास्थ्य केन्द्रमा कार्यरत डाक्टरको सरुवा भएपछि अहिलेसम्म डाक्टर आएका छैनन् । 'हामी तल्लोसोराडवासीको अस्पतालको रुपमा रहेको प्राथमिक स्वास्थ्य केन्द्रमा डाक्टर नहुँदा साह्रै समस्या भएको छ । समान्य उपचारका लागि अन्यत्र जानुपरिरहेको छ । कोरोनाका कारण भारतीय सीमा पनि बन्द छ,'भाटले भने, 'प्राथमिक स्वास्थ्य केन्द्रमा डाक्टर नहुँदा तल्लोसोराडका हजारौं नागरिकलाई समस्या भएको छ ।' यो समस्याका विषयमा बराम्बार जानकारी गराउँदा समेत केही पहल हुन सकेको छैन् । प्राथमिक स्वास्थ्य केन्द्रमा डाक्टर नहुँदा पोष्टमार्टमका लागि समेत समस्या भएको छ । उनले भने, 'डाक्टर नहुँदा अरु सेवा पाउन त समस्या नै छ तर हामीले दु:ख परेका बेला शव बोकेर जिल्ला जानुपर्ने बाध्यता छ।' संघीय सरकारकै मातहत रहेका बेला पनि डाक्टरबिहीन रहेको केशरपुर प्राथमिक स्वास्थ्य केन्द्र स्थानीय सरकार मातहत आएपछि झन् समस्यामा परेको छ । प्राथमिक स्वास्थ्य केन्द्रमा डाक्टरको पदपूर्तिका लागि आवेदन आह्वान गरेपनि डाक्टर पाउन नसकेको मेलौली नगरपालिकाका स्वास्थ्य शाखा प्रमुख नारायण चन्दले बताए । केशरपुर प्राथमिक स्वास्थ्य केन्द्रमा डाक्टर नहुँदा एक्सरे सेवा, इसिजी सेवा लगायतका सेवा अवरुद्ध छन् । यस्तै स्वास्थ्य बीमा गराएका नागरिकहरुलाई पनि चाहेको सेवा पाउन मुस्किल भएको छ । केशरपुरजस्तै पाटन प्राथमिक स्वास्थ्य केन्द्रको हालत पनि उस्तै छ । सो केन्द्रमा कार्यरत डाक्टर अध्ययन बिदामा छन् भने करारका डाक्टर पनि सुत्केरी बिदामा छन् । अहिले प्राथमिक स्वास्थ्य केन्द्रमा डाक्टर नभएको केन्द्रका जनस्वास्थ्य निरीक्षक प्रेमसागर भट्टले बताए । उनले भने, 'डाक्टर नहुँदा समस्या त हुन्छ नै । तर पनि जसोतसो काम गरिरहेका छौं ।' जिल्ला अस्पातल बैतडीमा पनि दरबन्दीका डाक्टर छैनन् । अस्पतालमा कार्यरत चारैजना डाक्टर करारका हुन् । जिल्ला अस्पातलमा एकजना नवौं तहको विशेषज्ञ डाक्टरको दरबन्दी र तीनजना आठौं तहका दरबन्दी भएपनि सबै अहिले करारमै कार्यरत रहेको अस्पतालका प्रमुख डा वसन्तराज जोशीले बताए । डाक्टरकै अभावमा कोभिड अस्पताल सञ्चालनमा आएनन् संघीय सरकारले प्रत्येक स्थानीय तहमा तीन महिनाका लागि कोभिड अस्थायी अस्पताल सञ्चालनमा ल्याउन बजेट पठाएको भएपनि डाक्टरको अभावमा ती अस्पतालमा सञ्चालनमा आएका छैनन् । पुर्चौंडी नगरपालिका बाहेक अन्य स्थानीय तहमा कोभिड अस्थायी अस्पताल सञ्चालनमा आउन नसकेका स्वास्थ्य कार्यालयका प्रमुख योगेशप्रसाद भट्टले बताए । उनले भने, 'स्थानीय तहमा सञ्चालन हुने भनेका कोभिड अस्थायी अस्पतालका लागि डाक्टर नपाउँदा अस्पताल नै सञ्चालनमा आउन सकेका छैनन् ।' कोभिड अस्थायी अस्पताल सञ्चालनका लागि दशरथचन्द नगरपालिका बाहेकका स्थानीय तहमा १० लाखका दरले बजेट आएपनि डाक्टर नपाउँदा अस्पताल नै सञ्चालनमा आउन सकेका छैनन् । कोभिड अस्थायी अस्पतालका लागि दुईपटक आवेदन आह्वान गरिसक्दा समेत डाक्टर पाउन नसकेको दोगडाकेदार गाउँपालिकाका स्वास्थ्य शाखा प्रमुख नरेन्द्र नाथले बताए ।"
सिम्रिक हेलिकप्टरको गोसाईंकुण्ड यात्रा,काठमाडौं : सिम्रिक एयरले आन्तरिक पर्यटनमा टेवा पुर्याउने उद्देश्यले प्रवद्र्धनात्मक कार्यक्रम अघि सारेको छ। सोहीअनुरूप सिम्रिकले फेस्टिभ गोसाईंकुण्ड नामक विशेष भ्रमण प्याकेज सार्वजनिक गरेको हो। हिन्दूहरूको पवित्र तीर्थस्थल गोसाईंकुण्ड क्षेत्रको दर्शन तथा भ्रमणका लागि एक घण्टाको विशेष प्याकेज ल्याएको एयरलाइन्सले जानकारी दिएको छ। भ्रमणका क्रममा कोरोनासम्बन्धी विशेष स्वास्थ्य सुरक्षा अपनाइने र यात्रुको सुविधामा विशेष ध्यान राखिने कम्पनीले बताएको छ। कोभिडको संक्रमण नियन्त्रणमुखी भइनसकेको अवस्थामा विदेशी पर्यटक नेपाल आउने र घुम्ने सम्भावना नरहेकाले आन्तरिक पर्यटन प्रवद्र्धन गर्ने गरी उक्त योजना ल्याएको कम्पनीले जानकारी दिएको छ। फेस्टिभ गोसाईंकुण्ड भ्रमण प्याकेजअन्तर्गत काठमाडौं त्रिभुवन अन्तर्राष्ट्रिय विमानस्थलबाट सिम्रिक हेलिकप्टरले उडान भर्नेछ। काठमाडौंदेखि गोसाईंकुण्डसम्मको हेलिकप्टर यात्रा करिब ३५ मिनेटको हुने र ३० देखि बढीमा ४५ मिनेटसम्म गोसाईंकुण्ड क्षेत्रमा रहन पाउने व्यवस्था गरिएको छ। उक्त भ्रमण प्याकेज पाँच जनाको समूहका लागि ९० हजार रुपैयाँ तोकिएको छ। रसुवा जिल्लाको ४३८० मिटर उचाइमा रहेको गोसाईंकुण्डमा यात्रुलाई कुनै स्वास्थ्य समस्या नआओस् भनेर उडान हुनुअघि स्वास्थ्यजाँचको व्यवस्था गरिएको छ। साथै धेरै उचाइमा अक्सिजनको कमी हुन नदिन थप अक्सिजनको व्यवस्था गरिएको छ। यस्तै मौसमले साथ दिएमा थप ४५ मिनेटसम्म गोसाईंकुण्ड वरपर घुम्न सक्ने पनि उक्त भ्रमण प्याकेज विशेष व्यवस्था छ। यात्रुको चाहनाको उच्च मूल्यांकन गर्दै आएको सिम्रिक एयरले यस भ्रमण प्याकेजमा पनि यात्रुको इच्छा र आवश्यकतालाई प्राथमिकता राखेको कम्पनीले जनाएको छ।
