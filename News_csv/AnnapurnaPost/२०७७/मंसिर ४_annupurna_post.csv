शीर्षक,विवरण
प्रयोगशालामाथि प्रश्न ?,"कोरोना संक्रमणबारे पीसीआर परीक्षण गर्ने प्रयोगशाला खोल्ने होडबाजी चलेसँगै यसको गुणस्तरमा पनि समस्या देखिएको छ। संक्रमित ठानिएका केही व्यक्तिको प्रयोगशालापिच्छे फरकफरक रिपोर्ट आएको छ। प्रयोगशाला खोल्न अनुमति दिने तर त्यहाँ भइरहेका गतिविधिबारे सम्बन्धित निकायले चासो नदिँदा परीक्षण गरिएका व्यक्ति मानसिक तनावमा परेका छन्। उनीहरूले अनावश्यक आर्थिक क्षति बेहोरिरहेका छन्। प्रयोगशालाको स्तरीयतामा उब्जिएका प्रश्नसँगै मुलुककै बेइज्जतसमेत भएको छ। सामाजिक सेवा ठानिएको स्वास्थ्य क्षेत्रमा देखिएको अति व्यापारीकरणका कारण यस्तो समस्या आएको हो । स्वास्थ्यजस्तो अत्यावश्यक सेवा प्रवाहमा निजी क्षेत्रलाई सहजै समावेश गराउने तर राज्यनियन्त्रित हुन नसक्दाको परिणाम पनि हो यो। पछिल्ला दिनमा गरिएको पीसीआर रिपोर्ट नेपालमा नेगेटिभ आएको तर विदेशमा गएर पुन: परीक्षण गराउँदा पोजेटिभ आएका थुप्रै घटना सार्वजनिक भइसकेका छन् । यही विषयलाई लिएर राष्ट्रिय ध्वजावाहक नेपाल एयरलाइन्सलाई हङकङ, जापान, यूएईलगायतका मुलुकले चेतावनीसमेत दिइसकेका छन्। स्वदेशी प्रयोगशालाको नेगेटिभ रिपोर्ट देखाएर उक्त एयरलाइन्सका यात्रु बनेकाहरूको रिपोर्ट गन्तव्यमा पुगेपछि नेगेटिभ आएको थियो। यसले एयरलाइन्सको बेइज्जत मात्र भएको छैन; यात्रु उडाउन नपाउँदा करोडौं रुपैयाँ क्षतिसमेत बेहोरिरहेका छन्। विश्व नै कोरोना महामारी नियन्त्रणका लागि सामूहिक रूपमा लागिरहेका बेलामा परीक्षणमै त्रुटि देखिनु चरम लापरबाही हो। कसको कमजोरीका कारण यस्तो भयो भन्नेतर्फ गम्भीर अनुसन्धान गरेर वास्तविकता बाहिर ल्याउनुपर्छ। गल्ती गर्नेलाई कारबाहीको दायरामा ल्याउनुपर्छ। राजधानीमा नाम चलेका अस्पतालका प्रयोगशालामै यस्तो समस्या आएको छ। परीक्षणमा हेलचक्र्याईं गरेर आफूहरूको स्वास्थ्यमा खेलबाड गरेको भन्दै कतिपय अस्पतालमा पीडितहरूले तोडफोडसमेत गरेका थिए। संघीय राजधानीका प्रयोगशालाको त यस्तो हविगत छ भने उपत्यकाबाहिरको हालत कस्तो होला? परीक्षणमा देखिएको लापरबाहीले संक्रमण फैलिने जोखिम पनि बढाएको छ। विश्वलाई नै आक्रान्त पारेको कोभिडसँग जुध्न सरकारले सबै बल खर्च गरिरहेको अवस्थामा जसरी पनि पैसा मात्रै कमाउने स्वार्थबाट प्रेरित भएर संक्रमितको परीक्षणमै खेलबाड गर्ने प्रयोगशालालाई कुनै पनि हालतमा छाड्नु हुँदैन। स्वाब संकलन गरेर परीक्षण नै नगरी प्रयोगशालाहरूले रिपोर्ट दिने गरेका हुन् कि भन्ने आशंका पनि जनमासमा उब्जिएको छ। यो आशंका निवारण गर्न प्रयोगशालाको गुणस्तर परीक्षण गरिनुपर्छ। गल्ती गर्नेलाई भविष्यमा उठ्नै नसक्ने गरी दण्डसजायको व्यवस्था हुनुपर्छ, ताकि अन्य प्रयोगशालाले पनि यस्तै कैफियत गर्ने आँट गर्न नसकून्। हुन त नयाँ भाइरस भएका कारण कोरोनाका विषयमा यो मात्रै सत्य हो भन्ने ठहर गर्न मुस्किल छ। व्यक्तिअनुसार यसको लक्षण बदलिरहने र प्रभाव पनि फरकफरक हुने भएकाले स्वाब संकलन गरिएका व्यक्तिले दुइटा प्रयोगशालामा स्वाब दिँदा समय पनि फरक हुने भएकाले दुईथरी रिपोर्ट नआउला भन्न सकिँदैन । तर प्रयोगशालाहरूमा देखिएको अति व्यापारीकरणका कारण उनीहरूले गलत नगर्लान् भन्न सक्ने अवस्था पनि छैन। किनकि सरकारले तोकेभन्दा बढी शुल्क लिने, उपचार गराउँदा लागतभन्दा बढी देखाएर सरकारलाई बिल पेस गर्नेलगायतका हर्कतका कारण उनीहरूले आफूप्रति शंका गर्न प्रशस्तै आधार दिएका छन्। अहिलेका समस्या समाधान गर्न प्रयोगशालाको नियमित अनुगमन हुनुपर्छ। परीक्षणका लागि स्वाब संकलन गरेपछि कति समयसम्म उक्त स्वाब भण्डारण गरेर राख्ने भन्ने यकिन हुनुपर्छ।"
आशा जगाउने एसियन हाइवे,"एसियन हाइवे थाइल्यान्डको बैंककबाट सुरु भई म्यानमार, बंगलादेश, भारत हुँदै नेपालको काँकडभिट्टाबाट पूर्वपश्चिम राजमार्ग भएर भारतको नयाँदिल्लीबाट पाकिस्तानको कराँची पुग्नेछ। झापा : एसियाली राष्ट्रबीच सडक सञ्जाल विस्तार गर्ने सहमति अनुरूप एसियन हाइवे मा नेपाल पनि जोडिएको छ। भारतले पश्चिम बंगाल हुँदै नेपालको काँकडभिट्टा नाकासम्म उक्त हाइवे विस्तारको काम सम्पन्न गरेको हो। एसियन हाइवे सडक सञ्जालमा जोडिएसँगै नेपालको ग्रामीण स्तरको व्यवसायले पनि अन्तर्राष्ट्रिय बजारको सम्भावना बोक्ने आशा व्यवसायीको छ। झापा उद्योग वाणिज्य संघका अध्यक्ष तथा उद्यमी टीकाराज ढकाल भन्छन्, एसियन हाइवेका कारण गाउँले किसानले उत्पादन गरेको कृषि उपज सहजै अन्तर्राष्ट्रिय बजारमा पुग्नेछ। उक्त हाइवे पूर्वदेखि पश्चिम नेपालसम्म जोडिँदा देशका हरेक क्षेत्रमा फाइदा हुने ढकालले बताए। एसिया उपक्षेत्रीय आर्थिक सहयोगसडक सञ्जाल परियोजनाअन्तर्गत एसियाली विकास बैंकको सहयोगमा नेपालको पूर्वीद्वारस्थित मेची नदीमा चार लेनको मितेरी पुल समेत बनेको छ। मेची नदीमा चार लेनको पुल निर्माणसँगै ए क्लास को एसियाली राजमार्गसँग नेपालको पहुँच जोडिएको सडक विभागका महानिर्देशक केशवकुमार शर्मा बताउँछन्। सडक सञ्जाल फराकिलो हुँदा सीमावर्ती नाका चलायमान हुन्छन्। मेची उद्योग वाणिज्य सघंका अध्यक्ष ऋषि तिम्सिना भन्छन्, एसियन हाइवेको पहुँचले व्यापार प्रवद्र्धनका साथै बजारीकरण र आयात, निर्यातमा सहजता थपिन्छ। करिब डेढ अर्ब भारतीय रुपैयाँ ऋण सहयोगमा भारतले ६ लेन सडकसहित नेपालभारत सीमास्थित मेची नदीमा ७ सय ९० मिटर लामो पुल बनाएको हो। जीर्ण र साँघुरो मेची पुलले धेरै असजिलो थियो। ठूला कन्टेनर आवतजावतमा कठिनाइ हुन्थ्यो।, मेची भन्सार कार्यालय काँकडभिट्टाका भन्सार प्रमुख धु्रवराज विश्वकर्माले भने, नयाँ पुल बनेपछि बाटो रहरलाग्दो भएको छ। अब साइकलदेखि ठूला कन्टेनर सीमा नाकामा घण्टौंसम्म रोकिनु पर्दैन। भारतले कलकत्ता पछि सिलिगुडी नजिकै न्यु जलवायुगुडीमा नेपाल बंगलादेश र भुटानसँगको व्यापारिक सम्बन्ध सहजताका लागि बन्दरगाह बनाएको उनले बताए। २०७३ सालमा तत्कालीन प्रधानमन्त्री शेरबहादुर देउवा र भारतीय समकक्षी नरेन्द्र मोदीबीच मेची नदीमा पुल निर्माण गर्ने सम्झौता भएको थियो। २०७४ फागुनबाट औपचारिक रूपमा पुल निर्माणको काम सुरु भएको थियो। नेपाल भारत सीमाको मेची नदीमा चार लेनको पुलसँगै काँकडभिट्टा बसपार्कसम्म चार लेनको फराकिलो सडक निर्माण भएको छ। जसलाई एसियन हाइवे को एप्रोच रोड भनिएको छ। उक्त सडकमा ढलसँगै विद्युतीय पोल राख्ने काम सम्पन्न भएसँगै साँझमा झन् आकर्षक र झलमल्ल देखिन्छ, काँकडभिट्टा। भारतले सीमावर्ती पश्चिम बंगालमा दुई वर्षअघि मात्रै एसियन हाइवे निर्माण गरेको थियो। उक्त सडक बनेसँगै काँकडभिट्टाबाट २८ किलोमिटर दूरीमा पर्ने सिलगुडी सहजरूपमा आवतजावत गर्न सकिने भएको छ। नेपालका पूर्वपश्चिम राजमार्ग र अरनिको राजमार्ग एसियन हाइवे अन्तर्गत पर्छन्। पूर्वपश्चिम राजमार्गलाई पनि चार लेनमा विस्तार गर्ने काम सुरु भइसकेको छ। एसियन हाइवे थाइल्यान्डको बैंककबाट सुरु भई म्यान्मार, बंगलादेश, भारत हुँदै नेपालको काँकडभिट्टाबाट पूर्वपश्चिम राजमार्ग भएर भारतको दिल्ली हुँदै पाकिस्तानको कराँचीसम्म पुग्नेछ। काँकडभिट्टा पानीट्यांकी सडकमा साँघुरो पुलका कारण आवागमनमा असहज हुने गरेको सम्झिँदै स्थानीय पर्यटन व्यावसायी नेत्र कार्कीले भने, एसियन हाइवे विस्तारले देशको पर्यटन क्षेत्रमा सहयोग पुग्नेछ। व्यापार विस्तार र प्रवद्र्धनका हिसाबले एसियन हाइवे नेपालका लागि एउटा अवसर हुने झापा उद्योग वाणिज्य संघका पूर्वअध्यक्ष तथा उद्यमी विजय डालीमियाँ बताउँछन्। भारतसँगको व्यापार सहजीकरणमा एसियन हाइवेले ठूलो महत्व राख्छ। भारतसँगै बंगलादेश र भुटान पनि नजिकका व्यापारिक साझेदार भएकाले सडक सञ्जालले महत्त्व राख्ने उनको भनाइ छ। काँकडभिट्टा नेपालको लागि पनि विशेष नाका हो। पर्यटकीय दृष्टिकोणले यो नाका झन् विशेष मानिन्छ। जुन नाकाबाट एकै दिनमा तीन देश भारत, भुटान र बंगलादेश पुगी फर्किन सकिन्छ। पश्चिम बंगालको बागडुग्रा विमानस्थलबाट काँकडभिट्टा आइपुग्न आधा घण्टा र काँकडभिट्टाबाट भद्रपुर विमानस्थल आधा घण्टाको दूरीमा रहेकाले झापा हुँदै काठमाडौँ जाने पर्यटकलाई पनि सहज हुने देखिन्छ। स्थलमार्गबाट भित्रिने पर्यटकको चाप बढ्छ, मेचीनगर उद्योग वाणिज्य संघका अध्यक्ष ऋषि तिम्सिनाले भने, नेपाल छिरेका बंगलादेशी पर्यटकले फर्किंदा भारतीय बाटो पाउने हो भने यहाँ ठूलो भीड हुन्छ। एसियन हाइवे विस्तार भएपछि सीमावर्ती सहर काँकडभिट्टाको स्वरूप फेरिएको छ। फराकिलो सडक सीमासम्म आइपुग्दा स्थानीयवासी पनि उत्साहित छन्। मेची पुलमा फोटो खिचाउन आउनेको भीड बढिरहेको छ। यो हाइवे पश्चिम महाकालीसम्म पुगे आन्तरिक तथा बाह्य पर्यटन प्रवद्र्धनमा टेवा पुग्ने इलामबाट काँकडभिट्टा आएका व्यवसायी रमेश प्याकुरेलले बताए।"
किसानलाई सक्खर बनाउन चटारो,"जनकपुरधाम : समयमै उखुको भुक्तानी र चलानी पुर्जी नपाउँदा महोत्तरीका किसान उखु पेलेर सक्खर बनाउन लागिपरेका छन्। छठ पर्वको बेला मिठा (सक्खर) बाट बनाइएको परिकार मात्र प्रसादको रूपमा चढाइने भएकाले माग बढेपछि उखु किसान सक्खर बनाउन लागिपरेका हुन्। छठ पर्वको एक महिना अघिदेखि बजारमा मिठाको माग बढेसँगै उखु उत्पादक किसान सक्खर बनाएर बेच्ने चटारोमा छन्। छठको आवगमनसँगै उखुबाट सक्खर बनाई बिक्री गर्न किसानलाई भ्याइनभ्याइ छ। स्थानीय जातको उखुबाट घरेलु प्रविधिमा बनाइने सक्खरको बढ्दो लोकप्रियताले स्थानीयलाई माग धान्नसमेत मुस्किल पर्ने गरेको महोत्तरी गौशाला नगरपालिका४ सुर्ति विकास चोकका मिठा उत्पादक उपेन्द्र साह बताउँछन्। उनले भने, छठमा घरघरमा मिठा (सक्खर) को आवश्यकता पर्छ। त्यसैले किसान मिठा बनाउन आकर्षित हुँदै छ। छठमा सक्खरको खिर, ठेकुवा, भुसुवालगायत सामगं्री उखुको सक्खरबाटै बनाउने गरिएका कारण स्वाभाविक रूपमै माग बढ्ने गरेको गौशाला नगरपालिका ११ कालिपुरका किसान लक्ष्मी महतो बताउँछन्। महोत्तरीको गौशाला, बर्दिबास, भंगाहा, औरही, सोनमा सहितका क्षेत्रमा अहिले घरघरै तुर्पिन (उखु पेल्ने उपकरण) चलिरहेका भेटिन्छन्। अन्य दिनमा पनि मिठाको माग हुन्छ, तर छठमा मिठाको माग झन्डै ९० प्रतिशतले बढछ, त्यसैले आफ्नो प्रायेजनका लागि र तत्काल बिक्री गरी सुलभ रूपमा नगद बिक्री हुँदा उखु पेल्न थालिएको हो। गौशाला नगरपालिका४ का किसान देवनारायण साहले भने, चिनी मिलले ठेगान हुँदैन, समयमा भुक्तानी दिँदैन, त्यसैले अन्य भौतारिनुभन्दा त नगदी र सरल सुलभताका लागि उखु धमाधम उखु पेल्दै छौं। महोत्तरीको सबैभन्दा बढी उखु उत्पादन हुने गौशालामा समेत उखु धमाधमले पेल्ने कार्य जारी छ। छठको मुखमै पर्वअघि मिठा बजारसम्म पुर्याउन सकिए अपेक्षित मूल्य पाइने किसान राजकिशोर महतो बताउँछन्। छठलाई केन्द्रित गरी बनाइएको मिठा (सक्खर) राम्रो मूल्यमा बिक्ने हुनाले उखु पेल्ने चटारो छ। अहिले एक क्विन्टल सक्खर बनाउने झन्डै ८ देखि १० क्विन्टल उखु चाहिन्छ। यसरी उखुको जातअनुसार उखुको तौलमा घटबढ हुने तथा उखु कलिलो भएका कारण बढी उखु लाग्ने गरेको सक्खर कारिगर मो जुमराती अन्सारी बताउँछन्। उनले भने, नौ क्विन्टल उखुको एक क्विन्टल मिठा (सक्खर) तयार हुन्छ, तर अहिले उखु कलिलो भएर झन्डै १० क्विन्टलमा एक क्विन्टल मिठा तयार हुन्छ। सामान्य रूपमा झन्डै ६० रुपैयाँको हाराहारीमा खुद्रा बिक्री हुने सक्खर अहिले छठमा झन्डै एक सय रुपैयाँ पुगेको छ।"
कार्यान्वयन भएनन् सर्वोच्चका १९१ आदेश,"काठमाडौं : कोरोना (कोभिड) परीक्षण र उपचार निःशुल्क गर्न सर्वोच्च अदालतले असोज १५ गते सरकारका नाममा परमादेश दियो। उक्त आदेश कार्यान्वयन गर्न आर्थिक र व्यावहारिक दुवै रूपमा असम्भव रहेको भन्दै स्वास्थ्य तथा जनसंख्या मन्त्रालयले पुनरवलोकन निवेदन दियो। न्यायाधीश हरिकृष्ण कार्की, सपना मल्ल प्रधान र पुरुषोत्तम भण्डारीको पूर्ण इजलासले कात्तिक २० गते मन्त्रालयले दिएको पुनरवलोकन निवेदनलाई खारेज गरेपछि सर्वोच्चको परमादेश बाध्यकारी भएको छ। यस्तै, फौजदारी अपराधमा डीएन ए र डीएनएको प्रमाणिक मान्यता, डीएनएको प्रयोग तथा पितृत्वको टेस्टमा डीएनएको प्रयोगसम्बन्धी कानुन बनाउन दिएको अर्को आदेशले पनि कार्यान्वयन पर्खिरहेको छ। अधिवक्ता खगेन्द्र सुवेदीले सरकारलाई विपक्षी बनाएर दिएको रिटमा गत वर्ष वैशाख १६ गते आदेश भएको हो। सर्वोच्च अदालतको रेकर्डले यस्ता १ सय ९१ यस्ता आदेश कार्यान्वयन नभएको तथ्य औंल्याएको छ। यीमध्ये १ सय ३९ निर्देशनात्मक आदेश र ५२ वटा परमादेश छन्। आदेश र फैसला कार्यान्वयनका विषयमा दसैंअघि सरकारका सचिवसँग छलफल गरी रिपोर्ट माग गरिएको सर्वोच्चका प्रवक्ता भद्रकाली पोखरेलले बताए। दुई महिनाभित्र कार्यान्वयनको अवस्था पेस गर्न निर्देशन भएको छ, पोखरेलले अन्नपूर्णसँग भने, त्यसबाट सबै वस्तुस्थिति अवगत होला। कार्यान्वयन अवस्थाको विषयमा आन्तरिक रूपमा अनुगमनको काम पनि चलिरहेको छ। कोभिडका कारण केही समस्या आएको छ। सर्वोच्चका अनुसार विदेशमा रहेका नेपाली नागरिकलाई पनि मतदानको अधिकार प्रदान गर्ने सम्बन्धमा अविलम्ब संसद्समक्ष विधेयक प्रस्तुत गर्न ०७४ चैत ७ गते सर्वोच्चले आदेश भयो। अधिवक्ता प्रेमचन्द्र राईले दिएको रिटमा भएको यो आदेश पनि कार्यान्वयनको पर्खाइमा छ। सवारी साधन प्रदूषण जाँचको मागसहित मधुसूदन न्यौपानेले दिएको रिटमा भएको आदेश पनि पालना भएको छैन। ०७१ असार १९ गते सर्वोच्चले सरकारलाई यो आदेश दिएको थियो। सर्वोच्चले भनेको थियो, वातावरण प्रदूषण गर्ने सवारी साधनको सञ्चालनबाट के कस्तो प्रभाव पर्छ सोबारे अध्ययन गरी दीर्घकालीन व्यवस्था गर्नू। सर्वोच्चले वातावरण प्रदूषित गर्ने सवारी साधनमा सुधार गर्न वा तिनको सञ्चालनमा रोक लगाउन राजधानीबाहिरका क्षेत्रमा पनि सवारी प्रदूषण जाँचलगायतको उपयुक्त व्यवस्था गर्न भौतिक पूर्वाधार तथा यातायात व्यवस्था मन्त्रालय र वातावरण, विज्ञान तथा प्रविधि मन्त्रालयका नाममा आदेश जारी गरेको थियो। गढीमाई मन्दिरमा बलिप्रथा निरुत्साहित गर्न २०७४ माघमा दिएको आदेश पनि कार्यान्वयन हुन सकेन। अधिवक्ता अर्जुनकुमार अर्यालले दिएको रिटमा भनिएको थियो, बलिप्रथा रोक्न वाञ्छनीय देखिएको र यसका लागि प्रचलित सामाजिक एवं सांस्कृतिक मान्यतालाई पनि यथोचित सम्बोधन गर्न आवश्यक देखिएको हुँदा बलि दिने कार्य निरुत्साहित गर्दै लैजानेतर्फ आवश्यक काम गर्नू। सर्वोच्चले यसका लागि केके गर्ने भनेर न्यायिक निर्देशनसमेत गरेको थियो। राजदूत नियुक्तिसम्बन्धी मापदण्ड निर्माण गर्न मञ्जु मरासिनीले दिएको रिटमा २०७४ सालमै भएको अर्को आदेशको पनि यही अवस्था छ। शैक्षिक योग्यता, उच्च नैतिक चरित्र, फौजदारी कसुरमा सजाय नपाएको, कालोसूचीमा नपरेकोलगायत सन्धिसम्झौताको ज्ञान हासिल हुने कुरासमेत समावेश गरी मापदण्ड बनाएर राजदूत पदमा नियुक्ति गर्न ०७४ वैशाखमै बाध्यकारी परमादेश भएको हो। फेवाताल संरक्षण गर्ने दायित्व सरकारको भन्दै तालको चारकिल्ला यकिन गर्न, ताल मिचेर बनाएका संरचना ६ महिनाभित्र हटाउनेलगायत परमादेशको आदेश जारी भयो। यस्तै जीवन नै संकटमा परेका असक्त, असहाय, परित्यक्त तथा चरम गरिबीमा रहेका महिला, बालबालिका तथा वृद्धावस्थाका नेपाली नागरिकको बाँच्न पाउने मौलिक अधिकार संरक्षण गर्न वास्तविक विवरण संकलन गर्न ०७३ जेठ २६ गते दिएको अर्को परमादेशको अवस्था पनि उस्तै छ। अधिवक्ता राजुप्रसाद चापागाईंले दिएको रिटमा असक्त र असहायका लागि एक वर्षभित्रै उचित वासस्थान र भरणपोषणको कार्य गरी सामाजिक सुरक्षा दिन सर्वोच्चले प्रधानमन्त्री तथा मन्त्रिपरिषद् कार्यालयलगायत निकायलाई परमादेश दिएको थियो। सर्वोच्च अदालत बार एसोसिएसनका अध्यक्ष खगेन्द्रप्रसाद अधिकारीले अदालतको आदेश कार्यान्वयन नहुँदा विश्वसनीयता र जनआस्थामा ह्रास आउने बताए। मौलिक हक र अधिकारका कुरा संविधानमा स्वर्णिम अक्षरमा सजिलै लेखियो। अहिले आएर सरकारले जानेबुझेका कुरा पनि सर्वोच्चले गर भन्नुपर्ने अवस्था छ, वरिष्ठ अधिवक्ता अधिकारीले भने, रिटका आदेश मात्र होइन, फैसला कार्यान्वयन पनि उस्तै अवस्था छ। सरकारले कि त साधनस्रोत भएन भन्न सक्नुपर्यो। होइन भने अक्षरशः कार्यान्वयन गर्नुपर्यो। उनले संविधानमा लेखिएका मौलिक हकका विषय कार्यान्वयनका लागि सरकारलाई आदेश दिनुपर्ने बाध्यता रहेको पनि बताए।"
खोप ल्याउन अध्यादेश,"काठमाडौं : सरकारले कोरोना भाइरसलगायत संक्रामक रोगविरुद्ध खोप एवं औषधि आकस्मिक रूपमा उपयोग गर्न अध्यादेश ल्याएको छ। राष्ट्रपति विद्यादेवी भण्डारीले बुधबार मन्त्रिपरिषद्को सिफारिसमा औषधि (तेस्रो संशोधन) अध्यादेश २०७७ जारी गरेकी हुन्। राष्ट्रपति कार्यालयका सहायक प्रवक्ता केशवप्रसाद घिमिरेले खोप तथा औषधि खरिद सहज तुल्याउने उद्देश्यले अध्यादेश जारी गरिएको जानकारी दिए। विश्व बजारमा कोरोना भाइरसविरुद्धको खोप उपलब्ध हुने सम्भावनालाई ध्यान दिँदै छिटो खोप ल्याउन पूर्वतयारीका लागि अध्यादेश ल्याइएको हो। स्वास्थ्य तथा जनसंख्या मन्त्रालयका प्रवक्ता प्राडा जागेश्वर गौतमले कोरोनालगायत संक्रामक रोगविरुद्ध खोप एवं औषधि आकस्मिक रूपमा प्रयोग गर्नुपरेको अवस्थामा सम्बोधन गर्ने ऐन नभएकाले अध्यादेश जारी गरिएको बताए। कुनै संक्रामक रोगविरुद्ध निर्मित खोप वा औषधि आकस्मिक रूपमा प्रयोग गर्नुपर्ने हुन्छ, प्रवक्ता प्रा डा गौतमले भने, त्यस्तो परेको अवस्थामा सहजै उपयोग गर्न सकियोस् भन्ने उद्देश्यले अध्यादेश ल्याउनुपरेको हो। औषधि ऐन २०३५ मा औषधि दर्तासम्बन्धी व्यवस्था छ। औषधि व्यवस्था विभागमा दर्ता भएको औषधि मात्र बिक्रीवितरण गर्न पाउने कानुनी व्यवस्था छ। त्यस्तै, ऐनको दफा ३१ मा कसैले कुनै नयाँ औषधिको क्लिनिकल परीक्षण गर्न चाहे त्यसका लागि विभागबाट तोकिएबमोजिम अनुमतिपत्र लिनुपर्ने हुन्छ। अध्यादेशले यो व्यवस्थालाई खुकुलो बनाएको जनाइएको छ। अमेरिकालगायत विभिन्न मुलुकका कम्पनीले कोरोना भाइरसविरुद्ध खोपको परीक्षणमा सफलता हासिल गरेको बताउँदै आएका छन्। कोभिडविरुद्धको खोपको परीक्षण सफल हुनासाथ खरिदका लागि सरकारले अर्थ, स्वास्थ्य र परराष्ट्रसचिव सम्मिलित ३ सदस्यीय कार्यदल गठनसमेत गरिसकेको छ। स्वास्थ्य प्रवक्ता प्रा डा गौतमले भने कुन खोप ल्याउने भनेर कुनै निर्णय भइनसकेको बताए। अहिले कोरोनाविरुद्धका खोप बन्दै गरेका हुन्। ती खोप सहज उपलब्धका साथै सुलभ र प्रभावकारी हुनुपर्यो, उनले भने, धेरै वर्षसम्म रोगविरुद्ध काम गर्न सक्ने हुनुपर्छ। खोप भण्डारण चुनौतीपूर्ण कोरोना भाइरसविरुद्धको खोप निर्माणमा दर्जनौं कम्पनी प्रतिस्पर्धामा रहे पनि नेपालमा खोप भण्डारणका लागि भौतिक संरचना (कोल्ड चेन) समस्या देखिएको छ। अहिले चर्चामा रहेका खोपमध्ये अमेरिकी कम्पनी मोडेर्नाको खोप भण्डारण गर्न सहज हुने देखिएको छ। यसलाई माइनस २० डिग्री सेल्सियस तापक्रममा ६ महिनासम्म स्थिर रूपमा भण्डारण गर्न सकिने जनाइएको छ। सामान्य फ्रिजमा पनि एक महिनासम्म राख्न सकिन्छ। फाइजर र बायोएनटेकको खोपलाई भने माइनस ७० डिग्री सेल्सियसको चिसो तापक्रममा भण्डारण गर्नुपर्ने कम्पनीले जनाएको छ। यो खोपले ९० प्रतिशतभन्दा बढीलाई सुरक्षा प्रदान गरेको प्रारम्भिक अनुसन्धानले देखाएको छ। बाल स्वास्थ्य तथा खोप सेवा शाखा प्रमुख डा झलक गौतमले २ देखि ८ डिग्रि सेल्सियसमा भण्डारण गर्न सकिने भौतिक संरचनाको व्यवस्था रहेको बताए। मोडर्नाद्वारा निर्मित खोप २ देखि ८ डिग्री सेल्सियसमा ३० दिनसम्म राख्न सकिने जनाइएको छ। मोडेर्नाको खोपले ९४५ प्रतिशत सुरक्षा दिएको कम्पनीले जनाएको छ। डा गौतमले २० डिग्रीसम्मको तापक्रममा पनि भण्डारण गर्न सकिने भएकाले मोडर्नाको खोप उपयुक्त हुन सक्ने बताए। उनले भने, माइनस ७० डिग्री सेल्सियसमा खोप भण्डारण गर्न सकिने अवस्था छैन। भण्डारणका लागि नयाँ संरचना बनाउनुपर्ने हुन्छ। स्वास्थ्य मन्त्रालयका प्रवक्ता डा गौतमले कोरोनाविरुद्ध खोप निर्माण भइरहेकाले खोप ल्याउनेबारे कुनै निर्णय भइसकेको छैन। उनले भने, खोप निर्माण भइरहेकाले कुन खोप प्रयोग हुन्छ । नेपालमा कुन खोप पहिले आउँछ भन्ने अहिले यकिन भइसकेको छैन।"
आँबुखैरेनीपोखरा सडक विस्तार गरिने,"काठमाडौं : सरकारले यसै आर्थिक वर्षदेखि आँबुखैरेनीपोखरा सडक विस्तार सुरु गर्ने भएको छ। साँघुरो सडकलाई चारलेनमा निर्माण गर्ने काम चालू आर्थिक वर्षबाट सुरु गर्न लागिएको सडक विभाग आयोजना निर्देशनालय (एडीबी) ले जानकारी दिएको छ। एडीबीको उपआयोजना निर्देशक राकेश महर्जनका अनुसार ८० किलोमिटर लामो आँबुखैरेनीपोखरा सडक खण्डलाई ४०४० किलोमिटरको दुई प्याकेज बनाइएको छ। ठेक्काका लागि गत वर्षको कात्तिक २१ गते बोलपत्र आह्वान गरिएको थियो। पोखराबाट पूर्वखण्डमा १८ र आँबुखैरेनीबाट पश्चिममा १७ वटा कम्पनीले प्रस्ताव पेस गरेको आयोजनाले जानकारी दिएको छ। ती कम्पनीको प्रस्ताव मूल्यांकनको क्रममा रहेको छ। यो सडक एसियाली बैंकको सहुलियतपूर्ण ऋणमा निर्माण गर्न लागिएको हो। ऋण सहयोग भएकाले आयोजनाले लिने हरेक निर्णयका लागि एडीबीको स्वीकृति आवश्यक पर्छ। आयोजनाको मूल्यांकन समितिले प्रारम्भिक रूपमा सूचीकृत गरेको कम्पनी सम्बन्धी जानकारी एडीबीलाई पठाइनेछ। एडीबीबाट नो अबजेक्सन लेटर प्राप्त भएसँगै ती कम्पनीको आर्थिक प्रस्ताव खोलिनेछ। सबै प्रक्रिया पूरा गर्न करिब तीन महिनाको समय लाग्ने उपआयोजना निर्देशक महर्जनले बताए। उनका अनुसार सम्भवत फागुनचैत भित्रमा ठेक्का सम्झौता गरी निर्माण सुरु हुनेछ। सरकारले मुग्लिनदेखि पोखरासम्म साँघुरो सडकलाई चार लेनमा विस्तार गर्ने योजनाअनुसार आँबुखैरनीपोखराको ठेक्का निकालेको हो। मुग्लिनदेखि आँबुखैरेनी खण्डको डीपीआर निर्माणको क्रममा छ। कोरियाली परामर्शदाता केईसीसीले डीपीआर तयार गरिसकेको छ। वातावरणीय प्रभाव मूल्यांकनको क्रममै छ। आँबुखैरेनीपोखरा खण्डको डीपीआर पनि केईसीसीले नै तयार पारेको थियो। तर मुग्लिनआँबुखैरनी खण्डमा ६७ मेगावाट क्षमताको मस्र्याङ्दी जलविद्युत् गृह छ। हालको रेखांकनअनुसार सडक विस्तार गर्दा जलविद्युत् गृहमा क्षति पुग्ने अवस्था थियो। जलविद्युत् गृहलाई हानी नगरी सडक विस्तार गर्न आयोजनाले मस्र्याङ्दी नदीको अर्को किनाराबाट सडक निर्माण गर्ने गरी प्रारम्भिक डिजाइन तयार पारेको छ। मन्त्रिपरिषद्ले २०७५ चैतमा रेखांकन परिवर्तन गर्न स्वीकृति प्रदान गरिसकिएको छ। स्वीकृति नयाँ रेखांकनअनुसार मुग्लिनआँबुखैरेनी खण्डमा पर्ने मस्र्याङ्दी नदीको दायाँ र बायाँ दुईदुई लेनको सडक निर्माण हुनेछ। यसका लागि वातावरणीय प्रभाव मूल्यांकनले मान्यता प्राप्त गर्नुपर्ने हुनेछ। आँबुखैरनीपोखरा सडक खण्ड निर्माण गर्न करिब २५ अर्ब रुपैयाँ लाग्ने प्रारम्भिक अनुमान छ। एडीबीले एसियाली राजमार्ग मापदण्डअन्तर्गत सडक निर्माण गर्न २१ अर्ब ४५ करोड रुपैयाँ सहुलियत ऋण उपलब्ध गराउन सरकारसँग सम्झौता गरिसकेको छ। बाँकी अपुग रकम नेपाल सरकारले व्यहोर्नेछ। रकम घर, टहरा, जग्गाको मुआब्जा वितरणमा खर्च गरिनेछ। आँबुखैरनीपोखरा सडकखण्डलाई भूगोल र जनघनत्वको आधारमा सडक चौडा बनाइनेछ। घनाबस्ती भएको ठाउँमा स्थानमा सडकको चौडाइ ४१ मिटरसम्मको हुनेछ। विस्तारित सडक दुवैतर्फ सातसात मिटरको हुनेछ। एउटा लेन साढे तीन मिटर लामो हुन्छ। मुख्य सडकलाई एक अर्काबाट छुट्ट्याउन तीन मिटरको डिभाइडर निर्माण गरिनेछ। आकस्मिक अवस्थामा सवारी रोक्न साढे दुई मिटरको सोल्डर हुन्छ। सडकको दुवैतर्फ ६६ मिटरको सर्भिस लेन हुन्छ। ढल व्यवस्थापनका लागि दुवैतर्फ दुई मिटर छुट्ट्याइएको हुन्छ। पैदल यात्रुका लागि एकएक मिटरको फुटपाथ हुन्छ। सर्भिसलेन र मुख्य सडक छुट्ट्याउन ०७५ मिटरको पर्खाल हुन्छ। सहरी क्षेत्रमा पैदल यात्रु तथा सवारीको चाप धेरै हुने भएकाले सडक फराकिलो बनाउन खोजिएको हो। खुला ठाउँ र पहाडी बस्ती भएको स्थानमा सडक १८ मिटरसम्मको हुनेछ। यी स्थानमा सर्भिस लेन र ढल निर्माण गर्नु पर्ने भएकाले सडकको चौडाइ सानो हुने गरी डिजाइन गरिएको आयोजनाले जनाएको छ। यो सडक खण्डमा पर्ने मादी र सेती नदीमा सिग्नेचर (आकर्षक) पुल पनि बनाउने आयोजनाको तयारी छ। सडक विभाग पुल महाशाखाले पनि मादी र सेतीमा सिग्नेचर पुल बनाउन अध्ययन गरिरहेको छ। सिग्नेचर पुल नेपालका लागि नवीन प्रविधि हो।"
अनि गए ओली बैठकमा,"काठमाडौं : राजनीतिक सरगर्मी बुधबार बिहानसम्म यस्तो थियो, सत्तासीन दल नेकपा अब विभाजनतिर गयो। प्रधानमन्त्री एवं नेकपा अध्यक्ष केपी शर्मा ओलीले मंगलबार साँझ पार्टी सचिवालयको बैठककै समयसँग जुधाएर मन्त्रिपरिषद् बैठक बोलाइएको सूचना मन्त्रीकहाँ पठाएका थिए। तर, बुधबार बिहानै प्रधानमन्त्री ओलीलाई उनीनिकट नेता उपप्रधानमन्त्री ईश्वर पोखरेल, महासचिव विष्णु पौडेल र संसदीय दलका उपनेता सुवास नेम्बाङले भेट गरे। पार्टी बैठक छल्ने भनेर असन्तुष्ट पक्षले लगाउँदै गरेको आरोपलाई बल पुग्ने गरी मन्त्रिपरिषद् बैठक राख्न नहुने सुझाव केही नेताले दिए। प्रधानमन्त्री ओली त्यसअघि आफूविरुद्ध अर्का अध्यक्ष पुष्पकमल दाहालले पेस गरेको प्रस्तावको कुनै जवाफ नदिने, प्रस्ताव फिर्ता नभएसम्म संवादमा नबस्ने र बैठकसमेत हुन नदिने अडानमा थिए। तर, ओलीलाई आफूनिकट नेताले बैठकको सामना गरेर जाने, दाहालको प्रस्तावको काउन्टर जवाफ दिने रणनीति अख्तियार गर्न सुझाएका थिए। अझै तयारी गरेर जानुपर्ने, जसरी अगाडि बढ्न खोजिए पनि हतारमा निर्णय गर्दा गल्ती हुन सक्ने भएकाले कुलिङ पिरियड लिनुपर्ने र अन्तिमसम्म प्रयत्न गर्नुपर्ने दबाब ओलीमा थियो। अर्कातिर चिनियाँ राजदूतले पनि प्रधानमन्त्री ओलीसँगको भेटमा पार्टी मिलाउने मुख्य जिम्मेवारी ओलीसँगै रहेकाले पार्टी एकताको पहल लिन आग्रह गरेकी थिइन्। वरिष्ठ नेता माधवकुमार नेपाललाई पनि उनीनिकट दुई मन्त्री योगेश भट्टराई र घनश्याम भुसालले दबाब दिएका थिए। उनीहरूले बैठकमा ओलीलाई हामी ल्याउँछौं तर तपार्इंहरू (दाहालनेपाल)ले पनि फाइट टु फिनिस नगरौं, पार्टी एकता जोगाउनुपर्छ भनेका थिए। नेपालले पनि ओली बैठकमा आउँछन् भने ठीकै छ भन्ने जवाफ दिएका थिए। त्यसपछि भुसालले महासचिव पौडेललाई भेटेर बैठकमा ओलीलाई जसरी पनि ल्याउन आग्रह गरेका थिए। पूर्वमाओवादी धारका नेताहरूले अर्का अध्यक्ष दाहाललाई फाइट टु फिनिस नगरौं, अझै मिल्ने ठाउँ छ खोजी गरौं भन्ने प्रस्ताव गरिरहेका थिए। राष्ट्रपति विद्यादेवी भण्डारीले पनि दाहालसँगको संवादपछि ओलीइतर समूहका नेताहरू बैठक नरोकी अगाडि जान खोजेको प्रस्ट सन्देश आएको भन्दै ओलीलाई बैठक सामना गरेर जाँदा पार्टी एकता जोगिने सुझाव दिएकी थिइन्। त्यसपछि भने ओलीले एकाएक मुड परिवर्तन गरी बैठकको सामना गर्ने नीति अख्तियार गरेको नेकपाका एक सचिवालय सदस्यले बताए। ओलीले बुधबार राष्ट्रपति भण्डारीसँग भेट गर्न जानुअघि मन्त्रिपरिषद् बैठक एक घण्टा ढिलो गर्ने गरी सारेका थिए। उनले मंगलबार राति पनि राष्ट्रपतिसँग छलफल गरेका थिए। बैठक सामना गरेर जाने सुझाव आएपछि ओलीले बैठकमा सहभागी हुने निष्कर्ष आफूनिकट नेतालाई सुनाएका थिए। त्यसपछि भने महासचिव पौडेलले अर्का अध्यक्ष दाहाललाई टेलिफोन गरी बैठक निर्धारित समयमा बस्ने र प्रधानमन्त्री पनि सहभागी हुने जानकारी गराएका थिए। त्यो सन्देशछि खुमलटारमा वरिष्ठ नेता नेपाल र दाहालबीच संवाद भएको थियो। अनि प्रवक्ता नारायणकाजी श्रेष्ठले सामाजिक सञ्जालमा लेखे, निर्धारित समयमै बालुवाटारमा सचिवालय बैठक बस्छ। ओली अघिल्लो दिन अबेर रातिसम्म महासचिवलाई बुधबारको सचिवालय बैठक स्थगन गराउने गरी सूचना जारी गराउन लगाउने तयारीमा थिए। तर, ओलीसमेत बैठकमा सहभागी हुने सन्देशपछि दाहाल निर्धारित समयभन्दा केहीअगावै बैठकस्थल प्रधानमन्त्री निवास बालुवाटारमा पुगेका थिए। तर, त्यहाँ बैठकअघि दुई अध्यक्षबीच संवाद हुन नसकेको बालुवाटारनिकट स्रोत बताउँछ। ओली निर्धारित समयमा मुस्कुराउँदै बैठक कक्षमा प्रवेश गरेका थिए। पार्टीभित्रको समस्याबारे छलफल गर्न बसेको बैठकको सुरुमा दाहालले बोलेपछि तपार्इंका केही कुरा छन् कि ? भन्दै ओलीतर्फ आग्रह गरेका थिए। त्यसपछि भने ओलीले आफूमाथि लागेको आरोपपत्रको एकएक जवाफ पार्टी बैठकमैै दिने र त्यसका लागि आफूलाई १० दिनको समय आवश्यक पर्ने बताएका एक सचिवालय सदस्यले अन्नपूर्णसँग भने। प्रचण्डजीले सचिवालयमा लिखित रूपमै आरोपपत्र बोकेर आउनुभएर जेजे तथ्यहीन र लाञ्छनायुक्त आरोप लगाउनुभएको छ, उहाँको कुनै पनि आरोपलाई म स्वीकार गर्दिनँ। ती मिथ्या आरोप हुन्, त्यसलाई म खारेज गर्छु। यसको खण्डनमा म व्यवस्थित र तथ्यपरक रूपमा जवाफ दिनेछु। उहाँले पार्टी बैठकमै त्यस्तो आरोप लगाउनुभएपछि मैले पनि त्यसको जवाफ दिनुपर्छ, ओलीको भनाइ उद्धृत गर्दै ती सचिवालय सदस्यले भने, म आफ्नो तर्फबाट छुट्टै प्रस्ताव बोकर आउँछु। प्रचण्डजीको अभियोगपत्रको जवाफ दिन्छु। त्यसका लागि मलाई समय चाहिन्छ। ओलीले सचिवालयमै आफ्नो प्रस्ताव ल्याउने र जवाफ दिने बताएपछि नेकपाले सचिवालयको बैठक १० दिनपछि १३ मंसिरलाई तोकेको छ। झन्डै विभाजनको डिलमा पुगेको नेकपालाई १० दिन विवाद मिलाउन समय मिलेको छ। अस्थायी युद्धविराम नेकपामा लागेको छ र केही दिनपछि संकट धकेलिएको छ। ओलीको प्रस्तावप्रति दाहालले समर्थन जनाएका थिए। प्रधानमन्त्रीज्यूले जे भन्नुभयो, स्वागतयोग्य छ, पार्टीभित्रको विधि र प्रक्रिया भनेकै यही हो, यसले पार्टीलाई नयाँ निकासतिर लैजान र एकताबद्ध बनाउन मद्दत पुग्छ, दाहालले बैठकमा भनेका थिए। दाहालले कात्तिक २८ को सचिवालय बैठकमा ओलीविरुद्ध १९ पृष्ठको प्रस्ताव पेस गरेका थिए। दाहालले ओलीको राष्ट्रवाद नक्कली भएको, यती होल्डिङ्सदेखि ओम्नी समूहसम्म साँठगाँठ गरेको, बजेटअघि राजस्वको दर रेटसम्बन्धी सूचना चुहाएको, एमसीसीमा पार्टीलाई ढाँटेकोलगायत गम्भीर आरोप लगाएका थिए। उक्त प्रस्तावलाई ओली पक्षका नेताहरूले अभियोगपत्रका रूपमा अथ्र्याउँदै यसको कुनै जवाफ नदिने बताएका थिए। अब ओलीले दाहालको प्रस्तावमा दिने काउन्टर जवाफ, बैठक माग गर्दै दाहालसहित सचिवालयका ५ नेताले प्रधानमन्त्रीलाई लेखेको दुई पन्ने पत्र, त्यसपछि प्रधानमन्त्रीले दाहाललाई सम्बोधन गर्दै लेखेको १० पन्ने जवाफ र पुनः दाहालले ओलीलाई लेखेको ७ पन्ने जवाफ, २९ भदौमा जारी भएको अन्तर पार्टी निर्देशन ५ लगायत दस्ताबेजसँगै राखेर छलफल हुने भएको छ। त्यसका लागि १३ मंसिरमा सचिवालय बैठक बोलाउने निर्णय भएको प्रवक्ता श्रेष्ठले बताए। प्रधानमन्त्रीले पनि आफ्नो तर्फबाट अर्काे प्रस्ताव पेस गर्ने कुरा सचिवालयमा जानकारी गराउनुभयो। प्रधानमन्त्रीले पेस गर्ने प्रस्तावसमेतलाई लिएर अब १३ गते सचिवालय बैठक बस्नेछ, प्रवक्ता श्रेष्ठले भने, त्यो बैठकमा यसअगाडि नै वितरण गरिएका सबै सामग्री र प्रस्तावमा रहेर छलफल हुनेछ। वरिष्ठ नेता नेपालले भने ओलीले समय मागेपछि बैठक लम्ब्याउन र पार्टीभित्रका समस्यामा छलफल गर्न समय खेर फाल्ने काममा कसैले पनि लाग्न नहुने बताएका थिए। प्रस्ताव ल्याउन समय लिने कुरा जति दिन लिए पनि लिनुस् ठूलो कुरा भएन तर समय घर्काउने मात्र हुन्छ कि भन्ने आशंका छ, उनले भनेका थिए, बैठक राख्ने, अनि बैठकको मतलव नै नगरी अपमान गर्ने कामचाहिँ कसैबाट पनि हुनु हुँदैन। उनले तीनै तहका सरकारको समीक्षा गर्नुपर्ने वेला भएको पनि बताएका थिए। केन्द्र सरकारका मन्त्रीहरू, प्रदेश सरकार र स्थानीय सरकारको गम्भीर समीक्षा गर्न ढिलाइ भइसकेको छ। तीनै तहको सरकार पार्टी र जनताप्रति उत्तरदायी हुनुपर्छ। सरकार पार्टीसँग जवाफदेही र उत्तरदायी हुनुपर्छ, जनताको भावनालाई सम्मान गर्न सक्नुपर्छ, नेपालले भने, यी समग्र विषयमा छलफल गर्न ढिलाइ भइसकेको छ। अब हामी समय खेर फाल्नेतिर मात्रै नलागौं। गम्भीर समीक्षा गरेर सच्याऔं। ढिलाढाली नगरौं। हाम्रा क्रियाकलापले जनता र कार्यकर्तामा निराशा छाएको छ। हामीले आफूलाई समीक्षा गरेर सच्याएर अघि बढ्नुपर्छ। अर्का वरिष्ठ नेता झलनाथ खनालले प्रधानमन्त्रीले नै प्रस्ताव ल्याउने कुरालाई सकारात्मक रूपमा लिनुपर्ने बताएका थिए। तर, सबै विषय पार्टीमा छलफल गरेर निष्कर्ष निकाल्नुपर्ने र पार्टीले निकालेको निष्कर्ष सबैले मानेर जानुपर्ने खनालको भनाइ थियो। उपाध्यक्ष वामदेव गौतमले भने आरोप प्रस्तावमा पनि समेटिने भन्दै प्रधानमन्त्रीलाई आफ्नो प्रस्ताव ल्याउन आग्रह गरेका थिए। कमरेड केपीले आरोपपत्र भने पनि प्रस्तावमा आरोप पनि आउँछन्। पहिले हाम्रो एमालेमा पनि त्यस्तो भएको थिएन र ? माधव कमरेडकै विरुद्धमा हामीले प्रस्ताव पेस गरेका थियौं, आरोपसहित। त्यस्तो आउँछन्, गौतमको भनाइ उद्धृत गर्दै एक सचिवालय सदस्यले अन्नपूर्णसँग भने, तपाईं (प्रधानमन्त्री)ले त्यो आरोपको खण्डन ल्याउनुहोस्, आफ्नो प्रस्ताव ल्याउनुहोस्। उपप्रधानमन्त्रीसमेत रहेका पोखरेलले प्रधनमन्त्रीले अर्का अध्यक्षको खण्डन गरेर आफ्नो प्रस्ताव ल्याउने भनेको सन्दर्भमा प्रस्ताव आएपछि बँुदा बँुदामा रहेर छलफल गरौं भनेका थिए। प्रवक्ता श्रेष्ठले ओलीले पनि प्रस्ताव ल्याउने भनेपछि पार्टीमा व्यवस्थित छलफलको बाटो खुलेको बताएका थिए। उनले भनेका थिए, बल्ल व्यवस्थित छलफल हुने भयो, बहस हुने भयो। छलफल, बहस, अन्तरक्रिया भयो कि पार्टी फुट्छ भन्ने चिन्तन गलत हो। अब व्यवस्थित छलफल, बहस पार्टीमा हुने भयो। गृहमन्त्रीसमेत रहेका नेता रामबहादुर थापाले प्रधानमन्त्रीले प्रस्ताव ल्याउन १० दिनको समय माग गरेकाले उक्त समय दिनुपर्ने धारणा व्यक्त गरेका थिए। महासचिवले भने, सचिवालयका सबैले सामूहिक राजीनामा दिऔं नेकपा सचिवालयको बुधबारको बैठकमा महासचिव विष्णु पौडेलले पार्टी सचिवालयमा पार्टीभित्रको समस्या समाधान नहुने तर समस्या मात्रै सिर्जना भइरहने हो भने सचिवालय सदस्य सबैले सामूहिक राजीनामा दिनुपर्ने प्रस्ताव राखेका थिए। सचिवालय समस्या समाधानको थलो हुनुपर्ने हो। समस्या सिर्जना गर्ने थलो हुन पुग्यो। हामी समस्या समाधान गर्न सक्दैनौं, समस्या मात्र सिर्जना गरिरहन्छौं भने हामीले कम्युनिस्ट आन्दोलनको मलामी हुने स्थिति सिर्जना हुन्छ। हामी कम्युनिस्ट आन्दोलनको मलामी हुन पुग्छौं, महासचिव पौडेलले बैठकमा राखेको भनाइ उद्धृत गर्दै एक सचिवालय सदस्यले भने, यदि कोर अफ लिडरसिप भनिएका हामीले एकता प्रदर्शन गर्न सक्दैनौं, आन्दोलनलाई एकताबद्ध बनाएर जोगाएर लैजान सक्दैनौं, समस्या समाधान गर्न सक्दैनौं भने हामीले सामूहिक रूपमा राजीनामा दिएर स्थायी कमिटीका साथीहरूलाई लौ अब तपाईंहरू तयार हुनुहोस्, हामीले योभन्दा बढ्ता गर्न सक्दैनौं, जति गर्यौं, गर्यौं, अब योभन्दा अगाडिका निम्ति तपाईंहरू तयार हुनुहोस् भनेर सामूहिक राजीनामा दिएर स्थायी कमिटीमा जाऔं। अर्थमन्त्रीसमेत रहेका पौडेलले आफ्नो बोल्ने पालोमा त्यस्तो प्रस्ताव राखेका थिए। तर, नेताहरूले पौडेलको धारणा सुन्ने काम गरे पनि अन्य कुनै जवाफ नदिएको ती सचिवालय सदस्यले बताए। स्थायी समिति र केन्द्रीय समिति बैठक तय नेकपा सचिवालय बैठकले स्थायी समिति र केन्द्रीय समिति बैठकको मिति तय गरेको छ। चैतमा पार्टी महाधिवेशन गर्ने र त्यसको कार्ययोजना बनाउने गरी स्थायी समिति बैठकले नै कात्तिक १५ देखि १७ सम्म केन्द्रीय समितिको बैठक बस्ने निर्णय गरेको थियो। तर, पार्टीभित्र फेरि देखिएको विवादका कारण बैठक मंसिर १५ देखि १७ लाई सारिएको थियो। अब यो बैठक पनि पुनः १० दिनपछि सार्ने निर्णय नेकपाले गरेको छ। १८ मंसिरमा स्थायी समिति र २५ मंसिरमा केन्द्रीय समिति बैठक बस्ने गरी मिति तय भएको प्रवक्ता श्रेष्ठले बताए। तर, स्थायी समिति र केन्द्रीय समितिको बैठक बोलाउने विषयमा नेताहरूका बीचमा सचिवालयमा मतैक्य भने हुन सकेको थिएन। ओली पक्षले सचिवालय बैठक सकेपछि महाधिवेशन तयारीका लागि स्थायी समिति, केन्द्रीय समितिको मिति तय गर्ने धारणा राखेको थियो। तर दाहालनेपाल पक्षले स्थायी समिति र केन्द्रीय समितिको बैठक पनि बोलाउनुपर्नेमा जोड गरेको थियो।"
झुटा लाञ्छनाहरु सहन्नँ : प्रधानमन्त्री ओली,"नेकपा सचिवालय बैठकमा प्रधानमन्त्री एवम् पार्टी अध्यक्ष केपी शर्मा ओलीले गरेको सम्बोधनको सम्पादित अंश : कमरेडहरु ! आजको सचिवालय बैठकको कारबाही प्रारम्भ हुन्छ। म सबै कमरेडहरुलाई हार्दिक स्वागत गर्न चाहन्छु। मैले धेरै भनिरहनु पर्ला जस्तो लाग्दैन बैठक धेरै जटिल मोडमा छ, पार्टी निकै जटिल मोडमा छ। सामान्य अवस्थाबाट पार्टी पनि गुज्रिराखेको छैन, हामी पनि गुज्रिराखेका छैनौं। म एक दुईवटा कुरा राखौं। अस्तिको बैठकमा केही कुराहरु जस्तोकि बैठकको एजेण्डाको रुपमा होइन, पत्राचारका रुपमा, जस्तोकि पाँच जना साथीहरुले मलाई बैठक बोलाइयोस् भनेर पत्र दिनुभयो। त्यसमा गम्भीर आरोपहरुसमेत भएको हुनाले मैले बैठक बोलाउने कुरा आफ्नो ठाउँमा छ। तर, ती आरोपहरु अनुत्तरित हुन पनि सक्दैनथे। मैले त्यसको जवाफ किन दिनुपर्यो ? वास्तवमा ती आरोपहरु सही थिएनन्, अनुपयुक्त, अनुचित, झुठा र भ्रमपूर्ण थिए, तिनको बारेमा मैले स्पष्ट पार्नु नै जरुरी थियो। त्यसकारण मैले व्यक्तिगत तवरमा नै अगुवाई उहाँको भएको हुनाले अर्का अध्यक्षलाई पत्र लेखें। र, त्यस पत्रको जानकारी बोधार्थका रुपमा पत्र बुझाउन आउने साथीहरुलाई त दिएँ नै, अरु साथीहरुलाई पनि जानकारीका लागि दिएँ। त्यसको प्रत्युत्तरमा चाहिँ अर्को ७ पेजको जवाफ अर्का अध्यक्षले लेख्नुभयो। त्यसको जवाफ मैले दिएको छैन। स्वभाविक रुपमा त्यसको पनि उचित जवाफ दिनुपर्ने छ। त्यसबाहेक त्यसै दिन एउटा प्रस्ताव भनेर अर्का अध्यक्षले मलाई दिनुभयो, अरु सदस्यहरुलाई पनि बाड््नु भयो। त्यो बैठकमा प्रस्तुत भएको प्रस्ताव होइन। बैठकमा प्रस्ताव प्रस्तुत गर्ने हाम्रो विधि भिन्नै छ। एउटा अध्यक्षलाई जानकारी नभइकन अर्का अध्यक्षले कुनै पनि प्रस्ताव ल्याउन मिल्दैन। त्यस्तो दिनुपर्ने पनि कुनै अवस्था आउला, तर अर्का अध्यक्षलाई जानकारी नै नदिइकन, अर्का अध्यक्षमाथि हमला, प्रहार, आलोचना, आरोप र अभियोगसहितको प्रस्तावका नाममा अचानक त्यो मलाई दिनुभयो। अरु साथीहरुलाई पनि वितरण गर्नुभयो। तर, त्यो बैठकमा प्रस्तुत भएको प्रस्ताव होइन। त्यसलाई विधिसम्वत प्रस्ताव भन्न मिल्दैन। तर, त्यस सम्बन्धमा कमिटीमा छलफल आवश्यक छ। त्यो प्रस्ताव भनेर जो वितरण भयो, त्यसपछि जुन अखवारबाजी गरियो। यसो गर्नु उचित भयो कि भएन ? केही मतलबको कुरा भएन। अखवारबाजी गर्नका लागि समेत त्यसो गरिएको थियो र त्यसमा केही साथीहरुको संलग्नता र सहमति भएको पनि जानकारी भयो। त्यसो भएर यो विषय धेरै गम्भीर छ। मैले अस्ति दुई जना कमरेडहरुलाई बोलाएर कुरा गरेँ, वामदेवजीसँग कुराकानी गरेँ र भनेँ कि यसको छिनोफानो नभइकन, यी आरोपहरुसहित, यी आरोप बोकी बोकीकन कोही पनि मानिस अध्यक्ष वा प्रधानमन्त्रीको जिम्मेवारीमा बस्न त मिल्दैन। यी आरोपहरु या त त्यसबाट बदर हुनुपर्यो, तब प्रधानमन्त्री र अध्यक्षको जिम्मेवारीमा बस्न मिल्छ। त्यसो होइन भने सदर हुनुपर्यो र ती पदहरु र ती जिम्मेवारीबाट हट्नु पर्यो। यो हटाउने माग त पहिलेदेखि आएकै थियो। तर, यसपटक हट्ने आधारहरु यी हुन्, यसकारण हट्नु पर्छ भन्ने कुरा पनि आएको छ। पहिलेजस्तो यसमा सोझै प्रधानमन्त्रीबाट हट, अध्यक्षबाट हट भन्ने भाषा छैन। तर त्याग गर्नुपर्छ भन्ने कोटेड भाषा रहेको छ। त्याग भन्ने शब्द त्यहाँ राखिएको छ। यस सम्बन्धमा पहिले छिनोफानो हुनुपर्छ। यो आरोप या त सदर ठहरिनु पर्यो, अनि प्रधानमन्त्री र अध्यक्ष हट्नु पर्यो। यो आरोप सही ठहरिंदैन भने यस्तो आरोप लगाउनेले यसको जिम्मेवारी लिनु पर्यो, यसको जवाफदेही लिनुपर्यो। अब बाहिर बजारमा त हल्ला सुन्छु, बहुमत छ, अल्ममत छ, के छ, कसको कस्तो छ भन्ने कुराहरु खुबै सुन्छु। मैले त्यस्तो फर्मल्ली देखेको छैन। फर्मल्ली नदेखेसम्म त्यसलाई बहुमत, अल्पमत मान्ने कुरा पनि भएन। अब यसमा जानुपर्ने हुन्छ। यसको मैले एउटा जवाफ तयार गरिसकेको छैन। यसमा छलफल गर्न, सिम्प्ली छलफल गर्न र छिनोफानो गर्नका लागि मात्रै बैठक हुनसक्छ। यदि यो सही छ भने एउटा हट्नुपर्छ, सही छैन भने अर्को हट्नुपर्छ। अर्को कुरा मैले एउटा भन्नुपर्छ, मलाई अध्यक्ष र प्रधानमन्त्री दुईवटैबाट हटाउने तयारी पनि गरिएको छ, हट्न भनिएको पनि छ। त्यसैगरी मैले अर्का अध्यक्षलाई हट्न भन्यो भने के हुन्छ ? विधि पद्धतिका कुरा के हुन्छन् ? संगठनात्मक सिद्धान्तका कुरा के हुन्छन् ? त्यसमा एकपटक विचार गर्ने हो कि ? किनभने मैले हट्न भनेँ भने त्यसले त अर्को वातावरण निर्माण गर्नसक्छ। अर्को कुरा के हो भने, अस्तिको प्रस्ताव नामक अभियोगपत्र आइसकेपछि यसअघिका हाम्रा सहमति, सम्झदारीहरुको त त्यसैले अन्त्यको घोषणा गर्यो। त्यो पत्र बन्नुभन्दा पछि पुराना सहमति कायमै छन् भन्ने कुरा रहेन। अब पुराना सहमति कायम रहेको अवस्था नरहेको हुनाले एउटा नयाँ निकास पार्टीले खोज्यो। हामीले एउटा नयाँ निकास खोज्नैपर्छ। म चाहन्छु मिलेर जाऔं, मिलेर जान सकियोस्, पार्टी बचाउन सकियोस् र पार्टीलाई एकताबद्ध राख्न सकियोस्। म के भन्न चाहन्छु भने, मिलेर मात्रै पार्टी बचाउन सकिन्छ। लडेर पार्टी बच्दैन, जालझेल र तिकड्म गरेर पार्टी बच्दैन। गुटबन्दी गरेर पार्टी बच्दैन। सबै कुराहरुमा पछि छलफल गरौंँला। आजचाहिँ म त्यो लाञ्छनापत्र, जो मलाई दिइएको थियो, त्यस पत्रका सम्पूर्ण आरोपहरु, अभियोगहरु, लाञ्छनाहरु, तिरस्कारहरु, अपमानहरु सबैलाई खारेज गर्छु। र, यो मेरो राजनीतिक जीवन नै सिध्याउने गरी ल्याइएको आरोपपत्रलाई म पूर्ण रुपमा अस्वीकार गर्छु। त्यसको यथोचित जवाफ म लिखित रुपमा नै प्रस्तुत गर्नेछु। मैले त्यो पत्रले परिस्थिति अलिक गम्भीर मोडमा पुर्यायो भनेर माधब कमरेडलाई भनेँ। उहाँले अँ धम्काउने ? धम्काएर कोही डराउँदैन भन्नु भयो। अब डराउने खालको त यहाँ कोही छजस्तो लाग्दैन। माधब कमरेड मात्रै नडराउने होइन, अरु पनि कोही डराउलानजस्तो लाग्दैन। कोही पनि डराउदैनन्। यस्तै राजनीति गरेर आएका मान्छेहरु कोही डराउलानजस्तो लाग्दैन। तर सबै सुरैसुरा हुँदाखेरि सुरैचाहिँ बुद्धिमत्तापूर्ण कति हुन्छ र कति हुँदैन ? फेरि पनि विचार गर्न मेरो आग्रह छ। अहिलेचाहिँ अब बैठकमा जुन विषयमा छलफल हुनुपर्छ पहिले र निष्कर्ष निस्किनु पर्छ त्यसो नगरिकन अगाडि जान सकिदैँन। यही विषयमा छलफल गर्न म तयारीमा पुगिसकेको छैन, मेरो जवाफपत्र पनि तयार भइसकेको छैन। मैले त्यो पत्र मसिनोगरी हेर्नुपर्ने आवश्यकता छ। र, यत्ति हो कि मैले परिस्थिति अत्यन्त गम्भीर देखेको छु। मैले पहिलेदेखि भन्ने गरेको छु, यो धम्काएको होइन। तर यस्तो हैरानी, यति हुर्मत, यति अपमान, यति घटिया लाञ्छनाहरु जीवनमा मैले पहिलोपल्ट यति गरिमामय ठाउँमा वितरण भएको भोग्दै छु। यसभन्दा अगाडि यस स्तरको भाषा, शैली र आरोप लगाइएको अनुभव कमिटीभित्र मेरो थिएन, शायद अरु कसैको थिएन। कहिल्यै कसैले यस्ता आरोपहरु लगाएको यस ढंगले राजनीति नै सिध्याउने मनसायका साथ उत्रिएको मैले पाएको थिइनँ। त्यो पत्र जुन मैले देखेको छु, त्यसमा जुन भाषा प्रयोग भएको छ, त्यसमा जुन आरोपहरु लगाइएका छन् र जुन लाञ्छनाहरु लगाइएका छन्, ती हल्काढंगले लगाइएको रुपमा मैले लिएको छैन। यो अवश्य नै अत्यन्त गम्भीरतापूर्वक लगाइएको छ। राजनीतिमा जुनसुकै कुरा आइपरे पनि सहन हुनुपर्ने नै हुन्छ ? म त जेलनेल, कुटाइ, यातना सबै भोगेर आएको छु। लाठी, बुट, जुत्ता मैले भोगेर आएको छु। ती सबै कुरा भोगिएको छ भने अँ, फेरि पनि कुनै परिस्थिति भोग्न मलाई कुनै कठिनाइ छैन। त्यो पत्रका प्रस्तोता र त्यसको पृष्ठभूमिमा रहेका साथीहरुले कुन बाटोबाट जाने च्वाइस गर्नुस्। अँ, त्यस्ता झुठा र निकृष्ट लाञ्छनाहरु मैले सहन्छु भन्ने कुरा नसोचे पनि हुन्छ। तसर्थः आज बैठक अगाडि बढ्न सक्ने देख्दिनँ। म त्यसमा बहस गर्न अहिले तयार छैन, किनभने मेरो तयारी नै पुगेको छैन, बुँदाहरु पुगेका छैनन् भन्ने कुराहरु त भनिसकेको छु। त्यसमा फेरि थप के भन्नु छ र ? त्यसमा अरुको पानी चित्र त देखेको छु नि ! त्यसमा त यसो हेर्दाखेरी पानी चित्र त आउँछ नि ! मैले कुरा गरेको छु र सबै सुनेको छु नि ! अहिलेलाई यत्ति नै।"
गृहमन्त्री र आईजीपीलाई थाहा नहुनेगरी एआईजीको दरबन्दी कसरी थपियो ?,"काठाडौं : गृहमन्त्री रामबहादुर थापा बादल र प्रहरी महानिरीक्षक (आईजीपी) शैलेश थापा क्षेत्रीले थाहै नपाई नेपाल प्रहरीमा एक अतिरिक्त महानिरीक्षक (एआईजी)को दरबन्दी सुटुक्क थपिएको छ। नेपाल प्रहरीमा पाँचजना प्रहरी नायब महानिरिक्षक (डीआईजी) को दरबन्दी माग भएकोमा सरकारले एक एआईजीसहित पाँच डीआईजीको दरबन्दी स्वीकृत गरेको हो। गृह मन्त्रालयले मन्त्रिपरिषद्मा पठाएको दरबन्दी स्वीकृतिको फाइलमा एआईजीको एक दरबन्दी थपेर बुधबार स्वीकृत भएको हो। प्रहरी मुख्यालय तथा गृहबाट प्रस्ताव वा माग नै नभएको पदको दरबन्दी मन्त्रिपरिषद्बाट थपिएको खबर पाउनसाथ गृहमन्त्री, गृहसचिव र आइजीपी अचम्मित भएका थिए। आईजीपी क्षेत्रीले गृहमन्त्रीसँग चासो राख्दा यो विषयबारे आफूसमेत अनविज्ञ रहेको गृहमन्त्री थापाले बताएका छन्। उनले यो विषयमा प्रधानमन्त्रीको ध्यानाकर्षण गराउने जानकारी समेत दिएका छन्। स्रोतका अनुसार यो निर्णयप्रति प्रहरी नेतृत्व र गृहमन्त्री थापासमेत असन्तुष्ट छन्। प्रहरी मुख्यालय र गृह मन्त्रालयलाई समेत गुमराहमा राखेर निकै रहस्यमय रुपमा एआइजी पद थपिएको विषयले प्रहरी मुख्यालय र गृह दुवैतिर असन्तुष्टी छ। प्रधानमन्त्रीलाई समेत यो विषयमा गुम्राहामा राखिएको स्रोतको दाबी छ। हालै रक्षामन्त्रीको जिम्मेवारीबाट हटाइका उपप्रधानन्त्री ईश्वर पोखरेलको विशेष पहलमा यो निर्णय भएको स्रोतको दाबी छ। बालुवाटारमा बसेर उपप्रधानमन्त्री पोखरेलले सुरक्षा निकाय र गृहमन्त्रालयको स्वयत्तता खोस्ने प्रयास गरेको आरोप गृहले लगाएको छ। यो निर्णयले संगठनको नेतृत्व तहमा व्यापक असन्तुष्टि मात्र होइन, निराशा निम्त्याउने प्रहरीका उच्च अधिकृतहरु बताउँछन्। 'नेतृत्वमा पुग्ने चाहना र आशमा प्रतिस्पर्धीहरुले कार्यक्षमता देखाउने र जागरका साथ काम गर्ने प्रहरी भित्र जुन परम्परा थियो, प्रतिस्पर्धाको त्यो बाटोलाई बन्द गर्ने प्रयास भएको छ। यो निर्णयले संगठनमा रहेका अधिकृतको मनोबल र चेन अफ कमाण्डमासमेत नकारात्मक असर पर्नेछ, एक पूर्व एआइजीले भने । यसले प्रहरीको मनोबलमा मात्र असर गर्दैन प्रतिस्पर्धा नै नहुने अवस्थाको सिर्जना गर्छ,नेपाल प्रहरीका एक पूर्व डीआईजीले भने, प्रहरीको चेन अफ कमाण्डमा असर गर्छ र राजनीतिकरण बढी हुन्छ। महानगरीय प्रहरी कार्यालय रानीपोखरीका प्रमुख डीआईजी विश्वराज पोखरेललाई एआईजीमा बढुवा गरेर भावी आईजीपीको रोलक्रम सुरक्षित गर्ने नियोजित योजनाअनुसार रहस्यमय रुपमा दरबन्दी थपिएको स्रोतको दाबी छ। अहिले पनि संगठनमा उनीभन्दा अघिल्लो ब्याचका वरिष्ठ डिआइजीहरू छन्। आईजीपी क्षेत्रीकै ब्याची डीआईजीहरुमा ईश्वरबाबू कार्की, घनश्याम अर्याल, वसन्त पन्त र प्रकाशजंग कार्की छन्। यसअघि पोखरेललाई डिआइजी बनाउँदा पनि बढुवाको स्वभाविक रोलक्रम र वरिष्ठता मिचिएको थियो। सिनियरहरूलाई पाखा लगाउँदै उनलाई एक्लै डिआइजीमा बढुवा गरिएकोमा त्यतिबेला उच्च अधिकृतहरूले असन्तुष्टी जनाएका थिए। तत्कालीन डिआइजी सुशील भण्डारीको दुर्घटनामा निधन भएपछि रिक्त भएको पदमा उनलाई बढुवा गरिएको थियो।"
ओलीले जवाफ दिनुपर्छ,"काठमाडौं : नेपाली कांग्रेसका नेता एवं सांसद गगनकुमार थापाले नेकपाका कार्यकारी अध्यक्ष पुष्पकमल दाहाल प्रचण्डले प्रधानमन्त्री केपी शर्मा ओलीमाथि लगाएका आरोप सार्वजनिक सरोकारका विषय भएको बताएका छन्। उनले नेकपा सचिवालय बैठकमा प्रचण्डले पेस गरेको राजनीतिक प्रस्तावमा समावेश भएका आरोपहरू नेकपाको आन्तरिक विषय मात्रै नभएको दाबी गरेका हुन्। सरकार पूर्ण रूपमा असफल भएको निष्कर्ष निकाल्दै प्रधानमन्त्री ओलीमाथि प्रचण्डले लगाएका आरोपहरू सत्य भएको उल्लेख गर्दै नेता थापाले यसलाई नेकपाको आन्तरिक विषय भनेर प्रतिपक्षी चुप नलाग्ने स्पष्ट पारे। नेकपाको घरझगडा, राष्ट्रिय राजनीति र सरकार सञ्चालनबारे बुधबार सामाजिक सञ्जालमा आफ्नो धारणा सार्वजनिक गर्दै नेता थापाले प्रचण्डले लगाएका आरोपबारे प्रधानमन्त्रीबाट जवाफ खोजिने बताए। आरोप लगाउने र आरोपित जसले जसलाई फकाए पनि जसले आएर फकाइदिए वा मिलाइदिए पनि अब हाम्रो एकएक प्रश्नको उत्तर दिन तयार पनि हुनुहोला, थापाले भने, नेपाल कम्युनिस्ट पार्टीका अध्यक्षले आफ्नै पार्टीका तर्फबाट बन्नुभएको प्रधानमन्त्रीको सन्दर्भमा उठाउनुभएको एकएक प्रकरणको हिसाबकिताब अब संसद् र सडक दुवैबाट मागिनेछ। प्रचण्डले प्रधानमन्त्री ओलीमाथि लगाएको आरोपमा नौला विषय नभए पनि आफ्नै पार्टीको संसदीय दलको नेताको रूपमा प्रधानमन्त्री बनाएको व्यक्तिविरुद्ध असक्षम र भ्रष्टाचारीलाई प्रोत्साहन र संरक्षण गरेको, राष्ट्रिय सुरक्षामा असंवेदनशील भएको निष्कर्ष निकाल्नुलाई सामान्य रूपमा लिन नहुनेमा उनले जोड दिएका छन्। उनले पार्टीभित्रको विवाद मिलाउने नाममा प्रधानमन्त्री ओलीविरुद्ध पेस भएको प्रस्ताव फिर्ता लिँदैमा आरोपबाट नजोगिने भन्दै ओलीले जवाफ दिनुपर्ने उल्लेख गरेका छन्। अब दुई अध्यक्षको मनमुटु मिल्दैमा, गुटहरू जोड्दैमा, कोही आएर रातारात मिलाइदिँदैमा अनि एक भयौं भनेर हात मिलाउँदैमा, आत्मआलोचना गर्दैमा अनि प्रस्ताव फिर्ता लिँदैमा सकिने विषय होइनन् सकिँदैनन्, नेता थापाले भने, यी सार्वजनिक चासो र राष्ट्रिय सरोकारका विषय हुन् र यी विषयको उत्तर आरोपीले दिनुपर्छ, आरोप लगाउनेले दिनुपर्छ, प्रधानमन्त्रीले दिनुपर्छ, नेकपाले दिनुपर्छ। साथै उनले नेकपाको आन्तरिक शक्ति संघर्ष र कलहबीच विदेशी गुप्तचर प्रमुखसँगको प्रधानमन्त्रीको भेटको विषय अनि नेकपाका नेताहरूले चिनियाँराजदूतसँग गरेको अस्वाभाविक भेटघाटसमेतका बारेमा जवाफको माग गरेका छन्।"
प्रहरीमा डीआईजी दरबन्दी माग्दा एआईजीसमेत थपियो : कोको छन् प्रतिस्पर्धामा ?,"काठमाडौं : नेपाल प्रहरीमा पाँचजना प्रहरी नायब महानिरिक्षक (डीआईजी) को दरबन्दी माग भएकोमा सरकारले एक अतिरिक्त महानिरीक्षक (एआईजी) सहित पाँचै जना डीआईजीको दरबन्दी स्वीकृत गरेको छ । गृह मन्त्रालयले मन्त्रिपरिषद्मा पठाएको दरबन्दी स्वीकृतिको फाइल बुधबार मात्रै स्वीकृत भएको हो। एआईजीको दरबन्दी थप्ने प्रयासकै कारण लामो समयदेखि गृहको प्रस्ताव मन्त्रिपरिषद्मा अड्किएको थियो। दरबन्दी स्वकृति भएसँगै थप भएका पाँच डीआईजीका लागि बढुवाको बाटो खुलेको छ। राजमार्ग सुरक्षा निर्देशनालय, प्रदेश समन्वय निर्देशनालय, कार्य विभाग, योजना तथा अन्वेषण निर्देशनालय र प्रहरी महानिरीक्षकको सचिवालयमा डीआईजीको दरबन्दी थप भएको जानकारी गृह मन्त्रालयका प्रवक्ता एवं सहसचिव चक्रबहादुर बुढाले दिए। पाँच डीआईजी बढुवाका लागि एसएसपी पुरुषोत्तम कँडेल, देवबहादुर बोहोरा, गणेश ऐर, दिलिप चौधरी, राजेशलाल कर्ण, रामकृपाल शाह, उमेश रञ्जितकार, प्रकाश अधिकारी, किशोर दाहाल, नरबहादुर खत्री, मसाउद आलम खाँ, शेखर कोइराला, दिवेश लोहनी, मुकुन्द आचार्य, सुशील यादव, पूजा सिंह, मोहन आचार्य, नलप्रसाद उपाध्याय, विक्रम चन्द, लगायतका प्रतिस्पर्धामा छन्। त्यस्तै एक एआइजीका लागि डीआईजी विश्वराज पोखरेल, धिरज प्रताप सिंह र शहकुल बहादुर थापा प्रतिस्पर्धी छन्। अब बढुवा हुने एआईजीबाटै भावी प्रहरी नेतृत्व चयन हुनेछ । प्रहरीमा हाल प्रशासनतर्फ १४ र प्राविधिक ८ गरी २२ जना डीआईजी छन् । यसअघि प्रशासनमा २६ जना डीआईजी रहेकामा ठाकुरप्रसाद ज्ञवाली आईजीपी भएका बेला सरकारले १४ वटा दरबन्दी कटौती गरेको थियो । प्रहरी महानिरीक्षक शैलेश थापा क्षेत्रीले बढुवा आकांक्षी धेरै भएकाले वरिष्ठतालाई आधार बनाउँदै बढुवा सिफारिस गर्नुपर्ने राय गृह सचिव महेश्वर न्यौपाने समक्ष राखिसकेका छन्।"
पाँचखपनमा राखेको बम डिस्पोज,संखुवासभा : जिल्लाको पाँचखपन नगरपालिकाको वानाखाँदबारीमा राखेको बम सेनाले डिस्पोज गरेको छ । पाँचखपन४ फापुङमा वानाखाँदबारी सडक खण्डमा अज्ञात समुहले राखिएको बम बिहीबार बिहान डिस्पोज गरिएको जिल्ला प्रहरी कार्यालय संखुवासभाका सूचना अधिकारी सन्तोश बुढाथोकीले जानकारी दिए । सदरमुकाम खाँदबारीबाट गएको बराह दल गुल्मको सेनाको टोलीले बम निस्कृय पारेको हो । स्थानीयले बुधबार साँझ शंकास्पद वस्तु देखिपछि प्रहरीलाई खबर गरेको सूचना अधिकारी बुढाथोकीले जानकारी दिए । खाँदबारीवाना सडक खण्डमा शंकास्पद वस्तु देखेपछि स्थानीयले इलाका प्रहरी कार्यलय वानामा खबर गरेका थिए । सडकमा बम राख्ने समूहको खोजी कार्य तीव्र पारिएको प्रहरी उनले बताए । गत मंसिर १ गते चैनपुर नगरपालिका४ मैदानेमा विप्लव कार्यकताबीच गोली हानाहान भएको थियो । घटना पछि त्यस क्षेत्रमा व्यापक सुरक्षाकर्मी परिचालन गरिएको थियो। घटनामा संलग्न भएको आरोपमा प्रहरीले दुईजनालाई पक्राउ गरेको छ।
उपत्यकामा थपिए १२ सय २९ जना कोरोना संक्रमित,काठमाडौं : पछिल्लो २४ घण्टामा काठमाडौं उपत्यकामा १२ सय २९ जना कोरोना भाइरस (कोभिड१९)का संक्रमित थपिएका छन्। ५१३ महिला र ७१६ पुरुष गरी १२ सय २९ जनामा संक्रमण देखिएको स्वास्थ्य तथा जनसंख्या मन्त्रालयले जनाएको छ। यस्तै नेपालमा कोरोना भाइरस (कोभिड१९) संक्रमितको संख्या २ लाख १५ हजार २० पुगेको छ। पछिल्लो २४ घण्टामा उपत्यकाका १२ सय २९ सहित २१ सय ३ जनामा संक्रमण देखिएसँगै संक्रमितको संख्या २ लाख १५ हजार २० पुगेको स्वास्थ्य मन्त्रालयले जनाएको छ। २८ हजार १०६ कोरोनाका सक्रिय संक्रमित छन्। यस्तै मन्त्रालयका अनुसार आइसोलेसनमा २८ हजार १०६ जना र ७६७ जना क्वारेन्टाइनमा छन्। बिहीबार २८ सय ५८ जनाले कोरोना जितेर डिस्चार्ज भएको मन्त्रालयले जनाएको छ। योसँगै कुल डिस्चार्ज हुनेको संख्या १ लाख ८५ हजार ६३८ पुगेको छ। हालसम्म १६ लाख ३३ हजार ५५९ वटा पीसीआर नमूना परीक्षण गरिएको छ। नेपालमा कोरोनाबाट १२ सय ७६ जनाको मृत्यु भएको छ। बिहीबार मात्रै १७ जनाको कोरोनाबाट मृत्यु भएको मन्त्रालयले पुष्टि गरेको छ।
कोरोना सङ्क्रमितको निःशुल्क उपचार नगर्ने अस्पताललाई कारवाही गरिने,"काठमाडौं : स्वास्थ्य तथा जनसङ्ख्या मन्त्रालयले कोरोना भाइरस सङ्क्रमितको निःशुल्क उपचार नगर्ने अस्पताललाई कारवाही गर्ने भएको छ । मन्त्रालयका सहप्रवक्ता डा समिरकुमार अधिकारीले सरकारको निर्णयानुसार कोभिड१९ का सङ्क्रमितको उपचार नगर्ने अस्पताललाई नियमानुसार कारवाही गरिने बताए। उनले सबै अस्पताललाई सङ्क्रमितको उपचार निःशुल्क गर्ने भनी परिपत्र र निर्देशन दिइसकेको जानकारी दिँदै केही अस्पतालले अझै निःशुल्क उपचार नगरेको जनगुनासो आएकाले त्यस्ता अस्पताललाई नियमानुसार शोध भर्ना रकम उपलब्ध गराइने जानकारी दिए। कोभिड१९ को उपचारवापत अस्पताललाई अनुदान उपलब्ध गराउनेसम्बन्धी आदेश २०७७ परिमार्जन गरी मन्त्रालयले कोभिड१९ उपचारका लागि सूचीकृत अस्पताललाई कोभिड१९ को लक्षण भएका वा चिह्न देखिएका व्यक्तिको पीसीआर परीक्षण र उपचार निःशुल्क गर्ने निर्णय गरेको थियो । उपचार गरेवापत अस्पताललाई शोधभर्ना रकम मन्त्रालयले उपलब्ध गराउने छ । सरकारले कोरोना बीमा गरेको हकमा भने बीमा रकमबाट तथा सक्षम, इच्छुक र योगदान गर्ने चाहनेले उपचारमा योगदान गर्न सक्ने भनेको छ । रासस"
विपन्न बस्तीमा चर्पीकै चिन्ता,"विराटनगर : देशलाई नै खुल्ला दिसामुक्त अभियान सिकाउने मोरङ नेपालको ६६ औं जिल्लाको रुपमा २०७६ आषाढ २१ गते खुल्ला दिसामुक्त घोषणा भयो । जिल्लालाई नै तामझामका साथ खुल्ला दिसामुक्त घोषणा गरिरहँदा रंगेली ४ चोप्राहाका केशव मण्डलको यो तीन वर्ष चर्पी बनाउने सामग्री अनुदानमा पर्खिंदा नै बित्यो । अहिलेसम्म पनि कहीं कतैबाट चर्पी बनाउने सामग्री अनुदानमा नपाएपछि उनी आफै बनाउने तयारीमा जुटेका छन् । भन्छन्, 'मजदुरी गरेर सामान जुटाउँदैछु, मेरो लागी आएको अनुदाननै कता हरायो ।' यो बस्तीका केशव मात्रै हैन २ सय १० घरधुरीको अवस्था उस्तै छ । सरसफाइका भाइबहिनी आएर चर्पी बनाउन भन्नुहुन्छ, अब त वडा र नगरपालिकाबाट सामग्री पनि नपाइने रे स्थानीय शत्रुधन भण्डल भन्छन्, 'बाहिर दिसा पिसाव गर्नै नपाउने भएपछि जसरी पनि बनाउनैपर्यो । जिल्लानै खुल्ला दिसामुक्त भएको तीन वर्ष पछि शत्रुधन पनि चर्पी बनाउनकै लागी आम्दानीको स्रोत जुटाउँदैछन् । मोरङको पुरानो सदरमुकाम रंगेली नगरपालिका ३, दौलतपुरका मोहन मड्डीको घरमा अहिले पनि चर्पी छैन । मोहनको मात्र होइन, दौलतपुरका ५५ घरधुरीमा केही समय अघिसम्म चर्पी थिएन । अहिले त्यसमध्ये १० घरले चर्पी बनाए भने पाँच घरधुरी दिसा पिसाव गर्नका लागि छिमेकी र आफन्तको चर्पीमा दौडिन्छन् । ४५ घरधुरीको दैनिकी झाडीमा दिसा पिसाव गरेपछि सुरु हुन्छ । सोही वडामा पर्ने काजिमान चोकका ३० घरधुरी र किसान टोलका २५ घरधुरीको दैनिकी पनि उस्तै छ । रंगेली४ आमतोलाका ४२ घरधुरीका नागरिक वडाबाट चर्पी बनाउनका लागि रिङ र प्यान पाइने आशामा अझै छन् । खुल्ला दिसामुक्त भएको जिल्लाको एक उदाहरण हो यो । नेपालकै पहिलो खुल्ला दिसामुक्त गाउँ डुम्रे एकताचोक मोरङ जिल्लामा नै पर्छ । तर, अहिले पनि मोरङ जिल्लाका अधिकांश विपन्न बस्तीका नागरिक दैनिक चर्पीकै चिन्तामा छन् । २०७५ कार्तिक २९ गते खुल्ला दिसामुक्त घोषणा भएको रंगेली नगरपालिकामा १२ हजार २ सय ७५ घरधुरी छन्, जसमध्ये करिब २ हजार ५ सय घरधुरीमा अहिले पनि घरायसी चर्पी छैनन् । यसमध्ये पाँच प्रतिशतको हाराहारी घरधुरीले छिमेकीको चर्पी प्रयोग गर्छन् भने बाँकीले खुल्लामा नै दिसा पिसाव गर्ने गरेको तथ्याङ्क छ । यस्तै अवस्था जहदा गाउँपालिका भुताहाका ३५ घरधुरी र बुधनगरका १ सय ३ घरधुरीको छ । साविक गाविस हुँदा नै खुल्ला दिसामुक्त अभियान थालनी भएको बुधनगर स्थानीय तहको पुनःसंरचनाको क्रममा विराटनगर महानगरपालिका र जहदा गाउँपालिकातर्फ विभाजन भयो । यो विभाजनसँगै खुल्ला दिसामुक्त अभियान पनि सेलायो । जनप्रतिनिधिले नेतृत्व लिएर काम थालनी गरेको केहीसमयमै स्थानीय बासिन्दाले आफ्नो वडा समेत खुल्ला दिसामुक्त घोषणा भएको थाहा पाए, तर उनीहरुको घरमा चर्पी बनिसकेको भने थिएन । २०७६ आषाढ १६ गते खुल्ला दिसामुक्त घोषणा गरिएको जहदा गाउँपालिकाका करिब २२ प्रतिशत घरधुरी अहिले पनि खुल्ला स्थानमा नै दिसा पिसाव गर्छन् । घोषणा भयो, चर्पी बनेनन् खुल्ला दिसामुक्त अभियान थालनी गरिएको आठ वर्ष लगाएर खुल्ला दिसामुक्त घोषणा गरिएको जिल्लामा १६ प्रतिशत घरधुरीको चर्पीमा पहुँच नभएको अध्ययनले देखाएको छ । मोरङका ३८ हजार ७४ घरधुरीमा गरिएको एक सर्वेक्षण अनुसार ६ हजार १ सय ४२ घरधुरीमा शौचालयको पहुँच छैन, जुन कूल घरधुरकिो १६१३ प्रतिशत हुन आउँछ । '४५ प्रतिशत घरधुरीले संयुक्त चर्पीको प्रयोग गर्ने गरेका छन् भने बाँकी घरमा चर्पी नै छैन वा चर्पी भत्किएर कामै नलाग्ने अवस्थामा पुगेको छ, जिल्ला खानेपानी, सरसफाइ तथा स्वच्छता समन्वय समिति मोरङका सदस्य समेत रहेका यूएन ह्याबिट्याटका जिल्ला संयोजक विनोद शर्मा भन्छन्, ११६३ प्रतिशत घरधुरीमा चर्पीको पहुँच पुर्याउनैपर्ने देखिन्छ । जिल्ला खानेपानी, सरसफाइ तथा स्वच्छता समन्वय समिति मोरङका अनुसार स्थानीय तहहरुमा गरिएको अध्ययन अनुसार संयुक्त शौचालय प्रयोग गर्ने घरधुरीलाई गणना नगर्दा वडागत रुपमा ५८५ प्रतिशतदेखि ३०२१ प्रतिशतसम्म घरधुरीमा एकल स्वामित्वको शौचालय छैन । खुल्ला दिसामुक्त अभियानका क्रममा प्रभावकारी सहजीकरण भएका ठाउँमा चर्पीको दिगोपन राम्रो देखिन्छ, मोरङ जिल्लामा अहिले पूर्ण सरसफाइ अभियान समेत सहजीकरण गरिएको संस्था नारी विकास संघका टिम लिडर हिमांशु यादव भन्छन्, प्रभावकारी सहजीकरण र आमपरिचालन नभएका स्थानमा अहिले चर्पी प्रयोग नगर्ने र भएका चर्पी पनि मर्मतसम्भार नगरी खुल्ला स्थानमा नै दिसा पिसाव गर्ने क्रम बढ्दो छ । जिल्ला समन्वय समिति मोरङका प्रमुख एवम् जिल्ला खानेपानी, सरसफाइ तथा स्वच्छता समन्वय समितिका अध्यक्ष नरेश प्रसाद पोखरेल अनेक चुनौतिका बावजूद सबैको सामुहिक प्रयासबाट खुल्ला दिसामुक्त अवस्थामा पुगेको बताउँछन् । घोषणापछि चुप लागेर बस्ने हो भने फेरी चर्पीको प्रयोग नबढ्ने दर बढ्छ, अध्यक्ष पोखरेल भन्छन्, त्यसैले स्थानीले तहले वार्षिक नीति कार्यक्रम बनाएर सहजीकरणलाई निरन्तरता दिनुपर्छ । संस्थागत सरसफाइको अवस्था समेत नाजुक सर्वेक्षणमा समेटिएका १ सय ३७ विद्यालयमा ३७ हजार ८ सय ९७ विद्यार्थी र ९ सय ३ शिक्षक छन्, जसका लागि ४ सय ३९ मात्र शौचालय रहेका छन् । नेपाल सरकारद्वारा जारी विद्यालय खानेपानी, सरसफाइ तथा स्वच्छता कार्यविधि २०६४ मा छात्र छात्राका लागि अलग अलग चर्पीको व्यवस्था हुनुपर्ने प्रावधान भए पनि ३५ प्रतिशत विद्यालयमा अलग चर्पी छैन । कार्यविधिले विद्यालय खानेपानी तथा सरसफाइको न्यूनतम मापदण्ड निर्धारण गरेको छ, जस अनुसार बढीमा २५ छात्रा बराबर १ र ५० छात्र बराबर एक चर्पी हुनुपर्ने प्रावधान छ । तर, मोरङ जिल्लाका विद्यालयहरुमा ८८ प्रयोगकर्ताका लागि एक चर्पी हुन आउँछ । अलग गरेर हेर्ने हो भने, ९१ छात्रका लागि एक चर्पी र १ सय ४ छात्राका लागि एक चर्पी पर्न आउँछ । ५२ प्रतिशत विद्यालयहरुमा शिक्षक र विद्यार्थीका लागि संयुक्त चर्पी रहेका छन्, जहाँका चर्पी तुलनात्मक सफा र प्रयोग गर्न मिल्ने देखिन्छन् ।"
संस्कृति प्रवर्द्धन र विकासका लागि विशेष बजेट व्यवस्था गरेका छौँ : मेयर शाक्य,"काठमाडौं : काठमाडौं महानगरपालिकाका मेयर विद्यासुन्दर शाक्यले काठमाडौंको ऐतिहासिक सांस्कृतिक क्षेत्र हाँडीगाउँको प्रवर्द्धन र विकासका लागि विशेष बजेट व्यवस्था गरेको बताएका छन् । काठमाडौं५ मालीगाउँमा रहेको ऐतिहासिक ध्येः छें: को पुनर्निर्माणका लागि स्थलगत निरीक्षणमा पुगेका मेयर शाक्यले सो क्षेत्रको ऐतिहासिक तथा अनुसन्धानका लागि १ करोड रुपैयाँ व्यवस्था गरेको बताए । महानगरपालिकाको तर्फबाट चाँडै सो क्षेत्रका पुरातात्त्विक सम्पदाहरूको अध्ययन अनुसन्धान गरिने समेत उनले बताए । काठमाडौं उपत्यकामा साँखुपछि दोस्रो पुरानो बस्तीका रुपमा रहेको हाँडीगाउँ क्षेत्रमा पुराना मठ, मन्दिर, जात्रा तथा पर्वहरू रहेको भन्दै तिनको संरक्षण तथा प्रवर्द्धन गर्नु आफ्नो दायित्व रहेको धारणा राखे । काठमाडौं क्षेत्र नं ५ (क) बाट निर्वाचित वाग्मती प्रदेश सभा सदस्य नारायण सिलवाल, संविधान सभा सदस्य रत्न गुरुङ, वडा नं ५ का अध्यक्ष रमेश डङ्गोलसहित सो क्षेत्रमा पुगेका मेयर शाक्यले मैतीदेवी मन्दिरको खट तथा देउता राख्ने घरको मङ्सिर महिनाभित्र परम्परागत स्वरूपमा निर्माणको शिलान्यास गरिने जानकारी दिए । काठमाडौंको मैतीदेवी मन्दिर गोरखाको प्रसिद्ध मनकामना माई देवीको दिदीको रुपमा लिइन्छ । विभिन्न जात्रा तथा पर्वको अवसरमा मैतीदेवी मन्दिरमा लगिने तथा विभिन्न स्थान घुमाइने खट तथा देउता राख्ने घर ध्येः छें: को मङ्सिर महिनाभित्र परम्परागत स्वरूपमा निर्माणको शिलान्यास गर्ने जनाइएको छ । अनुमानित कुल लागत २ करोड ६ लाख रुपैयाँमा निर्माण गरिन लागिएको सो ध्येः छें: ९ महिनाभित्र सम्पन्न गरिने लक्ष्य लिइएको छ ।' स्थानीय सारेकारवालाहरुको उपभोक्ता समिति गठन गरेर भवन बनाउने तयारी भएको प्रदेश सभा सदस्य सिलवालले जानकारी दिए । मालीगाँउमा परापूर्वकालमा देउता तथा खट राख्ने ध्येः छें: बनाइएको थियो । सो भवन जीर्ण भएपछि आधुनिक रुपमा पुनर्निर्माण गरिएको थियो । अब भने प्राचीन शैलीमै निर्माण गरिने प्रदेश सांसद सिलवालले जानकारी दिए । सो भवनमा नेवार समुदायले भाइटिका तथा म्ह पूजासमेत गर्दै आएका छन् ।"
निकुञ्ज बस्तीमा संसदीय टोली,"डोल्पा : कृषि सहकारी तथा प्राकृतिक श्रोत समितिका सभापतिसहितको एक टोली डोल्पा पुगेको छ । समितिका सभापति माननीय पूर्णकुमारी सुवेदीको नेतृत्वमा स्थलगत अध्ययन भ्रमण उप समिति शेफोक्सुण्डो राष्ट्रिय निकुञ्जमा पुगेको प्रमुख जिल्ला अधिकारी सुरेश सुनारले जानकारी दिए । स्थलगत अध्ययन भ्रमण उपसमितिमा कृषि सहकारी तथा प्राकृतिक श्रोत समितिका सभापति माननीय पूर्ण कुमारी सुवेदी,माननीय भवानी प्रसाद खापुङ,माननीय भुपेन्द्रबहादुर थापा र माननीय राजबहादुर क्षेत्रीको टोली निकुञ्ज क्षेत्रमा स्थलगत अध्ययन तथा स्थानीयसँग छलफलका लागि डोल्पा पुगेको प्रमुख जिल्ला अधिकारी सुनारले बताए । टोलीले शेफोक्सुण्डो राष्ट्रिय निकुञ्ज भित्रका स्थानीय नागरिकसँग संरक्षण,नागरिकका गुनासाबारे जनप्रतिनिधि सहित छलफल गर्ने र अबका दिनमा कसरी निकुञ्ज क्षेत्रमा संरक्षणका साथै नागरिकलाइ सहजता हुन्छ भन्नेबारे निर्क्योल निकालिने आशा राखेको शेफोक्सुण्डो राष्ट्रिय निकुञ्जका निमित्त प्रमुख संरक्षण अधिकृत सरोजमणि पौडेलले जानकारी दिए । निमित्त प्रमुख संरक्षण अधिकृत पौडेलले भने शेफोक्सुण्डो राष्ट्रिय निकुञ्जको कोर क्षेत्रभित्र २४ वटा गाउँबस्तीका लागि ऐन कानुन कस्तो हुने भन्ने बारे एकिन हुनपर्छ,मध्यवर्ति क्षेत्रको हकहित अनुसार उपयोग गर्न पाउने,निकुञ्ज र स्थानीय बीच विवादरहित ऐन कानुन निर्माण हुनुपर्ने र निकुञ्जको संरक्षण पनि हुने ऐनको निर्माण हुन जरुरी रहेको बताए । प्राकृतिक सम्पदाको संरक्षण गर्नुका साथै निकुञ्ज क्षेत्र तथा डोल्पाका जनताको हितअनुरुप हक अधिकार शुनिश्चीतता हुने नियम कानुन निर्माण गरेर डोल्पा जिल्लामा रहेका जडिबुटिको उपभोग डोल्पाकै नागारिकले गर्न पाउने व्यवस्था गरे निकुञ्जको संरक्षण हुने र डोल्पाका नागरिकले आयस्तरमा वृद्धि हुने भएकोले समग्र डोल्पा जिल्लाका नागरिकले कुरा राख्नुपर्ने शेफोक्सुण्डो राष्ट्रिय निकुञ्जका निमित्त प्रमुख संरक्षण अधिकृत सरोजमणि पौडेलले जोड दिए । विगत केही वर्ष यता निकुञ्ज र स्थानीय जनताको विभिन्न विषयमा मनमुटाब र विवाद आइरहेकोले निकुञ्ज क्षेत्र,मध्यवर्ति क्षेत्र र डोल्पा जिल्लाका नागरिकको हित अनुरुप संरक्षण र विवादरहित उपभोग गर्न पाउने खालको निकुञ्जको ऐन बनाउन आग्रह गर्ने जिल्ला समन्वय समितिका प्रमुख शेरबहादुर बुढाले बताए । पछिल्लो समय ऐन कानुन र निमावलीकै कारण निकुञ्ज र नागरिकबीच विवाद आइरहेको र विकासका काम समेत रोकिएका छन । स्थलगत अध्ययन भ्रमण उपसमितिले निकुञ्ज क्षेत्रका छेप्का,रिग्मो गाउँ र दुनैमा बृहत छलफल गर्ने भएको छ । निकुञ्जका कर्मचारीसहित टोलीले निकुञ्ज क्षेत्रमा भ्रमण गर्ने निकुञ्ज कार्यालयले जनकारी दिएको छ ।"
पोखरा उपप्रमुख गुरुङमा कोरोना पुष्टि,"पोखरा : पोखरा महानगरपालिका उपप्रमुख मञ्जुदेवी गुरुङलाई कोरोना भाइरस सङ्क्रमण पुष्टि भएको छ । कोरोना सङ्क्रमण पुष्टि भएको उपप्रमुख गुरुङका प्रेस सहयोगी एकराज गिरीले जानकारी दिए । तिहारअघि नै रुघाखोकी लागेपछि गुरुङले बुधबार कोरोना परीक्षणका लागि स्वाब दिएकी थिइन् । गुरुङ पोखरा महानगरपालिका८ नयाँ सडकस्थित आफ्नै घरको आइसोलेशनमा बसेकी छन् । छिट्टै निको भएर नागरिकको सेवामा हाजिर हुने विश्वासका साथ कोरोना भाइरससँग लडिरहेकी छु, उनले भनेकी छन् ।"
देशभर ३८० जना संक्रमितको आइसीयूमा र ६२ जनाको भेन्टिलेटरमा उपचार हुँदै,काठमाडौं : देशभर कोरोनाका गम्भीर बिरामी ३८० जनाको आइसीयूमा उपचार भइरहेको स्वास्थ्य तथा जनसंख्या मन्त्रालयले जनाएको छ। बिहीबारसम्म ३८० जनाको आइसीयू र ६२ जनाको भेन्टिलेटरमा उपचार भइरहेको मन्त्रालयले जनाएको छ। यस्तै बिहीबार नेपालमा कोरोना भाइरस (कोभिड१९) संक्रमितको संख्या २ लाख १५ हजार २० पुगेको छ। पछिल्लो २४ घण्टामा उपत्यकाका १२ सय २९ सहित २१ सय ३ जनामा संक्रमण देखिएसँगै संक्रमितको संख्या २ लाख १५ हजार २० पुगेको स्वास्थ्य मन्त्रालयले जनाएको छ। २८ हजार १०६ कोरोनाका सक्रिय संक्रमित छन्। यस्तै मन्त्रालयका अनुसार आइसोलेसनमा २८ हजार १०६ जना र ७६७ जना क्वारेन्टाइनमा छन्। बिहीबार २८ सय ५८ जनाले कोरोना जितेर डिस्चार्ज भएको मन्त्रालयले जनाएको छ। योसँगै कुल डिस्चार्ज हुनेको संख्या १ लाख ८५ हजार ६३८ पुगेको छ। हालसम्म १६ लाख ३३ हजार ५५९ वटा पीसीआर नमूना परीक्षण गरिएको छ। नेपालमा कोरोनाबाट १२ सय ७६ जनाको मृत्यु भएको छ। बिहीबार मात्रै १७ जनाको कोरोनाबाट मृत्यु भएको मन्त्रालयले पुष्टि गरेको छ। काठमाडौं : पछिल्लो २४ घण्टामा काठमाडौं उपत्यकामा १२ सय २९ जना कोरोना भाइरस (कोभिड१९)का संक्रमित थपिएका छन्। ५१३ महिला र ७१६ पुरुष गरी १२ सय २९ जनामा संक्रमण देखिएको स्वास्थ्य तथा जनसंख्या मन्त्रालयले जनाएको छ।
सिन्धुलीको गोलन्जोरमा कोभिड अस्पताल,"सिन्धुली : सिन्धुलीको गोलन्जोर गाउँपालिकामा पनि सुविधा सम्पन्न कोभिड१९ युनिट अस्पताल सञ्चालनमा आएको छ । कोरोना भाइरस संक्रमितको संख्या बढ्दै गएपछि गाउँपालिकाले कोभिड अस्पताल संचालनमा ल्याइएको हो । नेपाल सरकार स्वास्थ्य तथा जनसंख्या मन्त्रालयद्वारा जारी गरेको स्थानीय तहमा कोभिड१९ अस्थायी अस्पताल संचालन मार्गदर्शन २०७७ बमोजिम अस्पताल संचालनमा ल्याइएको गाउँपालिकाका अध्यक्ष पुष्प कार्कीले जनाए । गाउँपालिकाले ग्वाल्टार स्वास्थ्य चौकीलाई पाँच बेडको अस्थायी कोभिड१९ अस्पतालको रुपमा बिस्तार गरेर संचालनमा ल्याएको छ, कार्कीले भने । गत असोज १ गते गाउँ कार्यपालिकाको बैठकले गरेको निर्णय अनुसार अस्पताल स्थापना गरेर दक्ष स्वास्थ्यकर्मी बाट सेवा प्रवाह गरिएको कार्कीले थपे । अस्थायी अस्पतालमा सेवा लिन आउने कोभिड १९ का संक्रमीत बिरामिलाई गाउँपालिकाले सबै उपचार खर्च निशुल्क गर्ने समेत निर्णय गरेको गाउँपालिकाका प्रमुख प्रशासकिय अधिकृत अर्जुन दर्जीले जानकारी दिए । उनले भने, कोरोना संक्रमितहरुको उपचार गाउँपालिकाले नै गर्ने छ । अन्य बिरामीको हकमा ल्याब तथा औषधिको सरकारी दररेटमा उपचार हुनेछ । संघीय सरकारले कोरोना संक्रमितहरुको परीक्षण र उपचार निशुल्क नगर्ने जनाएपछि गाउँपालिकाले संक्रमण देखिएको क्षेत्रमा परीक्षणलाई तीब्र बनाएको र संक्रमितको उपचार निशुल्क गर्ने वयवस्था मिलाएको उनको भनाइ छ ।"
"रोक, हेर र जाऊ अभियान","काठमाडौं : सडक दुर्घटना न्यूनीकरण गर्न ट्राफिक प्रहरीले नयाँ अभियान सुरु गरेको छ। उपत्यकामा बढ्दो सवारी दुर्घटनालाई मध्यनजर गर्दै महानगरीय ट्राफिक प्रहरी महाशाखाले रोक, हेर र जाऊ अभियान बुधबारबाट कार्यान्वयनमा ल्याएको हो। सवारी चालकहरूले शाखा सडकबाट मूल सडकमा सहजै निस्कँदा दुर्घटनाको जोखिम बढ्ने गरेको बुझाइ महाशाखाको छ। सवारी चलाउँदा विशेषगरी ट्राफिक संकेतलगायतका अपनाउनुपर्ने सावधानीलाई ख्याल नगर्दा दुर्घटना जोखिम बढेको जानकारी महाशाखाका प्रमुख एसएसपी भीमप्रसाद ढकालले दिए। सवारी चालकले भित्री सडकबाट मुख्य सडकमा निस्कँदा पर्ख, हेर र जाऊ भन्ने ट्राफिक नियम कतिपयले पालना नगरेको कारण हामी यो नियम पालना गराउन बाध्यकारी भयौं महाशाखा प्रमुख ढकालले भने, प्रारम्भिक चरणका चालकलाई सिकाउने र पछि नमाने कारबाही गर्ने तयारीमा छौं। यो नियम पालना गराउन पिकआवर (बिहान कार्यालय जाने समय र छुट्ने समय) मा तीनतीन घण्टाको फरकमा घुम्ती सडकमा ट्राफिक प्रहरी खटिने महाशाखाले जनाएको छ। बुधबार मात्रै करिब ३५ सय चालकलाई उक्त संकेत बोर्डको महत्त्वको बारेमा सम्झाइबुझाइ गरेको महाशाखाले जनाएको छ।"
देशभर चिसो बढ्यो : काठमाडौंको न्यूनतम तापक्रम यस वर्षकै कम,"काठमाडौं : काठमाडौं उपत्यकासहित देशभरको तापक्रम घट्दै गएको छ। आज काठमाडौंको न्यूनतम तापक्रम यस वर्षकै सबैभन्दा कम पाँच दशमलव छ डिग्री मापन गरिएको छ। बुधबार काठमाडौंको न्यूनतम तापक्रम छ दशमलव शून्य डिग्री थियो। मौसमविद् मीनकुमार अर्यालका अनुसार देशभर चिसो बढ्दै जाने क्रममा रहेको छ। 'तापक्रम घट्ने क्रममा छ। अब चिसो क्रमशः बढ्दै जान्छ', मौसमविद् अर्यालले भने। दिनभर घाम लागे पनि बिहान र बेलुका जाडो बढेको महसुस भएको छ। मौसमविद्का अनुसार पानी पर्यो भने अझै जाडो बढ्छ। तत्काललाई पानी पर्ने सम्भावना रहेको छैन। वर्षा गराउने उल्लेखनीय मौसमी प्रणाली देशभर नै नरहेको बताइएको छ। जल तथा मौसम विज्ञान विभागले आगामी २४ घण्टाका लागि चेतावनी तथा परामर्श जारी गर्दै देशका धेरै स्थानमा न्यूनतम तापक्रम घट्नाका साथै तराईका भूभागमा बिहान पारदर्शितामा कमी भई सडक तथा हवाई यातायातसमेत प्रभावित हुन सक्ने भएकाले आवश्यक सतर्कता अपनाउन अनुरोध गरिएको छ। मौसम पूर्वानुमान महाशाखाको पछिल्लो विवरणअनुसार आज काठमाडौं उपत्यकाको न्यूनतम तापक्रम पाँच दशमलव छ डिग्री र अधिकतम तापक्रम २२ दशमलव तीन डिग्री सेल्सियस छ। त्यस्तै आज सबैभन्दा कम जुम्लाको न्यूनतम तापक्रम माइनस दुई दशमलव पाँच डिग्री र सबैभन्दा धेरै विराटनगरको न्यूनतम तापक्रम १४ दशमलव शून्य डिग्री सेल्सियस छ।"
अपहरणपछि विद्यार्थीको हत्या प्रकरणका योजनाकार आठ वर्षपछि पक्राउ,"बर्दिबास : अपहरणपछि विद्यार्थीका निर्मम हत्या गर्ने योजनाकार ८ वर्षपछि महोत्तरीको सीमानाका क्षेत्रबाट पक्राउ परेका छन् । महोत्तरीको एकडारा गाउँपालिका३ भटौलियाका जीवच्छ अन्सारी पक्राउ परेको जिल्ला प्रहरी कार्यालय महोत्तरीका डीएसपी प्रकाश विष्टले जानकारी दिए । प्रहरीको विशेष टोलीले उनलाई जलेश्वर नगरपालिका३ स्थित सीमा नजिकैबाट नियन्त्रणमा लिएको हो । अन्सारीमाथि अपहरण तथा शरीर बन्धक, कर्तव्य ज्यान र नक्कली प्रमाण पेश गरेर नागरिकता लिएको तीन उजूरी परेको छ, डीएसपी विष्टले भने । पोल खुल्ने डरले हत्या ४ चैत्र, २०६९ सालमा सोनमा गाउँपालिका१ सुन्दरपुरका २२ वर्षीय पंकज यादवलाई अन्सारीको समूहले अपहरण पश्चात परिवारजनबाट ७ लाख फिरौती लिएका थिए । आफ्नो समूहको पोल खुल्ने डरले अपहरणपछि पंकजको छुराले गर्दन रेटेर उनको हत्या गरेका थिए, डीएसपी विष्ट भन्छन्, उनीहरुले आँखामा कालोपट्टी बाँधेर मुख थुनेर विद्यार्थीको हत्या गरे । फिरौती असुलीपछि पोल खुल्ने डरले अन्सारीको समूहले उनको हत्या गरे । सुन्दै आंग सिरिङ्ग हुने घटनामा पक्राउ परेका अन्सारी योजनाकार रहेको प्रहरी अनुसन्धानबाट खुलेको छ । फिरौतीले पनि ज्यान बचेन २०६९ साल तिर पंकज जनकपुरको पिडारी चौकमा कोठा भाडा लिएर कक्षा १२ मा पढ्थें । उनी गाउँका अरु भन्दा सम्पन्न परिवारका नै थिए । राजनीतिक अस्थिरतासँगै मधेसमा सशस्त्र हतियारधारी समूह सलबलाएको थियो । त्यस बखस्तै अन्सारीको समूहले पंकजलाई बन्धक बनाएर फिरौती उठाउने योजना बनाए । जलेश्वर घुम्न जाँउ भनेर अपराधीले उनलाई कोठाबाट अपहरण गरेका थिए । पक्राउ परेका प्रतिवादी अन्सारीसहितको समूहले मृतक पंकजका बुवा श्याम राय यादवसँग २०६९ चैत्र १० गते सात लाख नगद फिरौती लिए । सिरहाको लक्ष्मीपुरस्थित कमला नहरमा श्यामलाई बोलाई फिरौती असुलेका थिए । घरबाटै अपराध पंकजको अपहरण तथा हत्या घटनामा ६ जना सहभागी थिए । सिरहाको अर्नमाका गणेशकुमार सिंह महतो, धनुषाको भरतपुरका कुशेश्वर ठाकुर, सखुवा महेन्द्रनगरको विक्रु भन्ने कृष्णा कुमार पुर्वे, ठेगाना नखुलेका राजु सिंह र श्याम मिश्रासहित अन्सारीले पंकजको अपहरण पश्चात निर्मम हत्या गरेका थिए । जलेश्वर नगरपालिका४ स्थित अन्सारीले आफ्नै घरबाट अपराधी समूह चलाउँथें । त्यहीबाट पंकजको अपहरण गर्ने योजना बनेकोे थियो । खोलामा हत्या फिरौती असुलीपछि पोल खुल्ने डरले उनीहरुले महोत्तरीको अंकारस्थित रातु खोलाको वगरमा लागि हत्या गरेका थिए । मुखमा पट्टी लगाई सारीले घाँटी कसेर पक्राउ परेका अन्सारीले ल्याएको छुराले घाँटी रेटी पंकजकोे हत्या गरिएको थियो । कोदालोले खाल्टो खनी उनको शवलाई खोलामै गाडेर उनीहरु फरार भएका थिए । महोत्तरी जिल्ला अदालतको २०७२ जेष्ठ १८ गतेको फैसला अनुसार अन्सारीलाई अपहरण तथा शरीर बन्धक मुद्दामा १७ वर्ष कैद र २ लाख ७५ हजार जरिवना गरिएको थियो । पक्राउ परेका अन्सारीले झुठ्ठा विवरण पेश गरेर २०५१ सालमा नेपाली नागरिकता लिएको भन्ने उजुरी पनि परेको थियो । उनी पक्राउ परेपछि त्यस विषयमा पनि अनुसन्धान हुने प्रहरीले जनाएको छ । तीन जना अझै फरार घटना लगतै दुई आरोपी पक्राउ परेका थिए । पंकजको घटनामा संलग्न प्रतिवादी मध्येका विक्रु भन्ने कृष्णा पुर्वे र कुशेश्वर ठाकुर पक्राउ परेका थिए । कर्तव्य ज्यान मुद्दामा सर्वश्व सहित जन्मकैद, अपहरण तथा शरीर बन्धक लिने मुद्दामा पुर्वेमाथि १७ वर्ष कैद र अन्सारी बमोजिमकै जरीवाना गरिएको थियो । उनी हाल सुनसरीस्थित झुम्का कारागारमा कैद भुक्तान गरिरहेका छन् । अर्का प्रतिवादी ठाकुरको हकमा कर्तव्य ज्यान मुद्दामा १२ वर्ष कैद सजाय, अपहरण तथा शरीर बन्धक लिने मुद्दामा १२ वर्ष कैद र दुई लाख ३८ हजार २८५ रुपैंया जरीवाना महोत्तरी अदालतले फैसला सुनाएको थियो । ठाकुर मकवानपुरस्थित भिमफेदी कारागारमा कैद छन् ।"
वागमती सभ्यता एकीकृत विकास समितिको कार्यकारी अध्यक्षमा तिमल्सेना,"काठमाडौं : अधिकार प्राप्त बागमती सभ्यता एकीकृत विकास समितिको कार्यकारी अध्यक्ष उद्धवप्रसाद तिमल्सेनाले पदवहाली गरेका छन् ।मन्त्रिपरिषद्को निर्णय अनुसार समितिको कार्यकारी अध्यक्ष नियुक्त तिमल्सेनाले बुधबार कार्यालयमा पदवहाली गरेका हुन् । नेपाल सरकारका पूर्वसहसचिव तिमल्सेना भर्खरै सेवा निवृत्त भएका थिए । उनी राष्ट्रिय परिचयपत्र व्यवस्थापन केन्द्रको कार्यकारी निर्देशकबाट सेवानिवृत्त भएका हुन् । यसअघि उनले विभिन्न जिल्लामा स्थानीय विकास अधिकारीका साथै प्रमुख जिल्ला अधिकारी भएर काम गरेका थिए । तिमल्सेनाले जर्मनी, फिलिपिन्स, हंगेरी, दक्षिण कोरियाबाट योजना तर्जुमालगायतका विषयमा तालिम लिएका छन् । उनले एमए, बिएल, बिएडसम्मको अध्ययन गरेका छन् । पदवहाली कार्यक्रममा तिमल्सेनाले सरकारले दिएको जिम्मेवारी इमान्दारीतापूर्वक पूरा गर्ने प्रतिवद्धता जनाए ।"
क्यानले नेपाल प्रिमियर लिग आयोजना गर्ने,काठमाडौं : नेपाल क्रिकेट सङ्घ (क्यान)ले नेपाल प्रिमियर लिग (एनपिएल) आयोजना गर्ने भएको छ। लिगको समय भने पछि तय गरिने छ। क्यानको बुधबार भएको भर्चुअल वार्षिक साधारणसभाले एनपिएल आयोजना गर्ने निर्णय गरेको हो। क्यानको स्वामित्वमा रहने गरी नेपाली क्रिकेटको हितअनुकूल केन्द्रीय कार्यसमितिलाई नेपाल प्रिमियर लिगको सम्झौता प्रक्रिया अघि बढाउन जिम्मेवारी दिइएको क्यान अध्यक्ष चतुरबहादुर चन्दले जानकारी दिए। यस्तै क्यानको २०७० ७१ देखि २०७५ ७६ सम्मको वार्षिक लेखापरीक्षणको प्रतिवेदनलाई वार्षिक साधारणसभाले पारित गरेको छ। क्यानले २०७६ ७७ को लेखा परीक्षण गर्ने जिम्मेवारी एबिएस एन्ड एशोसियट्सलाई दिने निर्णय गरेको छ। आव २०७७७८ को कार्यक्रम तथा बजेट निर्माण गर्दै अघि बढ्न सभाले केन्द्रीय कार्यसमितिलाई निर्देशन दिएको छ। पाँचवर्षे रणनीतिक योजना निर्माण गर्न तथा त्यसलाई अन्तरराष्ट्रिय क्रिकेट काउन्सिल (आइसिसी) समक्ष पेश गर्न साधारणसभाले केन्द्रीय समितिलाई निर्देशन दिएको छ।
"२४ घण्टामा २१ सय ३ जनामा कोरोना संक्रमण, २८ सय ५८ डिस्चार्ज, १७ को मृत्यु",काठमाडौं : नेपालमा कोरोना भाइरस (कोभिड१९) संक्रमितको संख्या २ लाख १५ हजार २० पुगेको छ। पछिल्लो २४ घण्टामा २१ सय ३ जनामा संक्रमण देखिएसँगै संक्रमितको संख्या २ लाख १५ हजार २० पुगेको स्वास्थ्य मन्त्रालयले जनाएको छ। २८ हजार १०६ कोरोनाका सक्रिय संक्रमित छन्। यस्तै मन्त्रालयका अनुसार आइसोलेसनमा २८ हजार १०६ जना र ७६७ जना क्वारेन्टाइनमा छन्। बिहीबार २८ सय ५८ जनाले कोरोना जितेर डिस्चार्ज भएको मन्त्रालयले जनाएको छ। योसँगै कुल डिस्चार्ज हुनेको संख्या १ लाख ८५ हजार ६३८ पुगेको छ। हालसम्म १६ लाख ३३ हजार ५५९ वटा पीसीआर नमूना परीक्षण गरिएको छ। नेपालमा कोरोनाबाट १२ सय ७६ जनाको मृत्यु भएको छ। बिहीबार मात्रै १७ जनाको कोरोनाबाट मृत्यु भएको मन्त्रालयले पुष्टि गरेको छ।
सडक हिँडिरहेकी महिलामाथि दुर्व्यवहार गर्ने ३ युवा पक्राउ,"भक्तपुर : सडकमा हिँडिरहेकी महिलामाथि लैंगिक भेदभावपूर्ण शब्द प्रयोग गरी दुर्व्यवहार गर्ने तीन युवालाई भक्तपुर प्रहरीले पक्राउ गरेको छ। भक्तपुर नगरपालिका १ दूधपाटीस्थित सडकमा हिँडिरहेकी निकिशा श्रेष्ठमा दुर्व्यवहार गर्ने भक्तपुर नपाकै स्थानीय १९ वर्षीय सफिल खत्रीसहित तीन जनालाई प्रहरीले नियन्त्रणमा लिएको हो। नियन्त्रणमा लिएका दुई युवक १८ वर्षमुनिका रहेकाले प्रहरीले उनीहरुको नाम सार्वजनिक गरेको छैन। प्रहरीले उनीहरुको ठेगानामात्रै खुलाएको छ। जसअनुसार भक्तपुर नपा ५ टौमढी बस्ने १६ वर्षीय बालक र १७ वर्षीय अर्को बालक रहेका छन्। १६ वर्षीय बालकले निकिशालाई लैंगिक भेदभावपूर्ण शब्द प्रयोग गरी जिस्क्याएको महानगरीय प्रहरी परिसर भक्तपुरले जनाएको छ। परिसरका अनुसार सफिलले स्कुटर चलाएको र त्यसको पछाडि बस्ने १६ वर्षीय बालकले निकिशालाई जिस्क्याउँदै भिडियो खिचेका थिए। उक्त भिडियो १७ वर्षीय बालकले आफ्नो फेसबुकमा टिकटक बनाएर अपलोड गरेका थिए। उक्त भिडियोमा आफूलाई लैंगिक भेदभावपूर्ण दुर्व्यवहार गर्ने युवाहरुमाथि निकिशा जाइलागेको समेत देखिन्छ। त्यस्तै उनीसँगै आएकी अर्की महिलाले पनि ती युवाहरुलाई समाउने प्रयास गरेको भिडियोमा देखिन्छ। भिडियोमा निकिशामाथि दोहोरो दुर्व्यवहार भएको देखिन्छ। उक्त भिडियो अपलोड गरिएपछि सामाजिक सञ्जालमा भाइरल नै भएको थियो। सामाजिक सञ्चालनमा सडकमा हिँडिरहेकी युवतीमाथि दुर्व्यवहार गरेको भन्दै ती युवाहरुलाई तत्काल पक्राउ गरी कारबाही गर्नुपर्ने भनी नेपाल प्रहरी र साइबर क्राइब व्युरोलाई ह्यासट्याक गरी धेरैले सामाजिक सञ्जालमै शेयर गरेका थिए। सामाजिक सञ्जालमा कुनै पनि व्यक्तिको लैंगिक तथा व्यक्तिगत हक अधिकार कुण्ठित हुन दिन नहुने आवाजसमेत उठाइएको छ। सोही आग्रहका आधारमा प्रहरीको साइबर क्राइम ब्युरोले ती युवाहरुलाई पक्राउ गर्न सम्बन्धित निकायलाई निर्देशन दिएको थियो। उक्त निर्देशनको भक्तपुर प्रहरीले बिहीबार उनीहरुलाई नियन्त्रणमा लिएको हो। महानगरीय प्रहरी परिसर भक्तपुरका प्रवक्ता प्रहरी नायब उपरीक्षक दीपक गिरीले नियन्त्रणमा लिएका युवाहरुले दिएको बयानअनुसार सफिल खत्रीले स्कुटर चलाएको र स्कुटर पछाडि सवार १६ वर्षीय बालकले निकिशामाथि दुर्व्यवहार गरेको भिडियो खिचेको पाइएको जानकारी दिए। १६ वर्षीय बालकले खिचेको भिडियो १७ वर्षीय बालकले सामाजिक सञ्जालमा अपलोड गरेको प्रारम्भिक अनुसन्धानबाट खुलेको छ, उनले भने। प्रहरी नायब उपरीक्षक गिरीले पीडित युवतीसँग समन्वय गरी थप अनुसन्धान कार्य तथा कारबाही प्रक्रिया अघि बढाइएको जानकारी दिए।"
हात्ती नियन्त्रणको माग,"उदयपुर : उदयपुरको सदरमुकाम आसपासका क्षेत्रमा हात्तीले भौतिक क्षति पुर्याएपछि सर्वसाधरणले हात्ती नियन्त्रणको माग गरेका छन् । बुधबार राती दक्षिणी क्षेत्रबाट प्रवेश गरेका सातवटा हात्तीको समूहले सर्वसाधरणका एक दर्जन घर भत्काएपछि स्थानीयले नियन्त्रणको माग गरेका हुन् । त्रियुगा नगरपालिका ४ स्थित जंगल छेउको बस्तीबाट प्रवेश गरेको हात्तीले शिवशक्तिटोल, लाइनटोल, वडानं ५ को श्रीपुर, वडानं ६ को लालपत्ता क्षेत्रका एक दर्जन घरमा क्षति पुर्याएको जिल्ला प्रहरी कार्यालयका डिएसपी बेदप्रसाद गौतमले जानकारी दिए । हात्तीले सर्वसाधरणको घर भत्काउनुका साथै खेतमा रहेको र भकारीमा थन्काइएको धान, केरालगायतका अन्नबाली नष्ट गरेको उनले बताए । दिनहुँजसो हात्तीले दुःख दिने र भौतिक संरचनामा क्षति पुर्याएपछि नियन्त्रणका लागि स्थानीय प्रशासनसँग अनुरोध गरिएको स्थानीय युवराज कार्कीले बताए । उनले भने, विगत एक महिनादेखि सर्वसाधरण रातभर सुत्न पाएका छैनन्, सुतेको बेलका घरमा क्षति पुर्याउने डरले आलोपालो गरेर सुतेका छौं, रातभर जाग्राम बस्दा पनि नियन्त्रण गर्न सकेका छैनौं, कार्कीले भने, हात्ती गाउँ प्रवेश गरेपछि हल्लाखल्ला गरी राको बालेर लखेटछौ त्यति गर्दापनि अली अली विगार गरी हाल्छ ।' वडानं ४ का अध्यक्ष सुवान निरौलाले नियन्त्रणका लागि नगरपालिका र प्रशासन संमक्ष कुरा उठाएको बताए । उनले स्थानीयको र वडाको प्रयासबाट मात्र नियन्त्रण नहुने भएकाले माथिल्लो निकायबाटै योजना बनाइ अघि बढ्नु पर्ने बताए । समयमा नियन्त्रण नगर्ने हो भने धेरै क्षति हुने संम्भावना रहेको उनको भनाइ छ । प्रायजसो धान पाक्ने सिजनमा जंगली हात्ति बर्षेनि निस्कने गरेका छन् । समूहगतरुपमा गाउँ प्रवेश गर्ने हात्तीले बर्षेनि सर्वसाधरणको ज्यान लिने, अन्नवाली र घरमा क्षति पुर्याउने गरेको स्थानीयको भनाई छ । स्थानीयले हात्ती तर्साउनका लागि आगोको राकाँ, घण्टीको प्रयोग गरेपनि अटेर गर्ने गरेको बताए ।"
टेलिफोनबाटै पढाइ,"विराटनगर : कोरोना संक्रमणका कारण विद्यालय प्रत्यक्ष रुपमा खुल्ने अवस्था नभएपछि र अनलाइन कक्षाले सबै विद्यार्थीलाई समेट्न नसकेपछि प्रदेश १ मा पठनपाठनको नयाँ अभ्यान सुरु गर्न लागिएको छ । इन्टरनेट, टेलिभिजन र कम्प्युटरको पहुँच नभएका विद्यार्थीलाई टेलिफोनबाट शिक्षण सिकाइ सञ्चालन गर्ने तयारी सामाजिक विकास मन्त्रालयले गरेको हो । अनलाइन कक्षाले समेट्न नसकेका विद्यार्थीलाई लक्षित गर्दै मन्त्रालयले कोरोना प्रभावित क्षेत्रका विद्यालयलाई लक्षित गरी सिकाईलाई निरन्तता दिने र पठनपाठन सञ्चालन गर्ने उद्देश्यले टेलिफोनबाट पढाई सञ्चालन गर्ने तयारी थालेको छ । नयाँ ढंगले टेलिफोनबाट पठनपाठन गराउनका लागि प्रदेश सरकारले हेल्लो विद्यार्थी कार्यक्रम सुरु गर्न लागेको छ । कोरोना संक्रमणका कारण लामो समयदेखि शैक्षिक संस्था बन्द छन् । शैक्षिक संस्थामा पुगेर पढ्ने र पढाउने अवस्था छैन । शैक्षिक संस्थामा पठनपाठन गराउँदा कोरोना भाइरसको संक्रमण झन् तीव्र रुपमा फैलनसक्ने सम्भावनाका कारण शैक्षिक गतिविधी ठप्प छन् । शिक्षक र विद्यार्थीले शैक्षिक संस्थामा पुगेर पढाउने र पढ्नसक्ने अवस्था नभएपछि शिक्षण सिकाईलाई निरन्तरता दिन प्राविधिकको प्रयोग गर्दै अनलाइन कक्षा सुरु भयो । कतिपय विद्यालयले अनलाइनमार्फत पठनपाठनलाई निरन्तरता दिइरहेका छन् । तर अनलाइन सिकाईमा थोरै विद्यार्थीको मात्रै सहभागिता छ । अधिकांश विद्यार्थीलाई अनलाइन कक्षाले समेट्न सकेको छैन । पहिलो चरणमा ६ जिल्लाका १० वटा स्थानीय तहमा कार्यक्रम सुरु गरिने प्रदेश शिक्षा निर्देशनालयका निर्देशक राजेन्द्र बुढाथोकीले जानकारी दिए । त्यसको प्रभावकारीता हेरेर अरु स्थानीय तहमा पनि टेलिफोनबाट पठनपाठन गराइने उनको भनाइ छ धनकुटाको पाख्रीबास नगरपालिका र साँगुरीगढी गाउँपालिका, तेह्रथुमको छथर गाउँपालिका, सुनसरीको बर्जु र गढी गाउँपालिका, झापाको कचनकवल र कमल गाउँपालिका तथा मोरङको केराबारी गाउँपालिकामा टेलिफोन पठनपाठनका लागि सम्झौता भइसकेको निर्देशक बुढाथोकीले बताए । मोरङको मिक्लाजुङ र इलामको चुलाचुली गाउँपालिकामा सम्झौता गर्न बाँकी रहेको उनको भनाइ छ । नेपाल टेलिकमको पाठशाला (क्लोज युजर ग्रुप) सियूजी सिममार्फत विद्यार्थीको पढाईलाई निरन्तरता दिइने उनले बताए । विद्यार्थी र शिक्षकले मात्र प्रयोग गर्न मिल्ने सियूजी सिममा एक सय २९ रुपैयाँले १ महिना पुग्ने जानकारी बुढाथोकीले दिए । उनका अनुसार विद्यार्थीका लागि सित्तैमा सिम दिइने र ३ महिनाका लागि शिक्षक र विद्यार्थीको सिममा ब्यालेन्सको व्यवस्था गरिनेछ । नेपाल सरकारको सिकाई सहजीकरण निर्देशिका २०७७ अनुसार अनुसार इन्टरनेट, टेलिभिजन र कम्प्युटरको सुविधा नभएका विद्यार्थीका लागि सिम र रिचार्जको व्यवस्था गरिने बताइएको छ । जसका लागि एउटा स्थानीय तहमा दुई सय ५० शिक्षक र पाँच विद्यार्थीको कोटा निर्धारण गरिएको छ । रिचार्ज गर्नुपर्ने विद्यार्थीको विवरण स्थानीय तहले तयार गर्ने निर्देशक बुढाथोकीले बताए । उनका अनुसार विद्यार्थी छनौट गर्दा गरिबभित्रको पनि गरिबलाई छनौट गर्नुपर्ने छ । विद्यार्थीलाई पुस्तक वितरण गरिसकिएको र अभिभावकको मोबाइलमा सिम तथा रिचार्जको व्यवस्था गर्नाले कार्यक्रम प्रभावकारी बन्ने शिक्षा निर्देशनालयको विश्वास छ । अभिभावकको मोबाइल हुने हुँदा विद्यार्थीको पठनपाठनबारे अभिभभावकसँग पनि जानकारी लिन सकिने बुढाथोकीले बताए । अनलाइन कक्षाले समेट्न नसकेका विद्यार्थीका लागि टेलिफोनबाट सिकाउने गरी कार्यक्रम तयार गरिएको सामाजिक विकास मन्त्री जीवन घिमिरेले बताए । कोरोनाको संक्रमण कहिलेसम्म भन्ने यकिन नभएकाले पठनपाठन कार्यलाई अघि बढाउन मन्त्रालयले टेलिफोनबाट शिक्षण सिकाइ सुरु गर्ने तयारी गरेको उनले बताए । हेल्लो विद्यार्थी कार्यक्रमका लागि सामाजिक विकास मन्त्रालयले एक लाख ५० हजार र स्थानीय तहले एक लाख रुपैयाँ व्यहोर्नुपर्ने मन्त्री घिमिरेले बताए ।"
सन्दीपले होबर्ट हुरिकेन्सबाट बिग ब्यास लिग खेल्ने,काठमाडौं : नेपाली क्रिकेटका ग्लोबल आइकन सन्दीप लामिछानेले अष्ट्रेलियाको बिग ब्यास लिग (बीबीएल) टी ट्वान्टी क्रिकेट होबर्ट हुरिकेन्सबाट खेल्ने भएका छन् । होबर्टले बिहीबार विदेशी खेलाडीको कोटामा सन्दीपलाई अनुबन्धित गरेको उनका व्यवस्थापक रमन सिवाकोटीले जानकारी दिए । सम्झौता रकम भने उसले खुलाएको छैन । सन्दीपले लगातार तेस्रो पटक बीबीएल खेल्न लागेका हुन्।यसअघि सन्दीपले दुई सिजन मेलबर्न स्टार्सबाट बीबीएल खेलेका थिए। उनले दुवै सिजनमा गरी बीबीएलमा २० खेल खेल्दै २६ विकेट लिएका थिए। गत संस्करणमा सन्दीपको उत्कृष्ट प्रदर्शनकै कारण मेलबर्न फाइनलमा पुगेको थियो । बीबीएलका लागि होबर्टमा सामेल हुन पाउँदा सम्मान महशुस गरेको सन्दीपले सामाजिक सञ्जालमार्फत प्रतिक्रिया दिएका छन्। अष्ट्रेलियामा आफूले सधैँ माया र सम्मान पाएको उनको भनाइ छ । इन्डियन प्रिमियर लिग (आइपीएल) बाट फर्किएका उनी हाल चितवनस्थित घरमा छन् । यस पटकको आइपीएलमा उनले कुनै पनि खेल खेल्न पाएका छैनन्। यस्तै होबर्टका मुख्य प्रशिक्षक एडम ग्रिफ्टले सन्दीपको अगमनले टिमको बलिङ पक्ष थप बलियो भएको बताएका छन्। सन्दीपमा जहिले पनि रहस्यमय स्पिनको साथ खेल परिवर्तन गर्नसक्ने खुबी भएको र इनिङ्सको कुनै पनि चरणमा बलिङ गर्न सक्ने उनको भनाइ छ । सन्दीप विकेट टेकर भएकाले बलिङमा अर्को आयाम थपिने प्रशिक्षक ग्रिफ्टले उल्लेख गरे। नयाँ सिजनको बीबीएल आगामी डिसेम्बर १० अर्थात् मङ्सिर २५ गतेदेखि सुरु हुनेछ । यस सिजनमा हरेक टिमले तीन विदेशी खेलाडीलाई प्लेइङ सेटमा राख्न पाउने छन् । यसअघि बीबीएलमा दुई विदेशी खेलाडीलाई मात्र राख्न पाइने नियम थियो ।रासस
चिसोले हिल्सा प्रहरी चौकीका प्रहरी सिमकोट पुगे,सिमकोट : नेपालचीन सीमा नाका हुम्लाको हिल्सामा खटिएका सुरक्षाकर्मी सदरमुकाम सिमकोट फिर्ता भएका छन्। हुम्लाको मुख्य नाका हिल्साबाट सुरक्षाकर्मीको टोली फिर्ता भएको हो। उत्तरी नाम्खा गाउँपालिकाको हिल्सा प्रहरी चौकीमा कार्यरत प्रहरीको टोली हिमपातपछि चिसो बढेका कारण सिमकोट फिर्ता भएको हो। तापक्रम माइनस डिग्रीमा झरेपछि चिसो बढेसँगै बस्न कठिन भएको भन्दै हिल्सा प्रहरी चौकी सदरमुकाम सिमकोट फिर्ता भएको जिल्ला प्रहरी कार्यालयले जानकारी दिएको हो। हिल्सा प्रहरी चौकीका प्रहरी निरीक्षक जङ्गबहादुर आलेको नेतृत्वमा रहेको १४ जनाको टोली मङ्गलबार सदरमुकाम सिमकोट सारिएको हो। यसअघि सुनखानीमा रहेको प्रहरीचौकी कात्तिक महिनामै सदरमुकाम सिमकोट फिर्ता भइसकेको थियो भने हिल्सा नाकामा खटिएको प्रहरी चौकी मङ्गलबार सीमा छोडेर जिल्ला सदरमुकाम सिमकोट पुगेको छ। चिसोका कारण सदरमुकाम सिमकोट आइपुगेका प्रहरीचौकी जेठ महिनामा फिर्ता हुनेभएका छन्। यस्तै चीनसँग सीमा जोडिएको हिल्सा नाकामा सशस्त्र प्रहरीको बोर्डर आउट पोष्ट (बिओपी) टोली चिसो बढे पनि सीमा सुरक्षामै खटिने भएको छ। सीमा सुरक्षामा खटिएको प्रहरीचौकी हिल्साबाट सदरमुकाम सिमकोट सारिए पनि सशस्त्र प्रहरी निरीक्षक सुरज केसीको नेतृत्वमा रहेका २२ जना उतै बस्ने भएका हुन्।
१८ वर्षीया सुत्केरी र शिशुको मृत्यु,दैलेख : जिल्लाको नारायण नगरपालिका११ विन्ध्यबासिनीकी १८ वर्षीया दीपा बिकको सुत्केरी भए लगत्तै मुत्यु भएको छ। दिपा सहित नवजात शिशुको समेत बुधबार राती मृत्यु भएको हो। कर्णाली प्रदेश अस्पताल सुर्खेतमा शल्यक्रिया गरी पहिलो सन्तानलाई जन्म दिएलगत्तै नवजात शिशु र सुत्केरी दीपाको ज्यान गएको मृतकका देवर पूर्ण बिकले जानकारी दिए। मंगलबार बिहान भगवतीमाई गाउँपालिका२ रुम माइतीघरको आँगनमा चिप्लिएर पेटमा ठक्कर लागेर दुखाइ बढेपछि उनलाई उपचारका लागि सुर्खेत पुर्याइएको थियो। स्वास्थ्यकर्मीले मंसिर २५ गते बच्चा जन्मने मिति तोकेको भए पनि पेटमा लागेको चोटका कारण बालकको मृत्यु भइसकेकोले आमाको प्राण जोगाउन चिकित्सकले सिएस गरेका थिए।
