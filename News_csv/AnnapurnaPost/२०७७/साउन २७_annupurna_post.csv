शीर्षक,विवरण
सिरहामा १० संक्रमित थपिए,सिरहा : मंगलबार सिरहामा थप १० नयाँ कोरोना भाइरसको संक्रमित थपिएको छ। त्यसमा दुई जना प्रहरी हिरासतमा रहेका थुनुवा हुन्। ८ जना सुखीपुर नगरपालिकाका क्वारेन्टाइनका रहेका छन्। योसँगै सिरहामा संक्रमित संख्या २३३ पुगेको छ। जसमा २०५ जना डिस्चार्ज भएका छन्। कोरोनाले एक जनाको मृत्यु भएको छ। बाँकी २९ जना संक्रमितको आइसोलेसनमा उपचार भइरहेको जिल्ला स्वास्थ्य कार्यालय सिरहाका प्रमुख कृष्णदेव यादवले जानकारी दिए। इलाका प्रहरी कार्यालय गोलबजारमा रहेका थुनुवामा कोरोना संक्रमण भेटिएको जिल्ला प्रहरी कार्यालय सिरहाका प्रवक्ता तथा डीएसपी विनोद घिमिरेले जानकारी दिए । उनका अनुसार थुनुवासँग सम्बन्धित मुद्दा शाखामा कार्यरत प्रहरीलाई पनि क्वारेन्टाइन गरिएको छ। थुनुवालाई आइसोलेसनमा राखी उपचार गरिने उनले बताए। धनगढीमाई नगरपालिका १ र ८ का दुवै थुनुवा ३ हप्ताअघि प्रहरी हिरासतमा पुगेका थिए। सिरहामा समुदाय स्तरमा कोरोना संक्रमित भेटिन थालेको छ।
अस्पताल डुलाउँदा डुलाउँदै दुईको मृत्यु,"झापा : कोभिड१९ सँग मिल्दोजुल्दो लक्षण देखिएको जनाउँदै स्थानीय अस्पतालहरु उपचारमा पन्छिएपछि झापामा आज दुई जनाको मृत्यु भएको छ। मेचीनगर ५ का ११ वर्षीय सागर तामाङ र कनकाई ५ का १७ वर्षीय रोशन सुनारको मृत्यु भएको हो। फुटबल खेल्दा सामान्य घाइते भएका दुवैलाई ज्वरो आउने र श्वासप्रश्वासमा समस्या देखिएपछि उपचारका लागि अस्पताल लगिएको थियो। अस्पतालहरुले पिसिआर परीक्षणबाट कोभिड १९ नभएको रिपोर्ट ल्याएपछि मात्र उपचार गर्ने भनी एकले अर्कालाई रेफर गरेका कारण अस्पताल डुलाउँदा डुलाउँदै दुवैको मृत्यु भएको थियो। सोमबार ज्वरो बढेकाले तामाङलाई उपचारका लागि राति १ बजे बिर्तामोडको कनकाई हस्पिटल पुर्याइएको थियो। कनकाईले बालकलाई बिएण्डसी हस्पिटल लैजान सिफारिस गरेको थियो। बिएन्डसीले पनि धरान लैजान सिफारिस गरेको थियो। बिएण्डसी हस्पिटलले छातीको एक्सरे गरेपछि निमोनिया भएको ठहर गर्दै कोरोना सङ्क्रमण हुन सक्ने आशङ्कासहित बिरामीको पिसिआर परीक्षण गर्न र धरान लैजान सिफारिस गरेको थियो। त्यसपछि बालकको उपचार अभावमै बिहान ४ बजेतिर मृत्यु भएको थियो। यसैगरी कनकाईका सुनारलाई गए राति उपचारका लागि बिर्तामोडको बिर्तासिटी हस्पिटल लगिएको थियो। बिर्तासिटीले कोभिडसँग मिल्दोजुल्दो लक्षण भएको जनाउँदै अन्यत्र लैजान सिफारिस गरेपछि उनलाई कनकाई हस्पिटल लगिएको थियो। कनकाईले मेची अञ्चल अस्पताल लैजान सिफारिस गरेको थियो भने मेची अस्पतालले आइसियु खाली नभएको जनाई भद्रपुरकै ओमसाई पाथीभरा हस्पिटल पठाएको थियो। ओमसाईले कोभिड१९ परीक्षण नभएको जनाई मेचीमै फर्काएको थियो। त्यसपछि मेची अस्पतालमा उनको मृत्यु भयो। मेचीनगर५ का वडाध्यक्ष योगेश थापा मगरले अस्पतालहरुले उपचार नगरी अन्यत्र पठाउने गरेकै कारण बिरामीको मृत्यु हुनु सर्वसाधारणको स्वास्थ्यमाथिको गम्भीर खेलबाड भएको बताए। कोरोना महामारीको समय छ भन्दैमा अन्य बिरामीको उपचारै नगरी बेवास्ता गर्नु ठीक भएन, वडाध्यक्ष थापाले भने उपचार नै नगर्ने हो भने हस्पिटल हुनु र नहुनुको के अर्थ रह्यो ? बिएण्डसी हस्पिटलका जनसम्पर्क अधिकृत प्रमिश गिरीले ज्वरो आएका बालकको उपचार गरिएको तर कोरोनासँग मिल्दोजुल्दा लक्षण देखिएपछि कोभिडको परीक्षण हुने र उपचार हुने अस्पतालमा लैजान सिफारिस गरिएको बताए। कोभिडको उपचार र पिसिआर परीक्षण बिएण्डसी हस्पिटलमा नहुने हुँदा शङ्कास्पद बिरामीलाई अन्यत्र पठाउनु बाध्यता भएको उनको भनाइ थियो। झापामा मेची अञ्चल अस्पतालमा मात्र कोभिड १९ को पिसिआर परीक्षण र उपचार हुने गरेको छ। पच्चीस शय्याको आइसोलेशन वार्ड भने सङ्क्रमितले भरिएका छन्।"
कोरोना सङ्क्रमितबाट जन्मिएको शिशुको मृत्यु,बाँके : नेपालगञ्ज मेडिकल कलेज शिक्षण अस्पताल कोहलपुरमा यही साउन २४ गते कोरोना सङ्क्रमित आमाले जन्माएको शिशुको मृत्यु भएको छ। नेपालगञ्ज मेडिकल कलेज कोहलपुरमा शिशुको सोमबार बिहान १:२० बजे उपचारका क्रममा मृत्यु भएको अस्पतालका सहायक निर्देशक नितेशकुमार कनोडियाले प्रेस विज्ञप्तिमार्फत जानकारी दिए। भेरी अस्पतालमा भर्ना भएका रुकुम चौरजहारीकी २८ वर्षीया आशा चौधरीमा कोरोना पुष्टि भएपछि थप उपचारका लागि मेडिकल कलेज शिक्षण अस्पताल कोहलपुर रिफर गरिएको थियो। सो महिलाले सोही दिन राति ९:३५ बजे शल्यक्रियापछि दुई किलो ७०० ग्राम तौलको शिशु (छोरा) जन्म दिएकी थिइन्। मेडिकल कलेजमा कोरोना सङ्क्रमितबाट जन्मिएका शिशुको मृत्यु भएको र आमाबुबा आइसोलेसनमा रहेको सहायक निर्देशक कनोडियाले जानकारी दिए।
सिरहामा थुनुवासहित १० कोरोना संक्रमित,सिरहा : मंगलबार सिरहामा थप १० जनालाई कोरोना संक्रमण भएको छ। त्यसमा दुई जना प्रहरी हिरासतमा रहेका थुनुवा हुन्। ८ जना सुखीपुर नगरपालिकाका क्वारेन्टाइनका रहेका छन्। योसँगै सिरहामा संक्रमित संख्या २३३ पुगेको छ । जसमा २०५ जना निको भएर डिस्चार्ज भएका छन्। भने एक जनाको मृत्यु भएको छ। बाँकी २९ जना संक्रमितलाई आइसोलेसनमा राखी उपचार भइरहेको जिल्ला स्वास्थ्य कार्यालय सिरहाका प्रमुख कृष्णदेव यादवले जानकारी गराए। इलाका प्रहरी कार्यालय गोलबजारमा रहेका थुनुवामा कोरोना संक्रमण भेटिएको जिल्ला प्रहरी कार्यालय सिरहाका प्रवक्ता तथा डिएसपी विनोद घिमिरेले जानकारी दिए। उनका अनुसार थुनुवासँग सम्बन्धित मुद्दा शाखामा कार्यरत प्रहरीलाई पनि क्वारेन्टाइन गरिएको छ। थुनुवालाई आइसोलेसनमा राखी उपचार गरिने उनले बताए।
मन्त्रिपरिषद्का १६ निर्णय : फुटपाथको व्यापारमा निषेध,"काठमाडौं : सरकारले कोभिड१९ सङ्क्रमण फैलिँदै गएको भन्दै आगामी भदौ ३१ गतेसम्मका लागि अन्तर्राष्ट्रिय सीमानाकाबाट हुने आवागमन रोक्ने निर्णय गरेको छ। सोमबार बसेको मन्त्रिपरिषद्को निर्णय मंगलबार सार्वजनिक गर्दै सञ्चार तथा सूचना प्रविधिमन्त्री एवं सरकारका प्रवक्ता डा युवराज खतिवडाले यसअघि साउन ३२ गतेसम्मका लागि अन्तर्राष्ट्रिय नाकाबाट हुने आवागमन कोरोना सङ्क्रमण बढ्न थालेपछि भदौ ३१ गतेसम्मका लागि सीमानाका बन्द गर्ने निर्णय गरेको जानकारी दिए। विश्वव्यापी महामारीका रुपमा फैलिएको कोभिड१९ सङ्क्रमणबाट सुरक्षित रहनका लागि छिमेकी मित्र राष्ट्रलगायत अन्य मित्र राष्ट्रले चालेका प्रयास र अनुभव समेतलाई ध्यानमा राखी सङ्क्रमणबाट सुरक्षित राख्न नेपालको अन्तर्राष्ट्रिय सिमानामा रहेका नेपाल प्रवेश गर्ने सबै प्रवेश बिन्दु र खुला सिमानाका जुनसुकै स्थानबाट हुनसक्ने यात्रुको आवागमन गत साउन ३२ गते आइतबार मध्यरातसम्मका लागि स्थगित गरिएकोमा हाललाई भदौ ३१ गते बुधबार मध्यरातसम्मका लागि नेपाल प्रवेश गर्ने सबै प्रवेश बिन्दु र खुला सिमानाको जुनसुकै स्थानबाट हुनसक्ने यात्रुको आवागमन स्थगित गर्ने गरी निरन्तरता दिएका छौँ, उनले भने। मन्त्रिपरिषद्को गत जेठ १२ गतेको निर्णयबमोजिम जारी भएको कोभिड१९ को विश्वव्यापी सङ्क्रमणको कारणबाट उत्पन्न असहज परिस्थितिमा स्वदेश आउनै पर्ने अवस्थामा रहेका नेपाली नागरिकलाई स्वदेश आउन सहजीकरण गर्नेसम्बन्धी आदेश, २०७७ बमोजिम स्थलमार्गबाट नेपाल प्रवेश गर्न तोकिएका प्रवेश बिन्दुबाट नेपाल प्रवेश गर्न दिने व्यवस्था र मालसामानको ढुवानी व्यवस्थालाई भने यथावत कायम राख्ने निर्णय गरेको मन्त्री डा खतिवडाले बताए। सरकारले उक्त आदेशको पालना नगरी सीमानाकाबाट प्रवेश गर्ने गराउने र प्रवेश गरेका मानिसलाई लुकाउने कार्य गरे गराएमा प्रचलित कानूनबमोजिम कारवाही गर्ने भएको छ। बैठकले सरकारले विश्वव्यापी महामारीको रूमलिएको कोभिड१९ को सङ्क्रमणको रोकथाम, नियन्त्रणका लागि सरकारले सङ्क्रामक रोग ऐन २०२० को दफा २ बमोजिम जारी गरेको आदेश जनताको जीवन रक्षाका लागि भएकाले हालसम्म उक्त आदेशको पालना गरी गरेकोमा धन्यवादसमेत दिएको छ। सङ्क्रामक रोग ऐन, २०२० को दफा २ बमोजिम जारी गरिएको आदेश र नेपालका अन्तर्राष्ट्रिय सिमानाकामा रहेका नेपाल प्रवेश गर्ने सबै प्रवेश बिन्दु र खुला सिमानाको जुनसुकै स्थानबाट हुनसक्ने यात्रुको आवागमन स्थगित गर्ने कार्यको पूर्णपालना गरी गराई सहयोग पुयाउनु हुन सरकारले सबैसँग आग्रह गरेको छ। भदौ १६ गतेबाट यातायाता सञ्चालन मन्त्रिपरिषद्को गत साउन ५ गतेको निर्णयानुसार जारी भएको आदेशमा हेरफेर तथा थपघट गर्ने गरी राजपत्रका प्रकाशन गर्नेसमेत निर्णय गरेको छ। गत साउन ५ गते बसेको मन्त्रिपरिषद् बैठकले भदौ १ गतेबाट लामो दूरीका सार्वजनिक यातायात, हवाई सेवा सञ्चालन गर्ने निर्णयलाई पनि परिमार्जन गर्दै भदौ १६ गतेबाट मात्र सञ्चालन गर्ने निर्णय गरेको सरकार प्रवक्ता डा खतिवडाले जानकारी दिए। मन्त्रिपरिषद्को निर्णयानुसार अब होटल तथा रेष्टुराँबाट तयार गरिएका खाद्य परिकार लैजाने सेवा मात्र पाउने भएका छन्। विद्युतीय माध्यमबाट काम गर्न निर्देशन बैठकले कोभिड१९ सङ्क्रमणका सक्रिय सङ्क्रमित २०० बढी भएका जिल्ला र काठमाडौँ उपत्यकाका सरकारी तथा गैरसरकारी निकाय, बैंक, सहकारी, लघुवित्त एव वित्तीय सङ्घसंस्थालगायतका जनतासँग प्रत्यक्ष सम्पर्कमा रही सेवा प्रवाह गर्ने सबै कार्यालय, निकाय एवं सङ्घसंस्थाले विद्युतीय माध्यमबाट समेत सेवा प्रवाह गर्ने व्यवस्था मिलाउने निर्णय गरेको बताए। ती निकायको कार्यसम्पादन एवं सेवा प्रवाहका लागि बढीमा ५० प्रतिशत कर्मचारी कार्यालयमा आलोपालो गरी उपस्थित हुने र अन्य कर्मचारीलाई सुरक्षितरूपमा घरबाटै सम्पादन गर्ने व्यवस्था सम्बन्धित कार्यालय प्रमुखले मिलाउने निर्णय गरिएको छ। अनलाइन, भर्चुअल वा विद्युतीय माध्यमबाट सेवा प्रवाह गर्न सम्भव नहुने र बढी जनसम्पर्क हुने कार्य अर्का निर्णय नभएसम्मका लागि स्थगित गर्ने, सेवा प्रवाह र जनशक्ति व्यवस्थापनको जिम्मेवारी जिल्ला कोभिड१९ सङ्कट व्यवस्थापन केन्द्रको समन्वयमा सम्बन्धित कार्यालय प्रमुखको हुने निर्णय गरेको मन्त्री डा खतिवडाले जानकारी दिए। बैठक, भेला गर्न रोक सरकारले मानिसको जमघट, भेटघाट एवं नजिकिने कार्यबाट कोभिड१९ को सङ्क्रमण बढ्दै गइरहेको हुँदा अत्यावश्यकबाहेकका कुनै पनि प्रकारका बैठक, समीक्षा, गोष्ठी, सेमिनार, छलफल, भेलाजस्ता सामूहिक जमघट हुने कार्य नगर्न र नगराउने निर्णय गरेको छ। बैठकले स्वास्थ्य र सुरक्षालगायतका आधारभूत सेवाप्रवाहलाई निरन्तरता दिन जनशक्ति, जनशक्तिलाई आवश्यक पर्ने स्वास्थ्य सामग्री, आवश्यक सुरक्षा प्रबन्ध र अनुकूल कार्य वातावरण बनाउन सम्बन्धित मन्त्रालयका सचिवले आवश्यक कार्ययोजना तयार गरी प्रभावकारीरूपमा कार्य सञ्चालन गर्नेगराउने निर्देशन दिएको छ। धार्मिकस्थलमा भीडभाड नगर्न आग्रह कोभिड१९ को सङ्क्रमणको जोखिम बढ्दै गएको देखिएकाले धार्मिकस्थलमा दैनिक नित्य पूजाबाहेक अन्य कुनै पनि गतिविधि सञ्चालन नगर्नेनगराउनेसमेत निर्णय गरेको छ। सरकारले चाडपर्व आआफ्नै घरभित्र रही जनस्वास्थ्यका मापदण्ड पालना गरेर आआफ्नो परिवारका सदस्यले मात्र मनाउने भनेको छ। दैनिक उपभोग्य वस्तुलगायत पूर्वाधार निर्माणमा आवश्यक सामग्री आपूर्ति गर्दा सो कार्यमा संलग्न चालक, सहचालक तथा अन्य व्यक्तिले स्वास्थ्य सुरक्षासम्बन्धी मापदण्ड पालनामा कमी भएको देखिएकाले सम्बन्धित व्यवसायी, उद्योगी एवं सामाजिक सङ्घसंस्था, सामुदायिक संस्था र सहकारीले अनिवार्य रूपमा सामाजिक दूरी कायम गर्नुका साथै मास्क, स्यानेटाइजरजस्ता न्यूनतम स्वास्थ्य मापदण्ड पालना गर्ने निर्देशन दिएको मन्त्री डा खतिवडाले बताए। सरकारले शैक्षिक संस्था (विद्यालय, कलेज, ट्युसन सेन्टर, तालीम केन्द्र), सबै प्रकारका सभा, गोष्ठी, तालिम, सेमिनार, सबै प्रकारका प्रदर्शन, भेला तथा सम्मेलन, सिनेमा हल, पार्टी प्यालेस, डान्सबारलगायतका मनोरञ्जनस्थल, सैलुन, ब्यूटीपार्लर तथा स्पा, स्वीमिङपुल, जिमखानालगायत हेल्थ क्लब, समूहमा खेलिने खेलकूद र खेल मैदानमा हुने प्रस्तुति, सबै प्रकारका धार्मिक तथा सामाजिकस्थल, पुस्तकालय, सङ्ग्रहालय र चिडियाखाना हाल सञ्चालनमा निषेध गरेको उनले बताए। २०० बढी संक्रमित जिल्लामा आवतजावत बन्द यसैगरी बैठकले काठमाडौँ भक्तपुर र लतिलपुर जिल्लाभित्र आवतजावत गर्नेबाहेक कोभिड१९ को सक्रिय सङ्क्रमित सङ्ख्या २०० भन्दा बढी भएका जिल्लाबाट अन्य जिल्लामा जिल्ला कोभिड सङ्कट व्यवस्थापन केन्द्र तथा स्थानीय प्रशासनको अनुमतिबाहेक आवतजावत रोक लगाएको छ। फुटपाथको व्यापारमा रोक फुटपाथ र खुला ठाउँ र ठेला गाडा र साइकलमा सञ्चालन भइरहेका तरकारी, फलफूल, खाद्यान्न, लत्ताकपडालगायतका खुद्रा व्यापार व्यवसाय एव कवाडी सङ्कलनजस्ता कार्य जथाभावीरूपमा सञ्चालन हुँदा भीडभाड बढ्ने र कोभिड१९ को सङ्क्रमण समुदायस्तरसम्म विस्तार हुने जोखिम बढेकाले यस्ता कार्यलाई सम्बन्धित स्थानीय प्रशासन र स्थानीय तहले निषेध गर्ने निर्णय गरेको छ। सरकारले उद्योग, कलकारखानालगायत व्यवसाय सञ्चालन गर्ने व्यवसायीले हाल उद्योग व्यवसाय सञ्चालन गर्न, निजी तथा सार्वजनिक निर्माणका काममा लगाइएका श्रमिकलगायतका जनशक्तिलाई अनिवार्यरूपमा जनस्वास्थ्य तथा सुरक्षाको मापदण्ड अवलम्बन गर्न लगाई उद्योग र कलकारखाना, सार्वजनिक तथा निजी निर्माणको परिसरभित्रै सुरक्षितरूपमा खाने बस्ने व्यवस्था गर्ने निर्देशन दिएको छ। बैठकले हाललाई अन्यत्र स्थानबाट कामदार नल्याउने र कोभिड१९ सङ्क्रमणका कारण भविष्यमा आउने जोखिम व्यवस्थापन गर्न सम्बन्धित उद्योग व्यवसायले आफ्नो क्षेत्रभित्र आवश्यक क्वारेन्टिन तथा आइसोलेसनलगायतका पूर्वाधारको प्रबन्धसमेत गर्न निर्देशन दिएको छ। ५०० का लागि उडान भर्न अनुमति मन्त्रिपरिषद्को निर्णयबमोजिम अनुमति भएका व्यक्तिलाई नेपाली कूटनीतिक नियोगको सिफारिसमा ३०० र वैदेशिक रोजगार कल्याणकारी कोषबाट खर्च व्यहोर्ने गरी उद्धार गरिने २०० जना नेपाली नागरिकसमेत गरी दैनिक कुल ५०० जनाको सङ्ख्यामा नबढ्ने गरी उडान अनुमति दिएको जानकारी खतिवडाले दिए। सरकारले यस्ता उडानबाट आउने व्यक्तिलाई काठमाडौँ उपत्यकामा नै तोकिएका स्थानमा क्वारेन्टिनमा राख्ने व्यवस्था मिलाइ सङ्क्रमणमुक्त भएको यकिन भएपछि मात्र सम्बन्धित ठाउँमा पठाउने व्यवस्था गर्ने छ, उनले भने, यसरी आउने व्यक्तिलाई आवश्यक क्वारेन्टिनको व्यवस्थापन काठमाडौँ उपत्यकाका स्थानीय तहको समन्वयमा काठमाडौँ, ललितपुर र भक्तपुरका जिल्ला कोभिड सङ्कट व्यवस्थापन केन्द्रले गर्ने छन्। यसरी आउने यात्रुको पाँचदेखि सात दिनभित्र स्वास्थ्य मन्त्रालयले पिसिआर परीक्षण गर्ने व्यवस्था मिलाउने छ। मन्त्री डा खतिवडाका अनुसार सरकारले हाल सङ्क्रमणको दर बढेका, सङ्क्रमणको उच्च जोखिममा रहेका एवं आवश्यक मात्रामा स्वास्थ्यकर्मीको अभाव देखिएका स्थानमा स्वास्थ्य मन्त्रालयबाट तत्काल आवश्यक जनशक्ति खटाई स्वास्थ्य सेवालाई सुदृढ र प्रभावकारी गराउने निर्णय गरेको छ।रासस"
भक्तपुरमा एकै परिवारका चारसहित आठ जनालाई कोरोना,"भक्तपुर : भक्तपुरको सूर्यविनायक नगरपालिका ४ दधिकोटको एकै परिवारका चारसहित आठजनामा कोरोना भाइरस संक्रमण भएको छ।स्वास्थ्य मन्त्रालयले मंगलबार सार्वजनिक गरेअनुसार दधिकोटको एउटै परिवारको आमा, दुई छोरी र एक छोरी गरी चारैजनामा कोरोना भाइरस संक्रमण भएको हो। स्वास्थ्य कार्यालय भक्तपुरका प्रमुख कृष्ण मिजारका अनुसार काठमाडौंको सिनामंगलस्थित क्वारेन्टाइनमा बसेर दधिकोटस्थित घरमा फर्किएका उनीहरुलाई कोरोना भाइरस संक्रमण पुष्टि भएको छ। जसअनुसार ४४ वर्षीया आमा, २० र १५ वर्षीया दुई छोरी तथा तीन वर्षीय छोरामा कोरोना संक्रमण पुष्टि भएको छ। प्रमुख मिजारले उनीहरु क्वारेन्टाइनमा बस्दा संक्रमितको सम्पर्क आएको हुनसक्ने अनुमान गरे। त्यस्तै चाँगुनारायण नपा ७ वागेश्वरीका श्रीमान श्रीमती पनि संक्रमित भएका छन्। यात्रा विवरण नभएका ५४ वर्षीय श्रीमान र ५३ वर्षीया श्रीमतीमा संक्रमण पुष्टि भएको स्वास्थ्य कार्यालय प्रमुख मिजार बताउँछन्। उहाँहरु (श्रीमानश्रीमती) को यात्रा विवरण छैन, उनले भने, त्यसैले संक्रमण कहाँबाट कसरी भएको हो अहिल्यै बताउन मुस्किल छ। उनका अनुसार मध्यपुर थिमि नपा ४ नयाँ ठिमीकी ४८ वर्षीया गृहिणीमा पनि मंगलबार कोरोना भाइरस संक्रमण पुष्टि भएको छ। उनको पनि यात्रा विवरण नभएको मिजारले जानकारी दिए। यसको आधारमा भक्तपुरमा समुदायस्तरमै कोरोना भाइरस संक्रमण फैलिएको हुनसक्ने उनको दावी छ। उनले अत्यावश्यक काममा बाहेक अन्य बेला घरबाट बाहिर ननिस्कन आग्रहसमेत गरेका छन्। तराईबाट सूर्यविनायक नपा ३ बालकोटस्थित छोराको घरमा आएका ६० वर्षीय बुबामा पनि मंगलबार कोरोना भाइरस संक्रमण पुष्टि भएको छ। कोरोना भाइरस संक्रमणसँग मिल्दोजुल्दो सामान्य लक्षण आएपछि आठैजनाको परीक्षण गरिएको थियो। उक्त परीक्षणको रिपोर्ट मंगलबार आउँदा पोजिटिभ आएको प्रमुख मिजारले सुनाए।सामान्य लक्षण आएपछि उहाँहरुले कोरोना भाइरस संक्रमण परीक्षण गराएका थिए, उनले भने, जसअनुसार मंगलबार स्वास्थ्य मन्त्रालयले पोजिटिभ पुष्टि गरेको हो। उनका अनुसार अहिले आठैजना आआफ्नो घरमै सेल्फ आइसोलेसनमा बसेका छन्। उनीहरुको कन्ट्याक्ट ट्रेसिङ गर्ने कार्य भइरहेको उनले बताए। मंगलबारसम्म भक्तपुरमा कोरोना संक्रमितको संख्या ९३ जना पुगेको छ। जसमध्ये ५० जना कोरोनालाई जितेको स्वास्थ्य कार्यालयले जनाएको छ।"
प्रदेश १ मा ६० हजारको कोरोना परीक्षण,"विराटनगर : प्रदेश १ मा ६० हजार भन्दा बढीको पीसीआर परीक्षण गरिएको छ। प्रदेशका तीन वटा प्रयोगशालामा गरिएको परीक्षणमा ६० हजार ६ सय ८० स्वाबको पीसीआर परिक्षण गरिएको हो। प्रदेशका १४ वटै जिल्लाबाट संकलन गरिएको स्वाब सँगै प्रदेश बाहिरका व्यक्तिको पनि प्रदेशका तीनवटा ल्याबमा परीक्षण गरिएको छ। प्रदेश प्रयोगशालाका निर्देशक जयवेन्द्र यादवका अनुसार प्रदेश १ का जिल्लाको ५६ हजार ४ सय १६ र प्रदेश १ बाहिरका जिल्लाको ४ हजार १ सय ७४ वटा पीसीआर परीक्षण भएको हो। निर्देशक यादवका अनुसार हालसम्म बीपी कोइराला स्वास्थ्य विज्ञान प्रतिष्ठान धरानले १८ हजार ८ सय ७, कोशी अस्पताल विराटनगरले २२ हजार ३ सय ५२ र प्रदेश प्रयोगशालाले १९ हजार ५ सय २१ वटा पीसीआर परीक्षण गरेको छ। परीक्षण गरिएका मध्ये हाल सम्म १ हजार ५ सय ६३ को रिपोर्ट पोजेटिभ आएको छ भने ५४ हजार ८ सय ५३ जनाको रिपोर्ट नेगेटिभ आएको छ। प्रदेश १ मा कोरोना संक्रमणकै कारण मंगलबार सम्ममा ८ जनाको मृत्यु भईसकेको छ। त्यसमध्ये ३ जना प्रदेश १ बाहिरका छन्। प्रदेश १ मा मोरङमा सवैभन्दा बढी संक्रमण देखिएको छ। मोरङमा ६ सय ५७ जना संक्रमित भएका छन्। मोरंगमा १६ हजार ९ सय ४२ जनाको पीसीआर परीक्षण गरिएको छ। विराटनगर महानगरपालिका क्षेत्र भित्रका ९ हजार ६ सय ८० को परीक्षण भएको निर्देशक यादवले बताए। हालसम्म महानगरपालिकाले पठाएको ४ हजार, कोशी अस्पतालको बुथमा संकलन भएको १ हजार २ सय, प्रदेश ल्याबले महानगर क्षेत्रभित्र संकलन गरेको ३ हजार र विराटनगरका विभिन्न संघ संस्थाबाट लिईएको नमूना १ हजार ४ सय ८० को पीसीआर परीक्षण भएका हुन्। सामाजिक विकास मन्त्रालयका जनस्वास्थ्य महाशाखा प्रमुख डा सुरेश मेहताले प्रदेश १ मा रहेका तीनवटा प्रयोगशालाले दैनिक १ हजार ५ सय स्वावको परीक्षण गर्न सक्ने क्षमता रहेको जानकारी दिए। झापाको मेची अञ्चल अस्पतालको ल्याब सञ्चालनको तयारीमा रहेको जानकारी दिँदै प्रमुख मेहताले मेचीको ल्याव सञ्चालनमा आएपछि परीक्षण क्षमता बढ्ने बताए। प्रदेश प्रयोगशालाका निर्देशक यादवले प्रदेश प्रयोगशाला विराटनगरमा १ हजार, बीपी कोइराला स्वास्थ्य विज्ञान प्रतिष्ठान धरानमा ९ सय, कोशी अस्पताल विराटनगरमा ८ सय ५० स्वाव अभलै होल्डमा रहेको जानकारी दिए। प्रदेशमा धेरै स्वाव संकलन हुने गरेकाले दैनिक ७ सय स्वाब होल्डमा हुने गरेको निर्देशक यादवको भनाइ छ।"
देशभर १८३ स्वास्थ्यकर्मीमा कोरोना संक्रमण,काठमाडौं : नेपालमा १८३ जना स्वास्थ्यकर्मीमा कोरोना भाइरस (कोभिड१९) को संक्रमण पुष्टि भएको छ । स्वास्थ्य तथा जनसंख्या मन्त्रालयका प्रवक्ता डा जागेश्वर गौतमका अनुसार ६० महिला र १२३ पुरुष स्वास्थ्यकर्मीमा कोरोना संक्रमण पुष्टि भएको हो । मन्त्रालयका अनुसार प्रदेश २ मा सबैभन्दा बढी ७८ जना स्वास्थ्यकर्मीमा कोरोना संक्रमण देखिएको छ । जसमध्ये ५८ पुरुष छन् भने २० महिला । त्यसैगरी सुदूरपश्चिम प्रदेशमा १४ पुरुष र १३ महिला गरेर २७ स्वास्थ्यकर्मी संक्रमित भएका छन् । कर्णाली प्रदेशमा १६ पुरुष र ६ महिला गरेर २२ स्वास्थ्यकर्मीमा संक्रमण पुष्टि भएको छ । सँगै गण्डकी प्रदेशमा १४ पुरुष र ६ महिला गरेर २० स्वास्थ्यकर्मीमा कोरोना पुष्टि भएको छ भने बागमती प्रदेशमा ८ पुरुष र ८ महिला गरेर १६ स्वास्थ्यकर्मीमा संक्रमण पुष्टि भएको छ । प्रदेश ५ मा ६ महिला र ६ पुरुष गरेर १२ र प्रदेश १ मा ७ पुरुष र १ महिला गरेर ८ जना स्वास्थ्यकर्मीमा कोरोना संक्रमण पुष्टि भएको मन्त्रालयले जनाएको छ । नेपालमा कोरोनाले मृत्यु हुनेको संख्या ८३ पुगेको छ । कुल संक्रमितको संख्या भने २३ हजार ९४८ रहेको छ ।
कोरोना संक्रमण रोक्न मुख्यमन्त्री राईले लिए सुझाव,"विराटनगर : प्रदेश १ मा कोरोना संक्रमितको संख्या बढ्दै गएपछि मुख्यमन्त्री शेरधन राईले नियन्त्रणका लागि सरोकारवालासँग छलफल गरेका छन्। मंगलबार भर्चुअल बैठक राखेर मुख्यमन्त्री राईले प्रदेशभरका जनप्रतिनिधि, सुरक्षा निकाय, स्वास्थ्य क्षेत्रका विज्ञ र उद्योगी सँग छलफल गरेका हुन्। प्रदेशका सबै मन्त्रीसमेत सहभागी छलफलमा सरोकारवालाले दिएको सुझावका आधारमा सरकारले कोरोना भाइरस नियन्त्रणका लागि थप रणानीति तयार पार्ने मुख्यमन्त्री राईले बताए। बैठकमा सहभागीले प्रदेशका मुख्य सहर र मास बाक्लो हुने क्षेत्रमा मात्रै बढी कोरोनाको असर बढी देखिएकाले आवश्यकता, समन्वय र ठाउँ अनुसार मात्र लकडाउन गर्नुपर्ने सुझाव मुख्यमन्त्रीलाई दिए। मुख्यमन्त्री राईले तीनै तहबीच आवश्यक समन्वय हुनु पर्ने बताए। तीनै तहबीच आवश्यक समन्वय हुनुपर्छ, मुख्यमन्त्री राईले भने, समन्वय भए कोभिड महामारी नियन्त्रणको काममा सहज हुन्छ, सबैले समन्वयमा काम गरौँ। सबैभन्दा बढी संक्रमण फैलिएको झापा, मोरङ, सुनसरी, उदयपुरका प्रमुख जिल्ला अधिकारीले आफ्नो जिल्लाको बारेमा मुख्यमन्त्रीलाई जानकारी गराएका थिए। छलफलमा उद्योगी व्यवसायीले निजी अस्पताल र होटललाई पनि आइसोलेसन बनाउन सुझाव दिए। उनीहरुले लकडाउन समन्वय गरेर मात्र गर्नुपर्ने नत्र त्यसको कुनै अर्थ नरहने बताए। यता स्वास्थ्य क्षेत्रका विज्ञले अस्पतालबीच समन्वय गर्नुपर्ने बताए। दीर्घरोगीको व्यवस्थापनमा विशेष ध्यान दिनुपर्ने र यसमा सबै तहले साथ दिनुपर्ने उनले बताए। बैठकमा स्वास्थ्य क्षेत्रबाट डा सञ्जीव शर्मा, डा सूर्य पराजुली, पंकज खतिवडा, डा मोहन, डा शंकर अधिकारीको उपस्थिति थियो।"
कांग्रेसलाई युवाको पार्टी बनाउनुपर्छ : महामन्त्री कोइराला,"काठमाडौं : नेपाली कांग्रेसका महामन्त्री डा शशाङ्क कोइरालाले नेपाली कांग्रेसलाई युवाको पार्टी बनाउनुपर्ने बताएका छन्। मंगलबार आफ्नै निवास महाराजगञ्जमा आयोजित पार्टी प्रवेश कार्यक्रममा उनले कांग्रेसलाई युवाको पार्टी बनाउनुपर्ने बताएका हुन्। महामन्त्री कोइरालाले भने 'कांग्रेसमा युवा प्रवेश गरेर पार्टीमा नयाँ ऊर्जा थपिएको छ, यो ऊर्जालाई खेर जान दिनु हुँदैन।' मुलुकलाई राजनीतिक, आर्थिक र विकासको दृष्टिकोणले सक्षम बनाउन कांग्रेसको विजयी आवश्यक रहेको उल्लेख गर्दै उनले वर्तमान सरकारको कार्यशैलीप्रति जनतामा अविश्वास जागेको बताए। उनले अन्याय र अत्याचारको विरुद्धमा युवाले आवाज उठाउनुपर्ने बेला आएको पनि बताए। कार्यक्रममा कांग्रेस केन्द्रीय सदस्य बद्री पाण्डे, जीवन परियार, कांग्रेस रामेछापका जिल्ला सभापति लवश्री न्यौपाने, कांग्रेस रामेछापका पूर्वसभापति रामचन्द्र खड्कालगायतको सहभागिता रहेको थियो। सोही अवसरमा रामेछाप दोरम्बा गाउँका करिब तीन दर्जन युवा विभिन्न पार्टी छोडेर नेपाली कांग्रेसमा प्रवेश गरेका थिए। नवप्रवेशीलाई महामन्त्री कोइरालाले माला, खादाद्वारा सम्मान गरेका थिए।"
कर्णाली नदीमा कटान शुरु,"गुलरिया : सूदुरपश्चिम प्रदेश र ५ नम्वर प्रदेशको सीमानामा अवस्थित कर्णाली नदीले कटान शुरु गरेको छ। केही दिन अघि सर्तकता तह पार गरेको नदीमा पानीको सतह घटेसँगै बर्दिया तर्फको भूभागमा नदीले कटान शुरु गरेको छ। राजापुर नगरपालिका३ स्थित तिघ्रालगायत नंगापुरमा कर्णाली नदीले कटान गर्दा नदीको ड्याम भत्किने खतरा बढ्दै गएको प्रमुख जिल्ला अधिकारी लिलाधर अधिकारीले बताए। कटानका कारण बर्दिया तर्फको चर्किएको नदी किनाराको ड्याम भत्किएको छ। कर्णाली नदीले कटान शुरुगरेसँगै राजापुर नगरपालिकाको वडा नम्वर ३, ४ र ७ खतराको सूचिमा परेको छ। उनले ड्याम फुटेर तत्काल प्रभावित हुन सक्ने ६० घर परिवारलाई सतर्क अवस्थामा राखेको बताए। नदीले कटान गरेको जोखिमयुक्त स्थानहरुमा स्थानीय प्रशासनले तीनै तहका सुरक्षाकर्मी तैनाथ गरेको छ। नदीले हाल कटान गरिरहेको तिघ्रालगायत नंगापुरक्षेत्र विगतका बाढीहरुमा समेत पानी पसेर वस्ती डुवान पार्ने जोखिमयुक्त स्थान भएकाले कटान रोक्न स्थानिय स्तरबाट समेत पहलको आवस्यकता रहेको प्रजिअ लामिछाने बताउँछन्। ड्यामको अस्थायी रोकथामका लागि कर्णाली नदी ब्यवस्थापन आयोजना मार्फत बोरा, नर्कट लगायतका उपायहरु अवलम्वन गरेको बताए। केही वर्ष अघि ०७० सालमा राजापुर क्षेत्रमा भिषण बाढी आएपछि कर्णाली नदी ब्यवस्थापन कार्यलाई तिव्रता दिईएको थियो। समयमै बजेट ब्यवस्थापन हुन नसक्दा आयोजनाले ढिलो गरी काम शुरु गरेको हो। 'केही दिन देखि चुरे लगायत उत्तरवर्ती पहाडी क्षेत्रमा बर्षा भएसँगै कर्णाली नदीको सतह बढ्ने र घट्ने भैरहेकाले नदी कटानले तिव्रता लिएको छ। नदीमा पानीको बहाव तिव्र भएकाले कटान र बाढीको जोखिम उत्तिकै रहेको छ। नदीको अस्थायी कटान रोकथामका लागि कर्णाली नदी ब्यवस्थापन आयोजनालाई कडा रुपमा निर्देशन दिईएका छौं' प्रजिअ लामिछानेले भने। नदीले कटान शुरु गरेपछि सो क्षेत्रका स्थानीयहरु सुरक्षित वासस्थानतर्फ स्थानान्तरण भैरहेको संचारकर्मी केशव कोईरालाले बताए। नदीले तटवन्धको ९० प्रतिशत क्षेत्रमा क्षती पुर्याएको छ। उनले भने पानीको वहाव उच्च रहेका कारण शक्तिघाट पुलको अवस्था पनि नाजुक बन्दै गएको छ। कटानले गर्दा पुलको शुरुको भागमा प्वाल पारीदिएको छ। उनले थपे कर्णाली नदीको पानीले ड्याम फुटाएर जुनसुकै बेला पनि बस्तीमा पस्न सक्ने खतरा छ। सुरक्षाकर्मी, स्थानिय, लगायत नदी ब्यवस्थापन आयोजनाले कटान रोक्ने प्रयास गरेपनि नदीको वहाव उच्च रहेकाले सतर्क भैहनुपर्ने अवस्था छ।"
कृष्णजन्माष्टमी सुनसान कृष्ण मन्दिर (फोटो फिचर),काठमाडौं : श्रीकृष्णजन्माष्टमीका दिन मंगलबार ललितपुरको पाटनस्थित कृष्ण मन्दिर सुनसान रहयो । कोरोना भाइरस (कोभिड१९) संक्रमण बढ्दै गएपछि कृष्णजन्माष्टमीमा भीडभाड हुने मन्दिर बन्द गरिएको हो । सर्वसाधारणसँगै राष्ट्रपति विद्यादेवी भण्डारीबाट समेत मन्दिरमा पूजाआजा भएन् । विश्वव्यापी महामारीको रुपमा फैलिएको कोराना भाइरसको संक्रमणको जोखिम रहेधो अवस्थामा राष्ट्रपतिबाट पूजाआजा नभएको हो । कृष्ण मन्दिर परिसरमा पुगेर अन्नपूर्णकी फोटो पत्रकार सुनिता डंगोलले कैद गरेका तस्बिर :
सिरहामा थुनुवासहित १० कोरोना संक्रमित,सिरहा : मंगलबार सिरहामा थप १० जनालाई कोरोना संक्रमण भएको छ। त्यसमा दुई जना प्रहरी हिरासतमा रहेका थुनुवा हुन्। ८ जना सुखीपुर नगरपालिकाका क्वारेन्टाइनका रहेका छन्। योसँगै सिरहामा संक्रमित संख्या २३३ पुगेको छ । जसमा २०५ जना निको भएर डिस्चार्ज भएका छन्। भने एक जनाको मृत्यु भएको छ। बाँकी २९ जना संक्रमितलाई आइसोलेसनमा राखी उपचार भइरहेको जिल्ला स्वास्थ्य कार्यालय सिरहाका प्रमुख कृष्णदेव यादवले जानकारी गराए। इलाका प्रहरी कार्यालय गोलबजारमा रहेका थुनुवामा कोरोना संक्रमण भेटिएको जिल्ला प्रहरी कार्यालय सिरहाका प्रवक्ता तथा डिएसपी विनोद घिमिरेले जानकारी दिए। उनका अनुसार थुनुवासँग सम्बन्धित मुद्दा शाखामा कार्यरत प्रहरीलाई पनि क्वारेन्टाइन गरिएको छ। थुनुवालाई आइसोलेसनमा राखी उपचार गरिने उनले बताए।
उदयश्री युथ क्लब फुटबल र भलिबल प्रतियोगिताको च्याम्पियन,"जोमसोम : उपल्लो मुस्ताङको खेलकुद क्षेत्रको विकास तथा त्यसको प्रर्वद्धनका लागि आयोजना भएको दोश्रो लोछ्योग्यल झिग्मे मेमोरिलय कप प्रतियोगिता सोमबार सम्पन्न भएको छ । गत श्रावण १७ गते देखि १० सम्म जारी प्रतियोगिताको फुटबल र भलिबलको दुबै खेलको उपाधि लोघेकर दामोदरकुण्ड गाउँपालिका ३ घिलिङको उदयश्री युथ क्लबले जित्दै च्याम्पियन बनेको हो । समुन्द्री सतहदेखि करिब ५५ सय मिटरको उचाइमा रहेको लोमान्थाङ गाउँपालिका ३ ठिङ्गर खेलमैदानमा प्रतियोगिता आयोजक माउन्टेन पासाङ युथ क्लब ठिङ्गरले संञ्चालन गरेको फुटबलको फाइनल खेलमा उदय श्री युथ क्लब घिलिङले स्नोल्याण्ड युथ क्लब फुवालाई टाइब्रेकरमा ८६ गोल अन्तरले हराउँदै च्याम्पियन बन्यो । निर्धारित ९० मिनेटको खेलमा दुबै पक्षबाट गोल नभएपछि खेल अतिरिक्त समयमा धकेलिएको थियो । त्यसपछि थपिएको ३० मिनेटमा पनि दुबै टिमबाट गोल हुन नसकेपछि खेल टाइब्रेकरमा पुगेको थियो । यस्तै, भलिबलतर्फको खेलमा उदय श्री युथ क्लब घिलिङले बुद्ध शान्ति युथ क्लब चराङलाई ३१ को सेटमा पराजित गर्दै च्याम्पियन बन्यो । फुटबलतर्फ च्याम्पियन बनेको उदय श्री युथ क्लबले नगद ७५ हजारसहित शिल्ड ,मेडल र प्रमाणपत्र प्राप्त गर्यो भने उपबिजेतामा चित्त बुझाएको स्नोल्याण्ड युथ क्लब फुवाले नगद ५० हजारसहित शिल्ड ,मेडल र प्रमाणपत्र पायो । यस्तै ,भलिबलतर्फ च्याम्पियन बनेको उदय श्री युथ क्लब घिलिङले नगद ५० हजारसहित शिल्ड ,मेडल र प्रमाणपत्र प्राप्त गर्यो भने उपबिजेता बुद्ध शान्ति युथ क्लब चराङले नगद २५ हजारसहित शिल्ड ,मेडल र प्रमाणपत्र पाएको छ । उपल्लो मुस्ताङको लोछोदिन क्षेत्रका २ स्थानीय तहका विभिन्न युवा क्लव सम्मिलित प्रतियोगिताको फुटबल र भलिबल खेलमा कुल १४ टिमले सहभागिता जनाएको लोघेकर दामोदरकुण्ड गाउपालिकाका अध्यक्ष लोप्साङ छोम्फेल बिष्टले जानकारी दिए । उपल्लो मुस्ताङको खेलकुद तथा सास्कृतिक विकास र त्यसको संरक्षण तथा प्रर्वद्धनमा जिग्मे फाउन्डेसनले महत्वपूर्ण योगदान पुर्याएको छ । खेलकुदकै विकासका माध्यमले लोछोदिन क्षेत्रका युवाहरुको प्रगाढ सम्वन्ध विस्तार गर्दै खेल जनशक्ति उत्पादन गर्ने उद्देश्यले उपल्लो मुस्ताङमा बर्सेनि आलोपालो गाउबाट जिग्मे मेमोरिलय कप आयोजना गरिने गरिएको छ । यसपटक दोश्रो संस्करणको प्रतियोगिता सञ्चालनको जिम्मा माउन्टेन पासाङ युथ क्लवले पाएको हो । जिग्मे मेमोरिलय कप प्रतियोगितामा विभिन्न अतिरिक्त खेल तथा विविध सास्कृतिक नृत्य समेत देखाईएको छ । प्रतियोगिताको दौरानमा हिमाली संस्कृति झल्किने गीत र नृत्य प्रस्तुत गरिएको छ । खेलसँगै संस्कृति जोड्ने उद्देश्यले लोछोदिनका विभिन्न क्लवले सांस्कृतिक भेषभुषा प्रर्दशन गरे । यसपटक आयोजक लोछ्योग्याल जिग्मे मेमोरियल कप आयोजक माउण्ट पासाङले विश्व व्यापी माहामारीको रुपमा फैलिएको नोवल कोरोना भाइरस ( कोभिड१९ ) को रोकथामका लागि सामाजिक दुरी कायम गरी प्रतियोगिता सम्पन्न गरेको जनाएको छ । यसअघि उपल्लो मुस्ताङमा जारी प्रतियोगिताको संघीय सांसद प्रेमप्रसाद तुलाचनले उद्घाटन गरेका थिए । उनले उपल्लो मुस्ताङलाई सांस्कृतिक हवको मात्र नभई खेलकुद हबको रुपमा समेत विकास गर्नुपर्ने जनाए । उनले उपल्लो मुस्ताङमा राष्ट्रिय गौरवको आयोजना बेनीजोमसोमकोरला सडक बिस्तार भइरहेको र यहा हाइअल्टिच्युड खेलकुदको पर्याप्त सम्भावना भएको बताए । उपल्लो मुस्ताङको खेलकुद प्रर्वद्धनमा सक्दो प्रयास गर्ने सांसद तुलाचनको भनाई छ ।यस्तै ,प्रतियोगिताको समापन समारोहमा जिसस प्रमुख छिरिङ ल्हामो गुरुङ ,लोमान्थाङ गाउपालिकाका अध्यक्ष सुवर्णकुमार बिष्ट ,लोघेकर दामोदरकुण्ड गापा अध्यक्ष लोप्साङ छोम्फेल बिष्ट लगायतको उपस्थित थिए । उनीहरुले प्रतियोगिताका बिजेता र उपबिजेता टिमलाई नगद ,शिल्ड,मेडल र प्रमाणपत्रले सम्मान गरे ।"
"स्यानिटाइजर उद्योगमा आगलागी , ६० लाख क्षति","भक्तपुर : भक्तपुरको मध्यपुर थिमि नगरपालिका६ निकोसेरास्थित युनाइटेड नेपाल केमिकल प्रालिमा मङ्गलबार आगलागी भएको छ। महानगरीय प्रहरी परिसर भक्तपुरका अनुसार विद्युत सट भएर उद्योगमा आगलागी भएको हो। उद्योगको स्टोर रुममा लागेको आगलागीबाट करिब ५० लाख रुपैयाँ बराबरको क्षति भएको परिसरका प्रवक्ता प्रहरी नायब उपरीक्षक दीपक गिरीले जानकारी दिए। जीवन श्रेष्ठले चलाएको उद्योगमा लागेको आगलागी भक्तपुर र ललितपुरको वारुण यन्त्रले नियन्त्रणमा लिएको प्रनाउ गिरीले बताए। उनका अनुसार आगलागीको विस्तृत विवरण प्राप्त भएको छैन। उद्योगले ह्यान्ड स्यानिटाइजर, हर्पिकलगायतका सरसफाइसम्बन्धी वस्तु उत्पादन गर्छ।"
"'न श्रीमती, न छोराछोरी रहे'","डोटी : सोमबार राती डोटीको आदर्श गाउँपालिका१ बाँझककानीमा एक तीन तले घर भत्किँदा चार जनाको ज्यान गएको छ भने पाँच जना घाइते भएका छन्। ३१ वर्षीय लोगे लुहारको ४० वर्ष पुरानो पत्थरे घर लगातार दुई दिनदेखिको पानीका कारण भत्किँदा उनकी २६ वर्षीय श्रीमती बिष्ना विक, ९ वर्षीय छोरा पारस विक, ४ वर्षीय छोरी सिरु विक र ९ महिने छोरी कटी विकको मृत्यु भएको हो। अब घरमा लोगे लुहार, उनकी आमा ५५ वर्षीय आमा पाना विक र २ वर्षीय छोरी हसु विक मात्र रहेका छन्। उनीहरु घाइते भएका छन् भने उता आदर्श गाउँपालिका, देहिमाडौं घर भएका उनकी सासु झाकरी विक र साला इन्द्र विक समेत घरमा च्यापिएर घाइते भएका छन्। घर भत्किँनु भन्दा पहिले घरको छानाबाट माटो खसिरहेको र भत्कने चाल पाउना साथ बाहिर निस्कँदा निस्किँदै घर भत्किएको लोगे लुहारले बताए। छोरा र सालाको हात समातेर घरको मुल ढोकाबाट बाहिर निस्किँदै गर्दा छोरा हातबाट छुटेर कालको हातमा गयो र साला लाई तानेरै बचाउन सफल भए लोगेले आँखाभरी आँसु बनाउँदै भने, अब घरमा बुढी आमा र छोरी बाहेक कोहि रहेनन्। अब म साहारा बिहीन भएको छु उनले भने। घर भत्किँनु भन्दा केहि मिनेट अगाडि बाहिर ट्वाईलेट समेत गएको थिए, उनले भने, सोमबारनै सासु र साला छोरी ज्वाई भेट्ने भनेर आएका थिए। न त घर रह्यो न त श्रीमती र छोराछोरी रहे, उनले भने, घरबार बिहिन भएर बस्नु पर्ने भयो। उनले पालेका घरको गोठमा रहेका चौपाय भने समयमै उद्धार गरेर बचाउन सकिएको ईलाका प्रहरी कार्यालय आदर्शका प्रहरी निरिक्षक बीरबहादुर बुढाऐरले जानकारी दिएका छन्। सबै घरको मुल ढोकाबाट बाहिर निस्किसकेका थिए तर घर भत्किएर ढल्दा ज्यान गएको र घाइतेहरु भागेर बाँच्न सफल भएको बताइएको छ। अहिले घाइतेहरुको दिपायल स्थित शैलेश्वरी अस्पतालमा उपचार भईरहेको छ। घाइतेहरुको टाउको, हातखुट्टा तथा ढाडमा गम्भीर चोट लागेको छ। चौपायमा दुई गोरु, एक गाई र दुई बाख्रा रहेका छन्। नेपाली कांग्रेस डोटीले घाइतेको लागि १० हजार उपचार खर्च र मृतकको लागि १० हजार किरिया खर्च सहयोग गरेको छ।"
कोरोनाभन्दा पार्टीको भाइरसले दुख दियो : मुख्यमन्त्री,"पोखरा : सत्तारुढ नेपाल कम्युनिस्ट पार्टी (नेकपा)को स्थायी कमिटी सदस्यसमेत रहेका गण्डकी प्रदेशका मुख्यमन्त्री पृथ्वीसुब्बा गुरुङले कोरोना भाइरसभन्दा पनि आफ्नो पार्टीभित्रको भाइरसले दुख दिइरहेको बताएका छन् । आदिवासी जनजाति पत्रकार महासंघ (फोनिज) गण्डकीले संस्थाको वार्षिकोत्सवका अवसरमा मंगलबार आयोजना गरेको कार्यक्रममा उनले यस्तो बताएका हुन् । उनले उक्त भाइरस समाप्त पार्नुपर्नेमा समेत जोड दिए । अहिले हामी संक्रमणै संक्रमणमा छौं, अत्यासै अत्यासमा छौं, कठिनाइ नै कठिनाइमा छौं, यत्रो भाइरसको महामारीमा छौं, पार्टीको भाइरसले पो झन् बढी दुख दिएको छ, उनले भने, कोरोना नोवल भाइरसको महामारीभन्दा पार्टीको भाइरस खतरनाक छ । जनताले कम्युनिस्टलाई ५ वर्ष सरकार सञ्चालन गर्न जिम्मेवारी दिएको बेला पार्टीभित्रको भाइरसबाट दुख पाइराखेको उनले बताए । उनले भने, ५ वर्ष सरकार चलाउने बेलामा किन झगडा गर्छौं हामी ? खुरुखुरु सरकार चलाउने । कमजोरी गरेकाे छ भने पार्टीभित्र छलफल चलाउने हो तर एउटा सानो कमजोरीलाई लिएर सरकार चेन्ज गरेर जनताले दिएको जनमतको अपमान गर्ने अधिकार कुनै नेतालाई छैन । कुनै नेता र हाम्रो पार्टीलाई पनि छैन । कम्युनिस्ट पार्टीले इतिहास मेन्टेन गर्नुपर्ने खाँचो भएको मुख्यमन्त्री गुरुङले औंल्याए । चाहे त्यो नाकाबन्दीको बेला होस्, चाहे त्यो अन्तर्राष्ट्रिय परिवहनको कुरा होस्, चाहे दुई देशको सम्बन्ध स्थापित गर्ने कुरा होस्, इतिहास निर्माण गरेको पार्टी हो कम्युनिस्ट पार्टी, उनले भने, चाहे संविधान निर्माणको नेतृत्व गरेको कुरा होस्, चाहे शान्तिपूर्ण ढंगले क्रान्ति सम्पन्न गरेको कुरा होस्, कम्युनिस्ट पार्टीले इतिहास निर्माण गरिरहेको छ, तर अब एउटा इतिहास बनाउन बाँकी छ, त्यो भन्या, जनताका सामु बाचा गरेको कुरा । उनले जनतासँग बाचा गरे झैं कम्युनिस्ट पार्टीले स्थायी सरकार दिन सक्नुपर्ने बताए । हामी लगातार ५ वर्ष सरकार चलाउँछौं, जनताको समृद्धिमा योगदान गर्छौं भन्या हैन, हामीले कबुल गरेको हैन, त्यसो भएर यो सरकारलाई दायाँबायाँ नगरेर काम गर्न दिनुपर्छ, उनले भने, १५, ४८, ५१, ५६, ६४ र ७४ मा भएका आम चुनावपछि कम्युनिस्टले मात्रै ५ वर्ष सरकार चलाउन सक्यो भन्ने सन्देश दिनुपर्यो । नेपाल कम्युनिस्ट पार्टीमा जुन भाइरस लागेको छ, त्यसको अनुसन्धान गर्नुपर्छ खोप पत्ता लगाउन जरुरी छ, त्यो भाइरसलाई समाप्त पार्न जरुरी छ । पार्टीभित्र लागेको भाइरस पार्टीको विरुद्ध, नेताको विरुद्धमात्रै नभई नेपाली जनताको विरुद्धमा, समृद्धिको विरुद्ध र स्थिरताको विरुद्धमा रहेको मुख्यमन्त्री गुरुङको भनाइ थियो । फोनिजको वार्षिकोत्सवका अवसरमा कञ्चन पत्रकारिता पुरस्कार वितरण भएको थियो । मुख्यमन्त्री गुरुङले उक्त पुरस्कार पुराना पत्रकार रुद्रबहादुर थापा र राजेश राजभण्डारीलाई मंगलबार हस्तान्तरण गरे ।"
कोरोना जितेर घर फर्किएको अढाइ महिनामा फेरि संक्रमण,"वीरगन्ज : अस्पतालमा कोरोनाको उपचार गराएर निको भइ घर फर्किएको साढे २ महिनापछि फेरि संक्रमण देखिएको छ। वीरगन्जको नारायणी अस्पतालकी एक स्वास्थ्यकर्मी कोभिड अस्पतालमा उपचार गराएर घर फर्किएको साढे २ महिनापछि फेरि संक्रमण देखिएको हो। नारायणी अस्पतालको पेडयाक्ट्रिक विभागमा कार्यरत ३६ वर्षीया स्टाफ नर्समा ७५ दिनपछि फेरि संक्रमण देखिएको नारायणी अस्पतालका मेसु डाक्टर मदन उपाध्यायले जानकारी दिए। मेसु उपाध्यायका अनुसार हल्का खोकी लागेपछि कोरोनाको आशंकामा पछिल्लो पटक ती नर्सको पीसीआर परिक्षणका लागि साउन २५ गते स्वाब संकलन गरेर प्रयोगशालामा पठाइएको थियो। अस्पतालबाट सोमबार अबेर राति प्राप्त रिपोर्टमा ती नर्सको पनि पीसीआर रिपोर्ट पोजिटिभ आएको अस्पतालका मेसु उपाध्यायले बताए। कोभिड अस्पतालको आइसोलेनमा बेड खाली नभएका कारण उनी अहिले अस्पतालकै क्वाटरको होम आइसोलेसनमा बसेकी छन्। यसअघि उनमा वैशाख ३१ गते संक्रमण पुष्टि भएको थियो। नारायणी अस्पतालको आइसोलेसन वार्डमा भर्ना भएका कोरोना संक्रमीतको उपचारमा उनी वैशाख १४ गतेदेखि एक हप्ता खटेकी थिइन्। त्यहि बेला पहिलो पटक उनी संक्रमित भएकी थिइन्। वैशाख ३१ गते संक्रमण पुष्टि भएपछि उनलाई नारायणी अस्पतालकै आइसोलेसनमा १३ दिन राखेर उपचार गरिएको थियो। १३ दिनको उपचारमा लगातार दोश्रो पटकको पीसीआर रिपोर्ट नेगेटिभ आएपछि जेठ १२ गते उनी सहित ४३ जनालाई अस्पतालबाट डिस्चार्ज गरिएको थियो। जेठ १२ गते डिस्चार्ज भएपछि उनी १ महिनाको विदा लिएर घर बसेकी थिइन्। १ महिनाको बिदा सकिएपछि ड्युटीमा खटेका बेला उनी फेरि कोरोनाको चपेटामा परेको मेसु उपाध्यायले बताए। कोरोनालाइ जितेर निको भइ घर फर्किएको व्याक्तिमा साढे २ महिना पछि फेरि संक्रमण भेटिएको यो सम्भवत नेपालकै पहिलो घटना हुन सक्ने नारायणी अस्पतालका चिकित्सक बताउछन्। नारायणी अस्पतालकै चिकित्सक डाक्टर निरज सिंहले भने,यो रिइन्फेक्सन होइन, पीसीआर मेसिनले मृत भइसकेको भाइरसको फ्राग्मेन्ट (अंश) डिटेक्ट गरेको हो। उनका अनुसार यस्तो अवस्थामा डराइहाल्नु पर्ने अवस्था हुँदैन । पहिले पनि वीरगन्जमै डिस्चार्ज भएको चार दिनमा एक जनामा संक्रमण देखिएको थियो। यो नयाँ केशको जस्तो अरुमा सर्दैन, उनले भने, त्यसैले चिन्ताको विषय होइन।"
लगानी बोर्डका सिईओ भट्टलाई काम नगर्न अदालतको आदेश,"काठमाडौँ : उच्च अदालतले लगानी बोर्डका प्रमुख कार्यकारी अधिकृतमा नियुक्त भएका सुशील भट्टलाई तत्काल काम नगर्न अन्तरिम आदेश दिएको छ । भट्टको नियुक्ति गैरकानुनी भएको जिकिर गर्दै निर्णयको खारेजीका लागि परेको रिटको सुनुवाईमा पाटन उच्च अदालतले मंगलबार यस्तो आदेश दिएको हो । मुख्य न्यायाधीश नहकुल सुवेदीको एकल इजलाशले तत्कालका लागि काममा रोक लगाउँदै साउन ३२ गते दुबै पक्षलाई छलफलका लागि अदालतमा बोलाएको छ । यस्तै उक्त मुद्दामा एकिकस क्युरीका रुपमा अदालतलाई सहयाेगीका रुपमा झिकाउने आदेश समेत भएको छ । अधिवक्ता जयबहादुर भुजेलले भट्ट नियुक्तिको निर्णय कानुनबमोजिम नभएको दावी गर्दै रिट दायर गरेका थिए । अदालतमा रिट दर्ता भएको जानकारी अदालतका रजिष्ट्रार बाबुराम दाहालले अन्नपूर्ण अनलाइनलाई दिए। कालोसूचीमा परेको व्यक्ति योग्य नहुने भन्दै नियुक्ति गैरकानुनी भएको दाबी गरिएको छ। गत सोमबारको मन्त्रिपरिषद बैठकले भट्टलाई ४ वर्षका लागि लगानी बोर्डको प्रमुख कार्यकारी अधिकृत नियुक्त गरेको थियो। अर्थमन्त्री डा युवराज खतिवडा नेतृत्वको छनोट समितिले भट्ट, रामकृष्ण खतिवडा र डा सरोज कोइरालाको नाम सिइओका लागि सिफारिस गरेको थियो। कालोसूचीमा परेका बद्नाम विचौलियालाई लगानी बोर्डको जिम्मा लगाएको भन्दै पार्टीभित्रैबाट पनि नियुक्तिको विरोध भएको थियो। केही दिन अघि नेकपाका अध्यक्ष प्रचण्ड र पूर्वप्रधानमन्त्री झलनाथ खनालले बालुवाटार पुगेर बदनाम विचौलियालाई लगानी बोर्डमा कसको डिजाइनमा ल्याएको भन्दै प्रधानमन्त्री ओलीसँग प्रश्न गरेका थिए। भट्टको नियुक्तिले पार्टी र सरकार दुबै बदनाम भएको बताउँदै यस्तो गलत कदमलाई सच्याउन प्रधानमन्त्रीलाई आग्रह गरेका थिए।"
भारतीय लोकप्रिय गीतकार इन्दौरीको निधन,"काठमाडौँ : भारतका लोकप्रिय गीतकार राहत इन्दौरीको कोरोनाभाइरसका कारण निधन भएको छ । मंगलबार बिहान उनले आफैँ कोरोनाबाट संक्रमित भएको जानकारी ट्वीटरबाट दिएका थिए । उनले लेखेका थिए, ""कोविडको सुरुवाती लक्षण देखिएपछि हिजो मेरो कोरोना टेस्ट गरियो । जसको रिपोर्ट पोजिटिभ आयो, अरबिन्द अस्पतालमा भर्ना भएको छु । प्रार्थना गरौँ छिटो भन्दा छिटो यो रोगलाई हराउन सकौँ,"" इन्दौरलाई स्वासप्रस्वासमा समस्या देखिएपछि अस्पताल भर्ना गरिएको बताइएको थियो । बीबीसी हिन्दीका अनुसार उनको ७० वर्षको उमेरमा निधन भएको हो ।"
कपिलवस्तुमा कोरोना संक्रमितहरुको व्यवस्थापन नहुँदा समस्या,"कपिलवस्तु : जिल्ला सदरमुकाम तौलिहवामा आइसोलेसन वार्डको व्यवस्थापन नगरिदा संक्रमितहरु समस्यामा पर्न थालेका छन्। दैनिक जसो कोरोना संक्रमितहरुसँग सम्पर्कमा आएकाहरुको पिसिआर टेष्ट गर्दा नयाँ संक्रमितहरुको संख्या बढ्दो छ। पछिल्लो पटक तौलिहवा स्थित बालमन्दिर परिसरमा समुदाय स्तरमा कोरोना संक्रमणको अवस्था बुझ्न गरिएको कोरोना परीक्षणको रिपोर्ट अनुसार करीब २ दर्जन उद्योगी व्यवसायीहरु कोरोना संक्रमित भएका छन्। तर उनीहरुको व्यवस्थापनका लागि कही कतैबाट कुनै पहल नगरिएको उनीहरुले गुनासो गरेका छन्। आफु कोरोना संक्रमित भए पनि आफ्नो अवस्था बारे कसैले बुझ्न नआएको कपिलवस्तु नगरपालिका१ का एक व्यवसायी विनोद गुप्ताले बताए। म संक्रमित भन्ने थाहा पाए पछि तनाब शुरु भयो, व्यवसायी गुप्ताले भने, 'संयुक्त परिवारमा बस्छु। छुट्टै शौचालन तथा स्नान घर छैन। बजारको घर साघुंरो छ।' सरकारी स्तरबाट कतै आइसोलेसन वार्डको व्यवस्था भए, त्यहीं गएर वस्थे। तर के गर्नु त्यस्तो व्यवस्था रहेनछ ? व्यवसायी गुप्ताले गुनासो गरे। संक्रमित व्यवसायी गुप्ता संगै घर किनारकै अर्का संक्रमित व्यवसायी सहित २ जना आफन्तले बनाउँदै गरेको नयाँ घरमा बसेका छन्। घरमा कोरोना संक्रमणबाट बच्न अपनाउनु पर्ने मापदण्ड नपुगेका व्यक्तिहरुका लागि तत्काल आइसोलेसन वार्डको व्यवस्थापन गरिनु पर्ने तौलिहवा उद्योग वाणिज्य संघका अध्यक्ष गयादीन कुर्मीले सरकारसँग माग गरेका छन्। संक्रमितहरुको व्यवस्थापन उति व्यवस्थापन नगरिदा तौलिहवा बजार क्षेत्रका उद्योगी व्यवसायी तथा आम सर्वसाधारणहरुमा त्रासको अवस्था सृजना भएको तौलिहवा उद्योग वाणिज्य संघले जनाएको छ। जिल्ला सदरमुकाम तौलिहवामा आइसोलेसन वार्ड बनाउन भनेर साविकको महिला तथा बालबालिका कार्यालय भवनलाई खाली गराईएको थियो। सो भवनमा वेड लगायतको व्यवस्थापन गरिएको भए पनि आइसोलेसन वार्ड भनिएको सो भवनहरु अहिले खाली अवस्थामा छ। ति भवनहरुमा तत्काल आइसोलेसन वार्डको व्यवस्थापन गरिनु पर्ने अधिकारकर्मी रवि ठाकुरले माग गरेका छन्। जिल्लामा हाल सम्म ८ सय ७९ जनामा कोरोना संक्रमण पुष्टि भई सकेको छ। जस मध्ये ३ जनाको अवस्था विग्रिएको स्वास्थ्य कार्यालयले जनाएको छ।"
उत्तरपुस्तिका नै क्वारेन्टाइमा !,"दोलखा : भीमेश्वर नगरपालिकाका शिक्षकले विद्यार्थीले बुझाएका उत्तरपुस्तिका ४५ दिन क्वारेन्टाइनमा राखेर मात्र परीक्षण गरिरहेको पाइएको छ । वर्कसिटमा दिइएका गृहकार्य विद्यार्थीहरुले घरमा नै सकेपछि संकलन गरिएका उत्तरपुस्तिका कोरोना त्रासका कारण निश्चित दिन क्वारेन्टाइनमा राखेर मात्र शिक्षकले परीक्षण गर्ने गरेका हुन् । वैकल्पिक शिक्षण सिकाइका लागि नगरपालिकाले साउन ११, १८ र २५ गते विद्यार्थीलाई वर्कसिट उपलब्ध गराई उपत्तरपुस्तिका संकलन गरेको थियो ।नगरपालिकाको शिक्षा शाखाले विद्यार्थीलाई बैकल्पिक सिकाइमा मद्दत पुगोस् भनी वर्कसिट निर्माण गरी सामुदायिक तथा निजी विद्यालयमा अध्यापन गराउने शिक्षकहरुलाई विद्यार्थीका घरघरमा पुगेर वर्कसिट वितरण गर्न लगाएको थियो । विद्यार्थीहरुले वर्कसिटमा दिइएका कार्यहरु सम्पन्न गरेपछि एकहप्ता पछि पहिलो सिटको उत्तर पुस्तिका लिएर दोस्रो सिट दिइने ब्यवस्था मिलाइएको थियो । पहिलोचरणमा उत्तरपुस्तिका संकलन गरेपछि सो उत्तरपुस्तिकालाई ४५ दिनसम्म क्वारेन्टाइनमा राखेर मात्र जाँच्ने गरेको शिक्षकहरुको भनाइ छ । क्वारेन्टाइनमा राखेर जाँचिएका उत्तरपुस्तिकाबाट कोरोना सर्ने जोखिम कम हुनसक्ने ठानी आफूहहरुले सो विधि अपनाएको उनीहरुको भनाइ छ । शिक्षकहरुको सुरक्षाको लागि नै भनेर एकहप्ताको अवधि राखिएको बताउँदै भीमेश्वर नगरपालिकाका शिक्षा शाखा अधिकृत अर्जुन कार्कीले भने, 'हामीलाई जानकारी आएको त छैन, तर सुरक्षित रहने उपायमध्ये उत्तरपुस्तिका क्वारेन्टाइनमा राख्ने पनि एक भएकोले शिक्षकहरुले निकालेको उपाय अनुकरणीय रहेको छ ।' छरिएर रहेका विद्यार्थी र छरिएर नै वितरण गरिएको वर्कसिट (प्रश्नपत्र) तथा छरिएर नै संकलन गरिएको उत्तरपुस्तिकाबाट कोरोना भाईरस सर्न सक्दैन भन्ने वैज्ञानिक आधार नभएकै कारण ढुक्क हुन सक्ने अवस्था नभएर आफू सुरक्षित रहन संकलित उत्तरपुस्तिका क्वारेन्टाईनमा राखेको माध्यमिक तहका एक शिक्षकले बताए । स्वास्थ्य कार्यालय दोलखाका प्रमुख विभुकुमार झाले जोसुकै नागरिकले पनि सुरक्षा सतर्कता अपनाएको राम्रो रहेको बताए । उत्तरपुस्तिकामा लामो समयसम्म संक्रमणको जोखिम नभए पनि शिक्षकहरुले आवश्यक सतर्कता अपनाउनु उत्तम रहेको प्रमुख झाको भनाइ छ । वर्कसिटमा सोधिएको प्रश्नको आधारमा विद्यार्थीहरुले कम्तिमा पाठ्यपुस्तक पढ्ने र लेख्ने बानीको विकास गराउने उद्देश्यले नगरपालिकाले बैकल्पिक शिक्षाको लागि वर्कसिट वितरण गर्ने उपाय अपनाएको थियो । सामुदायिक र निजी गरी ५५ ओटा विद्यालयका करिब दुईसय शिक्षकहरुलाई टोलटोल, घरघरमा खटिएका थिए । सामुदायिक विद्यालयका करिब ५ हजार र नीजि विद्यालयका करिब ३ हजार गरी करिब ८ हजार विद्यार्थीबाट उत्तरपुस्तिका संकलन गर्दा संक्रमण हुने जोखिमबाट बच्न यस्तो उपाय अपनाएको शिक्षकको भनाइ छ ।"
नागरिकता ऐन संशोधनमा सर्वोच्चको कारण देखाउ आदेश,"काठमाडौं : नागरिकता ऐन संशोधनबारे सर्वोच्च अदालतले कारण देखाउ आदेश जारी गरेको छ । संविधान जारी भएको पाँच वर्ष बितिसक्दा पनि संविधानको भावना र मर्मअनुरुप ऐन संशोधन हुन नसकेको भन्दै महिला, कानून र विकास मञ्चले दायर गरेको रिटमा सर्वोच्चले यस्तो आदेश दिएको हो । मञ्चले ऐनमा आवश्यक संशोधन गरी नेपाल नागरिकता ऐन, २०६३ संशोधन विधेयक तुरुन्त पारित गर्न परमादेश माग गर्दै सर्वोच्च अदालतमा रिट दायर गरेको थियो । सो रिटमा अदालतले सोमबार विपक्षीका नाममा अग्राधिकारसहितको कारण देखाउ आदेश जारी गरेको हो । नागरिकता प्रमाणपत्र राष्ट्रले व्यक्तिको अस्तित्वलाई पुष्टि गर्न प्रदान गरिने कानूनी पहिचानको दस्तावेज हो । नागरिकता व्यक्ति र राष्ट्रबीचको कानूनी सम्बन्ध स्थापना गर्ने दस्तावेज मात्र नभई अन्य धेरै मूलभूत मानव अधिकार प्राप्त गर्नका लागि आवश्यक आधारशिला हो । नेपालको संविधानको धारा १ (१)ले कुनै पनि नेपाली नागरिकलाई नागरिकता प्राप्त गर्ने हकबाट वञ्चित गरिने छैन भन्ने कुराको सुनिश्चितता गरेको छ ।"
दोलखामा थप २ जनामा कोरोना संक्रमण,दोलखा : उत्तरी दोलखाको गौरीशंकर गाउँपालिकाको दुईजनालाई कोरोना संक्रमण देखिएको छ । तेस्रो मुलुकबाट आएर क्वारेन्टाइनमा रहेको एक र गाउँपालिकाका एक कर्मचारी गरी दुई पुरुषमा कोरोना संक्रमण देखिएको हो । संक्रमितसहित ७ जनाको स्वाब साउन २५ गते परीक्षणका लागि धुलिखेल अस्पतालमा पठाइएकोमा दुईजनाको रिपोर्ट पोजेटिभ आएको स्वास्थ्य कार्यालय दोलखाका प्रमुख विभुकुमार झाले बताए । गौरीशंकर गाउँपालिकाका नवनियुक्त कर्मचारीमा कोरोना संक्रमण देखिएको एक कर्मचारीले जानकारी दिए । तेस्रो मुलुकबाट आएका ती संक्रमित क्वारेन्टाइनमै रहेको र कर्मचारी पनि पनि गाउँपालिकाको आवासमै आइसोलेसनमा रहेको बताइएको छ । यसअघि पनि सोही गाउँपालिकाकै दुईजनमा कोरोना संक्रमण देखिएको थियो । हालसम्म जिल्लाका ४२४ जनाको पीसीआर परीक्षण गर्दा ६ जनामा कोरोना संक्रमण देखिएको छ जसमध्ये एकजनाको मृत्यु भएको छ भने ४ जना निको भएर घर फर्केको स्वास्थ्य कार्यालयको तथ्यांक छ।
एक संवैधानिक अंगका प्रमुखमा कोरोना संक्रमण पुष्टि,काठमाडौं : नेपालमा पहिलो पटक सरकारका उच्च एक अधिकारीमा कोरोना भाइरस (कोभिड१९) संक्रमण पुष्टि भएको छ। सोमबार सामूहिक रुपमा स्वाब लिएर राष्ट्रिय जनस्वास्थ्य प्रयोगशालामा गरिएको पीसीआर परीक्षणमा एक संवैधानिक अंगका प्रमुखमा कोरोना पुष्टि भएको हो। स्वास्थ्य तथा जनसंख्या मन्त्रालय स्रोतका अनुसार सोमबार उक्त कार्यालयका अन्य कर्मचारी र उच्च सरकारी अधिकारीकोसमेत स्वाब लिइएको छ। अन्यको भने रिपोर्ट आउन बाँकी छ। पछिल्लो २४ घण्टामा नेपालमा ६३८ जनामा कोरोना संक्रमण पुष्टि भएको छ। स्वास्थ्य तथा जनसंख्या मन्त्रालयका प्रवक्ता डा जागेश्वर गौतमका अनुसार योसँगै नेपालमा संक्रमितको संख्या २३ हजार ९४८ पुगेको छ। देशभर सक्रिय संक्रमितको संख्या सात हजार २०१ रहेको छ। पछिल्लो २४ घण्टामा १० हजार चार सय ६२ जनाको पीसीआर परीक्षण गरिएको प्रवक्ता गौतमले प्रष्ट पारे। अहिलेसम्म कोरोना जित्नेको संख्या १६ हजार ६६४ पुगेको छ भने मृतकको संख्या ८३ पुगेको छ। मन्त्रालयका अनुसार अहिले आइसोलेसनमा सात हजार २०१ रहेका छन्। अहिले क्वारेन्टाइनमा ११ हजार ५८ जना रहेका छन्। मन्त्रालयका प्रवक्ता गौतमका अनुसार नेपालमा १८३ स्वास्थ्यकर्मीमा कोरोना संक्रमण पुष्टि भएको छ।
नेपालमा कोरोनाले मृत्यु हुनेको संख्या ८३ पुग्यो,"काठमाडौं : नेपालमा कोरोना भाइरस (कोभिड१९) संक्रमणबाट मृत्यु हुनेको संख्या ८३ पुगेको छ। स्वास्थ्य तथा जनसंख्या मन्त्रालयका प्रवक्ता डा जागेश्वर गौतमका अनुसार पछिल्लो २४ घण्टामा चार जनाको मृत्यु कोरोनाकै कारण भएको पुष्टि भएको हो। मंगलबार कोरोनाले मृत्यु पुष्टि हुनेमा धनुषाका दुई, काभ्रे र सिन्धुपाल्चोकका एकएक जना रहेका छन्। धनुषाका ६० वर्षीय एक पुरुषको मृत्यु सोमबार राति भएको हो भने क्यान्सर अस्पताल जनकपुरमा कार्यरत ५० वर्षीया पुरुषको समेत कोरोनाले मृत्यु भएको छ। सँगै काभ्रेकी ५० वर्षीया महिलाको मंगलबार ललितपुरको किस्ट अस्पतालमा मृत्यु भएको छ। सिन्धुपाल्चोकका ८४ वर्षीय पुरुषको भने मनमोहन कार्डियो भास्कुलर ट्रान्सप्लान्ट सेन्टरमा मृत्यु भएको हो। छिल्लो २४ घण्टामा नेपालमा ६३८ जनामा कोरोना संक्रमण पुष्टि भएको छ। नेपालमा संक्रमितको संख्या २३ हजार ९४८ पुगेको छ। दाङमा नेपाली सेनाका २९ जवानमा कोरोना पुष्टि विराटनगरका ५० सहित प्रदेश १ मा ९८ जना संक्रमित थपिए अछाममा कोरोना संक्रमितको संख्या ७०७ पुग्यो, कम उमेर समूहका बढी प्रभावित कोरोना अपडेट : स्वास्थ्य मन्त्रालयको पत्रकार सम्मेलन (लाइभ) २४ घण्टामा ६३८ जनामा कोरोना पुष्टि उपत्यकामा थपिए १३४ जना कोरोना संक्रमित देशभर सक्रिय संक्रमितको संख्या सात हजार २०१ रहेको छ। पछिल्लो २४ घण्टामा १० हजार चार सय ६२ जनाको पीसीआर परीक्षण गरिएको प्रवक्ता गौतमले प्रष्ट पारे। अहिलेसम्म कोरोना जित्नेको संख्या १६ हजार ६६४ पुगेको छ भने मृतकको संख्या ८३ पुगेको छ। मन्त्रालयका अनुसार अहिले आइसोलेसनमा सात हजार २०१ रहेका छन्। अहिले क्वारेन्टाइनमा ११ हजार ५८ जना रहेका छन्। मन्त्रालयका प्रवक्ता गौतमका अनुसार नेपालमा १८३ स्वास्थ्यकर्मीमा कोरोना संक्रमण पुष्टि भएको छ।"
वीपी प्रतिष्ठानका उपकुलपतीको कार्यकक्षमा ताला,धरान : सुनसरीको धरानस्थित वीपी कोइराला स्वास्थय विज्ञान प्रतिष्ठान धरानमा मंगलबार तालाबन्दी गरिएको छ। धरानका कोरोना संक्रमितलाई उपचारका लागि भर्ना नगरिएको भन्दै नेपाल तरुण दल र नेविसंघका कार्यकर्ताहरुले उपकुलपती डा ज्ञानेन्द्र गिरीको कार्यकक्षमा मंगलवार तालावन्दी गरेका हुन्। लकडाउनकै समयमा प्रधानमन्त्री केपी ओलीले नियुक्त गरेका प्रतिष्ठानका उपकुलपती गिरीले विरामीको उपचारमा बेवास्था गरेको प्रतिष्ठान सुर्धान पहल नगरेका कारण तालाबन्दी गर्नु परेको तरुण दल धरानका अध्यक्ष हिमाल राईले बताए। तालाबन्दी गर्न प्रतिष्ठान पुगेका आन्दोलनकारीहरुले तत्काल प्रतिष्ठानमा कोभिड अस्पताल संचालन गर्न र भर्नाहुन बाट बञ्चित भएका कोरोना संक्रमितलाई भर्ना गरी उपचार गर्न माग गरेका छन्। उनीहरुले डा गिरीविरुद्ध नारावाजी समेत गरेका थिए। तरुण दल जिल्ला सदस्य सम्पूर्ण ताम्राकारले प्रतिष्ठानका उपकुलपती कोरोना संक्रमितको उपचार व्यबस्थापन गर्न छाडेर दुई दर्जन चिकित्सक लिएर काठमाडौं गएका कारण उनको कार्यकक्षमा तालावन्दी गरिएको बताए। तालावन्दी गरिएको विषयमा डा गिरी संग फोन सम्पर्क गर्दा उनले फोन उठाएनन्।
सप्तरी र सिरहामा कोरोनाका थप १४ संक्रमित थपिए,"राजविराज : सप्तरीमा ६ र सिराहा जिल्लामा ८ गरी कुल १४ जना कोरोना संक्रमित थप भएका छन् । राजविराजस्थित गजेन्द्रनारायण सिंह अस्पतालको प्रयोगशालामा गरिएको परीक्षणमा सप्तरीको तिलाठी कोइलाडी गाउँपालिका२ लौनियाका एक संक्रमित थप भइ सो वडामा मात्र संक्रमितको सङ्ख्या ४३ पुगेको स्वास्थ्य कार्यालय सप्तरीले जनाएको छ । अस्पतालका अनुसार तिलाठी कोइलाडी गाउँपालिका२ का ४२ वर्षीय, डाकनेश्वरी नगरपालिका६ का २५ वर्षीय, हनुमाननगर कंकालिनी नगरपालिका ६ का ३४ वर्षीय, वडा नम्बर ९ का २७ वर्षीय, वडा नम्बर १० का ३० वर्षीय र वडा नम्बर१२ का ४५ वर्षीय पुरुष कोरोनाबाट संक्रमित भएका हुन् । यो समेत सप्तरीमा कोरोना संक्रमितको संख्या ५८६ पुगेको छ । जसमा ६७ जना महिला छन् भने संक्रमितमध्ये राजविराज५ का ७३ वर्षीय र रुपनी गाउँपालिका५ का ४२ वर्षीय पुरुषको मृत्यु भएको छ । यसैगरी राजविराजस्थित अस्पतालको प्रयोगशालामा गरिएको परीक्षणमा सिरहा जिल्लाको सुखीपुर नगरपालिकाको एकै वडाका सात जनामा कोरोना संक्रमण देखिएको छ ।सुखीपुर नगरपालिका ९ का २१, २२, २६, २८, २९, ३५ र ४२ वर्षीय पुरुषमा कोरोना संक्रमण देखिएको अस्पतालले जनाएको छ । सोही नगरपालिकाको वडा नम्बर २ मा २५ वर्षीय पुरुषमा समेत कोरोना संक्रमण पुष्टि भएको छ । स्वास्थ्य तथा जनसङ्ख्या मन्त्रालयले मंगलबार यसको पुष्टि गर्ने तयारी गरेको छ । यो समेत सिरहामा कोरोना संक्रमितको संख्या २३३ पुगेको स्वास्थ्य कार्यालय सिरहाले जनाएको छ । जसमा २१ जना महिला छन् भने संक्रमितमध्ये गोलबजार १२ का २३ वर्षीय पुरुषको मृत्यु भएको छ । सप्तरीको राजविराजमा ११२, तिलाठी कोइलाडी गाउँपालिकामा ८९, हनुमाननगर कंकालिनी नगरपालिकामा ६६, बलान बिहुल गाउँपालिकामा ५४, बोदे बर्साइन नगरपालिकामा ४३, छिन्नमस्ता गाउँपालिकामा ३५, राजगढ गाउँपालिकामा २९, डाक्नेश्वरी नगरपालिकामा २७ र सुरुङ्गा नगरपालिकामा २१ जना संक्रमित छन् । यस्तै महादेवा गाउँपालिकामा २०, खडक नगरपालिकामा १९, अग्नीसाइर कृष्णसवरण गाउँपालिकामा १३, तिरहुत गाउँपालिकामा १२, शम्भुनाथ नगरपालिकामा र सप्तकोशी नगरपालिकामा ११११, रुपनी गाउँपालिकामा ९, बिष्णुपुर गाउँपालिकामा ६ र कञ्चनरुप नगरपालिकामा ५ जना संक्रमित पुष्टि भइसकेका छन् ।"
कोरोना अपडेट : स्वास्थ्य मन्त्रालयको पत्रकार सम्मेलन (लाइभ),काठमाडौं : स्वास्थ्य तथा जनसंख्या मन्त्रालयले पत्रकार सम्मेलनमार्फत् कोरोना भाइरस (कोभिड१९) को नियमित अपडेट गराउँदै आएको छ। लकडाउन सुरु भएको २०७६ चैत ११ गतेदेखि सुरु भएको पत्रकार सम्मेलनलाई मन्त्रालयले निरन्तरता दिएको हो। नियमित पत्रकार सम्मेलनमा मन्त्रालयका प्रवक्ता डा जागेश्वर गौतमले कोरोनाको पछिल्लो अवस्थाबारे जानकारी गराउँदै आएका छन्। हालसम्म नेपालमा कोरोना संक्रमितको संख्या २३ हजार ३१० पुगेको छ। ७९ जनाले कोरोनाकै कारण ज्यान गुमाइसकेका छन्।
भारतमा कोरोना समाप्त नभएसम्म नेपालमा जोखिम रहन्छ : मन्त्री ढकाल,"काठमाडौं : स्वास्थ्य तथा जनसङ्ख्यामन्त्री भानुभक्त ढकालले भारतमा कोभिड१९ समाप्त नभएसम्म नेपालमा पनि जोखिम रहिरहने बताएका छन्। परोपकार प्रसूति तथा स्त्रीरोग अस्पतालको ६१ औं वार्षिकोत्सव समारोहलाई मंगलबार सम्बोधन गर्दै उनले भारतसँग खुला सिमाना भएका कारणले त्यहाँ कोभिड१९ समाप्त नभएसम्म नेपालमा पनि जोखिम बढिरहने जानकारी दिए। उनले बन्दाबन्दी (लकडाउन) खुलेसँगै मानिसले स्वास्थ्यका न्यूनतम मापदण्ड लागू नगर्दा कोभिड१९ को सङ्क्रमण बढेको बताए। उनले सरकारले प्रभावकारी कदम चालेको कारणले अन्य देशभन्दा नेपालमा सङ्क्रमितको सङ्ख्या तथा मृत्युदर पनि कम रहेको उल्लेख गरे। 'मन्त्रालयले प्रक्षेपण गरेअनुसार यही साउन २५ गतेसम्म खराब अवस्थामा ९१ र अगामी भदौ २ गतेसम्म मध्यम अवस्थामा ३९ हजार पुग्ने अनुमान गरिएको थियो', उनले भने 'तर सरकारको कोभिड१९ नियन्त्रण तथा रोकथाममा खेलेको भूमिका र स्वास्थ्यकर्मीको प्रयासका बाबजुद हामीले त्यो अनुमान गरेको सङ्ख्याभन्दा कम नै सङ्क्रमित रहेका छन्।' मन्त्री ढकालले पहिले देखिएका स्थानमा पुनः सङ्क्रमित देखिन थालेको जनाउँदै लक्षण नदेखिएका सङ्क्रमितलाई चिकित्सकको निगरानीमा घरमै रहेको आइसोलेसनमा राखिने जानकारी दिए। 'अरू देशमा सङ्क्रमित भएको ठाउँमा फेरि भयाभह रुपमा सङ्क्रमित देखिएका छैनन् तर यहाँ भने पहिले सङ्क्रमित देखिएका ठाउँमा फेरि पनि सङ्क्रमित देखिन थालेका छन्', उनले भने 'वीरगञ्ज, बाँके, उदयपुर, कैलालीजस्ता ठाउँमा फेरि पनि सङ्क्रमित देखिन थालेका छन्। त्यसैले अझ सतर्कता अपनाउन आवश्यक रहेको छ।' उनले सरकारले कोभिड१९ नियन्त्रण गर्न सक्दो प्रयास गरिरहेको भन्दै जथाभावी आलोचना नगर्न आग्रह गरे। 'हामीले अहिलेसम्म जे जे उपाय अपनाएर नियन्त्रण र रोकथाम गर्न सकिन्छ। त्यो सबै गरेका छाँै। अहिलेसम्म हामीले गरेको उपाय भएको छैन भने सुझाव गर्नुहोस', उनले भने 'हामीलाई त्यो सुझाव राम्रो लाग्यो भने रोकथाममा सहयोग पुर्याउने छ। तर अनावश्यक आलोचना नगर्नुहोस्।' कार्यक्रममा काठमाडौँ महानगरपालिकाका प्रमुख विद्यासुन्दर शाक्यले अस्पतालको सेवालाई अझ प्रभावकारीरुपमा लैजानुपर्ने सुझाव दिनुभयो। मन्त्रालयका प्रमुख विशेषज्ञ डा रोशन पोखरेल र स्वास्थ्य सेवा विभागका महानिर्देशक डा दीपेन्द्ररमण सिंह लगायतले अस्पतालले सेवालाई अझ छिटोछरितो बनाउनुपर्ने बताए। अस्पतालका निर्देशक डा सङ्गीता कौशल मिश्राले अस्पतालको सेवा अझ विस्तार गर्न लागेको जानकारी दिए। उनले संविधानले नै स्वास्थ्य सेवालाई निःशुल्क प्राप्त गर्ने हक सुनिश्चित गरेको हुनाले गरिब, असहाय, विपन्नलाई आर्थिक अभावका कारण हुनै पनि बिरामी उपचार गर्नबाट वञ्चित हुन नदिने उनले बताए। विसं २०१६ मा स्थापना भएको ४० श्ययाबाट अस्पतालमा अहिले ४१५ श्यया रहेका छन्। अस्पतालमा अहिले प्रसूति रोगसम्बन्धी सबै उपचार, आमा सुरक्षा, नवजात शिशु उपचार कार्यक्रम, परिवार नियोजन तथा सुरक्षित गर्भपतन, निःसन्तान तथा बाँझोपन, क्यान्सर तथा युरो गाइनोकोलोजीका सेवा प्रदान गर्दै आइरहेको छ। गत आर्थिक वर्ष ०७६७७ मा ११ लाख १९ हजार ६२५ जनाको बहिरङ्ग सेवा, २२ हजार ४६१ गर्भवतीलाई सुत्केरी र १० हजार ९७७ जना शल्यक्रिया गरिएको अस्पतालले जनाएको छ।"
समुदायमा कोरोना संक्रमण जोखिम,"दमौली : विदेशको ट्राभल हिस्ट्री नै नभएका भानु १ र बन्दीपुर ५ का व्यक्तिमा कोरोना भाइरस कोभिड पोजिटिभ देखिएपछि उनीहरु बस्ने क्षेत्रका व्यक्ति पनि बिरामी परेका छन्। भानु नगरपालिका१ भन्सार र बन्दीपुर ५ याम्पाका ३४ वर्षका ती पुरुष दुबै जनामा कोभिड पोजिटिभ संक्रमण देखिएको थियो। निर्माण व्यवसायी यी दुबैमा ज्वरो र रुघाको लक्षण देखिएको थियो। यस अघि विदेश पनि नगएका र जिल्लाबाहिरको यात्रा नगरेका व्यक्तिमा कोभिड संक्रमण देखिएपछि भानु नगरपालिकाले भदौ २ गतेसम्मका लागि अत्यावश्यकबाहेकका सेवा बन्द गर्दै नगर क्षेत्रलाई शिल गरेको छ। संक्रमण देखिएका क्षेत्रका २५ मा ज्वरो र टाउको दुख्ने लक्षण संक्रमित भानुका युवकका परिवारका सदस्यसहित आसपासका अरु व्यक्तिमा पनि ज्वरो र टाउको दुख्ने लक्षण देखिएपछि यसले थप त्रास बढाएको छ। संक्रमितको छिमेकका सदस्यले आफूलाई पनि टाउको दुख्ने र ज्वरो आउने समस्या देखिएको गुनासो गरेका छन्, नगरपालिकाका स्वास्थ्य प्रमुख ऐश्वर्यचन्द्र भट्टराईले भने,२५ जनामा यस्तो समस्या देखिएकाले सबैको स्वाब संकलन गरेका छौं।' निर्माण व्यवसायी ती युवक नगरपालिकामा पनि गइरहने भएकाले उनीहरुको सम्पर्कमा आएका जनप्रतिनिधिसहित एक सय २४ जनाको पीसीआर परीक्षण गरिएको उनले जानकारी दिए। समुदायमा संक्रमणको अवस्था जटिल हुन सक्ने निष्कर्ष निकाल्दै भानु नगरपालिकाले सोमबारबाट भाद्र २ गतेसम्म सबै सेवा रोक लगाउने घोषणा गरेको थियो। ती व्यक्तिहरु कामका शिलशिलामा नगरपालिका तथा विभिन्न ठाउँमा गैरहने भएकाले यसले अरु धेरै जोखिम बढाएको ठानिएको छ। उनीहरु विभिन्न कामले हिंडिरहेको खबर आएकाले नै धेरैको स्वाब संकलन गरेर पठाएका हौं, भट्टराईले भने। भानु नगरपालिकाका प्रमुख प्रशासकिय अधिकृत राजेन्द्रदेव पाण्डेले समुदायमा थप संक्रमण फैलन नदिनका लागि अत्यावश्यकबाहेकका सेवामा रोक लगाउने निर्णय गरेको बताए। बन्दीपुरको संक्रमित क्षेत्रमा पनि कडाइ बन्दीपुर गाउँपालिकाले पनि सोमबार संक्रमित भेटिएका बन्दीपुर ५ का ती युवकको घर आसपासको क्षेत्रमा अत्यावश्यकबाहेकका काममा बाहिर निस्कन रोक लगाएको छ। संक्रमण अन्यत्र पनि फैलनसक्ने देखिएकाले अत्यावश्यकबाहेकका काममा निस्कन रोक लगाएका हौं, गाउँपालिका अध्यक्ष पूर्णसिं थापाले भने,संक्रमितको सम्पर्कमा आएका व्यक्तिको सूची तयार पारेर परीक्षणका लागि पठाउँछौं। ती युवक बाहेक हालसम्म अरुमा समुदाय संक्रमणका घटना नदेखिए पनि अब विशेष सावधानीपूवर्क परीक्षण गराइने थापाले बताए। संक्रमित आएको अस्पतालको इर्मजेन्सीबाहेक सेवा बन्द भानुका संक्रमित व्यक्ति परीक्षणका लागि आएको दमौलीको एक अस्पतालले इर्मजेन्सीबाहेकका सेवा बन्द गरेको छ। सोमबार नतिजा आउनु केहीअघि ती व्यक्ति रत्नहरि अस्पताल पुगेका थिए। संक्रमणको खबर आउनुअघि ती व्यक्ति अस्पतालमा आएका थिए, चिकित्सक डा रामकुमार श्रेष्ठले भने,हामीले परीक्षण गर्न नपाए पनि टिकट काटेर बसेकाले सम्पर्कमा आएका सबै क्वारेन्टिनमा बसेका छौं। उनले इर्मजेन्सीबाहेकका अरु सेवा बन्द गरिएको बताए। ती सबै स्वास्थ्यकर्मीको स्वाब संकलन गरेर परीक्षणका लागि पठाइएको अस्पतालले जनाएको छ। समुदाय संक्रमण देखिए पछि भानु नगरपालिका प्रमुख उदयराज गौलीको पीसीआर परीक्षण गरिंदै। नगरपालिकाका एक सय २४ जनाको पीसीआर परीक्षण गरिएको छ।"
सभापति देउवाले गठन गरेका विभाग खारेज गर्न कांग्रेसका १२ केन्द्रीय सदस्यको माग,"काठमाडौं : कांग्रेस सभापति शेरबहादुर देउवाले महाधिवेशन मुखमा विभिन्न विभाग गठन गरेको भन्दै १२ केन्द्रीय सदस्यले प्रश्न उठाएका छन्। महाधिवेशन सकिएको दुई महिनाभित्र गठन गर्नुपर्ने विभाग चार वर्षे कार्यकाल सकिएपछि भएको भन्दै १२ केन्द्रीय सदस्यले विभाग खारेज गर्न माग गरेका हुन्। महाधिवेशनको औपचारिक प्रक्रिया सुरु भएपछि पार्टीका साथीहरुमा आपसी तिक्तता बढाएर पक्ष र विपक्ष खडा गर्नुको उद्देश्य के हो ? यस कार्यबाट महाधिवेशनको निष्पक्षतामा गम्भीर प्रश्न उठेको छ र पार्टीका सबै तहको मिति तोकिसके पश्चात् विभिन्न नियुक्तिहरु गर्नु महाधिवेशन आचारसंहिताको ठाडो उलंघन गर्नु हो,१२ केन्द्रीय सदस्यले मंगलबार सार्वजनिक गरेको विज्ञप्तिमा उल्लेख छ। विभाग खारेज गर्न माग गर्ने केन्द्रीय सदस्यमा चन्द्र भण्डारी, धनराज गुरुङ, कमला पन्त, गगन थापा, गुरुराज घिमिरे, बद्री पाण्डे, रत्ना शेरचन, जीवन परियार, प्रदीप पौडेल, सरिता प्रसाईं, रामकृष्ण यादव, किरण यादव रहेका छन्। विज्ञप्ति विज्ञप्ति २०७७ साउन २७ नेपाली कांग्रेस आफ्नो चौधौं महाधिवेशनको संघारमा छ। विधानतः चार वर्षको कार्यकाल भित्र महाधिवेशन सम्पन्न हुन नसक्ने बिशेष परिस्थिती देखिएमा मात्र उपयोग गर्न पाइने एक बर्ष कार्यकाल थप्न सकिने वैधानिक सुविधा प्रयोग गरेर बढाइएको अवधिमा महाधिवेशनको प्रक्रिया प्रारम्भ गरिएको छ। निर्धारण गरिएको समय  फागुन भित्र कुनै पनि हालतमा महाधिवेशन सम्पन्न गर्नु पर्ने एेतिहासिक दायित्व केन्द्रीय समितिको काँधमा छ। यस्तो समयमा पार्टी भित्र को आन्तरिक एकता लाई सुदृढ तुल्याउँदै पार्टी नेता बिच,नेता कार्यकर्ता बिच र पुरानो पुस्ता एवं नयाँ पुस्ताका बिचको सम्बन्धलाई सुमधुर तथा हार्दिक बनाउनु पर्ने दायित्व हामी सबैको हो। यद्दपि यस कार्यमा सभापति अर्थात् नेतृत्वले अग्रणी भूमिका निर्वाह गर्नु पर्दछ। पार्टी भित्र देखिएका बिवाद र आपसी तिक्ततालाई समाप्त गरि साथिहरुका बिचमा भावनात्मक एकता कायम गरि महाधिवेशनलाई हौसला पूर्ण महोत्सवको रुपमा निर्धारित समयतालिका भित्रै सम्पन्न गर्नु हामी सबैको साझा अभिभारा र कर्तव्य हो। तथापि यस कार्यमा पनि सभापति अर्थात् नेतृत्वकै ठोस र सकारात्मक पहलकदमी महत्वपूर्ण हुन्छ। इतिहासको महत्त्वपूर्ण कालखण्डमा हाम्रो महाधिवेशन सम्पन्न हुदैछ। संसारभरि अस्विकृत अलोकतान्त्रिक बिचारको बाहक राजनीतिक दल नेकपाको कुशासनमा लोकतन्त्र असुरक्षित छ। नयाँ पुस्ता राजनीतिसँग विकर्षित र टाढिएको छ। साच्चै भन्ने हो भने सिंगो पुस्ता तनावग्रस्त भई बिरक्तिएर बसेको छ र समकालिन राजनीतिप्रति उसको घृणाभाव झल्किन्छ।यस महाधिवेशनले यी सबै पक्षलाई आश्वस्त तुल्याउदै उत्पन्न तनाव,बिरक्ती र घृणा भावलाई अन्त्य गरी लोकतन्त्रको भविष्यलाई सुरक्षित तुल्याउँदै राजनीतिप्रतिको सम्मान, मर्यादा र प्रतिष्ठालाई पुनर्स्थापित गर्नु आजको प्रमुख आवश्यकता रहेको छ। यसका लागि पनि नेतृत्वकै अग्रसरता आवश्यक देखिन्छ। यस घडीमा हामीले समयको पदचाप, पार्टीका साथिहरुको चाहना, नयाँ पुस्ताको आकांक्षा, राष्ट्रप्रतिको दायित्व र इतिहासको आवश्यकतालाई राम्ररी महसुस गर्न सक्नु पर्दछ।तर दुर्भाग्यवश हामी, हामीलाई प्राप्त एेतिहासिक बिरासत र गौरवलाई जोगाउन र थाम्न असमर्थ हुदै गएका छौं। हामी प्रतिको नेपाली जनताको भरोसा कमजोर हुदै गएको छ। पार्टिको गौरवपूर्ण छवि ,व्यक्तित्व र कान्ति ह्रासोन्मुख हुँदैछ।हाम्रा प्रातः स्मरणीय नेताहरुले रचेको गौरव गाथालाई थप गौरवपूर्ण बनाउने दायित्व विमुख हुन थालेको छ। हामी लोकतन्त्रको विधिसम्मत बाटो छाडेर आफ्नो र गुटको क्षुद्र स्वार्थमा केन्द्रित हुन थालेका छौं।र हाम्रो पार्टीको पहिचान र परम्पराको सट्टा अराजकता तर्फ उन्मुख भएका छौं। यसको जिम्मेदारी ले लिनु पर्दछ। अहिले आएर सभापति ज्यूबाट पार्टीका विभिन्न विभाग गठनप्रति हाम्रो ध्यान गम्भीर रुपमा आकर्षित भएको छ। पार्टी सभापति विधानको संरक्षक,पालक र कार्यान्वयनकर्ता पनि हो। कांग्रेसको गौरवपूर्ण इतिहासको भारी उहाँकै काँधमा छ।कस्तो कांग्रेस बनाउने,विधि पालनाको सुनिश्चितता कसरी गर्ने र नयाँ पुस्तालाई आन्तरिक लोकतन्त्रको पूर्ण अभ्यास स्थापित भएको पार्टी कसरी हस्तान्तरण गर्ने भन्ने दायित्व पनि उहाँकै हो। सभापति व्यक्ति होइन, संस्था हो। उहाँसँग पार्टीलाई गुट उपगुटमा बिभाजित रहनदिएर कांग्रेसको इतिहास,बिरासत , परम्परा र पद्दतिलाई उल्लंघन गर्ने सुविधा छैन। अस्वस्थ भागबण्डालाई संस्कृति बनाएर पार्टीका संघर्षशील साथिहरुलाई समान अवसर र न्यायबाट बञ्चित गर्ने अधिकार पनि छैन। सिद्धान्त र व्यवहारको पटक्कै तालमेल नहुने गरी मनोगत चाहनामा पार्टी चलाउने विशेषाधिकार पनि छैन।आफ्ना समकालीन साथिहरु र पार्टीको ठूलो पंक्तिको चित्त दुखाएर एक्लै हिड्ने सहुलियत पनि छैन। यसबाट गैरलोकतान्त्रिक शक्तिहरुसँग लोकतान्त्रिक मुल्य मान्यताको बिषयमा बहस गर्ने हाम्रो नैतिक धरातल अत्यन्त कमजोर हुन पुगेको छ। हामी यतिबेला पार्टिको बाह्रौं महाधिवेशन पश्चात् तत्कालीन सभापति सुशील कोइरालाले पार्टिका विभागहरु गठन गर्दा बर्तमान पार्टी सभापति ज्युले राख्नु भएको तर्क रअसहमतिलाई स्मरण गरिरहेका छौं। पदाधिकारी, समिति र बिभाग गठनमा दुई बर्ष मात्र ढिलो हुँदा बर्तमान सभापति ज्यु कै असहमति र बिरोधका कारण तत्कालिन निर्णय फिर्ता लिइयो अर्थात् कार्यान्वयन गरिएन। अनि अहिले कार्यकाल समाप्त भइसकेपछि गरिएका निर्णयहरु कसरी बैधानिक र उपयुक्त हुन सक्छन्? महाधिवेशन सम्पन्न भएको दुईमहिनाभित्र गरिनु पर्ने विभाग गठनको काम तत्काल किन भएन? हाम्रो सम्पूर्ण ध्यान र शक्ति मर्यादित, निष्पक्ष , विश्वसनीय र भब्य रुपमा महाधिवेशन सम्पन्न गर्नमा लगाउनु पर्ने होइन र? हामीले बनाएका बिभागहरुले आफ्ना विभागीय काम कहिले गर्ने? महाधिवेशनको औपचारिक प्रक्रिया शुरु भएपछि पार्टिका साथिहरुमा आपसी तिक्तता बढाएर पक्ष र विपक्ष खडा गर्नुको उद्देश्य के हो?यस कार्यबाट महाधिवेशनको निष्पक्षता मा गम्भीर प्रश्न उठेको छ र पार्टीका सबै तहको मिति तोकिसके पश्चात् बिभिन्न नियुक्तिहरु गर्नु महाधिवेशन आचारसंहिताको ठाडो उलंघन गर्नु हो। तसर्थ बिभाग गठनका कार्य तत्काल रोकिनु पर्छ र गठन गरिएका औचित्यहिन विभागहरु खारेज गरिनुपर्छ भन्ने हाम्रो माग छ।यसबाट मात्र महाधिवेशनको निष्पक्षताको सुनिश्चितता हुन सक्छ भन्ने हाम्रो स्पष्ट धारणा छ।यस बिषयमा स्पष्ट हुनका लागि देशभरका साथिहरुलाई आग्रह समेत गर्दछौं। साथै अहिले देखिएका सम्पूर्ण चुनौतीको सामना गर्दै समाजले उठाएका शंका उपशंकाको निवारण गर्दै हर प्रश्नको जवाफ सहित राष्ट्र, लोकतन्त्र र पार्टीलाई सहि दिशा प्रदान गर्न आवश्यक पर्दा हामी नेतृत्व लिन समेत तयार छौं भन्ने कुरा स्पष्ट पार्न चाहन्छौं। जय नेपाल डा चन्द्र भण्डारी, धनराज गुरुङ, कमला पन्त, गगन थापा, गुरुराज घिमिरे, बद्री पाण्डे, रत्ना शेरचन, जीवन परियार, प्रदिप पौडेल, सरिता प्रसाँई, रामकृष्ण यादव, किरण यादव"
विराटनगरका ५० सहित प्रदेश १ मा ९८ जना संक्रमित थपिए,"विराटनगर : तीव्र रुपमा कोरोना भाइरसको संक्रमण फैलिइरहेको प्रदेश १ मा एकै दिन मंगलबार ९८ जनामा संक्रमण पुष्टि भएको छ । प्रदेशमै पहिलो पटक एकैदिन यति धेरै संख्यामा संक्रमित भेटिएका हुन् । जसमा विराटनगर महानगरपालिकाका मात्रै ५० जना छन् । मोरङमा ६१, सुनसरीमा १८, उदयपुरमा १५, झापामा दुई, इलाम र ताप्लेजुङमा एकएक जनामा संक्रमण पुष्टि भएको हो । मोरङका संक्रमितमध्ये विराटनगर महानगरमा २१ महिला र २९ पुरुष गरेर ५० जना रहेका छन् । त्यस्तै बूढीगंगा गाउँपालिकामा १० पुरुष र बेलबारी नगरपालिकामा एक पुरुषमा कोरोना देखिएको छ । सुनसरीको दुहवीमा दुई महिला पाँच पुरुष, धरानमा दुई महिला र दुई पुरुष, देवानगञ्जमा तीन पुरुष, हरिनगरा र इनरुवामा एकएक पुरुषमा संक्रमण पुष्टि भएको छ । सुनसरीमा ठेगाना नखुलेका एक महिला र पुरुष पनि संक्रमित भएका छन् । उदयपुरको बेलकामा चार पुरुष र तीन महिला, त्रियुगामा तीन महिला र पाँच पुरुष, झापाको मेचीनगरमा एक महिला र एक पुरुष, इलामको सूर्योदयमा एक र ताप्लेजुङको फुङ्लिङमा एक पुरुषमा कोरोना देखिएको सामाजिक विकास मन्त्रालयले जनाएको छ । मन्त्रालयका प्रवक्ता डा सुरेश मेहताकाअनुसार प्रदेश १ मा मंगलबार एक हजार छ सय ८२ जनाको पीसीआर परीक्षण गरिएकोमा ३४ महिला ६४ पुरुषको रिपोर्ट पोजेटिभ आएको हो । प्रदेशमा हालसम्म एक हजार पाँच सय ५३ जनामा संक्रमण पुष्टि भइसकेको जानकारी मेहताले दिए ।"
दाङमा नेपाली सेनाका २९ जवानमा कोरोना पुष्टि,दाङ : दाङमा एकै दिन २९ जना नेपाली सेनामा कोरोना संक्रमण भएको पुष्टि भएको छ । दाङको तुलसीपुरमा रहेको १९ नं बाहिनीमा कार्यरत २९ जना नेपाली सेनामा कोरोना पुष्टि भएको हो । भेरी अस्पताल नेपालगञ्ज बाँकेमा गरिएको पीसीआर परीक्षणमा १९ नम्बर बाहिनीका २९ जना नेपाली सेनाका जवानमा कोरोना देखिएको बाहिनीले पुष्टि गरेको छ । साउन १८ गते संक्रमण देखिएका जवानाको सम्पर्कमा आएका व्यक्तिको कन्ट्याक ट्रेसिङ गर्दा २९ जनामा संक्रमण देखिएको १९ नम्बर बाहिनीलका सहायक बाहिनीपति अलिन सिहले जानकारी दिए । प्युठानमा कार्यरत एक जवान साउन १४ गते ट्रेनिङका लागि नेपालगञ्ज जाँदै गरेको समयमा स्वास्थ्य समस्या देखिएपछि साउन १६ गते स्वाब संकलन गरी परीक्षण गर्दा संक्रमण देखिएको थियो । ती जवानमा संक्रमण देखिएपछि उनको सम्पर्कमा आएका ३१ जनाको साउन २३ गते स्वाब संकलन गरिएको थियो । जसमा २९ जनाको पोजिटिभ र २ जनाको रिर्पोट नेगेटिभ आएको हो । कोरोना संक्रमण पुष्टि भएका २९ जना सबै बाहिनीभित्रैको आइसोलेसनमा बसिरहेको सहायक बाहिनीपति अलिन सिंहले जानकारी दिए ।तालिमका लागि आएका र केही बाहिनीभित्रकै सेनामा संक्रमण पुष्टि भएको उनले बताए । सिहले एकजनालाई संक्रमण देखिएपछि उनीको सम्पर्कमा रहेका सबैलाई आइसोलेसनमा राखिएको अवस्थामा रिपोर्ट पनि पोजिटिभ आएको बताए । संक्रमति सेनामा कुनै पनि लक्षण देखिएको छैन ।
उपत्यकामा थपिए १३४ जना कोरोना संक्रमित,"काठमाडौं : काठमाडौं उपत्यकामा कोरोना संक्रमण दर दिनप्रतिदिन बढ्दो छ।पछिल्लो २४ घण्टामा थप १३४ जनामा संक्रमण पुष्टि भएको छ। स्वास्थ्य तथा जनसंख्या मन्त्रालयका प्रवक्ता डाजागेश्वर गौतमले विभिन्न प्रयोगशालामा गरिएको परीक्षणमा मंगलबार थप १३४ जनामा कोरोना संक्रमण भएको पुष्टि गरेका हुन्।काठमाडौंका ११० , भक्तपुरमा ८ र ललितपुरमा १६ जनामा गरी कुल १३४ जनामा कोरोना पुष्टि भएको स्वास्थ्य मन्त्रालयले जनाएको छ। मंगलबार मात्रै थप ६३८ जनामा कोरोना भाइरस (कोभिड१९) संक्रमण देखिएको छ। स्वास्थ्य तथा जनसंख्या मन्त्रालयका प्रवक्ता डा गौतमका अनुसार नयाँसहित कूल संक्रमितको संख्या २३ हजार ९४८ पुगेको हो । प्रवक्ता गौतमकाअनुसार ७ हजार २०१ जना कोरोनाका सक्रिय बिरामी रहेका छन्। जसमध्ये प्रदेश १ मा ५३९ जना, प्रदेश २ मा ३३४७ , बागमती प्रदेशमा १३५२, गण्डकी प्रदेशमा २२४ , प्रदेश ५ मा ६४६ , कर्णाली प्रदेशमा १९७ र सुदूरपश्चिम प्रदेशमा ८९६ जना गरी कुल७ हजार २०१ जना सक्रिय बिरामी रहेका छन्। विराटनगरका ५० सहित प्रदेश १ मा ९८ जना संक्रमित थपिए कोरोना अपडेट : स्वास्थ्य मन्त्रालयको पत्रकार सम्मेलन (लाइभ) २४ घण्टामा ६३८ जनामा कोरोना पुष्टि उपत्यकामा थपिए १३४ जना कोरोना संक्रमित नेपालमा कोरोनाले मृत्यु हुनेको संख्या ८३ पुग्यो देशभर १८३ स्वास्थ्यकर्मीमा कोरोना संक्रमण कोरोना जितेर घर फर्किएको अढाइ महिनामा फेरि संक्रमण मन्त्रालयका अनुसार पछिल्लो २४ घन्टामा १७१ जनाले कोरोना जितेर घर फर्किएका छन्। योसहित कोरोना जित्नेको कुल संख्या १६ हजार ६ सय ६४ पुगेको छ। क्वारेन्टाइनमा रहनेको संख्या ११ हजार ५८ पुगेको छ भने आइसोलेसनमा ७ हजार २०१ जनाको उपचार भइराखेको छ ।"
ढुंगाले लागेर इस्काभेटर चालको मृत्यु,खाँदबारी : संखुवासभाको चिचिला गाउँपालिका१ गोगुनेमा ढुंगाले लागेर इस्काभेटर चालक ३१ वर्षीय हर्क तामाङको मृत्यु भएको छ । इस्काभेटरसहित चालकलाई मंगलबार दिउँसो १ बजेतिर ढुंगाले लागेर मृत्यु भएको जिल्ला प्रहरी कार्यालय प्रमुख डिएसपी नवराज मल्लले जानकारी दिए । किमाथाङ्काजोगवनी सडकखण्डअन्र्तगत चिचिलामा सडक मर्मतका लागि ढुंगा फुटाउने क्रममा माथिबाट अचानक ढुंगा खस्दा चालक र स्काइभेक्टर किचेको थियो। मकावनपुरका चालक तामाङको घटनास्थलमा मृत्यु भएको जिल्ला प्रहरी कार्यालय संखुवासभाले जनाएको छ। वानियाँ निर्माण सेवाको इस्काभेटर ढुंगा फुटाउन प्रयोग हुँदै आएको थियो।
गोंगबु हत्या : यसरी पर्दाफास भयो रहस्य,"काठमाडौं : प्रहरीले रोल्पाका कृष्णबहादुर बोहाराको हत्यामा संलग्नको आरोमा पक्राउ परेकी महिलालाई सार्वजनिक गरेको छ। साउन २५ गते काठमाडौंको टोखा नगरपालिका१० गोंगबु, नवज्योति मार्गमा सुटकेसमा शव र अर्को झोलामा टाउको र खुट्टा फेला पारेको थियो। शव पहिचानपछि अनुसन्घानका क्रममा हत्यामा संलग्नको आशंकामा चितवनकी ३७ वर्षीया कल्पना मुडभरी (पौडेल) लाई सोमबार पक्राउ गरी काठमाडौं ल्याएको थियो। प्रहरीले मंगलबार महानगरीय प्रहरी परिसर काठमाडौंमा गरेको पत्रकार सम्मलनमार्फत हत्यामा संलग्न मुडभरीलाई सार्वजनिक गरेको हो । महानगरीय प्रहरी परिसर काठमाडौं र महानगरीय अपराध महाशाखाको संयुक्त अनुसन्धानबाट विभिन्न तथ्यहरु फेला परेको प्रहरीले जानकारी दिएको छ । प्रहरीका अनुसार मृतक ४५ वर्षीय कृष्णबहादुर रोल्पा रम्तीगढी ७ सतिमका हुन् । अभियुक्त ३७ वर्षीया कल्पना चितवन कालिका नगरपालिका ७ घर भएर अहिले टोखा नगरपालिका १० नवज्योती मार्गमा बस्दै आएकी हुन् । उनी पेशाले गृहिणी हुन् । उनले केही टेलिशृङ्खलामा अभिनयसमेत गरेको प्रहरीले खुलाएको छ । कल्पनालाई प्रहरीले साउन २६ गते चितवन कालिका नगरपालिका ९ शक्तिखोरस्थित माइती घरबाट पक्राउ गरेको हो । घटनामा संलग्न उनकी १५ वर्षीया छोरीलाईसमेत प्रहरीले नियन्त्रणमा लिएको छ। अनुसन्धानबाट खुलेका तथ्य प्रहरीका अनुसार मृतक र अभियुक्त करिब तीनचार वर्षदेखि चिनजान र सम्पर्कमा थिए । उनीहरु फेसबुकमार्फत् चिनजान भएर भेटघाट गर्दै आएको अनुसन्धानबाट खुलेको महानगरीय अपराध महाशाखाका प्रमुख दीपक थापाले जानकारी दिए । मृतक कृष्णबहादुर अभियुक्तको कोठामा बेला बेलामा पुग्ने र भेट्ने गरेका थिए । मृतकले अभियुक्तको फोटो राखेर फेक फेसबुक आईडी खोली चलाउने गरेको अभियुक्तले बयानमा उल्लेख गरेकी छन् । फेक फेसबुकबाट आफू अनुकूल चल्नको लागि निरन्तर दबाब दिइरहेकोसमते उनले प्रहरीसँगको बयानमा बताएकी छन् । प्रहरी अनुसन्धानबाट मृतक घटनाको दिन आफू बसेको होटलबाट बा ७२ प ५६४४ नम्बरको स्कुटी प्रयोग गरी अभियुक्तको कोठामा पुगेको खुलेको छ । उनी कोठामा पुगेपछि अभियुक्तले दही, चिउरा, मासु र भोड्का खान दिएकी थिइन् । चिउरा, मासु र भोड्कासँगै अभियुक्तले दहीमा पाँचवटा निन्द्राको औषधि मिलाई खाना दिएकोसमेत बयानमा उल्लेख गरेकी छन् । निन्द्रालाग्ने औषधि खाएपछि मृतक लठ्ठ परेर सुतेको मौकामा अभियुक्तले फलामको मारतोल (ह्याम्मर)ले अण्डकोषमा प्रहार गरेको प्रहरी अनुसन्धानबाट खुलेको छ । ह्याम्मरको प्रहारपछि सलको प्रयोग गरी घाटीमा थिचेको र मरेको यकिन गरेको प्रहरी बयानमा अभियुक्तले स्वीकार गरेकी छन् । अभियुक्तले मरेको यकिन भएपछि धारिलो हतियार प्रयोग गरी टाउको र खुट्टा छिनाई झोलामा राखेर आफैंले फालेको स्वीकार गरेकी छन् । उनले शवको बाँकी भाग कालो रंगको सुटकेशमा राखेर बाटो नजिकै फालेर फर्किएको बताएकी छन् । अभियुक्त कसरी पुगिन् चितवन कृष्णबहादुरको हत्यापछि अभियुक्त एम्बुलेन्समा चढेर चितवन पुगेको खुलेको छ । उनले चिनजानको एम्बुलेन्स चालकलाई फोन गरेर चितवन गएको प्रहरी अनुसन्धानबाट खुलेको हो । प्रहरी अनुसन्धानबाट अभियुक्तलाई छोरीलेसमेत शव व्यवस्थापनमा साथ दिएको खुलेको छ ।"
रुसले बनायो कोरोनाभाइरस विरुद्धको खोप,"मस्को : रुसले कोरोनाभाइरस विरुद्ध स्थायी प्रतिरक्षामुलक खोपको विकास गरेको छ । यो पहिलो खोपबारे राष्ट्रपति भ्लादिमिर पुटिनले घोषणा गरेका छन् । यस बिहान, विश्वमै पहिलो पटक कोरोनाभाइरसविरुद्ध एउटा खोप रुसमा दर्ता भएको छ, नेता पुटिनले भनेका छन् । पुटिनले आफ्नी एउटी छोरीलाई पनि यस खोप लगाएको बताएका छन् । पुटिनले अघि भनेका छन्, मेरी एक छोरीलाई पनि यो खोप लगाइएको थियो । यसर्थ, मलाई लाग्छ, उनले पनि यो परीक्षणमा भाग लिइन् । रुसले कोभिड १९ विरुद्धको खोप विकासमा तीव्र रुपमा काम गर्दैआएको छ । यही महिनाको सुरुमै भनिएको थियो कि, उक्त खोप केही सातामै आम मानिसले प्रयोग गर्न मिल्ने गरी सार्वजनिक हुनेछ । र अर्को वर्षदेखि दशौँ लाख मानिसले प्रयोग गर्न सक्ने गरी उत्पादन हुने बताइएको थियो । विश्व स्वास्थ्य संगठनले भने गत साता रुसलाई स्थापित निर्देशिका तथा मान्यता पछ्याउन आग्रह गरेको थियो ।"
"मलपोतका ६ कर्मचारीसहित १५ जनामा कोरोना संक्रमण, उदयपुरमा संक्रमितको संख्या १०४ पुग्यो","उदयपुर : उदयपुरमा मंगलबार मालपोत कार्यालयका ६ जना कर्मचारीसहित १५ जनामा कोरोना पोजेटिभ देखिएको छ । यो सँगै १३ दिनअघि मालपोत कार्यालयका खरिदारमा कोरोना देखिएपछि गरिएको पीसीआर परीक्षणबाट उनीहरुमा कोरोना पोजिटिभ देखिएको हो । कोशी अञ्चल अस्पतालको कोरोना प्रयोगशालामा गरिएको परीक्षणबाट कार्यालयका ४४, ३८, ३२, ३२, २७ र २२ वर्षीय कर्मचारीमा कोरोना पुष्टि भएको जिल्ला स्वास्थ्य कार्यालयका प्रमुख मोहन सुवेदीले जानकारी दिए । कोरोना पोजिटिभ देखिएका कर्मचारी कार्यालय सहयोगी, कम्युटर अपरेटरदेखि लिएर नायव सुब्बासम्मका छन् । १३ दिनअघि कोरोना देखिएका ती कर्मचारीको कन्ट्याक ट्रेसिङका आधारमा पीसीआर परीक्षण गर्दा त्रियुगा नगरपालिका ९ का ६२ वर्षीया आमा र ३० वर्षीया श्रीमतीमा पनि कोरोना देखिएको प्रमुख सुवेदीले जानकारी दिए । त्यस्तै वीपी कोइराला स्वास्थ्य विज्ञान प्रतिष्ठान धरानको कोरोना प्रयोगशालामा गरिएको परीक्षणबाट बेलका नगरपालिकाका एकै परिवारका चारसहित सातजनामा कोरोना पोजेटिभ देखिएको छ । उनीहरु सबै एकै वडाका हुन् भने एकजना लघुवित्तका कर्मचारी हुन् । प्रमुख सुवेदीका अनुसार वडा नं ९ का ६८, ३०, २०, ६०, १८, १७ र २८ वर्षीय छन् ।दुई साताअघि बेलका नपा ९ बजारका दुई व्यापारीलाई कोरोना देखिएपछि उनीहरुको कन्ट्याक ट्रेसिङका आधारमा गरिएको परीक्षणबाट एकै परिवारका श्रीमान, श्रीमती, छोरी गरी चारजनामा कोरोना देखिएको हो । त्यस्तै २८ वर्षीय युवा सहारा लघुवित्तका कर्मचारी हुन् । जिल्लामा पहिलोपटक एउटै कार्यालयका ठूलो संख्यामा कर्मचारीमा कोरोना संक्रमण देखिएको हो । संक्रमण देखिएलगत्तै कार्यालयले १५ दिनका लागि सेवा बन्द गरेको छ। सहायक प्रमुख जिल्ला अधिकारी शसीकुमार लम्सालले कोरोना समुदायस्तरमा देखिएकाले कार्यालयको सेवा प्रवाह र भीडभाड नियन्त्रण सम्बन्धी जिल्ला विपद् व्यवस्थापन समितिको बैठकबाट निर्णय गरिने बताए । उनले भीडभाडलाई नियन्त्रण गर्ने र परीक्षणको दायरा फराकिलो बनाइने बताए । उदयपुरमा हालसम्म कोरोना संक्रमितको संख्या तीस महिलासहित एक सय ४ पुगेको छ । त्यसमध्ये त्रियुगा नगरपालिकामा ५९ जना, बेलका नगरपालिकामा ३१ जना, कटारी नगरपालिकामा ७ जना, चौदण्डीगढी नगरपालिकामा २ जना, उदयपुरगढी गाउँपालिकामा २ जना र ताप्ली गाउँपालिकामा ३ जनामा कोरोना संक्रमण देखिएको छ । जिल्लामा हालसम्म एक हजार पाँच सय ५२ महिलासहित ६ हजार १५ जनाको पिसीआर परीक्षणका लागि स्वाव संकलन गरिएकोमा एक हजार चार सय ५७ महिलासहित पाँच हजार ६ सय १ जनाको रिर्पोट आइसकेको र बाँकी चार सय १४ को आउनेक्रम जारी रहेको स्वास्थ्य कार्यालयले जनाएको छ ।त्यस्तै ८ सय ८ जनाको आरडिटि टेष्ट गरिसकिएको छ । कार्यालयले दिएको जानकारीअनुसार हाल १८ जना महिलासहित दुई सय जना क्वारेन्टाइनमा छन् भने १८ महिला सहित चार सय ७२ जना होम क्वारेन्टाईनमा छन् । जिल्लामा सकृय संक्रमितको संख्या हालसम्म १९ जना रहेको छ । त्रास बढ्यो सरकारी कार्यलयमा एकै पटक ठुलो संख्यामा कोरोना पोजेटिभ देखिएपछि सदरमुकाम गाईघाट वजार आसपासका क्षेत्रमा त्रास फैलिएको छ । जनतासँग प्रत्यक्ष सरोकार राख्ने कार्यालयमा दुई पटक गरी सात जनामा कोरोना भेटिएपछि नियमित सेवा लिन पुगेका सर्वसाधरण त्रासमा रहेका हुन् । धेरैजसोले टेलिफोन र मेसेजमार्फत आफुपनि सेवा लिन गएकोले परीक्षण गराई दिन आग्रह गरको स्वास्थ्य कार्यालय प्रमुख सुबेदीले बताए । लकडाउन खुकुलो भएसँगै सामान्य बन्दै गएको जनजीवनमा कोरोना प्रतिको लापर्वाहि बढ्दो रहेको अवस्थामा यो घटनाले उच्च सतर्कता अपनाउन आवश्यक देखिएको स्थानीयको भनाई छ । स्थानीयले मिश्रित खालको स्थानीय प्रशासनलाई सुझाब दिएका छन् । धेरैजसोले सदरमुकाम र बेलका नगरपालिका क्षेत्र पुर्ण लकडाउन गरी परीक्षणको दायरालाई फराकिलो बनाउनु पर्ने सुझाब दिएका छन् । कतिपयले सामाजिक दुरी कायम राख्दै, मास्क, सेनिटाइजर प्रयोग गरी कम भीडभाड हुने गरी बजार पसल खोल्नु पर्ने बताएका छन् । कर्मचारीले भने कार्यालयको सेवा पूर्ण ठप्प गरेको छ।"
त्रवि उपकुलपति कार्यालय तोडफोड,"काठमाडौं : असन्तुष्ट विद्यार्थीहरुको समूहले त्रिभुवन विश्वविद्यालयका उपकुलपति प्राध्यापक डा धर्मकान्त बास्कोटाको कार्यकक्ष तोडफोड गरेका छन् । उनीहरुले कार्यालयमा रहेको सवारी साधन पनि फुटाएका छन् । विद्यार्थीले कार्यालयको झ्याल, ढोका तथा कुर्सी फुटाएका छन् । गाडीको सीसा पनि फुटाएका छन् । त्रिविका सुचना अधिकारी सूर्य अधिकारीले कुन समूहले आक्रमण गरेको भन्ने एकिन भएको छैन । केही समयअघि पनि बास्कोटाको कुर्सी नेपाल विद्यार्थी संघका कार्यकर्ताले जलाएका थिए । बास्कोटासहित त्रिवि पदाधिकारीको कार्यशैलीप्रति असन्तुष्टि जनाउँदै नेविसंघ, प्रजातान्त्रिक प्राध्यापक संघ तथा लोकतान्त्रिक प्राध्यापक संघले केही समयअघि पदाधिकारीको कार्यकक्षमा ताला लगाएका थिए । अदालतले आदेश दिएपछि उक्त ताला एक साताअघि मात्र खुलेको थियो ।"
समुदायस्तरमा कोरोना फैलिएपछि कपिलवस्तुमा पूर्ण लकडाउन,"कपिलवस्तु : स्थानीय प्रशासनले मंगलबार बिहान ५ बजेबाट कपिलवस्तुमा पूर्णरुपले लक डाउन गरेको छ । समुदाय स्तरमा कोरोना संक्रमण बढ्न थालेपछि प्रमुख जिल्ला अधिकारी दिर्घ नारायण पौडेलेको अध्यक्षतामा बसेको बैठकले यस्तो निर्णय गरेको हो । जिल्लामा ८ सय ५८ जनामा कोरोना पुष्टि भइसकेको र यो संख्या अझै बढ्न सक्ने र त्यसबाट कोरोना संक्रमणको अवस्था भयावह हुन सक्ने भन्दै यस्तो लक डाउन गर्नु परेको जिल्ला प्रशासन कार्यालयले जनाएको छ । जिल्ला प्रशासन कार्यालयका अनुसार २७ गते मंगलबार बिहान ५ बजे देखि ३२ गते राती १२ बजे सम्मलाई पूर्ण रुपमा लकडाउनको घोषणा गरेको छ । लक डाउनका कारण जिल्ला सदरमुकाम तौलिहवा, चन्द्रौटा, कृष्णनगर, वाणगंगा लगायतका मुख्य बजारहरु पूर्ण रुपमा बन्द रहेका छन् । लक डाउनको अवधी भर अति आवश्यक सेवाका पसल तथा सवारी साधान बाहेक सबै बन्द हुने जनाइएको छ । मेडिकल, पानी, दूधजस्ता वस्तुबाहेक सबै पसल व्यवसाय बन्द गर्ने निर्णय गरेको छ । उद्योग तथा कलकारखानाको भने स्वास्थ्य मन्त्रालयले जारी गरेको स्वास्थ्य निर्देशिका अनुसार सुरक्षाको सर्तकता अपनाएर संचालन गर्न सकिने प्रमुख जिल्ला अधिकारी दिर्घ नारायण पौडेलले बताए । दमकल, एम्बुलेन्स, शव बाहन, दूध, खानेपानीका गाडीहरु बाहेक अन्य सवै निजी तथा भाडाका सवारी साधानहरु संचालनमा पूर्ण रोक लगाईएको छ । राजमार्ग भएर गुड्ने गाडीहरु जिल्लामा नरोकिने गरी भने चल्न पाउने छन् । तरकारी र खाद्यान्न खरिदका लागि हरेक दिन बिहान ८ बजेदेखि १० बजे सम्मको समय तोकिएको जिल्ला प्रशासन कार्यालयले जनाएको छ ।"
त्रिवि उपकुलपति कार्यालयमा तोडफोड,"काठमाडौं : विद्यार्थीहरुको समूहले त्रिभुवन विश्वविद्यालयका उपकुलपति प्राध्यापक डा धर्मकान्त बास्कोटाको कार्यकक्ष तोडफोड गरेका छन् । उनीहरुले कार्यालयमा रहेको सवारी साधन पनि फुटाएका छन् । विद्यार्थीले कार्यालयको झ्याल, ढोका तथा कुर्सी फुटाएका छन् । गाडीको सिसा पनि फुटाएका छन् । त्रिविका सूचना अधिकारी सूर्य अधिकारीले कुन समूहले आक्रमण गरेको भन्ने एकिन भएको छैन । केहि समयअघि पनि बास्कोटाको कुर्सी नेपाल विद्यार्थी संघले जलाएका थिए । बास्कोटासहित त्रिवि पदाधिकारीको कार्यशैलीप्रति असन्तुष्टि जनाउँदै नेविसंघ, प्रजातान्त्रिक प्राध्यापक संघ तथा लोकतान्त्रिक प्राध्यापक संघले केहि समयअघि पदाधिकारीको कार्यकक्षमा ताला लगाएका थिए । अदालतले आदेश दिएपछि उक्त ताला एक साताअघि मात्र खुलेको थियो ।"
"बाढीको बितण्डा, अछाममा करिब २ सय रोपनी खेत कटान",अछाम : अविरल वर्षाका कारण बुढीगंगा नदीमा आएको बाढीले बितण्डा मच्चाएको छ । आइतबार राती परेको पानीले नदीमा बाढी आउँदा साँफेबगर नगरपालिकामा तीनवटा वडामा करिब दुई सय रोपनी खेत कटान गरेको छ । बाढीले पाक्नै लागेको धान सखाप पारेको छ।साँफेबगर नगरपालिका ४ मष्टमान्डौंमा ७० रोपनी धान खेतसहित कटान गरेको स्थानीय झुमा बोगटीले बताइन् । अहिले पनि बुढीगंगा नदी निरन्तर रुपमा कटान गरिहेको छ । बाली भित्र्याउने समयमा नदीले धानबाली नोक्सान गरेपछि स्थानीय चिन्तित भएका छन् । साँफे मार्तडी सडकको ६ ठाउँमा पहिरो गएको छ । साँफेबगरदेखि बाजुराको डाब बजारसम्म ६ ठाउँमा ठूलो पहिरो गएको छ । साँफे मार्तडी सडकखण्डको साँफेबगर देउझालमा सडक चिरा परेको छ । सडकका लागि बनाएको तटबन्ध समेत बगाएको छ । यस्तै वडा नं२ जाल्पादेवीमा पनि ६० रोपनीभन्दा बढी खेतीयोग्य जमिन कटान गरेको छ । वग्रादेखि वागभिडि टोल हुँदै गैरालासम्म ६० भन्दा बढी खेतीयोग्य जमिन कटान गरेको वडा अध्यक्ष कालुसिंह कुँवरले जानकारी दिए । वर्षा नरोकिए वागभिडि गाउँ समेत प्रभावित हुने खतरा बढेको अध्यक्ष कुँवरको भनाइ छ । वैजनाथस्थित वैद्यनाथ क्षेत्रमा समेत तटबन्ध बगाएको छ । तटबन्ध वगाएपछि वैद्यनाथ क्षेत्र समेत कटानको जोखिममा परेको छ । वडा नं७ रिडिकोटमा पनि करिब ५० रोपनी खेतियोग्न जमिन वुढीगंगा नदीले कटान गरेको छ । वडा नं७ रिडिकोटको सिस्ने चिउराउ क्षेत्रमा उक्त खेतियोग्य जमिन कटान गरेको वडाअध्यक्ष मिठ्ठु सिंह भाटले जानकारी दिए । यस्तै मेल्लेख गाउँपालिका ४ कुस्कोटको लिङमनि रवामा करिब ५ सय रोपनि जग्गा बुढिगंगा नदिले कटान गरेको छ । दुई घर उच्च जोखिममा रहेका छन् । यस्तै नगर प्रमुख कुल बहादुर कुँवरको नेतृत्वमा वडा नं४ मष्टमान्डौं र वडा नं१ वैद्यनाथ क्षेत्रमा गरेको कटान निरिक्षण गरिएको छ। निरीक्षण पछि कुराकानी गर्दै नगर प्रमुख कुँवरले कटान क्षेत्रमा दीर्घकालील तटबन्धको लागि पहल गरिने बताए । उनले दिगो रुपमा सममस्या समाधानको लागि प्रदेश तथा केन्द्र सरकारसँग पहल गरिने जानकारी दिए । यस्तै वडा नम्वर ११ देविस्थानमा १७ घर पहिरोको उच्च जोखीममा परेका छन । सोमबार रातीदेखि परेको अबिरल वर्षाका कारण देविस्थानको चुची टोलमा १७ वटा घर र एउटा सार्वजनिक पटकानी पहिरोको उच्च जोखिममा रहेका वडा अध्यक्ष गणेश बहादुर खड्काले दिए । ६ वटा घर बस्न नमिल्ने अवस्थामा रहेको उनले बताए ।
२४ घण्टामा ६३८ जनामा कोरोना पुष्टि,काठमाडौं : पछिल्लो २४ घण्टामा नेपालमा ६३८ जनामा कोरोना भाइरस (कोभिड१९) संक्रमण पुष्टि भएको छ । स्वास्थ्य तथा जनसंख्या मन्त्रालयका प्रवक्ता डा जागेश्वर गौतमका अनुसार योसँगै नेपालमा संक्रमितको संख्या २३ हजार ९४८ पुगेको छ । देशभर सक्रिय संक्रमितको संख्या सात हजार २०१ रहेको छ । पछिल्लो २४ घण्टामा १० हजार चार सय ६२ जनाको पीसीआर परीक्षण गरिएको प्रवक्ता गौतमले प्रष्ट पारे। अहिलेसम्म कोरोना जित्नेको संख्या १६ हजार ६६४ पुगेको छ भने मृतकको संख्या ८३ पुगेको छ । मन्त्रालयका अनुसार अहिले आइसोलेसनमा सात हजार २०१ रहेका छन् । अहिले क्वारेन्टाइनमा ११ हजार ५८ जना रहेका छन् । मन्त्रालयका प्रवक्ता गौतमका अनुसार नेपालमा १८३ स्वास्थ्यकर्मीमा कोरोना संक्रमण पुष्टि भएको छ ।
कोरोनाविरुद्ध भारतको लडाइँ : १० राज्यले हराउन सके देशले जित्नेछ,"नयाँदिल्ली : भारतमा १० राज्यले कोभिड१९ महामारीलाई हराउन सकेन भने सिंगो महामारीविरुद्ध लडाइँमा भारतले जित्नसक्ने धारणा सार्वजनिक भएको छ । प्रधानमन्त्री नरेन्द्र मोदीले पनि यस्तै बताएका छन् । मंगलबार १० राज्यका मुख्यमन्त्रीहरुसँगको भर्चुअल बैठकमा यस्तो बताएका छन् । कोरोनाभाइरस महामारीको संकटबारे समीक्षाका लागि मोदीले मुख्यमन्त्रीहरुसँग छलफल गरेका थिए । मुख्यमन्त्रीहरुसँग मोदीको यो सातौँ समीक्षा बैठक हो । यदी १० राज्यले कोरोनाभाइरसलाई हराए भने सिंगो राष्ट्रले महामारीलाई जित्ने धारणा आएको छ, मोदीले भनेका छन् । कोरोनाभाइरस संक्रमण रोक्न देशभर तेस्रो चरणको लकडाउन लगाएपछि प्रधानमन्त्रीले मुख्यमन्त्रीहरुसँग छलफल चलाएका हुन् । महाराष्ट्र, आन्ध्र प्रदेश, बिहार, गुजरात, उत्तर प्रदेश, तेलंगना, पन्जाब, तामिल नाडु, कर्नाटाका र पश्चिम बंगालका मुख्यमन्त्रीहरु मंगलबार प्रधानमन्त्री मोदीसँग छलफलमा सहभागी थिए ।सोमबार प्रधानमन्त्रीले विभिन्न ६ मुख्यमन्त्रीहरुसँग पनि भर्चुअल मिटिङ गरेका थिए । आस्साम, बिहार, उत्तर प्रदेश, महाराष्ट्र, कर्नाटाका र केरलाका मुख्यमन्त्रीहरुसँग प्रधानमन्त्रीले सोमबार छलफल गरिसकेका थिए । सोमबारको बैठकमा कर्नाटाका, केरला लगायतका राज्यमा बाढी तथा अन्य प्राकृतिक विपद्बारे छलफल भएको थियो । मंगलबार कोरोनाभाइरस महामारीको संकटबारे समीक्षात्मक छलफल भएको बताइएको छ । भारतमा कोरोनाभाइरसबाट हालसम्म २२ लाख ६८ हजार भन्दा धेरै संक्रमित भइसकेका छन् । पछिल्लो २४ घण्टामा ५३ हजार ६ सय भन्दा धेरै संक्रमित भएका छन् । तर जम्मा संक्रमित संख्याको ६९ प्रतिशत उपचार भएको छ । यद्यपि भारत विश्वमै सबैभन्दा तीव्र संक्रमण फैलने देशमध्ये एक हो ।"
डडेल्धुराको सडकमा 'लास' देखेपछि,"डडेल्धुरा : डडेल्धुरा सदरमुकामको सडक चौडा पार्नका लागि दवाब सिर्जना गर्न डडेल्धुराका युवाहरुले सांकेतिक रुपमा लास आन्दोलन गरेका छन्। जिल्ला सदरमुकाम बागबजारमा मंगलबार युवाहरुले 'कोरोनाले मरिन्न बरु सडक चौडा नगरे अकालमा ज्यान जान सक्छ' भन्दै सडक चौडाको माग गर्दै लास आन्दोलन गरेका हुन। बोलन्या थली को आयोजनामा डडेलधुराको सदरमुकाम बजार क्षेत्रको सडक चौडा गर्न दवाब दिन मंगलबार 'लास ' आन्दोलन गरेको उक्त संस्थाका अभियान्ता यादव जोशीले बताए। उनीहरुले बिच सड मै मानिस मरेपछि लास भएको अभिनय समेत गरेका हुन। सदर मुकामकै सडक चौडा नहुँदा पैदल यात्रुदेखि गाडी पास गर्न समेत समस्या हुने गर्दछ। सडक बिस्तारका लागि ४४ करोड बजेट विनियोजित भएको कुरा उल्लेख गर्दै सडक चौडा पार्नमा अवरोध नगर्न समेत स्थानीय व्यपारी तथा घरधनीलाई अनुरोध गरेका छन्। सडक चौडा नगरिँदा अकालमै ज्यान गुमाउनुपर्ने अवस्था आएकाले लास आन्दोलन गरिएको बोलन्या थलीका अभियान्ता जोशीले बताए। आन्दोलनकर्ताले बोकेका ब्यानरमा आहा सफा सौन्दर्य र फराकिलो सडक, मत गए है माथी र तिमि बाँच है साथी, सडक चौडा खै, पुगे म त स्वर्ग बरी लै लेखिएका व्यानर समेत प्रदर्शन गरेका छन्। बागबजार क्षेत्रको सडक विस्तार गर्न बजेट आएपछि केही स्थानीयले आफ्नो घर र जमिन जाने भन्दै मुद्दा हाल्ने गरेका छन। दुई दशक अघि सर्वोच्चको फैसलालले पनि उचित मुआब्जाको व्यवस्था गरी सडक विस्तार गर्ने फैसला गरेको छ।"
"अछाममा कोरोना संक्रमितको संख्या ७०७ पुग्यो, कम उमेर समूहका बढी प्रभावित","अछाम : जिल्लामा कोरोना संक्रमितको संख्या ७०७ पुगेको छ । स्वास्थ कार्यालय अछामको तंथाक अनुसार जिल्लामा ७०७ जना संक्रमितमध्ये ५६८ पुरुष र १३९ महिला छन् । हालसम्म ६५९ जना निको भएर फर्किएका छन् ।जिल्लामा कम उमेरका बढी कोरोना संक्रमित रहेका छन् । स्वास्थ कार्यालय अछामका अनुसार १५ देखि २५ वर्ष उमेर समूहका २४९ जना संक्रमित छन् । अछाममा जन्मेदेखि १५ वर्ष उमेरका ८१ जना बालबालिकामा पनि कोरोना संक्रमण पुष्टि भएको छ । जन्मेदेखि ५ वर्ष उमेरका ३८ जना, ५ देखि १० वर्ष उमेरका २८ जना र १० देखि १५ वर्षका १५ जना रहेका छन् । २५ देखि ३५ वर्षका २२४ जना, ३५ देखि ४५ वर्षका ९० जना, ४५ देखि ५५ वर्षका ३९ जना, ५५ देखि ६५ वर्षका १७ र ६५ वर्ष माथिका ७ जना संक्रमित रहेका छन् । जिल्लामा १५ देखि २५ वर्ष उमेरका रोजगारीका लागि भारतमा जाने भएकाले सोही उमेर बढी संक्रमित भेटिएका हुन्।४ हजार ६ सय ७८ जनाको स्वाब संकलन गरेकोमा ३ हजार ६ सय ९३ जनाको रिर्पोट नेगेटिभ आएको छ । ३२८ जनाको रिर्पोट आउन बाँकी रहेको छ । जिल्लाका दश स्थानीय तहमध्ये साँफेबगर नगरपालिकाले १ हजार ४६,मेल्लेख गाउँपालिकाले ७४५,मंगलसेन नगरपालिकाले ७२३,चौरपाटी गाउँपालिका४३९, पञ्चदेव बिनायक नगरपालिका ४९२,रामारोशन गाउँपालिका ३०६,बान्नीगढी जयगढ गाउँपालिका २८६,तुर्माखाद गाउँपालिका ३०५,ढकारी गाउँपालिका २१० र कमलबजार नगरपालिका १२६ जनाको स्वाब संकलन परिक्षण गरेका छन् । साँफेबगर नगरपालिकामा संक्रमित १६१ मध्ये १५६ जना , मेल्लेख गाउँपालिकामा ११७ संक्रमितमध्ये ११४ जना, रामारोशन गाउँपालिकामा १२० संक्रमितमा १०३ जना, मंगलसेन नगरपालिकामा ७६ संक्रमितमध्ये ७६ जना,चौरपाटी गाउँपालिकामा ५३ संक्रमितमध्ये ५३ जना, पञ्चदेवल बिनायक नगरपालिका संक्रमित ५० मध्ये ४५ जना, बान्नीगढी जयगढ गाउँपालिका ५३ संक्रमितमध्ये ३५ जना, तुर्माखाद गाउँपालिकामा संक्रमित २३ मध्ये सबैजना , ढकारी गाउँपालिका २९संक्रमितमध्ये २८ जना र कमलबजार नगरपालिका २५ जना संक्रमित स्वास्थ्य लाभ गरी फर्किएका छन्।"
जनकपुरमा थप एक कोरोना संक्रमितको मृत्यु,जनकपुरधाम : धनुषाको जनकपुरधाममा थप एक कोरोना संक्रमितको मृत्यु भएको छ । प्रादेशिक अस्पताल मातहत रहेको कोरोना (कोभिड१९) विशेष अस्पतालको आइसोलेसनमा उपचाररत एक पुरुषको मृत्यु भएको हो । मृत्यु हुनेमा धनुषाको विदेह नगरपालिका ८ का ६० वर्षीय पुरुष रहेका छन् । उनी गत साउन ८ गते देखि आइसोलेसन कक्षमा भर्ना भएका थिए । संक्रमितलाई लामो समयदेखि अत्यधिक ज्वारो आइरहेको अस्पतालका डाजामुन सिंहले जानकारी दिए । संक्रमितको मृत्युपछि शव व्यवस्थापनको तयारी थालिएको धनुषाका प्रमुख जिल्ला अधिकारी प्रेम भट्टराईले जानकारी दिए । संक्रमितको ट्राभल हिस्ट्री अनुसार सबै सम्पर्कमा आएकाहरुको पहिचान भइसकेको र सम्पर्कमा आइसकेको प्रमुख जिल्ला अधिकारी भट्टराईले बताए ।
विराटनगरको एउटै वडामा ५० जना संक्रमित,"विराटनगर : समुदायस्तरमा तीव्र रुपमा कोरोना संक्रमण फैलिएको विराटनगरको एउटा वडामा मात्रै मंगलबार बिहानसम्ममा संक्रमितको संख्या ५० पुगेको छ। विराटनगर महानगरपालिका९ मा मात्रै संक्रमितको संख्या ५० पुगेको हो। संक्रमित हुनेमा ३५ पुरुष र १५ महिला छन्। उक्त वडामा कोरोना संक्रमणकै कारण दुई जनाको मृत्यु भइसकेको छ। धेरै संक्रमित भेटिएको सो वडा स्थानीय प्रशासनले आइतबार साँझबाट ७२ घण्टाका लागि सिल गरेको छ। संक्रमितको सम्पर्कमा रहेकाको कन्ट्रयाक ट्रेसिङ गर्दै पीसीआर परीक्षणको दायरा बढाएर संक्रमण नियन्त्रण गर्न मानिस तथा सवारी साधनको आवतजावत पूर्ण रुपमा बन्द गराउँदै उक्त वडा सिल गर्नु पर्ने अवस्था आएको मोरङका प्रमुख जिल्ला अधिकारी कोषहरि निरौलाले बताए। महानगरमा पछिल्लो १२ घण्टामा मात्रै २३ जनामा कोरोना संक्रमण पुष्टि भएको छ। पछिल्लो पीसीआर परीक्षण रिपोर्टअनुसार थप भएका सबैभन्दा बढी संक्रमित विराटनगर महानगरपालिका१७ का सात जना छन्। पछिल्लो रिपोर्टअनुसार विराटनगर३ मा एक, ५ मा चार, ६ मा तीन, ७ मा एक, ८ मा तीन, ९ मा दुई, १५ मा एक र १७ नम्बर वडामा सात जनामा कोरोना संक्रमण पुष्टि भएको छ। एक संक्रमितको वडा खुलाइएको छैन। सोमबार दिउँसो नौ जनामा संक्रमण देखिएकोमा पछिल्लो रिपोर्टअनुसार २३ जना थपिएपछि महानगरभित्र एकै दिन ३२ जनामा संक्रमण पुष्टि भएको महानगरको जनस्वास्थ्य महाशाखा प्रमुख रमेश कार्कीले बताए। उनका अनुसार हालसम्म महानगरमा तीन सय १३ जनामा संक्रमण पुष्टि भइसकेको छ। जसमा दुई सय छ पुरुष र एक सय सात महिला छन्। हालसम्म विराटनगर१२ मा ४१, ६ मा २९, ५ मा २४, ७ मा २४, ३ मा २२, २ मा १७, ११ मा १६, १० मा १५, १७ मा १५, १५ मा १४, ८ मा १४, ४ मा १२, १३ मा नौ, १४ मा छ, १, १६ र १८ मा एकएक जनामा संक्रमण देखिएको छ। विराटनगर१९ मा हालसम्म कोरोना देखिएको छैन। विराटनगर ५ मा पनि कोरोनाका कारण एक जनाको मृत्यु भइसकेको छ। विराटनगरमा हालसम्म संक्रमणका कारण ज्यान गुमाउनेको संख्या तीन पुगेको जनस्वास्थ्य महाशाखा प्रमुख कार्कीले बताए। महानगरले हालसम्म तीन हजार नौ सय २९ जनाको पीसीआर परीक्षण गरिसकेको छ। संक्रमित मध्ये ६९ जना उपचारपछि कोरोना जितेर गरेर डिस्चार्ज भएका छन्। कोरोना जित्नेमा ९० वर्षीया वृद्धा पनि छिन्।"
संक्रमितको शव परिवारलाई दिएपछि तनाव,"विराटनगर : विराटनगर महानगरपालिका१० का ६३ वर्षीय पुरुषको गत बिहीबार कोशी अस्पतालको फिबर क्लिनिकमा कोरोना भाइरस परीक्षणका लागि स्वाब संकलन गरियो। रिपोर्ट नआउँदै सिकिस्त बिरामी परेपछि मिर्गौला रोगी रहेका उनलाई शुक्रबार उपचारका लागि धरानस्थित बीपी कोइराला स्वास्थ्य विज्ञान प्रतिष्ठान लगियो। उनको धरानमै शनिबार मृत्यु भयो। धरानमा पनि उनको स्वाब संकलन गरेर परीक्षणका लागि प्रदेश १ को जनस्वास्थ्य प्रयोगशालामा पठाइएको थियो। तर दुईवटा प्रयोगशालाबाट अलगअलग रिपोर्ट आयो। कोशी अस्पतालको प्रयोगशालाबाट पोजेटिभ र प्रदेश जनस्वास्थ्य प्रयोगशालाबाट रिपोर्ट नेगेटिभ आयो। रिपोर्ट नेगेटिभ आएपछि बीपी प्रतिष्ठानले मृतकको शव दाहसंस्कारका लागि परिवारका सदस्यको जिम्मा लगाएर विराटनगर पठायो। प्रदेश १ का दुईवटा प्रयोगशालाको पीसीआर रिपोर्ट फरकफरक आए पनि परिवारका सदस्यले उनको शव बुझेर ल्याए र अत्येष्टी गरे। कोरोना भाइरस (कोभिड१९)ले कसैको मृत्यु भएमा कसरी शव व्यवस्थापन गर्ने भनेर सरकारले जारी गरेको कार्यविधि विपरित ठूलो संख्यामा मलामी लगेर ती पुरुषको शवको अन्तिम संस्कार गरियो। मृतक विराटनगरका व्यापारी हुन्। प्रदेशको सामाजिक विकास मन्त्रालयले आइतबार ती पुरुषको मृत्यु कोरोनाकै कारण भएको पुष्टि गरेपछि अन्तिम संस्कारमा सहभागीहरु अहिले तनावमा छन्। मन्त्रालयका प्रवक्ता डा सुरेश मेहताले प्रयोगशालाले दिएको रिपोर्टका आधारमा मन्त्रालयले संक्रमित र मृतकको तथ्यांक संकलन गर्ने बताए। संक्रमित व्यक्तिको शव दाहसंस्कारका लागि परिवारलाई जिम्मा दिइनु गम्भीर विषय भएको भन्दै सम्बन्धित निकायले जवाफ दिनु पर्ने उनको जिकिर छ। एउटै व्यक्तिको फरकफरक रिपोर्ट आउने विषयमा पनि प्रयोगशालालाई नै थाहा हुने मेहताको भनाइ छ। पहिले लिएको रिपोर्ट सही हुने बताउँदै प्रदेश जनस्वास्थ्य प्रयोगशालाका प्रमुख जयवेन्द्र यादवले भने, पुरुषको मृत्यु कोरोनाकै कारण भएको हो। स्वाब संकलनमा प्राविधिक त्रुटि भएकाले पछिल्लो पटक रिपोर्ट नेगेटिभ आएको हुन सक्छ मेहताले भने। नमुना संकलन भएकामध्ये पनि ७० प्रतिशतमा मात्रै सहि रिपोर्ट आउने उनको भनाइ छ। संक्रमितको बीपीका प्रवक्ता डादिनेश सापकोटाले प्रदेशको प्रयोगशालाको नेगेटिभ रिपोर्टका आधारमा शव परिवारलाई बुझाइएको बताए। कोशीको रिपोर्ट हामीलाई ढिलो प्राप्त भयो। त्यतिबेला हामीले शव बुझाइसकेका थियौं, उनले भने, आपसमा समन्वय नहुँदा संक्रमितको सावलमा समस्या भइरहेको छ। यस्तो हुँदा समुदाय नै कोरोनाको थप जोखिममा पर्दै जाने भय रहन्छ। मृतकको शव अन्त्येष्टिको विषयलाई लिएर उत्पन्न विवाद समाधान गर्ने क्रममा विराटनगर महानगरपालिकाले पनि समन्वयकारी भूमिका खेलेको थियो। महानगरले थोरै मलामी उपस्थित गराउने सर्तमा आफन्तलाई अन्त्येष्टि गर्न शव दिएको थियो। तर डीएसपी वेदप्रसाद गौतमको नेत्रृत्वमा पुगेको प्रहरी टोलीले संक्रमणले मृत्यु भएको बताउँदै प्रक्रिया पूरा गरेर शव व्यवस्थापन हुने भएकाले मलामी लगेर दाहसंस्कार नगर्न परिवार र आफन्तलाई आग्रह गरेको थियो। तर बीपी प्रतिष्ठानले शव जिम्मा लगाएको र महानगरसँग पनि समन्वय गरिएको भन्दै परिवारका सदस्य र आफन्तले प्रहरीको कुरा अस्वीकार गरे। पहिले संक्रमण पुष्टि भए पनि प्रदेश प्रयोगशालाबाट नेगेभिट रिपोर्ट आएकाले अस्पतालले जिम्मा लगाएर पठाएका कारण शव व्यवस्थापनका लागि परिवारलाई दिइएको विराटनगर महानगरपालिकाका प्रमुख प्रशासकीय अधिकृत ईन्द्रमणि पोखरेलको भनाइ छ। रिपोर्ट पोजेटिभ आएको भए अस्पतालले पनि शव परिवारलाई दिँदैन थियो, उनले भने, हाम्रो रेकर्डमा भने कोरोनाका कारण मृत्यु भएको भन्ने छैन। प्रदेश सरकारले सार्वजनिक गरेको विवरणमा भने महानगरले केही बोल्न नमिल्ने र यसको जवाफ सरकारले नै दिने पोखरेलले बताए। उनले परिवारका सदस्य र आफन्त तथा मलामी गएकालाई क्वारेन्टाइनमा बस्न आग्रह गरिएको बाताउँदै स्वास्थ्यमा कुनै समस्या भएमा तत्काल सम्पर्क गर्न आग्रह गरिसकिएको जानकारी दिए। प्रयोगशाला प्रमुख यादवले कोरोनाकै कारण पुरुषको मृत्यु भएकाले मृतकको अन्त्येष्टी र मृत्यु संस्कारपछिको काममा सहभागी भएकाहरुले अरुसँगको सम्पर्कबाट सुरक्षित रहँदै जतिसक्दो चाँडो अनिवार्य पीसीआर गराउनु पर्ने बताए। नत्र भोलिका दिनमा संक्रमण अन्यत्र फैलिन सक्ने जोखिम धेरै रहने उनको भनाइ छ।"
महानगरले चासो नदिएपछि पर्यटन व्यवसायी जुटे सडकका खाल्टाखुल्टी पुर्न,"पोखरा : पोखरा महानगरपालिकाको मेयर पदमा विजयी भएपछि पहिलो पटक आयोजित पत्रकार सम्मेलनमा मेयर मानबहादुर जिसीले चुनावमा आफूले गरेको प्रतिवद्धता दोहोर्याउँदै सडकमा खाल्टा परेको २४ घण्टा भित्र पुरिसक्ने बताएका थिए । देशमै सबैभन्दा धेरै पानी पर्ने पोखरा सहरका सडकमा यति बेला खाल्टैखाल्टा परेका छन् । पोखराको बैदाम लेकसाइड जाने व्यस्त सडकमा महिनौंदेखि खाल्टैखाल्टा परेकोा छन् । सडकमा खाल्टा परेको २४ घण्टाभित्र खाल्टा पुर्ने बताएका मेयर मानबहादुर जिसी खाल्टाबारे जानकार छन् । महानगरपालिकाले सडकका खाल्टा पुर्न चासो नदेखाएपछि पोखराको पर्यटन क्षेत्रको व्यवसायीक घरना बाराही ग्रुपले निजी खर्चमा सोमबार र मंगलबार लेकसाइड क्षेत्रका सडकका खाल्टा सिमेन्टको ढलान गरी पुरेका हुन् । सडकमा परेका खाल्टाले सवारी साधन चलाउन र आम नागरिकलाई आउजाउ गर्न अप्ठ्यारो भएपछि सिमन्टले ढलान गरी पुर्ने काम गरिएको बाराही ग्रुपका निर्देशक वैभव पौडेलले बताए । मुख्य सडकका खाल्टो पुर्ने क्रममा लेकसाइडका भित्रभित्रका सडकका खाल्टा पनि पुर्न माग आएकाले डेढ लाख बढी खर्च लाग्ने उनले सुनाए । पोखरा महानगरपालिका वडा नम्बर ६ भित्रका मुख्य सडक बुलौदीदेखि हल्लन चोक, फिर्केसम्मका खाल्टा बाराही ग्रुपले डेढला लाख बढी खर्च गरेर पुरेको पोखरा महानगरपालिका ६ का वडा सदस्य हरिकृष्ण पहारीले बताए । सडकमा खाल्टा परेपछिसम्बन्धी निकायलाई ध्यान आकर्षण गर्न सडकमा धान रोप्ने, सडक नै अबरुद्ध गर्ने जस्ता संस्कृति बढीरहेको बेलामा महानगरपालिकालाई सचेत गराउन सिमेण्टको ढलान गरी खाल्टा पुर्ने काम उदारहणीय रहेको पर्यटन व्यवसायी पोमनारायण श्रेष्ठले सुनाए ।"
ओलीलाई बैठकमा ल्याउने प्रयास,"काठमाडौं : नेकपा वरिष्ठ नेता माधवकुमार नेपालले पार्टी अध्यक्ष एवं प्रधानमन्त्री केपी शर्मा ओलीलाई स्थायी समिति बैठकमा ल्याउने प्रयासमै रहेको बताएका छन् । आफूनिकट १२ भन्दा बढी केन्द्रीय सदस्यसँग सोमबार दिउँसो नेता नेपालले यस्तो बताएका हुन् । त्यस क्रममा स्थायी समिति सदस्यहरू सुरेन्द्र पाण्डे, गोकर्ण विष्टलगायत नेता पनि सहभागी थिए । केन्द्रीय सदस्यहरू डा विजय पौडेल, ठाकुर गैरे, मेटमणि चौधरी, रामकुमारी झाक्री, यज्ञराज सुनुवार, गणेश पहाडी, दिलु पन्तलगायत नेपाल निवास पुगेका थिए । उनीहरूले ६३ सांसदले पार्टी विभाजन रोक्न हस्ताक्षर अभियान चलाएको विषयमा नेपाललाई जानकारी गराएका थिए । त्यसपछि नेपालले प्रधानमन्त्री ओलीलाई अझै सहमतिमा ल्याउने कोसिमै लागेको जानकारी गराएका थिए ।"
"साउदीबाट उडे ७ हजार ८ सय नेपाली, बाँकी अलपत्र",साउदी अरेबिया : साउदीमा विविध कारणले अलपत्र परेका ७ हजार ८ सय १२ जना नेपाली चार्टर उडानबाट स्वदेश फिर्ता भएका छन्। उनीहरुसँगै ६९ जनाको शव पनि पठाइएको छ। दुतावासका अनुसार कोरोनाको असरले विभिन्न समस्यामा परेका लगभग ३२ हजार नेपालीले नेपाल फर्किन अनलाइन तथा टेलिफोन सम्पर्कबाट फारम भरेका छन्। २५ हजारभन्दा बढी स्वदेश फिर्ताको लागि तयार छन् भने विभिन्न कारणले मृत्यु भएका ६२ शव अझै नेपाल पठाउने प्रक्रियामा नै छन्। दुतावास रियादले साउदीमा रहँदा विभिन्न कारणले मृत्यु भएका ९५ नेपाली नागरिकहरूको सम्बन्धित कम्पनीबाट प्राप्त विभिन्न सुबिधा लगायत ब्लड मनी सहितको रकम कानुनी हकवालाले प्राप्त गर्ने गरी नेपाल स्थित कन्सुलर सेवा विभागमा १४ लाख ५४ हजार ६ सय ८९ रुपैयाँ ६१ पैसा साउदी रियल पठाएको छ। परराष्ट्रमन्त्री प्रदीप ज्ञवाली र साउदी विदेश मन्त्री फइसल वीन फरान अल साउदबीच टेलिफोन संवाद भएको छ। जसमा दुवै देशबीच आन्तरिक सम्बन्ध अझै बलियो बनाउनुको साथै सहयोग क्षेत्रमा थप विस्तार लगायत श्रमिक हकहितको लागि छलफल भएको छ। साउदीमा कानुनी रूपमा ३ लाख १५ हजार नेपाली कार्यरत छन्। कोरोना भाइरसको प्रभावबाट धेरै कम्पनी बन्द हुने अवस्थामा छन् जसले गर्दा धेरैको रोजगारी गुम्ने अवस्था छ भने कतिपय कम्पनीले कामदारलाई स्वदेश फिर्ता गर्न थालेका छन्। यस्तो अवस्थामा स्वदेश फिर्ताको लागि तयार रहेका नेपाली र प्रक्रियामा रहेका नेपालीमा समस्या बढ्दै गएको देखिन्छ। कोरोना संक्रमणलाई मध्यनजर गर्दै साउदीका लागि तोकिएका चार्टर उडान तालिका सकिएलगतै हालसम्म पराराष्ट्र मन्त्रालयले साउदी स्थित नेपाली राजदुतावासलाई आगामी दिनमा हुने उडान तालिकाको बारेमा जानकारी गराएको छैन।
मजदुरको ज्याला बढ्यो,"सुर्खेतः सुर्खेतमा मजदुरको दैनिक ज्याला वृद्धि भएको छ । नयाँ आर्थिक वर्ष सुरु भएसँगै मजदुरको दैनिक ज्याला बढाइएको हो ।जिल्ला प्रशासन कार्यालय अन्तर्गतको दररेट निर्धारण समितिलेमजदुरहरुको ज्यालामा हेरफेर गरेको हो । यस्तै जडिबुटी र निर्माण सामग्रीको मूल्य पनि तोकिएको छ । बजारमा महँगी बढ्दै जाँदा समितिले मजदुरको ज्याला तोकेको हो । यस्तै कालोबजारी रोक्न निर्माण सामग्रीको पनि मूल्य निर्धारण गरिएको छ । अब यही समितिले निर्धारण गरेको दररेट अनुसार नै कारोबार हुनेछ । मजदुरले पनि तोकिएको दरमा ज्याला पाउनेछन् । आफूखुशी बजार मूल्य तोक्ने र मजदुरलाई कम ज्याला दिएर शोषण गर्नेक्रम बढेपछि यस्तो दररेट निर्धारण गरिएको जिल्ला प्रशासन कार्यालयले जनाएको छ । आर्थिक ऐन अनुसार १२ प्रतिशतसम्म मजदुरको ज्याला बढाइएको हो ।सरकारी काममा खटिने मजदुरको दैनिक ज्यालामा एकसय रुपैयाँ वृद्धि गरिएको छ । यस्तै निजी तथा गैरसरकारी संघसंस्थामा दैनिक ज्यालामजदुरी गर्नेहरुको पारिश्रमिक पनि बढेको छ । जसअनुसार डकर्मी, सिकर्मी, चित्रकार र पेन्टरको ज्यालामा एकसय रुपैयाँ बढाइएको छ । यसअघि दैनिक आठसय रुपैयाँ पारिश्रमिक पाउने मजदुरहरुले अबदेखि नौंसय रुपैयाँ दैनिक ज्याला पाउनेछन् । काम गराउनेले अब साविककोभन्दा एकसय रुपैयाँ बढी दैनिक ज्याला दिनुपर्ने छ । यस्तै निर्धारित दररेट अनुसार अब ज्यामीको दैनिक ६ सय, पलम्बरको ६ सय ८८, सिनियर पलम्बरको सात सय, इलेक्ट्रिसियन हेल्परको ६ सय,इलेक्ट्रिसियनको सातसय, निर्माण सामग्री परीक्षण गर्ने ल्याव असिस्टेनको ६ सय ४० र टेक्निसियनको सात सय ४५ रुपैयाँ तोकिएको छ । त्यस्तै हलुका ड्राइभरको हकमा ६ सय ६०, हेभि ड्राइभरको हकमा सातसय ३०, हेभी इक्यिुमेन्ट अपरेटरको आठसय २०, ड्राइभर सहयोगीको ६ सय, नगर निरीक्षक अर्थात कार्यालय सहयोगी सरहलाई ६ सय, नर्सरी नाइके, क्याम्पस वर्कर, चौकीदार, कुचिकार, सर्भे हेल्पर र मालिको ६६ सय रुपैयाँ दैनिक ज्याला निर्धारण गरिएको छ । मजदुरको हकमा गत आर्थिक वर्षको तलुनामा ६० रुपैयाँदेखि एकसय रुपैयाँसम्म ज्याला बढेको हो ।यस्तै मजदुरको हकमा अब २६ दिनसम्म काम गरेको खण्डमा एक महिना मान्नुपर्ने समितिले निर्णय गरेको छ । मजदुरले २६ दिनमात्रै काम गरेपनि एक महिनाको पारिश्रमिक उपलब्ध गराउनुपर्ने छ । नेपाल सरकारको आर्थिक ऐन अनुसार सरकारी क्षेत्रका काम गर्ने मजदुर र निर्माण सामग्रीको हकमा मूल्य निर्धारण गरिएको जिल्ला प्रशासन कार्यालय सुर्खेतका प्रशासकीय अधिकृत पदमलाल लामिछानेले बताए । मूल्य र ज्याला निर्धारण गरेसँगै बजारमा कालोबजारी नहुने र मजदुरले उपयुक्त ज्याला पाउने विश्वास जिल्ला प्रशासन कार्यालयले गरेको छ । यसको प्रभावकारी कार्यान्वयनका लागि अनुगमनलाई कडाइ गरिनेसमेत प्रशासनको भनाइ छ । मूल्य निर्धारण समितिले श्रीखण्ड र रक्तचन्दन लगायतका वन तथा भूसंरक्षणतर्फको पनि मूल्य तोकेको छ । जसअनुसार प्रतिकिलो श्रीखण्डको तीन हजार, रक्तचन्दनको दुई हजार, कपुरको दुई हजार पाँचसय, तेजपत्ताको एकहजार, लप्सीको तीनसय, टिमुरको तीन सय र बकाइनोको मूल्य तीनसय रुपैयाँ तोकिएको छ । त्यस्तै रुदाक्ष प्रतिगोटाको दुई सय र सर्पगन्धको पाँचसय रुपैयाँ तोकिएको छ । त्यस्तै विरुवाका लागि दाँते ओखर प्रति गोटाको २५ रुपैयाँ, उन्नत जातको चिली प्रतिगोटाको एकसय रुपैयाँ निर्धारण गरिएको छ । मूल्य निर्धारण समितिले अधिकांश निर्माण सामग्रीको मूल्य गत वर्षकै यथावत राखेको छ ।तर इट्टाको मूल्य भने यसपाली बढाइएको छ । यसअघि ढुवानीसमेत जोडेर प्रतिहजार वटाको चौध हजार पाँचसय निर्धारण गरिएकोमा चालु आर्थिक वर्षमा १५ हजार कायम गरिएको छ ।"
सबैका प्यारा ब्रह्माण्ड स्रष्टा,"भगवान् श्रीकृष्णलाई ईश्वरको आठौं अवतार हो भन्ने मान्यता वैदिक सनातनीहरूको छ। पृथ्वीको भार हरण, धर्म र साधुहरूको रक्षा, दुष्कृतिको नाश गर्न, श्रीकृष्ण मृत्युलोकमा अवतरित भएको मानिन्छ। उनले महाभारत युद्धमा हतास र भावुक हुँदै कर्तव्यबाट विमुख भएका आफ्ना बहिनीज्वाइँ र प्रिय भक्त एवम् सखा अर्जुनलाई भनेका छन् यदा यदाही धर्मस्य, ग्लानीर्भवती भारत।।। अभ्युत्थानमधर्मस्य तदात्मानंसृजाम्यहम परित्राणाय साधुनां विनासाय चतुश्कृताम् धर्म संस्थापनार्थाय सम्भवामी युगे युगे। गीतामा उनको पवित्र वाणी पढ्दा नै उनी ईश्वर हुन् भन्ने अनुभूति हुन्छ। उनीसित रहेको यस्तो विद्वत्ता सामान्य मनुष्यमा हुँदैन। हिजोआज सर्सर्ति गीता पढेर यसबारे व्याख्या गर्नेहरूको अधिकता छ। तर यसलाई तहसम्म बुझ्न केही पूर्वीय दर्शन पढेर मात्र पुग्दैन, यसको तहैसम्म बुझ्नैपर्ने हुन्छ। त्यसमा पनि सांख्य दर्शन अर्थात् ज्ञान दर्शनका धरातलसम्म बुझ्न पनि कठिन छ। सांख्य, भक्ति, कर्म, बुद्धि, वेदान्त र चार्वाक दर्शनहरू अध्ययन नगर्ने हो भने गहिराइमा गएर श्रीमद्भागवत् गीता बुझ्छु भन्नु त ६ महिनाको बालकले पौडेर समुद्र पार गर्छु भन्नुजस्तै हुन्छ। श्रीकृष्ण युद्ध, रणनीीत र कौशलका ज्ञाता थिए। उनले मानव चोलाको मर्म र महŒवलाई चार्वाक्यले जस्तै प्रत्यक्ष र सुन्दर रूपबाट गीतमा पस्केका छन्। र उनले पूर्वजन्मभन्दा मानव चोला नै कर्तव्य निर्वाह गर्न उत्तम मान्छन्। वेदान्त दर्शनको बोलवाला भएको तत्कालीन अवस्थामा यस्तो विचार ठूलो क्रान्तिकारी विचार थियो। उनी आफ्ना दायित्वहरू यसै कालमा निर्वाह गर्न सुझाउँछन् किनभने जीवलाई न पूर्वजन्मको ज्ञान र स्मरण छ न त पछि हुने जन्मबारे कुनै निश्चितता र सम्झना। भगवान् स्वयं प्रकाश हो, ब्रह्म हो। उसलाई के कुराको कमी छ र ? ब्रह्माण्डको स्रष्टा उही नै हो। ऊ सबैतिर छ तर अव्यक्त छ। ऊ सबैको छ तर सबैबाट अप्रमाणित। ऊ केवल हाम्रो पे्रमको भोको छ। ऊ प्रेम चाहन्छ। जहाँसम्म सुख, दुःख, प्राप्ति र मुक्तिका कुरा छन्, यी सबैको कारक त व्यक्ति स्वयंको कर्म नै हो। श्रीकृष्ण तत्कालीन सामाजिक आवश्यकताका एक क्रान्तिकारी दार्शनिक विद्वान् थिए। त्यतिबेला वेदान्त दर्शन र बुद्धि दर्शनअनुसार यो भौतिक जगत्लाई मिथ्या मानिन्थ्यो। जीवको परम लक्ष्य परमतŒवको प्राप्ति अर्थात् मोक्ष थियोे। जीव मायाको अधीन भएर कायालाई नै सर्वस्व मान्छ र भौतिक सुखमा रमाउँछ, जुन सर्वथा अनुचित हो। परमार्थ प्राप्तिका लागि गृहत्याग, आसक्तिविहीनता र परमात्मामा लीन हुनुलाई जीवनको सर्व श्रेष्ठ मार्ग मानेको तात्कालीन परिवेशमा उनले कर्म सन्यास अर्थात् अहंकारविनाको कर्म अनि कर्मफल अर्थात् कर्म गर्नु तर त्यसको फलको आशा नगर्नू भनेर पवित्र मनले जीवलाई कर्तव्य गर्न निर्देश गरेका छन्। सन्न्यास भन्नाले गृहस्थिको त्याग गर्नु कदापि होइन, बरु कुनै पनि बहानामा कर्मबाट मुक्त हुनु हुँदैन भनी स्पष्ट पारेका छन्। ईश्वरको मूर्तिलाई कर्मकाण्डसित जोड्ने हाम्रो परम्परा र त्यसबाट जन्मेको मानसिकता छ। ईश्वर श्रीकृष्ण भन्छन्ब्रह्मलाई मालिक मान, छोरा मान, साथी मान अथवा पे्रमी मान जीवको इच्छा। तर सर्त यो छ कि उसलाई जुनसुकै परिस्थितिमा विशुद्ध हृदयले प्रेम गर। माथिका कुनै एक भावनामा बाँध। ऊ त स्वयं प्रकाश हो , स्वयं ब्रह्म हो। उसलाई के कुराको कमी छ र ? ब्रह्माण्डको स्रष्टा नै हो। हामीले अर्पण गर्ने वस्तुका साथै स्वयं हामी पनि उसैद्वारा सिर्जित हौ। ऊ न त खुसी हुन्छ। न त दुःखी। ऊ सबैतिर छ तर अव्यक्त छ। ऊ सबैको छ तर सबैबाट अप्रमाणित। ऊ केवल हाम्रो पे्रमको भोको छ। ऊ प्रेम चाहन्छ। जहाँसम्म सुख, दुःख, प्राप्ति र मुक्तिका कुरा छन्, यी सबैको कारक त व्यक्ति स्वयंको कर्म नै हो। श्रीकृष्ण विद्वान् होइनन्, ऊ स्वयम् ज्ञान हो। शक्तिशाली होइन स्वयम् शक्ति हो, स्वयम् प्रेम हो। जो जन्मेको त थियो प्रेम बाँड्न तर दुर्भाग्य ऊ जन्मिने खबरले नै उसको हत्याको दुस्प्रयासको योजना र सिलसिला सुरु भयो। त्यो पनि आफ्नै मामाबाट। र, उनको इहलीला पनि हत्याबाटै समाप्त भयो। कस्तो छ मान्छे ? कहाँ छ मान्छे ? किन यस्तो छ मान्छे ? यो ज्ञान र विद्वता मैले कतिपय धर्महरू अध्ययन गर्दा कहीं पाइनँ। स्वयं ब्रह्मलाई खुसी दिन सकेनौं, न त सुख दियौं हामी मृत्युलोकवासीले। धिक्कार छ हामीलाई। उसले पुतना, तृर्णावर्त, यमालार्जुन, वकासुर र अघासुर, कालिया नाग प्लम्बासुर जस्ता दैत्यको संहार गरेर कालिया नाग र प्लम्बासुर दैत्यको बाल्यकालमै उद्धार गरेर गोपहरूको रक्षा गरेका थिए। ब्रह्माले ग्वालहरू र उनका गाईहरूलाई अपहरण गरेर एक वर्षसम्म राखे। गोपीनी माताहरू दुःखी नहोऊन् भनेर उक्त अवधिभर उनीहरूकै छोरा र गाईको रूप धारण गरेर उनीहरूका घरमा भगवान् एक वर्षसम्म बसेका थिए। गोपहरूलाई दावानल र इन्द्रको प्रकोपबाट बचाउन गोवर्धन पर्वतसमेत उठाएर रक्षा गरेका थिए। गोपहरूका छोरीहरूले कात्ययिनी भगवतीको व्रत गरे। व्रतका लागि सरोवरमा नुहाउन लागे। उनीहरू यसरी सार्वजनिक स्थलमा पूर्ण नग्न भएर स्नान गर्दै थिए। एकान्त र सार्वजनिक स्थानमा यसरी युवती वनमा नग्नावस्थामा हुँदा उनीहरूसित हुन सक्ने सम्भावित दुर्घटनाबारे सचेतना दिन उनीहरूको चीरहरण गरेको कुरा श्रीमद्भागवत् महापुराणको दशम् स्कन्धमा उल्लेख छ। यस्तो कृष्णलाई कसरी स्त्री लम्पटका रूपमा प्रस्तुत गरिन्छ। जुन श्रीकृष्णलाई उनका मामा कंसले हत्या गर्न नन्द गाउँका कृष्ण जन्मअष्टमीको दिन जन्मेको चौध हजार शिशुको बध गयो। त्यो शिशुलाई कंसबाट बचाउन नन्द यशोदाका साथै सारा गोप र गोपीनीहरू लगेका थिए। उनी जसका घरमा एक वर्षसम्म पुत्र व्रत बसेका थिए, उनैका छोरीहरूलाई स्नानमा अश्लीलता हुनु हुन्न भनेर बुझाएका थिए। भनिन्छ व्यक्तिले आफ्नो ज्ञान, बोध, सोच र मनोविज्ञानअनुसार नै कुनै कुरालाई बुझ्छ र त्यही स्तरमा मान्यता दिन्छ। उसलाई बुझ्न प्रयास पनि आआफ्नै बोधअनुसार भएको हुन्छ। सबै जीवको शंगार रसप्रतिको आशक्तिको मनोविज्ञान भएको र सबै श्रोताहरू अनि राजा परीक्षितलाई मनोरञ्जनका लागि महाराश नामक अध्याय लेखिएको हुनुपर्छ। अथवा वास्तविकता के थियो खोजीकै विषय हो। भौमासुरको राजाले विभिन्न राज्यबाट खोसेर १६ हजार एक सय राजकुमारीलाई आफ्नो दरबारमा बन्धक बनाएका थियो। श्रीकृष्णले भौमासुरको बध गरेर ती कन्यालाई मुक्त गरे। वर्षौंसम्म भौमासुरको बन्दी ती राजकुमारीलाई समाजले स्वीकार गर्ने, सम्मान गर्ने त कुरै थिएन। साथै भगवान्को दरबारमा त्यत्तिकै बस्दा पनि उनीहरूको चरित्रमा प्रश्नचिन्ह उठ्ने थियो। किनभने सम्बन्धले नाम र सामाजिक मान्यता माग्छ तसर्थ भगवान्ले उनीहरूको सम्मानका खातिर सबैसित विवाह गरे। उनले मन पराएर भगाएकी उनकी प्रिय पत्नी रानी रुक्मिणी हुन्। बाँकीका सातवटी पटरानीहरू युद्धबाट र श्रीकृष्णबाट भयभीत भएर आआफ्नो कन्या दिएको कुरो उल्लेख छ। उनको नाम अगाडि राधाको नाम लिने गरिन्छ। वृन्दावनका राधाकृष्णको प्रेमकथा यत्रतत्र सर्वत्र छन्। भारतमा राधा सम्प्रदाय नै छ। कतिपय कृष्णभक्तहरूले श्रीकृष्णको सम्मानस्वरूप अभिवादन गर्दा राधे राधे भन्ने पनि प्रचलन छ। भनिन्छ राधा कृष्णभन्दा जेठी थिइन्। सुन्दर थिइनन्, उनकी माइजू हुन् भन्ने पनि भनाइ छ। उनलाई ज्ञान आर्जनका लागि वसुदेवले गुरु सान्दिपनीको आ श्रममा पठाएका थिए। गुरु सान्दिपनीले उनलाई वेद, धनुर्वेद, मनुस्मृति, धर्मशास्त्र, मिमासा, तर्कशास्त्रका साथै राजनीतिको शिक्षा दिएका थिए। श्रीकृष्ण र बलरामले चौसट्ठी दिनमा चौसट्ठी कला अध्ययन गरी महारथ हासिल गरेका थिए। ती चौसट्ठी कलामध्ये एक कला विचित्र सिद्धिकला पनि हो। त्यसका साथै उनले नेमीनाथ घोर अंगीरस, वेदव्यास र परशुरामबाट पनि शिक्षा लिएका थिए। यिनै घोर अंगीरसबाट प्राप्त ज्ञान नै अंगीरसको शिक्षा हो पनि भनिन्छ भने परशुरामले नै उनलाई सुदर्शन चक्र दिएका थिए। उनी कंस बध गर्न मथुरा जाँदा राधा साह्रै रोइन्। उनलाई आँसुले नरोक्न भनेर श्रीकृष्णले आदेश दिएको पनि भनिन्छ। वर्षौंपछि पनि श्रीकृष्णको प्रेम प्राप्त गर्न वृद्धा अवस्थामा द्वारिकासमेत पुगिन् तर श्रीकृष्णले उनलाई वृन्दावन फर्काएका थिए पनि भनिन्छ। तर ती राधाको श्रीमद्भागवत् महापुराणमा कहींकतै उल्लेख छैन। यसबाट के अनुमान गर्न सकिन्छ भने महापुराणलाई रोचक अनि ईश्वरप्रतिको अनुरक्तिका लागि विभिन्न लेखकले कल्पना गरेकी पात्र हुनुपर्छ राधा। यो कुराको राम्ररी अनुसन्धान गर्न आवश्यक छ। श्रीकृष्ण स्त्री लम्पट हुँदै होइनन्। स्त्रीहरूसित जोडेर दुष्प्रचार गर्नु भनेको आफ्नै मनको आसक्तिलाई उनीमाथि थोपरेको मात्र हो। उनी सबैका रक्षक थिए प्राण थिए।"
साउने सोमबार व्रत समापन,"काठमाडौं : वैदिक सनातन धर्मावलम्बीले साउनको सोमबार देवादिदेव महादेवको पूजा आराधनासहित गोदान, पूर्णपात्र गरी व्रत समापन गरेका छन् । साउन महिना र सोमबारलाई शिवजीको महिना एवं बार भनी धर्मग्रन्थमा उल्लेख गरिएको छ । साउनको सोमबार जलधारा मात्र दिए पनि शिवजी प्रसन्न भइ इच्छा पूरा गरिदिने र पारिवारिक सुख शान्ति दिने भएकाले सनातन धर्मावलम्बीले विशेष महिनाका रुपमा मनाउने गरेका छन् । साउनको सबै सोमबार व्रत गर्नेले अन्तिम सोमबार बेलुकी वा मंगलबार बिहान विधिपूर्वक गोदान एवं पूर्ण पात्र गरी व्रत समापन गर्ने विधि छ । धर्मशास्त्रविद् एवं नेपाल पञ्चाङ्ग निर्णायक समितिका अध्यक्ष प्राडा रामचन्द्र गौतम शिवजीले चन्द्रमालाई शिरमा धारण गरेकाले सोमबारलाई शिवजीको बारका रुपमा मानी यस दिन आराधना गर्ने गरेको बताए। परम्परा अनुसार कुनै कुल विशेषले चन्द्रमासअनुसार श्रावण महिनामा व्रत गरे पनि कर्कट राशिमा सूर्य भएका सोमबार विशेषरुपमा शिवजीको आराधना गर्ने शास्त्रीय विधि रहेको उनले सुनाए।यस वर्ष साउन ५, १२, १९ र २६ गते गरी चारवटा सोमबार परेकामा मंगलबार आज अन्तिम सोमबार व्रत विधिपूर्वक समापन गरिएको हो । नयाँ व्रत सुरु गर्न पाँचवटा सोमबार परेको वर्षबाट सुरु गर्नुपर्छ भनी लोकमा गरिने व्यवहारमा शास्त्रीय मत नमिल्ने अध्यक्ष गौतमले बताए। शास्त्रीय मान्यताअनुसार चारवटा सोमबार परेको वर्षबाट पनि नयाँ व्रतालुले आराधना गर्न सक्छन् । साउने सोमबारको व्रत गरेमा यस लोकमा सुख शान्ति र परलोकमा सद्गति प्राप्त गरिने शिवपुराण लगायत धर्मग्रन्थमा उल्लेख गरिएको छ । साउने सोमबार र तिजको हरितालिका व्रत महिलाले मात्र गर्नुपर्ने भन्ने व्यवहारमा देखिए पनि शास्त्रीय मतानुसार महिला पुरुष दुवैले यो व्रत गर्नुपर्छ । प्रायः परिवारमा महिलाले सबैको प्रतिनिधित्व गरेर व्रत बस्ने गरेका हुन्छन् । धेरैले शिवजीको महिना भनी साउनमा मांस, मदिरा सेवन गर्दैनन् । शिवजीलाई जलधारा प्रिय हुने भएकाले यस महिनामा पवित्र तीर्थस्थलबाट जल लगेर पशुपतिनाथलगायत शिवालयमा चढाउने भक्तजनको पनि भीड लाग्ने गरेकामा यस वर्ष कोरोना भाइरसको सङ्क्रमणका कारण बोल बम यात्रा भने विगत वर्ष जस्तो हुन सकेन । फाट्टफुट्टरुपमा भने भक्तजनले जल ल्याई पशुपतिमा चढाउन नपाए पनि खुला रहेका शिवालयमा भने चढाएका छन् । भोलेनाथ काँवरिया संघ, बोल बम काँवरिया संघलगायत संस्थाले यस वर्ष बोल बम काँवर यात्रा स्थगित गरेका थिए । कतिपयले वर्षमा एकपटक साउन महिनामा घरमा वैदिक रुद्राभिषेक समेत गर्ने परम्परा छ । साउनमा विशेष भीड लाग्ने पशुपतिनाथ मन्दिरलगायत ठूला शिवालय यस वर्ष कोरोनाको त्रासका कारण बन्द गरिएको छ । भक्तजनले भने बन्द रहेको पशुपति मन्दिर परिसरबाटै दर्शन गरेका छन् । अन्तिम सोमबार पशुपति परिसरमा उल्लेखनीय रुपमा भक्तजनको भीड देखिन्थ्यो । साउन ५ गते सोमबार पशुपति, गोकर्णेश्वरलगायत मन्दिरमा भक्तजनको भीड लागेको थियो । त्यसपछि कोरोनाको त्रास बढेपछि भक्तजन घटेको जनाइएको छ । कोरोनाको त्रास बढ्ने भयले दोस्रो सोमबारपछि राजधानीको उत्तरपूर्वी भेगमा रहेको गोकर्णेश्वर महादेव मन्दिर पनि बन्द गरिएको थियो । गोकर्णेश्वर मन्दिर परिसरमा पनि सोमबार भक्तजनको भीड देखिन्थ्यो ।रासस"
हिमपहिरोमा मृत्यु भएका पर्यटन मजदुरको परिवारलाई बीमा रकम हस्तान्तरण,"पोखरा : अन्नपूर्ण आधाशिविरको पदयात्रा मार्गमा माघ ३ गते गएको हिमपहिरोमा परी मृत्यु भएका पर्यटन मजदुर सरोज परियारका परिवारलाई बीमा रकम दश लाख पोखरामा हस्तान्तरण गरिएको छ । ट्रेकिङ एजेन्सीज एशोसियसन अफ नेपाल (टान) पश्चिमाञ्चल क्षेत्रीय संघ पोखराले पर्यटन मजदुरका लागि सगरमाथा इन्स्योरेन्स कम्पनी लिमिटेडमा बीमा गराउँदै आएको छ । टान पश्चिमाञ्चल क्षेत्रीय संघ पोखराका अध्यक्ष हरि भुजेल, पूर्वअध्यक्ष दिपक अधिकारी, सचिव जिबनराज सापकोटा, सगरमाथा इन्स्योरेन्स कम्पनी लिमिटेड गण्डकी शाखा प्रमुख कबिराज पौडेललगायतले संयुक्तरुपमा मृतक सरोजका बाबा ससे परियारलाई बीमा रकम हस्तान्तरण गरेका हुन् । कोरोनाको कारण बीमा रकम हस्तान्तरण ढिलो भएको टानका अध्यक्ष भुजेलले बताए । चितवनका २१ वर्षीय सरोज चिनीयाँ पर्यटकको गाइडको रुपमा अन्नपूर्ण आधाशिविरतर्फ पर्यटकलाई लगेर फर्कने क्रममा कास्की जिल्लाको अन्नपूर्ण गाउँपालिलका ११ हिमालय र देउरालीको बीचमा पर्ने हिङ्कुखोलामा गएको पहिरोमा परी हराएका थिए । उनको शव फागुन १६ गते फेला परेको थियो । पहिरोमा परी ४ कोरियन पर्यटक, ३ नेपालीसहित ७ जनाको मृत्यु भएको थियो । दर्ता नभएका ट्रेकिङ कम्पनी र आफू खुशी पर्यटन मजदुरका रुपमा पदयात्रामा जार्ने पर्यटन मजदुर र पर्यटक स्वयम पनि अप्ठरोमा पर्ने गर्दछन् । पर्यटन मजदुरको रुपमा पदयात्रामा जाँदा दर्ता भएका आधिकारिक ट्रेकिङ एजेन्सीमार्फत मात्र जान मजदुरलाई ट्रेकिङ एजेन्सीज एशोसियसन अफ नेपाल (टान) पश्चिमाञ्चल क्षेत्रीय संघ पोखराका अध्यक्ष हरि भुजेलले अनुरोध गरे । आफू खुशी पर्यटक मजदुरको रुपमा गाइड वा सहयोगीको रुपमा जाँदा अप्ठ्यारो पर्ने, दुर्घट्ना बीमा पाउने लगायतका सहयोग पाउनबाट बञ्च्चित हुनुपर्ने भएकाले त्यसतर्फ सबैले ध्यान दिनुपर्ने टान पश्चिमाञ्चल क्षेत्री संघ पोखराका पूर्व अध्यक्ष तथा उद्धार संयोजक दिपक अधिकारीले बताए । ट्रेकिङ एजेन्सीज एशोसियसन अफ नेपाल (टान) पश्चिमाञ्चल क्षेत्रीय संघ पोखराले वर्षेनी ५० जना सहयोगी र २५ जना पर्यटन गाईड गरी ७५ जना पर्यटन मजदुरका लागि ब्लकमा इन्सुरेन्स गर्दै आएको टाका सचिव जिबनराज सापकोटाले बताए । पोखरामा १ हजार जना पर्यटन गाईड र ५ सय भन्दा बढि पर्यटन सहयोगी रहेको सचिव सापकोटाले बताए । कोरोना संक्रमणको कारण पर्यटन उद्योग नै संकटमा परे पछि पर्यटन मजदुर पनि यति बेला बेरोजगार बनेका छन् ।"
प्रशोधित पानीको मूल्य तोकियो,"काठमाडौं : सरकारले प्रशोधित पिउने पानीको अधिकतम खुद्रा मूल्य तोकेको छ। वाणिज्य, आपूर्ति तथा उपभोक्ता संरक्षण विभागले सोमबार प्रतिलिटर बोतलको पानी १६ रुपैयाँ र जारको पानी ५० रुपैयाँ खुद्रा मूल्य तोकेको छ। विभागले सोमबार पत्रकार सम्मेलन गरी पानीको अधिकतम खुद्रा मूल्य तोकेको छ। विभागले काठमाडौं, भक्तपुर, ललितपुर र काभ्रे जिल्लाको हकमा यो मूल्य तोकेको हो। नयाँ मूल्य आगामी भदौ १ गतेदेखि कार्यान्वयनमा आउनेछ। योभन्दा बढी मूल्यमा बिक्री गरेको पाइएको पसलमाथि कारवाही हुनेछ, विभागका निर्देशक सागर मि श्रले जानकारी दिए। विभागले प्रशोधित पानीको मूल्य तोक्ने विषयमा गत असार २५ गते कार्यदल गठन गरेको थियो। सोही कार्यदलले दिएको सुझावको आधारमा मूल्य तोकिएको हो। यस्तै डिस्ट्रिब्युटरको हकमा प्रतिजार ३५ र एक लिटर पानीको बोतलको प्रतिकार्टुन १ सय ३० रुपैयाँ मूल्य तोकिएको छ।"
प्राथमिकता रोजगारी सिर्जना,"कोभिड १९ बाट नेपाल मात्र होइन विश्व नै थिलथिलिएको छ। धेरै मानिस बेरोजगार भएका छन्। सन् २०१९ को अन्त्यतिरबाट चीनको बुहानबाट सुरु भएको कोभिड महामारी विश्वव्यापी रूपमा फैलिएको छ। जसका कारण वैदेशिक रोजगारीमा रहेका हजारौं नेपाली स्वदेश फर्किएका छन्। नेपालमा समेत रोजगारी गुमाउनेको संख्या ठूलो छ। नेपाल श्रमप्रधान देश हो। यहाँका दैनिक हजारौं मानिस काम खोज्दै वैदेशिक रोजगारीमा जाने गर्छन्। स्वदेशमा पर्याप्त रोजगारी नहुँदा मानिस विदेश जान वाध्य भएका हुन्। भारत, मलेसिया र खाडी मुलुकमा जाने नेपालीको संख्या अधिक छ। नेपाली काम नपाएर विदेश जान बाध्य छन् भने यहाँका रोजगारदाताले श्रमिक नपाएर विदेशबाट ल्याउन बाध्य भएका छन्। त्यतिमात्र होइन, छोराले काम नपाएर विदेश जान तयार छ तर बाबुले कृषिकर्म गर्दा मान्छे पाउँदैन। हामीले चाहने हो भने नेपालमै प्रशस्त रोजगारी सिर्जना हुन सक्छ। केन्द्रीय तथ्यांक विभागका अनुसार देशभर नौ लाख प्रतिष्ठान छन्। ती प्रतिष्ठानमा ३४ लाख श्रमिक छन्। ज्यालादारी काम गर्ने लाखौं श्रमिक छन्। मौसमी काम गर्ने श्रमिक संगठित भन्दा कैयौगुणा बढी छ। वैदेशिक रोजगार विभागका अनुसार हालसम्म ४६ लाख भन्दा बढीले श्रम स्वीकृति लिएका छन्। श्रम स्वीकृति लिई विदेशमा कार्यरत ३२ लाख नेपाली रहेको हालै आएको अध्ययनले देखाएको छ। राष्ट्रिय योजना आयोगको अध्ययनअनुसार भारत, मलेसिया र खाडीमा अझै पनि ३२ लाख श्रमिक कार्यरत छन्। कोरोनाकै कारण स्वदेश फर्किएका नेपाली युवा फेरि मुग्लान नै जाने विकल्प रोज्न थालिसकेका छन्। अब त्यस्ता युवालाई सरकारले काम दिनुपर्छ। कोभिड १९ पछि नेपाली स्वदेश फर्कन थालेका छन्। भारतबाट तीन लाख भन्दा बढी श्रमिक स्वदेश फर्किसकेका छन्। वैदेशिक रोजगारीबाट ५८ हजार श्रमिक फर्किएका छन्। विदेश जान श्रम स्वीकृति लिएको संख्या एक लाखभन्दा माथि नै छ। कोरोनोको कहर अझै नरोकिएकाले वैदेशिक रोजगारीबाट फर्किने युवाको लाखौं पुग्ने निश्चित छ। कोरोना कहिलेसम्म जान्छ यकिन छैन। कोरोनाले रोजगारी गुमाएर गन्तव्य देश छाडी स्वदेश फर्कनेको संख्या बढे पनि सरकार रोजगारी सिर्जना गर्न गम्भीर भएको देखिँदैन। केही समय अघि वैदेशिक रोजगार बोर्डले गरेको अध्ययनअनुसार चार लाख श्रमिक रोजगारी गुमाएर स्वदेश फर्कन वाध्य भएका छन्। पछिल्लो समयमा समस्या परेर फर्कन तयार भएका श्रमिक पनि काम पाउन थालेका छन् भने केही रोजगारी गुमाएर थपिन थालेका पनि छन्। अब सरकारको रोजगारी नीति परिवर्तन हुनैपर्छ। २०५१५२ देखि सुरु भएको वैदेशिक रोजगारी अहिलेसम्म पनि अग्रस्थानमा छ। कुल गार्हस्थ उत्पादनमा यसको हिस्सा २९ प्रतिशत छ। रेमिट्यान्सले नै देशको अर्थतन्त्र चलेको छ। कोरोना भाइरसले देश बनाउने मौका दिएको छ। यो मौका राज्यले गुमाउन हुन्न। वैदेशिक रोजगारी गुमाएर फर्केकालाई उचित व्यवस्थापन गर्न ढिलाइ गर्न हुन्न। सरकारले उनीहरूलाई उद्यमी बनाउन प्रेरित गर्न सक्यो भने अरू हजारौंले रोजगारी पाउन सक्छन्। तर अहिले सरकारको बजेट, नीति तथा कार्यक्रम हेर्दा आशा लाग्ने ठाउँ देखिँदैन। सरकारले चालू आर्थिक वर्षमा ७ लाखदेखि १० लाखसम्मलाई रोजगारी दिने बजेट ल्याएको छ। तर अहिले कम्तीमा पनि ३० लाख श्रमिकको व्यवस्थापन गर्न आवश्यक छ। स्थानीय तह, प्रदेश र केन्द्रीय सरकार सहकार्य गरी एकीकृत रोजगार सिर्जना गर्नतर्फ लाग्नैपर्छ। ती तीनैतहका सरकारले निजी क्षेत्र, सहकारी र सार्वजनिक संस्थानमा रोजगारीको अवसर पहिचान गर्दै बढी भन्दा बढी रोजगारी सिर्जना गर्न सक्नुपर्छ। योजनाबद्घ तरिकाले अघि बढ्न सके हरेक स्थानीय तहमा पर्याप्त रोजगारी सिर्जना गर्न सकिन्छ। एउटा स्थानीय तहमा कम्तीमा पनि पाँच हजारलाई रोजगारी दिन सकिने गरी योजना ल्याउन आवश्यक छ। औसतमा एउटा स्थानीय तहमा पाँच हजार मात्रै थप रोजगारी सिर्जना गर्न सक्दा ३७ लाख ६५ हजार रोजगारीमा थपिन्छन्। यसले अर्थतन्त्रमा ठूलो टेवा पुग्ने निश्चित छ। हरेक स्थानीय तहमा औद्योगिक ग्राम बनाउने सरकारले योजना अघि सारेको छ। दु्रतगतिमा औद्योगिक ग्राम बनाउन सके पर्याप्त रोजगारी सिर्जना गर्न सकिन्छ। पूर्वाधार तथा निर्माण क्षेत्रमा पनि पर्याप्त रोजगारी सिर्जना गर्न सक्ने प्रशस्त सम्भावना छ। त्यस्तै वन तथा वातावरण, साना तथा घरेलु उद्योग, आधुनिक तथा व्यावसायिक कृषि क्षेत्रलगायतमा कैयौं गुणा रोजगारी सिर्जना गर्न सकिन्छ। दुई वर्षअघिदेखि सरकारले प्रधानमन्त्री रोजगार कार्यक्रम अघि सारेको छ। त्यसबाट वर्षेनी दुई लाखलाई रोजगारी दिने भनिएको छ। यसबाट बेरोजगारले न्यूनतम सय दिने रोजगारी पाउँछन्। दैनिक पाँच सय १७ रुपैयाँका दरले पनि पारि श्रमिक पाउँदा उसले सय दिन रोजगारी पाएमा ५१ हजार सात सय रुपैयाँ पाउँछ। कामका लागि पारि श्रमिक भन्ने अवधारणाबाट यो कार्यक्रम सञ्चालित छ। स्थानीय तहमा हुने रोजगार सेवा केन्द्रबाट रोजगार विनिमयको काम गर्नुपर्ने देखिन्छ। स्थानीय तहले कुन क्षेत्रमा कस्ता मान्छेलाई रोजगारी दिन सकिन्छ भनेर विस्तृत अध्ययन गर्न जरुरी छ। अध्ययनले अर्थतन्त्र उकास्न आगामी दिनका योजनाको प्राथमिकता देखाउँछ। स्थानीय तहबाट हुने रोजगार सेवा केन्द्रबाट बेरोजगार र रोजगारदाताको पुलको काम गर्न सकिन्छ। निजी क्षेत्र र सहकारीले स्थानीयस्तरमै पर्याप्त रोजगारी सिर्जना गर्न सक्छन्। उनीहरूलाई चाहिने जनशक्ती स्थानीय तहले दिन सक्नुपर्छ। त्यसका लागि केन्द्रीय स्तरबाटै सीपमूलक तालिम दिनुपर्छ। तीन महिनादेखि ६ महिनासम्म सीपसँग सम्बन्धित तालिम दिन सके धेरै मान्छेलाई रोजगारीमा आबद्घ गराउन सकिन्छ। दूरदर्शी योजना बनाउन सके रोजगारी सिर्जना गर्न कठिन छैन। वैदेशिक रोजगारीबाट फर्केका युवालाई उनीहरूको इच्छा, रुची र सीपको आधारमा काम गर्न दिनुपर्छ। प्रधानमन्त्री रोजगार कार्यक्रम पछिल्लो समयमा आलोचित बन्दै गएको छ। यसबाट दीर्घकालीन रूपमा रोजगारी सिर्जना हुनेगरी काम गर्न सकिने अवस्था नभए पनि योजना छनोटमा विशेष ध्यान दिनैपर्छ। कोरोनाकै कहरमा फर्केका नेपाली यहाँ साँझबिहान छाक टार्नसमेत धौधौ हुन थालेपछि छटपटाएका छन्। फेरि मुग्लान नै जाने विकल्प रोज्न थालिसकेका छन्। अब त्यस्ता व्यक्तिलाई सरकारले काम दिनुपर्छ। भारत, लगायत विदेशबाट फर्केका व्यक्तिलाई हातमुख जोड्नकै लागि अब पुनः वैदेशिक रोजगारीमा जानुपर्ने बाध्यता अन्त्य गरिदिनुपर्छ। सरकारले पाँच वर्षभित्र बाध्यात्मक वैदेशिक रोजगारी अन्त्य गर्ने घोषणा गरेको थियो। तर त्यसअनुरूप पर्याप्त रोजगारी सिर्जना हुने योजना ल्याएको भने देखिँदैन। बजेट रोजगारकेन्द्रित आउन नसके पनि सरकारले कुनै न कुनै ढंगबाट रोजगारमुखी कार्यक्रम ल्याउन सक्छ। नेपालमा एकै वर्षमा प्रशस्त रोजगारी सिर्जना गर्न सकिने संभावना छ। त्यसका लागि योजनाबद्घ ढंगले काम गर्नुपर्छ। पूर्वाधार निर्माण, कृषिको आधुनिकरण, साना तथा मझौला उद्योगलगायतमा विशेष ध्यान दिनुपर्छ। रोजगारीसँगै उद्यमशीलतामा जोड दिन सके बढी भन्दा बढी रोजगारी सिर्जना हुन सक्छ। रोजगारी सिर्जनाका लागि सीपमूलक तालिम, बीउ पुँजी, प्रविधि, सहुलियत कर्जाका साथै बजारको ग्यारेन्टी गर्न आवश्यक छ। च्यानल बनाएर निजी क्षेत्र तथा सहकारी उत्पादन तथा बजारीकरणमा आउनुपर्छ। उनीहरूलाई प्रोत्साहन मिल्नेगरी सरकारले ठोस योजना ल्याउन सके देश छिट्टै आत्मनिर्भर हुनुका साथै प्रशस्त रोजगारी सिर्जना हुन सक्छ। यसो भए चुलिँदो व्यापारघाटा कम हुनुका साथै चाहेजति सबैलाई रोजगारी दिलाउन सकिन्छ।"
बेरुत विष्फोट: प्रधानमन्त्रीले दिए राजिनामा,बेरुत: सोमबार साँझ लेबनानका प्रधानमन्त्री हसन दीबले राजिनामा दिएका छन्। राजधानी बेरुतमा गत मंगलबार भएको शक्तिशाली विष्फोटपछि जनस्तरमा आक्रोश बढ्दै गएसँगै प्रधानमन्त्री दीबको मन्त्रीमण्डलले राजिनामा दिएको हो। २ सयको ज्यान जाने तथा ६ हजार घाइते हुने गरी भएको विष्फोटपछि सरकार परिवर्तनको माग भएको थियो। आक्रोशित समूहले आन्दोलन गर्दै आएका थिए। प्रधानमन्त्री दीबले राष्ट्रिय टेलिभिजनमा सम्बोधन गर्दै राजिनामा दिएको घोषणा गरेका थिए। विष्फोटपछि राजधानीको एक बन्दरगाहमा भण्डारण गरिएको २ हजार ७५० टन एमोनियम नाइट्रेट व्यवस्थापन गर्न नसकेको तथा भ्रष्ट्राचार भएको आरोप सरकारलाई लागेको छ। भण्डारण गरिएको सोही एमोनियम विष्फोट भएको थियो। यसैबीच प्रधानमन्त्री दीबको राजिनामा राष्ट्रपति माइकल इयोनले स्विकृत गरेका छन्। राजिनामा स्विकृतसँगै उनले नयाँ सरकार गठन नभएसम्मका लागि कामचलाउ सरकारका रूपमा दीबकै सरकार रहने बताएका छन्।
गोंगबु हत्या प्रकरण : फेसबुकबाट अश्लील तस्बिर सार्वजनिक गरेपछि हत्या,काठमाडौं : रोल्पाका कृष्णबहादुर बोहोराको हत्यामा संलग्न महिलाले नक्कली फेसबुक आइडी बनाएर आफूलाई हैरान पार्न थालेपछि हत्या गरेको प्रहरीसमक्ष बयान दिएकी छन्। नक्कली फेसबुक आइडी बनाएर अश्लील तस्बिरहरु सार्वजनिक गर्न थालेपछि हत्या गरेको बयान उनले दिएको अपराध अनुसन्धान महाशाखाले जनाएको छ। हत्या आशंकामा कल्पना मुडभरी पौडेललाई प्रहरीले सोमबार चितवनबाट पक्राउ गरेको थियो । महानगरीय प्रहरी परिसर काठमाडौं र महानगरीय अपराध महाशाखाले मंगलबार बिहान संयुक्त पत्रकार सम्मेलन हत्यामा आरोपमा पक्राउ परेकी कल्पना मुडभरी पौडेललाई सार्वजनिक गरेको हो। पत्रकार सम्मेलनमा बोल्दै महानगरीय प्रहरी परिसर काठमाडौंका प्रमुख एसएसपी श्यामलाल ज्ञवालीले प्रारम्भिक अनुसन्धानमा कृष्णबहादुर कल्पनाको तीनचार वर्षअघि फेसबुकबाट चिनजान भएको पाइएको बताए। एसएसपी ज्ञवालीका अनुसार प्रारम्भिक बयानमा आरोपीले फेसबुकमा अश्लील तस्बिर तस्बिरहरु सार्वजनिक गर्न थालेपछि हत्या गरेको बताएकी छिन् । हत्यापछि उनले बोहोराको टाउको र खुट्टा अलग गरी शव व्यवस्थापन गरेकी थिइन् । यही साउन २५ गते बिहान गोंगबुमा सुटकेसभित्र शव फेला परेको थियो । बोहोराको टाउको र खुट्टा भने जेब्रा झोलाभित्र भेटिएको थियो । हत्या प्रकरणमा संलग्न रहेको आरोपमा प्रहरीले सोमबार चितवनबाट ती महिला र उनकी छोरीलाई पक्राउ गरिएको थियो। सोमबार बिहान स्थानीयले सुटकेसमा रगत देखिएपछि प्रहरीलाई खबर गरेका थिए। प्रहरीले सुटकेस खोल्दा घाँटीभन्दा मुनिको भाग र घुँडाभन्दा माथिको भागको काटेर राखिएको अवस्थामा भेटिएको हो। सुटकेसमा जीउमात्रै भेटिएकाले शरीरका अन्य भाग भेट्टाउन प्रहरीले तालिम प्राप्त कुकुर प्रयोग गर्यो। कुकुरको सहयोगमा सुटकेस भेटिएको ठाउँभन्दा केही पर वडा नं १० को स्वर्गद्वारी मार्गमा टाउको र खुट्टा फेला परेको थियो। गोंगबुस्थित नवज्योती मार्गमा रहेको किरण बस्नेतको घरको तेस्रो तल्लामा हत्या गरेर बोहराको शवलाई ५० मिटर पर सडकमा फालिएको थियो।
एक हजार चार सय स्वाबको परीक्षण हुन सकेन,"विराटनगर : प्रदेश १ मा एक सातादेखि संकलन गरेर राखिएका एक हजार चार सय बढी स्वाबको परीक्षण हुन सकिरहेको छैन । कोरोना भाइरसको शंका लागेर परीक्षणका लागि स्वाब दिएका लामो समयदेखि रिपोर्ट नआउँदा अन्योल र तनावमा परेका छन् । प्रदेश जनस्वास्थ्य प्रयोगशालाले संक्रमितको संख्या बढेसँगै स्वाब परीक्षणको चाप पनि थपिँदा समस्या हुँदै गइरहेको जनाएको छ । 'सबैतिरबाट नमुना संकलन गरेर पठाउने गर्दा परीक्षणमा समस्या भइरहेको छ,' प्रयोगशाला प्रमुख जयवेन्द्र यादवले भने, 'अत्यन्त जरुरी रहेकालाई प्राथमिकता दिनुपर्ने अवस्था हुँदा एक सातादेखि संकलित कतिपयको स्वाबको परीक्षण हुन सकिरहेको छैन ।' यादवले परीक्षणसँगै रिपोर्ट समयमा नआउने भएकाले एकद्धार प्रणालीबाट स्वाब संकलन हुनु पर्नेमा जोड दिए । प्रदेशमा दिन प्रतिदिन संक्रमित संख्या बढिरहँदा स्वाब परीक्षणको दायरा पनि बढाइएको छ । तर रिपोर्ट समयमा नदिएको भन्दै प्रयोगशालाको आलोचना भइरहेको छ । पावर र पहुँच हुनेको चाँडो रिपोर्ट आउने तथा नहुनेको समय लगाउने गरिएको भन्दै प्रयोगशालाको परीक्षण प्रक्रियाप्रति जनमानसमा असन्तुष्टि बढ्दै गएको छ । यादवकाअनुसार हाल विराटनगरमा दुई, धरान र झापामा एकएकवटा प्रयोगशालाबाट स्वाबको परीक्षण गरेर नतिजा निकाल्ने गरिएको छ । 'सबै ठाउँबाट एकै पटक ठूलो संख्यामा संकलन हुने स्वाबको चाङ् लागेका हुन्छन् । परीक्षण गर्ने प्रयोगशाला सीमित छन्, उनले भने, 'एक दिनमा कति स्वाब नमुना संकलन हुन्छ भन्ने यकिन हुँदैन । अघिल्लो दिन पोजेटिभ देखिएको रिपोर्टका आधारमा त्यो कुरा निर्भर हुन्छ ।' कसैको पोजेटिभ रिपोर्ट आएमा उसँग सम्पर्कमा रहेकाहरु र आफन्तलाई 'कन्ट्रयाक ट्रेसिङ' गर्दै परीक्षणको दायरामा ल्याउनु पर्ने हुँदा दैनिक रुपमा स्वाब संकलन बढ्दै गइरहेको जानकारी यादवले दिए । उनकाअनुसार अन्यत्रको ल्याबमा भन्दा प्रदेशको प्रयोगशालाबाट भने रिपोर्ट चाँडै प्राप्त हुन्छ । विभिन्न समस्याका बावजुत शंकास्पदको प्राथमिकता हेरेर चाँडै रिपोर्ट निकाल्न आफूहरु लाग्ने गरेको उनको भनाइ छ । कसैलाई पोजेटिभ देखियो भने चाँडो परीक्षण गरेर उसको सम्पर्कमा भएकाहरुमा संक्रमण भएनभएको पुष्टि गर्नु पर्ने हुन्छ,' यादवले भने, शंकास्पदको मृत्यु भएमा शव व्यवस्थापन छिट्टै गर्नु पर्ने भएकाले पनि तत्कालै रिपोर्ट दिइहाल्नु पर्ने अवस्था रहन्छ ।' प्रयोगशालामा छ जना प्राविधिक निरन्तर बिहान ८ बजेदेखि राति १० बजेसम्म परीक्षणमा खटिने गरेको उनले बताए । तर पनि लामो समयदेखि संकलन गरिएको ठूलो संख्याको स्वाब परीक्षण हुन नसकिरहेको उनको भनाइ छ । दैनिक विराटनगरको कोशी अस्पतालले तीन सय र जनस्वास्थ्य प्रयोगशालाले चार सय बढी स्वाबको परीक्षण गर्दै आएको जानकारी उनले दिए । प्रदेश १ मात्रै नभइ प्रदेश २ बाट पनि आउने भएपछि विराटनगरको कोशी अस्पतालको प्रयोगशालामा दैनिक रुपमा परीक्षणका लागि ल्याइने स्वाबको संख्या बढ्दै गइरहेको अस्पतालका मेडिकल सुपरिटेन्डेन डा चुमनलाल दासले बताए । 'सबैतिरबाट स्वाब नुमना ल्याइने भएकाले परीक्षणको चाप पनि दिनै बढ्दै गइरहेको छ,' उनले भने, 'एउटा मात्रै मेसिनले परीक्षण गर्नु पर्ने अवस्था भएकाले भोलिका दिनमा झन् जटिलता थपिने अवस्था छ ।' दासकाअनुसार विराटनगर महानगरपालिका क्षेत्रबाट मात्रै दैनिक एक सय ५० बढी स्वाब परीक्षणका लागि आउने गरेको छ । दायरा बढाइएसँगै चाप पनि ह्वात्तै बढ्दा परीक्षणका लागि अरु पनि मेसिन र जनशक्ति थप गर्नु पर्ने अवस्था रहेको उनको भनाइ छ । कोशीको यसअघि विग्रिएको पीसीआर मेसिनले काठमाडौंबाट बनाएर ल्याए पनि त्यसबाट परीक्षण हुन सकिरहेको छैन । बनाएर ल्याएको मेसिनले अझै काम गरिरहेको छैन,' डा दासले भने, 'उक्त मेसिनको ठाउँमा जगेडामा राखिएकाले अर्कोले काम गरिरहनु परेको छ ।' काठमाडौंबाटै प्राविधिक झिकाएर मेसिन बनाउनु पर्ने अवस्था रहेको उनको भनाइ छ ।विराटनगरमा कोरोनाको आशंकामा स्वाब परीक्षण गर्न दिएका एकजना पत्रकारको रिपोर्ट पाँच दिनपछि सोमबारसाँझ पोजेटिभ आयो । 'हल्का ज्वरो आएकाले कोरोना भाइरसको संक्रमण भएको आशंकामा स्वाब परीक्षण गर्न दिइएको थियो,' ती पत्रकारले भने, 'तर ज्वरो निको भइसकेर अवस्था सामान्य बनेपछि रिपोर्ट आयो ।' लामो समयसम्म रिपोर्ट प्राप्त नहुँदा मानसिक रुपमा ठूलो तनाव बेहोर्नु परेको उनको भनाइ छ । 'स्वाब दिएको पाँच दिनपछि रिपोर्ट आयो । त्यो पनि पोजेटिभ,' उनले भने, 'त्यतिबेलै रिपोर्ट प्राप्त भएको भए तत्कालै उपचार सुरु गर्न हुन्थ्यो । अहिले सबै ठीक भए जस्तो भएर अवस्था सामान्य बनिसकेको छ ।' उनले आफ्नो जस्तो रिपोर्ट समयमा नआउँदा धेरै जना सर्वसाधारण अन्योल र तनावको स्थितिमा रहेको पनि जानकारी दिए । विराटनगर महानगरपालिकाको जनस्वास्थ्य महाशाखा प्रमुख रमेश कार्कीले संकलित स्वाब परीक्षणमा समय लगाउन नहुने बताए । 'संकलन गरिसकेपछि तत्काल परीक्षण गरेर रिपोर्ट उपलब्ध गराउनु पर्छ,' उनले भने, 'तर लामो समयसम्म परीक्षण नै नगरिकन थाँती राखिदिने समस्या प्रयोगशालाको छ ।' कार्कीले दैनिक परीक्षणको दायरा बढाएर लैजानु पर्ने बाध्यता महानगरसँग भए पनि समयमा रिपोर्ट नआउँदा कोरोनाका शंकास्पदरु बढी समस्यामा परिरहेको जनाए ।"
एउटै वडामा १४ जनामा कोरोना संक्रमण देखिएपछि कडाइ,"स्याङजा : एउटै वडामा १४ जना कोरोना संक्रमित पुष्टि भएपछि वडावासीलाई अत्यावश्यक बाहेक बाहिर ननिस्कन सूचित गर्दै वडाले कडाइ थालेको छ। पुतलीबजार नगरपालिका १३ ले पुलको मुख, हटिया, सिस्नेरी, तोरीखोला, फेदि, सातुपसल वरपरका गाउँ टोललाई लक्षित गर्दै अत्यावश्यक बाहेक घर बाहिर ननिस्कन सूचित गरेको हो । आफू पनि सुरक्षित रहौं र अरुलाई पनि सुरक्षित राखौं भन्दै अत्यावश्यकका पसल बिहान साढे ७ देखि ९ बजेसम्म खोल्ने, सामान खरिदका बेला सामाजिक दुरी कायम गरी सेनीटाइजर र मास्कको अनिवार्य प्रयोग गर्नुपर्ने नियम बनाइएको वडा अध्यक्ष ख्यामनारायण अधिकारीले जानकारी दिए । अहिलेको समय खेतीपाती गोडमेलको समय रहेकाले आफ्ना परिवारका सदस्यलाई मात्र खेतीपातीको काममा सहभागी गराउन समेत सूचित गराउँदै दैनिक माइकिङ् गरेर वडाबासीलाई जानकारी गराइएको सदस्य जुद्ध थापाले बताए । जुवातासको आरोपमा पक्राउ परेका युवामा कोरोना संक्रमण पुष्टि भएको पुतलीबजार नगर स्वास्थ्य शाखा प्रमुख बिष्णु काफ्लेले बताए । कन्ट्रयाक ट्रेसिङका आधारमा गरिएको परीक्षणमा उनका परिवार, साथी र बालबालिका गरी १४ जनामा कोरोना संक्रमण पुष्टि भएको हो ।"
ट्रम्पले ब्रिफिङ गर्दै गर्दा ह्वाइट हाउस अगाडि जब गोली चल्यो,"वासिङटन डीसी : सोमबार ह्वाइट हाउसमा राष्ट्रपति डोनाल्ड ट्रम्प नियमित ब्रिफिङका क्रममा थिए। ब्रिफिङकै बीचमा गोली चलेको आवाज आयो। उनी रोकिएर केहीबेर सुने। सुरक्षा गार्डले कानमा केही भने। त्यसपछि बाहिरिए। केही मिनेटपछि ह्वाइट हाउसको बाहिर सुरक्षाका लागि गोली चलाइएको भन्दै केही मिनेटपछि उनी ब्रिफिङ कक्षमा पुनः फर्किए। ह्वाइट हाउसको बाहिर गोली चलेको थियो, ब्रिफिङ कक्षमा फर्किएपछि उनले भने, अहिले सबै नियन्त्रित र ठिक देखिन्छ। त्यस्तै उनले सधैँ तुरुन्त र प्रभावकारी प्रतिक्रिया दिने सेक्रेट सर्भिसलाई धन्यवाद दिए। घटनाको केही समयपछि सेक्रेट सर्भिसले ट्वीटर मार्फत् एक अधिकारी गोली काण्डमा संलग्न रहेको जानकारी दियो। साथै त्यसबारे अनुसन्धान चलिरहेको पनि जानकारी दियो। गोली चल्दा दुई जना पुरुष घाइते भएको र दुवैलाई अस्पताल लगिए बताइएको छ। ती पुरुष निशस्त्र रहेको स्रोतलाई उल्लेख गर्दै सीएनएनले जनाएको छ। उक्त गोली एक बन्दुकधारीले ह्वाइट हाउसको नजिकै चलाएको र उनलाई समातिसकेको अधिकारीले बताएका छन्।"
राजधानीमै खोला पस्यो,"धनगढी : कैलालीको धनगढी१ की कोकिला जोशी र उनको परिवारका सदस्य सोमबार दिउँसोसम्म चियासमेत नखाई कम्मरसम्मको पानीमा खटिरहेका थिए। सडकछेउमै रहेको पक्की घर अलिक उँचो भए पनि त्यसकै पछाडि रहेको पुरानो घरभित्र दुई फिटसम्म पानी पसेको रहेछ। उनीहरू त्यहाँ भण्डारण गरिएको खाद्यान्न, लत्ताकपडा ओसार्न व्यस्त थिए। शिवनगरमा हरेक वर्ष बाढी बढेर आइरहेको छ, जोशीले भनिन्, तीनचार वर्षअघि सडकमा सामान्य पानी जम्थ्यो। पछि खोलाको केही पानी बस्तीमा पस्यो। अहिले त खोला नै बस्ती भएर बग्न लागेको छ। सोही ठाउँका तारा चन्दको घरमा पनि तीन फिट पानी जमेको छ। आधाभन्दा बढी सामान भिजेर काम नलाग्ने भयो, चन्दले भने, घरभित्रको कार्पेट सोफा र अरू सामानको बिजोग छ। उनका घरमा आइतबार बेलुका महेन्द्रनगरबाट चारपाँच जना साथी पाहुना आएका थिए। चुरेतिर दिनभर पानी परेकाले खोलामा अचानक पानी आएर बस्तीमै पस्यो, चन्दले भने, एकतले घर भएकाले सबै जना आधा रातिदेखि जागराम बस्यौं। शिवनगरकै नेकपा नेता यज्ञराज बाँस्तोलाका अनुसार सहरमा कंक्रिटका घर बने। पानी जमिनमुनि जाने माटोको सतह कम भयो। अर्को कुरा खोलानाला अतिक्रमणको चपेटामा परे। खोला साँघुरिँदै आएपछि पानी नअटाएर बस्ती वा बजारमा त पस्ने हो, उनले भने। उनले विगतमा खोलाहरूको चौडाइ कम्तीमा ३० मिटर रहेको उल्लेख गरे। तर, खोलाहरूमा लालपुर्जा बनेर अहिले १०१२ फिट भइरहेका छन्, उनले भने, अनि पानी त जता बहाव पायो उतै त जाने हो। खोलामा अटेन अनि बस्तीमा पस्यो। शिवनगरकै जानकी बोगटी धनगढीको मुख्य बजारस्थित पुरानो विद्यालय त्रिनगर माविकी अध्यक्ष हुन्। त्रिनगर माविसँगै कैलाली खोला जोडिएको छ। उनको बसाइ भने शिवनगर खोलानजिक छ। त्रिनगर खोलाको बीचमा पिलरका घर बनाएका सबैले देखेकै छन्। शिवनगर खोला पनि अक्रिमणको चपेटामा परेको छ, बोगटीले भनिन्, चुनावका बेला सबैले तटबन्धका कुरा गर्छन्। त्यो कुरा फेरि अर्काे पाँच वर्षमा मात्रै आउने हो। त्यो पनि चुनावी एजेन्डाका रूपमा। वडा नम्बर १ र ३ मा ९० डुबानमा परेको ३ नम्बर वडाध्यक्ष बलबहादुर ऐरले बताए। यस्तै, रातोपुल, एलएम चोक, पार्क चोक, संसद् भवन, सेती प्रादेशिक अस्पताल आसपास खोलाको पानी उक्लिएको छ। धेरै पानी परे अलिक अलिक जम्मा हुने त सधैं हो, एलएन चोकका व्यवसायी राजीव गुप्ताले भने, तर, यसरी खोला नै सडकमा उक्लिएको भने पहिलो पटक हो। खोलानाला अतिक्रमणका साथै नगर क्षेत्रका नालीको निकास नभएका कारण हरेक वर्ष बजार क्षेत्र डुबानमा परिरहेको उनको भनाइ छ। यसपालि सडकमा आएको पानी अहिलेसम्मकै बढी हो, उनले भने, यो हरेक वर्ष बढिरहेको छ। धनगढी बजारको पूर्वी क्षेत्रबाट सेतोपुल खोला, त्यसपछि जिप्रका खोला, कैलाली खोला र ज्योति स्कुल नजिकको खोला हो। ज्योति स्कुलनजिकको खोलाको त अहिले सडक बनाइएको छ। बजारको उत्तरी क्षेत्र उत्तरबेहडी, कैलाली गाउँ भएर आउने पानीले निकास नपाएपछि डुबान हुने गरेको छ। कैलाली नालाको बीचमा पक्की घर बनेका छन्। सेतो पुल आसपास पनि घर बनेर अतिक्रमण बढेको छ। खोलाको बीचमा पर्ने जग्गा नेताहरूको सेटिङमा लालपुर्जा लिँदै घर बनाउँदै गरेपछि बर्खाका बेला बाढीले यसरी वितन्डा मच्चाउने गरेको रातोपुलका वीरबहादुर महराले बताए। उपमहानगरपालिकामा निर्वाचित जनप्रतिनिधिले पहिलो बैठकमा धनगढीमा खोलानाला अतिक्रमण हटाउने निर्णय गरेका थिए। तर, त्यो निर्णयमा मात्रै सीमित रह्यो। उपमहानगरपालिकाले त्यो निर्णयअनुसार काम गर्न सकेन, शिवनगरका बाँस्तोलाले भने, सुरुमा निर्णय गरिहाले, अब खोलानालाछेउका बस्ती उठायो भने कसैका भोट कम पर्ने होलान्। अनि चुप लागेर बसेपछि, बाढीले यस्तो वितन्डा मच्चाएको छ। उपमेयर सुशीला मि श्रले भने उपमहानगरपालिकाले खोलानाला अतिक्रमण हटाउन समिति गठन गरी काम गरिरहेको दाबी गरिन्। खोलानाला अतिक्रमण हटाउनका लागि हामीले एक टोली गठन गरेका छौं। त्यसले सबै खोलामा गरिएको अतिक्रमणको लगत संकलन गरिसकेको छ, उनले भनिन्, उनीहरूलाई सम्झाइबुझाई गरी अतिक्रमण छोडन आग्रह पनि गरिएको छ। उपमहानगरपालिकाले सबैभन्दा बढी डुबानमा पर्ने वडा नम्बर १ का वडाध्यक्ष सन्तोष मुडभरीको अध्यक्षतामा प्राविधिकसहित खोलानाला अतिक्रमण हटाउने समिति गठन गरेको थियो। समिति गठन भएको तीन वर्ष हुन लाग्दा पूरै लगत संकलनको काम पनि हुन नसकेको भन्दै नगरवासी रुष्ट छन्।"
महिला स्वास्थ्यकर्मी कुट्ने दुई जना प्रहरी नियन्त्रणमा,"बैतडी : बैतडीमा महिला स्वास्थ्यकर्मीलाई कुटपिट गरी फरार रहेका दुई जनालाई प्रहरीले सोमबार अपराह्न नियन्त्रणमा लिएको छ। जिल्लाको पुर्चौडी नगरपालिका३ का २४ वर्षीय मोहन कुँवर र २१ वर्षीय वीरेन्द्र कुँवरलाई प्रहरीले नियन्त्रणमा लिएको हो। नियन्त्रणमा लिइएका ती दुवै जनामाथि पुर्चौडीकै न्वादेउ स्वास्थ्यचौकी अन्तर्गतको नकाली नगर स्वास्थ्य केन्द्रमा कार्यरत २५ वर्षीया अनमी जानकी भट्ट र ३१ वर्षीया कार्यालय सहयोगी बिमला कुँवरमाथि कुटपिट गरेको आरोप छ। ती दुवै जनालाई उनीहरुकै घरबाट नियन्त्रणमा लिइएको इलाका प्रहरी कार्यालय पाटनका प्रहरी निरीक्षक धनदेव साउदले जानकारी दिए। उनले भने, 'नियन्त्रणमा लिएका दुवैमाथि अनुसन्धान हुन्छ, आवश्यक देखिए मुद्दा चलाउँछौँ। ' आइतबार स्वास्थ्य केन्द्रमै बिरामीको उपचार गरिरहेका बेला आफूमाथि ती युवकले कुटपिट गरेको भन्दै जानकीले प्रहरीमा उजुरी दिएका थिए। स्थानीय एक वृद्धा बिरामीलाई स्लाइन चढाइरहेका बेला ती युवकहरुले कुटपिट गरेको उनले बताए। उनले भने, 'वृद्धा आमा कान नसुन्ने भएकाले उहाँसँग ठूलो स्वरले बोल्दा स्वास्थ्यकर्मीले सेवा दिने तरिका यही हो भनेर गालीगलौज गर्दै कुटपिट गरे।' ती युवाको कुटपिटबाट जानकीको हातको औला भाँचिएको, मुख, छाती र टाउकोमा चोट रहेको छ। अनमी जानकीसँगै कार्यालय सहयोगी विमलामाथि हातपात गर्नुका साथै ती दुवै जनाले कार्यालयमा रहेका कागजात पनि च्यातेको बताइएको छ। यसैबीच स्वास्थ्यकर्मीमाथि ड्युटीमै रहेका बेला स्वास्थ्य संस्थामै कुटपिट र दुर्व्यवहार भएकाले आफूहरु असुरक्षित रहेको न्वादेउ स्वास्थ्य चौकीका इञ्चार्ज गणेश धानुकले बताए। उनले भने, 'स्वास्थ्यकर्मीमाथि कुटपिट गर्ने जोसुकैलाई पनि कानूनी कारवाही हुनुपर्छ, स्वास्थ्यकर्मीलाई काम गर्ने वातावरण बन्नुपर्छ। '"
"कोरोनाबाट विश्वभर २ करोड बढी संक्रमित, ७ लाख ३४ हजारको मृत्यु",काठमाडौं : कोरोना भाइरसबाट विश्वभर २ करोड बढी संक्रमित भएका छन्। जोन्स हप्किन्स विश्वविद्यालयका अनुसार हालसम्म २ करोड ११ हजार १८१ मा संक्रमण पुष्टि भएको छ। यस्तै ७ लाख ३४ हजार ६६४ ले ज्यान गुमाइसकेका छन्। सबभन्दा बढी अमेरिकामा ५० लाख ८९ हजार ४१६ संक्रमित भएका छन्। संक्रमितमध्ये १ लाख ६३ हजार ४२५ ले ज्यान गुमाएका छन्। त्यस्तै २७ लाख १५ हजार ९३४ निको भइसकेका छन्। अमेरिकापछि ब्राजिलमा सबभन्दा बढी संक्रमित भेटिएका छन्। हालसम्म ब्राजिलमा ३० लाख ५७ हजार ४७० संक्रमित भइसकेका छन्। जसमध्ये २३ लाख ९० हजार निको भइसकेका छन्। त्यस्तै १ लाख १ हजार ७५२ ले ज्यान गुमाएका छन्। यसैगरी भारतमा कोरोनाबाट संक्रमित हुनेको संख्या २२ लाख १५ हजार ७४ पुगेको छ। संक्रमितमध्ये ४४ हजार ३८६ को मृत्यु भइसकेको छ भने १५ लाख ३५ हजार ७४३ निको भइसकेका छन्। कोरोनाको उद्गम विन्दु चीनमा सोमबार ४४ जना नयाँ संक्रमित थपिएका छन्। चिनियाँ स्वास्थ्य अधिकारीका अनुसार संक्रमितमध्ये ३१ जना बाहिरबाट आएका र १३ जना चीनमै रहेका थिए। यससँगै चीनमा संक्रमित हुनेको संख्या ८८ हजार ९०५ पुगेको छ। जसमध्ये ८२ हजार २४६ निको भइसकेका छन्। त्यस्तै ४ हजार ६८९ को मृत्यु भएको छ।
गुम्यो १६ लाखको रोजगारी,होटल तथा रेस्टुरेन्ट क्षेत्रमा सर्वाधिक ४० प्रतिशत र शिक्षा क्षेत्रमा सबैभन्दा कम अर्थात् साढे ५ प्रतिशत कामदार कटौती। काठमाडौं : सरकारले कोरोना भाइरस महामारीबाट जोगिन लागू गरेको लकडाउनका कारण देशभरमा करिब १६ लाखको रोजगारी गुमेको छ। नेपाल राष्ट्र बैंकले हालै सार्वजनिक गरेको प्रतिवेदनले यस्तो देखाएको हो। कोरोना भाइरसले अर्थतन्त्रमा पारेको प्रभाव सम्बन्धी सर्वेक्षण प्रतिवेदनअनुसार औसतमा २२ दशमलव ५० प्रतिशत कामदार कटौती गरिएको छ। विशेष गरी निजी क्षेत्रले यसरी कामदार कटौती गरेका छन्। कटौतीमा पर्नेमा ७० प्रतिशतभन्दा धेरै अस्थायी वा करारमा नियुक्त गरिएका कामदार छन्। केन्द्रीय तथ्यांक विभागले २०७५ मा गरेको राष्ट्रिय श्रम शक्ति सर्वेक्षणमा मुलुकभर करिब ७० लाख ८६ हजार मानिस कुनै न कुनै किसिमको रोजगारीमा संलग्न रहेको उल्लेख छ। दुई वर्ष अघिकै आँकडालाई आधार मान्ने हो भने पनि कोरोना भाइसरका कारण १५ लाख ९४ हजारभन्दा धेरै मानिसको रोजगारी खोसिएको छ। राष्ट्र बैंकले गएको २६ जेठदेखि १० असारसम्म ५२ जिल्लाका ६ सय ७४ उद्योगी व्यवसायीमा सर्वेक्षण गरेर प्रतिवेदन तयार पारेको हो। त्यसयता रोजगारी गुमाउने र तलब कटौती हुनेको विवरण यो सर्वेक्षण समावेस छैन। प्रतिवेदनले असार पहिले सातासम्म ३९ प्रतिशत उद्योग व्यवसाय पूर्ण वा आंशिक रूपमा सञ्चालनमा रहेको र ६१ प्रतिशत उद्योग व्यवसाय पूर्णतः बन्द रहेको उल्लेख गरेको छ। होटल तथा रेस्टुरेन्ट क्षेत्रले सर्वाधिक ४० प्रतिशत र शिक्षा क्षेत्रले सबैभन्दा कम अर्थात् साढे ५ प्रतिशतमात्रै कामदार कटौती गरेका छन्। रोजगारी नगुमाएका कामदारको पनि तलब घटेको छ। व्यवसायीले औसत १८२ प्रतिशत तलब कटौती गरेको प्रतिवेदनमा उल्लेख छ। राष्ट्र बैंकका अनुसार होटल तथा रेस्टुरेन्टमा सर्वाधिक साढे ३६ प्रतिशत तलब कटौती गरिएको छ।
शैक्षिक सत्र खेर नफालौं,"कोभिड १९ को त्रासले नियमित पढाइ बन्द भएको पाँच महिना पूरा हुनै लागेको छ। संक्रमण फैलिने क्रम बढिरहेकाले अझै कति दिन शैक्षिक संस्था बन्द रहने हुन्, यकिन छैन। विश्वलाई न कायल बनारहेको यस भाइरसको असर नेपालमा पनि तत्काल रोकिने छाँट छैन। परिस्थिति जटिल बन्दै गइरहेकाले बन्द रहेको पढाइ नयाँ ढंगबाट सुचारु गर्ने वा विद्यार्थीको सिकाइलाई निरन्तरता दिने विषयमा अध्ययन गरेर जतिसक्दो छिटो कार्यान्वयनमा जानुपर्ने बेला आएको छ। कोभिडको प्रभाव घट्ला र शैक्षिक संस्था खोलौंला भनेर जोखाना मात्रै हेरेर बस्ने अहिलेको सोचबाट माथि उठ्दै शिक्षा मन्त्रालयले प्रभावकारी कदम चाल्नुपर्छ। विद्यालय तहमा सिकाइलाई निरन्तरता दिन मन्त्रालयले वैकल्पिक सिकाइ कार्यक्रम सञ्चालन गरेको छ। तर यो कार्यक्रममा सबै विद्यार्थीको पहुँच छैन। विद्यालय तहका करिब ७० लाख विद्यार्थीमध्ये कति विद्यार्थी वैकल्पिक सिकाइको पहुँचमा छन् भन्ने भरपर्दो तथ्यांक कसैसँग पनि छैन। फेरि यो सिकाइलाई मन्त्रालयले अनिवार्य मानेको छैन्।। किनकि भइरहेको सिकाइ प्रक्रियालाई शैक्षिक सत्रमा गणना पनि गरिने छैन। निजी विद्यालय सञ्चालकले सञ्चालन गरेको अनलाइन कक्षा पनि सीमित विद्यार्थीको पहुँचमा छ। उनीहरूले पनि तत्कालका लागि शिक्षक कर्मचारीको तलब, घर भाडा र बैंकको किस्ता तिर्न थोरै मात्रै भए पनि रकम जुट्छ कि भनेर सकिनसकी अनलाइन कक्षा सञ्चालन गरिरहेका छन्। यद्यपि शिक्षा मन्त्रालय अलमलमा परेको मौको छोपेर केही निजी विद्यालयले ४० मिनेट मात्रै अनलाइन कक्षा लिएर आफूखुसी शुल्क तोक्दै अभिभावकलाई तोकता गरिरहेका छन्। यसतर्फ शिक्षा मन्त्रालय र कक्षा १२ सम्मको शिक्षा व्यवस्थापनको जिम्मेवारी पाएको स्थानीय सरकारको ध्यान गएको छैन। शक्तिशाली केही विद्यालयले त शुल्क तिर्न नसक्ने हो भने नानीबाबु फिर्ता लैजानुस् भन्दै अभिभावकलाई थर्काएर भए पनि साबिककै दरमा शुल्क असुलिरहेका छन्। शिक्षा नियमावलीअनुसार एक शैक्षिक सत्रमा दुई सय २० दिन विद्यालय खोल्नैपर्छ। विद्यालय खोलिएको दिनमध्ये एक सय ९२ दिन विद्यार्थीलाई पढाउनुपर्ने व्यवस्था छ। पाठ्यक्रम विकास केन्द्रले निर्धारण गरेको पाठ्यभारका आधारमा यो अवधि निर्धारण गरिएको हो। भदौ १ गतेबाट विद्यालय खोल्न सक्ने अवस्था भइदिएको भए बिदा कटौती गरेर भए पनि जेनतेन शैक्षिक सत्र पूरा गर्न सकिन्थ्यो। यी तयारीमा शिक्षा मन्त्रालय अघि बढेको थियो। तर तत्कालको अवस्था हेर्दा यस योजनाअनुसार शैक्षिक गतिविधि सञ्चालन गर्न कठिन छ। तसर्थ विगतको भन्दा फरक ढंगबाट नसोची यो वर्षको शैक्षिक सत्र पूरा गर्न सकिने अवस्था छैन। यतिखेर शैक्षिक सत्रलाई खेर जान नदिन तोकिएको पाठ्यभार घटाउनु एउटा विकल्प हुन सक्छ। यसले विद्यार्थी र अभिभावकलाई समेत तनावबाट मुक्ति दिन सक्छ। छिमेकी मुलुक भारतमा पनि माध्यमिक तहमा यसअघि तोकिएको पाठ्यक्रमबाट ३० प्रतिशत भार घटाउने निर्णय भएको छ। कतिपय मुलुकमा शैक्षिक सत्र नै बन्द गर्ने निर्णय पनि भएका छन्। अहिलेको पाठ्यभार र सातामा विद्यालय खुल्ने दिन गणना गर्ने हो भने विद्यालय तहमा विद्यार्थीलाई वार्षिक एक हजार ६४ घन्टा पढाउनुपर्ने हुन्छ। विद्यार्थीलाई स्कुलमा पढाउँदै घरमा पनि प्रशस्त गृहकार्य दिने र सोही गृहकार्यका आधारमा पढाइ भएको समयलाई बढाउने अर्को विधि उपयुक्त हुन सक्छ। यसो गर्दा विद्यालय खोलेको कुल समयको ७५ प्रतिशत मात्रै उपस्थित भए पनि हुने कानुनी व्यवस्थाले विद्यार्थीलाई थप सहजता प्रदान गर्नेछ। असामान्य परिस्थतिमा पुरानो शैलीकै मूल्यांकन पद्धतिलाई अनुसरण गरिरहनुपर्छ भन्ने छैन। विद्यार्थीको सिर्जनात्मकतालाई घोकन्ते शैलीबाट मूल्यांकन गर्नुभन्दा उनीहरूको सिर्जनात्मक कला, विश्लेषण र तर्क गर्न सक्ने क्षमता आदिलाई आधार मानेर पनि विद्यार्थीको मूल्यांकन गर्न सकिन्छ। यसो गर्दा अन्य विकसित मुलुकले प्रचलनमा ल्याएको उन्नत तरिकाबारे पनि अध्ययन गर्न सकिन्छ। विज्ञको सहायता पनि लिन सकिन्छ। यसतर्फ मन्त्रालयको ध्यान जानु जरुरी छ। लकडाउन भएको पाँच महिनाको अवधिमा केहीबाहेक अधिकांश सामुदायिक विद्यालयका शिक्षक खाली हात बसेका छन्। जागिरमा मात्र रमाउन चाहने यस्ता शिक्षकले विद्यार्थीलाई कसरी नवीन ढंगबाट सिकाउन सकिन्छ भन्नेतर्फ सोच्न चाहेनन्। मन्त्रालयले पनि उनीहरूको परिचालन गर्न सकेन। अहिलेको अवस्थाबाट माथि उठ्न नसक्ने हो भने विद्यालय शिक्षामा राज्यले गरेको अर्बौं रुपैयाँबराबरको लगानी खेर जाने सम्भावना अधिक रहन्छ। तसर्थ शिक्षकलाई अधिकतम परिचालन गरेर जसरी हुन्छ विद्यार्थीका हातमा पुस्तक पुर्याउने वातावरण निर्माण गर्नुपर्छ। उनीहरूलाई जसरी भए पनि विद्यालयसम्म पुग्ने वा विद्यार्थीको सम्पर्कमा रहने अवस्थाको निर्माण गर्नुपर्छ र विद्यार्थीसँग नियमित सम्पर्क गरेर भए पनि सिकाइ प्रक्रियालाई सुचारु गर्ने अघि बढ्नुपर्छ। जसरी भए पनि शैक्षिक सत्र खेर गएर नानीबाबुको भविष्यलाई एक वर्षपछि धकेलिने अवस्था अन्त्य गर्नुपर्छ।"
परीक्षण मात्र समाधान होइन,"प्राडा जागेश्वर गौतम, प्रवक्ता, स्वास्थ्य मन्त्रालय दक्षिण एसियामा धेरै पीसीआर परीक्षण गर्ने मुलुकमध्ये नेपाल अग्रपंक्तिमा पर्छ । हामीले चाहिने जति परीक्षण गरेका छौं । पीसीआर परीक्षणका लागि एउटा राज्यले प्रतिव्यक्ति साढे पाँच हजार रकम लगानी गर्नुपर्छ । जनताले मास्क लगाउने र साबुनपानीले हात धुनु हो भने त्यो जोगिन्छ । जाँच्दा १० प्रतिशत पोजेटिभ देखिएको अवस्थामा कोरोना परीक्षण बढाउनुपर्छ । हामी दैनिक २२ हजारसम्म पीसीआर परीक्षण गर्न सक्छौं । तर, अहिले नै त्यति गर्नु आवश्यक छैन । विश्व स्वास्थ्य संगठनको मापदण्डअनुसार परीक्षण बढाउन सरकार तयार छ । वास्तविकता नबुझी यहाँ परीक्षणको दायरा बढाउन चर्को दबाब दिने गरेका छन् । र, हामी त बाध्य भएर बढाइरहेका छौं । पोजेटिभ व्यक्ति नछुटून् । नेगेटिभको धेरै परीक्षण गर्नु नपरोस् भन्ने हाम्रो चाहना हो । धेरै नेगेटीभ आउने गरी परीक्षण गर्नु हुँदैन । कम्तीमा १० प्रतिशत पोजेटिभ आउने गरी सम्भावित संक्रमितको परीक्षण गर्ने हो । संक्रमित व्यक्तिलाई आईसीयूमा राख्नुपर्दा राज्यको लाखौं खर्च हुने गर्छ । अमेरिकाजस्ता धनी देशलाई समेत अहिले धौधौ परिरहेको छ । तर पनि सरकार अभिभावक हो । अभिभावकीय दायित्व निर्वाह गरेको छ । कोरोना संक्रमणको उपचार छैन । हामीले गर्ने उपचार त लक्षणको उपचार मात्र हो । रोगको उपचार छैन । कोरोना लाग्नै नदिनु नै मुख्य उपचार हो । सरकारले केही गरेन भन्नु भन्दा रोगै लाग्न नदिन होसियारी अपनाउन बुद्धिमानी हुन्छ ।"
सेज प्रमुख बन्न ६ जनाको आवेदन,"काठमाडौं : विशेष आर्थिक क्षेत्र (सेज) प्राधिकरणको प्रमुख बन्न ६ जनाको आवेदन परेको छ। उद्योग वाणिज्य तथा आपूर्ति मन्त्रालयले सेजको कार्यकारी निर्देशकका लागि निवेदन आह्वान गरेकामा ६ जनाले आवेदन दिएका हुन्। सेज प्राधिकरण कार्यकारी निर्देशक सिफारिस समितिले नेतृत्व चयन गर्न लागेको हो। मन्त्रालयका अनुसार तनहुँका रघुराज काफ्ले र कुमार दाहाल, बाग्लुङका योगेन्द्र गौचन, काठमाडौका जनार्दन गुरागाई, गोरखाका डाचण्डिकाप्रसाद भट्ट र दोलखाका प्रदीपकुमार मैनालीले कार्यकारी प्रमुख बन्न आवेदन दिएका छन्। भट्ट यसअघि पनि सेजको कार्यकारी प्रमुख भएर काम गरिसकेका छन्। मासिक ७५ हजार तलब बुझ्ने गरी नियुक्त भएका भट्ट पदीय जिम्मेवारी पूरा गर्न नसकेका कारण बाहिरिन बाध्य भएका थिए। मन्त्रालयले २०७६ असोज ३० गते र मंसिर ४ गते सूचना प्रकाशित गरी आवेदन मागेको थियो। भदौ ६ गते लिखित परीक्षा लिने मन्त्रालयको तयारी छ। सेजले नेतृत्व नपाउँदा नियमित काम प्रभावित भएका छन्। दुई दशकअघि सेज स्थापना भए पनि उद्योगी सेजमा उद्योग सञ्चालन गर्न आकर्षित हुन सकेका छैनन्। यहाँ स्थापना भएका उद्योगले उत्पादनको ६० प्रतिशत विदेश निर्यात गर्नुपर्ने प्रावधान छ। उद्योगीले निर्यातको सीमा घटाउन माग गर्दै आएका छन्।"
आवागमनमा कडाइ,"काठमाडौं : लकडाउन हटे पनि कोरोना भाइरस संक्रमण तीव्र देखिएपछि सरकारले आवागमनमा कडाइ गर्ने गरी निर्णय लिएको छ। लामो दूरीका सवारीसाधन र आन्तरिक तथा बाह्य दुवै हवाई उडान भदौसम्म बन्द गरिने भएको छ। झन्डै चार महिना लामो लकडाउन साउन ७ गते अन्त्य गर्दै सरकारले लामो दूरीका यातायात र हवाई सेवा भदौ १ देखि सञ्चालनमा ल्याउने निर्णय गरेको थियो। मन्त्रिपरिषद्को सोमबारको बैठकले जोखिम बढाउन सक्ने सम्भावनाका कारण एक महिना पछि धकेल्ने निर्णय गरेको एक मन्त्रीले बताए। खासमा यो लकडाउनकै स्वरूप हो, मात्र यसलाई लकडाउन नभनिएको हो, ती मन्त्रीले भने, काठमाडौं आउने सबै नाका पनि बन्द गरिन्छ। कोभिड१९ संकट व्यवस्थापन केन्द्र (सीसीएमसी)ले भदौ १५ सम्म सडक र हवाई यातायात खुला नगर्न सिफारिस गरेको थियो। बैठकले काठमाडौंमा भेला, सम्मेलन गर्न रोक लगाएको छ। सरकारी तथा निजी कार्यालयलाई सम्भव भएसम्म ५० प्रतिशत मात्र कर्मचारी राखेर सुरक्षाका सबै उपाय अवलम्बन गरेर मात्र काम गर्न भनिएको छ। सरकारले सीमा नाकामा पनि कडाइ गर्ने भएको छ। व्यवस्थित रूपमा अभिलेख राखेर मात्र कडाइ गरेर आवातजावत गर्न दिने निर्णय सरकारले गरेको छ। सरकारले भदौसम्मै विद्यार्थी भर्ना अभियान बन्द गर्ने भएको छ। शैक्षिक संस्था सञ्चालनका सन्दर्भमा सातै प्रदेशका मुख्यमन्त्रीसमेतको छलफलका आधारमा अर्काे बैठकबाट निर्णय लिने पनि सरकारले जनाएको छ। सरकारले यसअघि भदौ १ गतेदेखि विद्यार्थी भर्ना अभियान सुरु गर्ने घोषणा गरेको थियो। उपत्यका नगरपालिका फोरमले सोमबारै काठमाडौं उपत्यकाका स्थानीय तहबाट दिइने अत्यावश्यकबाहेक सेवा १५ दिन बन्द गर्ने निर्णय गरेको छ। फोरम बैठकले सेवा रोक्ने निर्णयसहित नाकामा कडाइ गर्न सरकारको ध्यानाकर्षण गराएको थियो। उपत्यकामा घना बस्ती भएकाले समुदायमा छिटो संक्रमण फैलने खतरा भएकाले बाहिरबाट आउन रोक लगाउन माग गरिएको फोरमले जनाएको छ। बैठकपछि फोरमका अध्यक्ष विद्यासुन्दर शाक्यले बाहिरबाट आउनेहरूबाट संक्रमण फैलिएकाले नाकामा कडाइ गर्नुको विकल्प नभएको बताए। उपत्यकामा समुदायमा धेरै संक्रमण नदेखिएकाले यसलाई तत्काल नियन्त्रण गर्नुपर्ने उनको भनाइ छ। भने, अहिले संक्रमण समुदायस्तरमा गइसकेको छैन। नाकामा एकदमै कडाइ गरिनुपर्छ। संक्रमण रोक्न हामीले गरेका अनुरोधलाई सरकारले लागू गर्नुपर्छ। बाहिरी मुलुकबाट भित्रिने यात्रुलाई राख्न एकीकृत क्वारेन्टाइन संघीय सरकारले सञ्चालन गर्नुपर्ने मागसमेत गरिएको छ। क्वारेन्टाइन व्यवस्थापनमा भने स्थानीय सरकारले सहयोग गर्ने फोरमले जनाएको छ। बैठकले सरकारको समर्थन वा विरोधमा र्यालीलगायत गतिविधि कडाइका साथ निषेध गरिनुपर्ने माग पनि गरेको छ। सांस्कृतिक गतिविधि, जात्रा, पर्व सञ्चालनमा पनि रोक लगाउन बैठकले अनुरोध गरेको छ। उपत्यकामा ठेलागाडा, साइकल, फुटपाथ, तरकारी व्यापारलाई निश्चित समयमा मात्रै सञ्चालन गरिनुपर्ने निष्कर्ष छलफलले निकालेको छ। सार्वजनिक यातायात, फुटपाथ, ठेलागाडा, साइकलमार्फत गरिने व्यापारलाई भदौ १५ गतेसम्मका लागि बन्द गरिनुपर्ने लगायतका माग विज्ञप्तिमा उल्लेख छ। बैठकमा काठमाडौं, भक्तपुर र ललितपुर तीनै जिल्लाका प्रमुख जिल्ला अधिकारी, सुरक्षा निकायका प्रमुख र कोभिड१९ संकट व्यवस्थापन केन्द्र (सीसीएमसी)का पदाधिकारीलाई बोलाइएको थियो। बैठकमा सहभागी प्रधानमन्त्री कार्यालय एवं सीसीएमसीका सचिव महेन्द्रप्रसाद गुरागार्इंले माग सकारात्मक रहेको बताए। काठमाडौंका प्रमुख जिल्ला अधिकारी जनकराज दाहालले पनि सुरक्षाका मापदण्ड अनिवार्य पूरा गरेर मात्रै हिँडडुल, व्यापार व्यवसाय सञ्चालन गरिनुपर्ने बताए।"
नेपाली राजनीतिका पाँच विशेषता,"१ नेपालको राजनीति आत्महत्याकारी छ। यहाँ कसैले कसैलाई सिध्याउनु पर्दैन। सत्तामा पुग्ने अनेक उपाय गर्छन्। सफल पनि हुन्छन्। तर आफैं आत्महत्या गरी सकिन्छन्। यो असलमा नेपाली इतिहासको देन नै हो। किराँती राजाहरू आफ्नै कर्मले कमजोर भए। उनीहरूपछि लिच्छवीहरू आए। लिच्छवी राजाहरू पनि आपसमा मिल्न सकेनन्। झैझगडा गरिरहे। त्यसपछि मल्लहरू सत्तामा आए। मल्लहरू राज्य सुदृढ गर्न लागेनन्। आफ्ना सन्तानमा राज्य बाँडे। मिल्न सकेनन् कमजोर भए। उनीहरू मिल्दासम्म पृथ्वीनारायण शाहलाई काठमाडौं उपत्यका लिन गाह्रो भयो। तर उनीहरू नमिलेको घडी उनलाई सजिलो भयो। शाह दरबार पनि षड्यन्त्रबाट मुक्त हुन सकेन। आपसमा लडिरहे। त्यसबाट जंगबहादुरको उदय भयो। राणाशासन सय वर्षसम्म बलियो भयो। कसैले हल्लाउन सकेन। जुन दिन राणाहरू क, ख, ग श्रेणीमा विभाजन भए, त्यसयता उनीहरूको पतन सुरु भयो। तल परेका राणाहरू माथि परेका राणाहरूविरुद्ध नलडेको भए के राणाशासन २००७ सालमा अन्त्य हुन्थ्यो ? सायद अरू कति वर्षसम्म रहिरहन्थ्यो। २०१७ सालसम्म चलेको प्रजातन्त्र पनि आपसी कलहबाटै समाप्त भएको हो। एक त कोइराला भाइहरूबीचमै फाटो भएर नयाँ प्रजातान्त्रिक व्यवस्था कमजोर भयो। त्यसमा पनि तात्कालीन प्रधानमन्त्री बीपी कोइरालाका बलिया सहयोगीले उनको साथ छाडिदिए। त्यसबाट उनीहरूको अवशान भयो। ३० वर्ष लामो पञ्चायत व्यवस्था पनि आफ्नै कमजोरीले ढलेको हो। होइन भने गिरिजाप्रसाद कोइरालाजस्ता नेता पनि पञ्चायतमा पस्न तयार भएका थिए। २०४८ सालको निर्वाचनमा नेपाली जनताले नेपाली कांग्रेसलाई बहुमत दिएका थिए। तर दुईतीन वर्ष पनि चलेन। अरू कुनै कारणले ढलेको होइन। आफ्नै छत्तीसै समुदायले प्रधानमन्त्रीलाई असहयोग गर्दा सरकार ढलेको हो। फलस्वरूप मध्यकालीन निर्वाचन भयो। एमालेले २०५ मध्ये ८८ सिट जितेर सबभन्दा ठूलो दल भयो। तर निर्वाचनअगाडि सो दल फुटेर बहुमतमा आउन सकेन। यदि नफुटेको भए संसद्मा बहुमत ल्याउन सक्थे। चोइटिएर गएको मालेले गर्दा एमालेले बहुमत ल्याउन सकेन। नौ महिनापछि त्यसको सरकार ढल्यो। बाह्य दुनियाँलाई मुखले ठीक्क पार्ने तर आफ्नो देश र जनताको गाँठी बलियो पार्ने नीति हुनुपर्नेमा उल्टोउल्टो भएको देखिन्छ। जनतालाई नचाहिने शब्दजालमा राख्ने अनि अरू देशको स्वार्थ पूरा गर्दै हिँड्ने बानीव्यहोरा देखियो। अब आउने नेतृत्व वर्गमा नियत राम्रो भएका मानिस आउनुपर्ने हो। २०५६ सालको निर्वाचनमा कांग्रेसले फेरि बहुमत ल्यायो। तर त्यो दल पनि फुटेर गयो। अरू कसैले गर्दा ढलेको थिएन। आफ्नै आत्महत्याकारी कर्मले ढलेको थियो। त्यसपछि राजा ज्ञानेन्द्रको उदय भयो। उनलाई नेपाली जनताको समर्थन थियो। अन्तर्राष्ट्रिय जगत्ले पनि साथ दिएको थियो। दलहरू सबै कमजोर भएका थिए। उनलाई इतिहासले एउटा राम्रो मौका दिएको थियो। तर केही वर्षमै कमजोर हुँदै गयो। अभूतपूर्व दोस्रो जनआन्दोलनमा राजतन्त्र टिक्न सकेन। हुन त यसमा विदेशीहरूको चलखेल पनि देखियो। तर नेपाली जनताको उर्लिंदो भीड प्रभावकारी देखियो। त्यसपछिको राजनीतिमा एमाले र माओवादी दल मिले। संविधान बन्यो। दुई साम्यवादी दलहरूले दुईतिहाइ बहुमत मागे। जनताले दिए। भनेकै जस्तो सरकार बन्यो। तर दुईअढाइ वर्ष नपुग्दै आपसमा लड्न थाले। संसारमा कम्युनिस्टहरूको विनाश भइरहेका बेलामा नेपाल कम्युनिस्ट पार्टीले अत्यधिक मत प्राप्त गरेर निर्वाचन जित्नु नै एउटा चमत्कारी घटना थियो। तर उही आत्मघाती परम्परा सो दलमा पनि देखिन थाल्यो। कति महिना भइसक्यो आज फुट्छ कि भोलि भन्ने सबैका मुखमा एउटै प्रश्न झुन्डिएको छ। अब त नफुटे पनि नेतृत्व वर्गमा मन चिरा परिसकेको छ। सरकारबाट आफ्नै कार्यकर्ताको मात्र होइन, जनताको पनि विश्वास उठिसकेको छ। सरकार टिकिरहे पनि यो कमजोर हुन थालिसकेको छ। आत्महत्याको राजनीतितिर यो दिनहुँ अग्रसर भएको छ। कसैले नधकेली यो आफैं भीरबाट फाल हाल्न खोजेको देखिन्छ। २ ग्रिक विद्वान् एरिस्टोटलको एउटा कथन पनि नेपाली राजनीतिमा चरितार्थ भएको छ। त्यो हो सरकारको हेरफेर। उनको भनाइमा राजतन्त्रात्मक शासन अधिनायकवादतिर ढल्किँदै जान्छ र उसले प्रजातान्त्रिक क्रान्ति निम्त्याउँछ। प्रजातान्त्रिक पद्धति कालान्तरमा भीडतन्त्रतिर सोझिन्छ र त्यो साह्रै अराजक हुन्छ। उसले कालान्तरमा मुठीभर शासकको उत्थान गराउँछ। यो एक प्रकारले सम्भ्रान्त वर्गको प्रभावमा चल्छ। तर यो व्यवस्था पनि धेरै दिन टिक्दैन। यसले केही परिवारको उत्थान त हुन्छ तर चाँडै बदनाम पनि हुन्छ। त्यसपछि जनताले पुनः राजतन्त्र नै खोज्न थाल्छन्। यो सरकारको चक्र चलिरहन्छ। हुन त उनले यो चक्र पूरा हुन धेरै वर्ष लाग्छ भनेका थिए। तर नेपालमा भने सो चक्र द्रूतगतिमा चलेको देखिन्छ। यो चक्रअनुसार नेपालमा पुनः राजतन्त्रको उदय हुने देखिन्छ। ३ यसो हेर्ने हो भने नेपालको राजनीतिक इतिहासमा के मात्र भएन र ? प्रजातन्त्र आयो। कुनै बेला अर्धप्रजातन्त्र भनियो। कुनै बेला पूर्ण प्रजानन्त्र भनियो। सामन्तवादको जगजगी पहिले पनि थियो। अहिले पनि उत्तिकै छ। साम्यवादी शब्दहरू व्यापक रूपमा प्रयोग भए कै हो। औपनिवेशिक, अर्धऔपनिवेशिक आदि अवस्थाको वर्णन भयो। कुनै बेला प्रतिगमनको ठूलो चर्चा भयो। प्रतिगमन अलिअलि सच्चियो पनि। क्रान्ति, आन्दोलन, अभियान आदि त अहिले पनि प्रचलित नै छन्। लोकतन्त्र आयो, गणतन्त्र आयो, संघीयता आयो, धर्म निरपेक्षता आयो। साम्यवादीहरू सत्तामा आए। त्यो पनि निर्वाचनबाट। नसुनिएको नदेखिएको कुरा। समाजवाद संविधानले मान्यो। नारा पनि समाजवादकै लाग्यो। चिन्तन पनि समाजवादकै भयो। वैज्ञानिक समाजवाद भन्ने त कायमै छ। तर नेपालीको थाप्लोमा नाम्लो जस्ताको तेस्तै रह्यो। आखिर यतिका अभ्यास गर्दा पनि नेपाल र नेपालीका लागि कुनै काम लागेन। काम लाग्ने त पृथ्वीनारायण शाहले खडा गरिदिएको देश मात्र काम लाग्यो। हुन पनि उनले देश मात्र होइन पछिसम्म नेपालीलाई काम लाग्ने केही मन्त्र पनि छाडेका रहेछन्। नेपालीले त्यही मात्र मनन गरे पुग्ने रैछ। रैती धनी भए राज्य बलियो हुन्छ भनेकै रहेछन्। घुस दिने र लिने दुवै अपराधी हुन् भनेर पनि भनेकै रहेछन्। उत्तरतिरको मुलुकसित राम्रो सम्बन्ध राख्नु र दक्षिणतिर अलि सतर्क हुनु भनेकै रहेछन्। नभन्दै यो चरितार्थ भएको छ। नेपाल र नेपालीका लागि चाहिने कुरा त पृथ्वीनारायणले जुटाएर राखिदिएकै रहेछन्। नेपालीले चाहिनेनचाहिने बाहिरिया सिद्धान्त र विचारको पछि पर्नु नै व्यर्थ रहेछ। सो कुरा अहिले पो बुझियो। ४ नेपाललाई चाहिने नियत ठीक भएको शासक रहेछ। आजसम्म जुन प्रणाली आए पनि सो देखिएन। बाह्य दुनियाँलाई मुखले ठीक्क पार्ने तर आफ्नो देश र जनताको गाँठी बलियो पार्ने नीति हुनुपर्नेमा उल्टोउल्टो भएको देखिन्छ। जनतालाई नचाहिने शब्दजालमा राख्ने अनि अरू देशको स्वार्थ पूरा गर्दै हिँड्ने बानीव्यहोरा देखियो। अब आउने नेतृत्व वर्गमा नियत राम्रो भएका मानिस आउनुपर्ने हो। ५ नेपाल र नेपालीले रुचाउने शाह पद्धति रहेछ या राणा पद्धति रहेछ। अरू पद्धति काम लाग्दो रहेनछ। निर्वाचनबाट चुनिएर आएका शासक पनि कोही राजै हुन खोज्ने, कोही राणाहरूले जस्तो सबै ढुकुटी आफ्नै बनाउन खोज्ने। नेताहरू पनि जंगबहादुर चाहियो भनेर भनिरहने। गणतन्त्र, संघीयता र धर्म निरपेक्षताका विरोधीले नै यी कुरा लागू गर्नुपर्ने अवस्था आउने। कस्तो विडम्बना ! खै, नेपालीले अब आफ्नो पहिचान थाहा पाउनुपर्ने र आफ्नो चरित्रअनुसारको पद्धति ल्याउनुपर्ने नै देखिन्छ।"
"घर भत्किएर एकै परिवारका ४ को मृत्यु, ५ जना घाइते","डोटी : गएराति घर भत्किएर एकै परिवारका चार जनाको मृत्यु भएको छ । डोटीको आदर्श गाउँपालिका वडा नम्बर १ बाँझककानी, खलगडामस्थित लोगे लुहारको घर भत्किँदा चार जनाको मृत्यु भएको हो । पाँच जना घाइते भएका छन् । राति करिब साढे एक बजे भत्किएको स्थानीयले बताएका छन् । मृत्यु हुनेमा लुहारकी श्रीमती २६ वर्षीया विष्णा विक, छोरा ९ वर्षीय पारस विक, ४ वर्षीया छोरी सिरु विक र ९ महिनाकी छोरी कटी वकि रहेको इलाका प्रहरी कार्यालय आदर्शका इन्चार्ज प्रहरी निरीक्षक बीरबहादुर बुढाऐरले जानकारी दिए । पत्थरे पुरानो घर भएका कारण भत्केको हुनसक्ने बुढाऐरले बताए । दुई दिनदेखि लगातार पानी समेत परिरहेको थियो। घर भत्किँदा लोगे लुहार, उनकी आमा पाना विक, सासू झाकरी विक, साला इन्द्र विक र छोरी अस्मिता विक रहेको प्रहरी निरीक्षक बुढाऐरले जानकारी दिए। घाइतेहरुको प्रहरी तथा स्थानीयले उद्धार गरी प्राथमिक उपचार पश्चात थप उपचारका लागि दिपायल स्थित शैलेश्वरी अस्पतालमा पठाइएका छन्। प्रहरीका अनुसार चार जना गम्भीर घाइते छन् । उनीहरुको टाउको, हातखुट्टा तथा ढाडमा गम्भीर चोट छ । घरमा चौपायहरु समेत च्यापिएका र उनीहरुको उद्धार भइरहेको प्रहरी निरीक्षक बुढाऐरले बताए।"
खरिद ऐनमा छुटेका कुरा,"कोरोना नियन्त्रण गर्न स्वास्थ्य सामग्री चिनियाँ सरकारबाट विनाप्रतिस्पर्धा खरिद गरिएको र बूढीगण्डकी आयोजना प्रतिस्पर्धाका आधारमा नभई चीनको एक सरकारी स्वामित्वको संस्थाबाट किनिएको प्रसंग ताजा छ। यसो गरिँदा भ्रष्टाचार भएको आशंका पनि खुबसँग गरिएको थियो। यसखाले आशंका मानिसको मनमस्तिष्कबाट नहराइसकेको बेलामा सार्वजनिक खरिद ऐन २०६३ दोस्रो संशोधन गर्ने विधेयक संसदीय कारबाहीका लागि पेस हुनु र मस्यौदा विधेयकमा अन्य देशका सरकारी स्वामित्वका संस्थासँग कुनै कुरा मालसामान, निर्माण कार्य, परामर्श सेवा तथा अन्य सेवा सीधा अर्थात् प्रतिस्पर्धाविना किन्न सकिने प्रावधान पर्नुले धेरैको ध्यान खिच्यो। त्यो यसरी आयो कि खरिद संशोधन विधेयकको मुख्य बुँदा नै यही हो कि भने झैं गरी। तर संशोधन विधेयकलाई त्यति सानो दृष्टिकोणबाट मात्र बुझ्न खोज्नु गलत हुन्छ। किनकि संशोधन विधेयकमा यही मात्र महŒवपूर्ण बुँदा छैन। त्यसैले यसलाई अलि ठूलो दृष्टिकोणबाट हेर्नुपर्ने हुन्छ। ठूलो दृष्टिकोण भनेको यो संशोधन विधेयकका मुख्य उद्देश्य केके हुन् ? बुँदाहरू केके राखिएका छन् ? ती उपयुक्त र पर्याप्त छन् कि छैनन् ? छैनन् भने के पर्नुपर्छ भनी विमर्श गर्नु हो। यस संसारमा परिवर्तनबाहेक सबै कुरा परिवर्तनशील छन् भन्ने गरिन्छ। त्यसकारण समयको मागअनुसार नयाँनयाँ ऐन, नियम बनाउनुपर्छ। भएकाको संशोधन गर्नुपर्छ। समयको माग भनेको समयसँगसँगै मानिसको सोचाइ, आवश्यकता, प्रविधिमा आउने भिन्नता, ज्ञानविज्ञान क्षेत्रमा आएको परिवर्तन आदिले गर्ने माग हो। यसलाई व्यावहारिक रूपमा बुझ्दा के कुरा गर्न कानुन अपुग भयो ? कानुनको कुन प्रावधान समस्यामूलक देखियो ? त्यो हेरेर कानुन ल्याउने, हटाउने वा संशोधन गर्ने हो। यसै परिप्रेक्षबाट हेर्दा सरकारी कोषबाट गरिने खरिदलाई अन्तर्राष्ट्रिय स्तरका प्रावधानसहितको बनाउन २०६३ सालमा सार्वजनिक खरिद ऐन ल्याइयो, त्यसलाई कार्यान्वयन गर्न प्रक्रिया सम्बद्ध प्रावधान रहेका सार्वजनिक खरिद नियमावली २०६४ सालमा ल्याइयो। ऐन आएको १० वर्षमा अर्थात् २०७३ सालमा पहिलोपटक ऐनमा संशोधन गरिएको थियो भने नियमावलीमा १० पटक संशोधन भइसकेको छ। समयसम्बद्ध गतिशीलताको पक्षबाट हेर्दा ऐनमा संशोधन आवश्यक भइसकेको छ। ऐनमा संशोधन गर्दा ध्यान दिनुपर्ने मुख्य आधार भनेको प्रस्तावनामा उल्लिखित ऐनको उद्देश्य, हासिल गर्न खोजेको कुरा र संशोधन ल्याउनुपर्दाको अवस्थाले माग गरेका कुरा नै हुन्। यीभन्दा फरक कुरा संशोधनमा ल्याउनुपर्ने हो भने अर्को ऐन नै ल्याई पुरानोलाई खारेज गर्नुपर्ने हुन्छ। त्यसकारण खरिद ऐनमा गरिने दोस्रो संशोधन प्रस्तावनाको परिधिभित्र रहेर हुनुपर्ने हो। हाम्रो कानुन निर्माणको मुख्य समस्या के छ भने प्रस्तावनामा मीठा र राम्रा कुरा लेखिन्छन् तर ऐन, नियमका प्रावधान त्यसविपरीतका पनि हुने गर्छन्। कुनै कुरा प्रस्तावनासँग मिल्दोजुल्दो छ कि छैन भन्ने कुरा दुई जोड दुई चार हुनेजस्तो सजिलोसँग भन्न सकिने हुँदैन। उही कुरा पनि एकजनाले प्रस्तावनाका आशयसँग मिलेको मान्छ, अर्काले मान्दैन। कतिपय अवस्थामा त प्रस्तावनासँग ऐनका प्रावधानको कति तादात्म्य छ भन्ने नै हेरिँदैन, खोजिँदैन पनि। खरिद ऐनमा कतिपय यस्ता प्रावधान छन्; दृष्टान्त लिऊँ, मितव्ययिता खरिद ऐनको मूल्यमान्यता हो तर सम्भव भएजति कम मूल्यमा बोलपत्र राख्न हतोत्साहित गरिएको छ। खरिद ऐनको प्रस्तावनामा उल्लेख भएको व्यहोराका आधारमा निम्न कुरा खरिद ऐनका मूलभूत मान्यता हुन् खरिदका प्रक्रिया र निर्णय पारदर्शी हुने, स्वच्छ प्रतिस्पर्धामा खरिद आधारित हुने, इमानदारी, जवाफदेही र विश्वसनीयता रहने, मितव्ययितामा जोड दिने। यी सैद्धान्तिक आधार र मूल्यमान्यतामा आधारित भई दोस्रो संशोधन विधेयकमा के पर्नुपर्ने हो, के परेको छ र अब कसरी जानुपर्छ त ? क) असल र क्षमतावान् पात्रको छनोट सार्वजनिक खरिदमा देखिँदै आएको एक समस्या भनेको सही भेन्डर (निर्माण व्यवसायी वा आपूर्तिकर्ता वा परामर्शदाता वा सेवाप्रदायकलाई भनिने साझा शब्द) को छनोट हुन नसक्नु हो भन्ने गरिएकोे छ। सक्षम र विश्वसनीय पात्र छान्ने आधार भनेको निर्माण कार्यका लागि हो भने जनशक्ति, उपकरण, वित्तीय क्षमता तथा उस्तै खालका काम विगतमा गरेको अनुभव हो। मालसामान आपूर्तिको कामका लागि हो भने विगतको अनुभव, वित्तीय क्षमता, अरूबाट किनेर दिने हो भने उत्पादकले भनेका बेलामा सामान आपूर्ति गरिदिन्छु भन्ने प्रतिबद्धता हो। हालसालै कोभिड १९ नियन्त्रण गर्ने सामग्री आयात गरी ल्याउन ओम्नी इन्टरप्राइजेजको क्षमता विचार नगरिएकालाई कारण मानिएको थियो। यसो गरिनु ठूलो त्रुटि थियो। सरकारी कोषबाट खर्च गर्नुपर्ने भए पनि खरिद गर्ने निर्णयकर्ताले आफ्नो व्यक्तिगत पैसाले खरिद गर्दा झैं खरिदमा आफूखुसी गर्ने मनसुवा राख्छन् तर सार्वजनिक खरिदमा यस खालको छुट हुँदैन किनकि सरकारसँग कारोबार गर्न पाउने अधिकार सबैसँग हुन्छ। सबभन्दा उपयुक्त नठहरिए मात्र कारोबार गर्न नपाउने हुने हो। अर्काको पैसामा आफूले बुर्कुसी मार्न पाइन्न, तर यस्तो नसोचेपछि आत्मानुशासन हुने कुरा भएन। लेखापरीक्षक, अख्तियार आयोगले नदेखे त भयो भन्ने भएपछि कहाँ ठीक निर्णय हुन्छ त ! मात्र कागज मिलाएर मनपरी गर्ने काम हुने नै भयो। संशोधन विधेयकमा मात्र ठेक्का जित्न अस्वाभाविक सस्तो वा नमिल्दो दररेट पेस गर्न दुरुत्साहन गर्न अतिकम दररेट उल्लेख गरेको पाइएमा त्यो दरको विश्लेषण पेस गर्न लगाउने, कुनै आइटमको दर लागत अनुमानको ५० प्रतिशतभन्दा कम उल्लेख भएको रहेछ भने लागतअनुमानकै दररेट मानी मूल्यांकन गर्ने प्रावधान परेका छन्। साथै लागत अनुमानको १५ प्रतिशतभन्दा बढी प्रतिशत घटेर दररेट पेस गरेको अवस्थामा पाँच प्रतिशतका अतिरिक्त कार्यसम्पादन जमानत राख्नुपर्ने जुन सर्त पहिलो संशोधनबाट प्रवेश गराइएको थियो, त्यसमा कुनै फेरबदल गर्ने प्रावधान भने दोस्रो संशोधन विधेयकमा परेको छैन। सैद्धान्तिक विचलनलाई सच्याउने प्रावधान संशोधन विधेयकमा परेको छैन। के हुनुपर्ने हो ? भन्नु परोइन सही भेन्डरको छनोट खरिदको महŒवपूर्ण पक्ष हो। सार्वजनिक खरिदमा प्रायः व्यक्तिले पसलमा गई त्यहाँ रहेका सामान उठाएर ल्याए झैं गरिँदैन। बरु क्रेताको माग थाहा पाएपछि उसले आपूर्ति गर्न वा बनाउन सक्छु भनेको छ भने सो गर्छ भन्ने मान्यतामा खरिद सम्झौता गरिन्छ। प्रतिबद्धताअनुसार गर्न सक्छ भन्नेमा निश्चिन्त हुन उसको क्षमता र पहिलेको रेकर्ड हेर्नुपर्ने हुन्छ। न्यूनतम कबोल मूल्य भेन्डर छनोटको एक मुख्य आधार हुने हुँदा अवास्तविक दररेट पेस गरेर खरिद सम्झौता हात पार्ने तर काम नगर्ने चेष्टा भेन्डरबाट हुन सक्छ र यो कुरा खरिदसम्बन्धी समस्याका रूपमा देखिएकाले यो समस्या हटाउन दररेट विश्लेषणलाई आधार बनाउन उपयुक्त हुनेछ। यो भनेको कबोल गरेको दररेटमा व्यावसायिक पक्ष विचार गर्दा पनि कसरी भेन्डरले बिक्री गर्न सम्भव देखेको छ भन्ने वस्तुगत आधारको खोजी गर्ने हो। यसखाले अभ्यास अन्य देशमा समेत छ। तर आधार केके हुने र त्यसको गणना कसरी गर्ने भन्ने नभएमा यसको दुरुपयोग हुन सक्ने वा कार्यान्वयनमा नआउन सक्ने सम्भावना रहन्छ। दृष्टान्त नै छ कानुनमा लेखेको तर त्यसको आधार नबनाएका कारण मिलेमतो गरेको देखिएमा पेस भएको बोलपत्र वा प्रस्ताव रद्द हुने प्रावधान खरिद ऐनमा रहे पनि हालसम्म कार्यान्वयनमा आउन सकेको छैन चरम मिलेमतो हुँदासमेत। दररेट विश्लेषण, स्लाइस बनाउने र त्यसको मूल्यांकन गर्ने कुरा एक उपाय हुन सक्छ मालसामान खरिदमा (निर्माणमा मिल्दैन) तर धेरै बढी अनुपातमा घटेको भनी त्यो दररेट नै मूल्यांकन नगरी दिने, बढी कार्यसम्पादन जमानत लिने व्यवस्थालाई ठीक मान्न सकिन्न किनकि भेन्डरले त्यति दररेटमा कसरी काम गर्छु भनेको छ भन्ने नै खोजी नगरी एकांगी रूपमा सम्भव छैन भन्नु गलत हुन्छ। यसले जायज तवरले कम मूल्य कबोल गर्ने बोलपत्रदाता तथा राज्यकोषमाथि अन्याय हुन जान्छ। यसखाले प्रावधानको प्रस्ताव संशोधन विधेयकमा छ। ख) खरिदका नयाँ विधि थप प्रविधिको विकास तथा अभ्यासमा देखिएको सफलता वा असफलता हेरी खरिद विधिमा थपघट गर्नुपर्ने हुन्छ। पहिलो संशोधनमा केही विधि थप गरिएका थिए तर दोस्रो संशोधनमा खासै विधि थप गरिएका छैनन्। कुनै अर्को देशको सरकार वा अन्तर्राष्ट्रिय अन्तरसरकारी संस्थासँग उनीहरूले तोकेको दररेटमा नेपाल सरकारको स्वीकृतिमा खरिद गर्न सकिने विधि थप गरिएको छ। अर्को देशको सरकारसँग गरिने खरिद विधिको दुरुपयोग भएको देखेर मानिसहरू सशंकित भएका छन्। अझ ऐनमै परेपछि दुरुपयोग गर्न खोज्नेका लागि यो त झन् बाँदरका लागि लिस्नो भएर नजाओस् भन्ने चासो मानिसले राखेका होलान्। के हुनुपर्छ ? खरिद कानुनमा खरिदका धेरैभन्दा धेरै विधि रहनुपर्छ। कुनै विधि एक खालको परिस्थितिमा ठीक हुन्छ, अर्को परिस्थितिमा हुँदैन। स्वस्थ र प्रतिस्पर्धी बजार विकास हुँदा प्रतिस्पर्धामा आधारित हुने तरिका ठीक हुन्छ भने यस्तो नभएका बेला सीधा खरिदको तरिका ठीक हुन्छ। खासगरी स्वास्थ्य सामग्री खरिद गर्दा एक मात्र आपूर्तिकर्ता हुँदा पनि बोलपत्र आह्वानको ढाँचा पारेका धेरै दृष्टान्त भेटिन्छन्। कुनै विधि राख्यो भने त्यसको दुरुपयोग हुन्छ कि भनी हामी डराउँछौं। उदाहरणका लागि उपभोक्ता समितिमार्फत निर्माण कार्य हुने प्रावधान। खरिद विधिमध्ये यसको दुरुपयोग भएको देखिन्छ। त्यसो भनेर के यो विधि चाहिँदैन भन्न उचित होला ? अवश्य हुन्न। किनकि कुनै काम योबाहेक अरू विधिबाट गराउनु उपयुक्त नहुन सक्छ। त्यसकारण उपभोक्ता समितिबाट निर्माण कार्य गराइने विधिको विकल्प खरिद ऐनले दिनुपर्छ ताकि उपयुक्त अवस्थामा अपनाउन सकियोस्। दुरुपयोग रोक्न कानुन संकुचित गर्ने होइन विस्तृत कार्यविधि निर्माण गर्ने र अभ्यासलाई दुरुपयोग हुन नदिने प्रभावकारी संयन्त्र निर्माण गर्ने हो। विस्तृत कार्यविधि नियमावलीमा राख्न नसकिए अलग्गै कार्यविधि बनाइनुपर्छ भने निर्णयकर्ताको गलत नियत नियन्त्रण गर्न प्रभावकारी समूहले प्रक्रिया पुनरावलोकन गर्ने पद्धति राख्न सकिन्छ। त्यसपछि निगरानी राख्ने संयन्त्र प्रभावकारी बनाइनु पर्छ। दोस्रो संशोधन विधेयकमा यी खरिद विधि थपिनु बेस हुन्छ: प्रदेश तथावा स्थानीय तहले प्रभावकारी किसिमले गर्न नसक्ने जटिल खालको खरिदमा केन्द्रले सघाउन संरचनात्मक खरिद प्रबन्ध गर्ने विधि राखिनुपर्छ। यसमा संघीय सरकार र प्रदेश सरकारले संरचनात्मक खरिद सम्झौता गर्ने र विभिन्न निकायले खरिद आदेश जारी गरेर किन्न सकिने व्यवस्था राखिएमा गुणस्तरीय मालसामान न्यूनतम मूल्यमा किन्न सकिने हुन्छ। प्रदेश सरकारले समेत भ्याक्सिन तथा भिटामिन ए ट्याब्लेट किन्न नसकेका उदाहरण रहेको बेला संविधानप्रदत्त अधिकार र कर्तव्यअनुसार केन्द्रले आफैं रकम खर्च गरी किन्न नसक्ने सामग्रीका लागि यो विधि निकै उपयुक्त हुनेछ। हतारमा किन्नुपर्ने र किन्न ठीक तरिकाले बोलपत्र आह्वान गर्न नसकिने अवस्थामा अर्को संस्थाले प्रतिस्पर्धात्मक विधि अपनाएर किनेको रहेछ भने सोही संस्थाले कायम गरेको दररेटमा किन्न सकिने विधि उपयुक्त हुन सक्छ। अपर्झटमा कुनै कुरा किन्नुपर्यो। बोलपत्र गर्न समय पुग्दैन वा प्रभावकारी हुन सक्दैन भने अर्को संस्थाले किनेको दररेटमा किन्न सकिने व्यवस्था उपयुक्त हुन्छ। हालसम्म अन्तर्राष्ट्रिय अन्तरसरकारी संस्थाबाट खरिद गर्न सकिने व्यवस्था छ। तर यति मात्र पनि पर्याप्त हैन। कतिपय अवस्थामा अन्तर्राष्ट्रिय संस्था, जसले नेपाल सरकारलाई सहयोग गरिरहेका छन्, तिनले उपलब्ध गराउन सक्ने सामग्री गुणस्तरीय र कम मूल्यको हुन सक्ने देखिएमा किन्न पाइने प्रावधान रहनुपर्छ। उदाहरणका लागि एड्स तथा औलो रोग नियन्त्रण गर्न नेपाल सरकारलाई सहयोग गरिरहेको ग्लोबल फन्ड अन्तर्राष्ट्रिय संस्था हो। यसले सहयोगस्वरूप दिन सक्ने खरिद सेवा नेपाल सरकारको कोषबाट खरिद गरिने स्वास्थ्य सामग्रीका लागि उपयोग गर्न सकिएको छैन। उपयोग गर्न सके बर्सेनि करोडौं रुपैयाँ किफायत हुन सक्ने हुँदा यसखाले विधि पनि संशोधन विधेयकमा पर्नुपर्छ। अन्त्यमा, सार्वजनिक खरिदलाई व्यवस्थित गर्न अहं भूमिका खेल्ने खरिद ऐनलाई संशोधन गर्न पेस भएको दोस्रो संशोधन विधेयकमा रहन आवश्यक तर नपरेका केही मुख्य बुँदा छन्। ती बुँदा के हुन् भन्नेमा सांसदको ध्यान जान आवश्यक छ।"
कतिलाई जाँच्ने ? कसलाई जाच्ने ?,"काठमाडौं : असार १९ गते ४ हजार ४ सय ८३ जनाको पीसीआर परीक्षण गरियो। ७ सय ४० जनामा संक्रमण पाइयो। यो १६५ प्रतिशत हो। जब कि साउन १९ गते १० हजार ७ सय ६८ जनाको जाँच गरियो। यसमा २१ प्रतिशत अर्थात् २ सय २४ जनामा कोरोना पोजेटिभ आयो। स्वास्थ्य मन्त्रालयका अधिकारीहरू अचेल यी दुई रिपोर्टलाई अघि राखेर पीसीआर परीक्षण रणनीति बनाउन खोज्छन्। अन्योलमा पर्छन्। कारण थोरैलाई जाँच्दा धेरै संक्रमित भेटिन्छन्, धेरैलाई जाँच्दा थोरै। र, आफूआफूमा सोध्छन् अब कसकसलाई जाँच्ने ? कतिलाई जाँच्ने ? पीसीआर परीक्षणको दायरा व्यापक बनाउन सरकारलाई दबाब छ। धेरैलाई जाँच्दैमा संक्रमित भेटिने होइन रहेछ, उक्त परिणामलाई उदाहरण दिँदै स्वास्थ्यमन्त्री भानुभक्त ढकाल भन्छन्, कसलाई जाँच्नु अत्यावश्यक छ भन्ने पहिचान पहिला गर्नुपर्ने रहेछ। त्यो पहिचान गर्न पनि त्यति सजिलो छैन। अहिलेसम्म सरकारका तर्फबाट भएका परीक्षण सम्भावितकै हो। तर, परिणाम तलमाथि पर्ने गरेको छ। पोजेटिभ रिपोर्ट २ प्रतिशभन्दा कममा आयो भने परीक्षणको खर्च खेर गएको मान्नुपर्ने हुन्छ, स्वास्थ्य मन्त्रालयका जनस्वास्थ्यविज्ञ डा सुरेश तिवारी यसबारे प्रस्ट पार्छन्, १० प्रतिशभन्दा माथि गयो भने व्यापकता दिनुपर्ने ठान्नुपर्छ। त्यसैले परीक्षणमा अति जोखिमकालाई पहिलो प्राथमिकता दिनुपर्छ। प्राथमिकता कसलाई दिने त ? जनस्वास्थ्यविद् प्राडा शरद वन्त क्वारेन्टाइनमा रहेकाहरूको परीक्षण गरिसक्नुपर्नेमा जोड दिन्छन्। परीक्षण कसलाई गरिरहेका छौं भन्नेले अर्थ राख्छ। बढी जोखिममा रहेकालाई परीक्षण गरिरहेका छौं कि, कसलाई गरिरहेका छौं ? उनी प्रश्न गर्छन्। परीक्षण मात्र समाधान होइन स्वास्थ्य मन्त्रालयका अनुसार, हाल पीसीआर परीक्षण प्रतिदस लाखमा १५ हजार ४ सय ९३ जनामा भइरहेको छ। २३ हजार ३ सय १० जनामा कोरोना संक्रमण पुष्टि भएको छ। स्वास्थ्य मन्त्रालयले क्वारेन्टाइनमा भित्र र बाहिर रहेका व्यक्तिलाई परीक्षण गरिरहेको जनाएको छ। बाहिरका व्यक्तिलाई परीक्षण गराउँदा राज्यको स्रोत साधनको दुरुपयोग भएको हुन सक्ने शंका विज्ञहरूको छ। परीक्षणको दायरा बढाउनुपर्छ भनेको घरघरमा गएर परीक्षण गर्नु भनेको होइन। उच्च जोखिममा रहेका व्यक्ति छुट्नु हुँदैन भन्ने हो, डा वन्तले भने, पछिल्लो समय संक्रमण वृद्धि भइरहँदा पहुँचवाला र जोखिम बाहिरका व्यक्तिको पनि परीक्षण गरेको पाइएको छ। चार लाख नेगेटिभ सरकारले हालसम्म ४ लाख ५२ हजार २ सय ३६ पीसीआर परीक्षण गरेको छ। तीमध्ये २३ हजार ३ सय १० जनाको कोरोना पोजेटिभ देखिएको छ। ४ लाख ८ हजार ९ सय २६ जनामा नेगेटिभ। स्वास्थ्य मन्त्रालयका अनुसार हाल क्वारेन्टाइनमा १० हजार ७ सय ५९ जना छन्। पीसीआर परीक्षणमा सुरुमा भारतबाट आएका व्यक्तिलाई उच्च प्राथमिकता दिइएको थियो। अहिले शंकास्पद जो कोहीलाई परीक्षण गरिएको छ। कोरोना प्रभावित ठाउँबाट आएकाहरूलाई प्राथमिकता दिएर परीक्षण गर्दा धेरैको पुष्टि भएको थियो। अहिले कन्ट्याक्ट ट्रेसिङ गरिएका र अन्य व्यक्तिको पनि परीक्षण गरिएकाले परीक्षण बढाए पनि संक्रमित थोरै भएको हुन सक्छ। आवश्यक नभएको व्यक्तिको पनि परीक्षण गरिँदा पुष्टि संख्या न्यून हुन सक्छ, स्वास्थ्य तथा जनसंख्या मन्त्रालयका पूर्वप्रमुख विशेषज्ञ डा सुशीलनाथ प्याकुरेलले भने। त्यस्तै, स्वाब संकलनको तौरतरिका नमिल्दा वा स्वाब बोक्ने भाँडो (भीटीएम) का कारण पनि नतिजा नेगेटिभ देखिन सक्छ। व्यक्तिमा भाइरसको संख्या कम भएको अवस्थामा पनि नतिजा नेगेटिभ देखिन सक्छ। अहिले दैनिक ५ हजारभन्दा बढी भइरहेको पीसीआर परीक्षणमा गम्भीर छलफल हुनुपर्ने डा वन्त बताउँछन्। फलानोको गर्नुपयो भनेपछि मान्नैपर्छ। दबाब र पहुँचका भरमा परीक्षण गर्नुपर्ने अवस्था छ, एक प्रयोगशालाकर्मीले गुनासो गरे। जोखिममा को ? क्वारेन्टाइनमा बसिरहेका, कन्ट्याक्ट ट्रेसिङमा परेका, कोरोना प्रभावित क्षेत्रमा यात्रा गरेका र संक्रमित धेरै रहेको स्थानमा बसिरहेका व्यक्ति उच्च जोखिममा पर्ने विज्ञहरू बताउँछन्। डा प्याकुरेलका अनुसार परीक्षणका क्रममा संक्रमणको जोखिममा रहेको वर्गलाई प्राथमिकता दिनु पर्छ। परीक्षण कसको गर्नेनगर्ने विषय निर्देशिका बनाउँदा ध्यान दिनुपर्छ, डा प्याकुरेल भन्छन्, सम्भावित व्यक्ति छुट्नु भएन। मापदण्डभित्र नपर्नेलाई परीक्षण गर्नु पर्दैन भनेर फर्काइदिन सक्नुपर्छ। उनका अनुसार परीक्षण गर्ने मौका यही हो भनेर कतिपयले कन्ट्याक्ट ट्रेसिङमा परेको देखाएर अनावश्यक रूपमा परीक्षण गर्न सक्छन्। जनस्वास्थ्यविद् डा समीरमणि दीक्षित पनि जोखिम समूहको पहिचान गरेर परीक्षण गर्नुपर्नेमा जोड दिन्छन्। क्वारेन्टाइनमा रहेका र संक्रमित बसेका स्थानमा बसोबास गरिरहेकाहरू नै जोखिम समूहमा पर्छन्, डा दीक्षितले भने। डा वन्तका अनुसार, क्वारेन्टाइनमा बसेका व्यक्तिलाई उच्च प्राथमिकता दिनुपर्छ। त्यसपछि कोरोना प्रभावित क्षेत्रमा यात्रा गरेका व्यक्तिलाई प्राथमिकता दिनुपर्छ। वडा तहमा १० प्रतिशतलाई परीक्षण डा दीक्षितका अनुसार परीक्षणको दायरालाई विस्तार गर्नु भने आवश्यक छ। राज्यसँगको गुनासो के हो भने क्वारेन्टाइनमा बसेकाहरूको मात्र परीक्षण गर्ने होइन। यान्डमली परीक्षण गर्न सक्नुपर्छ। हरेक वडाका १० प्रतिशतलाई समेट्नुपर्छ, उनले भने। शुक्रराज ट्रपिकल तथा सरुवा रोग अस्पतालका निर्देशक डा सागरकुमार राजभण्डारी सरकारलाई मात्र दोष दिएर कोरोना नियन्त्रण नहुने बताउँछन्। सबै क्षेत्रबीच समन्वय र सहकार्यको जरुरी छ, उनले भने। परीक्षण भने संख्यात्मकभन्दा आवश्यकताले निर्धारण गर्ने डा वन्तको धारणा छ।"
यसरी उठाऔँ फर्निचर उद्योग,"विश्वव्यापी महामारी कोभिड १९ ले विभिन्न पेसाव्यवसाय संकटउन्मुख छन् । तिनको हालत खोजबिन गरी समाधानका उपायसमेत पहिल्याउने उद्देश्यले यो दैनिक स्तम्भ सुरु गरिएको हो । यसमा हरेक दिन फरक व्यवसायका व्यथाउपचार खोजिनेछ। सम्पादक काठमाडौं : कोभिड१९ का कारण फर्निचर व्यवसाय थलिएको छ। अत्यावश्यक क्षेत्रभित्र नपरे पनि लगानी र जनजीविकासँग जोडिएकाले यो व्यवसाय प्रभावित छ। झन्डै चार महिना लामो लकडाउन हटे पनि कोरोना संक्रमण तीव्र भएपछि व्यवसाय धरापमा परेको छ। गैह्रीधारास्थित करुणा इन्टेरियर प्रालिका अध्यक्ष देवराज शर्मा कोभिडले फर्निचर व्यवसायलाई धराशायी बनाएको बताउँछन्। जुनसुकै व्यवसाय सञ्चालन गर्न फर्निचर आवश्यक पर्छ, शर्मा भन्छन्, तर, अहिले यो व्यवसाय कोभिडको प्रत्यक्ष मारमा परेको छ। उनका अनुसार कोभिडका कारण उत्पादन ठप्प छ। सबै क्षेत्रमा आर्थिक मन्दीका कारण फर्निचरजन्य वस्तुको बिक्रीवितरण भएको छैन। नयाँ सामग्री बनाउन कच्चा पदार्थ र कामदारको चर्को अभाव छ। ढुवानी खर्च महँगिएको छ। आयस्रोत गुमेपछि घर, पसल र गोदामको भाडा तिर्न धौधौ देखिएको छ। कामदारको पारि श्रमिकसमेत व्यवसायीले दिन सकेका छैनन्। यस्तै, ललितपुरको इमाडोलमा हमाल फर्निचर उद्योग सञ्चालन गर्दै आएका शेखर हमालको अवस्था दयनीय बनेको छ। कोभिडका कारण उद्योग बन्द हुँदा आर्थिक समस्याले नराम्ररी गाँजेको उनी सुनाउँछन्। उनले १८ जना कामदारलाई बिदा दिएका छन्। अहिले उनको उद्योग रित्तो छ। न कामदार छन् न त कच्चा मालसामान छ। उनको उद्योगमा अधिकांश कामदार भारतका थिए। उद्योग नै बन्द भएपछि श्रीमती नीरा र दुई छोरासहित गृह जिल्ला फर्किएको उनी सुनाउँछन्। राजधानीको अवस्था बुझ्न आउनेजाने गर्छु, उनी भन्छन्। काठमाडौं फर्निचर तथा फर्निसिङ व्यवसायी संघका अनुसार व्यवसाय नै आर्थिक संकटमा परेपछि कामदार र सञ्चालकको अवस्था दयनीय बनेको छ। संघका अध्यक्ष रूपेश प्रधान कोभिडका कारण थलिएको व्यापारले पुनः गति लिन कम्तीमा एक वर्ष लाग्न सक्ने आकलन गर्छन्। यो क्षेत्रमा करिब २० अर्ब रुपैयाँ लगानी जोखिममा परेको व्यवसायी बताउँछन्। तर, यससम्बन्धी स्पष्ट तथ्यांक छैन। ससाना पुँजीबाट सुरु गरेको व्यवसाय ठप्प भएका कारण लगानी बढी जोखिममा परेको प्रधान बताउँछन्। मौद्रिक नीतिले केही उत्साहजनक नीति ल्याए पनि आउने दिनमा कार्यान्वयन पक्षको अवस्था हेरेपछि मात्र थाहा हुन्छ, उनी भन्छन्। स्वदेशमा काठ पर्याप्त परिमाणमा भए पनि महँगो मूल्यमा विभिन्न मुलुकबाट आयात गर्नुपर्ने अवस्था छ। यसका लागि सरकारले वन मन्त्रालयसँग समन्वय गरी काम लाग्ने स्वदेशी काठ प्रयोग गर्न सक्ने वातावरण बनाइदिनुपर्ने उनको माग छ। यसबाट लागत खर्च घट्ने र अहिले देखिएको जोखिम न्यूनीकरण हुने उनी बताउँछन्। तथ्यांकअनुसार वार्षिक करिब १० लाख क्युबिक फिट काठ आयात हुन्छ। एक क्युबिक फिट काठको मूल्य २ हजार रुपैयाँसम्म पर्छ। यसले काठमै वार्षिक २ अर्बभन्दा बढी रकम नेपालबाट बिदेसिने देखाउँछ। कोभिडसम्बन्धी मापदण्ड पालना गरेर स्वदेशकै कामदार परिचालन गर्न सकिने शर्मा बताउँछन्। स्वदेशी कामदारको हकमा सरकारले कोभिडको परीक्षण गर्ने व्यवस्था गरिदिनुपर्छ, उनी भन्छन्, न्यूनतम दूरी र सरसफाइसम्बन्धी मापदण्ड हामी पालना गर्न लगाउँछौं। तर, व्यवसायीले कामदारको उपचार गर्न सम्भव नरहेको अध्यक्ष प्रधानको तर्क छ। कच्चा पदार्थको सहज आपूर्ति र बजारीकरणमा सरकारले सहजीकरण गर्नुपर्ने अर्थविद् ज्ञानेन्द्र अधिकारीको सुझाव छ। कच्चा पदार्थ आयातमा कर छुटका साथै भ्याट दरमा पनि सहुलियत दिएर व्यवसायको पुनरुत्थान गर्न सकिने उनको भनाइ छ। कर र भ्याट छुटको अवस्थामा उत्पादित सामग्री सस्तो हुने भएकाले सर्वसाधारणले सहज रूपमा खरिद गर्दा थलिएको व्यापार सहजै रूपमा उठ्न सक्छ, उनी भन्छन्। उनका अनुसार मुख्य समस्या घर, पसल र गोदाम भाडाको छ। घरधनी, व्यवसायी र सरकारले मिलेर दुवै पक्षलाई घाटा नपर्ने उपाय खोज्नुपर्ने अधिकारीको ठम्याइँ छ। घरधनी पनि समस्यामा परेका छन्, उनी भन्छन्, चैतदेखि असारसम्मको भाडामा ५० प्रतिशतसम्म छुट दिने व्यवस्था कार्यान्वयनमा ल्याउन सकिए धेरै हदसम्म भाडाको समस्या पनि समाधान हुन्छ। बैंक ऋणको समस्या समाधान गर्न सरकारले मौद्रिक नीतिमार्फत सुविधा प्रदान गरेको छ। यो सुविधाका कारण व्यवसायीको धेरै हदसम्म समस्या समाधान हुन सक्ने अधिकारी बताउँछन्। मौद्रिक नीतिले फर्निचर व्यवसायलाई वन तथा खनिजजन्य उद्योगअन्तर्गत मध्यम प्रभावित क्षेत्रका रूपमा वर्गीकरण गरेको छ। मौद्रिक नीतिले यस्ता उद्योग व्यवसायलाई सक्रिय कर्जाको किस्ता र ब्याज रकमलाई आगामी चैतसम्म बुझाउने सुविधा उपलब्ध गराएको छ। सरकारले चाहे कामदारको समस्या समाधान हुन सक्ने उनको धारणा छ। वैदेशिक रोजगारीबाट फर्केका र स्वदेशमै बेरोजगारलाई काष्ठकलाको तालिम दिएर दक्ष जनशक्ति उपत्पादन गर्न सकिने उनी बताउँछन्। यस्ता विषयमा ध्यान दिन सकिए यो व्यवसायलाई पुनः उठाउन सकिन्छ, उनी भन्छन्। यो व्यवसायमा ६० हजारभन्दा बढीले प्रत्यक्ष रोजगारी पाएका छन्। यीमध्ये १५ हजार स्वदेशी र ४५ हजार भारतीय कामदार छन्। काठमाडौैंमा १५ सयभन्दा बढी व्यवसायी यो व्यवसायमा संलग्न छन्। देशभर २० हजार व्यवसाय दर्ता छन्। यी व्यवसायी नेपाल फर्निचर तथा फर्निसिङ व्यवसाय महासंघमा मझौला र ठूला उद्योग आबद्घ छन्। २ लाखदेखि १ करोडसम्म लगानी छ। केही उद्योगमा ५ देखि १० जनाको हाराहारीमा कामदार कार्यरत थिए। एक सयभन्दा बढी कामदार राखेर करिब ३० उद्योग सञ्चालनमा आएका थिए। उद्योग वाणिज्य तथा आपूर्ति मन्त्रालयका प्रवक्ता डानारायण रेग्मी कोभिड१९ ले फर्निचर व्यवसाय मात्र होइन, समग्र अर्थतन्त्र नै प्रभावित भएको बताउँछन्। उनका अनुसार मन्त्रालयले फर्निचरलगायत क्षेत्रमा कोभिडले के असर गयो भन्ने अध्ययन गर्दै छ। अध्ययनपश्चात् एकमुष्ठ प्याकेज आउँछ। मन्त्रालयले उद्योग तथा वाणिज्य क्षेत्रमा कोरोनाको असर अध्ययन गरेर सरकारलाई सिफारिस गर्नेछ। सिफारिसका आधारमा सरकारले सेवासुविधा दिन सक्छ, उनी भन्छन्, सरकारले रोजगारी सिर्जना गर्न बजेटमै अन द जब ट्रेनिङ दिने घोषणा गरिसकेको छ। फर्निचर क्षेत्रमा पनि नयाँ रोजगारी सिर्जना गर्न सरकारले सहयोग गर्नेछ।"
ट्राफिक व्यवस्थापन संरचना बन्दै,"काठमाडौं : सरकारले काठमाडौं उपत्यकाको ट्राफिक चाप व्यवस्थित गर्न ट्राफिक व्यवस्थापन संरचना (ग्रेड स्परेटेड इन्टरसेक्सन) निर्माण गर्ने भएको छ। ट्राफिक व्यवस्थापन संरचना चक्रपथको कोटेश्वरकलंकी खण्डको ग्वार्को, सातदोबाटो र एकान्तकुना चोकमा बनाइनेछ। सडक विभाग गुणस्तर, अनुसन्धान तथा विकास केन्द्रले ट्राफिक व्यवस्थापन संरचनाको विस्तृत परियोजना प्रतिवेदन (डीपीआर) बनाउन परामर्शदाता छनोट गरिसकेको छ। डीपीआर बनाउने जिम्मा जियोकमबीडीएरेज जेभीले पाएको सडक विभाग गुणस्तर, अनुसन्धान तथा विकास केन्द्रका इन्जिनियर शंकर खनालले जानकारी दिए। डीपीआर बनाउने परामर्शदाता खोज्न विभागले २०७५ माघमा आसय माग गरेको थियो। यसका लागि आठवटा परामर्शदाताले इच्छा जाहेर गरेका थिए। तीमध्ये चारवटा प्रविधिक रुपमा सवल देखिएका थिए। सूचीकृत चार कम्पनीमध्ये प्राविधिक र आर्थिक मूल्यांकनबाट अब्बल ठहरिएको जियोकमबीडीएरेज जेभीले डीपीआर तयारपार्ने जिम्मा पाएको हो। परामर्शदाताले करिब ४५ लाख रुपैयाँमा ठेक्का प्राप्त गरेको छ। डीपीआर निर्माण गर्न साउन २ गते सडक विभाग र परामर्शदाताबीच सम्झौता भइसकेको छ। २८ हप्ता भित्रमा परामर्शदाताले डीपीआर तयार गरी विभागलाई हस्तान्तरण गर्नुपर्नेछ। काठमाडौं उपत्यकाको बढ्दो ट्राफिक चापलाई व्यवस्थित गर्न ट्राफिक व्यवस्थापन संरचना उपयुक्त हुने इन्जिनियर खनालले बताए। उपत्यकाको प्रमुख समस्याका रुपमा ट्राफिक जाम देखिएको छ। खनालले भने, बर्सेनि सवारीसाधन थपिरहेका छन्। रनिङ ट्राफिक धेरै हुँदा नयाँ संरचना बनाउन कठिन छ। उपत्यकाको ट्राफिक समस्या हल गर्न ट्राफिक व्यवस्थापन संरचना प्रयोगमा ल्याइनेछ। डीपीआरको निर्माणको क्रममा रहेकाले संरचना कस्तो हुन्छ भने ठ्याकै भन्न नसकिने खनाल बताउँछन्। उनका अनुसार संरचना फ्लाइ ओभर, ओभर पास, अन्डर पासमध्ये कुनै एक हुनेछ। संरचना कस्तो किसिमको निर्माण गर्ने भनेर परामर्शदातलाई डीपीआरको जिम्मा दिइएको हो। परामर्शदाताले ट्राफिक जाँच, माटोको गुणस्तर, सडकको लम्बाईलगायत विषय अध्ययन गरेर डिजाइन तयार गर्नेछ। परामर्शदाताले दिइएको प्रतिवेदन सकारात्मक देखिए निर्माण प्रक्रियाको चरणमा प्रवेश हुनेछ। उपत्यकामा ट्राफिक व्यवस्थापन कठिन बन्दै गएको छ। परम्परागत डिजाइनको सडकले ट्राफिक चाप धान्न सकिने अवस्था छैन, खनालले भने, नयाँ संरचना र डिजाइनको आधारमा ट्राफिक व्यवस्थापन गर्न खोजिएको हो। ट्राफिक व्यवस्थापन संरचना निर्माण गर्न खोजिएको सडक चीन सरकारको आर्थिक तथा प्राविधिक सहयोगमा विस्तार भइसकेको छ। साढे १० किलोमिटर कलंकीकोटेश्वर सडक आठ लेनमा विस्तार गरिसकिएको छ। २०७० सालदेखि विस्तार प्रक्रिया अघि बढाइएको कोटेश्वरकलंकी सडक सरकारलाई २०७५ माघमा हस्तान्तरण गरिएको थियो। सडक विभागले विस्तारित सडक खण्डमा ट्राफिक व्यवस्थापन संरचना बनाउन खोजेको छ। चक्रथप हुँदै सहर भित्रिने र बाहिरिने सवारीका कारण ग्वार्खो, सातदोबाटो र एकान्तकुना चोकमा सवारी चाप उच्च छ। ट्राफिक व्यवस्थापन गर्ने संरचना निर्माण गरेर ती चोकका सवारी जाम घटाउने विभागको योजना छ। विस्तारित कलंकीकोटेश्वर खण्डकै कलंकी चोकमा अन्डरपसा निर्माणपछि ट्राफिक व्यवस्थापन सहज भएको छ। सडकको माथिल्लो वा तल्लो स्थानमा कुनै संरचना निर्माण गर्न सकिएमा ट्राफिक व्यवस्थापन सहज हुने विभागको ठम्याइ छ। ट्राफिक व्यवस्थापनमा कलंकीमा देखिएको सफलकै आधारमा चक्रपथका तीन स्थानमा नयाँ संरचना बनाउन विभाग अग्रसर भएको हो।"
रियासँग आठ घण्टा बयान,मुम्बई : सुशान्त सिंह राजपुतको आत्महत्या घटनामा बलिउड अभिनेत्री रिया चक्रवर्तीसँग आठ घण्टा सोधपुछ गरिएको छ। सुशान्तको अकाउन्टबारे अनुसन्धान गर्दै प्रवर्तन निर्देशनालय (ईडी)ले शुक्रबार रियासँग बयान लिएको हो। रियाले ईडीका केही प्रश्नको स्पष्ट जवाफ नदिएको बताइएको छ। समाचारअनुसार ईडीले पुनः अर्कोपटक रियासँग सोधपुछ गरेर अन्य जानकारी लिने बताइएको छ। यसले सुशान्त घटनामा रिया अप्ठ्यारो अवस्थामा पुगेकी छन्। ईडीले नायिका रियालाई सोधपुछका लागि पुनः उपस्थित हुन भनेको छ। रियासँगको सोधपुछपछि शनिबार उनका भाइ सौविक चक्रवर्तीसँग लगभग १८ घण्टा सोधपुछ गरिएको थियो। सुशान्तको मृत्युपछि पनि उनको एक कम्पनीको आईपी ठेगाना तीन पटक बदलिएको छ। पछि लिइने बयानमा रियासँग उनको सम्पत्ति र आम्दानीसँग जोडिएका प्रश्न सोधिने अनुमान छ।
थारू समुदायका कान्हा,"भाउ ट भइल भिनसरिया, मुरुगा एक बोलल, उठो पुटा बार कान्हा बछरू न छोर जतिजति श्रीकृष्णजन्माष्टमी नजिकिन्छ, थारू समुदायका मानिसका मनमा कान्हाबारे यो गीत गुनगुनिन थाल्छ। भारतीय महाद्वीपमा उनै कान्हाको चरित्र चित्रण १४५० ईश्वीतिर आरम्भ भएको मानिन्छ। पन्ध्रौं शताब्दीको उत्तराद्र्धमा यस परम्पराले व्यापकता लियो। त्यसैको प्रभाव थारू लोकसंस्कृतिमा पनि आइपुग्यो। कालान्तरमा कान्हा पुजन राजदरबार, ठूलाठूला सामन्तका हवेलीमा सीमित रह्यो। थारू लोकसंस्कृतिमा भने गाउँका अगुवा महटाँवा, बरघरहरूका घरमा यथावत् छ (थारू, २०७०: ६१)। कान्हा अर्थात् कृष्णलाई हिन्दु धर्ममा आस्था राख्ने विभिन्न जाति तथा समुदायले आआफ्नै तरिकाले पूजाआजा गर्छन्। कान्हा थारू समुदायमा यति बलियो जरा गाडेर बसेका छन् कि गीत, नृत्य तथा कला यी तीनै माध्यमद्वारा पुजिने उनी एक मात्र देउता हुन्। अष्टिम्की अर्थात् कृष्ण जन्माष्टमीमा उनको विशाल महिमा गाइन्छ। यसमा कान्हा महिमा मात्र होइन, सृष्टिको कथा पनि अन्तर्निहित रहेको छ। सोही गीतलाई मादलको तालमा दसैंमा नाचिने सखिया नाचमा पनि प्रस्तुत गरिन्छ। अष्टिम्की कला बनाउने व्यक्ति निराहार बस्नुपर्छ। अष्टिम्की कला घरको उत्तरपट्टिको भित्तामा बनाइन्छ। चित्र बनाउनुभन्दा पहिले विभिन्न रङहरूको बुट्टाले मूल घेरा बनाइन्छ। मूल घेराभित्त तीन कोठा छुट्ट्याइन्छ। यसको शीर्ष स्थानमा बाँसुरी बजाइरहेको कृष्णको प्रतीक बनाइएको हुन्छ। माथिल्लो कोठामा बनाइएको पुरुषाकृति पाँच पाण्डवको रहेको भनाइ छ। ती चित्रमा मादल भिरेका, बाँसुरी बजाइरहेका, छाता ओढेको आदि हुन्छ। त्यसका दायाँ सूर्य र बायाँ कुनामा चन्द्रमाको आकृति बनाइएको हुन्छ। बीचका कोठामा पनि माथिल्लो कोठामा बनाइएको पुरुषाकृति संख्याको बराबरमा महिला आकृति बनाइन्छ। ती महिला आकृति कृष्णका १६ सय गोपिनीहरूका प्रतीकका रूपमा बनाइएको कथन छ। सबैभन्दा तल्लो कोठामाथिको दुवै कोठाभन्दा ठूलो हुन्छ। यसमा रावण (बरमुरुवा), डोली, हात्ती, घोडा, कुकुर, बाँदर, मयुर, मुर्गाजस्ता पशुपक्षी तथा विभिन्न प्रकृतिसँग सम्बन्धित कजरीको वन, कमलको पात आदि आकृति बनाइएको हुन्छ। तल्लो कोठाको पश्चिमपट्टि बाह्रटाउके रावणको प्रतीक बनाइन्छ। लेखक छविलाल कोपिलाका विचारमा कृष्णको जीवनमा आधारित अष्टिम्कीमा खलपात्रका रूपमा कंस आउनुपर्नेमा रावणको चित्र राखिनुले एक रहस्य उत्पन्न गरेको छ। त्यहाँ उनको चित्र बनाइए पनि उनलाई पूजा गर्दा सिन्दूर लगाइदिने चलन भने छैन। कसैले हतारमा पूजा गर्दा उनको चित्रमा झुक्किएर सिन्दूर लगाएर पूजा गरेमा पूजा गर्नेका बालबालिका रुने खालका जन्मिने जनविश्वासले यो चित्रलाई रोइना पनि भनिन्छ। त्यस्तै अन्य चित्रमा डोलीभित्र एक पुरुष र महिलाका बीचमा अपूर्ण मानव आकृति बनाइएको हुन्छ, जसलाई वासुदेव, देउकी र बीचमा अपूर्ण कृष्णको चित्र ठानिन्छ। राति भाले बासेपछि अष्टिम्की पूजा गरिने घरको मुख्य महटिन्याँ ले अरूकै बारीबाट चोरेर ल्याएको चिचिन्डो पुजेर अपूर्ण कृष्णलाई पूर्ण बनाउँछिन्। आठौं सन्तानका रूपमा जन्मेका कृष्णलाई मामा कंसले मार्न नपाऊन् भनेर डोलीमै जन्म भएको र त्यसैमा राखेर यमुना नदीसम्म पुर्याउन प्रयोग गरिएको भन्ने कथन पनि छ। कृष्ण आफ्ना गाईगोरु चराउन लैजाने बृन्दावन होस् या बारी फूलबार जाँदा बाटोमा छिचोलेका वनजंगल हुन्, त्यसलाई कजरिक बन्वा को प्रतीकका रूपमा चित्र बनाइन्छ। कृष्णले आफ्नो मुरलीको धुनले चराचुरुंगी, जनावर सबैलाई मोहित बनाउने हैसियत राख्थे। अष्टिम्की काव्यमा कोइली, ढुकुर तथा गरुड चरासँग कृष्णको वार्तालाप भएको प्रसंग छ। अष्टिम्की चित्रमा मयुरको चित्रले ती सबै चराको प्रतिनिधित्व गर्छ। डुंगा सयर प्रेमलाई उत्कर्षमा पुर्याउने साधनका रूपमा मानिन्छ। अष्टिम्कीसखिया काव्यमा राधा दही बेच्न जाँदा होस् या फर्किंदा कान्हाले डुंगा तारेर सहयोग गर्छन्। कान्हालाई डुंगा बनाउने तरिका राधाले नै बताएकी छिन्। तर डुंगा तार्दा होस् या दहीको भाँडा उचाल्दा कान्हाले राधासँग रसरङमा सहभागी हुनुपर्ने बाध्यता तेस्र्याउँछन्। यसरी कान्हाले राधासँगको प्रेम बिटुल्याएका छन्। अष्टिम्की काव्यमा वर्णित रैनी एक अद्भुत माछा हो, जुन जलथल दुवै ठाउँमा बस्न सक्छ। सृष्टिकर्ता गुर्बाबाले जब यो पृथ्वी सृष्टि गर्ने बेला जल र स्थल बनाए। र, पृथ्वीमा मत्स्य अवतारका रूपमा रैनी माछाको जन्म भयो। अष्टिम्की चित्रमा पनि यसको चित्र बनाउने गरिएको छ। कान्हाका पिता इसरू यही रैनी माछाको पिठ्युँमा चढेर हलोका लागि काठ काट्न गएका छन्। इसरूको भोजनमा रैनी माछाको परिकार पाकेको छ। यसैको बिम्ब अष्टिम्की चित्रमा माछाले स्थान पाएको छ। अष्टिम्की काव्यमा सृष्टिको सिर्जनापछि इसरू हलोका लागि काठ काट्न गएका छन्। वनबाटै हलोका लागि चाहिने सबै सरसमान पनि तयार पारेर ल्याएका छन्। हलो तयार भएपछि बसाहा र सिलाहा सेडुर गोरु लिएर खेत जोत्न गएका छन्। थारूहरूको यही जीवनशैली र कृषि प्रणालीको बिम्बका रूपमा हलो जोत्दै गरेको हलीले अष्टिम्की चित्रमा स्थान पाएको छ। सोह्र सय गोपिनी नुहाउने ठाउँ जहाँ सुन्दर कमलका फूल पनि थिए। फूलसँगै कञ्चन पानी, त्यही पानीमा गोपिनीहरू नुहाउन मस्त हुन्थे। त्यसैबला कृष्ण उनीहरूको कपडा लुकाएर आनन्द लिने गर्थे। लाज ढाक्न त्यही कमलको पात प्रयोग गर्ने भएकाले त्यसैको प्रतीकका रूपमा कमलको पात चित्रमा बनाइन्छ। समयबोधक पन्छी जसको बोली सुनेर मानिसले समय निधारण गर्छन्। अष्टिम्कीमा पनि समयभित्र सबै काम गर्नुपर्ने भएकाले भालेको ठूलो भूमिका रहेको छ। अष्टिम्की काव्यमा भालेको सन्दर्भ समयसूचकका रूपमा आएको छ। भाउ ट भइल भिनसरिया, मुरुगा एक बोलल, उठो पुटा बार कान्हा बछरू न छोर अर्थात् कान्हालाई आमाले बिहान भयो, भाले बास्यो, उठ पुत्र बाच्छा छाड्न भनेर ब्युँझाएकी छिन्। अष्टिम्की चित्रमा काली नागले पनि स्थान पाएको हुन्छ। काव्यमा काली नागको फुपकारले कान्हा बारी फूलबारमा बेहोस हुँदा गरुडले जडिबुटी औषधि गरी ठीक पारेको छ। यसबाहेक कुकुर, हात्ती, घोडा, उँट, चराचुरुंगीलगायतका जनावर तथा पशुपक्षी अष्टिम्की चित्रमा स्थान पाएका हुन्छन्। काव्यमा पनि यी जनावरको सन्दर्भ आएको छ। मूल चित्रबाहेक अर्को छुट्की अष्टिम्की चित्रमा बालबालिकाले चित्र बनाउने अवसर पाउँछन्। छुट्की अष्टिम्की चित्र बनाउने प्रक्रिया पुस्ता हस्तान्तरणका लागि राम्रो माध्यम भएको छ। २०७० सालदेखि नेपाल ललितकला प्रज्ञा प्रतिष्ठानद्वारा आयोजित राष्ट्रिय कला प्रदर्शनीमा समेत अष्टिम्की कलाको सहभागिता भई थारू लोककलाकारलाई पुरस्कृतसमेत गरिन थालिएको छ। यसले यो चित्र बनाउने परम्परा घरघरमा छिर्न थालेको छ। प्रेमको उत्कर्ष विवाह हो। अन्य ग्रन्थमा राधा कान्हाको विशुद्ध प्रेमिकाका रूपमा चर्चा गरिए पनि थारूहरूको अष्टिम्की काव्यमा कान्हा र राधा शंख बजिरहेको पृष्ठभूमिमा पीपलको परिक्रमा गर्दै वैवाहिक बन्धनमा बाँधिएका छन्।"
कमेडी फिल्म हुतुतु बन्दै,"काठमाडौं (अन्नपूर्ण) : प्रेमगीत सिरिजका निर्माता सन्तोष सेनले अर्को वर्षका लागि कमेडी फिल्म हुतुतु बनाउने बताएका छन्। निर्माता सन्तोष र छेतन गुरुङले संयुक्त रूपमा फिल्म हुतुतु निर्देशन गर्नेछन्। फिल्ममा हरिवंश आचार्य, माओत्से गुरुङ, राजाराम पौडेलका साथै प्रदीप खड्का, पल शाह, गौरव पहारी, सलोन बस्नेत, नाजिर हुसेनको प्रमुख भूमिका रहनेछ। पूर्ण कमेडी कथामा फिल्म बन्ने जानकारी गराउँदै निर्माता सन्तोष भन्छन्, अहिले फिल्मको स्क्रिप्ट लेखन भइरहेको छ। सन्तोषको कथामा छेतन गुरुङ र अभिमन्यू निरवीले पटकथा लेखन गरिरहेका छन्। फिल्मका लागि पुरुष कलाकार चयन गरिएको र महिला कलाकार पनि चाँडै छनोट गरिने उनले जनाए। हास्यकलाकार हरिवंश आचार्य धेरैपछि बाहिरी ब्यानरको फिल्ममा काम गर्न सहमत भएका छन्। फिल्ममा मदनकृष्ण श्रेष्ठ भने हुने छैनन्। कोरोना महामारीले अनुकूल स्थिति नरहेकाले फिल्मको छायांकन मिति भने तय भएको छैन।"
शैक्षिक सत्र खेर नफालौं,"कोभिड १९ को त्रासले नियमित पढाइ बन्द भएको पाँच महिना पूरा हुनै लागेको छ। संक्रमण फैलिने क्रम बढिरहेकाले अझै कति दिन शैक्षिक संस्था बन्द रहने हुन्, यकिन छैन। विश्वलाई न कायल बनारहेको यस भाइरसको असर नेपालमा पनि तत्काल रोकिने छाँट छैन। परिस्थिति जटिल बन्दै गइरहेकाले बन्द रहेको पढाइ नयाँ ढंगबाट सुचारु गर्ने वा विद्यार्थीको सिकाइलाई निरन्तरता दिने विषयमा अध्ययन गरेर जतिसक्दो छिटो कार्यान्वयनमा जानुपर्ने बेला आएको छ। कोभिडको प्रभाव घट्ला र शैक्षिक संस्था खोलौंला भनेर जोखाना मात्रै हेरेर बस्ने अहिलेको सोचबाट माथि उठ्दै शिक्षा मन्त्रालयले प्रभावकारी कदम चाल्नुपर्छ। विद्यालय तहमा सिकाइलाई निरन्तरता दिन मन्त्रालयले वैकल्पिक सिकाइ कार्यक्रम सञ्चालन गरेको छ। तर यो कार्यक्रममा सबै विद्यार्थीको पहुँच छैन। विद्यालय तहका करिब ७० लाख विद्यार्थीमध्ये कति विद्यार्थी वैकल्पिक सिकाइको पहुँचमा छन् भन्ने भरपर्दो तथ्यांक कसैसँग पनि छैन। फेरि यो सिकाइलाई मन्त्रालयले अनिवार्य मानेको छैन्।। किनकि भइरहेको सिकाइ प्रक्रियालाई शैक्षिक सत्रमा गणना पनि गरिने छैन। निजी विद्यालय सञ्चालकले सञ्चालन गरेको अनलाइन कक्षा पनि सीमित विद्यार्थीको पहुँचमा छ। उनीहरूले पनि तत्कालका लागि शिक्षक कर्मचारीको तलब, घर भाडा र बैंकको किस्ता तिर्न थोरै मात्रै भए पनि रकम जुट्छ कि भनेर सकिनसकी अनलाइन कक्षा सञ्चालन गरिरहेका छन्। यद्यपि शिक्षा मन्त्रालय अलमलमा परेको मौको छोपेर केही निजी विद्यालयले ४० मिनेट मात्रै अनलाइन कक्षा लिएर आफूखुसी शुल्क तोक्दै अभिभावकलाई तोकता गरिरहेका छन्। यसतर्फ शिक्षा मन्त्रालय र कक्षा १२ सम्मको शिक्षा व्यवस्थापनको जिम्मेवारी पाएको स्थानीय सरकारको ध्यान गएको छैन। शक्तिशाली केही विद्यालयले त शुल्क तिर्न नसक्ने हो भने नानीबाबु फिर्ता लैजानुस् भन्दै अभिभावकलाई थर्काएर भए पनि साबिककै दरमा शुल्क असुलिरहेका छन्। शिक्षा नियमावलीअनुसार एक शैक्षिक सत्रमा दुई सय २० दिन विद्यालय खोल्नैपर्छ। विद्यालय खोलिएको दिनमध्ये एक सय ९२ दिन विद्यार्थीलाई पढाउनुपर्ने व्यवस्था छ। पाठ्यक्रम विकास केन्द्रले निर्धारण गरेको पाठ्यभारका आधारमा यो अवधि निर्धारण गरिएको हो। भदौ १ गतेबाट विद्यालय खोल्न सक्ने अवस्था भइदिएको भए बिदा कटौती गरेर भए पनि जेनतेन शैक्षिक सत्र पूरा गर्न सकिन्थ्यो। यी तयारीमा शिक्षा मन्त्रालय अघि बढेको थियो। तर तत्कालको अवस्था हेर्दा यस योजनाअनुसार शैक्षिक गतिविधि सञ्चालन गर्न कठिन छ। तसर्थ विगतको भन्दा फरक ढंगबाट नसोची यो वर्षको शैक्षिक सत्र पूरा गर्न सकिने अवस्था छैन। यतिखेर शैक्षिक सत्रलाई खेर जान नदिन तोकिएको पाठ्यभार घटाउनु एउटा विकल्प हुन सक्छ। यसले विद्यार्थी र अभिभावकलाई समेत तनावबाट मुक्ति दिन सक्छ। छिमेकी मुलुक भारतमा पनि माध्यमिक तहमा यसअघि तोकिएको पाठ्यक्रमबाट ३० प्रतिशत भार घटाउने निर्णय भएको छ। कतिपय मुलुकमा शैक्षिक सत्र नै बन्द गर्ने निर्णय पनि भएका छन्। अहिलेको पाठ्यभार र सातामा विद्यालय खुल्ने दिन गणना गर्ने हो भने विद्यालय तहमा विद्यार्थीलाई वार्षिक एक हजार ६४ घन्टा पढाउनुपर्ने हुन्छ। विद्यार्थीलाई स्कुलमा पढाउँदै घरमा पनि प्रशस्त गृहकार्य दिने र सोही गृहकार्यका आधारमा पढाइ भएको समयलाई बढाउने अर्को विधि उपयुक्त हुन सक्छ। यसो गर्दा विद्यालय खोलेको कुल समयको ७५ प्रतिशत मात्रै उपस्थित भए पनि हुने कानुनी व्यवस्थाले विद्यार्थीलाई थप सहजता प्रदान गर्नेछ। असामान्य परिस्थतिमा पुरानो शैलीकै मूल्यांकन पद्धतिलाई अनुसरण गरिरहनुपर्छ भन्ने छैन। विद्यार्थीको सिर्जनात्मकतालाई घोकन्ते शैलीबाट मूल्यांकन गर्नुभन्दा उनीहरूको सिर्जनात्मक कला, विश्लेषण र तर्क गर्न सक्ने क्षमता आदिलाई आधार मानेर पनि विद्यार्थीको मूल्यांकन गर्न सकिन्छ। यसो गर्दा अन्य विकसित मुलुकले प्रचलनमा ल्याएको उन्नत तरिकाबारे पनि अध्ययन गर्न सकिन्छ। विज्ञको सहायता पनि लिन सकिन्छ। यसतर्फ मन्त्रालयको ध्यान जानु जरुरी छ। लकडाउन भएको पाँच महिनाको अवधिमा केहीबाहेक अधिकांश सामुदायिक विद्यालयका शिक्षक खाली हात बसेका छन्। जागिरमा मात्र रमाउन चाहने यस्ता शिक्षकले विद्यार्थीलाई कसरी नवीन ढंगबाट सिकाउन सकिन्छ भन्नेतर्फ सोच्न चाहेनन्। मन्त्रालयले पनि उनीहरूको परिचालन गर्न सकेन। अहिलेको अवस्थाबाट माथि उठ्न नसक्ने हो भने विद्यालय शिक्षामा राज्यले गरेको अर्बौं रुपैयाँबराबरको लगानी खेर जाने सम्भावना अधिक रहन्छ। तसर्थ शिक्षकलाई अधिकतम परिचालन गरेर जसरी हुन्छ विद्यार्थीका हातमा पुस्तक पुर्याउने वातावरण निर्माण गर्नुपर्छ। उनीहरूलाई जसरी भए पनि विद्यालयसम्म पुग्ने वा विद्यार्थीको सम्पर्कमा रहने अवस्थाको निर्माण गर्नुपर्छ र विद्यार्थीसँग नियमित सम्पर्क गरेर भए पनि सिकाइ प्रक्रियालाई सुचारु गर्ने अघि बढ्नुपर्छ। जसरी भए पनि शैक्षिक सत्र खेर गएर नानीबाबुको भविष्यलाई एक वर्षपछि धकेलिने अवस्था अन्त्य गर्नुपर्छ।"
प्राथमिकता रोजगारी सिर्जना,"कोभिड १९ बाट नेपाल मात्र होइन विश्व नै थिलथिलिएको छ। धेरै मानिस बेरोजगार भएका छन्। सन् २०१९ को अन्त्यतिरबाट चीनको बुहानबाट सुरु भएको कोभिड महामारी विश्वव्यापी रूपमा फैलिएको छ। जसका कारण वैदेशिक रोजगारीमा रहेका हजारौं नेपाली स्वदेश फर्किएका छन्। नेपालमा समेत रोजगारी गुमाउनेको संख्या ठूलो छ। नेपाल श्रमप्रधान देश हो। यहाँका दैनिक हजारौं मानिस काम खोज्दै वैदेशिक रोजगारीमा जाने गर्छन्। स्वदेशमा पर्याप्त रोजगारी नहुँदा मानिस विदेश जान वाध्य भएका हुन्। भारत, मलेसिया र खाडी मुलुकमा जाने नेपालीको संख्या अधिक छ। नेपाली काम नपाएर विदेश जान बाध्य छन् भने यहाँका रोजगारदाताले श्रमिक नपाएर विदेशबाट ल्याउन बाध्य भएका छन्। त्यतिमात्र होइन, छोराले काम नपाएर विदेश जान तयार छ तर बाबुले कृषिकर्म गर्दा मान्छे पाउँदैन। हामीले चाहने हो भने नेपालमै प्रशस्त रोजगारी सिर्जना हुन सक्छ। केन्द्रीय तथ्यांक विभागका अनुसार देशभर नौ लाख प्रतिष्ठान छन्। ती प्रतिष्ठानमा ३४ लाख श्रमिक छन्। ज्यालादारी काम गर्ने लाखौं श्रमिक छन्। मौसमी काम गर्ने श्रमिक संगठित भन्दा कैयौगुणा बढी छ। वैदेशिक रोजगार विभागका अनुसार हालसम्म ४६ लाख भन्दा बढीले श्रम स्वीकृति लिएका छन्। श्रम स्वीकृति लिई विदेशमा कार्यरत ३२ लाख नेपाली रहेको हालै आएको अध्ययनले देखाएको छ। राष्ट्रिय योजना आयोगको अध्ययनअनुसार भारत, मलेसिया र खाडीमा अझै पनि ३२ लाख श्रमिक कार्यरत छन्। कोरोनाकै कारण स्वदेश फर्किएका नेपाली युवा फेरि मुग्लान नै जाने विकल्प रोज्न थालिसकेका छन्। अब त्यस्ता युवालाई सरकारले काम दिनुपर्छ। कोभिड १९ पछि नेपाली स्वदेश फर्कन थालेका छन्। भारतबाट तीन लाख भन्दा बढी श्रमिक स्वदेश फर्किसकेका छन्। वैदेशिक रोजगारीबाट ५८ हजार श्रमिक फर्किएका छन्। विदेश जान श्रम स्वीकृति लिएको संख्या एक लाखभन्दा माथि नै छ। कोरोनोको कहर अझै नरोकिएकाले वैदेशिक रोजगारीबाट फर्किने युवाको लाखौं पुग्ने निश्चित छ। कोरोना कहिलेसम्म जान्छ यकिन छैन। कोरोनाले रोजगारी गुमाएर गन्तव्य देश छाडी स्वदेश फर्कनेको संख्या बढे पनि सरकार रोजगारी सिर्जना गर्न गम्भीर भएको देखिँदैन। केही समय अघि वैदेशिक रोजगार बोर्डले गरेको अध्ययनअनुसार चार लाख श्रमिक रोजगारी गुमाएर स्वदेश फर्कन वाध्य भएका छन्। पछिल्लो समयमा समस्या परेर फर्कन तयार भएका श्रमिक पनि काम पाउन थालेका छन् भने केही रोजगारी गुमाएर थपिन थालेका पनि छन्। अब सरकारको रोजगारी नीति परिवर्तन हुनैपर्छ। २०५१५२ देखि सुरु भएको वैदेशिक रोजगारी अहिलेसम्म पनि अग्रस्थानमा छ। कुल गार्हस्थ उत्पादनमा यसको हिस्सा २९ प्रतिशत छ। रेमिट्यान्सले नै देशको अर्थतन्त्र चलेको छ। कोरोना भाइरसले देश बनाउने मौका दिएको छ। यो मौका राज्यले गुमाउन हुन्न। वैदेशिक रोजगारी गुमाएर फर्केकालाई उचित व्यवस्थापन गर्न ढिलाइ गर्न हुन्न। सरकारले उनीहरूलाई उद्यमी बनाउन प्रेरित गर्न सक्यो भने अरू हजारौंले रोजगारी पाउन सक्छन्। तर अहिले सरकारको बजेट, नीति तथा कार्यक्रम हेर्दा आशा लाग्ने ठाउँ देखिँदैन। सरकारले चालू आर्थिक वर्षमा ७ लाखदेखि १० लाखसम्मलाई रोजगारी दिने बजेट ल्याएको छ। तर अहिले कम्तीमा पनि ३० लाख श्रमिकको व्यवस्थापन गर्न आवश्यक छ। स्थानीय तह, प्रदेश र केन्द्रीय सरकार सहकार्य गरी एकीकृत रोजगार सिर्जना गर्नतर्फ लाग्नैपर्छ। ती तीनैतहका सरकारले निजी क्षेत्र, सहकारी र सार्वजनिक संस्थानमा रोजगारीको अवसर पहिचान गर्दै बढी भन्दा बढी रोजगारी सिर्जना गर्न सक्नुपर्छ। योजनाबद्घ तरिकाले अघि बढ्न सके हरेक स्थानीय तहमा पर्याप्त रोजगारी सिर्जना गर्न सकिन्छ। एउटा स्थानीय तहमा कम्तीमा पनि पाँच हजारलाई रोजगारी दिन सकिने गरी योजना ल्याउन आवश्यक छ। औसतमा एउटा स्थानीय तहमा पाँच हजार मात्रै थप रोजगारी सिर्जना गर्न सक्दा ३७ लाख ६५ हजार रोजगारीमा थपिन्छन्। यसले अर्थतन्त्रमा ठूलो टेवा पुग्ने निश्चित छ। हरेक स्थानीय तहमा औद्योगिक ग्राम बनाउने सरकारले योजना अघि सारेको छ। दु्रतगतिमा औद्योगिक ग्राम बनाउन सके पर्याप्त रोजगारी सिर्जना गर्न सकिन्छ। पूर्वाधार तथा निर्माण क्षेत्रमा पनि पर्याप्त रोजगारी सिर्जना गर्न सक्ने प्रशस्त सम्भावना छ। त्यस्तै वन तथा वातावरण, साना तथा घरेलु उद्योग, आधुनिक तथा व्यावसायिक कृषि क्षेत्रलगायतमा कैयौं गुणा रोजगारी सिर्जना गर्न सकिन्छ। दुई वर्षअघिदेखि सरकारले प्रधानमन्त्री रोजगार कार्यक्रम अघि सारेको छ। त्यसबाट वर्षेनी दुई लाखलाई रोजगारी दिने भनिएको छ। यसबाट बेरोजगारले न्यूनतम सय दिने रोजगारी पाउँछन्। दैनिक पाँच सय १७ रुपैयाँका दरले पनि पारि श्रमिक पाउँदा उसले सय दिन रोजगारी पाएमा ५१ हजार सात सय रुपैयाँ पाउँछ। कामका लागि पारि श्रमिक भन्ने अवधारणाबाट यो कार्यक्रम सञ्चालित छ। स्थानीय तहमा हुने रोजगार सेवा केन्द्रबाट रोजगार विनिमयको काम गर्नुपर्ने देखिन्छ। स्थानीय तहले कुन क्षेत्रमा कस्ता मान्छेलाई रोजगारी दिन सकिन्छ भनेर विस्तृत अध्ययन गर्न जरुरी छ। अध्ययनले अर्थतन्त्र उकास्न आगामी दिनका योजनाको प्राथमिकता देखाउँछ। स्थानीय तहबाट हुने रोजगार सेवा केन्द्रबाट बेरोजगार र रोजगारदाताको पुलको काम गर्न सकिन्छ। निजी क्षेत्र र सहकारीले स्थानीयस्तरमै पर्याप्त रोजगारी सिर्जना गर्न सक्छन्। उनीहरूलाई चाहिने जनशक्ती स्थानीय तहले दिन सक्नुपर्छ। त्यसका लागि केन्द्रीय स्तरबाटै सीपमूलक तालिम दिनुपर्छ। तीन महिनादेखि ६ महिनासम्म सीपसँग सम्बन्धित तालिम दिन सके धेरै मान्छेलाई रोजगारीमा आबद्घ गराउन सकिन्छ। दूरदर्शी योजना बनाउन सके रोजगारी सिर्जना गर्न कठिन छैन। वैदेशिक रोजगारीबाट फर्केका युवालाई उनीहरूको इच्छा, रुची र सीपको आधारमा काम गर्न दिनुपर्छ। प्रधानमन्त्री रोजगार कार्यक्रम पछिल्लो समयमा आलोचित बन्दै गएको छ। यसबाट दीर्घकालीन रूपमा रोजगारी सिर्जना हुनेगरी काम गर्न सकिने अवस्था नभए पनि योजना छनोटमा विशेष ध्यान दिनैपर्छ। कोरोनाकै कहरमा फर्केका नेपाली यहाँ साँझबिहान छाक टार्नसमेत धौधौ हुन थालेपछि छटपटाएका छन्। फेरि मुग्लान नै जाने विकल्प रोज्न थालिसकेका छन्। अब त्यस्ता व्यक्तिलाई सरकारले काम दिनुपर्छ। भारत, लगायत विदेशबाट फर्केका व्यक्तिलाई हातमुख जोड्नकै लागि अब पुनः वैदेशिक रोजगारीमा जानुपर्ने बाध्यता अन्त्य गरिदिनुपर्छ। सरकारले पाँच वर्षभित्र बाध्यात्मक वैदेशिक रोजगारी अन्त्य गर्ने घोषणा गरेको थियो। तर त्यसअनुरूप पर्याप्त रोजगारी सिर्जना हुने योजना ल्याएको भने देखिँदैन। बजेट रोजगारकेन्द्रित आउन नसके पनि सरकारले कुनै न कुनै ढंगबाट रोजगारमुखी कार्यक्रम ल्याउन सक्छ। नेपालमा एकै वर्षमा प्रशस्त रोजगारी सिर्जना गर्न सकिने संभावना छ। त्यसका लागि योजनाबद्घ ढंगले काम गर्नुपर्छ। पूर्वाधार निर्माण, कृषिको आधुनिकरण, साना तथा मझौला उद्योगलगायतमा विशेष ध्यान दिनुपर्छ। रोजगारीसँगै उद्यमशीलतामा जोड दिन सके बढी भन्दा बढी रोजगारी सिर्जना हुन सक्छ। रोजगारी सिर्जनाका लागि सीपमूलक तालिम, बीउ पुँजी, प्रविधि, सहुलियत कर्जाका साथै बजारको ग्यारेन्टी गर्न आवश्यक छ। च्यानल बनाएर निजी क्षेत्र तथा सहकारी उत्पादन तथा बजारीकरणमा आउनुपर्छ। उनीहरूलाई प्रोत्साहन मिल्नेगरी सरकारले ठोस योजना ल्याउन सके देश छिट्टै आत्मनिर्भर हुनुका साथै प्रशस्त रोजगारी सिर्जना हुन सक्छ। यसो भए चुलिँदो व्यापारघाटा कम हुनुका साथै चाहेजति सबैलाई रोजगारी दिलाउन सकिन्छ।"
सेज प्रमुख बन्न ६ जनाको आवेदन,"काठमाडौं : विशेष आर्थिक क्षेत्र (सेज) प्राधिकरणको प्रमुख बन्न ६ जनाको आवेदन परेको छ। उद्योग वाणिज्य तथा आपूर्ति मन्त्रालयले सेजको कार्यकारी निर्देशकका लागि निवेदन आह्वान गरेकामा ६ जनाले आवेदन दिएका हुन्। सेज प्राधिकरण कार्यकारी निर्देशक सिफारिस समितिले नेतृत्व चयन गर्न लागेको हो। मन्त्रालयका अनुसार तनहुँका रघुराज काफ्ले र कुमार दाहाल, बाग्लुङका योगेन्द्र गौचन, काठमाडौका जनार्दन गुरागाई, गोरखाका डाचण्डिकाप्रसाद भट्ट र दोलखाका प्रदीपकुमार मैनालीले कार्यकारी प्रमुख बन्न आवेदन दिएका छन्। भट्ट यसअघि पनि सेजको कार्यकारी प्रमुख भएर काम गरिसकेका छन्। मासिक ७५ हजार तलब बुझ्ने गरी नियुक्त भएका भट्ट पदीय जिम्मेवारी पूरा गर्न नसकेका कारण बाहिरिन बाध्य भएका थिए। मन्त्रालयले २०७६ असोज ३० गते र मंसिर ४ गते सूचना प्रकाशित गरी आवेदन मागेको थियो। भदौ ६ गते लिखित परीक्षा लिने मन्त्रालयको तयारी छ। सेजले नेतृत्व नपाउँदा नियमित काम प्रभावित भएका छन्। दुई दशकअघि सेज स्थापना भए पनि उद्योगी सेजमा उद्योग सञ्चालन गर्न आकर्षित हुन सकेका छैनन्। यहाँ स्थापना भएका उद्योगले उत्पादनको ६० प्रतिशत विदेश निर्यात गर्नुपर्ने प्रावधान छ। उद्योगीले निर्यातको सीमा घटाउन माग गर्दै आएका छन्।"
खरिद ऐनमा छुटेका कुरा,"कोरोना नियन्त्रण गर्न स्वास्थ्य सामग्री चिनियाँ सरकारबाट विनाप्रतिस्पर्धा खरिद गरिएको र बूढीगण्डकी आयोजना प्रतिस्पर्धाका आधारमा नभई चीनको एक सरकारी स्वामित्वको संस्थाबाट किनिएको प्रसंग ताजा छ। यसो गरिँदा भ्रष्टाचार भएको आशंका पनि खुबसँग गरिएको थियो। यसखाले आशंका मानिसको मनमस्तिष्कबाट नहराइसकेको बेलामा सार्वजनिक खरिद ऐन २०६३ दोस्रो संशोधन गर्ने विधेयक संसदीय कारबाहीका लागि पेस हुनु र मस्यौदा विधेयकमा अन्य देशका सरकारी स्वामित्वका संस्थासँग कुनै कुरा मालसामान, निर्माण कार्य, परामर्श सेवा तथा अन्य सेवा सीधा अर्थात् प्रतिस्पर्धाविना किन्न सकिने प्रावधान पर्नुले धेरैको ध्यान खिच्यो। त्यो यसरी आयो कि खरिद संशोधन विधेयकको मुख्य बुँदा नै यही हो कि भने झैं गरी। तर संशोधन विधेयकलाई त्यति सानो दृष्टिकोणबाट मात्र बुझ्न खोज्नु गलत हुन्छ। किनकि संशोधन विधेयकमा यही मात्र महŒवपूर्ण बुँदा छैन। त्यसैले यसलाई अलि ठूलो दृष्टिकोणबाट हेर्नुपर्ने हुन्छ। ठूलो दृष्टिकोण भनेको यो संशोधन विधेयकका मुख्य उद्देश्य केके हुन् ? बुँदाहरू केके राखिएका छन् ? ती उपयुक्त र पर्याप्त छन् कि छैनन् ? छैनन् भने के पर्नुपर्छ भनी विमर्श गर्नु हो। यस संसारमा परिवर्तनबाहेक सबै कुरा परिवर्तनशील छन् भन्ने गरिन्छ। त्यसकारण समयको मागअनुसार नयाँनयाँ ऐन, नियम बनाउनुपर्छ। भएकाको संशोधन गर्नुपर्छ। समयको माग भनेको समयसँगसँगै मानिसको सोचाइ, आवश्यकता, प्रविधिमा आउने भिन्नता, ज्ञानविज्ञान क्षेत्रमा आएको परिवर्तन आदिले गर्ने माग हो। यसलाई व्यावहारिक रूपमा बुझ्दा के कुरा गर्न कानुन अपुग भयो ? कानुनको कुन प्रावधान समस्यामूलक देखियो ? त्यो हेरेर कानुन ल्याउने, हटाउने वा संशोधन गर्ने हो। यसै परिप्रेक्षबाट हेर्दा सरकारी कोषबाट गरिने खरिदलाई अन्तर्राष्ट्रिय स्तरका प्रावधानसहितको बनाउन २०६३ सालमा सार्वजनिक खरिद ऐन ल्याइयो, त्यसलाई कार्यान्वयन गर्न प्रक्रिया सम्बद्ध प्रावधान रहेका सार्वजनिक खरिद नियमावली २०६४ सालमा ल्याइयो। ऐन आएको १० वर्षमा अर्थात् २०७३ सालमा पहिलोपटक ऐनमा संशोधन गरिएको थियो भने नियमावलीमा १० पटक संशोधन भइसकेको छ। समयसम्बद्ध गतिशीलताको पक्षबाट हेर्दा ऐनमा संशोधन आवश्यक भइसकेको छ। ऐनमा संशोधन गर्दा ध्यान दिनुपर्ने मुख्य आधार भनेको प्रस्तावनामा उल्लिखित ऐनको उद्देश्य, हासिल गर्न खोजेको कुरा र संशोधन ल्याउनुपर्दाको अवस्थाले माग गरेका कुरा नै हुन्। यीभन्दा फरक कुरा संशोधनमा ल्याउनुपर्ने हो भने अर्को ऐन नै ल्याई पुरानोलाई खारेज गर्नुपर्ने हुन्छ। त्यसकारण खरिद ऐनमा गरिने दोस्रो संशोधन प्रस्तावनाको परिधिभित्र रहेर हुनुपर्ने हो। हाम्रो कानुन निर्माणको मुख्य समस्या के छ भने प्रस्तावनामा मीठा र राम्रा कुरा लेखिन्छन् तर ऐन, नियमका प्रावधान त्यसविपरीतका पनि हुने गर्छन्। कुनै कुरा प्रस्तावनासँग मिल्दोजुल्दो छ कि छैन भन्ने कुरा दुई जोड दुई चार हुनेजस्तो सजिलोसँग भन्न सकिने हुँदैन। उही कुरा पनि एकजनाले प्रस्तावनाका आशयसँग मिलेको मान्छ, अर्काले मान्दैन। कतिपय अवस्थामा त प्रस्तावनासँग ऐनका प्रावधानको कति तादात्म्य छ भन्ने नै हेरिँदैन, खोजिँदैन पनि। खरिद ऐनमा कतिपय यस्ता प्रावधान छन्; दृष्टान्त लिऊँ, मितव्ययिता खरिद ऐनको मूल्यमान्यता हो तर सम्भव भएजति कम मूल्यमा बोलपत्र राख्न हतोत्साहित गरिएको छ। खरिद ऐनको प्रस्तावनामा उल्लेख भएको व्यहोराका आधारमा निम्न कुरा खरिद ऐनका मूलभूत मान्यता हुन् यी सैद्धान्तिक आधार र मूल्यमान्यतामा आधारित भई दोस्रो संशोधन विधेयकमा के पर्नुपर्ने हो, के परेको छ र अब कसरी जानुपर्छ त ?क) असल र क्षमतावान् पात्रको छनोटसार्वजनिक खरिदमा देखिँदै आएको एक समस्या भनेको सही भेन्डर (निर्माण व्यवसायी वा आपूर्तिकर्ता वा परामर्शदाता वा सेवाप्रदायकलाई भनिने साझा शब्द) को छनोट हुन नसक्नु हो भन्ने गरिएकोे छ। सक्षम र विश्वसनीय पात्र छान्ने आधार भनेको निर्माण कार्यका लागि हो भने जनशक्ति, उपकरण, वित्तीय क्षमता तथा उस्तै खालका काम विगतमा गरेको अनुभव हो। मालसामान आपूर्तिको कामका लागि हो भने विगतको अनुभव, वित्तीय क्षमता, अरूबाट किनेर दिने हो भने उत्पादकले भनेका बेलामा सामान आपूर्ति गरिदिन्छु भन्ने प्रतिबद्धता हो। हालसालै कोभिड १९ नियन्त्रण गर्ने सामग्री आयात गरी ल्याउन ओम्नी इन्टरप्राइजेजको क्षमता विचार नगरिएकालाई कारण मानिएको थियो। यसो गरिनु ठूलो त्रुटि थियो। सरकारी कोषबाट खर्च गर्नुपर्ने भए पनि खरिद गर्ने निर्णयकर्ताले आफ्नो व्यक्तिगत पैसाले खरिद गर्दा झैं खरिदमा आफूखुसी गर्ने मनसुवा राख्छन् तर सार्वजनिक खरिदमा यस खालको छुट हुँदैन किनकि सरकारसँग कारोबार गर्न पाउने अधिकार सबैसँग हुन्छ। सबभन्दा उपयुक्त नठहरिए मात्र कारोबार गर्न नपाउने हुने हो। अर्काको पैसामा आफूले बुर्कुसी मार्न पाइन्न, तर यस्तो नसोचेपछि आत्मानुशासन हुने कुरा भएन। लेखापरीक्षक, अख्तियार आयोगले नदेखे त भयो भन्ने भएपछि कहाँ ठीक निर्णय हुन्छ त ! मात्र कागज मिलाएर मनपरी गर्ने काम हुने नै भयो। संशोधन विधेयकमा मात्र ठेक्का जित्न अस्वाभाविक सस्तो वा नमिल्दो दररेट पेस गर्न दुरुत्साहन गर्न अतिकम दररेट उल्लेख गरेको पाइएमा त्यो दरको विश्लेषण पेस गर्न लगाउने, कुनै आइटमको दर लागत अनुमानको ५० प्रतिशतभन्दा कम उल्लेख भएको रहेछ भने लागतअनुमानकै दररेट मानी मूल्यांकन गर्ने प्रावधान परेका छन्। साथै लागत अनुमानको १५ प्रतिशतभन्दा बढी प्रतिशत घटेर दररेट पेस गरेको अवस्थामा पाँच प्रतिशतका अतिरिक्त कार्यसम्पादन जमानत राख्नुपर्ने जुन सर्त पहिलो संशोधनबाट प्रवेश गराइएको थियो, त्यसमा कुनै फेरबदल गर्ने प्रावधान भने दोस्रो संशोधन विधेयकमा परेको छैन। सैद्धान्तिक विचलनलाई सच्याउने प्रावधान संशोधन विधेयकमा परेको छैन। के हुनुपर्ने हो ?भन्नु परोइन सही भेन्डरको छनोट खरिदको महŒवपूर्ण पक्ष हो। सार्वजनिक खरिदमा प्रायः व्यक्तिले पसलमा गई त्यहाँ रहेका सामान उठाएर ल्याए झैं गरिँदैन। बरु क्रेताको माग थाहा पाएपछि उसले आपूर्ति गर्न वा बनाउन सक्छु भनेको छ भने सो गर्छ भन्ने मान्यतामा खरिद सम्झौता गरिन्छ। प्रतिबद्धताअनुसार गर्न सक्छ भन्नेमा निश्चिन्त हुन उसको क्षमता र पहिलेको रेकर्ड हेर्नुपर्ने हुन्छ। न्यूनतम कबोल मूल्य भेन्डर छनोटको एक मुख्य आधार हुने हुँदा अवास्तविक दररेट पेस गरेर खरिद सम्झौता हात पार्ने तर काम नगर्ने चेष्टा भेन्डरबाट हुन सक्छ र यो कुरा खरिदसम्बन्धी समस्याका रूपमा देखिएकाले यो समस्या हटाउन दररेट विश्लेषणलाई आधार बनाउन उपयुक्त हुनेछ। यो भनेको कबोल गरेको दररेटमा व्यावसायिक पक्ष विचार गर्दा पनि कसरी भेन्डरले बिक्री गर्न सम्भव देखेको छ भन्ने वस्तुगत आधारको खोजी गर्ने हो। यसखाले अभ्यास अन्य देशमा समेत छ। तर आधार केके हुने र त्यसको गणना कसरी गर्ने भन्ने नभएमा यसको दुरुपयोग हुन सक्ने वा कार्यान्वयनमा नआउन सक्ने सम्भावना रहन्छ। दृष्टान्त नै छ कानुनमा लेखेको तर त्यसको आधार नबनाएका कारण मिलेमतो गरेको देखिएमा पेस भएको बोलपत्र वा प्रस्ताव रद्द हुने प्रावधान खरिद ऐनमा रहे पनि हालसम्म कार्यान्वयनमा आउन सकेको छैन चरम मिलेमतो हुँदासमेत। दररेट विश्लेषण, स्लाइस बनाउने र त्यसको मूल्यांकन गर्ने कुरा एक उपाय हुन सक्छ मालसामान खरिदमा (निर्माणमा मिल्दैन) तर धेरै बढी अनुपातमा घटेको भनी त्यो दररेट नै मूल्यांकन नगरी दिने, बढी कार्यसम्पादन जमानत लिने व्यवस्थालाई ठीक मान्न सकिन्न किनकि भेन्डरले त्यति दररेटमा कसरी काम गर्छु भनेको छ भन्ने नै खोजी नगरी एकांगी रूपमा सम्भव छैन भन्नु गलत हुन्छ। यसले जायज तवरले कम मूल्य कबोल गर्ने बोलपत्रदाता तथा राज्यकोषमाथि अन्याय हुन जान्छ। यसखाले प्रावधानको प्रस्ताव संशोधन विधेयकमा छ। ख) खरिदका नयाँ विधि थपप्रविधिको विकास तथा अभ्यासमा देखिएको सफलता वा असफलता हेरी खरिद विधिमा थपघट गर्नुपर्ने हुन्छ। पहिलो संशोधनमा केही विधि थप गरिएका थिए तर दोस्रो संशोधनमा खासै विधि थप गरिएका छैनन्। कुनै अर्को देशको सरकार वा अन्तर्राष्ट्रिय अन्तरसरकारी संस्थासँग उनीहरूले तोकेको दररेटमा नेपाल सरकारको स्वीकृतिमा खरिद गर्न सकिने विधि थप गरिएको छ। अर्को देशको सरकारसँग गरिने खरिद विधिको दुरुपयोग भएको देखेर मानिसहरू सशंकित भएका छन्। अझ ऐनमै परेपछि दुरुपयोग गर्न खोज्नेका लागि यो त झन् बाँदरका लागि लिस्नो भएर नजाओस् भन्ने चासो मानिसले राखेका होलान्। के हुनुपर्छ ?खरिद कानुनमा खरिदका धेरैभन्दा धेरै विधि रहनुपर्छ। कुनै विधि एक खालको परिस्थितिमा ठीक हुन्छ, अर्को परिस्थितिमा हुँदैन। स्वस्थ र प्रतिस्पर्धी बजार विकास हुँदा प्रतिस्पर्धामा आधारित हुने तरिका ठीक हुन्छ भने यस्तो नभएका बेला सीधा खरिदको तरिका ठीक हुन्छ। खासगरी स्वास्थ्य सामग्री खरिद गर्दा एक मात्र आपूर्तिकर्ता हुँदा पनि बोलपत्र आह्वानको ढाँचा पारेका धेरै दृष्टान्त भेटिन्छन्। कुनै विधि राख्यो भने त्यसको दुरुपयोग हुन्छ कि भनी हामी डराउँछौं। उदाहरणका लागि उपभोक्ता समितिमार्फत निर्माण कार्य हुने प्रावधान। खरिद विधिमध्ये यसको दुरुपयोग भएको देखिन्छ। त्यसो भनेर के यो विधि चाहिँदैन भन्न उचित होला ? अवश्य हुन्न। किनकि कुनै काम योबाहेक अरू विधिबाट गराउनु उपयुक्त नहुन सक्छ। त्यसकारण उपभोक्ता समितिबाट निर्माण कार्य गराइने विधिको विकल्प खरिद ऐनले दिनुपर्छ ताकि उपयुक्त अवस्थामा अपनाउन सकियोस्। दुरुपयोग रोक्न कानुन संकुचित गर्ने होइन विस्तृत कार्यविधि निर्माण गर्ने र अभ्यासलाई दुरुपयोग हुन नदिने प्रभावकारी संयन्त्र निर्माण गर्ने हो। विस्तृत कार्यविधि नियमावलीमा राख्न नसकिए अलग्गै कार्यविधि बनाइनुपर्छ भने निर्णयकर्ताको गलत नियत नियन्त्रण गर्न प्रभावकारी समूहले प्रक्रिया पुनरावलोकन गर्ने पद्धति राख्न सकिन्छ। त्यसपछि निगरानी राख्ने संयन्त्र प्रभावकारी बनाइनु पर्छ। दोस्रो संशोधन विधेयकमा यी खरिद विधि थपिनु बेस हुन्छ: अन्त्यमा, सार्वजनिक खरिदलाई व्यवस्थित गर्न अहं भूमिका खेल्ने खरिद ऐनलाई संशोधन गर्न पेस भएको दोस्रो संशोधन विधेयकमा रहन आवश्यक तर नपरेका केही मुख्य बुँदा छन्। ती बुँदा के हुन् भन्नेमा सांसदको ध्यान जान आवश्यक छ।"
सबैका प्यारा ब्रह्माण्ड स्रष्टा,"भगवान् श्रीकृष्णलाई ईश्वरको आठौं अवतार हो भन्ने मान्यता वैदिक सनातनीहरूको छ। पृथ्वीको भार हरण, धर्म र साधुहरूको रक्षा, दुष्कृतिको नाश गर्न, श्रीकृष्ण मृत्युलोकमा अवतरित भएको मानिन्छ। उनले महाभारत युद्धमा हतास र भावुक हुँदै कर्तव्यबाट विमुख भएका आफ्ना बहिनीज्वाइँ र प्रिय भक्त एवम् सखा अर्जुनलाई भनेका छन् यदा यदाही धर्मस्य, ग्लानीर्भवती भारत।।। अभ्युत्थानमधर्मस्य तदात्मानंसृजाम्यहम परित्राणाय साधुनां विनासाय चतुश्कृताम् धर्म संस्थापनार्थाय सम्भवामी युगे युगे। गीतामा उनको पवित्र वाणी पढ्दा नै उनी ईश्वर हुन् भन्ने अनुभूति हुन्छ। उनीसित रहेको यस्तो विद्वत्ता सामान्य मनुष्यमा हुँदैन। हिजोआज सर्सर्ति गीता पढेर यसबारे व्याख्या गर्नेहरूको अधिकता छ। तर यसलाई तहसम्म बुझ्न केही पूर्वीय दर्शन पढेर मात्र पुग्दैन, यसको तहैसम्म बुझ्नैपर्ने हुन्छ। त्यसमा पनि सांख्य दर्शन अर्थात् ज्ञान दर्शनका धरातलसम्म बुझ्न पनि कठिन छ। सांख्य, भक्ति, कर्म, बुद्धि, वेदान्त र चार्वाक दर्शनहरू अध्ययन नगर्ने हो भने गहिराइमा गएर श्रीमद्भागवत् गीता बुझ्छु भन्नु त ६ महिनाको बालकले पौडेर समुद्र पार गर्छु भन्नुजस्तै हुन्छ। श्रीकृष्ण युद्ध, रणनीीत र कौशलका ज्ञाता थिए। उनले मानव चोलाको मर्म र महŒवलाई चार्वाक्यले जस्तै प्रत्यक्ष र सुन्दर रूपबाट गीतमा पस्केका छन्। र उनले पूर्वजन्मभन्दा मानव चोला नै कर्तव्य निर्वाह गर्न उत्तम मान्छन्। वेदान्त दर्शनको बोलवाला भएको तत्कालीन अवस्थामा यस्तो विचार ठूलो क्रान्तिकारी विचार थियो। उनी आफ्ना दायित्वहरू यसै कालमा निर्वाह गर्न सुझाउँछन् किनभने जीवलाई न पूर्वजन्मको ज्ञान र स्मरण छ न त पछि हुने जन्मबारे कुनै निश्चितता र सम्झना। भगवान् स्वयं प्रकाश हो, ब्रह्म हो। उसलाई के कुराको कमी छ र ? ब्रह्माण्डको स्रष्टा उही नै हो। ऊ सबैतिर छ तर अव्यक्त छ। ऊ सबैको छ तर सबैबाट अप्रमाणित। ऊ केवल हाम्रो पे्रमको भोको छ। ऊ प्रेम चाहन्छ। जहाँसम्म सुख, दुःख, प्राप्ति र मुक्तिका कुरा छन्, यी सबैको कारक त व्यक्ति स्वयंको कर्म नै हो। श्रीकृष्ण तत्कालीन सामाजिक आवश्यकताका एक क्रान्तिकारी दार्शनिक विद्वान् थिए। त्यतिबेला वेदान्त दर्शन र बुद्धि दर्शनअनुसार यो भौतिक जगत्लाई मिथ्या मानिन्थ्यो। जीवको परम लक्ष्य परमतŒवको प्राप्ति अर्थात् मोक्ष थियोे। जीव मायाको अधीन भएर कायालाई नै सर्वस्व मान्छ र भौतिक सुखमा रमाउँछ, जुन सर्वथा अनुचित हो। परमार्थ प्राप्तिका लागि गृहत्याग, आसक्तिविहीनता र परमात्मामा लीन हुनुलाई जीवनको सर्व श्रेष्ठ मार्ग मानेको तात्कालीन परिवेशमा उनले कर्म सन्यास अर्थात् अहंकारविनाको कर्म अनि कर्मफल अर्थात् कर्म गर्नु तर त्यसको फलको आशा नगर्नू भनेर पवित्र मनले जीवलाई कर्तव्य गर्न निर्देश गरेका छन्। सन्न्यास भन्नाले गृहस्थिको त्याग गर्नु कदापि होइन, बरु कुनै पनि बहानामा कर्मबाट मुक्त हुनु हुँदैन भनी स्पष्ट पारेका छन्। ईश्वरको मूर्तिलाई कर्मकाण्डसित जोड्ने हाम्रो परम्परा र त्यसबाट जन्मेको मानसिकता छ। ईश्वर श्रीकृष्ण भन्छन्ब्रह्मलाई मालिक मान, छोरा मान, साथी मान अथवा पे्रमी मान जीवको इच्छा। तर सर्त यो छ कि उसलाई जुनसुकै परिस्थितिमा विशुद्ध हृदयले प्रेम गर। माथिका कुनै एक भावनामा बाँध। ऊ त स्वयं प्रकाश हो , स्वयं ब्रह्म हो। उसलाई के कुराको कमी छ र ? ब्रह्माण्डको स्रष्टा नै हो। हामीले अर्पण गर्ने वस्तुका साथै स्वयं हामी पनि उसैद्वारा सिर्जित हौ। ऊ न त खुसी हुन्छ। न त दुःखी। ऊ सबैतिर छ तर अव्यक्त छ। ऊ सबैको छ तर सबैबाट अप्रमाणित। ऊ केवल हाम्रो पे्रमको भोको छ। ऊ प्रेम चाहन्छ। जहाँसम्म सुख, दुःख, प्राप्ति र मुक्तिका कुरा छन्, यी सबैको कारक त व्यक्ति स्वयंको कर्म नै हो। श्रीकृष्ण विद्वान् होइनन्, ऊ स्वयम् ज्ञान हो। शक्तिशाली होइन स्वयम् शक्ति हो, स्वयम् प्रेम हो। जो जन्मेको त थियो प्रेम बाँड्न तर दुर्भाग्य ऊ जन्मिने खबरले नै उसको हत्याको दुस्प्रयासको योजना र सिलसिला सुरु भयो। त्यो पनि आफ्नै मामाबाट। र, उनको इहलीला पनि हत्याबाटै समाप्त भयो। कस्तो छ मान्छे ? कहाँ छ मान्छे ? किन यस्तो छ मान्छे ? यो ज्ञान र विद्वता मैले कतिपय धर्महरू अध्ययन गर्दा कहीं पाइनँ। स्वयं ब्रह्मलाई खुसी दिन सकेनौं, न त सुख दियौं हामी मृत्युलोकवासीले। धिक्कार छ हामीलाई। उसले पुतना, तृर्णावर्त, यमालार्जुन, वकासुर र अघासुर, कालिया नाग प्लम्बासुर जस्ता दैत्यको संहार गरेर कालिया नाग र प्लम्बासुर दैत्यको बाल्यकालमै उद्धार गरेर गोपहरूको रक्षा गरेका थिए। ब्रह्माले ग्वालहरू र उनका गाईहरूलाई अपहरण गरेर एक वर्षसम्म राखे। गोपीनी माताहरू दुःखी नहोऊन् भनेर उक्त अवधिभर उनीहरूकै छोरा र गाईको रूप धारण गरेर उनीहरूका घरमा भगवान् एक वर्षसम्म बसेका थिए। गोपहरूलाई दावानल र इन्द्रको प्रकोपबाट बचाउन गोवर्धन पर्वतसमेत उठाएर रक्षा गरेका थिए। गोपहरूका छोरीहरूले कात्ययिनी भगवतीको व्रत गरे। व्रतका लागि सरोवरमा नुहाउन लागे। उनीहरू यसरी सार्वजनिक स्थलमा पूर्ण नग्न भएर स्नान गर्दै थिए। एकान्त र सार्वजनिक स्थानमा यसरी युवती वनमा नग्नावस्थामा हुँदा उनीहरूसित हुन सक्ने सम्भावित दुर्घटनाबारे सचेतना दिन उनीहरूको चीरहरण गरेको कुरा श्रीमद्भागवत् महापुराणको दशम् स्कन्धमा उल्लेख छ। यस्तो कृष्णलाई कसरी स्त्री लम्पटका रूपमा प्रस्तुत गरिन्छ। जुन श्रीकृष्णलाई उनका मामा कंसले हत्या गर्न नन्द गाउँका कृष्ण जन्मअष्टमीको दिन जन्मेको चौध हजार शिशुको बध गयो। त्यो शिशुलाई कंसबाट बचाउन नन्द यशोदाका साथै सारा गोप र गोपीनीहरू लगेका थिए। उनी जसका घरमा एक वर्षसम्म पुत्र व्रत बसेका थिए, उनैका छोरीहरूलाई स्नानमा अश्लीलता हुनु हुन्न भनेर बुझाएका थिए। भनिन्छ व्यक्तिले आफ्नो ज्ञान, बोध, सोच र मनोविज्ञानअनुसार नै कुनै कुरालाई बुझ्छ र त्यही स्तरमा मान्यता दिन्छ। उसलाई बुझ्न प्रयास पनि आआफ्नै बोधअनुसार भएको हुन्छ। सबै जीवको शंगार रसप्रतिको आशक्तिको मनोविज्ञान भएको र सबै श्रोताहरू अनि राजा परीक्षितलाई मनोरञ्जनका लागि महाराश नामक अध्याय लेखिएको हुनुपर्छ। अथवा वास्तविकता के थियो खोजीकै विषय हो। भौमासुरको राजाले विभिन्न राज्यबाट खोसेर १६ हजार एक सय राजकुमारीलाई आफ्नो दरबारमा बन्धक बनाएका थियो। श्रीकृष्णले भौमासुरको बध गरेर ती कन्यालाई मुक्त गरे। वर्षौंसम्म भौमासुरको बन्दी ती राजकुमारीलाई समाजले स्वीकार गर्ने, सम्मान गर्ने त कुरै थिएन। साथै भगवान्को दरबारमा त्यत्तिकै बस्दा पनि उनीहरूको चरित्रमा प्रश्नचिन्ह उठ्ने थियो। किनभने सम्बन्धले नाम र सामाजिक मान्यता माग्छ तसर्थ भगवान्ले उनीहरूको सम्मानका खातिर सबैसित विवाह गरे। उनले मन पराएर भगाएकी उनकी प्रिय पत्नी रानी रुक्मिणी हुन्। बाँकीका सातवटी पटरानीहरू युद्धबाट र श्रीकृष्णबाट भयभीत भएर आआफ्नो कन्या दिएको कुरो उल्लेख छ। उनको नाम अगाडि राधाको नाम लिने गरिन्छ। वृन्दावनका राधाकृष्णको प्रेमकथा यत्रतत्र सर्वत्र छन्। भारतमा राधा सम्प्रदाय नै छ। कतिपय कृष्णभक्तहरूले श्रीकृष्णको सम्मानस्वरूप अभिवादन गर्दा राधे राधे भन्ने पनि प्रचलन छ। भनिन्छ राधा कृष्णभन्दा जेठी थिइन्। सुन्दर थिइनन्, उनकी माइजू हुन् भन्ने पनि भनाइ छ। उनलाई ज्ञान आर्जनका लागि वसुदेवले गुरु सान्दिपनीको आ श्रममा पठाएका थिए। गुरु सान्दिपनीले उनलाई वेद, धनुर्वेद, मनुस्मृति, धर्मशास्त्र, मिमासा, तर्कशास्त्रका साथै राजनीतिको शिक्षा दिएका थिए। श्रीकृष्ण र बलरामले चौसट्ठी दिनमा चौसट्ठी कला अध्ययन गरी महारथ हासिल गरेका थिए। ती चौसट्ठी कलामध्ये एक कला विचित्र सिद्धिकला पनि हो। त्यसका साथै उनले नेमीनाथ घोर अंगीरस, वेदव्यास र परशुरामबाट पनि शिक्षा लिएका थिए। यिनै घोर अंगीरसबाट प्राप्त ज्ञान नै अंगीरसको शिक्षा हो पनि भनिन्छ भने परशुरामले नै उनलाई सुदर्शन चक्र दिएका थिए। उनी कंस बध गर्न मथुरा जाँदा राधा साह्रै रोइन्। उनलाई आँसुले नरोक्न भनेर श्रीकृष्णले आदेश दिएको पनि भनिन्छ। वर्षौंपछि पनि श्रीकृष्णको प्रेम प्राप्त गर्न वृद्धा अवस्थामा द्वारिकासमेत पुगिन् तर श्रीकृष्णले उनलाई वृन्दावन फर्काएका थिए पनि भनिन्छ। तर ती राधाको श्रीमद्भागवत् महापुराणमा कहींकतै उल्लेख छैन। यसबाट के अनुमान गर्न सकिन्छ भने महापुराणलाई रोचक अनि ईश्वरप्रतिको अनुरक्तिका लागि विभिन्न लेखकले कल्पना गरेकी पात्र हुनुपर्छ राधा। यो कुराको राम्ररी अनुसन्धान गर्न आवश्यक छ। श्रीकृष्ण स्त्री लम्पट हुँदै होइनन्। स्त्रीहरूसित जोडेर दुष्प्रचार गर्नु भनेको आफ्नै मनको आसक्तिलाई उनीमाथि थोपरेको मात्र हो। उनी सबैका रक्षक थिए प्राण थिए।"
यसरी उठाऔँ फर्निचर उद्योग,"विश्वव्यापी महामारी कोभिड १९ ले विभिन्न पेसाव्यवसाय संकटउन्मुख छन् । तिनको हालत खोजबिन गरी समाधानका उपायसमेत पहिल्याउने उद्देश्यले यो दैनिक स्तम्भ सुरु गरिएको हो । यसमा हरेक दिन फरक व्यवसायका व्यथाउपचार खोजिनेछ। सम्पादक काठमाडौं : कोभिड१९ का कारण फर्निचर व्यवसाय थलिएको छ। अत्यावश्यक क्षेत्रभित्र नपरे पनि लगानी र जनजीविकासँग जोडिएकाले यो व्यवसाय प्रभावित छ। झन्डै चार महिना लामो लकडाउन हटे पनि कोरोना संक्रमण तीव्र भएपछि व्यवसाय धरापमा परेको छ। गैह्रीधारास्थित करुणा इन्टेरियर प्रालिका अध्यक्ष देवराज शर्मा कोभिडले फर्निचर व्यवसायलाई धराशायी बनाएको बताउँछन्। जुनसुकै व्यवसाय सञ्चालन गर्न फर्निचर आवश्यक पर्छ, शर्मा भन्छन्, तर, अहिले यो व्यवसाय कोभिडको प्रत्यक्ष मारमा परेको छ। उनका अनुसार कोभिडका कारण उत्पादन ठप्प छ। सबै क्षेत्रमा आर्थिक मन्दीका कारण फर्निचरजन्य वस्तुको बिक्रीवितरण भएको छैन। नयाँ सामग्री बनाउन कच्चा पदार्थ र कामदारको चर्को अभाव छ। ढुवानी खर्च महँगिएको छ। आयस्रोत गुमेपछि घर, पसल र गोदामको भाडा तिर्न धौधौ देखिएको छ। कामदारको पारि श्रमिकसमेत व्यवसायीले दिन सकेका छैनन्। यस्तै, ललितपुरको इमाडोलमा हमाल फर्निचर उद्योग सञ्चालन गर्दै आएका शेखर हमालको अवस्था दयनीय बनेको छ। कोभिडका कारण उद्योग बन्द हुँदा आर्थिक समस्याले नराम्ररी गाँजेको उनी सुनाउँछन्। उनले १८ जना कामदारलाई बिदा दिएका छन्। अहिले उनको उद्योग रित्तो छ। न कामदार छन् न त कच्चा मालसामान छ। उनको उद्योगमा अधिकांश कामदार भारतका थिए। उद्योग नै बन्द भएपछि श्रीमती नीरा र दुई छोरासहित गृह जिल्ला फर्किएको उनी सुनाउँछन्। राजधानीको अवस्था बुझ्न आउनेजाने गर्छु, उनी भन्छन्। काठमाडौं फर्निचर तथा फर्निसिङ व्यवसायी संघका अनुसार व्यवसाय नै आर्थिक संकटमा परेपछि कामदार र सञ्चालकको अवस्था दयनीय बनेको छ। संघका अध्यक्ष रूपेश प्रधान कोभिडका कारण थलिएको व्यापारले पुनः गति लिन कम्तीमा एक वर्ष लाग्न सक्ने आकलन गर्छन्। यो क्षेत्रमा करिब २० अर्ब रुपैयाँ लगानी जोखिममा परेको व्यवसायी बताउँछन्। तर, यससम्बन्धी स्पष्ट तथ्यांक छैन। ससाना पुँजीबाट सुरु गरेको व्यवसाय ठप्प भएका कारण लगानी बढी जोखिममा परेको प्रधान बताउँछन्। मौद्रिक नीतिले केही उत्साहजनक नीति ल्याए पनि आउने दिनमा कार्यान्वयन पक्षको अवस्था हेरेपछि मात्र थाहा हुन्छ, उनी भन्छन्। स्वदेशमा काठ पर्याप्त परिमाणमा भए पनि महँगो मूल्यमा विभिन्न मुलुकबाट आयात गर्नुपर्ने अवस्था छ। यसका लागि सरकारले वन मन्त्रालयसँग समन्वय गरी काम लाग्ने स्वदेशी काठ प्रयोग गर्न सक्ने वातावरण बनाइदिनुपर्ने उनको माग छ। यसबाट लागत खर्च घट्ने र अहिले देखिएको जोखिम न्यूनीकरण हुने उनी बताउँछन्। तथ्यांकअनुसार वार्षिक करिब १० लाख क्युबिक फिट काठ आयात हुन्छ। एक क्युबिक फिट काठको मूल्य २ हजार रुपैयाँसम्म पर्छ। यसले काठमै वार्षिक २ अर्बभन्दा बढी रकम नेपालबाट बिदेसिने देखाउँछ। कोभिडसम्बन्धी मापदण्ड पालना गरेर स्वदेशकै कामदार परिचालन गर्न सकिने शर्मा बताउँछन्। स्वदेशी कामदारको हकमा सरकारले कोभिडको परीक्षण गर्ने व्यवस्था गरिदिनुपर्छ, उनी भन्छन्, न्यूनतम दूरी र सरसफाइसम्बन्धी मापदण्ड हामी पालना गर्न लगाउँछौं। तर, व्यवसायीले कामदारको उपचार गर्न सम्भव नरहेको अध्यक्ष प्रधानको तर्क छ। कच्चा पदार्थको सहज आपूर्ति र बजारीकरणमा सरकारले सहजीकरण गर्नुपर्ने अर्थविद् ज्ञानेन्द्र अधिकारीको सुझाव छ। कच्चा पदार्थ आयातमा कर छुटका साथै भ्याट दरमा पनि सहुलियत दिएर व्यवसायको पुनरुत्थान गर्न सकिने उनको भनाइ छ। कर र भ्याट छुटको अवस्थामा उत्पादित सामग्री सस्तो हुने भएकाले सर्वसाधारणले सहज रूपमा खरिद गर्दा थलिएको व्यापार सहजै रूपमा उठ्न सक्छ, उनी भन्छन्। उनका अनुसार मुख्य समस्या घर, पसल र गोदाम भाडाको छ। घरधनी, व्यवसायी र सरकारले मिलेर दुवै पक्षलाई घाटा नपर्ने उपाय खोज्नुपर्ने अधिकारीको ठम्याइँ छ। घरधनी पनि समस्यामा परेका छन्, उनी भन्छन्, चैतदेखि असारसम्मको भाडामा ५० प्रतिशतसम्म छुट दिने व्यवस्था कार्यान्वयनमा ल्याउन सकिए धेरै हदसम्म भाडाको समस्या पनि समाधान हुन्छ। बैंक ऋणको समस्या समाधान गर्न सरकारले मौद्रिक नीतिमार्फत सुविधा प्रदान गरेको छ। यो सुविधाका कारण व्यवसायीको धेरै हदसम्म समस्या समाधान हुन सक्ने अधिकारी बताउँछन्। मौद्रिक नीतिले फर्निचर व्यवसायलाई वन तथा खनिजजन्य उद्योगअन्तर्गत मध्यम प्रभावित क्षेत्रका रूपमा वर्गीकरण गरेको छ। मौद्रिक नीतिले यस्ता उद्योग व्यवसायलाई सक्रिय कर्जाको किस्ता र ब्याज रकमलाई आगामी चैतसम्म बुझाउने सुविधा उपलब्ध गराएको छ। सरकारले चाहे कामदारको समस्या समाधान हुन सक्ने उनको धारणा छ। वैदेशिक रोजगारीबाट फर्केका र स्वदेशमै बेरोजगारलाई काष्ठकलाको तालिम दिएर दक्ष जनशक्ति उपत्पादन गर्न सकिने उनी बताउँछन्। यस्ता विषयमा ध्यान दिन सकिए यो व्यवसायलाई पुनः उठाउन सकिन्छ, उनी भन्छन्। यो व्यवसायमा ६० हजारभन्दा बढीले प्रत्यक्ष रोजगारी पाएका छन्। यीमध्ये १५ हजार स्वदेशी र ४५ हजार भारतीय कामदार छन्। काठमाडौैंमा १५ सयभन्दा बढी व्यवसायी यो व्यवसायमा संलग्न छन्। देशभर २० हजार व्यवसाय दर्ता छन्। यी व्यवसायी नेपाल फर्निचर तथा फर्निसिङ व्यवसाय महासंघमा मझौला र ठूला उद्योग आबद्घ छन्। २ लाखदेखि १ करोडसम्म लगानी छ। केही उद्योगमा ५ देखि १० जनाको हाराहारीमा कामदार कार्यरत थिए। एक सयभन्दा बढी कामदार राखेर करिब ३० उद्योग सञ्चालनमा आएका थिए। उद्योग वाणिज्य तथा आपूर्ति मन्त्रालयका प्रवक्ता डानारायण रेग्मी कोभिड१९ ले फर्निचर व्यवसाय मात्र होइन, समग्र अर्थतन्त्र नै प्रभावित भएको बताउँछन्। उनका अनुसार मन्त्रालयले फर्निचरलगायत क्षेत्रमा कोभिडले के असर गयो भन्ने अध्ययन गर्दै छ। अध्ययनपश्चात् एकमुष्ठ प्याकेज आउँछ। मन्त्रालयले उद्योग तथा वाणिज्य क्षेत्रमा कोरोनाको असर अध्ययन गरेर सरकारलाई सिफारिस गर्नेछ। सिफारिसका आधारमा सरकारले सेवासुविधा दिन सक्छ, उनी भन्छन्, सरकारले रोजगारी सिर्जना गर्न बजेटमै अन द जब ट्रेनिङ दिने घोषणा गरिसकेको छ। फर्निचर क्षेत्रमा पनि नयाँ रोजगारी सिर्जना गर्न सरकारले सहयोग गर्नेछ।"
प्रशोधित पानीको मूल्य तोकियो,"काठमाडौं : सरकारले प्रशोधित पिउने पानीको अधिकतम खुद्रा मूल्य तोकेको छ। वाणिज्य, आपूर्ति तथा उपभोक्ता संरक्षण विभागले सोमबार प्रतिलिटर बोतलको पानी १६ रुपैयाँ र जारको पानी ५० रुपैयाँ खुद्रा मूल्य तोकेको छ। विभागले सोमबार पत्रकार सम्मेलन गरी पानीको अधिकतम खुद्रा मूल्य तोकेको छ। विभागले काठमाडौं, भक्तपुर, ललितपुर र काभ्रे जिल्लाको हकमा यो मूल्य तोकेको हो। नयाँ मूल्य आगामी भदौ १ गतेदेखि कार्यान्वयनमा आउनेछ। योभन्दा बढी मूल्यमा बिक्री गरेको पाइएको पसलमाथि कारवाही हुनेछ, विभागका निर्देशक सागर मि श्रले जानकारी दिए। विभागले प्रशोधित पानीको मूल्य तोक्ने विषयमा गत असार २५ गते कार्यदल गठन गरेको थियो। सोही कार्यदलले दिएको सुझावको आधारमा मूल्य तोकिएको हो। यस्तै डिस्ट्रिब्युटरको हकमा प्रतिजार ३५ र एक लिटर पानीको बोतलको प्रतिकार्टुन १ सय ३० रुपैयाँ मूल्य तोकिएको छ।"
आवागमनमा कडाइ,"काठमाडौं : लकडाउन हटे पनि कोरोना भाइरस संक्रमण तीव्र देखिएपछि सरकारले आवागमनमा कडाइ गर्ने गरी निर्णय लिएको छ। लामो दूरीका सवारीसाधन र आन्तरिक तथा बाह्य दुवै हवाई उडान भदौसम्म बन्द गरिने भएको छ। झन्डै चार महिना लामो लकडाउन साउन ७ गते अन्त्य गर्दै सरकारले लामो दूरीका यातायात र हवाई सेवा भदौ १ देखि सञ्चालनमा ल्याउने निर्णय गरेको थियो। मन्त्रिपरिषद्को सोमबारको बैठकले जोखिम बढाउन सक्ने सम्भावनाका कारण एक महिना पछि धकेल्ने निर्णय गरेको एक मन्त्रीले बताए। खासमा यो लकडाउनकै स्वरूप हो, मात्र यसलाई लकडाउन नभनिएको हो, ती मन्त्रीले भने, काठमाडौं आउने सबै नाका पनि बन्द गरिन्छ। कोभिड१९ संकट व्यवस्थापन केन्द्र (सीसीएमसी)ले भदौ १५ सम्म सडक र हवाई यातायात खुला नगर्न सिफारिस गरेको थियो। बैठकले काठमाडौंमा भेला, सम्मेलन गर्न रोक लगाएको छ। सरकारी तथा निजी कार्यालयलाई सम्भव भएसम्म ५० प्रतिशत मात्र कर्मचारी राखेर सुरक्षाका सबै उपाय अवलम्बन गरेर मात्र काम गर्न भनिएको छ। सरकारले सीमा नाकामा पनि कडाइ गर्ने भएको छ। व्यवस्थित रूपमा अभिलेख राखेर मात्र कडाइ गरेर आवातजावत गर्न दिने निर्णय सरकारले गरेको छ। सरकारले भदौसम्मै विद्यार्थी भर्ना अभियान बन्द गर्ने भएको छ। शैक्षिक संस्था सञ्चालनका सन्दर्भमा सातै प्रदेशका मुख्यमन्त्रीसमेतको छलफलका आधारमा अर्काे बैठकबाट निर्णय लिने पनि सरकारले जनाएको छ। सरकारले यसअघि भदौ १ गतेदेखि विद्यार्थी भर्ना अभियान सुरु गर्ने घोषणा गरेको थियो। उपत्यका नगरपालिका फोरमले सोमबारै काठमाडौं उपत्यकाका स्थानीय तहबाट दिइने अत्यावश्यकबाहेक सेवा १५ दिन बन्द गर्ने निर्णय गरेको छ। फोरम बैठकले सेवा रोक्ने निर्णयसहित नाकामा कडाइ गर्न सरकारको ध्यानाकर्षण गराएको थियो। उपत्यकामा घना बस्ती भएकाले समुदायमा छिटो संक्रमण फैलने खतरा भएकाले बाहिरबाट आउन रोक लगाउन माग गरिएको फोरमले जनाएको छ। बैठकपछि फोरमका अध्यक्ष विद्यासुन्दर शाक्यले बाहिरबाट आउनेहरूबाट संक्रमण फैलिएकाले नाकामा कडाइ गर्नुको विकल्प नभएको बताए। उपत्यकामा समुदायमा धेरै संक्रमण नदेखिएकाले यसलाई तत्काल नियन्त्रण गर्नुपर्ने उनको भनाइ छ। भने, अहिले संक्रमण समुदायस्तरमा गइसकेको छैन। नाकामा एकदमै कडाइ गरिनुपर्छ। संक्रमण रोक्न हामीले गरेका अनुरोधलाई सरकारले लागू गर्नुपर्छ। बाहिरी मुलुकबाट भित्रिने यात्रुलाई राख्न एकीकृत क्वारेन्टाइन संघीय सरकारले सञ्चालन गर्नुपर्ने मागसमेत गरिएको छ। क्वारेन्टाइन व्यवस्थापनमा भने स्थानीय सरकारले सहयोग गर्ने फोरमले जनाएको छ। बैठकले सरकारको समर्थन वा विरोधमा र्यालीलगायत गतिविधि कडाइका साथ निषेध गरिनुपर्ने माग पनि गरेको छ। सांस्कृतिक गतिविधि, जात्रा, पर्व सञ्चालनमा पनि रोक लगाउन बैठकले अनुरोध गरेको छ। उपत्यकामा ठेलागाडा, साइकल, फुटपाथ, तरकारी व्यापारलाई निश्चित समयमा मात्रै सञ्चालन गरिनुपर्ने निष्कर्ष छलफलले निकालेको छ। सार्वजनिक यातायात, फुटपाथ, ठेलागाडा, साइकलमार्फत गरिने व्यापारलाई भदौ १५ गतेसम्मका लागि बन्द गरिनुपर्ने लगायतका माग विज्ञप्तिमा उल्लेख छ। बैठकमा काठमाडौं, भक्तपुर र ललितपुर तीनै जिल्लाका प्रमुख जिल्ला अधिकारी, सुरक्षा निकायका प्रमुख र कोभिड१९ संकट व्यवस्थापन केन्द्र (सीसीएमसी)का पदाधिकारीलाई बोलाइएको थियो। बैठकमा सहभागी प्रधानमन्त्री कार्यालय एवं सीसीएमसीका सचिव महेन्द्रप्रसाद गुरागार्इंले माग सकारात्मक रहेको बताए। काठमाडौंका प्रमुख जिल्ला अधिकारी जनकराज दाहालले पनि सुरक्षाका मापदण्ड अनिवार्य पूरा गरेर मात्रै हिँडडुल, व्यापार व्यवसाय सञ्चालन गरिनुपर्ने बताए।"
कतिलाई जाँच्ने ? कसलाई जाच्ने ?,"काठमाडौं : असार १९ गते ४ हजार ४ सय ८३ जनाको पीसीआर परीक्षण गरियो। ७ सय ४० जनामा संक्रमण पाइयो। यो १६५ प्रतिशत हो। जब कि साउन १९ गते १० हजार ७ सय ६८ जनाको जाँच गरियो। यसमा २१ प्रतिशत अर्थात् २ सय २४ जनामा कोरोना पोजेटिभ आयो। स्वास्थ्य मन्त्रालयका अधिकारीहरू अचेल यी दुई रिपोर्टलाई अघि राखेर पीसीआर परीक्षण रणनीति बनाउन खोज्छन्। अन्योलमा पर्छन्। कारण थोरैलाई जाँच्दा धेरै संक्रमित भेटिन्छन्, धेरैलाई जाँच्दा थोरै। र, आफूआफूमा सोध्छन् अब कसकसलाई जाँच्ने ? कतिलाई जाँच्ने ? पीसीआर परीक्षणको दायरा व्यापक बनाउन सरकारलाई दबाब छ। धेरैलाई जाँच्दैमा संक्रमित भेटिने होइन रहेछ, उक्त परिणामलाई उदाहरण दिँदै स्वास्थ्यमन्त्री भानुभक्त ढकाल भन्छन्, कसलाई जाँच्नु अत्यावश्यक छ भन्ने पहिचान पहिला गर्नुपर्ने रहेछ। त्यो पहिचान गर्न पनि त्यति सजिलो छैन। अहिलेसम्म सरकारका तर्फबाट भएका परीक्षण सम्भावितकै हो। तर, परिणाम तलमाथि पर्ने गरेको छ। पोजेटिभ रिपोर्ट २ प्रतिशभन्दा कममा आयो भने परीक्षणको खर्च खेर गएको मान्नुपर्ने हुन्छ, स्वास्थ्य मन्त्रालयका जनस्वास्थ्यविज्ञ डा सुरेश तिवारी यसबारे प्रस्ट पार्छन्, १० प्रतिशभन्दा माथि गयो भने व्यापकता दिनुपर्ने ठान्नुपर्छ। त्यसैले परीक्षणमा अति जोखिमकालाई पहिलो प्राथमिकता दिनुपर्छ। प्राथमिकता कसलाई दिने त ? जनस्वास्थ्यविद् प्राडा शरद वन्त क्वारेन्टाइनमा रहेकाहरूको परीक्षण गरिसक्नुपर्नेमा जोड दिन्छन्। परीक्षण कसलाई गरिरहेका छौं भन्नेले अर्थ राख्छ। बढी जोखिममा रहेकालाई परीक्षण गरिरहेका छौं कि, कसलाई गरिरहेका छौं ? उनी प्रश्न गर्छन्। स्वास्थ्य मन्त्रालयका अनुसार, हाल पीसीआर परीक्षण प्रतिदस लाखमा १५ हजार ४ सय ९३ जनामा भइरहेको छ। २३ हजार ३ सय १० जनामा कोरोना संक्रमण पुष्टि भएको छ। स्वास्थ्य मन्त्रालयले क्वारेन्टाइनमा भित्र र बाहिर रहेका व्यक्तिलाई परीक्षण गरिरहेको जनाएको छ। बाहिरका व्यक्तिलाई परीक्षण गराउँदा राज्यको स्रोत साधनको दुरुपयोग भएको हुन सक्ने शंका विज्ञहरूको छ। परीक्षणको दायरा बढाउनुपर्छ भनेको घरघरमा गएर परीक्षण गर्नु भनेको होइन। उच्च जोखिममा रहेका व्यक्ति छुट्नु हुँदैन भन्ने हो, डा वन्तले भने, पछिल्लो समय संक्रमण वृद्धि भइरहँदा पहुँचवाला र जोखिम बाहिरका व्यक्तिको पनि परीक्षण गरेको पाइएको छ। चार लाख नेगेटिभ सरकारले हालसम्म ४ लाख ५२ हजार २ सय ३६ पीसीआर परीक्षण गरेको छ। तीमध्ये २३ हजार ३ सय १० जनाको कोरोना पोजेटिभ देखिएको छ। ४ लाख ८ हजार ९ सय २६ जनामा नेगेटिभ। स्वास्थ्य मन्त्रालयका अनुसार हाल क्वारेन्टाइनमा १० हजार ७ सय ५९ जना छन्। पीसीआर परीक्षणमा सुरुमा भारतबाट आएका व्यक्तिलाई उच्च प्राथमिकता दिइएको थियो। अहिले शंकास्पद जो कोहीलाई परीक्षण गरिएको छ। कोरोना प्रभावित ठाउँबाट आएकाहरूलाई प्राथमिकता दिएर परीक्षण गर्दा धेरैको पुष्टि भएको थियो। अहिले कन्ट्याक्ट ट्रेसिङ गरिएका र अन्य व्यक्तिको पनि परीक्षण गरिएकाले परीक्षण बढाए पनि संक्रमित थोरै भएको हुन सक्छ। आवश्यक नभएको व्यक्तिको पनि परीक्षण गरिँदा पुष्टि संख्या न्यून हुन सक्छ, स्वास्थ्य तथा जनसंख्या मन्त्रालयका पूर्वप्रमुख विशेषज्ञ डा सुशीलनाथ प्याकुरेलले भने। त्यस्तै, स्वाब संकलनको तौरतरिका नमिल्दा वा स्वाब बोक्ने भाँडो (भीटीएम) का कारण पनि नतिजा नेगेटिभ देखिन सक्छ। व्यक्तिमा भाइरसको संख्या कम भएको अवस्थामा पनि नतिजा नेगेटिभ देखिन सक्छ। अहिले दैनिक ५ हजारभन्दा बढी भइरहेको पीसीआर परीक्षणमा गम्भीर छलफल हुनुपर्ने डा वन्त बताउँछन्। फलानोको गर्नुपयो भनेपछि मान्नैपर्छ। दबाब र पहुँचका भरमा परीक्षण गर्नुपर्ने अवस्था छ, एक प्रयोगशालाकर्मीले गुनासो गरे। जोखिममा को ? क्वारेन्टाइनमा बसिरहेका, कन्ट्याक्ट ट्रेसिङमा परेका, कोरोना प्रभावित क्षेत्रमा यात्रा गरेका र संक्रमित धेरै रहेको स्थानमा बसिरहेका व्यक्ति उच्च जोखिममा पर्ने विज्ञहरू बताउँछन्। डा प्याकुरेलका अनुसार परीक्षणका क्रममा संक्रमणको जोखिममा रहेको वर्गलाई प्राथमिकता दिनु पर्छ। परीक्षण कसको गर्नेनगर्ने विषय निर्देशिका बनाउँदा ध्यान दिनुपर्छ, डा प्याकुरेल भन्छन्, सम्भावित व्यक्ति छुट्नु भएन। मापदण्डभित्र नपर्नेलाई परीक्षण गर्नु पर्दैन भनेर फर्काइदिन सक्नुपर्छ। उनका अनुसार परीक्षण गर्ने मौका यही हो भनेर कतिपयले कन्ट्याक्ट ट्रेसिङमा परेको देखाएर अनावश्यक रूपमा परीक्षण गर्न सक्छन्। जनस्वास्थ्यविद् डा समीरमणि दीक्षित पनि जोखिम समूहको पहिचान गरेर परीक्षण गर्नुपर्नेमा जोड दिन्छन्। क्वारेन्टाइनमा रहेका र संक्रमित बसेका स्थानमा बसोबास गरिरहेकाहरू नै जोखिम समूहमा पर्छन्, डा दीक्षितले भने। डा वन्तका अनुसार, क्वारेन्टाइनमा बसेका व्यक्तिलाई उच्च प्राथमिकता दिनुपर्छ। त्यसपछि कोरोना प्रभावित क्षेत्रमा यात्रा गरेका व्यक्तिलाई प्राथमिकता दिनुपर्छ। वडा तहमा १० प्रतिशतलाई परीक्षण डा दीक्षितका अनुसार परीक्षणको दायरालाई विस्तार गर्नु भने आवश्यक छ। राज्यसँगको गुनासो के हो भने क्वारेन्टाइनमा बसेकाहरूको मात्र परीक्षण गर्ने होइन। यान्डमली परीक्षण गर्न सक्नुपर्छ। हरेक वडाका १० प्रतिशतलाई समेट्नुपर्छ, उनले भने। शुक्रराज ट्रपिकल तथा सरुवा रोग अस्पतालका निर्देशक डा सागरकुमार राजभण्डारी सरकारलाई मात्र दोष दिएर कोरोना नियन्त्रण नहुने बताउँछन्। सबै क्षेत्रबीच समन्वय र सहकार्यको जरुरी छ, उनले भने। परीक्षण भने संख्यात्मकभन्दा आवश्यकताले निर्धारण गर्ने डा वन्तको धारणा छ।"
थारू समुदायका कान्हा,"भाउ ट भइल भिनसरिया, मुरुगा एक बोलल, जतिजति श्रीकृष्णजन्माष्टमी नजिकिन्छ, थारू समुदायका मानिसका मनमा कान्हाबारे यो गीत गुनगुनिन थाल्छ। भारतीय महाद्वीपमा उनै कान्हाको चरित्र चित्रण १४५० ईश्वीतिर आरम्भ भएको मानिन्छ। पन्ध्रौं शताब्दीको उत्तराद्र्धमा यस परम्पराले व्यापकता लियो। त्यसैको प्रभाव थारू लोकसंस्कृतिमा पनि आइपुग्यो। कालान्तरमा कान्हा पुजन राजदरबार, ठूलाठूला सामन्तका हवेलीमा सीमित रह्यो। थारू लोकसंस्कृतिमा भने गाउँका अगुवा महटाँवा, बरघरहरूका घरमा यथावत् छ (थारू, २०७०: ६१)। कान्हा अर्थात् कृष्णलाई हिन्दु धर्ममा आस्था राख्ने विभिन्न जाति तथा समुदायले आआफ्नै तरिकाले पूजाआजा गर्छन्। कान्हा थारू समुदायमा यति बलियो जरा गाडेर बसेका छन् कि गीत, नृत्य तथा कला यी तीनै माध्यमद्वारा पुजिने उनी एक मात्र देउता हुन्। अष्टिम्की अर्थात् कृष्ण जन्माष्टमीमा उनको विशाल महिमा गाइन्छ। यसमा कान्हा महिमा मात्र होइन, सृष्टिको कथा पनि अन्तर्निहित रहेको छ। सोही गीतलाई मादलको तालमा दसैंमा नाचिने सखिया नाचमा पनि प्रस्तुत गरिन्छ। अष्टिम्की कला बनाउने व्यक्ति निराहार बस्नुपर्छ। अष्टिम्की कला घरको उत्तरपट्टिको भित्तामा बनाइन्छ। चित्र बनाउनुभन्दा पहिले विभिन्न रङहरूको बुट्टाले मूल घेरा बनाइन्छ। मूल घेराभित्त तीन कोठा छुट्ट्याइन्छ। यसको शीर्ष स्थानमा बाँसुरी बजाइरहेको कृष्णको प्रतीक बनाइएको हुन्छ। माथिल्लो कोठामा बनाइएको पुरुषाकृति पाँच पाण्डवको रहेको भनाइ छ। ती चित्रमा मादल भिरेका, बाँसुरी बजाइरहेका, छाता ओढेको आदि हुन्छ। त्यसका दायाँ सूर्य र बायाँ कुनामा चन्द्रमाको आकृति बनाइएको हुन्छ। बीचका कोठामा पनि माथिल्लो कोठामा बनाइएको पुरुषाकृति संख्याको बराबरमा महिला आकृति बनाइन्छ। ती महिला आकृति कृष्णका १६ सय गोपिनीहरूका प्रतीकका रूपमा बनाइएको कथन छ। सबैभन्दा तल्लो कोठामाथिको दुवै कोठाभन्दा ठूलो हुन्छ। यसमा रावण (बरमुरुवा), डोली, हात्ती, घोडा, कुकुर, बाँदर, मयुर, मुर्गाजस्ता पशुपक्षी तथा विभिन्न प्रकृतिसँग सम्बन्धित कजरीको वन, कमलको पात आदि आकृति बनाइएको हुन्छ। तल्लो कोठाको पश्चिमपट्टि बाह्रटाउके रावणको प्रतीक बनाइन्छ। लेखक छविलाल कोपिलाका विचारमा कृष्णको जीवनमा आधारित अष्टिम्कीमा खलपात्रका रूपमा कंस आउनुपर्नेमा रावणको चित्र राखिनुले एक रहस्य उत्पन्न गरेको छ। त्यहाँ उनको चित्र बनाइए पनि उनलाई पूजा गर्दा सिन्दूर लगाइदिने चलन भने छैन। कसैले हतारमा पूजा गर्दा उनको चित्रमा झुक्किएर सिन्दूर लगाएर पूजा गरेमा पूजा गर्नेका बालबालिका रुने खालका जन्मिने जनविश्वासले यो चित्रलाई रोइना पनि भनिन्छ। त्यस्तै अन्य चित्रमा डोलीभित्र एक पुरुष र महिलाका बीचमा अपूर्ण मानव आकृति बनाइएको हुन्छ, जसलाई वासुदेव, देउकी र बीचमा अपूर्ण कृष्णको चित्र ठानिन्छ। राति भाले बासेपछि अष्टिम्की पूजा गरिने घरको मुख्य महटिन्याँ ले अरूकै बारीबाट चोरेर ल्याएको चिचिन्डो पुजेर अपूर्ण कृष्णलाई पूर्ण बनाउँछिन्। आठौं सन्तानका रूपमा जन्मेका कृष्णलाई मामा कंसले मार्न नपाऊन् भनेर डोलीमै जन्म भएको र त्यसैमा राखेर यमुना नदीसम्म पुर्याउन प्रयोग गरिएको भन्ने कथन पनि छ। कृष्ण आफ्ना गाईगोरु चराउन लैजाने बृन्दावन होस् या बारी फूलबार जाँदा बाटोमा छिचोलेका वनजंगल हुन्, त्यसलाई कजरिक बन्वा को प्रतीकका रूपमा चित्र बनाइन्छ। कृष्णले आफ्नो मुरलीको धुनले चराचुरुंगी, जनावर सबैलाई मोहित बनाउने हैसियत राख्थे। अष्टिम्की काव्यमा कोइली, ढुकुर तथा गरुड चरासँग कृष्णको वार्तालाप भएको प्रसंग छ। अष्टिम्की चित्रमा मयुरको चित्रले ती सबै चराको प्रतिनिधित्व गर्छ। डुंगा सयर प्रेमलाई उत्कर्षमा पुर्याउने साधनका रूपमा मानिन्छ। अष्टिम्कीसखिया काव्यमा राधा दही बेच्न जाँदा होस् या फर्किंदा कान्हाले डुंगा तारेर सहयोग गर्छन्। कान्हालाई डुंगा बनाउने तरिका राधाले नै बताएकी छिन्। तर डुंगा तार्दा होस् या दहीको भाँडा उचाल्दा कान्हाले राधासँग रसरङमा सहभागी हुनुपर्ने बाध्यता तेस्र्याउँछन्। यसरी कान्हाले राधासँगको प्रेम बिटुल्याएका छन्। अष्टिम्की काव्यमा वर्णित रैनी एक अद्भुत माछा हो, जुन जलथल दुवै ठाउँमा बस्न सक्छ। सृष्टिकर्ता गुर्बाबाले जब यो पृथ्वी सृष्टि गर्ने बेला जल र स्थल बनाए। र, पृथ्वीमा मत्स्य अवतारका रूपमा रैनी माछाको जन्म भयो। अष्टिम्की चित्रमा पनि यसको चित्र बनाउने गरिएको छ। कान्हाका पिता इसरू यही रैनी माछाको पिठ्युँमा चढेर हलोका लागि काठ काट्न गएका छन्। इसरूको भोजनमा रैनी माछाको परिकार पाकेको छ। यसैको बिम्ब अष्टिम्की चित्रमा माछाले स्थान पाएको छ। अष्टिम्की काव्यमा सृष्टिको सिर्जनापछि इसरू हलोका लागि काठ काट्न गएका छन्। वनबाटै हलोका लागि चाहिने सबै सरसमान पनि तयार पारेर ल्याएका छन्। हलो तयार भएपछि बसाहा र सिलाहा सेडुर गोरु लिएर खेत जोत्न गएका छन्। थारूहरूको यही जीवनशैली र कृषि प्रणालीको बिम्बका रूपमा हलो जोत्दै गरेको हलीले अष्टिम्की चित्रमा स्थान पाएको छ। सोह्र सय गोपिनी नुहाउने ठाउँ जहाँ सुन्दर कमलका फूल पनि थिए। फूलसँगै कञ्चन पानी, त्यही पानीमा गोपिनीहरू नुहाउन मस्त हुन्थे। त्यसैबला कृष्ण उनीहरूको कपडा लुकाएर आनन्द लिने गर्थे। लाज ढाक्न त्यही कमलको पात प्रयोग गर्ने भएकाले त्यसैको प्रतीकका रूपमा कमलको पात चित्रमा बनाइन्छ। समयबोधक पन्छी जसको बोली सुनेर मानिसले समय निधारण गर्छन्। अष्टिम्कीमा पनि समयभित्र सबै काम गर्नुपर्ने भएकाले भालेको ठूलो भूमिका रहेको छ। अष्टिम्की काव्यमा भालेको सन्दर्भ समयसूचकका रूपमा आएको छ। भाउ ट भइल भिनसरिया, मुरुगा एक बोलल, उठो पुटा बार कान्हा बछरू न छोर अर्थात् कान्हालाई आमाले बिहान भयो, भाले बास्यो, उठ पुत्र बाच्छा छाड्न भनेर ब्युँझाएकी छिन्। अष्टिम्की चित्रमा काली नागले पनि स्थान पाएको हुन्छ। काव्यमा काली नागको फुपकारले कान्हा बारी फूलबारमा बेहोस हुँदा गरुडले जडिबुटी औषधि गरी ठीक पारेको छ। यसबाहेक कुकुर, हात्ती, घोडा, उँट, चराचुरुंगीलगायतका जनावर तथा पशुपक्षी अष्टिम्की चित्रमा स्थान पाएका हुन्छन्। काव्यमा पनि यी जनावरको सन्दर्भ आएको छ। मूल चित्रबाहेक अर्को छुट्की अष्टिम्की चित्रमा बालबालिकाले चित्र बनाउने अवसर पाउँछन्। छुट्की अष्टिम्की चित्र बनाउने प्रक्रिया पुस्ता हस्तान्तरणका लागि राम्रो माध्यम भएको छ। २०७० सालदेखि नेपाल ललितकला प्रज्ञा प्रतिष्ठानद्वारा आयोजित राष्ट्रिय कला प्रदर्शनीमा समेत अष्टिम्की कलाको सहभागिता भई थारू लोककलाकारलाई पुरस्कृतसमेत गरिन थालिएको छ। यसले यो चित्र बनाउने परम्परा घरघरमा छिर्न थालेको छ। प्रेमको उत्कर्ष विवाह हो। अन्य ग्रन्थमा राधा कान्हाको विशुद्ध प्रेमिकाका रूपमा चर्चा गरिए पनि थारूहरूको अष्टिम्की काव्यमा कान्हा र राधा शंख बजिरहेको पृष्ठभूमिमा पीपलको परिक्रमा गर्दै वैवाहिक बन्धनमा बाँधिएका छन्।"
ट्राफिक व्यवस्थापन संरचना बन्दै,"काठमाडौं : सरकारले काठमाडौं उपत्यकाको ट्राफिक चाप व्यवस्थित गर्न ट्राफिक व्यवस्थापन संरचना (ग्रेड स्परेटेड इन्टरसेक्सन) निर्माण गर्ने भएको छ। ट्राफिक व्यवस्थापन संरचना चक्रपथको कोटेश्वरकलंकी खण्डको ग्वार्को, सातदोबाटो र एकान्तकुना चोकमा बनाइनेछ। सडक विभाग गुणस्तर, अनुसन्धान तथा विकास केन्द्रले ट्राफिक व्यवस्थापन संरचनाको विस्तृत परियोजना प्रतिवेदन (डीपीआर) बनाउन परामर्शदाता छनोट गरिसकेको छ। डीपीआर बनाउने जिम्मा जियोकमबीडीएरेज जेभीले पाएको सडक विभाग गुणस्तर, अनुसन्धान तथा विकास केन्द्रका इन्जिनियर शंकर खनालले जानकारी दिए। डीपीआर बनाउने परामर्शदाता खोज्न विभागले २०७५ माघमा आसय माग गरेको थियो। यसका लागि आठवटा परामर्शदाताले इच्छा जाहेर गरेका थिए। तीमध्ये चारवटा प्रविधिक रुपमा सवल देखिएका थिए। सूचीकृत चार कम्पनीमध्ये प्राविधिक र आर्थिक मूल्यांकनबाट अब्बल ठहरिएको जियोकमबीडीएरेज जेभीले डीपीआर तयारपार्ने जिम्मा पाएको हो। परामर्शदाताले करिब ४५ लाख रुपैयाँमा ठेक्का प्राप्त गरेको छ। डीपीआर निर्माण गर्न साउन २ गते सडक विभाग र परामर्शदाताबीच सम्झौता भइसकेको छ। २८ हप्ता भित्रमा परामर्शदाताले डीपीआर तयार गरी विभागलाई हस्तान्तरण गर्नुपर्नेछ। काठमाडौं उपत्यकाको बढ्दो ट्राफिक चापलाई व्यवस्थित गर्न ट्राफिक व्यवस्थापन संरचना उपयुक्त हुने इन्जिनियर खनालले बताए। उपत्यकाको प्रमुख समस्याका रुपमा ट्राफिक जाम देखिएको छ। खनालले भने, बर्सेनि सवारीसाधन थपिरहेका छन्। रनिङ ट्राफिक धेरै हुँदा नयाँ संरचना बनाउन कठिन छ। उपत्यकाको ट्राफिक समस्या हल गर्न ट्राफिक व्यवस्थापन संरचना प्रयोगमा ल्याइनेछ। डीपीआरको निर्माणको क्रममा रहेकाले संरचना कस्तो हुन्छ भने ठ्याकै भन्न नसकिने खनाल बताउँछन्। उनका अनुसार संरचना फ्लाइ ओभर, ओभर पास, अन्डर पासमध्ये कुनै एक हुनेछ। संरचना कस्तो किसिमको निर्माण गर्ने भनेर परामर्शदातलाई डीपीआरको जिम्मा दिइएको हो। परामर्शदाताले ट्राफिक जाँच, माटोको गुणस्तर, सडकको लम्बाईलगायत विषय अध्ययन गरेर डिजाइन तयार गर्नेछ। परामर्शदाताले दिइएको प्रतिवेदन सकारात्मक देखिए निर्माण प्रक्रियाको चरणमा प्रवेश हुनेछ। उपत्यकामा ट्राफिक व्यवस्थापन कठिन बन्दै गएको छ। परम्परागत डिजाइनको सडकले ट्राफिक चाप धान्न सकिने अवस्था छैन, खनालले भने, नयाँ संरचना र डिजाइनको आधारमा ट्राफिक व्यवस्थापन गर्न खोजिएको हो। ट्राफिक व्यवस्थापन संरचना निर्माण गर्न खोजिएको सडक चीन सरकारको आर्थिक तथा प्राविधिक सहयोगमा विस्तार भइसकेको छ। साढे १० किलोमिटर कलंकीकोटेश्वर सडक आठ लेनमा विस्तार गरिसकिएको छ। २०७० सालदेखि विस्तार प्रक्रिया अघि बढाइएको कोटेश्वरकलंकी सडक सरकारलाई २०७५ माघमा हस्तान्तरण गरिएको थियो। सडक विभागले विस्तारित सडक खण्डमा ट्राफिक व्यवस्थापन संरचना बनाउन खोजेको छ। चक्रथप हुँदै सहर भित्रिने र बाहिरिने सवारीका कारण ग्वार्खो, सातदोबाटो र एकान्तकुना चोकमा सवारी चाप उच्च छ। ट्राफिक व्यवस्थापन गर्ने संरचना निर्माण गरेर ती चोकका सवारी जाम घटाउने विभागको योजना छ। विस्तारित कलंकीकोटेश्वर खण्डकै कलंकी चोकमा अन्डरपसा निर्माणपछि ट्राफिक व्यवस्थापन सहज भएको छ। सडकको माथिल्लो वा तल्लो स्थानमा कुनै संरचना निर्माण गर्न सकिएमा ट्राफिक व्यवस्थापन सहज हुने विभागको ठम्याइ छ। ट्राफिक व्यवस्थापनमा कलंकीमा देखिएको सफलकै आधारमा चक्रपथका तीन स्थानमा नयाँ संरचना बनाउन विभाग अग्रसर भएको हो।"
उपत्यकामा थपिए १३४ जना कोरोना संक्रमित,"काठमाडौं : काठमाडौं उपत्यकामा कोरोना संक्रमण दर दिनप्रतिदिन बढ्दो छ।पछिल्लो २४ घण्टामा थप १३४ जनामा संक्रमण पुष्टि भएको छ। स्वास्थ्य तथा जनसंख्या मन्त्रालयका प्रवक्ता डाजागेश्वर गौतमले विभिन्न प्रयोगशालामा गरिएको परीक्षणमा मंगलबार थप १३४ जनामा कोरोना संक्रमण भएको पुष्टि गरेका हुन्।काठमाडौंका ११० , भक्तपुरमा ८ र ललितपुरमा १६ जनामा गरी कुल १३४ जनामा कोरोना पुष्टि भएको स्वास्थ्य मन्त्रालयले जनाएको छ। मंगलबार मात्रै थप ६३८ जनामा कोरोना भाइरस (कोभिड१९) संक्रमण देखिएको छ। स्वास्थ्य तथा जनसंख्या मन्त्रालयका प्रवक्ता डा गौतमका अनुसार नयाँसहित कूल संक्रमितको संख्या २३ हजार ९४८ पुगेको हो । प्रवक्ता गौतमकाअनुसार ७ हजार २०१ जना कोरोनाका सक्रिय बिरामी रहेका छन्। जसमध्ये प्रदेश १ मा ५३९ जना, प्रदेश २ मा ३३४७ , बागमती प्रदेशमा १३५२, गण्डकी प्रदेशमा २२४ , प्रदेश ५ मा ६४६ , कर्णाली प्रदेशमा १९७ र सुदूरपश्चिम प्रदेशमा ८९६ जना गरी कुल७ हजार २०१ जना सक्रिय बिरामी रहेका छन्। मन्त्रालयका अनुसार पछिल्लो २४ घन्टामा १७१ जनाले कोरोना जितेर घर फर्किएका छन्। योसहित कोरोना जित्नेको कुल संख्या १६ हजार ६ सय ६४ पुगेको छ। क्वारेन्टाइनमा रहनेको संख्या ११ हजार ५८ पुगेको छ भने आइसोलेसनमा ७ हजार २०१ जनाको उपचार भइराखेको छ ।"
गुम्यो १६ लाखको रोजगारी,होटल तथा रेस्टुरेन्ट क्षेत्रमा सर्वाधिक ४० प्रतिशत र शिक्षा क्षेत्रमा सबैभन्दा कम अर्थात् साढे ५ प्रतिशत कामदार कटौती। काठमाडौं : सरकारले कोरोना भाइरस महामारीबाट जोगिन लागू गरेको लकडाउनका कारण देशभरमा करिब १६ लाखको रोजगारी गुमेको छ। नेपाल राष्ट्र बैंकले हालै सार्वजनिक गरेको प्रतिवेदनले यस्तो देखाएको हो। कोरोना भाइरसले अर्थतन्त्रमा पारेको प्रभाव सम्बन्धी सर्वेक्षण प्रतिवेदनअनुसार औसतमा २२ दशमलव ५० प्रतिशत कामदार कटौती गरिएको छ। विशेष गरी निजी क्षेत्रले यसरी कामदार कटौती गरेका छन्। कटौतीमा पर्नेमा ७० प्रतिशतभन्दा धेरै अस्थायी वा करारमा नियुक्त गरिएका कामदार छन्। केन्द्रीय तथ्यांक विभागले २०७५ मा गरेको राष्ट्रिय श्रम शक्ति सर्वेक्षणमा मुलुकभर करिब ७० लाख ८६ हजार मानिस कुनै न कुनै किसिमको रोजगारीमा संलग्न रहेको उल्लेख छ। दुई वर्ष अघिकै आँकडालाई आधार मान्ने हो भने पनि कोरोना भाइसरका कारण १५ लाख ९४ हजारभन्दा धेरै मानिसको रोजगारी खोसिएको छ। राष्ट्र बैंकले गएको २६ जेठदेखि १० असारसम्म ५२ जिल्लाका ६ सय ७४ उद्योगी व्यवसायीमा सर्वेक्षण गरेर प्रतिवेदन तयार पारेको हो। त्यसयता रोजगारी गुमाउने र तलब कटौती हुनेको विवरण यो सर्वेक्षण समावेस छैन। प्रतिवेदनले असार पहिले सातासम्म ३९ प्रतिशत उद्योग व्यवसाय पूर्ण वा आंशिक रूपमा सञ्चालनमा रहेको र ६१ प्रतिशत उद्योग व्यवसाय पूर्णतः बन्द रहेको उल्लेख गरेको छ। होटल तथा रेस्टुरेन्ट क्षेत्रले सर्वाधिक ४० प्रतिशत र शिक्षा क्षेत्रले सबैभन्दा कम अर्थात् साढे ५ प्रतिशतमात्रै कामदार कटौती गरेका छन्। रोजगारी नगुमाएका कामदारको पनि तलब घटेको छ। व्यवसायीले औसत १८२ प्रतिशत तलब कटौती गरेको प्रतिवेदनमा उल्लेख छ। राष्ट्र बैंकका अनुसार होटल तथा रेस्टुरेन्टमा सर्वाधिक साढे ३६ प्रतिशत तलब कटौती गरिएको छ।
राजधानीमै खोला पस्यो,"धनगढी : कैलालीको धनगढी१ की कोकिला जोशी र उनको परिवारका सदस्य सोमबार दिउँसोसम्म चियासमेत नखाई कम्मरसम्मको पानीमा खटिरहेका थिए। सडकछेउमै रहेको पक्की घर अलिक उँचो भए पनि त्यसकै पछाडि रहेको पुरानो घरभित्र दुई फिटसम्म पानी पसेको रहेछ। उनीहरू त्यहाँ भण्डारण गरिएको खाद्यान्न, लत्ताकपडा ओसार्न व्यस्त थिए। शिवनगरमा हरेक वर्ष बाढी बढेर आइरहेको छ, जोशीले भनिन्, तीनचार वर्षअघि सडकमा सामान्य पानी जम्थ्यो। पछि खोलाको केही पानी बस्तीमा पस्यो। अहिले त खोला नै बस्ती भएर बग्न लागेको छ। सोही ठाउँका तारा चन्दको घरमा पनि तीन फिट पानी जमेको छ। आधाभन्दा बढी सामान भिजेर काम नलाग्ने भयो, चन्दले भने, घरभित्रको कार्पेट सोफा र अरू सामानको बिजोग छ। उनका घरमा आइतबार बेलुका महेन्द्रनगरबाट चारपाँच जना साथी पाहुना आएका थिए। चुरेतिर दिनभर पानी परेकाले खोलामा अचानक पानी आएर बस्तीमै पस्यो, चन्दले भने, एकतले घर भएकाले सबै जना आधा रातिदेखि जागराम बस्यौं। शिवनगरकै नेकपा नेता यज्ञराज बाँस्तोलाका अनुसार सहरमा कंक्रिटका घर बने। पानी जमिनमुनि जाने माटोको सतह कम भयो। अर्को कुरा खोलानाला अतिक्रमणको चपेटामा परे। खोला साँघुरिँदै आएपछि पानी नअटाएर बस्ती वा बजारमा त पस्ने हो, उनले भने। उनले विगतमा खोलाहरूको चौडाइ कम्तीमा ३० मिटर रहेको उल्लेख गरे। तर, खोलाहरूमा लालपुर्जा बनेर अहिले १०१२ फिट भइरहेका छन्, उनले भने, अनि पानी त जता बहाव पायो उतै त जाने हो। खोलामा अटेन अनि बस्तीमा पस्यो। शिवनगरकै जानकी बोगटी धनगढीको मुख्य बजारस्थित पुरानो विद्यालय त्रिनगर माविकी अध्यक्ष हुन्। त्रिनगर माविसँगै कैलाली खोला जोडिएको छ। उनको बसाइ भने शिवनगर खोलानजिक छ। त्रिनगर खोलाको बीचमा पिलरका घर बनाएका सबैले देखेकै छन्। शिवनगर खोला पनि अक्रिमणको चपेटामा परेको छ, बोगटीले भनिन्, चुनावका बेला सबैले तटबन्धका कुरा गर्छन्। त्यो कुरा फेरि अर्काे पाँच वर्षमा मात्रै आउने हो। त्यो पनि चुनावी एजेन्डाका रूपमा। वडा नम्बर १ र ३ मा ९० डुबानमा परेको ३ नम्बर वडाध्यक्ष बलबहादुर ऐरले बताए। यस्तै, रातोपुल, एलएम चोक, पार्क चोक, संसद् भवन, सेती प्रादेशिक अस्पताल आसपास खोलाको पानी उक्लिएको छ। धेरै पानी परे अलिक अलिक जम्मा हुने त सधैं हो, एलएन चोकका व्यवसायी राजीव गुप्ताले भने, तर, यसरी खोला नै सडकमा उक्लिएको भने पहिलो पटक हो। खोलानाला अतिक्रमणका साथै नगर क्षेत्रका नालीको निकास नभएका कारण हरेक वर्ष बजार क्षेत्र डुबानमा परिरहेको उनको भनाइ छ। यसपालि सडकमा आएको पानी अहिलेसम्मकै बढी हो, उनले भने, यो हरेक वर्ष बढिरहेको छ। धनगढी बजारको पूर्वी क्षेत्रबाट सेतोपुल खोला, त्यसपछि जिप्रका खोला, कैलाली खोला र ज्योति स्कुल नजिकको खोला हो। ज्योति स्कुलनजिकको खोलाको त अहिले सडक बनाइएको छ। बजारको उत्तरी क्षेत्र उत्तरबेहडी, कैलाली गाउँ भएर आउने पानीले निकास नपाएपछि डुबान हुने गरेको छ। कैलाली नालाको बीचमा पक्की घर बनेका छन्। सेतो पुल आसपास पनि घर बनेर अतिक्रमण बढेको छ। खोलाको बीचमा पर्ने जग्गा नेताहरूको सेटिङमा लालपुर्जा लिँदै घर बनाउँदै गरेपछि बर्खाका बेला बाढीले यसरी वितन्डा मच्चाउने गरेको रातोपुलका वीरबहादुर महराले बताए। उपमहानगरपालिकामा निर्वाचित जनप्रतिनिधिले पहिलो बैठकमा धनगढीमा खोलानाला अतिक्रमण हटाउने निर्णय गरेका थिए। तर, त्यो निर्णयमा मात्रै सीमित रह्यो। उपमहानगरपालिकाले त्यो निर्णयअनुसार काम गर्न सकेन, शिवनगरका बाँस्तोलाले भने, सुरुमा निर्णय गरिहाले, अब खोलानालाछेउका बस्ती उठायो भने कसैका भोट कम पर्ने होलान्। अनि चुप लागेर बसेपछि, बाढीले यस्तो वितन्डा मच्चाएको छ। उपमेयर सुशीला मि श्रले भने उपमहानगरपालिकाले खोलानाला अतिक्रमण हटाउन समिति गठन गरी काम गरिरहेको दाबी गरिन्। खोलानाला अतिक्रमण हटाउनका लागि हामीले एक टोली गठन गरेका छौं। त्यसले सबै खोलामा गरिएको अतिक्रमणको लगत संकलन गरिसकेको छ, उनले भनिन्, उनीहरूलाई सम्झाइबुझाई गरी अतिक्रमण छोडन आग्रह पनि गरिएको छ। उपमहानगरपालिकाले सबैभन्दा बढी डुबानमा पर्ने वडा नम्बर १ का वडाध्यक्ष सन्तोष मुडभरीको अध्यक्षतामा प्राविधिकसहित खोलानाला अतिक्रमण हटाउने समिति गठन गरेको थियो। समिति गठन भएको तीन वर्ष हुन लाग्दा पूरै लगत संकलनको काम पनि हुन नसकेको भन्दै नगरवासी रुष्ट छन्।"
नेपाली राजनीतिका पाँच विशेषता,"१ नेपालको राजनीति आत्महत्याकारी छ। यहाँ कसैले कसैलाई सिध्याउनु पर्दैन। सत्तामा पुग्ने अनेक उपाय गर्छन्। सफल पनि हुन्छन्। तर आफैं आत्महत्या गरी सकिन्छन्। यो असलमा नेपाली इतिहासको देन नै हो। किराँती राजाहरू आफ्नै कर्मले कमजोर भए। उनीहरूपछि लिच्छवीहरू आए। लिच्छवी राजाहरू पनि आपसमा मिल्न सकेनन्। झैझगडा गरिरहे। त्यसपछि मल्लहरू सत्तामा आए। मल्लहरू राज्य सुदृढ गर्न लागेनन्। आफ्ना सन्तानमा राज्य बाँडे। मिल्न सकेनन् कमजोर भए। उनीहरू मिल्दासम्म पृथ्वीनारायण शाहलाई काठमाडौं उपत्यका लिन गाह्रो भयो। तर उनीहरू नमिलेको घडी उनलाई सजिलो भयो। शाह दरबार पनि षड्यन्त्रबाट मुक्त हुन सकेन। आपसमा लडिरहे। त्यसबाट जंगबहादुरको उदय भयो। राणाशासन सय वर्षसम्म बलियो भयो। कसैले हल्लाउन सकेन। जुन दिन राणाहरू क, ख, ग श्रेणीमा विभाजन भए, त्यसयता उनीहरूको पतन सुरु भयो। तल परेका राणाहरू माथि परेका राणाहरूविरुद्ध नलडेको भए के राणाशासन २००७ सालमा अन्त्य हुन्थ्यो ? सायद अरू कति वर्षसम्म रहिरहन्थ्यो। २०१७ सालसम्म चलेको प्रजातन्त्र पनि आपसी कलहबाटै समाप्त भएको हो। एक त कोइराला भाइहरूबीचमै फाटो भएर नयाँ प्रजातान्त्रिक व्यवस्था कमजोर भयो। त्यसमा पनि तात्कालीन प्रधानमन्त्री बीपी कोइरालाका बलिया सहयोगीले उनको साथ छाडिदिए। त्यसबाट उनीहरूको अवशान भयो। ३० वर्ष लामो पञ्चायत व्यवस्था पनि आफ्नै कमजोरीले ढलेको हो। होइन भने गिरिजाप्रसाद कोइरालाजस्ता नेता पनि पञ्चायतमा पस्न तयार भएका थिए। २०४८ सालको निर्वाचनमा नेपाली जनताले नेपाली कांग्रेसलाई बहुमत दिएका थिए। तर दुईतीन वर्ष पनि चलेन। अरू कुनै कारणले ढलेको होइन। आफ्नै छत्तीसै समुदायले प्रधानमन्त्रीलाई असहयोग गर्दा सरकार ढलेको हो। फलस्वरूप मध्यकालीन निर्वाचन भयो। एमालेले २०५ मध्ये ८८ सिट जितेर सबभन्दा ठूलो दल भयो। तर निर्वाचनअगाडि सो दल फुटेर बहुमतमा आउन सकेन। यदि नफुटेको भए संसद्मा बहुमत ल्याउन सक्थे। चोइटिएर गएको मालेले गर्दा एमालेले बहुमत ल्याउन सकेन। नौ महिनापछि त्यसको सरकार ढल्यो। बाह्य दुनियाँलाई मुखले ठीक्क पार्ने तर आफ्नो देश र जनताको गाँठी बलियो पार्ने नीति हुनुपर्नेमा उल्टोउल्टो भएको देखिन्छ। जनतालाई नचाहिने शब्दजालमा राख्ने अनि अरू देशको स्वार्थ पूरा गर्दै हिँड्ने बानीव्यहोरा देखियो। अब आउने नेतृत्व वर्गमा नियत राम्रो भएका मानिस आउनुपर्ने हो। २०५६ सालको निर्वाचनमा कांग्रेसले फेरि बहुमत ल्यायो। तर त्यो दल पनि फुटेर गयो। अरू कसैले गर्दा ढलेको थिएन। आफ्नै आत्महत्याकारी कर्मले ढलेको थियो। त्यसपछि राजा ज्ञानेन्द्रको उदय भयो। उनलाई नेपाली जनताको समर्थन थियो। अन्तर्राष्ट्रिय जगत्ले पनि साथ दिएको थियो। दलहरू सबै कमजोर भएका थिए। उनलाई इतिहासले एउटा राम्रो मौका दिएको थियो। तर केही वर्षमै कमजोर हुँदै गयो। अभूतपूर्व दोस्रो जनआन्दोलनमा राजतन्त्र टिक्न सकेन। हुन त यसमा विदेशीहरूको चलखेल पनि देखियो। तर नेपाली जनताको उर्लिंदो भीड प्रभावकारी देखियो। त्यसपछिको राजनीतिमा एमाले र माओवादी दल मिले। संविधान बन्यो। दुई साम्यवादी दलहरूले दुईतिहाइ बहुमत मागे। जनताले दिए। भनेकै जस्तो सरकार बन्यो। तर दुईअढाइ वर्ष नपुग्दै आपसमा लड्न थाले। संसारमा कम्युनिस्टहरूको विनाश भइरहेका बेलामा नेपाल कम्युनिस्ट पार्टीले अत्यधिक मत प्राप्त गरेर निर्वाचन जित्नु नै एउटा चमत्कारी घटना थियो। तर उही आत्मघाती परम्परा सो दलमा पनि देखिन थाल्यो। कति महिना भइसक्यो आज फुट्छ कि भोलि भन्ने सबैका मुखमा एउटै प्रश्न झुन्डिएको छ। अब त नफुटे पनि नेतृत्व वर्गमा मन चिरा परिसकेको छ। सरकारबाट आफ्नै कार्यकर्ताको मात्र होइन, जनताको पनि विश्वास उठिसकेको छ। सरकार टिकिरहे पनि यो कमजोर हुन थालिसकेको छ। आत्महत्याको राजनीतितिर यो दिनहुँ अग्रसर भएको छ। कसैले नधकेली यो आफैं भीरबाट फाल हाल्न खोजेको देखिन्छ। २ ग्रिक विद्वान् एरिस्टोटलको एउटा कथन पनि नेपाली राजनीतिमा चरितार्थ भएको छ। त्यो हो सरकारको हेरफेर। उनको भनाइमा राजतन्त्रात्मक शासन अधिनायकवादतिर ढल्किँदै जान्छ र उसले प्रजातान्त्रिक क्रान्ति निम्त्याउँछ। प्रजातान्त्रिक पद्धति कालान्तरमा भीडतन्त्रतिर सोझिन्छ र त्यो साह्रै अराजक हुन्छ। उसले कालान्तरमा मुठीभर शासकको उत्थान गराउँछ। यो एक प्रकारले सम्भ्रान्त वर्गको प्रभावमा चल्छ। तर यो व्यवस्था पनि धेरै दिन टिक्दैन। यसले केही परिवारको उत्थान त हुन्छ तर चाँडै बदनाम पनि हुन्छ। त्यसपछि जनताले पुनः राजतन्त्र नै खोज्न थाल्छन्। यो सरकारको चक्र चलिरहन्छ। हुन त उनले यो चक्र पूरा हुन धेरै वर्ष लाग्छ भनेका थिए। तर नेपालमा भने सो चक्र द्रूतगतिमा चलेको देखिन्छ। यो चक्रअनुसार नेपालमा पुनः राजतन्त्रको उदय हुने देखिन्छ। ३ यसो हेर्ने हो भने नेपालको राजनीतिक इतिहासमा के मात्र भएन र ? प्रजातन्त्र आयो। कुनै बेला अर्धप्रजातन्त्र भनियो। कुनै बेला पूर्ण प्रजानन्त्र भनियो। सामन्तवादको जगजगी पहिले पनि थियो। अहिले पनि उत्तिकै छ। साम्यवादी शब्दहरू व्यापक रूपमा प्रयोग भए कै हो। औपनिवेशिक, अर्धऔपनिवेशिक आदि अवस्थाको वर्णन भयो। कुनै बेला प्रतिगमनको ठूलो चर्चा भयो। प्रतिगमन अलिअलि सच्चियो पनि। क्रान्ति, आन्दोलन, अभियान आदि त अहिले पनि प्रचलित नै छन्। लोकतन्त्र आयो, गणतन्त्र आयो, संघीयता आयो, धर्म निरपेक्षता आयो। साम्यवादीहरू सत्तामा आए। त्यो पनि निर्वाचनबाट। नसुनिएको नदेखिएको कुरा। समाजवाद संविधानले मान्यो। नारा पनि समाजवादकै लाग्यो। चिन्तन पनि समाजवादकै भयो। वैज्ञानिक समाजवाद भन्ने त कायमै छ। तर नेपालीको थाप्लोमा नाम्लो जस्ताको तेस्तै रह्यो। आखिर यतिका अभ्यास गर्दा पनि नेपाल र नेपालीका लागि कुनै काम लागेन। काम लाग्ने त पृथ्वीनारायण शाहले खडा गरिदिएको देश मात्र काम लाग्यो। हुन पनि उनले देश मात्र होइन पछिसम्म नेपालीलाई काम लाग्ने केही मन्त्र पनि छाडेका रहेछन्। नेपालीले त्यही मात्र मनन गरे पुग्ने रैछ। रैती धनी भए राज्य बलियो हुन्छ भनेकै रहेछन्। घुस दिने र लिने दुवै अपराधी हुन् भनेर पनि भनेकै रहेछन्। उत्तरतिरको मुलुकसित राम्रो सम्बन्ध राख्नु र दक्षिणतिर अलि सतर्क हुनु भनेकै रहेछन्। नभन्दै यो चरितार्थ भएको छ। नेपाल र नेपालीका लागि चाहिने कुरा त पृथ्वीनारायणले जुटाएर राखिदिएकै रहेछन्। नेपालीले चाहिनेनचाहिने बाहिरिया सिद्धान्त र विचारको पछि पर्नु नै व्यर्थ रहेछ। सो कुरा अहिले पो बुझियो। ४ नेपाललाई चाहिने नियत ठीक भएको शासक रहेछ। आजसम्म जुन प्रणाली आए पनि सो देखिएन। बाह्य दुनियाँलाई मुखले ठीक्क पार्ने तर आफ्नो देश र जनताको गाँठी बलियो पार्ने नीति हुनुपर्नेमा उल्टोउल्टो भएको देखिन्छ। जनतालाई नचाहिने शब्दजालमा राख्ने अनि अरू देशको स्वार्थ पूरा गर्दै हिँड्ने बानीव्यहोरा देखियो। अब आउने नेतृत्व वर्गमा नियत राम्रो भएका मानिस आउनुपर्ने हो। ५ नेपाल र नेपालीले रुचाउने शाह पद्धति रहेछ या राणा पद्धति रहेछ। अरू पद्धति काम लाग्दो रहेनछ। निर्वाचनबाट चुनिएर आएका शासक पनि कोही राजै हुन खोज्ने, कोही राणाहरूले जस्तो सबै ढुकुटी आफ्नै बनाउन खोज्ने। नेताहरू पनि जंगबहादुर चाहियो भनेर भनिरहने। गणतन्त्र, संघीयता र धर्म निरपेक्षताका विरोधीले नै यी कुरा लागू गर्नुपर्ने अवस्था आउने। कस्तो विडम्बना ! खै, नेपालीले अब आफ्नो पहिचान थाहा पाउनुपर्ने र आफ्नो चरित्रअनुसारको पद्धति ल्याउनुपर्ने नै देखिन्छ।"
सभापति देउवाले गठन गरेका विभाग खारेज गर्न कांग्रेसका १२ केन्द्रीय सदस्यको माग,"काठमाडौं : कांग्रेस सभापति शेरबहादुर देउवाले महाधिवेशन मुखमा विभिन्न विभाग गठन गरेको भन्दै १२ केन्द्रीय सदस्यले प्रश्न उठाएका छन्। महाधिवेशन सकिएको दुई महिनाभित्र गठन गर्नुपर्ने विभाग चार वर्षे कार्यकाल सकिएपछि भएको भन्दै १२ केन्द्रीय सदस्यले विभाग खारेज गर्न माग गरेका हुन्। महाधिवेशनको औपचारिक प्रक्रिया सुरु भएपछि पार्टीका साथीहरुमा आपसी तिक्तता बढाएर पक्ष र विपक्ष खडा गर्नुको उद्देश्य के हो ? यस कार्यबाट महाधिवेशनको निष्पक्षतामा गम्भीर प्रश्न उठेको छ र पार्टीका सबै तहको मिति तोकिसके पश्चात् विभिन्न नियुक्तिहरु गर्नु महाधिवेशन आचारसंहिताको ठाडो उलंघन गर्नु हो,१२ केन्द्रीय सदस्यले मंगलबार सार्वजनिक गरेको विज्ञप्तिमा उल्लेख छ। विभाग खारेज गर्न माग गर्ने केन्द्रीय सदस्यमा चन्द्र भण्डारी, धनराज गुरुङ, कमला पन्त, गगन थापा, गुरुराज घिमिरे, बद्री पाण्डे, रत्ना शेरचन, जीवन परियार, प्रदीप पौडेल, सरिता प्रसाईं, रामकृष्ण यादव, किरण यादव रहेका छन्। विज्ञप्ति विज्ञप्ति २०७७ साउन २७ नेपाली कांग्रेस आफ्नो चौधौं महाधिवेशनको संघारमा छ। विधानतः चार वर्षको कार्यकाल भित्र महाधिवेशन सम्पन्न हुन नसक्ने बिशेष परिस्थिती देखिएमा मात्र उपयोग गर्न पाइने एक बर्ष कार्यकाल थप्न सकिने वैधानिक सुविधा प्रयोग गरेर बढाइएको अवधिमा महाधिवेशनको प्रक्रिया प्रारम्भ गरिएको छ। निर्धारण गरिएको समय  फागुन भित्र कुनै पनि हालतमा महाधिवेशन सम्पन्न गर्नु पर्ने एेतिहासिक दायित्व केन्द्रीय समितिको काँधमा छ। यस्तो समयमा पार्टी भित्र को आन्तरिक एकता लाई सुदृढ तुल्याउँदै पार्टी नेता बिच,नेता कार्यकर्ता बिच र पुरानो पुस्ता एवं नयाँ पुस्ताका बिचको सम्बन्धलाई सुमधुर तथा हार्दिक बनाउनु पर्ने दायित्व हामी सबैको हो। यद्दपि यस कार्यमा सभापति अर्थात् नेतृत्वले अग्रणी भूमिका निर्वाह गर्नु पर्दछ। पार्टी भित्र देखिएका बिवाद र आपसी तिक्ततालाई समाप्त गरि साथिहरुका बिचमा भावनात्मक एकता कायम गरि महाधिवेशनलाई हौसला पूर्ण महोत्सवको रुपमा निर्धारित समयतालिका भित्रै सम्पन्न गर्नु हामी सबैको साझा अभिभारा र कर्तव्य हो। तथापि यस कार्यमा पनि सभापति अर्थात् नेतृत्वकै ठोस र सकारात्मक पहलकदमी महत्वपूर्ण हुन्छ। इतिहासको महत्त्वपूर्ण कालखण्डमा हाम्रो महाधिवेशन सम्पन्न हुदैछ। संसारभरि अस्विकृत अलोकतान्त्रिक बिचारको बाहक राजनीतिक दल नेकपाको कुशासनमा लोकतन्त्र असुरक्षित छ। नयाँ पुस्ता राजनीतिसँग विकर्षित र टाढिएको छ। साच्चै भन्ने हो भने सिंगो पुस्ता तनावग्रस्त भई बिरक्तिएर बसेको छ र समकालिन राजनीतिप्रति उसको घृणाभाव झल्किन्छ।यस महाधिवेशनले यी सबै पक्षलाई आश्वस्त तुल्याउदै उत्पन्न तनाव,बिरक्ती र घृणा भावलाई अन्त्य गरी लोकतन्त्रको भविष्यलाई सुरक्षित तुल्याउँदै राजनीतिप्रतिको सम्मान, मर्यादा र प्रतिष्ठालाई पुनर्स्थापित गर्नु आजको प्रमुख आवश्यकता रहेको छ। यसका लागि पनि नेतृत्वकै अग्रसरता आवश्यक देखिन्छ। यस घडीमा हामीले समयको पदचाप, पार्टीका साथिहरुको चाहना, नयाँ पुस्ताको आकांक्षा, राष्ट्रप्रतिको दायित्व र इतिहासको आवश्यकतालाई राम्ररी महसुस गर्न सक्नु पर्दछ।तर दुर्भाग्यवश हामी, हामीलाई प्राप्त एेतिहासिक बिरासत र गौरवलाई जोगाउन र थाम्न असमर्थ हुदै गएका छौं। हामी प्रतिको नेपाली जनताको भरोसा कमजोर हुदै गएको छ। पार्टिको गौरवपूर्ण छवि ,व्यक्तित्व र कान्ति ह्रासोन्मुख हुँदैछ।हाम्रा प्रातः स्मरणीय नेताहरुले रचेको गौरव गाथालाई थप गौरवपूर्ण बनाउने दायित्व विमुख हुन थालेको छ। हामी लोकतन्त्रको विधिसम्मत बाटो छाडेर आफ्नो र गुटको क्षुद्र स्वार्थमा केन्द्रित हुन थालेका छौं।र हाम्रो पार्टीको पहिचान र परम्पराको सट्टा अराजकता तर्फ उन्मुख भएका छौं। यसको जिम्मेदारी ले लिनु पर्दछ। अहिले आएर सभापति ज्यूबाट पार्टीका विभिन्न विभाग गठनप्रति हाम्रो ध्यान गम्भीर रुपमा आकर्षित भएको छ। पार्टी सभापति विधानको संरक्षक,पालक र कार्यान्वयनकर्ता पनि हो। कांग्रेसको गौरवपूर्ण इतिहासको भारी उहाँकै काँधमा छ।कस्तो कांग्रेस बनाउने,विधि पालनाको सुनिश्चितता कसरी गर्ने र नयाँ पुस्तालाई आन्तरिक लोकतन्त्रको पूर्ण अभ्यास स्थापित भएको पार्टी कसरी हस्तान्तरण गर्ने भन्ने दायित्व पनि उहाँकै हो। सभापति व्यक्ति होइन, संस्था हो। उहाँसँग पार्टीलाई गुट उपगुटमा बिभाजित रहनदिएर कांग्रेसको इतिहास,बिरासत , परम्परा र पद्दतिलाई उल्लंघन गर्ने सुविधा छैन। अस्वस्थ भागबण्डालाई संस्कृति बनाएर पार्टीका संघर्षशील साथिहरुलाई समान अवसर र न्यायबाट बञ्चित गर्ने अधिकार पनि छैन। सिद्धान्त र व्यवहारको पटक्कै तालमेल नहुने गरी मनोगत चाहनामा पार्टी चलाउने विशेषाधिकार पनि छैन।आफ्ना समकालीन साथिहरु र पार्टीको ठूलो पंक्तिको चित्त दुखाएर एक्लै हिड्ने सहुलियत पनि छैन। यसबाट गैरलोकतान्त्रिक शक्तिहरुसँग लोकतान्त्रिक मुल्य मान्यताको बिषयमा बहस गर्ने हाम्रो नैतिक धरातल अत्यन्त कमजोर हुन पुगेको छ। हामी यतिबेला पार्टिको बाह्रौं महाधिवेशन पश्चात् तत्कालीन सभापति सुशील कोइरालाले पार्टिका विभागहरु गठन गर्दा बर्तमान पार्टी सभापति ज्युले राख्नु भएको तर्क रअसहमतिलाई स्मरण गरिरहेका छौं। पदाधिकारी, समिति र बिभाग गठनमा दुई बर्ष मात्र ढिलो हुँदा बर्तमान सभापति ज्यु कै असहमति र बिरोधका कारण तत्कालिन निर्णय फिर्ता लिइयो अर्थात् कार्यान्वयन गरिएन। अनि अहिले कार्यकाल समाप्त भइसकेपछि गरिएका निर्णयहरु कसरी बैधानिक र उपयुक्त हुन सक्छन्? महाधिवेशन सम्पन्न भएको दुईमहिनाभित्र गरिनु पर्ने विभाग गठनको काम तत्काल किन भएन? हाम्रो सम्पूर्ण ध्यान र शक्ति मर्यादित, निष्पक्ष , विश्वसनीय र भब्य रुपमा महाधिवेशन सम्पन्न गर्नमा लगाउनु पर्ने होइन र? हामीले बनाएका बिभागहरुले आफ्ना विभागीय काम कहिले गर्ने? महाधिवेशनको औपचारिक प्रक्रिया शुरु भएपछि पार्टिका साथिहरुमा आपसी तिक्तता बढाएर पक्ष र विपक्ष खडा गर्नुको उद्देश्य के हो?यस कार्यबाट महाधिवेशनको निष्पक्षता मा गम्भीर प्रश्न उठेको छ र पार्टीका सबै तहको मिति तोकिसके पश्चात् बिभिन्न नियुक्तिहरु गर्नु महाधिवेशन आचारसंहिताको ठाडो उलंघन गर्नु हो। तसर्थ बिभाग गठनका कार्य तत्काल रोकिनु पर्छ र गठन गरिएका औचित्यहिन विभागहरु खारेज गरिनुपर्छ भन्ने हाम्रो माग छ।यसबाट मात्र महाधिवेशनको निष्पक्षताको सुनिश्चितता हुन सक्छ भन्ने हाम्रो स्पष्ट धारणा छ।यस बिषयमा स्पष्ट हुनका लागि देशभरका साथिहरुलाई आग्रह समेत गर्दछौं। साथै अहिले देखिएका सम्पूर्ण चुनौतीको सामना गर्दै समाजले उठाएका शंका उपशंकाको निवारण गर्दै हर प्रश्नको जवाफ सहित राष्ट्र, लोकतन्त्र र पार्टीलाई सहि दिशा प्रदान गर्न आवश्यक पर्दा हामी नेतृत्व लिन समेत तयार छौं भन्ने कुरा स्पष्ट पार्न चाहन्छौं। जय नेपाल डा चन्द्र भण्डारी, धनराज गुरुङ, कमला पन्त, गगन थापा, गुरुराज घिमिरे, बद्री पाण्डे, रत्ना शेरचन, जीवन परियार, प्रदिप पौडेल, सरिता प्रसाँई, रामकृष्ण यादव, किरण यादव"
ओलीलाई बैठकमा ल्याउने प्रयास,"काठमाडौं : नेकपा वरिष्ठ नेता माधवकुमार नेपालले पार्टी अध्यक्ष एवं प्रधानमन्त्री केपी शर्मा ओलीलाई स्थायी समिति बैठकमा ल्याउने प्रयासमै रहेको बताएका छन् । आफूनिकट १२ भन्दा बढी केन्द्रीय सदस्यसँग सोमबार दिउँसो नेता नेपालले यस्तो बताएका हुन् । त्यस क्रममा स्थायी समिति सदस्यहरू सुरेन्द्र पाण्डे, गोकर्ण विष्टलगायत नेता पनि सहभागी थिए । केन्द्रीय सदस्यहरू डा विजय पौडेल, ठाकुर गैरे, मेटमणि चौधरी, रामकुमारी झाक्री, यज्ञराज सुनुवार, गणेश पहाडी, दिलु पन्तलगायत नेपाल निवास पुगेका थिए । उनीहरूले ६३ सांसदले पार्टी विभाजन रोक्न हस्ताक्षर अभियान चलाएको विषयमा नेपाललाई जानकारी गराएका थिए । त्यसपछि नेपालले प्रधानमन्त्री ओलीलाई अझै सहमतिमा ल्याउने कोसिमै लागेको जानकारी गराएका थिए ।"
कोरोनाभन्दा पार्टीको भाइरसले दुख दियो : मुख्यमन्त्री,"पोखरा : सत्तारुढ नेपाल कम्युनिस्ट पार्टी (नेकपा)को स्थायी कमिटी सदस्यसमेत रहेका गण्डकी प्रदेशका मुख्यमन्त्री पृथ्वीसुब्बा गुरुङले कोरोना भाइरसभन्दा पनि आफ्नो पार्टीभित्रको भाइरसले दुख दिइरहेको बताएका छन् । आदिवासी जनजाति पत्रकार महासंघ (फोनिज) गण्डकीले संस्थाको वार्षिकोत्सवका अवसरमा मंगलबार आयोजना गरेको कार्यक्रममा उनले यस्तो बताएका हुन् । उनले उक्त भाइरस समाप्त पार्नुपर्नेमा समेत जोड दिए । अहिले हामी संक्रमणै संक्रमणमा छौं, अत्यासै अत्यासमा छौं, कठिनाइ नै कठिनाइमा छौं, यत्रो भाइरसको महामारीमा छौं, पार्टीको भाइरसले पो झन् बढी दुख दिएको छ, उनले भने, कोरोना नोवल भाइरसको महामारीभन्दा पार्टीको भाइरस खतरनाक छ । जनताले कम्युनिस्टलाई ५ वर्ष सरकार सञ्चालन गर्न जिम्मेवारी दिएको बेला पार्टीभित्रको भाइरसबाट दुख पाइराखेको उनले बताए । उनले भने, ५ वर्ष सरकार चलाउने बेलामा किन झगडा गर्छौं हामी ? खुरुखुरु सरकार चलाउने । कमजोरी गरेकाे छ भने पार्टीभित्र छलफल चलाउने हो तर एउटा सानो कमजोरीलाई लिएर सरकार चेन्ज गरेर जनताले दिएको जनमतको अपमान गर्ने अधिकार कुनै नेतालाई छैन । कुनै नेता र हाम्रो पार्टीलाई पनि छैन । कम्युनिस्ट पार्टीले इतिहास मेन्टेन गर्नुपर्ने खाँचो भएको मुख्यमन्त्री गुरुङले औंल्याए । चाहे त्यो नाकाबन्दीको बेला होस्, चाहे त्यो अन्तर्राष्ट्रिय परिवहनको कुरा होस्, चाहे दुई देशको सम्बन्ध स्थापित गर्ने कुरा होस्, इतिहास निर्माण गरेको पार्टी हो कम्युनिस्ट पार्टी, उनले भने, चाहे संविधान निर्माणको नेतृत्व गरेको कुरा होस्, चाहे शान्तिपूर्ण ढंगले क्रान्ति सम्पन्न गरेको कुरा होस्, कम्युनिस्ट पार्टीले इतिहास निर्माण गरिरहेको छ, तर अब एउटा इतिहास बनाउन बाँकी छ, त्यो भन्या, जनताका सामु बाचा गरेको कुरा । उनले जनतासँग बाचा गरे झैं कम्युनिस्ट पार्टीले स्थायी सरकार दिन सक्नुपर्ने बताए । हामी लगातार ५ वर्ष सरकार चलाउँछौं, जनताको समृद्धिमा योगदान गर्छौं भन्या हैन, हामीले कबुल गरेको हैन, त्यसो भएर यो सरकारलाई दायाँबायाँ नगरेर काम गर्न दिनुपर्छ, उनले भने, १५, ४८, ५१, ५६, ६४ र ७४ मा भएका आम चुनावपछि कम्युनिस्टले मात्रै ५ वर्ष सरकार चलाउन सक्यो भन्ने सन्देश दिनुपर्यो । नेपाल कम्युनिस्ट पार्टीमा जुन भाइरस लागेको छ, त्यसको अनुसन्धान गर्नुपर्छ खोप पत्ता लगाउन जरुरी छ, त्यो भाइरसलाई समाप्त पार्न जरुरी छ । पार्टीभित्र लागेको भाइरस पार्टीको विरुद्ध, नेताको विरुद्धमात्रै नभई नेपाली जनताको विरुद्धमा, समृद्धिको विरुद्ध र स्थिरताको विरुद्धमा रहेको मुख्यमन्त्री गुरुङको भनाइ थियो । फोनिजको वार्षिकोत्सवका अवसरमा कञ्चन पत्रकारिता पुरस्कार वितरण भएको थियो । मुख्यमन्त्री गुरुङले उक्त पुरस्कार पुराना पत्रकार रुद्रबहादुर थापा र राजेश राजभण्डारीलाई मंगलबार हस्तान्तरण गरे ।"
कोरोना संक्रमण रोक्न मुख्यमन्त्री राईले लिए सुझाव,"विराटनगर : प्रदेश १ मा कोरोना संक्रमितको संख्या बढ्दै गएपछि मुख्यमन्त्री शेरधन राईले नियन्त्रणका लागि सरोकारवालासँग छलफल गरेका छन्। मंगलबार भर्चुअल बैठक राखेर मुख्यमन्त्री राईले प्रदेशभरका जनप्रतिनिधि, सुरक्षा निकाय, स्वास्थ्य क्षेत्रका विज्ञ र उद्योगी सँग छलफल गरेका हुन्। प्रदेशका सबै मन्त्रीसमेत सहभागी छलफलमा सरोकारवालाले दिएको सुझावका आधारमा सरकारले कोरोना भाइरस नियन्त्रणका लागि थप रणानीति तयार पार्ने मुख्यमन्त्री राईले बताए। बैठकमा सहभागीले प्रदेशका मुख्य सहर र मास बाक्लो हुने क्षेत्रमा मात्रै बढी कोरोनाको असर बढी देखिएकाले आवश्यकता, समन्वय र ठाउँ अनुसार मात्र लकडाउन गर्नुपर्ने सुझाव मुख्यमन्त्रीलाई दिए। मुख्यमन्त्री राईले तीनै तहबीच आवश्यक समन्वय हुनु पर्ने बताए। तीनै तहबीच आवश्यक समन्वय हुनुपर्छ, मुख्यमन्त्री राईले भने, समन्वय भए कोभिड महामारी नियन्त्रणको काममा सहज हुन्छ, सबैले समन्वयमा काम गरौँ। सबैभन्दा बढी संक्रमण फैलिएको झापा, मोरङ, सुनसरी, उदयपुरका प्रमुख जिल्ला अधिकारीले आफ्नो जिल्लाको बारेमा मुख्यमन्त्रीलाई जानकारी गराएका थिए। छलफलमा उद्योगी व्यवसायीले निजी अस्पताल र होटललाई पनि आइसोलेसन बनाउन सुझाव दिए। उनीहरुले लकडाउन समन्वय गरेर मात्र गर्नुपर्ने नत्र त्यसको कुनै अर्थ नरहने बताए। यता स्वास्थ्य क्षेत्रका विज्ञले अस्पतालबीच समन्वय गर्नुपर्ने बताए। दीर्घरोगीको व्यवस्थापनमा विशेष ध्यान दिनुपर्ने र यसमा सबै तहले साथ दिनुपर्ने उनले बताए। बैठकमा स्वास्थ्य क्षेत्रबाट डा सञ्जीव शर्मा, डा सूर्य पराजुली, पंकज खतिवडा, डा मोहन, डा शंकर अधिकारीको उपस्थिति थियो।"
कांग्रेसलाई युवाको पार्टी बनाउनुपर्छ : महामन्त्री कोइराला,"काठमाडौं : नेपाली कांग्रेसका महामन्त्री डा शशाङ्क कोइरालाले नेपाली कांग्रेसलाई युवाको पार्टी बनाउनुपर्ने बताएका छन्। मंगलबार आफ्नै निवास महाराजगञ्जमा आयोजित पार्टी प्रवेश कार्यक्रममा उनले कांग्रेसलाई युवाको पार्टी बनाउनुपर्ने बताएका हुन्। महामन्त्री कोइरालाले भने 'कांग्रेसमा युवा प्रवेश गरेर पार्टीमा नयाँ ऊर्जा थपिएको छ, यो ऊर्जालाई खेर जान दिनु हुँदैन।' मुलुकलाई राजनीतिक, आर्थिक र विकासको दृष्टिकोणले सक्षम बनाउन कांग्रेसको विजयी आवश्यक रहेको उल्लेख गर्दै उनले वर्तमान सरकारको कार्यशैलीप्रति जनतामा अविश्वास जागेको बताए। उनले अन्याय र अत्याचारको विरुद्धमा युवाले आवाज उठाउनुपर्ने बेला आएको पनि बताए। कार्यक्रममा कांग्रेस केन्द्रीय सदस्य बद्री पाण्डे, जीवन परियार, कांग्रेस रामेछापका जिल्ला सभापति लवश्री न्यौपाने, कांग्रेस रामेछापका पूर्वसभापति रामचन्द्र खड्कालगायतको सहभागिता रहेको थियो। सोही अवसरमा रामेछाप दोरम्बा गाउँका करिब तीन दर्जन युवा विभिन्न पार्टी छोडेर नेपाली कांग्रेसमा प्रवेश गरेका थिए। नवप्रवेशीलाई महामन्त्री कोइरालाले माला, खादाद्वारा सम्मान गरेका थिए।"
मन्त्रिपरिषद्का १६ निर्णय : फुटपाथको व्यापारमा निषेध,"काठमाडौं : सरकारले कोभिड१९ सङ्क्रमण फैलिँदै गएको भन्दै आगामी भदौ ३१ गतेसम्मका लागि अन्तर्राष्ट्रिय सीमानाकाबाट हुने आवागमन रोक्ने निर्णय गरेको छ। सोमबार बसेको मन्त्रिपरिषद्को निर्णय मंगलबार सार्वजनिक गर्दै सञ्चार तथा सूचना प्रविधिमन्त्री एवं सरकारका प्रवक्ता डा युवराज खतिवडाले यसअघि साउन ३२ गतेसम्मका लागि अन्तर्राष्ट्रिय नाकाबाट हुने आवागमन कोरोना सङ्क्रमण बढ्न थालेपछि भदौ ३१ गतेसम्मका लागि सीमानाका बन्द गर्ने निर्णय गरेको जानकारी दिए। विश्वव्यापी महामारीका रुपमा फैलिएको कोभिड१९ सङ्क्रमणबाट सुरक्षित रहनका लागि छिमेकी मित्र राष्ट्रलगायत अन्य मित्र राष्ट्रले चालेका प्रयास र अनुभव समेतलाई ध्यानमा राखी सङ्क्रमणबाट सुरक्षित राख्न नेपालको अन्तर्राष्ट्रिय सिमानामा रहेका नेपाल प्रवेश गर्ने सबै प्रवेश बिन्दु र खुला सिमानाका जुनसुकै स्थानबाट हुनसक्ने यात्रुको आवागमन गत साउन ३२ गते आइतबार मध्यरातसम्मका लागि स्थगित गरिएकोमा हाललाई भदौ ३१ गते बुधबार मध्यरातसम्मका लागि नेपाल प्रवेश गर्ने सबै प्रवेश बिन्दु र खुला सिमानाको जुनसुकै स्थानबाट हुनसक्ने यात्रुको आवागमन स्थगित गर्ने गरी निरन्तरता दिएका छौँ, उनले भने। मन्त्रिपरिषद्को गत जेठ १२ गतेको निर्णयबमोजिम जारी भएको कोभिड१९ को विश्वव्यापी सङ्क्रमणको कारणबाट उत्पन्न असहज परिस्थितिमा स्वदेश आउनै पर्ने अवस्थामा रहेका नेपाली नागरिकलाई स्वदेश आउन सहजीकरण गर्नेसम्बन्धी आदेश, २०७७ बमोजिम स्थलमार्गबाट नेपाल प्रवेश गर्न तोकिएका प्रवेश बिन्दुबाट नेपाल प्रवेश गर्न दिने व्यवस्था र मालसामानको ढुवानी व्यवस्थालाई भने यथावत कायम राख्ने निर्णय गरेको मन्त्री डा खतिवडाले बताए। सरकारले उक्त आदेशको पालना नगरी सीमानाकाबाट प्रवेश गर्ने गराउने र प्रवेश गरेका मानिसलाई लुकाउने कार्य गरे गराएमा प्रचलित कानूनबमोजिम कारवाही गर्ने भएको छ। बैठकले सरकारले विश्वव्यापी महामारीको रूमलिएको कोभिड१९ को सङ्क्रमणको रोकथाम, नियन्त्रणका लागि सरकारले सङ्क्रामक रोग ऐन २०२० को दफा २ बमोजिम जारी गरेको आदेश जनताको जीवन रक्षाका लागि भएकाले हालसम्म उक्त आदेशको पालना गरी गरेकोमा धन्यवादसमेत दिएको छ। सङ्क्रामक रोग ऐन, २०२० को दफा २ बमोजिम जारी गरिएको आदेश र नेपालका अन्तर्राष्ट्रिय सिमानाकामा रहेका नेपाल प्रवेश गर्ने सबै प्रवेश बिन्दु र खुला सिमानाको जुनसुकै स्थानबाट हुनसक्ने यात्रुको आवागमन स्थगित गर्ने कार्यको पूर्णपालना गरी गराई सहयोग पुयाउनु हुन सरकारले सबैसँग आग्रह गरेको छ। भदौ १६ गतेबाट यातायाता सञ्चालन मन्त्रिपरिषद्को गत साउन ५ गतेको निर्णयानुसार जारी भएको आदेशमा हेरफेर तथा थपघट गर्ने गरी राजपत्रका प्रकाशन गर्नेसमेत निर्णय गरेको छ। गत साउन ५ गते बसेको मन्त्रिपरिषद् बैठकले भदौ १ गतेबाट लामो दूरीका सार्वजनिक यातायात, हवाई सेवा सञ्चालन गर्ने निर्णयलाई पनि परिमार्जन गर्दै भदौ १६ गतेबाट मात्र सञ्चालन गर्ने निर्णय गरेको सरकार प्रवक्ता डा खतिवडाले जानकारी दिए। मन्त्रिपरिषद्को निर्णयानुसार अब होटल तथा रेष्टुराँबाट तयार गरिएका खाद्य परिकार लैजाने सेवा मात्र पाउने भएका छन्। विद्युतीय माध्यमबाट काम गर्न निर्देशन बैठकले कोभिड१९ सङ्क्रमणका सक्रिय सङ्क्रमित २०० बढी भएका जिल्ला र काठमाडौँ उपत्यकाका सरकारी तथा गैरसरकारी निकाय, बैंक, सहकारी, लघुवित्त एव वित्तीय सङ्घसंस्थालगायतका जनतासँग प्रत्यक्ष सम्पर्कमा रही सेवा प्रवाह गर्ने सबै कार्यालय, निकाय एवं सङ्घसंस्थाले विद्युतीय माध्यमबाट समेत सेवा प्रवाह गर्ने व्यवस्था मिलाउने निर्णय गरेको बताए। ती निकायको कार्यसम्पादन एवं सेवा प्रवाहका लागि बढीमा ५० प्रतिशत कर्मचारी कार्यालयमा आलोपालो गरी उपस्थित हुने र अन्य कर्मचारीलाई सुरक्षितरूपमा घरबाटै सम्पादन गर्ने व्यवस्था सम्बन्धित कार्यालय प्रमुखले मिलाउने निर्णय गरिएको छ। अनलाइन, भर्चुअल वा विद्युतीय माध्यमबाट सेवा प्रवाह गर्न सम्भव नहुने र बढी जनसम्पर्क हुने कार्य अर्का निर्णय नभएसम्मका लागि स्थगित गर्ने, सेवा प्रवाह र जनशक्ति व्यवस्थापनको जिम्मेवारी जिल्ला कोभिड१९ सङ्कट व्यवस्थापन केन्द्रको समन्वयमा सम्बन्धित कार्यालय प्रमुखको हुने निर्णय गरेको मन्त्री डा खतिवडाले जानकारी दिए। बैठक, भेला गर्न रोक सरकारले मानिसको जमघट, भेटघाट एवं नजिकिने कार्यबाट कोभिड१९ को सङ्क्रमण बढ्दै गइरहेको हुँदा अत्यावश्यकबाहेकका कुनै पनि प्रकारका बैठक, समीक्षा, गोष्ठी, सेमिनार, छलफल, भेलाजस्ता सामूहिक जमघट हुने कार्य नगर्न र नगराउने निर्णय गरेको छ। बैठकले स्वास्थ्य र सुरक्षालगायतका आधारभूत सेवाप्रवाहलाई निरन्तरता दिन जनशक्ति, जनशक्तिलाई आवश्यक पर्ने स्वास्थ्य सामग्री, आवश्यक सुरक्षा प्रबन्ध र अनुकूल कार्य वातावरण बनाउन सम्बन्धित मन्त्रालयका सचिवले आवश्यक कार्ययोजना तयार गरी प्रभावकारीरूपमा कार्य सञ्चालन गर्नेगराउने निर्देशन दिएको छ। धार्मिकस्थलमा भीडभाड नगर्न आग्रह कोभिड१९ को सङ्क्रमणको जोखिम बढ्दै गएको देखिएकाले धार्मिकस्थलमा दैनिक नित्य पूजाबाहेक अन्य कुनै पनि गतिविधि सञ्चालन नगर्नेनगराउनेसमेत निर्णय गरेको छ। सरकारले चाडपर्व आआफ्नै घरभित्र रही जनस्वास्थ्यका मापदण्ड पालना गरेर आआफ्नो परिवारका सदस्यले मात्र मनाउने भनेको छ। दैनिक उपभोग्य वस्तुलगायत पूर्वाधार निर्माणमा आवश्यक सामग्री आपूर्ति गर्दा सो कार्यमा संलग्न चालक, सहचालक तथा अन्य व्यक्तिले स्वास्थ्य सुरक्षासम्बन्धी मापदण्ड पालनामा कमी भएको देखिएकाले सम्बन्धित व्यवसायी, उद्योगी एवं सामाजिक सङ्घसंस्था, सामुदायिक संस्था र सहकारीले अनिवार्य रूपमा सामाजिक दूरी कायम गर्नुका साथै मास्क, स्यानेटाइजरजस्ता न्यूनतम स्वास्थ्य मापदण्ड पालना गर्ने निर्देशन दिएको मन्त्री डा खतिवडाले बताए। सरकारले शैक्षिक संस्था (विद्यालय, कलेज, ट्युसन सेन्टर, तालीम केन्द्र), सबै प्रकारका सभा, गोष्ठी, तालिम, सेमिनार, सबै प्रकारका प्रदर्शन, भेला तथा सम्मेलन, सिनेमा हल, पार्टी प्यालेस, डान्सबारलगायतका मनोरञ्जनस्थल, सैलुन, ब्यूटीपार्लर तथा स्पा, स्वीमिङपुल, जिमखानालगायत हेल्थ क्लब, समूहमा खेलिने खेलकूद र खेल मैदानमा हुने प्रस्तुति, सबै प्रकारका धार्मिक तथा सामाजिकस्थल, पुस्तकालय, सङ्ग्रहालय र चिडियाखाना हाल सञ्चालनमा निषेध गरेको उनले बताए। २०० बढी संक्रमित जिल्लामा आवतजावत बन्द यसैगरी बैठकले काठमाडौँ भक्तपुर र लतिलपुर जिल्लाभित्र आवतजावत गर्नेबाहेक कोभिड१९ को सक्रिय सङ्क्रमित सङ्ख्या २०० भन्दा बढी भएका जिल्लाबाट अन्य जिल्लामा जिल्ला कोभिड सङ्कट व्यवस्थापन केन्द्र तथा स्थानीय प्रशासनको अनुमतिबाहेक आवतजावत रोक लगाएको छ। फुटपाथको व्यापारमा रोक फुटपाथ र खुला ठाउँ र ठेला गाडा र साइकलमा सञ्चालन भइरहेका तरकारी, फलफूल, खाद्यान्न, लत्ताकपडालगायतका खुद्रा व्यापार व्यवसाय एव कवाडी सङ्कलनजस्ता कार्य जथाभावीरूपमा सञ्चालन हुँदा भीडभाड बढ्ने र कोभिड१९ को सङ्क्रमण समुदायस्तरसम्म विस्तार हुने जोखिम बढेकाले यस्ता कार्यलाई सम्बन्धित स्थानीय प्रशासन र स्थानीय तहले निषेध गर्ने निर्णय गरेको छ। सरकारले उद्योग, कलकारखानालगायत व्यवसाय सञ्चालन गर्ने व्यवसायीले हाल उद्योग व्यवसाय सञ्चालन गर्न, निजी तथा सार्वजनिक निर्माणका काममा लगाइएका श्रमिकलगायतका जनशक्तिलाई अनिवार्यरूपमा जनस्वास्थ्य तथा सुरक्षाको मापदण्ड अवलम्बन गर्न लगाई उद्योग र कलकारखाना, सार्वजनिक तथा निजी निर्माणको परिसरभित्रै सुरक्षितरूपमा खाने बस्ने व्यवस्था गर्ने निर्देशन दिएको छ। बैठकले हाललाई अन्यत्र स्थानबाट कामदार नल्याउने र कोभिड१९ सङ्क्रमणका कारण भविष्यमा आउने जोखिम व्यवस्थापन गर्न सम्बन्धित उद्योग व्यवसायले आफ्नो क्षेत्रभित्र आवश्यक क्वारेन्टिन तथा आइसोलेसनलगायतका पूर्वाधारको प्रबन्धसमेत गर्न निर्देशन दिएको छ। ५०० का लागि उडान भर्न अनुमति मन्त्रिपरिषद्को निर्णयबमोजिम अनुमति भएका व्यक्तिलाई नेपाली कूटनीतिक नियोगको सिफारिसमा ३०० र वैदेशिक रोजगार कल्याणकारी कोषबाट खर्च व्यहोर्ने गरी उद्धार गरिने २०० जना नेपाली नागरिकसमेत गरी दैनिक कुल ५०० जनाको सङ्ख्यामा नबढ्ने गरी उडान अनुमति दिएको जानकारी खतिवडाले दिए। सरकारले यस्ता उडानबाट आउने व्यक्तिलाई काठमाडौँ उपत्यकामा नै तोकिएका स्थानमा क्वारेन्टिनमा राख्ने व्यवस्था मिलाइ सङ्क्रमणमुक्त भएको यकिन भएपछि मात्र सम्बन्धित ठाउँमा पठाउने व्यवस्था गर्ने छ, उनले भने, यसरी आउने व्यक्तिलाई आवश्यक क्वारेन्टिनको व्यवस्थापन काठमाडौँ उपत्यकाका स्थानीय तहको समन्वयमा काठमाडौँ, ललितपुर र भक्तपुरका जिल्ला कोभिड सङ्कट व्यवस्थापन केन्द्रले गर्ने छन्। यसरी आउने यात्रुको पाँचदेखि सात दिनभित्र स्वास्थ्य मन्त्रालयले पिसिआर परीक्षण गर्ने व्यवस्था मिलाउने छ। मन्त्री डा खतिवडाका अनुसार सरकारले हाल सङ्क्रमणको दर बढेका, सङ्क्रमणको उच्च जोखिममा रहेका एवं आवश्यक मात्रामा स्वास्थ्यकर्मीको अभाव देखिएका स्थानमा स्वास्थ्य मन्त्रालयबाट तत्काल आवश्यक जनशक्ति खटाई स्वास्थ्य सेवालाई सुदृढ र प्रभावकारी गराउने निर्णय गरेको छ।रासस"
उत्तरपुस्तिका नै क्वारेन्टाइमा !,"दोलखा : भीमेश्वर नगरपालिकाका शिक्षकले विद्यार्थीले बुझाएका उत्तरपुस्तिका ४५ दिन क्वारेन्टाइनमा राखेर मात्र परीक्षण गरिरहेको पाइएको छ । वर्कसिटमा दिइएका गृहकार्य विद्यार्थीहरुले घरमा नै सकेपछि संकलन गरिएका उत्तरपुस्तिका कोरोना त्रासका कारण निश्चित दिन क्वारेन्टाइनमा राखेर मात्र शिक्षकले परीक्षण गर्ने गरेका हुन् । वैकल्पिक शिक्षण सिकाइका लागि नगरपालिकाले साउन ११, १८ र २५ गते विद्यार्थीलाई वर्कसिट उपलब्ध गराई उपत्तरपुस्तिका संकलन गरेको थियो ।नगरपालिकाको शिक्षा शाखाले विद्यार्थीलाई बैकल्पिक सिकाइमा मद्दत पुगोस् भनी वर्कसिट निर्माण गरी सामुदायिक तथा निजी विद्यालयमा अध्यापन गराउने शिक्षकहरुलाई विद्यार्थीका घरघरमा पुगेर वर्कसिट वितरण गर्न लगाएको थियो । विद्यार्थीहरुले वर्कसिटमा दिइएका कार्यहरु सम्पन्न गरेपछि एकहप्ता पछि पहिलो सिटको उत्तर पुस्तिका लिएर दोस्रो सिट दिइने ब्यवस्था मिलाइएको थियो । पहिलोचरणमा उत्तरपुस्तिका संकलन गरेपछि सो उत्तरपुस्तिकालाई ४५ दिनसम्म क्वारेन्टाइनमा राखेर मात्र जाँच्ने गरेको शिक्षकहरुको भनाइ छ । क्वारेन्टाइनमा राखेर जाँचिएका उत्तरपुस्तिकाबाट कोरोना सर्ने जोखिम कम हुनसक्ने ठानी आफूहहरुले सो विधि अपनाएको उनीहरुको भनाइ छ । शिक्षकहरुको सुरक्षाको लागि नै भनेर एकहप्ताको अवधि राखिएको बताउँदै भीमेश्वर नगरपालिकाका शिक्षा शाखा अधिकृत अर्जुन कार्कीले भने, 'हामीलाई जानकारी आएको त छैन, तर सुरक्षित रहने उपायमध्ये उत्तरपुस्तिका क्वारेन्टाइनमा राख्ने पनि एक भएकोले शिक्षकहरुले निकालेको उपाय अनुकरणीय रहेको छ ।' छरिएर रहेका विद्यार्थी र छरिएर नै वितरण गरिएको वर्कसिट (प्रश्नपत्र) तथा छरिएर नै संकलन गरिएको उत्तरपुस्तिकाबाट कोरोना भाईरस सर्न सक्दैन भन्ने वैज्ञानिक आधार नभएकै कारण ढुक्क हुन सक्ने अवस्था नभएर आफू सुरक्षित रहन संकलित उत्तरपुस्तिका क्वारेन्टाईनमा राखेको माध्यमिक तहका एक शिक्षकले बताए । स्वास्थ्य कार्यालय दोलखाका प्रमुख विभुकुमार झाले जोसुकै नागरिकले पनि सुरक्षा सतर्कता अपनाएको राम्रो रहेको बताए । उत्तरपुस्तिकामा लामो समयसम्म संक्रमणको जोखिम नभए पनि शिक्षकहरुले आवश्यक सतर्कता अपनाउनु उत्तम रहेको प्रमुख झाको भनाइ छ । वर्कसिटमा सोधिएको प्रश्नको आधारमा विद्यार्थीहरुले कम्तिमा पाठ्यपुस्तक पढ्ने र लेख्ने बानीको विकास गराउने उद्देश्यले नगरपालिकाले बैकल्पिक शिक्षाको लागि वर्कसिट वितरण गर्ने उपाय अपनाएको थियो । सामुदायिक र निजी गरी ५५ ओटा विद्यालयका करिब दुईसय शिक्षकहरुलाई टोलटोल, घरघरमा खटिएका थिए । सामुदायिक विद्यालयका करिब ५ हजार र नीजि विद्यालयका करिब ३ हजार गरी करिब ८ हजार विद्यार्थीबाट उत्तरपुस्तिका संकलन गर्दा संक्रमण हुने जोखिमबाट बच्न यस्तो उपाय अपनाएको शिक्षकको भनाइ छ ।"
लगानी बोर्डका सिईओ भट्टलाई काम नगर्न अदालतको आदेश,"काठमाडौँ : उच्च अदालतले लगानी बोर्डका प्रमुख कार्यकारी अधिकृतमा नियुक्त भएका सुशील भट्टलाई तत्काल काम नगर्न अन्तरिम आदेश दिएको छ । भट्टको नियुक्ति गैरकानुनी भएको जिकिर गर्दै निर्णयको खारेजीका लागि परेको रिटको सुनुवाईमा पाटन उच्च अदालतले मंगलबार यस्तो आदेश दिएको हो । मुख्य न्यायाधीश नहकुल सुवेदीको एकल इजलाशले तत्कालका लागि काममा रोक लगाउँदै साउन ३२ गते दुबै पक्षलाई छलफलका लागि अदालतमा बोलाएको छ । यस्तै उक्त मुद्दामा एकिकस क्युरीका रुपमा अदालतलाई सहयाेगीका रुपमा झिकाउने आदेश समेत भएको छ । अधिवक्ता जयबहादुर भुजेलले भट्ट नियुक्तिको निर्णय कानुनबमोजिम नभएको दावी गर्दै रिट दायर गरेका थिए । अदालतमा रिट दर्ता भएको जानकारी अदालतका रजिष्ट्रार बाबुराम दाहालले अन्नपूर्ण अनलाइनलाई दिए। कालोसूचीमा परेको व्यक्ति योग्य नहुने भन्दै नियुक्ति गैरकानुनी भएको दाबी गरिएको छ। गत सोमबारको मन्त्रिपरिषद बैठकले भट्टलाई ४ वर्षका लागि लगानी बोर्डको प्रमुख कार्यकारी अधिकृत नियुक्त गरेको थियो। अर्थमन्त्री डा युवराज खतिवडा नेतृत्वको छनोट समितिले भट्ट, रामकृष्ण खतिवडा र डा सरोज कोइरालाको नाम सिइओका लागि सिफारिस गरेको थियो। कालोसूचीमा परेका बद्नाम विचौलियालाई लगानी बोर्डको जिम्मा लगाएको भन्दै पार्टीभित्रैबाट पनि नियुक्तिको विरोध भएको थियो। केही दिन अघि नेकपाका अध्यक्ष प्रचण्ड र पूर्वप्रधानमन्त्री झलनाथ खनालले बालुवाटार पुगेर बदनाम विचौलियालाई लगानी बोर्डमा कसको डिजाइनमा ल्याएको भन्दै प्रधानमन्त्री ओलीसँग प्रश्न गरेका थिए। भट्टको नियुक्तिले पार्टी र सरकार दुबै बदनाम भएको बताउँदै यस्तो गलत कदमलाई सच्याउन प्रधानमन्त्रीलाई आग्रह गरेका थिए।"
"'न श्रीमती, न छोराछोरी रहे'","डोटी : सोमबार राती डोटीको आदर्श गाउँपालिका१ बाँझककानीमा एक तीन तले घर भत्किँदा चार जनाको ज्यान गएको छ भने पाँच जना घाइते भएका छन्। ३१ वर्षीय लोगे लुहारको ४० वर्ष पुरानो पत्थरे घर लगातार दुई दिनदेखिको पानीका कारण भत्किँदा उनकी २६ वर्षीय श्रीमती बिष्ना विक, ९ वर्षीय छोरा पारस विक, ४ वर्षीय छोरी सिरु विक र ९ महिने छोरी कटी विकको मृत्यु भएको हो। अब घरमा लोगे लुहार, उनकी आमा ५५ वर्षीय आमा पाना विक र २ वर्षीय छोरी हसु विक मात्र रहेका छन्। उनीहरु घाइते भएका छन् भने उता आदर्श गाउँपालिका, देहिमाडौं घर भएका उनकी सासु झाकरी विक र साला इन्द्र विक समेत घरमा च्यापिएर घाइते भएका छन्। घर भत्किँनु भन्दा पहिले घरको छानाबाट माटो खसिरहेको र भत्कने चाल पाउना साथ बाहिर निस्कँदा निस्किँदै घर भत्किएको लोगे लुहारले बताए। छोरा र सालाको हात समातेर घरको मुल ढोकाबाट बाहिर निस्किँदै गर्दा छोरा हातबाट छुटेर कालको हातमा गयो र साला लाई तानेरै बचाउन सफल भए लोगेले आँखाभरी आँसु बनाउँदै भने, अब घरमा बुढी आमा र छोरी बाहेक कोहि रहेनन्। अब म साहारा बिहीन भएको छु उनले भने। घर भत्किँनु भन्दा केहि मिनेट अगाडि बाहिर ट्वाईलेट समेत गएको थिए, उनले भने, सोमबारनै सासु र साला छोरी ज्वाई भेट्ने भनेर आएका थिए। न त घर रह्यो न त श्रीमती र छोराछोरी रहे, उनले भने, घरबार बिहिन भएर बस्नु पर्ने भयो। उनले पालेका घरको गोठमा रहेका चौपाय भने समयमै उद्धार गरेर बचाउन सकिएको ईलाका प्रहरी कार्यालय आदर्शका प्रहरी निरिक्षक बीरबहादुर बुढाऐरले जानकारी दिएका छन्। सबै घरको मुल ढोकाबाट बाहिर निस्किसकेका थिए तर घर भत्किएर ढल्दा ज्यान गएको र घाइतेहरु भागेर बाँच्न सफल भएको बताइएको छ। अहिले घाइतेहरुको दिपायल स्थित शैलेश्वरी अस्पतालमा उपचार भईरहेको छ। घाइतेहरुको टाउको, हातखुट्टा तथा ढाडमा गम्भीर चोट लागेको छ। चौपायमा दुई गोरु, एक गाई र दुई बाख्रा रहेका छन्। नेपाली कांग्रेस डोटीले घाइतेको लागि १० हजार उपचार खर्च र मृतकको लागि १० हजार किरिया खर्च सहयोग गरेको छ।"
कृष्णजन्माष्टमी सुनसान कृष्ण मन्दिर (फोटो फिचर),काठमाडौं : श्रीकृष्णजन्माष्टमीका दिन मंगलबार ललितपुरको पाटनस्थित कृष्ण मन्दिर सुनसान रहयो । कोरोना भाइरस (कोभिड१९) संक्रमण बढ्दै गएपछि कृष्णजन्माष्टमीमा भीडभाड हुने मन्दिर बन्द गरिएको हो । सर्वसाधारणसँगै राष्ट्रपति विद्यादेवी भण्डारीबाट समेत मन्दिरमा पूजाआजा भएन् । विश्वव्यापी महामारीको रुपमा फैलिएको कोराना भाइरसको संक्रमणको जोखिम रहेधो अवस्थामा राष्ट्रपतिबाट पूजाआजा नभएको हो । कृष्ण मन्दिर परिसरमा पुगेर अन्नपूर्णकी फोटो पत्रकार सुनिता डंगोलले कैद गरेका तस्बिर :
भक्तपुरमा एकै परिवारका चारसहित आठ जनालाई कोरोना,"भक्तपुर : भक्तपुरको सूर्यविनायक नगरपालिका ४ दधिकोटको एकै परिवारका चारसहित आठजनामा कोरोना भाइरस संक्रमण भएको छ।स्वास्थ्य मन्त्रालयले मंगलबार सार्वजनिक गरेअनुसार दधिकोटको एउटै परिवारको आमा, दुई छोरी र एक छोरी गरी चारैजनामा कोरोना भाइरस संक्रमण भएको हो। स्वास्थ्य कार्यालय भक्तपुरका प्रमुख कृष्ण मिजारका अनुसार काठमाडौंको सिनामंगलस्थित क्वारेन्टाइनमा बसेर दधिकोटस्थित घरमा फर्किएका उनीहरुलाई कोरोना भाइरस संक्रमण पुष्टि भएको छ। जसअनुसार ४४ वर्षीया आमा, २० र १५ वर्षीया दुई छोरी तथा तीन वर्षीय छोरामा कोरोना संक्रमण पुष्टि भएको छ। प्रमुख मिजारले उनीहरु क्वारेन्टाइनमा बस्दा संक्रमितको सम्पर्क आएको हुनसक्ने अनुमान गरे। त्यस्तै चाँगुनारायण नपा ७ वागेश्वरीका श्रीमान श्रीमती पनि संक्रमित भएका छन्। यात्रा विवरण नभएका ५४ वर्षीय श्रीमान र ५३ वर्षीया श्रीमतीमा संक्रमण पुष्टि भएको स्वास्थ्य कार्यालय प्रमुख मिजार बताउँछन्। उहाँहरु (श्रीमानश्रीमती) को यात्रा विवरण छैन, उनले भने, त्यसैले संक्रमण कहाँबाट कसरी भएको हो अहिल्यै बताउन मुस्किल छ। उनका अनुसार मध्यपुर थिमि नपा ४ नयाँ ठिमीकी ४८ वर्षीया गृहिणीमा पनि मंगलबार कोरोना भाइरस संक्रमण पुष्टि भएको छ। उनको पनि यात्रा विवरण नभएको मिजारले जानकारी दिए। यसको आधारमा भक्तपुरमा समुदायस्तरमै कोरोना भाइरस संक्रमण फैलिएको हुनसक्ने उनको दावी छ। उनले अत्यावश्यक काममा बाहेक अन्य बेला घरबाट बाहिर ननिस्कन आग्रहसमेत गरेका छन्। तराईबाट सूर्यविनायक नपा ३ बालकोटस्थित छोराको घरमा आएका ६० वर्षीय बुबामा पनि मंगलबार कोरोना भाइरस संक्रमण पुष्टि भएको छ। कोरोना भाइरस संक्रमणसँग मिल्दोजुल्दो सामान्य लक्षण आएपछि आठैजनाको परीक्षण गरिएको थियो। उक्त परीक्षणको रिपोर्ट मंगलबार आउँदा पोजिटिभ आएको प्रमुख मिजारले सुनाए।सामान्य लक्षण आएपछि उहाँहरुले कोरोना भाइरस संक्रमण परीक्षण गराएका थिए, उनले भने, जसअनुसार मंगलबार स्वास्थ्य मन्त्रालयले पोजिटिभ पुष्टि गरेको हो। उनका अनुसार अहिले आठैजना आआफ्नो घरमै सेल्फ आइसोलेसनमा बसेका छन्। उनीहरुको कन्ट्याक्ट ट्रेसिङ गर्ने कार्य भइरहेको उनले बताए। मंगलबारसम्म भक्तपुरमा कोरोना संक्रमितको संख्या ९३ जना पुगेको छ। जसमध्ये ५० जना कोरोनालाई जितेको स्वास्थ्य कार्यालयले जनाएको छ।"
उपत्यकामा थपिए १३४ जना कोरोना संक्रमित,"काठमाडौं : काठमाडौं उपत्यकामा कोरोना संक्रमण दर दिनप्रतिदिन बढ्दो छ।पछिल्लो २४ घण्टामा थप १३४ जनामा संक्रमण पुष्टि भएको छ। स्वास्थ्य तथा जनसंख्या मन्त्रालयका प्रवक्ता डाजागेश्वर गौतमले विभिन्न प्रयोगशालामा गरिएको परीक्षणमा मंगलबार थप १३४ जनामा कोरोना संक्रमण भएको पुष्टि गरेका हुन्।काठमाडौंका ११० , भक्तपुरमा ८ र ललितपुरमा १६ जनामा गरी कुल १३४ जनामा कोरोना पुष्टि भएको स्वास्थ्य मन्त्रालयले जनाएको छ। मंगलबार मात्रै थप ६३८ जनामा कोरोना भाइरस (कोभिड१९) संक्रमण देखिएको छ। स्वास्थ्य तथा जनसंख्या मन्त्रालयका प्रवक्ता डा गौतमका अनुसार नयाँसहित कूल संक्रमितको संख्या २३ हजार ९४८ पुगेको हो । प्रवक्ता गौतमकाअनुसार ७ हजार २०१ जना कोरोनाका सक्रिय बिरामी रहेका छन्। जसमध्ये प्रदेश १ मा ५३९ जना, प्रदेश २ मा ३३४७ , बागमती प्रदेशमा १३५२, गण्डकी प्रदेशमा २२४ , प्रदेश ५ मा ६४६ , कर्णाली प्रदेशमा १९७ र सुदूरपश्चिम प्रदेशमा ८९६ जना गरी कुल७ हजार २०१ जना सक्रिय बिरामी रहेका छन्। विराटनगरका ५० सहित प्रदेश १ मा ९८ जना संक्रमित थपिए कोरोना अपडेट : स्वास्थ्य मन्त्रालयको पत्रकार सम्मेलन (लाइभ) २४ घण्टामा ६३८ जनामा कोरोना पुष्टि उपत्यकामा थपिए १३४ जना कोरोना संक्रमित नेपालमा कोरोनाले मृत्यु हुनेको संख्या ८३ पुग्यो देशभर १८३ स्वास्थ्यकर्मीमा कोरोना संक्रमण कोरोना जितेर घर फर्किएको अढाइ महिनामा फेरि संक्रमण मन्त्रालयका अनुसार पछिल्लो २४ घन्टामा १७१ जनाले कोरोना जितेर घर फर्किएका छन्। योसहित कोरोना जित्नेको कुल संख्या १६ हजार ६ सय ६४ पुगेको छ। क्वारेन्टाइनमा रहनेको संख्या ११ हजार ५८ पुगेको छ भने आइसोलेसनमा ७ हजार २०१ जनाको उपचार भइराखेको छ ।"
कोरोना सङ्क्रमितबाट जन्मिएको शिशुको मृत्यु,बाँके : नेपालगञ्ज मेडिकल कलेज शिक्षण अस्पताल कोहलपुरमा यही साउन २४ गते कोरोना सङ्क्रमित आमाले जन्माएको शिशुको मृत्यु भएको छ। नेपालगञ्ज मेडिकल कलेज कोहलपुरमा शिशुको सोमबार बिहान १:२० बजे उपचारका क्रममा मृत्यु भएको अस्पतालका सहायक निर्देशक नितेशकुमार कनोडियाले प्रेस विज्ञप्तिमार्फत जानकारी दिए। भेरी अस्पतालमा भर्ना भएका रुकुम चौरजहारीकी २८ वर्षीया आशा चौधरीमा कोरोना पुष्टि भएपछि थप उपचारका लागि मेडिकल कलेज शिक्षण अस्पताल कोहलपुर रिफर गरिएको थियो। सो महिलाले सोही दिन राति ९:३५ बजे शल्यक्रियापछि दुई किलो ७०० ग्राम तौलको शिशु (छोरा) जन्म दिएकी थिइन्। मेडिकल कलेजमा कोरोना सङ्क्रमितबाट जन्मिएका शिशुको मृत्यु भएको र आमाबुबा आइसोलेसनमा रहेको सहायक निर्देशक कनोडियाले जानकारी दिए।
वीपी प्रतिष्ठानका उपकुलपतीको कार्यकक्षमा ताला,धरान : सुनसरीको धरानस्थित वीपी कोइराला स्वास्थय विज्ञान प्रतिष्ठान धरानमा मंगलबार तालाबन्दी गरिएको छ। धरानका कोरोना संक्रमितलाई उपचारका लागि भर्ना नगरिएको भन्दै नेपाल तरुण दल र नेविसंघका कार्यकर्ताहरुले उपकुलपती डा ज्ञानेन्द्र गिरीको कार्यकक्षमा मंगलवार तालावन्दी गरेका हुन्। लकडाउनकै समयमा प्रधानमन्त्री केपी ओलीले नियुक्त गरेका प्रतिष्ठानका उपकुलपती गिरीले विरामीको उपचारमा बेवास्था गरेको प्रतिष्ठान सुर्धान पहल नगरेका कारण तालाबन्दी गर्नु परेको तरुण दल धरानका अध्यक्ष हिमाल राईले बताए। तालाबन्दी गर्न प्रतिष्ठान पुगेका आन्दोलनकारीहरुले तत्काल प्रतिष्ठानमा कोभिड अस्पताल संचालन गर्न र भर्नाहुन बाट बञ्चित भएका कोरोना संक्रमितलाई भर्ना गरी उपचार गर्न माग गरेका छन्। उनीहरुले डा गिरीविरुद्ध नारावाजी समेत गरेका थिए। तरुण दल जिल्ला सदस्य सम्पूर्ण ताम्राकारले प्रतिष्ठानका उपकुलपती कोरोना संक्रमितको उपचार व्यबस्थापन गर्न छाडेर दुई दर्जन चिकित्सक लिएर काठमाडौं गएका कारण उनको कार्यकक्षमा तालावन्दी गरिएको बताए। तालावन्दी गरिएको विषयमा डा गिरी संग फोन सम्पर्क गर्दा उनले फोन उठाएनन्।
नागरिकता ऐन संशोधनमा सर्वोच्चको कारण देखाउ आदेश,"काठमाडौं : नागरिकता ऐन संशोधनबारे सर्वोच्च अदालतले कारण देखाउ आदेश जारी गरेको छ । संविधान जारी भएको पाँच वर्ष बितिसक्दा पनि संविधानको भावना र मर्मअनुरुप ऐन संशोधन हुन नसकेको भन्दै महिला, कानून र विकास मञ्चले दायर गरेको रिटमा सर्वोच्चले यस्तो आदेश दिएको हो । मञ्चले ऐनमा आवश्यक संशोधन गरी नेपाल नागरिकता ऐन, २०६३ संशोधन विधेयक तुरुन्त पारित गर्न परमादेश माग गर्दै सर्वोच्च अदालतमा रिट दायर गरेको थियो । सो रिटमा अदालतले सोमबार विपक्षीका नाममा अग्राधिकारसहितको कारण देखाउ आदेश जारी गरेको हो । नागरिकता प्रमाणपत्र राष्ट्रले व्यक्तिको अस्तित्वलाई पुष्टि गर्न प्रदान गरिने कानूनी पहिचानको दस्तावेज हो । नागरिकता व्यक्ति र राष्ट्रबीचको कानूनी सम्बन्ध स्थापना गर्ने दस्तावेज मात्र नभई अन्य धेरै मूलभूत मानव अधिकार प्राप्त गर्नका लागि आवश्यक आधारशिला हो । नेपालको संविधानको धारा १ (१)ले कुनै पनि नेपाली नागरिकलाई नागरिकता प्राप्त गर्ने हकबाट वञ्चित गरिने छैन भन्ने कुराको सुनिश्चितता गरेको छ ।"
सिरहामा थुनुवासहित १० कोरोना संक्रमित,सिरहा : मंगलबार सिरहामा थप १० जनालाई कोरोना संक्रमण भएको छ। त्यसमा दुई जना प्रहरी हिरासतमा रहेका थुनुवा हुन्। ८ जना सुखीपुर नगरपालिकाका क्वारेन्टाइनका रहेका छन्। योसँगै सिरहामा संक्रमित संख्या २३३ पुगेको छ । जसमा २०५ जना निको भएर डिस्चार्ज भएका छन्। भने एक जनाको मृत्यु भएको छ। बाँकी २९ जना संक्रमितलाई आइसोलेसनमा राखी उपचार भइरहेको जिल्ला स्वास्थ्य कार्यालय सिरहाका प्रमुख कृष्णदेव यादवले जानकारी गराए। इलाका प्रहरी कार्यालय गोलबजारमा रहेका थुनुवामा कोरोना संक्रमण भेटिएको जिल्ला प्रहरी कार्यालय सिरहाका प्रवक्ता तथा डिएसपी विनोद घिमिरेले जानकारी दिए। उनका अनुसार थुनुवासँग सम्बन्धित मुद्दा शाखामा कार्यरत प्रहरीलाई पनि क्वारेन्टाइन गरिएको छ। थुनुवालाई आइसोलेसनमा राखी उपचार गरिने उनले बताए।
"स्यानिटाइजर उद्योगमा आगलागी , ६० लाख क्षति","भक्तपुर : भक्तपुरको मध्यपुर थिमि नगरपालिका६ निकोसेरास्थित युनाइटेड नेपाल केमिकल प्रालिमा मङ्गलबार आगलागी भएको छ। महानगरीय प्रहरी परिसर भक्तपुरका अनुसार विद्युत सट भएर उद्योगमा आगलागी भएको हो। उद्योगको स्टोर रुममा लागेको आगलागीबाट करिब ५० लाख रुपैयाँ बराबरको क्षति भएको परिसरका प्रवक्ता प्रहरी नायब उपरीक्षक दीपक गिरीले जानकारी दिए। जीवन श्रेष्ठले चलाएको उद्योगमा लागेको आगलागी भक्तपुर र ललितपुरको वारुण यन्त्रले नियन्त्रणमा लिएको प्रनाउ गिरीले बताए। उनका अनुसार आगलागीको विस्तृत विवरण प्राप्त भएको छैन। उद्योगले ह्यान्ड स्यानिटाइजर, हर्पिकलगायतका सरसफाइसम्बन्धी वस्तु उत्पादन गर्छ।"
उदयश्री युथ क्लब फुटबल र भलिबल प्रतियोगिताको च्याम्पियन,"जोमसोम : उपल्लो मुस्ताङको खेलकुद क्षेत्रको विकास तथा त्यसको प्रर्वद्धनका लागि आयोजना भएको दोश्रो लोछ्योग्यल झिग्मे मेमोरिलय कप प्रतियोगिता सोमबार सम्पन्न भएको छ । गत श्रावण १७ गते देखि १० सम्म जारी प्रतियोगिताको फुटबल र भलिबलको दुबै खेलको उपाधि लोघेकर दामोदरकुण्ड गाउँपालिका ३ घिलिङको उदयश्री युथ क्लबले जित्दै च्याम्पियन बनेको हो । समुन्द्री सतहदेखि करिब ५५ सय मिटरको उचाइमा रहेको लोमान्थाङ गाउँपालिका ३ ठिङ्गर खेलमैदानमा प्रतियोगिता आयोजक माउन्टेन पासाङ युथ क्लब ठिङ्गरले संञ्चालन गरेको फुटबलको फाइनल खेलमा उदय श्री युथ क्लब घिलिङले स्नोल्याण्ड युथ क्लब फुवालाई टाइब्रेकरमा ८६ गोल अन्तरले हराउँदै च्याम्पियन बन्यो । निर्धारित ९० मिनेटको खेलमा दुबै पक्षबाट गोल नभएपछि खेल अतिरिक्त समयमा धकेलिएको थियो । त्यसपछि थपिएको ३० मिनेटमा पनि दुबै टिमबाट गोल हुन नसकेपछि खेल टाइब्रेकरमा पुगेको थियो । यस्तै, भलिबलतर्फको खेलमा उदय श्री युथ क्लब घिलिङले बुद्ध शान्ति युथ क्लब चराङलाई ३१ को सेटमा पराजित गर्दै च्याम्पियन बन्यो । फुटबलतर्फ च्याम्पियन बनेको उदय श्री युथ क्लबले नगद ७५ हजारसहित शिल्ड ,मेडल र प्रमाणपत्र प्राप्त गर्यो भने उपबिजेतामा चित्त बुझाएको स्नोल्याण्ड युथ क्लब फुवाले नगद ५० हजारसहित शिल्ड ,मेडल र प्रमाणपत्र पायो । यस्तै ,भलिबलतर्फ च्याम्पियन बनेको उदय श्री युथ क्लब घिलिङले नगद ५० हजारसहित शिल्ड ,मेडल र प्रमाणपत्र प्राप्त गर्यो भने उपबिजेता बुद्ध शान्ति युथ क्लब चराङले नगद २५ हजारसहित शिल्ड ,मेडल र प्रमाणपत्र पाएको छ । उपल्लो मुस्ताङको लोछोदिन क्षेत्रका २ स्थानीय तहका विभिन्न युवा क्लव सम्मिलित प्रतियोगिताको फुटबल र भलिबल खेलमा कुल १४ टिमले सहभागिता जनाएको लोघेकर दामोदरकुण्ड गाउपालिकाका अध्यक्ष लोप्साङ छोम्फेल बिष्टले जानकारी दिए । उपल्लो मुस्ताङको खेलकुद तथा सास्कृतिक विकास र त्यसको संरक्षण तथा प्रर्वद्धनमा जिग्मे फाउन्डेसनले महत्वपूर्ण योगदान पुर्याएको छ । खेलकुदकै विकासका माध्यमले लोछोदिन क्षेत्रका युवाहरुको प्रगाढ सम्वन्ध विस्तार गर्दै खेल जनशक्ति उत्पादन गर्ने उद्देश्यले उपल्लो मुस्ताङमा बर्सेनि आलोपालो गाउबाट जिग्मे मेमोरिलय कप आयोजना गरिने गरिएको छ । यसपटक दोश्रो संस्करणको प्रतियोगिता सञ्चालनको जिम्मा माउन्टेन पासाङ युथ क्लवले पाएको हो । जिग्मे मेमोरिलय कप प्रतियोगितामा विभिन्न अतिरिक्त खेल तथा विविध सास्कृतिक नृत्य समेत देखाईएको छ । प्रतियोगिताको दौरानमा हिमाली संस्कृति झल्किने गीत र नृत्य प्रस्तुत गरिएको छ । खेलसँगै संस्कृति जोड्ने उद्देश्यले लोछोदिनका विभिन्न क्लवले सांस्कृतिक भेषभुषा प्रर्दशन गरे । यसपटक आयोजक लोछ्योग्याल जिग्मे मेमोरियल कप आयोजक माउण्ट पासाङले विश्व व्यापी माहामारीको रुपमा फैलिएको नोवल कोरोना भाइरस ( कोभिड१९ ) को रोकथामका लागि सामाजिक दुरी कायम गरी प्रतियोगिता सम्पन्न गरेको जनाएको छ । यसअघि उपल्लो मुस्ताङमा जारी प्रतियोगिताको संघीय सांसद प्रेमप्रसाद तुलाचनले उद्घाटन गरेका थिए । उनले उपल्लो मुस्ताङलाई सांस्कृतिक हवको मात्र नभई खेलकुद हबको रुपमा समेत विकास गर्नुपर्ने जनाए । उनले उपल्लो मुस्ताङमा राष्ट्रिय गौरवको आयोजना बेनीजोमसोमकोरला सडक बिस्तार भइरहेको र यहा हाइअल्टिच्युड खेलकुदको पर्याप्त सम्भावना भएको बताए । उपल्लो मुस्ताङको खेलकुद प्रर्वद्धनमा सक्दो प्रयास गर्ने सांसद तुलाचनको भनाई छ ।यस्तै ,प्रतियोगिताको समापन समारोहमा जिसस प्रमुख छिरिङ ल्हामो गुरुङ ,लोमान्थाङ गाउपालिकाका अध्यक्ष सुवर्णकुमार बिष्ट ,लोघेकर दामोदरकुण्ड गापा अध्यक्ष लोप्साङ छोम्फेल बिष्ट लगायतको उपस्थित थिए । उनीहरुले प्रतियोगिताका बिजेता र उपबिजेता टिमलाई नगद ,शिल्ड,मेडल र प्रमाणपत्रले सम्मान गरे ।"
सिरहामा १० संक्रमित थपिए,सिरहा : मंगलबार सिरहामा थप १० नयाँ कोरोना भाइरसको संक्रमित थपिएको छ। त्यसमा दुई जना प्रहरी हिरासतमा रहेका थुनुवा हुन्। ८ जना सुखीपुर नगरपालिकाका क्वारेन्टाइनका रहेका छन्। योसँगै सिरहामा संक्रमित संख्या २३३ पुगेको छ। जसमा २०५ जना डिस्चार्ज भएका छन्। कोरोनाले एक जनाको मृत्यु भएको छ। बाँकी २९ जना संक्रमितको आइसोलेसनमा उपचार भइरहेको जिल्ला स्वास्थ्य कार्यालय सिरहाका प्रमुख कृष्णदेव यादवले जानकारी दिए। इलाका प्रहरी कार्यालय गोलबजारमा रहेका थुनुवामा कोरोना संक्रमण भेटिएको जिल्ला प्रहरी कार्यालय सिरहाका प्रवक्ता तथा डीएसपी विनोद घिमिरेले जानकारी दिए । उनका अनुसार थुनुवासँग सम्बन्धित मुद्दा शाखामा कार्यरत प्रहरीलाई पनि क्वारेन्टाइन गरिएको छ। थुनुवालाई आइसोलेसनमा राखी उपचार गरिने उनले बताए। धनगढीमाई नगरपालिका १ र ८ का दुवै थुनुवा ३ हप्ताअघि प्रहरी हिरासतमा पुगेका थिए। सिरहामा समुदाय स्तरमा कोरोना संक्रमित भेटिन थालेको छ।
डडेल्धुराको सडकमा 'लास' देखेपछि,"डडेल्धुरा : डडेल्धुरा सदरमुकामको सडक चौडा पार्नका लागि दवाब सिर्जना गर्न डडेल्धुराका युवाहरुले सांकेतिक रुपमा लास आन्दोलन गरेका छन्। जिल्ला सदरमुकाम बागबजारमा मंगलबार युवाहरुले 'कोरोनाले मरिन्न बरु सडक चौडा नगरे अकालमा ज्यान जान सक्छ' भन्दै सडक चौडाको माग गर्दै लास आन्दोलन गरेका हुन। बोलन्या थली को आयोजनामा डडेलधुराको सदरमुकाम बजार क्षेत्रको सडक चौडा गर्न दवाब दिन मंगलबार 'लास ' आन्दोलन गरेको उक्त संस्थाका अभियान्ता यादव जोशीले बताए। उनीहरुले बिच सड मै मानिस मरेपछि लास भएको अभिनय समेत गरेका हुन। सदर मुकामकै सडक चौडा नहुँदा पैदल यात्रुदेखि गाडी पास गर्न समेत समस्या हुने गर्दछ। सडक बिस्तारका लागि ४४ करोड बजेट विनियोजित भएको कुरा उल्लेख गर्दै सडक चौडा पार्नमा अवरोध नगर्न समेत स्थानीय व्यपारी तथा घरधनीलाई अनुरोध गरेका छन्। सडक चौडा नगरिँदा अकालमै ज्यान गुमाउनुपर्ने अवस्था आएकाले लास आन्दोलन गरिएको बोलन्या थलीका अभियान्ता जोशीले बताए। आन्दोलनकर्ताले बोकेका ब्यानरमा आहा सफा सौन्दर्य र फराकिलो सडक, मत गए है माथी र तिमि बाँच है साथी, सडक चौडा खै, पुगे म त स्वर्ग बरी लै लेखिएका व्यानर समेत प्रदर्शन गरेका छन्। बागबजार क्षेत्रको सडक विस्तार गर्न बजेट आएपछि केही स्थानीयले आफ्नो घर र जमिन जाने भन्दै मुद्दा हाल्ने गरेका छन। दुई दशक अघि सर्वोच्चको फैसलालले पनि उचित मुआब्जाको व्यवस्था गरी सडक विस्तार गर्ने फैसला गरेको छ।"
अस्पताल डुलाउँदा डुलाउँदै दुईको मृत्यु,"झापा : कोभिड१९ सँग मिल्दोजुल्दो लक्षण देखिएको जनाउँदै स्थानीय अस्पतालहरु उपचारमा पन्छिएपछि झापामा आज दुई जनाको मृत्यु भएको छ। मेचीनगर ५ का ११ वर्षीय सागर तामाङ र कनकाई ५ का १७ वर्षीय रोशन सुनारको मृत्यु भएको हो। फुटबल खेल्दा सामान्य घाइते भएका दुवैलाई ज्वरो आउने र श्वासप्रश्वासमा समस्या देखिएपछि उपचारका लागि अस्पताल लगिएको थियो। अस्पतालहरुले पिसिआर परीक्षणबाट कोभिड १९ नभएको रिपोर्ट ल्याएपछि मात्र उपचार गर्ने भनी एकले अर्कालाई रेफर गरेका कारण अस्पताल डुलाउँदा डुलाउँदै दुवैको मृत्यु भएको थियो। सोमबार ज्वरो बढेकाले तामाङलाई उपचारका लागि राति १ बजे बिर्तामोडको कनकाई हस्पिटल पुर्याइएको थियो। कनकाईले बालकलाई बिएण्डसी हस्पिटल लैजान सिफारिस गरेको थियो। बिएन्डसीले पनि धरान लैजान सिफारिस गरेको थियो। बिएण्डसी हस्पिटलले छातीको एक्सरे गरेपछि निमोनिया भएको ठहर गर्दै कोरोना सङ्क्रमण हुन सक्ने आशङ्कासहित बिरामीको पिसिआर परीक्षण गर्न र धरान लैजान सिफारिस गरेको थियो। त्यसपछि बालकको उपचार अभावमै बिहान ४ बजेतिर मृत्यु भएको थियो। यसैगरी कनकाईका सुनारलाई गए राति उपचारका लागि बिर्तामोडको बिर्तासिटी हस्पिटल लगिएको थियो। बिर्तासिटीले कोभिडसँग मिल्दोजुल्दो लक्षण भएको जनाउँदै अन्यत्र लैजान सिफारिस गरेपछि उनलाई कनकाई हस्पिटल लगिएको थियो। कनकाईले मेची अञ्चल अस्पताल लैजान सिफारिस गरेको थियो भने मेची अस्पतालले आइसियु खाली नभएको जनाई भद्रपुरकै ओमसाई पाथीभरा हस्पिटल पठाएको थियो। ओमसाईले कोभिड१९ परीक्षण नभएको जनाई मेचीमै फर्काएको थियो। त्यसपछि मेची अस्पतालमा उनको मृत्यु भयो। मेचीनगर५ का वडाध्यक्ष योगेश थापा मगरले अस्पतालहरुले उपचार नगरी अन्यत्र पठाउने गरेकै कारण बिरामीको मृत्यु हुनु सर्वसाधारणको स्वास्थ्यमाथिको गम्भीर खेलबाड भएको बताए। कोरोना महामारीको समय छ भन्दैमा अन्य बिरामीको उपचारै नगरी बेवास्ता गर्नु ठीक भएन, वडाध्यक्ष थापाले भने उपचार नै नगर्ने हो भने हस्पिटल हुनु र नहुनुको के अर्थ रह्यो ? बिएण्डसी हस्पिटलका जनसम्पर्क अधिकृत प्रमिश गिरीले ज्वरो आएका बालकको उपचार गरिएको तर कोरोनासँग मिल्दोजुल्दा लक्षण देखिएपछि कोभिडको परीक्षण हुने र उपचार हुने अस्पतालमा लैजान सिफारिस गरिएको बताए। कोभिडको उपचार र पिसिआर परीक्षण बिएण्डसी हस्पिटलमा नहुने हुँदा शङ्कास्पद बिरामीलाई अन्यत्र पठाउनु बाध्यता भएको उनको भनाइ थियो। झापामा मेची अञ्चल अस्पतालमा मात्र कोभिड १९ को पिसिआर परीक्षण र उपचार हुने गरेको छ। पच्चीस शय्याको आइसोलेशन वार्ड भने सङ्क्रमितले भरिएका छन्।"
त्रवि उपकुलपति कार्यालय तोडफोड,"काठमाडौं : असन्तुष्ट विद्यार्थीहरुको समूहले त्रिभुवन विश्वविद्यालयका उपकुलपति प्राध्यापक डा धर्मकान्त बास्कोटाको कार्यकक्ष तोडफोड गरेका छन् । उनीहरुले कार्यालयमा रहेको सवारी साधन पनि फुटाएका छन् । विद्यार्थीले कार्यालयको झ्याल, ढोका तथा कुर्सी फुटाएका छन् । गाडीको सीसा पनि फुटाएका छन् । त्रिविका सुचना अधिकारी सूर्य अधिकारीले कुन समूहले आक्रमण गरेको भन्ने एकिन भएको छैन । केही समयअघि पनि बास्कोटाको कुर्सी नेपाल विद्यार्थी संघका कार्यकर्ताले जलाएका थिए । बास्कोटासहित त्रिवि पदाधिकारीको कार्यशैलीप्रति असन्तुष्टि जनाउँदै नेविसंघ, प्रजातान्त्रिक प्राध्यापक संघ तथा लोकतान्त्रिक प्राध्यापक संघले केही समयअघि पदाधिकारीको कार्यकक्षमा ताला लगाएका थिए । अदालतले आदेश दिएपछि उक्त ताला एक साताअघि मात्र खुलेको थियो ।"
दोलखामा थप २ जनामा कोरोना संक्रमण,दोलखा : उत्तरी दोलखाको गौरीशंकर गाउँपालिकाको दुईजनालाई कोरोना संक्रमण देखिएको छ । तेस्रो मुलुकबाट आएर क्वारेन्टाइनमा रहेको एक र गाउँपालिकाका एक कर्मचारी गरी दुई पुरुषमा कोरोना संक्रमण देखिएको हो । संक्रमितसहित ७ जनाको स्वाब साउन २५ गते परीक्षणका लागि धुलिखेल अस्पतालमा पठाइएकोमा दुईजनाको रिपोर्ट पोजेटिभ आएको स्वास्थ्य कार्यालय दोलखाका प्रमुख विभुकुमार झाले बताए । गौरीशंकर गाउँपालिकाका नवनियुक्त कर्मचारीमा कोरोना संक्रमण देखिएको एक कर्मचारीले जानकारी दिए । तेस्रो मुलुकबाट आएका ती संक्रमित क्वारेन्टाइनमै रहेको र कर्मचारी पनि पनि गाउँपालिकाको आवासमै आइसोलेसनमा रहेको बताइएको छ । यसअघि पनि सोही गाउँपालिकाकै दुईजनमा कोरोना संक्रमण देखिएको थियो । हालसम्म जिल्लाका ४२४ जनाको पीसीआर परीक्षण गर्दा ६ जनामा कोरोना संक्रमण देखिएको छ जसमध्ये एकजनाको मृत्यु भएको छ भने ४ जना निको भएर घर फर्केको स्वास्थ्य कार्यालयको तथ्यांक छ।
कर्णाली नदीमा कटान शुरु,"गुलरिया : सूदुरपश्चिम प्रदेश र ५ नम्वर प्रदेशको सीमानामा अवस्थित कर्णाली नदीले कटान शुरु गरेको छ। केही दिन अघि सर्तकता तह पार गरेको नदीमा पानीको सतह घटेसँगै बर्दिया तर्फको भूभागमा नदीले कटान शुरु गरेको छ। राजापुर नगरपालिका३ स्थित तिघ्रालगायत नंगापुरमा कर्णाली नदीले कटान गर्दा नदीको ड्याम भत्किने खतरा बढ्दै गएको प्रमुख जिल्ला अधिकारी लिलाधर अधिकारीले बताए। कटानका कारण बर्दिया तर्फको चर्किएको नदी किनाराको ड्याम भत्किएको छ। कर्णाली नदीले कटान शुरुगरेसँगै राजापुर नगरपालिकाको वडा नम्वर ३, ४ र ७ खतराको सूचिमा परेको छ। उनले ड्याम फुटेर तत्काल प्रभावित हुन सक्ने ६० घर परिवारलाई सतर्क अवस्थामा राखेको बताए। नदीले कटान गरेको जोखिमयुक्त स्थानहरुमा स्थानीय प्रशासनले तीनै तहका सुरक्षाकर्मी तैनाथ गरेको छ। नदीले हाल कटान गरिरहेको तिघ्रालगायत नंगापुरक्षेत्र विगतका बाढीहरुमा समेत पानी पसेर वस्ती डुवान पार्ने जोखिमयुक्त स्थान भएकाले कटान रोक्न स्थानिय स्तरबाट समेत पहलको आवस्यकता रहेको प्रजिअ लामिछाने बताउँछन्। ड्यामको अस्थायी रोकथामका लागि कर्णाली नदी ब्यवस्थापन आयोजना मार्फत बोरा, नर्कट लगायतका उपायहरु अवलम्वन गरेको बताए। केही वर्ष अघि ०७० सालमा राजापुर क्षेत्रमा भिषण बाढी आएपछि कर्णाली नदी ब्यवस्थापन कार्यलाई तिव्रता दिईएको थियो। समयमै बजेट ब्यवस्थापन हुन नसक्दा आयोजनाले ढिलो गरी काम शुरु गरेको हो। 'केही दिन देखि चुरे लगायत उत्तरवर्ती पहाडी क्षेत्रमा बर्षा भएसँगै कर्णाली नदीको सतह बढ्ने र घट्ने भैरहेकाले नदी कटानले तिव्रता लिएको छ। नदीमा पानीको बहाव तिव्र भएकाले कटान र बाढीको जोखिम उत्तिकै रहेको छ। नदीको अस्थायी कटान रोकथामका लागि कर्णाली नदी ब्यवस्थापन आयोजनालाई कडा रुपमा निर्देशन दिईएका छौं' प्रजिअ लामिछानेले भने। नदीले कटान शुरु गरेपछि सो क्षेत्रका स्थानीयहरु सुरक्षित वासस्थानतर्फ स्थानान्तरण भैरहेको संचारकर्मी केशव कोईरालाले बताए। नदीले तटवन्धको ९० प्रतिशत क्षेत्रमा क्षती पुर्याएको छ। उनले भने पानीको वहाव उच्च रहेका कारण शक्तिघाट पुलको अवस्था पनि नाजुक बन्दै गएको छ। कटानले गर्दा पुलको शुरुको भागमा प्वाल पारीदिएको छ। उनले थपे कर्णाली नदीको पानीले ड्याम फुटाएर जुनसुकै बेला पनि बस्तीमा पस्न सक्ने खतरा छ। सुरक्षाकर्मी, स्थानिय, लगायत नदी ब्यवस्थापन आयोजनाले कटान रोक्ने प्रयास गरेपनि नदीको वहाव उच्च रहेकाले सतर्क भैहनुपर्ने अवस्था छ।"
कपिलवस्तुमा कोरोना संक्रमितहरुको व्यवस्थापन नहुँदा समस्या,"कपिलवस्तु : जिल्ला सदरमुकाम तौलिहवामा आइसोलेसन वार्डको व्यवस्थापन नगरिदा संक्रमितहरु समस्यामा पर्न थालेका छन्। दैनिक जसो कोरोना संक्रमितहरुसँग सम्पर्कमा आएकाहरुको पिसिआर टेष्ट गर्दा नयाँ संक्रमितहरुको संख्या बढ्दो छ। पछिल्लो पटक तौलिहवा स्थित बालमन्दिर परिसरमा समुदाय स्तरमा कोरोना संक्रमणको अवस्था बुझ्न गरिएको कोरोना परीक्षणको रिपोर्ट अनुसार करीब २ दर्जन उद्योगी व्यवसायीहरु कोरोना संक्रमित भएका छन्। तर उनीहरुको व्यवस्थापनका लागि कही कतैबाट कुनै पहल नगरिएको उनीहरुले गुनासो गरेका छन्। आफु कोरोना संक्रमित भए पनि आफ्नो अवस्था बारे कसैले बुझ्न नआएको कपिलवस्तु नगरपालिका१ का एक व्यवसायी विनोद गुप्ताले बताए। म संक्रमित भन्ने थाहा पाए पछि तनाब शुरु भयो, व्यवसायी गुप्ताले भने, 'संयुक्त परिवारमा बस्छु। छुट्टै शौचालन तथा स्नान घर छैन। बजारको घर साघुंरो छ।' सरकारी स्तरबाट कतै आइसोलेसन वार्डको व्यवस्था भए, त्यहीं गएर वस्थे। तर के गर्नु त्यस्तो व्यवस्था रहेनछ ? व्यवसायी गुप्ताले गुनासो गरे। संक्रमित व्यवसायी गुप्ता संगै घर किनारकै अर्का संक्रमित व्यवसायी सहित २ जना आफन्तले बनाउँदै गरेको नयाँ घरमा बसेका छन्। घरमा कोरोना संक्रमणबाट बच्न अपनाउनु पर्ने मापदण्ड नपुगेका व्यक्तिहरुका लागि तत्काल आइसोलेसन वार्डको व्यवस्थापन गरिनु पर्ने तौलिहवा उद्योग वाणिज्य संघका अध्यक्ष गयादीन कुर्मीले सरकारसँग माग गरेका छन्। संक्रमितहरुको व्यवस्थापन उति व्यवस्थापन नगरिदा तौलिहवा बजार क्षेत्रका उद्योगी व्यवसायी तथा आम सर्वसाधारणहरुमा त्रासको अवस्था सृजना भएको तौलिहवा उद्योग वाणिज्य संघले जनाएको छ। जिल्ला सदरमुकाम तौलिहवामा आइसोलेसन वार्ड बनाउन भनेर साविकको महिला तथा बालबालिका कार्यालय भवनलाई खाली गराईएको थियो। सो भवनमा वेड लगायतको व्यवस्थापन गरिएको भए पनि आइसोलेसन वार्ड भनिएको सो भवनहरु अहिले खाली अवस्थामा छ। ति भवनहरुमा तत्काल आइसोलेसन वार्डको व्यवस्थापन गरिनु पर्ने अधिकारकर्मी रवि ठाकुरले माग गरेका छन्। जिल्लामा हाल सम्म ८ सय ७९ जनामा कोरोना संक्रमण पुष्टि भई सकेको छ। जस मध्ये ३ जनाको अवस्था विग्रिएको स्वास्थ्य कार्यालयले जनाएको छ।"
समुदायस्तरमा कोरोना फैलिएपछि कपिलवस्तुमा पूर्ण लकडाउन,"कपिलवस्तु : स्थानीय प्रशासनले मंगलबार बिहान ५ बजेबाट कपिलवस्तुमा पूर्णरुपले लक डाउन गरेको छ । समुदाय स्तरमा कोरोना संक्रमण बढ्न थालेपछि प्रमुख जिल्ला अधिकारी दिर्घ नारायण पौडेलेको अध्यक्षतामा बसेको बैठकले यस्तो निर्णय गरेको हो । जिल्लामा ८ सय ५८ जनामा कोरोना पुष्टि भइसकेको र यो संख्या अझै बढ्न सक्ने र त्यसबाट कोरोना संक्रमणको अवस्था भयावह हुन सक्ने भन्दै यस्तो लक डाउन गर्नु परेको जिल्ला प्रशासन कार्यालयले जनाएको छ । जिल्ला प्रशासन कार्यालयका अनुसार २७ गते मंगलबार बिहान ५ बजे देखि ३२ गते राती १२ बजे सम्मलाई पूर्ण रुपमा लकडाउनको घोषणा गरेको छ । लक डाउनका कारण जिल्ला सदरमुकाम तौलिहवा, चन्द्रौटा, कृष्णनगर, वाणगंगा लगायतका मुख्य बजारहरु पूर्ण रुपमा बन्द रहेका छन् । लक डाउनको अवधी भर अति आवश्यक सेवाका पसल तथा सवारी साधान बाहेक सबै बन्द हुने जनाइएको छ । मेडिकल, पानी, दूधजस्ता वस्तुबाहेक सबै पसल व्यवसाय बन्द गर्ने निर्णय गरेको छ । उद्योग तथा कलकारखानाको भने स्वास्थ्य मन्त्रालयले जारी गरेको स्वास्थ्य निर्देशिका अनुसार सुरक्षाको सर्तकता अपनाएर संचालन गर्न सकिने प्रमुख जिल्ला अधिकारी दिर्घ नारायण पौडेलले बताए । दमकल, एम्बुलेन्स, शव बाहन, दूध, खानेपानीका गाडीहरु बाहेक अन्य सवै निजी तथा भाडाका सवारी साधानहरु संचालनमा पूर्ण रोक लगाईएको छ । राजमार्ग भएर गुड्ने गाडीहरु जिल्लामा नरोकिने गरी भने चल्न पाउने छन् । तरकारी र खाद्यान्न खरिदका लागि हरेक दिन बिहान ८ बजेदेखि १० बजे सम्मको समय तोकिएको जिल्ला प्रशासन कार्यालयले जनाएको छ ।"
गोंगबु हत्या : यसरी पर्दाफास भयो रहस्य,"काठमाडौं : प्रहरीले रोल्पाका कृष्णबहादुर बोहाराको हत्यामा संलग्नको आरोमा पक्राउ परेकी महिलालाई सार्वजनिक गरेको छ। साउन २५ गते काठमाडौंको टोखा नगरपालिका१० गोंगबु, नवज्योति मार्गमा सुटकेसमा शव र अर्को झोलामा टाउको र खुट्टा फेला पारेको थियो। शव पहिचानपछि अनुसन्घानका क्रममा हत्यामा संलग्नको आशंकामा चितवनकी ३७ वर्षीया कल्पना मुडभरी (पौडेल) लाई सोमबार पक्राउ गरी काठमाडौं ल्याएको थियो। प्रहरीले मंगलबार महानगरीय प्रहरी परिसर काठमाडौंमा गरेको पत्रकार सम्मलनमार्फत हत्यामा संलग्न मुडभरीलाई सार्वजनिक गरेको हो । महानगरीय प्रहरी परिसर काठमाडौं र महानगरीय अपराध महाशाखाको संयुक्त अनुसन्धानबाट विभिन्न तथ्यहरु फेला परेको प्रहरीले जानकारी दिएको छ । प्रहरीका अनुसार मृतक ४५ वर्षीय कृष्णबहादुर रोल्पा रम्तीगढी ७ सतिमका हुन् । अभियुक्त ३७ वर्षीया कल्पना चितवन कालिका नगरपालिका ७ घर भएर अहिले टोखा नगरपालिका १० नवज्योती मार्गमा बस्दै आएकी हुन् । उनी पेशाले गृहिणी हुन् । उनले केही टेलिशृङ्खलामा अभिनयसमेत गरेको प्रहरीले खुलाएको छ । कल्पनालाई प्रहरीले साउन २६ गते चितवन कालिका नगरपालिका ९ शक्तिखोरस्थित माइती घरबाट पक्राउ गरेको हो । घटनामा संलग्न उनकी १५ वर्षीया छोरीलाईसमेत प्रहरीले नियन्त्रणमा लिएको छ। अनुसन्धानबाट खुलेका तथ्य प्रहरीका अनुसार मृतक र अभियुक्त करिब तीनचार वर्षदेखि चिनजान र सम्पर्कमा थिए । उनीहरु फेसबुकमार्फत् चिनजान भएर भेटघाट गर्दै आएको अनुसन्धानबाट खुलेको महानगरीय अपराध महाशाखाका प्रमुख दीपक थापाले जानकारी दिए । मृतक कृष्णबहादुर अभियुक्तको कोठामा बेला बेलामा पुग्ने र भेट्ने गरेका थिए । मृतकले अभियुक्तको फोटो राखेर फेक फेसबुक आईडी खोली चलाउने गरेको अभियुक्तले बयानमा उल्लेख गरेकी छन् । फेक फेसबुकबाट आफू अनुकूल चल्नको लागि निरन्तर दबाब दिइरहेकोसमते उनले प्रहरीसँगको बयानमा बताएकी छन् । प्रहरी अनुसन्धानबाट मृतक घटनाको दिन आफू बसेको होटलबाट बा ७२ प ५६४४ नम्बरको स्कुटी प्रयोग गरी अभियुक्तको कोठामा पुगेको खुलेको छ । उनी कोठामा पुगेपछि अभियुक्तले दही, चिउरा, मासु र भोड्का खान दिएकी थिइन् । चिउरा, मासु र भोड्कासँगै अभियुक्तले दहीमा पाँचवटा निन्द्राको औषधि मिलाई खाना दिएकोसमेत बयानमा उल्लेख गरेकी छन् । निन्द्रालाग्ने औषधि खाएपछि मृतक लठ्ठ परेर सुतेको मौकामा अभियुक्तले फलामको मारतोल (ह्याम्मर)ले अण्डकोषमा प्रहार गरेको प्रहरी अनुसन्धानबाट खुलेको छ । ह्याम्मरको प्रहारपछि सलको प्रयोग गरी घाटीमा थिचेको र मरेको यकिन गरेको प्रहरी बयानमा अभियुक्तले स्वीकार गरेकी छन् । अभियुक्तले मरेको यकिन भएपछि धारिलो हतियार प्रयोग गरी टाउको र खुट्टा छिनाई झोलामा राखेर आफैंले फालेको स्वीकार गरेकी छन् । उनले शवको बाँकी भाग कालो रंगको सुटकेशमा राखेर बाटो नजिकै फालेर फर्किएको बताएकी छन् । अभियुक्त कसरी पुगिन् चितवन कृष्णबहादुरको हत्यापछि अभियुक्त एम्बुलेन्समा चढेर चितवन पुगेको खुलेको छ । उनले चिनजानको एम्बुलेन्स चालकलाई फोन गरेर चितवन गएको प्रहरी अनुसन्धानबाट खुलेको हो । प्रहरी अनुसन्धानबाट अभियुक्तलाई छोरीलेसमेत शव व्यवस्थापनमा साथ दिएको खुलेको छ ।"
विराटनगरका ५० सहित प्रदेश १ मा ९८ जना संक्रमित थपिए,"विराटनगर : तीव्र रुपमा कोरोना भाइरसको संक्रमण फैलिइरहेको प्रदेश १ मा एकै दिन मंगलबार ९८ जनामा संक्रमण पुष्टि भएको छ । प्रदेशमै पहिलो पटक एकैदिन यति धेरै संख्यामा संक्रमित भेटिएका हुन् । जसमा विराटनगर महानगरपालिकाका मात्रै ५० जना छन् । मोरङमा ६१, सुनसरीमा १८, उदयपुरमा १५, झापामा दुई, इलाम र ताप्लेजुङमा एकएक जनामा संक्रमण पुष्टि भएको हो । मोरङका संक्रमितमध्ये विराटनगर महानगरमा २१ महिला र २९ पुरुष गरेर ५० जना रहेका छन् । त्यस्तै बूढीगंगा गाउँपालिकामा १० पुरुष र बेलबारी नगरपालिकामा एक पुरुषमा कोरोना देखिएको छ । सुनसरीको दुहवीमा दुई महिला पाँच पुरुष, धरानमा दुई महिला र दुई पुरुष, देवानगञ्जमा तीन पुरुष, हरिनगरा र इनरुवामा एकएक पुरुषमा संक्रमण पुष्टि भएको छ । सुनसरीमा ठेगाना नखुलेका एक महिला र पुरुष पनि संक्रमित भएका छन् । उदयपुरको बेलकामा चार पुरुष र तीन महिला, त्रियुगामा तीन महिला र पाँच पुरुष, झापाको मेचीनगरमा एक महिला र एक पुरुष, इलामको सूर्योदयमा एक र ताप्लेजुङको फुङ्लिङमा एक पुरुषमा कोरोना देखिएको सामाजिक विकास मन्त्रालयले जनाएको छ । मन्त्रालयका प्रवक्ता डा सुरेश मेहताकाअनुसार प्रदेश १ मा मंगलबार एक हजार छ सय ८२ जनाको पीसीआर परीक्षण गरिएकोमा ३४ महिला ६४ पुरुषको रिपोर्ट पोजेटिभ आएको हो । प्रदेशमा हालसम्म एक हजार पाँच सय ५३ जनामा संक्रमण पुष्टि भइसकेको जानकारी मेहताले दिए ।"
"मलपोतका ६ कर्मचारीसहित १५ जनामा कोरोना संक्रमण, उदयपुरमा संक्रमितको संख्या १०४ पुग्यो","उदयपुर : उदयपुरमा मंगलबार मालपोत कार्यालयका ६ जना कर्मचारीसहित १५ जनामा कोरोना पोजेटिभ देखिएको छ । यो सँगै १३ दिनअघि मालपोत कार्यालयका खरिदारमा कोरोना देखिएपछि गरिएको पीसीआर परीक्षणबाट उनीहरुमा कोरोना पोजिटिभ देखिएको हो । कोशी अञ्चल अस्पतालको कोरोना प्रयोगशालामा गरिएको परीक्षणबाट कार्यालयका ४४, ३८, ३२, ३२, २७ र २२ वर्षीय कर्मचारीमा कोरोना पुष्टि भएको जिल्ला स्वास्थ्य कार्यालयका प्रमुख मोहन सुवेदीले जानकारी दिए । कोरोना पोजिटिभ देखिएका कर्मचारी कार्यालय सहयोगी, कम्युटर अपरेटरदेखि लिएर नायव सुब्बासम्मका छन् । १३ दिनअघि कोरोना देखिएका ती कर्मचारीको कन्ट्याक ट्रेसिङका आधारमा पीसीआर परीक्षण गर्दा त्रियुगा नगरपालिका ९ का ६२ वर्षीया आमा र ३० वर्षीया श्रीमतीमा पनि कोरोना देखिएको प्रमुख सुवेदीले जानकारी दिए । त्यस्तै वीपी कोइराला स्वास्थ्य विज्ञान प्रतिष्ठान धरानको कोरोना प्रयोगशालामा गरिएको परीक्षणबाट बेलका नगरपालिकाका एकै परिवारका चारसहित सातजनामा कोरोना पोजेटिभ देखिएको छ । उनीहरु सबै एकै वडाका हुन् भने एकजना लघुवित्तका कर्मचारी हुन् । प्रमुख सुवेदीका अनुसार वडा नं ९ का ६८, ३०, २०, ६०, १८, १७ र २८ वर्षीय छन् ।दुई साताअघि बेलका नपा ९ बजारका दुई व्यापारीलाई कोरोना देखिएपछि उनीहरुको कन्ट्याक ट्रेसिङका आधारमा गरिएको परीक्षणबाट एकै परिवारका श्रीमान, श्रीमती, छोरी गरी चारजनामा कोरोना देखिएको हो । त्यस्तै २८ वर्षीय युवा सहारा लघुवित्तका कर्मचारी हुन् । जिल्लामा पहिलोपटक एउटै कार्यालयका ठूलो संख्यामा कर्मचारीमा कोरोना संक्रमण देखिएको हो । संक्रमण देखिएलगत्तै कार्यालयले १५ दिनका लागि सेवा बन्द गरेको छ। सहायक प्रमुख जिल्ला अधिकारी शसीकुमार लम्सालले कोरोना समुदायस्तरमा देखिएकाले कार्यालयको सेवा प्रवाह र भीडभाड नियन्त्रण सम्बन्धी जिल्ला विपद् व्यवस्थापन समितिको बैठकबाट निर्णय गरिने बताए । उनले भीडभाडलाई नियन्त्रण गर्ने र परीक्षणको दायरा फराकिलो बनाइने बताए । उदयपुरमा हालसम्म कोरोना संक्रमितको संख्या तीस महिलासहित एक सय ४ पुगेको छ । त्यसमध्ये त्रियुगा नगरपालिकामा ५९ जना, बेलका नगरपालिकामा ३१ जना, कटारी नगरपालिकामा ७ जना, चौदण्डीगढी नगरपालिकामा २ जना, उदयपुरगढी गाउँपालिकामा २ जना र ताप्ली गाउँपालिकामा ३ जनामा कोरोना संक्रमण देखिएको छ । जिल्लामा हालसम्म एक हजार पाँच सय ५२ महिलासहित ६ हजार १५ जनाको पिसीआर परीक्षणका लागि स्वाव संकलन गरिएकोमा एक हजार चार सय ५७ महिलासहित पाँच हजार ६ सय १ जनाको रिर्पोट आइसकेको र बाँकी चार सय १४ को आउनेक्रम जारी रहेको स्वास्थ्य कार्यालयले जनाएको छ ।त्यस्तै ८ सय ८ जनाको आरडिटि टेष्ट गरिसकिएको छ । कार्यालयले दिएको जानकारीअनुसार हाल १८ जना महिलासहित दुई सय जना क्वारेन्टाइनमा छन् भने १८ महिला सहित चार सय ७२ जना होम क्वारेन्टाईनमा छन् । जिल्लामा सकृय संक्रमितको संख्या हालसम्म १९ जना रहेको छ । त्रास बढ्यो सरकारी कार्यलयमा एकै पटक ठुलो संख्यामा कोरोना पोजेटिभ देखिएपछि सदरमुकाम गाईघाट वजार आसपासका क्षेत्रमा त्रास फैलिएको छ । जनतासँग प्रत्यक्ष सरोकार राख्ने कार्यालयमा दुई पटक गरी सात जनामा कोरोना भेटिएपछि नियमित सेवा लिन पुगेका सर्वसाधरण त्रासमा रहेका हुन् । धेरैजसोले टेलिफोन र मेसेजमार्फत आफुपनि सेवा लिन गएकोले परीक्षण गराई दिन आग्रह गरको स्वास्थ्य कार्यालय प्रमुख सुबेदीले बताए । लकडाउन खुकुलो भएसँगै सामान्य बन्दै गएको जनजीवनमा कोरोना प्रतिको लापर्वाहि बढ्दो रहेको अवस्थामा यो घटनाले उच्च सतर्कता अपनाउन आवश्यक देखिएको स्थानीयको भनाई छ । स्थानीयले मिश्रित खालको स्थानीय प्रशासनलाई सुझाब दिएका छन् । धेरैजसोले सदरमुकाम र बेलका नगरपालिका क्षेत्र पुर्ण लकडाउन गरी परीक्षणको दायरालाई फराकिलो बनाउनु पर्ने सुझाब दिएका छन् । कतिपयले सामाजिक दुरी कायम राख्दै, मास्क, सेनिटाइजर प्रयोग गरी कम भीडभाड हुने गरी बजार पसल खोल्नु पर्ने बताएका छन् । कर्मचारीले भने कार्यालयको सेवा पूर्ण ठप्प गरेको छ।"
महिला स्वास्थ्यकर्मी कुट्ने दुई जना प्रहरी नियन्त्रणमा,"बैतडी : बैतडीमा महिला स्वास्थ्यकर्मीलाई कुटपिट गरी फरार रहेका दुई जनालाई प्रहरीले सोमबार अपराह्न नियन्त्रणमा लिएको छ। जिल्लाको पुर्चौडी नगरपालिका३ का २४ वर्षीय मोहन कुँवर र २१ वर्षीय वीरेन्द्र कुँवरलाई प्रहरीले नियन्त्रणमा लिएको हो। नियन्त्रणमा लिइएका ती दुवै जनामाथि पुर्चौडीकै न्वादेउ स्वास्थ्यचौकी अन्तर्गतको नकाली नगर स्वास्थ्य केन्द्रमा कार्यरत २५ वर्षीया अनमी जानकी भट्ट र ३१ वर्षीया कार्यालय सहयोगी बिमला कुँवरमाथि कुटपिट गरेको आरोप छ। ती दुवै जनालाई उनीहरुकै घरबाट नियन्त्रणमा लिइएको इलाका प्रहरी कार्यालय पाटनका प्रहरी निरीक्षक धनदेव साउदले जानकारी दिए। उनले भने, 'नियन्त्रणमा लिएका दुवैमाथि अनुसन्धान हुन्छ, आवश्यक देखिए मुद्दा चलाउँछौँ। ' आइतबार स्वास्थ्य केन्द्रमै बिरामीको उपचार गरिरहेका बेला आफूमाथि ती युवकले कुटपिट गरेको भन्दै जानकीले प्रहरीमा उजुरी दिएका थिए। स्थानीय एक वृद्धा बिरामीलाई स्लाइन चढाइरहेका बेला ती युवकहरुले कुटपिट गरेको उनले बताए। उनले भने, 'वृद्धा आमा कान नसुन्ने भएकाले उहाँसँग ठूलो स्वरले बोल्दा स्वास्थ्यकर्मीले सेवा दिने तरिका यही हो भनेर गालीगलौज गर्दै कुटपिट गरे।' ती युवाको कुटपिटबाट जानकीको हातको औला भाँचिएको, मुख, छाती र टाउकोमा चोट रहेको छ। अनमी जानकीसँगै कार्यालय सहयोगी विमलामाथि हातपात गर्नुका साथै ती दुवै जनाले कार्यालयमा रहेका कागजात पनि च्यातेको बताइएको छ। यसैबीच स्वास्थ्यकर्मीमाथि ड्युटीमै रहेका बेला स्वास्थ्य संस्थामै कुटपिट र दुर्व्यवहार भएकाले आफूहरु असुरक्षित रहेको न्वादेउ स्वास्थ्य चौकीका इञ्चार्ज गणेश धानुकले बताए। उनले भने, 'स्वास्थ्यकर्मीमाथि कुटपिट गर्ने जोसुकैलाई पनि कानूनी कारवाही हुनुपर्छ, स्वास्थ्यकर्मीलाई काम गर्ने वातावरण बन्नुपर्छ। '"
"बाढीको बितण्डा, अछाममा करिब २ सय रोपनी खेत कटान",अछाम : अविरल वर्षाका कारण बुढीगंगा नदीमा आएको बाढीले बितण्डा मच्चाएको छ । आइतबार राती परेको पानीले नदीमा बाढी आउँदा साँफेबगर नगरपालिकामा तीनवटा वडामा करिब दुई सय रोपनी खेत कटान गरेको छ । बाढीले पाक्नै लागेको धान सखाप पारेको छ।साँफेबगर नगरपालिका ४ मष्टमान्डौंमा ७० रोपनी धान खेतसहित कटान गरेको स्थानीय झुमा बोगटीले बताइन् । अहिले पनि बुढीगंगा नदी निरन्तर रुपमा कटान गरिहेको छ । बाली भित्र्याउने समयमा नदीले धानबाली नोक्सान गरेपछि स्थानीय चिन्तित भएका छन् । साँफे मार्तडी सडकको ६ ठाउँमा पहिरो गएको छ । साँफेबगरदेखि बाजुराको डाब बजारसम्म ६ ठाउँमा ठूलो पहिरो गएको छ । साँफे मार्तडी सडकखण्डको साँफेबगर देउझालमा सडक चिरा परेको छ । सडकका लागि बनाएको तटबन्ध समेत बगाएको छ । यस्तै वडा नं२ जाल्पादेवीमा पनि ६० रोपनीभन्दा बढी खेतीयोग्य जमिन कटान गरेको छ । वग्रादेखि वागभिडि टोल हुँदै गैरालासम्म ६० भन्दा बढी खेतीयोग्य जमिन कटान गरेको वडा अध्यक्ष कालुसिंह कुँवरले जानकारी दिए । वर्षा नरोकिए वागभिडि गाउँ समेत प्रभावित हुने खतरा बढेको अध्यक्ष कुँवरको भनाइ छ । वैजनाथस्थित वैद्यनाथ क्षेत्रमा समेत तटबन्ध बगाएको छ । तटबन्ध वगाएपछि वैद्यनाथ क्षेत्र समेत कटानको जोखिममा परेको छ । वडा नं७ रिडिकोटमा पनि करिब ५० रोपनी खेतियोग्न जमिन वुढीगंगा नदीले कटान गरेको छ । वडा नं७ रिडिकोटको सिस्ने चिउराउ क्षेत्रमा उक्त खेतियोग्य जमिन कटान गरेको वडाअध्यक्ष मिठ्ठु सिंह भाटले जानकारी दिए । यस्तै मेल्लेख गाउँपालिका ४ कुस्कोटको लिङमनि रवामा करिब ५ सय रोपनि जग्गा बुढिगंगा नदिले कटान गरेको छ । दुई घर उच्च जोखिममा रहेका छन् । यस्तै नगर प्रमुख कुल बहादुर कुँवरको नेतृत्वमा वडा नं४ मष्टमान्डौं र वडा नं१ वैद्यनाथ क्षेत्रमा गरेको कटान निरिक्षण गरिएको छ। निरीक्षण पछि कुराकानी गर्दै नगर प्रमुख कुँवरले कटान क्षेत्रमा दीर्घकालील तटबन्धको लागि पहल गरिने बताए । उनले दिगो रुपमा सममस्या समाधानको लागि प्रदेश तथा केन्द्र सरकारसँग पहल गरिने जानकारी दिए । यस्तै वडा नम्वर ११ देविस्थानमा १७ घर पहिरोको उच्च जोखीममा परेका छन । सोमबार रातीदेखि परेको अबिरल वर्षाका कारण देविस्थानको चुची टोलमा १७ वटा घर र एउटा सार्वजनिक पटकानी पहिरोको उच्च जोखिममा रहेका वडा अध्यक्ष गणेश बहादुर खड्काले दिए । ६ वटा घर बस्न नमिल्ने अवस्थामा रहेको उनले बताए ।
त्रिवि उपकुलपति कार्यालयमा तोडफोड,"काठमाडौं : विद्यार्थीहरुको समूहले त्रिभुवन विश्वविद्यालयका उपकुलपति प्राध्यापक डा धर्मकान्त बास्कोटाको कार्यकक्ष तोडफोड गरेका छन् । उनीहरुले कार्यालयमा रहेको सवारी साधन पनि फुटाएका छन् । विद्यार्थीले कार्यालयको झ्याल, ढोका तथा कुर्सी फुटाएका छन् । गाडीको सिसा पनि फुटाएका छन् । त्रिविका सूचना अधिकारी सूर्य अधिकारीले कुन समूहले आक्रमण गरेको भन्ने एकिन भएको छैन । केहि समयअघि पनि बास्कोटाको कुर्सी नेपाल विद्यार्थी संघले जलाएका थिए । बास्कोटासहित त्रिवि पदाधिकारीको कार्यशैलीप्रति असन्तुष्टि जनाउँदै नेविसंघ, प्रजातान्त्रिक प्राध्यापक संघ तथा लोकतान्त्रिक प्राध्यापक संघले केहि समयअघि पदाधिकारीको कार्यकक्षमा ताला लगाएका थिए । अदालतले आदेश दिएपछि उक्त ताला एक साताअघि मात्र खुलेको थियो ।"
एक हजार चार सय स्वाबको परीक्षण हुन सकेन,"विराटनगर : प्रदेश १ मा एक सातादेखि संकलन गरेर राखिएका एक हजार चार सय बढी स्वाबको परीक्षण हुन सकिरहेको छैन । कोरोना भाइरसको शंका लागेर परीक्षणका लागि स्वाब दिएका लामो समयदेखि रिपोर्ट नआउँदा अन्योल र तनावमा परेका छन् । प्रदेश जनस्वास्थ्य प्रयोगशालाले संक्रमितको संख्या बढेसँगै स्वाब परीक्षणको चाप पनि थपिँदा समस्या हुँदै गइरहेको जनाएको छ । 'सबैतिरबाट नमुना संकलन गरेर पठाउने गर्दा परीक्षणमा समस्या भइरहेको छ,' प्रयोगशाला प्रमुख जयवेन्द्र यादवले भने, 'अत्यन्त जरुरी रहेकालाई प्राथमिकता दिनुपर्ने अवस्था हुँदा एक सातादेखि संकलित कतिपयको स्वाबको परीक्षण हुन सकिरहेको छैन ।' यादवले परीक्षणसँगै रिपोर्ट समयमा नआउने भएकाले एकद्धार प्रणालीबाट स्वाब संकलन हुनु पर्नेमा जोड दिए । प्रदेशमा दिन प्रतिदिन संक्रमित संख्या बढिरहँदा स्वाब परीक्षणको दायरा पनि बढाइएको छ । तर रिपोर्ट समयमा नदिएको भन्दै प्रयोगशालाको आलोचना भइरहेको छ । पावर र पहुँच हुनेको चाँडो रिपोर्ट आउने तथा नहुनेको समय लगाउने गरिएको भन्दै प्रयोगशालाको परीक्षण प्रक्रियाप्रति जनमानसमा असन्तुष्टि बढ्दै गएको छ । यादवकाअनुसार हाल विराटनगरमा दुई, धरान र झापामा एकएकवटा प्रयोगशालाबाट स्वाबको परीक्षण गरेर नतिजा निकाल्ने गरिएको छ । 'सबै ठाउँबाट एकै पटक ठूलो संख्यामा संकलन हुने स्वाबको चाङ् लागेका हुन्छन् । परीक्षण गर्ने प्रयोगशाला सीमित छन्, उनले भने, 'एक दिनमा कति स्वाब नमुना संकलन हुन्छ भन्ने यकिन हुँदैन । अघिल्लो दिन पोजेटिभ देखिएको रिपोर्टका आधारमा त्यो कुरा निर्भर हुन्छ ।' कसैको पोजेटिभ रिपोर्ट आएमा उसँग सम्पर्कमा रहेकाहरु र आफन्तलाई 'कन्ट्रयाक ट्रेसिङ' गर्दै परीक्षणको दायरामा ल्याउनु पर्ने हुँदा दैनिक रुपमा स्वाब संकलन बढ्दै गइरहेको जानकारी यादवले दिए । उनकाअनुसार अन्यत्रको ल्याबमा भन्दा प्रदेशको प्रयोगशालाबाट भने रिपोर्ट चाँडै प्राप्त हुन्छ । विभिन्न समस्याका बावजुत शंकास्पदको प्राथमिकता हेरेर चाँडै रिपोर्ट निकाल्न आफूहरु लाग्ने गरेको उनको भनाइ छ । कसैलाई पोजेटिभ देखियो भने चाँडो परीक्षण गरेर उसको सम्पर्कमा भएकाहरुमा संक्रमण भएनभएको पुष्टि गर्नु पर्ने हुन्छ,' यादवले भने, शंकास्पदको मृत्यु भएमा शव व्यवस्थापन छिट्टै गर्नु पर्ने भएकाले पनि तत्कालै रिपोर्ट दिइहाल्नु पर्ने अवस्था रहन्छ ।' प्रयोगशालामा छ जना प्राविधिक निरन्तर बिहान ८ बजेदेखि राति १० बजेसम्म परीक्षणमा खटिने गरेको उनले बताए । तर पनि लामो समयदेखि संकलन गरिएको ठूलो संख्याको स्वाब परीक्षण हुन नसकिरहेको उनको भनाइ छ । दैनिक विराटनगरको कोशी अस्पतालले तीन सय र जनस्वास्थ्य प्रयोगशालाले चार सय बढी स्वाबको परीक्षण गर्दै आएको जानकारी उनले दिए । प्रदेश १ मात्रै नभइ प्रदेश २ बाट पनि आउने भएपछि विराटनगरको कोशी अस्पतालको प्रयोगशालामा दैनिक रुपमा परीक्षणका लागि ल्याइने स्वाबको संख्या बढ्दै गइरहेको अस्पतालका मेडिकल सुपरिटेन्डेन डा चुमनलाल दासले बताए । 'सबैतिरबाट स्वाब नुमना ल्याइने भएकाले परीक्षणको चाप पनि दिनै बढ्दै गइरहेको छ,' उनले भने, 'एउटा मात्रै मेसिनले परीक्षण गर्नु पर्ने अवस्था भएकाले भोलिका दिनमा झन् जटिलता थपिने अवस्था छ ।' दासकाअनुसार विराटनगर महानगरपालिका क्षेत्रबाट मात्रै दैनिक एक सय ५० बढी स्वाब परीक्षणका लागि आउने गरेको छ । दायरा बढाइएसँगै चाप पनि ह्वात्तै बढ्दा परीक्षणका लागि अरु पनि मेसिन र जनशक्ति थप गर्नु पर्ने अवस्था रहेको उनको भनाइ छ । कोशीको यसअघि विग्रिएको पीसीआर मेसिनले काठमाडौंबाट बनाएर ल्याए पनि त्यसबाट परीक्षण हुन सकिरहेको छैन । बनाएर ल्याएको मेसिनले अझै काम गरिरहेको छैन,' डा दासले भने, 'उक्त मेसिनको ठाउँमा जगेडामा राखिएकाले अर्कोले काम गरिरहनु परेको छ ।' काठमाडौंबाटै प्राविधिक झिकाएर मेसिन बनाउनु पर्ने अवस्था रहेको उनको भनाइ छ ।विराटनगरमा कोरोनाको आशंकामा स्वाब परीक्षण गर्न दिएका एकजना पत्रकारको रिपोर्ट पाँच दिनपछि सोमबारसाँझ पोजेटिभ आयो । 'हल्का ज्वरो आएकाले कोरोना भाइरसको संक्रमण भएको आशंकामा स्वाब परीक्षण गर्न दिइएको थियो,' ती पत्रकारले भने, 'तर ज्वरो निको भइसकेर अवस्था सामान्य बनेपछि रिपोर्ट आयो ।' लामो समयसम्म रिपोर्ट प्राप्त नहुँदा मानसिक रुपमा ठूलो तनाव बेहोर्नु परेको उनको भनाइ छ । 'स्वाब दिएको पाँच दिनपछि रिपोर्ट आयो । त्यो पनि पोजेटिभ,' उनले भने, 'त्यतिबेलै रिपोर्ट प्राप्त भएको भए तत्कालै उपचार सुरु गर्न हुन्थ्यो । अहिले सबै ठीक भए जस्तो भएर अवस्था सामान्य बनिसकेको छ ।' उनले आफ्नो जस्तो रिपोर्ट समयमा नआउँदा धेरै जना सर्वसाधारण अन्योल र तनावको स्थितिमा रहेको पनि जानकारी दिए । विराटनगर महानगरपालिकाको जनस्वास्थ्य महाशाखा प्रमुख रमेश कार्कीले संकलित स्वाब परीक्षणमा समय लगाउन नहुने बताए । 'संकलन गरिसकेपछि तत्काल परीक्षण गरेर रिपोर्ट उपलब्ध गराउनु पर्छ,' उनले भने, 'तर लामो समयसम्म परीक्षण नै नगरिकन थाँती राखिदिने समस्या प्रयोगशालाको छ ।' कार्कीले दैनिक परीक्षणको दायरा बढाएर लैजानु पर्ने बाध्यता महानगरसँग भए पनि समयमा रिपोर्ट नआउँदा कोरोनाका शंकास्पदरु बढी समस्यामा परिरहेको जनाए ।"
दाङमा नेपाली सेनाका २९ जवानमा कोरोना पुष्टि,दाङ : दाङमा एकै दिन २९ जना नेपाली सेनामा कोरोना संक्रमण भएको पुष्टि भएको छ । दाङको तुलसीपुरमा रहेको १९ नं बाहिनीमा कार्यरत २९ जना नेपाली सेनामा कोरोना पुष्टि भएको हो । भेरी अस्पताल नेपालगञ्ज बाँकेमा गरिएको पीसीआर परीक्षणमा १९ नम्बर बाहिनीका २९ जना नेपाली सेनाका जवानमा कोरोना देखिएको बाहिनीले पुष्टि गरेको छ । साउन १८ गते संक्रमण देखिएका जवानाको सम्पर्कमा आएका व्यक्तिको कन्ट्याक ट्रेसिङ गर्दा २९ जनामा संक्रमण देखिएको १९ नम्बर बाहिनीलका सहायक बाहिनीपति अलिन सिहले जानकारी दिए । प्युठानमा कार्यरत एक जवान साउन १४ गते ट्रेनिङका लागि नेपालगञ्ज जाँदै गरेको समयमा स्वास्थ्य समस्या देखिएपछि साउन १६ गते स्वाब संकलन गरी परीक्षण गर्दा संक्रमण देखिएको थियो । ती जवानमा संक्रमण देखिएपछि उनको सम्पर्कमा आएका ३१ जनाको साउन २३ गते स्वाब संकलन गरिएको थियो । जसमा २९ जनाको पोजिटिभ र २ जनाको रिर्पोट नेगेटिभ आएको हो । कोरोना संक्रमण पुष्टि भएका २९ जना सबै बाहिनीभित्रैको आइसोलेसनमा बसिरहेको सहायक बाहिनीपति अलिन सिंहले जानकारी दिए ।तालिमका लागि आएका र केही बाहिनीभित्रकै सेनामा संक्रमण पुष्टि भएको उनले बताए । सिहले एकजनालाई संक्रमण देखिएपछि उनीको सम्पर्कमा रहेका सबैलाई आइसोलेसनमा राखिएको अवस्थामा रिपोर्ट पनि पोजिटिभ आएको बताए । संक्रमति सेनामा कुनै पनि लक्षण देखिएको छैन ।
सप्तरी र सिरहामा कोरोनाका थप १४ संक्रमित थपिए,"राजविराज : सप्तरीमा ६ र सिराहा जिल्लामा ८ गरी कुल १४ जना कोरोना संक्रमित थप भएका छन् । राजविराजस्थित गजेन्द्रनारायण सिंह अस्पतालको प्रयोगशालामा गरिएको परीक्षणमा सप्तरीको तिलाठी कोइलाडी गाउँपालिका२ लौनियाका एक संक्रमित थप भइ सो वडामा मात्र संक्रमितको सङ्ख्या ४३ पुगेको स्वास्थ्य कार्यालय सप्तरीले जनाएको छ । अस्पतालका अनुसार तिलाठी कोइलाडी गाउँपालिका२ का ४२ वर्षीय, डाकनेश्वरी नगरपालिका६ का २५ वर्षीय, हनुमाननगर कंकालिनी नगरपालिका ६ का ३४ वर्षीय, वडा नम्बर ९ का २७ वर्षीय, वडा नम्बर १० का ३० वर्षीय र वडा नम्बर१२ का ४५ वर्षीय पुरुष कोरोनाबाट संक्रमित भएका हुन् । यो समेत सप्तरीमा कोरोना संक्रमितको संख्या ५८६ पुगेको छ । जसमा ६७ जना महिला छन् भने संक्रमितमध्ये राजविराज५ का ७३ वर्षीय र रुपनी गाउँपालिका५ का ४२ वर्षीय पुरुषको मृत्यु भएको छ । यसैगरी राजविराजस्थित अस्पतालको प्रयोगशालामा गरिएको परीक्षणमा सिरहा जिल्लाको सुखीपुर नगरपालिकाको एकै वडाका सात जनामा कोरोना संक्रमण देखिएको छ ।सुखीपुर नगरपालिका ९ का २१, २२, २६, २८, २९, ३५ र ४२ वर्षीय पुरुषमा कोरोना संक्रमण देखिएको अस्पतालले जनाएको छ । सोही नगरपालिकाको वडा नम्बर २ मा २५ वर्षीय पुरुषमा समेत कोरोना संक्रमण पुष्टि भएको छ । स्वास्थ्य तथा जनसङ्ख्या मन्त्रालयले मंगलबार यसको पुष्टि गर्ने तयारी गरेको छ । यो समेत सिरहामा कोरोना संक्रमितको संख्या २३३ पुगेको स्वास्थ्य कार्यालय सिरहाले जनाएको छ । जसमा २१ जना महिला छन् भने संक्रमितमध्ये गोलबजार १२ का २३ वर्षीय पुरुषको मृत्यु भएको छ । सप्तरीको राजविराजमा ११२, तिलाठी कोइलाडी गाउँपालिकामा ८९, हनुमाननगर कंकालिनी नगरपालिकामा ६६, बलान बिहुल गाउँपालिकामा ५४, बोदे बर्साइन नगरपालिकामा ४३, छिन्नमस्ता गाउँपालिकामा ३५, राजगढ गाउँपालिकामा २९, डाक्नेश्वरी नगरपालिकामा २७ र सुरुङ्गा नगरपालिकामा २१ जना संक्रमित छन् । यस्तै महादेवा गाउँपालिकामा २०, खडक नगरपालिकामा १९, अग्नीसाइर कृष्णसवरण गाउँपालिकामा १३, तिरहुत गाउँपालिकामा १२, शम्भुनाथ नगरपालिकामा र सप्तकोशी नगरपालिकामा ११११, रुपनी गाउँपालिकामा ९, बिष्णुपुर गाउँपालिकामा ६ र कञ्चनरुप नगरपालिकामा ५ जना संक्रमित पुष्टि भइसकेका छन् ।"
ढुंगाले लागेर इस्काभेटर चालको मृत्यु,खाँदबारी : संखुवासभाको चिचिला गाउँपालिका१ गोगुनेमा ढुंगाले लागेर इस्काभेटर चालक ३१ वर्षीय हर्क तामाङको मृत्यु भएको छ । इस्काभेटरसहित चालकलाई मंगलबार दिउँसो १ बजेतिर ढुंगाले लागेर मृत्यु भएको जिल्ला प्रहरी कार्यालय प्रमुख डिएसपी नवराज मल्लले जानकारी दिए । किमाथाङ्काजोगवनी सडकखण्डअन्र्तगत चिचिलामा सडक मर्मतका लागि ढुंगा फुटाउने क्रममा माथिबाट अचानक ढुंगा खस्दा चालक र स्काइभेक्टर किचेको थियो। मकावनपुरका चालक तामाङको घटनास्थलमा मृत्यु भएको जिल्ला प्रहरी कार्यालय संखुवासभाले जनाएको छ। वानियाँ निर्माण सेवाको इस्काभेटर ढुंगा फुटाउन प्रयोग हुँदै आएको थियो।
मजदुरको ज्याला बढ्यो,"सुर्खेतः सुर्खेतमा मजदुरको दैनिक ज्याला वृद्धि भएको छ । नयाँ आर्थिक वर्ष सुरु भएसँगै मजदुरको दैनिक ज्याला बढाइएको हो ।जिल्ला प्रशासन कार्यालय अन्तर्गतको दररेट निर्धारण समितिलेमजदुरहरुको ज्यालामा हेरफेर गरेको हो । यस्तै जडिबुटी र निर्माण सामग्रीको मूल्य पनि तोकिएको छ । बजारमा महँगी बढ्दै जाँदा समितिले मजदुरको ज्याला तोकेको हो । यस्तै कालोबजारी रोक्न निर्माण सामग्रीको पनि मूल्य निर्धारण गरिएको छ । अब यही समितिले निर्धारण गरेको दररेट अनुसार नै कारोबार हुनेछ । मजदुरले पनि तोकिएको दरमा ज्याला पाउनेछन् । आफूखुशी बजार मूल्य तोक्ने र मजदुरलाई कम ज्याला दिएर शोषण गर्नेक्रम बढेपछि यस्तो दररेट निर्धारण गरिएको जिल्ला प्रशासन कार्यालयले जनाएको छ । आर्थिक ऐन अनुसार १२ प्रतिशतसम्म मजदुरको ज्याला बढाइएको हो ।सरकारी काममा खटिने मजदुरको दैनिक ज्यालामा एकसय रुपैयाँ वृद्धि गरिएको छ । यस्तै निजी तथा गैरसरकारी संघसंस्थामा दैनिक ज्यालामजदुरी गर्नेहरुको पारिश्रमिक पनि बढेको छ । जसअनुसार डकर्मी, सिकर्मी, चित्रकार र पेन्टरको ज्यालामा एकसय रुपैयाँ बढाइएको छ । यसअघि दैनिक आठसय रुपैयाँ पारिश्रमिक पाउने मजदुरहरुले अबदेखि नौंसय रुपैयाँ दैनिक ज्याला पाउनेछन् । काम गराउनेले अब साविककोभन्दा एकसय रुपैयाँ बढी दैनिक ज्याला दिनुपर्ने छ । यस्तै निर्धारित दररेट अनुसार अब ज्यामीको दैनिक ६ सय, पलम्बरको ६ सय ८८, सिनियर पलम्बरको सात सय, इलेक्ट्रिसियन हेल्परको ६ सय,इलेक्ट्रिसियनको सातसय, निर्माण सामग्री परीक्षण गर्ने ल्याव असिस्टेनको ६ सय ४० र टेक्निसियनको सात सय ४५ रुपैयाँ तोकिएको छ । त्यस्तै हलुका ड्राइभरको हकमा ६ सय ६०, हेभि ड्राइभरको हकमा सातसय ३०, हेभी इक्यिुमेन्ट अपरेटरको आठसय २०, ड्राइभर सहयोगीको ६ सय, नगर निरीक्षक अर्थात कार्यालय सहयोगी सरहलाई ६ सय, नर्सरी नाइके, क्याम्पस वर्कर, चौकीदार, कुचिकार, सर्भे हेल्पर र मालिको ६६ सय रुपैयाँ दैनिक ज्याला निर्धारण गरिएको छ । मजदुरको हकमा गत आर्थिक वर्षको तलुनामा ६० रुपैयाँदेखि एकसय रुपैयाँसम्म ज्याला बढेको हो ।यस्तै मजदुरको हकमा अब २६ दिनसम्म काम गरेको खण्डमा एक महिना मान्नुपर्ने समितिले निर्णय गरेको छ । मजदुरले २६ दिनमात्रै काम गरेपनि एक महिनाको पारिश्रमिक उपलब्ध गराउनुपर्ने छ । नेपाल सरकारको आर्थिक ऐन अनुसार सरकारी क्षेत्रका काम गर्ने मजदुर र निर्माण सामग्रीको हकमा मूल्य निर्धारण गरिएको जिल्ला प्रशासन कार्यालय सुर्खेतका प्रशासकीय अधिकृत पदमलाल लामिछानेले बताए । मूल्य र ज्याला निर्धारण गरेसँगै बजारमा कालोबजारी नहुने र मजदुरले उपयुक्त ज्याला पाउने विश्वास जिल्ला प्रशासन कार्यालयले गरेको छ । यसको प्रभावकारी कार्यान्वयनका लागि अनुगमनलाई कडाइ गरिनेसमेत प्रशासनको भनाइ छ । मूल्य निर्धारण समितिले श्रीखण्ड र रक्तचन्दन लगायतका वन तथा भूसंरक्षणतर्फको पनि मूल्य तोकेको छ । जसअनुसार प्रतिकिलो श्रीखण्डको तीन हजार, रक्तचन्दनको दुई हजार, कपुरको दुई हजार पाँचसय, तेजपत्ताको एकहजार, लप्सीको तीनसय, टिमुरको तीन सय र बकाइनोको मूल्य तीनसय रुपैयाँ तोकिएको छ । त्यस्तै रुदाक्ष प्रतिगोटाको दुई सय र सर्पगन्धको पाँचसय रुपैयाँ तोकिएको छ । त्यस्तै विरुवाका लागि दाँते ओखर प्रति गोटाको २५ रुपैयाँ, उन्नत जातको चिली प्रतिगोटाको एकसय रुपैयाँ निर्धारण गरिएको छ । मूल्य निर्धारण समितिले अधिकांश निर्माण सामग्रीको मूल्य गत वर्षकै यथावत राखेको छ ।तर इट्टाको मूल्य भने यसपाली बढाइएको छ । यसअघि ढुवानीसमेत जोडेर प्रतिहजार वटाको चौध हजार पाँचसय निर्धारण गरिएकोमा चालु आर्थिक वर्षमा १५ हजार कायम गरिएको छ ।"
भारतमा कोरोना समाप्त नभएसम्म नेपालमा जोखिम रहन्छ : मन्त्री ढकाल,"काठमाडौं : स्वास्थ्य तथा जनसङ्ख्यामन्त्री भानुभक्त ढकालले भारतमा कोभिड१९ समाप्त नभएसम्म नेपालमा पनि जोखिम रहिरहने बताएका छन्। परोपकार प्रसूति तथा स्त्रीरोग अस्पतालको ६१ औं वार्षिकोत्सव समारोहलाई मंगलबार सम्बोधन गर्दै उनले भारतसँग खुला सिमाना भएका कारणले त्यहाँ कोभिड१९ समाप्त नभएसम्म नेपालमा पनि जोखिम बढिरहने जानकारी दिए। उनले बन्दाबन्दी (लकडाउन) खुलेसँगै मानिसले स्वास्थ्यका न्यूनतम मापदण्ड लागू नगर्दा कोभिड१९ को सङ्क्रमण बढेको बताए। उनले सरकारले प्रभावकारी कदम चालेको कारणले अन्य देशभन्दा नेपालमा सङ्क्रमितको सङ्ख्या तथा मृत्युदर पनि कम रहेको उल्लेख गरे। 'मन्त्रालयले प्रक्षेपण गरेअनुसार यही साउन २५ गतेसम्म खराब अवस्थामा ९१ र अगामी भदौ २ गतेसम्म मध्यम अवस्थामा ३९ हजार पुग्ने अनुमान गरिएको थियो', उनले भने 'तर सरकारको कोभिड१९ नियन्त्रण तथा रोकथाममा खेलेको भूमिका र स्वास्थ्यकर्मीको प्रयासका बाबजुद हामीले त्यो अनुमान गरेको सङ्ख्याभन्दा कम नै सङ्क्रमित रहेका छन्।' मन्त्री ढकालले पहिले देखिएका स्थानमा पुनः सङ्क्रमित देखिन थालेको जनाउँदै लक्षण नदेखिएका सङ्क्रमितलाई चिकित्सकको निगरानीमा घरमै रहेको आइसोलेसनमा राखिने जानकारी दिए। 'अरू देशमा सङ्क्रमित भएको ठाउँमा फेरि भयाभह रुपमा सङ्क्रमित देखिएका छैनन् तर यहाँ भने पहिले सङ्क्रमित देखिएका ठाउँमा फेरि पनि सङ्क्रमित देखिन थालेका छन्', उनले भने 'वीरगञ्ज, बाँके, उदयपुर, कैलालीजस्ता ठाउँमा फेरि पनि सङ्क्रमित देखिन थालेका छन्। त्यसैले अझ सतर्कता अपनाउन आवश्यक रहेको छ।' उनले सरकारले कोभिड१९ नियन्त्रण गर्न सक्दो प्रयास गरिरहेको भन्दै जथाभावी आलोचना नगर्न आग्रह गरे। 'हामीले अहिलेसम्म जे जे उपाय अपनाएर नियन्त्रण र रोकथाम गर्न सकिन्छ। त्यो सबै गरेका छाँै। अहिलेसम्म हामीले गरेको उपाय भएको छैन भने सुझाव गर्नुहोस', उनले भने 'हामीलाई त्यो सुझाव राम्रो लाग्यो भने रोकथाममा सहयोग पुर्याउने छ। तर अनावश्यक आलोचना नगर्नुहोस्।' कार्यक्रममा काठमाडौँ महानगरपालिकाका प्रमुख विद्यासुन्दर शाक्यले अस्पतालको सेवालाई अझ प्रभावकारीरुपमा लैजानुपर्ने सुझाव दिनुभयो। मन्त्रालयका प्रमुख विशेषज्ञ डा रोशन पोखरेल र स्वास्थ्य सेवा विभागका महानिर्देशक डा दीपेन्द्ररमण सिंह लगायतले अस्पतालले सेवालाई अझ छिटोछरितो बनाउनुपर्ने बताए। अस्पतालका निर्देशक डा सङ्गीता कौशल मिश्राले अस्पतालको सेवा अझ विस्तार गर्न लागेको जानकारी दिए। उनले संविधानले नै स्वास्थ्य सेवालाई निःशुल्क प्राप्त गर्ने हक सुनिश्चित गरेको हुनाले गरिब, असहाय, विपन्नलाई आर्थिक अभावका कारण हुनै पनि बिरामी उपचार गर्नबाट वञ्चित हुन नदिने उनले बताए। विसं २०१६ मा स्थापना भएको ४० श्ययाबाट अस्पतालमा अहिले ४१५ श्यया रहेका छन्। अस्पतालमा अहिले प्रसूति रोगसम्बन्धी सबै उपचार, आमा सुरक्षा, नवजात शिशु उपचार कार्यक्रम, परिवार नियोजन तथा सुरक्षित गर्भपतन, निःसन्तान तथा बाँझोपन, क्यान्सर तथा युरो गाइनोकोलोजीका सेवा प्रदान गर्दै आइरहेको छ। गत आर्थिक वर्ष ०७६७७ मा ११ लाख १९ हजार ६२५ जनाको बहिरङ्ग सेवा, २२ हजार ४६१ गर्भवतीलाई सुत्केरी र १० हजार ९७७ जना शल्यक्रिया गरिएको अस्पतालले जनाएको छ।"
समुदायमा कोरोना संक्रमण जोखिम,"दमौली : विदेशको ट्राभल हिस्ट्री नै नभएका भानु १ र बन्दीपुर ५ का व्यक्तिमा कोरोना भाइरस कोभिड पोजिटिभ देखिएपछि उनीहरु बस्ने क्षेत्रका व्यक्ति पनि बिरामी परेका छन्। भानु नगरपालिका१ भन्सार र बन्दीपुर ५ याम्पाका ३४ वर्षका ती पुरुष दुबै जनामा कोभिड पोजिटिभ संक्रमण देखिएको थियो। निर्माण व्यवसायी यी दुबैमा ज्वरो र रुघाको लक्षण देखिएको थियो। यस अघि विदेश पनि नगएका र जिल्लाबाहिरको यात्रा नगरेका व्यक्तिमा कोभिड संक्रमण देखिएपछि भानु नगरपालिकाले भदौ २ गतेसम्मका लागि अत्यावश्यकबाहेकका सेवा बन्द गर्दै नगर क्षेत्रलाई शिल गरेको छ। संक्रमण देखिएका क्षेत्रका २५ मा ज्वरो र टाउको दुख्ने लक्षण संक्रमित भानुका युवकका परिवारका सदस्यसहित आसपासका अरु व्यक्तिमा पनि ज्वरो र टाउको दुख्ने लक्षण देखिएपछि यसले थप त्रास बढाएको छ। संक्रमितको छिमेकका सदस्यले आफूलाई पनि टाउको दुख्ने र ज्वरो आउने समस्या देखिएको गुनासो गरेका छन्, नगरपालिकाका स्वास्थ्य प्रमुख ऐश्वर्यचन्द्र भट्टराईले भने,२५ जनामा यस्तो समस्या देखिएकाले सबैको स्वाब संकलन गरेका छौं।' निर्माण व्यवसायी ती युवक नगरपालिकामा पनि गइरहने भएकाले उनीहरुको सम्पर्कमा आएका जनप्रतिनिधिसहित एक सय २४ जनाको पीसीआर परीक्षण गरिएको उनले जानकारी दिए। समुदायमा संक्रमणको अवस्था जटिल हुन सक्ने निष्कर्ष निकाल्दै भानु नगरपालिकाले सोमबारबाट भाद्र २ गतेसम्म सबै सेवा रोक लगाउने घोषणा गरेको थियो। ती व्यक्तिहरु कामका शिलशिलामा नगरपालिका तथा विभिन्न ठाउँमा गैरहने भएकाले यसले अरु धेरै जोखिम बढाएको ठानिएको छ। उनीहरु विभिन्न कामले हिंडिरहेको खबर आएकाले नै धेरैको स्वाब संकलन गरेर पठाएका हौं, भट्टराईले भने। भानु नगरपालिकाका प्रमुख प्रशासकिय अधिकृत राजेन्द्रदेव पाण्डेले समुदायमा थप संक्रमण फैलन नदिनका लागि अत्यावश्यकबाहेकका सेवामा रोक लगाउने निर्णय गरेको बताए। बन्दीपुरको संक्रमित क्षेत्रमा पनि कडाइ बन्दीपुर गाउँपालिकाले पनि सोमबार संक्रमित भेटिएका बन्दीपुर ५ का ती युवकको घर आसपासको क्षेत्रमा अत्यावश्यकबाहेकका काममा बाहिर निस्कन रोक लगाएको छ। संक्रमण अन्यत्र पनि फैलनसक्ने देखिएकाले अत्यावश्यकबाहेकका काममा निस्कन रोक लगाएका हौं, गाउँपालिका अध्यक्ष पूर्णसिं थापाले भने,संक्रमितको सम्पर्कमा आएका व्यक्तिको सूची तयार पारेर परीक्षणका लागि पठाउँछौं। ती युवक बाहेक हालसम्म अरुमा समुदाय संक्रमणका घटना नदेखिए पनि अब विशेष सावधानीपूवर्क परीक्षण गराइने थापाले बताए। संक्रमित आएको अस्पतालको इर्मजेन्सीबाहेक सेवा बन्द भानुका संक्रमित व्यक्ति परीक्षणका लागि आएको दमौलीको एक अस्पतालले इर्मजेन्सीबाहेकका सेवा बन्द गरेको छ। सोमबार नतिजा आउनु केहीअघि ती व्यक्ति रत्नहरि अस्पताल पुगेका थिए। संक्रमणको खबर आउनुअघि ती व्यक्ति अस्पतालमा आएका थिए, चिकित्सक डा रामकुमार श्रेष्ठले भने,हामीले परीक्षण गर्न नपाए पनि टिकट काटेर बसेकाले सम्पर्कमा आएका सबै क्वारेन्टिनमा बसेका छौं। उनले इर्मजेन्सीबाहेकका अरु सेवा बन्द गरिएको बताए। ती सबै स्वास्थ्यकर्मीको स्वाब संकलन गरेर परीक्षणका लागि पठाइएको अस्पतालले जनाएको छ। समुदाय संक्रमण देखिए पछि भानु नगरपालिका प्रमुख उदयराज गौलीको पीसीआर परीक्षण गरिंदै। नगरपालिकाका एक सय २४ जनाको पीसीआर परीक्षण गरिएको छ।"
हिमपहिरोमा मृत्यु भएका पर्यटन मजदुरको परिवारलाई बीमा रकम हस्तान्तरण,"पोखरा : अन्नपूर्ण आधाशिविरको पदयात्रा मार्गमा माघ ३ गते गएको हिमपहिरोमा परी मृत्यु भएका पर्यटन मजदुर सरोज परियारका परिवारलाई बीमा रकम दश लाख पोखरामा हस्तान्तरण गरिएको छ । ट्रेकिङ एजेन्सीज एशोसियसन अफ नेपाल (टान) पश्चिमाञ्चल क्षेत्रीय संघ पोखराले पर्यटन मजदुरका लागि सगरमाथा इन्स्योरेन्स कम्पनी लिमिटेडमा बीमा गराउँदै आएको छ । टान पश्चिमाञ्चल क्षेत्रीय संघ पोखराका अध्यक्ष हरि भुजेल, पूर्वअध्यक्ष दिपक अधिकारी, सचिव जिबनराज सापकोटा, सगरमाथा इन्स्योरेन्स कम्पनी लिमिटेड गण्डकी शाखा प्रमुख कबिराज पौडेललगायतले संयुक्तरुपमा मृतक सरोजका बाबा ससे परियारलाई बीमा रकम हस्तान्तरण गरेका हुन् । कोरोनाको कारण बीमा रकम हस्तान्तरण ढिलो भएको टानका अध्यक्ष भुजेलले बताए । चितवनका २१ वर्षीय सरोज चिनीयाँ पर्यटकको गाइडको रुपमा अन्नपूर्ण आधाशिविरतर्फ पर्यटकलाई लगेर फर्कने क्रममा कास्की जिल्लाको अन्नपूर्ण गाउँपालिलका ११ हिमालय र देउरालीको बीचमा पर्ने हिङ्कुखोलामा गएको पहिरोमा परी हराएका थिए । उनको शव फागुन १६ गते फेला परेको थियो । पहिरोमा परी ४ कोरियन पर्यटक, ३ नेपालीसहित ७ जनाको मृत्यु भएको थियो । दर्ता नभएका ट्रेकिङ कम्पनी र आफू खुशी पर्यटन मजदुरका रुपमा पदयात्रामा जार्ने पर्यटन मजदुर र पर्यटक स्वयम पनि अप्ठरोमा पर्ने गर्दछन् । पर्यटन मजदुरको रुपमा पदयात्रामा जाँदा दर्ता भएका आधिकारिक ट्रेकिङ एजेन्सीमार्फत मात्र जान मजदुरलाई ट्रेकिङ एजेन्सीज एशोसियसन अफ नेपाल (टान) पश्चिमाञ्चल क्षेत्रीय संघ पोखराका अध्यक्ष हरि भुजेलले अनुरोध गरे । आफू खुशी पर्यटक मजदुरको रुपमा गाइड वा सहयोगीको रुपमा जाँदा अप्ठ्यारो पर्ने, दुर्घट्ना बीमा पाउने लगायतका सहयोग पाउनबाट बञ्च्चित हुनुपर्ने भएकाले त्यसतर्फ सबैले ध्यान दिनुपर्ने टान पश्चिमाञ्चल क्षेत्री संघ पोखराका पूर्व अध्यक्ष तथा उद्धार संयोजक दिपक अधिकारीले बताए । ट्रेकिङ एजेन्सीज एशोसियसन अफ नेपाल (टान) पश्चिमाञ्चल क्षेत्रीय संघ पोखराले वर्षेनी ५० जना सहयोगी र २५ जना पर्यटन गाईड गरी ७५ जना पर्यटन मजदुरका लागि ब्लकमा इन्सुरेन्स गर्दै आएको टाका सचिव जिबनराज सापकोटाले बताए । पोखरामा १ हजार जना पर्यटन गाईड र ५ सय भन्दा बढि पर्यटन सहयोगी रहेको सचिव सापकोटाले बताए । कोरोना संक्रमणको कारण पर्यटन उद्योग नै संकटमा परे पछि पर्यटन मजदुर पनि यति बेला बेरोजगार बनेका छन् ।"
महानगरले चासो नदिएपछि पर्यटन व्यवसायी जुटे सडकका खाल्टाखुल्टी पुर्न,"पोखरा : पोखरा महानगरपालिकाको मेयर पदमा विजयी भएपछि पहिलो पटक आयोजित पत्रकार सम्मेलनमा मेयर मानबहादुर जिसीले चुनावमा आफूले गरेको प्रतिवद्धता दोहोर्याउँदै सडकमा खाल्टा परेको २४ घण्टा भित्र पुरिसक्ने बताएका थिए । देशमै सबैभन्दा धेरै पानी पर्ने पोखरा सहरका सडकमा यति बेला खाल्टैखाल्टा परेका छन् । पोखराको बैदाम लेकसाइड जाने व्यस्त सडकमा महिनौंदेखि खाल्टैखाल्टा परेकोा छन् । सडकमा खाल्टा परेको २४ घण्टाभित्र खाल्टा पुर्ने बताएका मेयर मानबहादुर जिसी खाल्टाबारे जानकार छन् । महानगरपालिकाले सडकका खाल्टा पुर्न चासो नदेखाएपछि पोखराको पर्यटन क्षेत्रको व्यवसायीक घरना बाराही ग्रुपले निजी खर्चमा सोमबार र मंगलबार लेकसाइड क्षेत्रका सडकका खाल्टा सिमेन्टको ढलान गरी पुरेका हुन् । सडकमा परेका खाल्टाले सवारी साधन चलाउन र आम नागरिकलाई आउजाउ गर्न अप्ठ्यारो भएपछि सिमन्टले ढलान गरी पुर्ने काम गरिएको बाराही ग्रुपका निर्देशक वैभव पौडेलले बताए । मुख्य सडकका खाल्टो पुर्ने क्रममा लेकसाइडका भित्रभित्रका सडकका खाल्टा पनि पुर्न माग आएकाले डेढ लाख बढी खर्च लाग्ने उनले सुनाए । पोखरा महानगरपालिका वडा नम्बर ६ भित्रका मुख्य सडक बुलौदीदेखि हल्लन चोक, फिर्केसम्मका खाल्टा बाराही ग्रुपले डेढला लाख बढी खर्च गरेर पुरेको पोखरा महानगरपालिका ६ का वडा सदस्य हरिकृष्ण पहारीले बताए । सडकमा खाल्टा परेपछिसम्बन्धी निकायलाई ध्यान आकर्षण गर्न सडकमा धान रोप्ने, सडक नै अबरुद्ध गर्ने जस्ता संस्कृति बढीरहेको बेलामा महानगरपालिकालाई सचेत गराउन सिमेण्टको ढलान गरी खाल्टा पुर्ने काम उदारहणीय रहेको पर्यटन व्यवसायी पोमनारायण श्रेष्ठले सुनाए ।"
एउटै वडामा १४ जनामा कोरोना संक्रमण देखिएपछि कडाइ,"स्याङजा : एउटै वडामा १४ जना कोरोना संक्रमित पुष्टि भएपछि वडावासीलाई अत्यावश्यक बाहेक बाहिर ननिस्कन सूचित गर्दै वडाले कडाइ थालेको छ। पुतलीबजार नगरपालिका १३ ले पुलको मुख, हटिया, सिस्नेरी, तोरीखोला, फेदि, सातुपसल वरपरका गाउँ टोललाई लक्षित गर्दै अत्यावश्यक बाहेक घर बाहिर ननिस्कन सूचित गरेको हो । आफू पनि सुरक्षित रहौं र अरुलाई पनि सुरक्षित राखौं भन्दै अत्यावश्यकका पसल बिहान साढे ७ देखि ९ बजेसम्म खोल्ने, सामान खरिदका बेला सामाजिक दुरी कायम गरी सेनीटाइजर र मास्कको अनिवार्य प्रयोग गर्नुपर्ने नियम बनाइएको वडा अध्यक्ष ख्यामनारायण अधिकारीले जानकारी दिए । अहिलेको समय खेतीपाती गोडमेलको समय रहेकाले आफ्ना परिवारका सदस्यलाई मात्र खेतीपातीको काममा सहभागी गराउन समेत सूचित गराउँदै दैनिक माइकिङ् गरेर वडाबासीलाई जानकारी गराइएको सदस्य जुद्ध थापाले बताए । जुवातासको आरोपमा पक्राउ परेका युवामा कोरोना संक्रमण पुष्टि भएको पुतलीबजार नगर स्वास्थ्य शाखा प्रमुख बिष्णु काफ्लेले बताए । कन्ट्रयाक ट्रेसिङका आधारमा गरिएको परीक्षणमा उनका परिवार, साथी र बालबालिका गरी १४ जनामा कोरोना संक्रमण पुष्टि भएको हो ।"
"अछाममा कोरोना संक्रमितको संख्या ७०७ पुग्यो, कम उमेर समूहका बढी प्रभावित","अछाम : जिल्लामा कोरोना संक्रमितको संख्या ७०७ पुगेको छ । स्वास्थ कार्यालय अछामको तंथाक अनुसार जिल्लामा ७०७ जना संक्रमितमध्ये ५६८ पुरुष र १३९ महिला छन् । हालसम्म ६५९ जना निको भएर फर्किएका छन् ।जिल्लामा कम उमेरका बढी कोरोना संक्रमित रहेका छन् । स्वास्थ कार्यालय अछामका अनुसार १५ देखि २५ वर्ष उमेर समूहका २४९ जना संक्रमित छन् । अछाममा जन्मेदेखि १५ वर्ष उमेरका ८१ जना बालबालिकामा पनि कोरोना संक्रमण पुष्टि भएको छ । जन्मेदेखि ५ वर्ष उमेरका ३८ जना, ५ देखि १० वर्ष उमेरका २८ जना र १० देखि १५ वर्षका १५ जना रहेका छन् । २५ देखि ३५ वर्षका २२४ जना, ३५ देखि ४५ वर्षका ९० जना, ४५ देखि ५५ वर्षका ३९ जना, ५५ देखि ६५ वर्षका १७ र ६५ वर्ष माथिका ७ जना संक्रमित रहेका छन् । जिल्लामा १५ देखि २५ वर्ष उमेरका रोजगारीका लागि भारतमा जाने भएकाले सोही उमेर बढी संक्रमित भेटिएका हुन्।४ हजार ६ सय ७८ जनाको स्वाब संकलन गरेकोमा ३ हजार ६ सय ९३ जनाको रिर्पोट नेगेटिभ आएको छ । ३२८ जनाको रिर्पोट आउन बाँकी रहेको छ । जिल्लाका दश स्थानीय तहमध्ये साँफेबगर नगरपालिकाले १ हजार ४६,मेल्लेख गाउँपालिकाले ७४५,मंगलसेन नगरपालिकाले ७२३,चौरपाटी गाउँपालिका४३९, पञ्चदेव बिनायक नगरपालिका ४९२,रामारोशन गाउँपालिका ३०६,बान्नीगढी जयगढ गाउँपालिका २८६,तुर्माखाद गाउँपालिका ३०५,ढकारी गाउँपालिका २१० र कमलबजार नगरपालिका १२६ जनाको स्वाब संकलन परिक्षण गरेका छन् । साँफेबगर नगरपालिकामा संक्रमित १६१ मध्ये १५६ जना , मेल्लेख गाउँपालिकामा ११७ संक्रमितमध्ये ११४ जना, रामारोशन गाउँपालिकामा १२० संक्रमितमा १०३ जना, मंगलसेन नगरपालिकामा ७६ संक्रमितमध्ये ७६ जना,चौरपाटी गाउँपालिकामा ५३ संक्रमितमध्ये ५३ जना, पञ्चदेवल बिनायक नगरपालिका संक्रमित ५० मध्ये ४५ जना, बान्नीगढी जयगढ गाउँपालिका ५३ संक्रमितमध्ये ३५ जना, तुर्माखाद गाउँपालिकामा संक्रमित २३ मध्ये सबैजना , ढकारी गाउँपालिका २९संक्रमितमध्ये २८ जना र कमलबजार नगरपालिका २५ जना संक्रमित स्वास्थ्य लाभ गरी फर्किएका छन्।"
साउने सोमबार व्रत समापन,"काठमाडौं : वैदिक सनातन धर्मावलम्बीले साउनको सोमबार देवादिदेव महादेवको पूजा आराधनासहित गोदान, पूर्णपात्र गरी व्रत समापन गरेका छन् । साउन महिना र सोमबारलाई शिवजीको महिना एवं बार भनी धर्मग्रन्थमा उल्लेख गरिएको छ । साउनको सोमबार जलधारा मात्र दिए पनि शिवजी प्रसन्न भइ इच्छा पूरा गरिदिने र पारिवारिक सुख शान्ति दिने भएकाले सनातन धर्मावलम्बीले विशेष महिनाका रुपमा मनाउने गरेका छन् । साउनको सबै सोमबार व्रत गर्नेले अन्तिम सोमबार बेलुकी वा मंगलबार बिहान विधिपूर्वक गोदान एवं पूर्ण पात्र गरी व्रत समापन गर्ने विधि छ । धर्मशास्त्रविद् एवं नेपाल पञ्चाङ्ग निर्णायक समितिका अध्यक्ष प्राडा रामचन्द्र गौतम शिवजीले चन्द्रमालाई शिरमा धारण गरेकाले सोमबारलाई शिवजीको बारका रुपमा मानी यस दिन आराधना गर्ने गरेको बताए। परम्परा अनुसार कुनै कुल विशेषले चन्द्रमासअनुसार श्रावण महिनामा व्रत गरे पनि कर्कट राशिमा सूर्य भएका सोमबार विशेषरुपमा शिवजीको आराधना गर्ने शास्त्रीय विधि रहेको उनले सुनाए।यस वर्ष साउन ५, १२, १९ र २६ गते गरी चारवटा सोमबार परेकामा मंगलबार आज अन्तिम सोमबार व्रत विधिपूर्वक समापन गरिएको हो । नयाँ व्रत सुरु गर्न पाँचवटा सोमबार परेको वर्षबाट सुरु गर्नुपर्छ भनी लोकमा गरिने व्यवहारमा शास्त्रीय मत नमिल्ने अध्यक्ष गौतमले बताए। शास्त्रीय मान्यताअनुसार चारवटा सोमबार परेको वर्षबाट पनि नयाँ व्रतालुले आराधना गर्न सक्छन् । साउने सोमबारको व्रत गरेमा यस लोकमा सुख शान्ति र परलोकमा सद्गति प्राप्त गरिने शिवपुराण लगायत धर्मग्रन्थमा उल्लेख गरिएको छ । साउने सोमबार र तिजको हरितालिका व्रत महिलाले मात्र गर्नुपर्ने भन्ने व्यवहारमा देखिए पनि शास्त्रीय मतानुसार महिला पुरुष दुवैले यो व्रत गर्नुपर्छ । प्रायः परिवारमा महिलाले सबैको प्रतिनिधित्व गरेर व्रत बस्ने गरेका हुन्छन् । धेरैले शिवजीको महिना भनी साउनमा मांस, मदिरा सेवन गर्दैनन् । शिवजीलाई जलधारा प्रिय हुने भएकाले यस महिनामा पवित्र तीर्थस्थलबाट जल लगेर पशुपतिनाथलगायत शिवालयमा चढाउने भक्तजनको पनि भीड लाग्ने गरेकामा यस वर्ष कोरोना भाइरसको सङ्क्रमणका कारण बोल बम यात्रा भने विगत वर्ष जस्तो हुन सकेन । फाट्टफुट्टरुपमा भने भक्तजनले जल ल्याई पशुपतिमा चढाउन नपाए पनि खुला रहेका शिवालयमा भने चढाएका छन् । भोलेनाथ काँवरिया संघ, बोल बम काँवरिया संघलगायत संस्थाले यस वर्ष बोल बम काँवर यात्रा स्थगित गरेका थिए । कतिपयले वर्षमा एकपटक साउन महिनामा घरमा वैदिक रुद्राभिषेक समेत गर्ने परम्परा छ । साउनमा विशेष भीड लाग्ने पशुपतिनाथ मन्दिरलगायत ठूला शिवालय यस वर्ष कोरोनाको त्रासका कारण बन्द गरिएको छ । भक्तजनले भने बन्द रहेको पशुपति मन्दिर परिसरबाटै दर्शन गरेका छन् । अन्तिम सोमबार पशुपति परिसरमा उल्लेखनीय रुपमा भक्तजनको भीड देखिन्थ्यो । साउन ५ गते सोमबार पशुपति, गोकर्णेश्वरलगायत मन्दिरमा भक्तजनको भीड लागेको थियो । त्यसपछि कोरोनाको त्रास बढेपछि भक्तजन घटेको जनाइएको छ । कोरोनाको त्रास बढ्ने भयले दोस्रो सोमबारपछि राजधानीको उत्तरपूर्वी भेगमा रहेको गोकर्णेश्वर महादेव मन्दिर पनि बन्द गरिएको थियो । गोकर्णेश्वर मन्दिर परिसरमा पनि सोमबार भक्तजनको भीड देखिन्थ्यो ।रासस"
गोंगबु हत्या प्रकरण : फेसबुकबाट अश्लील तस्बिर सार्वजनिक गरेपछि हत्या,काठमाडौं : रोल्पाका कृष्णबहादुर बोहोराको हत्यामा संलग्न महिलाले नक्कली फेसबुक आइडी बनाएर आफूलाई हैरान पार्न थालेपछि हत्या गरेको प्रहरीसमक्ष बयान दिएकी छन्। नक्कली फेसबुक आइडी बनाएर अश्लील तस्बिरहरु सार्वजनिक गर्न थालेपछि हत्या गरेको बयान उनले दिएको अपराध अनुसन्धान महाशाखाले जनाएको छ। हत्या आशंकामा कल्पना मुडभरी पौडेललाई प्रहरीले सोमबार चितवनबाट पक्राउ गरेको थियो । महानगरीय प्रहरी परिसर काठमाडौं र महानगरीय अपराध महाशाखाले मंगलबार बिहान संयुक्त पत्रकार सम्मेलन हत्यामा आरोपमा पक्राउ परेकी कल्पना मुडभरी पौडेललाई सार्वजनिक गरेको हो। पत्रकार सम्मेलनमा बोल्दै महानगरीय प्रहरी परिसर काठमाडौंका प्रमुख एसएसपी श्यामलाल ज्ञवालीले प्रारम्भिक अनुसन्धानमा कृष्णबहादुर कल्पनाको तीनचार वर्षअघि फेसबुकबाट चिनजान भएको पाइएको बताए। एसएसपी ज्ञवालीका अनुसार प्रारम्भिक बयानमा आरोपीले फेसबुकमा अश्लील तस्बिर तस्बिरहरु सार्वजनिक गर्न थालेपछि हत्या गरेको बताएकी छिन् । हत्यापछि उनले बोहोराको टाउको र खुट्टा अलग गरी शव व्यवस्थापन गरेकी थिइन् । यही साउन २५ गते बिहान गोंगबुमा सुटकेसभित्र शव फेला परेको थियो । बोहोराको टाउको र खुट्टा भने जेब्रा झोलाभित्र भेटिएको थियो । हत्या प्रकरणमा संलग्न रहेको आरोपमा प्रहरीले सोमबार चितवनबाट ती महिला र उनकी छोरीलाई पक्राउ गरिएको थियो। सोमबार बिहान स्थानीयले सुटकेसमा रगत देखिएपछि प्रहरीलाई खबर गरेका थिए। प्रहरीले सुटकेस खोल्दा घाँटीभन्दा मुनिको भाग र घुँडाभन्दा माथिको भागको काटेर राखिएको अवस्थामा भेटिएको हो। सुटकेसमा जीउमात्रै भेटिएकाले शरीरका अन्य भाग भेट्टाउन प्रहरीले तालिम प्राप्त कुकुर प्रयोग गर्यो। कुकुरको सहयोगमा सुटकेस भेटिएको ठाउँभन्दा केही पर वडा नं १० को स्वर्गद्वारी मार्गमा टाउको र खुट्टा फेला परेको थियो। गोंगबुस्थित नवज्योती मार्गमा रहेको किरण बस्नेतको घरको तेस्रो तल्लामा हत्या गरेर बोहराको शवलाई ५० मिटर पर सडकमा फालिएको थियो।
"घर भत्किएर एकै परिवारका ४ को मृत्यु, ५ जना घाइते","डोटी : गएराति घर भत्किएर एकै परिवारका चार जनाको मृत्यु भएको छ । डोटीको आदर्श गाउँपालिका वडा नम्बर १ बाँझककानी, खलगडामस्थित लोगे लुहारको घर भत्किँदा चार जनाको मृत्यु भएको हो । पाँच जना घाइते भएका छन् । राति करिब साढे एक बजे भत्किएको स्थानीयले बताएका छन् । मृत्यु हुनेमा लुहारकी श्रीमती २६ वर्षीया विष्णा विक, छोरा ९ वर्षीय पारस विक, ४ वर्षीया छोरी सिरु विक र ९ महिनाकी छोरी कटी वकि रहेको इलाका प्रहरी कार्यालय आदर्शका इन्चार्ज प्रहरी निरीक्षक बीरबहादुर बुढाऐरले जानकारी दिए । पत्थरे पुरानो घर भएका कारण भत्केको हुनसक्ने बुढाऐरले बताए । दुई दिनदेखि लगातार पानी समेत परिरहेको थियो। घर भत्किँदा लोगे लुहार, उनकी आमा पाना विक, सासू झाकरी विक, साला इन्द्र विक र छोरी अस्मिता विक रहेको प्रहरी निरीक्षक बुढाऐरले जानकारी दिए। घाइतेहरुको प्रहरी तथा स्थानीयले उद्धार गरी प्राथमिक उपचार पश्चात थप उपचारका लागि दिपायल स्थित शैलेश्वरी अस्पतालमा पठाइएका छन्। प्रहरीका अनुसार चार जना गम्भीर घाइते छन् । उनीहरुको टाउको, हातखुट्टा तथा ढाडमा गम्भीर चोट छ । घरमा चौपायहरु समेत च्यापिएका र उनीहरुको उद्धार भइरहेको प्रहरी निरीक्षक बुढाऐरले बताए।"
राजधानीमै खोला पस्यो,"धनगढी : कैलालीको धनगढी१ की कोकिला जोशी र उनको परिवारका सदस्य सोमबार दिउँसोसम्म चियासमेत नखाई कम्मरसम्मको पानीमा खटिरहेका थिए। सडकछेउमै रहेको पक्की घर अलिक उँचो भए पनि त्यसकै पछाडि रहेको पुरानो घरभित्र दुई फिटसम्म पानी पसेको रहेछ। उनीहरू त्यहाँ भण्डारण गरिएको खाद्यान्न, लत्ताकपडा ओसार्न व्यस्त थिए। शिवनगरमा हरेक वर्ष बाढी बढेर आइरहेको छ, जोशीले भनिन्, तीनचार वर्षअघि सडकमा सामान्य पानी जम्थ्यो। पछि खोलाको केही पानी बस्तीमा पस्यो। अहिले त खोला नै बस्ती भएर बग्न लागेको छ। सोही ठाउँका तारा चन्दको घरमा पनि तीन फिट पानी जमेको छ। आधाभन्दा बढी सामान भिजेर काम नलाग्ने भयो, चन्दले भने, घरभित्रको कार्पेट सोफा र अरू सामानको बिजोग छ। उनका घरमा आइतबार बेलुका महेन्द्रनगरबाट चारपाँच जना साथी पाहुना आएका थिए। चुरेतिर दिनभर पानी परेकाले खोलामा अचानक पानी आएर बस्तीमै पस्यो, चन्दले भने, एकतले घर भएकाले सबै जना आधा रातिदेखि जागराम बस्यौं। शिवनगरकै नेकपा नेता यज्ञराज बाँस्तोलाका अनुसार सहरमा कंक्रिटका घर बने। पानी जमिनमुनि जाने माटोको सतह कम भयो। अर्को कुरा खोलानाला अतिक्रमणको चपेटामा परे। खोला साँघुरिँदै आएपछि पानी नअटाएर बस्ती वा बजारमा त पस्ने हो, उनले भने। उनले विगतमा खोलाहरूको चौडाइ कम्तीमा ३० मिटर रहेको उल्लेख गरे। तर, खोलाहरूमा लालपुर्जा बनेर अहिले १०१२ फिट भइरहेका छन्, उनले भने, अनि पानी त जता बहाव पायो उतै त जाने हो। खोलामा अटेन अनि बस्तीमा पस्यो। शिवनगरकै जानकी बोगटी धनगढीको मुख्य बजारस्थित पुरानो विद्यालय त्रिनगर माविकी अध्यक्ष हुन्। त्रिनगर माविसँगै कैलाली खोला जोडिएको छ। उनको बसाइ भने शिवनगर खोलानजिक छ। त्रिनगर खोलाको बीचमा पिलरका घर बनाएका सबैले देखेकै छन्। शिवनगर खोला पनि अक्रिमणको चपेटामा परेको छ, बोगटीले भनिन्, चुनावका बेला सबैले तटबन्धका कुरा गर्छन्। त्यो कुरा फेरि अर्काे पाँच वर्षमा मात्रै आउने हो। त्यो पनि चुनावी एजेन्डाका रूपमा। वडा नम्बर १ र ३ मा ९० डुबानमा परेको ३ नम्बर वडाध्यक्ष बलबहादुर ऐरले बताए। यस्तै, रातोपुल, एलएम चोक, पार्क चोक, संसद् भवन, सेती प्रादेशिक अस्पताल आसपास खोलाको पानी उक्लिएको छ। धेरै पानी परे अलिक अलिक जम्मा हुने त सधैं हो, एलएन चोकका व्यवसायी राजीव गुप्ताले भने, तर, यसरी खोला नै सडकमा उक्लिएको भने पहिलो पटक हो। खोलानाला अतिक्रमणका साथै नगर क्षेत्रका नालीको निकास नभएका कारण हरेक वर्ष बजार क्षेत्र डुबानमा परिरहेको उनको भनाइ छ। यसपालि सडकमा आएको पानी अहिलेसम्मकै बढी हो, उनले भने, यो हरेक वर्ष बढिरहेको छ। धनगढी बजारको पूर्वी क्षेत्रबाट सेतोपुल खोला, त्यसपछि जिप्रका खोला, कैलाली खोला र ज्योति स्कुल नजिकको खोला हो। ज्योति स्कुलनजिकको खोलाको त अहिले सडक बनाइएको छ। बजारको उत्तरी क्षेत्र उत्तरबेहडी, कैलाली गाउँ भएर आउने पानीले निकास नपाएपछि डुबान हुने गरेको छ। कैलाली नालाको बीचमा पक्की घर बनेका छन्। सेतो पुल आसपास पनि घर बनेर अतिक्रमण बढेको छ। खोलाको बीचमा पर्ने जग्गा नेताहरूको सेटिङमा लालपुर्जा लिँदै घर बनाउँदै गरेपछि बर्खाका बेला बाढीले यसरी वितन्डा मच्चाउने गरेको रातोपुलका वीरबहादुर महराले बताए। उपमहानगरपालिकामा निर्वाचित जनप्रतिनिधिले पहिलो बैठकमा धनगढीमा खोलानाला अतिक्रमण हटाउने निर्णय गरेका थिए। तर, त्यो निर्णयमा मात्रै सीमित रह्यो। उपमहानगरपालिकाले त्यो निर्णयअनुसार काम गर्न सकेन, शिवनगरका बाँस्तोलाले भने, सुरुमा निर्णय गरिहाले, अब खोलानालाछेउका बस्ती उठायो भने कसैका भोट कम पर्ने होलान्। अनि चुप लागेर बसेपछि, बाढीले यस्तो वितन्डा मच्चाएको छ। उपमेयर सुशीला मि श्रले भने उपमहानगरपालिकाले खोलानाला अतिक्रमण हटाउन समिति गठन गरी काम गरिरहेको दाबी गरिन्। खोलानाला अतिक्रमण हटाउनका लागि हामीले एक टोली गठन गरेका छौं। त्यसले सबै खोलामा गरिएको अतिक्रमणको लगत संकलन गरिसकेको छ, उनले भनिन्, उनीहरूलाई सम्झाइबुझाई गरी अतिक्रमण छोडन आग्रह पनि गरिएको छ। उपमहानगरपालिकाले सबैभन्दा बढी डुबानमा पर्ने वडा नम्बर १ का वडाध्यक्ष सन्तोष मुडभरीको अध्यक्षतामा प्राविधिकसहित खोलानाला अतिक्रमण हटाउने समिति गठन गरेको थियो। समिति गठन भएको तीन वर्ष हुन लाग्दा पूरै लगत संकलनको काम पनि हुन नसकेको भन्दै नगरवासी रुष्ट छन्।"
आवागमनमा कडाइ,"काठमाडौं : लकडाउन हटे पनि कोरोना भाइरस संक्रमण तीव्र देखिएपछि सरकारले आवागमनमा कडाइ गर्ने गरी निर्णय लिएको छ। लामो दूरीका सवारीसाधन र आन्तरिक तथा बाह्य दुवै हवाई उडान भदौसम्म बन्द गरिने भएको छ। झन्डै चार महिना लामो लकडाउन साउन ७ गते अन्त्य गर्दै सरकारले लामो दूरीका यातायात र हवाई सेवा भदौ १ देखि सञ्चालनमा ल्याउने निर्णय गरेको थियो। मन्त्रिपरिषद्को सोमबारको बैठकले जोखिम बढाउन सक्ने सम्भावनाका कारण एक महिना पछि धकेल्ने निर्णय गरेको एक मन्त्रीले बताए। खासमा यो लकडाउनकै स्वरूप हो, मात्र यसलाई लकडाउन नभनिएको हो, ती मन्त्रीले भने, काठमाडौं आउने सबै नाका पनि बन्द गरिन्छ। कोभिड१९ संकट व्यवस्थापन केन्द्र (सीसीएमसी)ले भदौ १५ सम्म सडक र हवाई यातायात खुला नगर्न सिफारिस गरेको थियो। बैठकले काठमाडौंमा भेला, सम्मेलन गर्न रोक लगाएको छ। सरकारी तथा निजी कार्यालयलाई सम्भव भएसम्म ५० प्रतिशत मात्र कर्मचारी राखेर सुरक्षाका सबै उपाय अवलम्बन गरेर मात्र काम गर्न भनिएको छ। सरकारले सीमा नाकामा पनि कडाइ गर्ने भएको छ। व्यवस्थित रूपमा अभिलेख राखेर मात्र कडाइ गरेर आवातजावत गर्न दिने निर्णय सरकारले गरेको छ। सरकारले भदौसम्मै विद्यार्थी भर्ना अभियान बन्द गर्ने भएको छ। शैक्षिक संस्था सञ्चालनका सन्दर्भमा सातै प्रदेशका मुख्यमन्त्रीसमेतको छलफलका आधारमा अर्काे बैठकबाट निर्णय लिने पनि सरकारले जनाएको छ। सरकारले यसअघि भदौ १ गतेदेखि विद्यार्थी भर्ना अभियान सुरु गर्ने घोषणा गरेको थियो। उपत्यका नगरपालिका फोरमले सोमबारै काठमाडौं उपत्यकाका स्थानीय तहबाट दिइने अत्यावश्यकबाहेक सेवा १५ दिन बन्द गर्ने निर्णय गरेको छ। फोरम बैठकले सेवा रोक्ने निर्णयसहित नाकामा कडाइ गर्न सरकारको ध्यानाकर्षण गराएको थियो। उपत्यकामा घना बस्ती भएकाले समुदायमा छिटो संक्रमण फैलने खतरा भएकाले बाहिरबाट आउन रोक लगाउन माग गरिएको फोरमले जनाएको छ। बैठकपछि फोरमका अध्यक्ष विद्यासुन्दर शाक्यले बाहिरबाट आउनेहरूबाट संक्रमण फैलिएकाले नाकामा कडाइ गर्नुको विकल्प नभएको बताए। उपत्यकामा समुदायमा धेरै संक्रमण नदेखिएकाले यसलाई तत्काल नियन्त्रण गर्नुपर्ने उनको भनाइ छ। भने, अहिले संक्रमण समुदायस्तरमा गइसकेको छैन। नाकामा एकदमै कडाइ गरिनुपर्छ। संक्रमण रोक्न हामीले गरेका अनुरोधलाई सरकारले लागू गर्नुपर्छ। बाहिरी मुलुकबाट भित्रिने यात्रुलाई राख्न एकीकृत क्वारेन्टाइन संघीय सरकारले सञ्चालन गर्नुपर्ने मागसमेत गरिएको छ। क्वारेन्टाइन व्यवस्थापनमा भने स्थानीय सरकारले सहयोग गर्ने फोरमले जनाएको छ। बैठकले सरकारको समर्थन वा विरोधमा र्यालीलगायत गतिविधि कडाइका साथ निषेध गरिनुपर्ने माग पनि गरेको छ। सांस्कृतिक गतिविधि, जात्रा, पर्व सञ्चालनमा पनि रोक लगाउन बैठकले अनुरोध गरेको छ। उपत्यकामा ठेलागाडा, साइकल, फुटपाथ, तरकारी व्यापारलाई निश्चित समयमा मात्रै सञ्चालन गरिनुपर्ने निष्कर्ष छलफलले निकालेको छ। सार्वजनिक यातायात, फुटपाथ, ठेलागाडा, साइकलमार्फत गरिने व्यापारलाई भदौ १५ गतेसम्मका लागि बन्द गरिनुपर्ने लगायतका माग विज्ञप्तिमा उल्लेख छ। बैठकमा काठमाडौं, भक्तपुर र ललितपुर तीनै जिल्लाका प्रमुख जिल्ला अधिकारी, सुरक्षा निकायका प्रमुख र कोभिड१९ संकट व्यवस्थापन केन्द्र (सीसीएमसी)का पदाधिकारीलाई बोलाइएको थियो। बैठकमा सहभागी प्रधानमन्त्री कार्यालय एवं सीसीएमसीका सचिव महेन्द्रप्रसाद गुरागार्इंले माग सकारात्मक रहेको बताए। काठमाडौंका प्रमुख जिल्ला अधिकारी जनकराज दाहालले पनि सुरक्षाका मापदण्ड अनिवार्य पूरा गरेर मात्रै हिँडडुल, व्यापार व्यवसाय सञ्चालन गरिनुपर्ने बताए।"
