शीर्षक,विवरण
सीमा विवाद समाधान थोकमा,"छिमेकीसँग पटकपटक बल्झिारहने सीमा विवादले मुलुकलाई पिरोल्दै आएको छ। यही कारण कतिपय ठाउँमा लालपुर्जा भएर पनि नेपाली नागरिकले आफ्नो भूमि प्रयोग गर्न पाएका छैनन्। आफ्नै भूमिमा पनि छिमेकीको हप्की तथा बलमिच्याइँ सहनुपरेको छ। यो समस्या भारत र चीन दुवैसँग छ। नेपालको भारतसँग १ हजार ९ सय किलोमिटरभन्दा बढी सीमा जोडिएको छ। अधिकांश ठाउँमा सीमा खुला छ। चीनसँग झन्डै एक हजार ५ सय किलोमिटर सीमा जोडिएको छ। चीनसँगको सीमाको अधिकांश भाग हिमाल र पहाडले छेकेको छ। सीमा खुला भएकै कारण दुई मुलुकको भूभाग छुट्याउन भारततर्फ ८ हजार ५ सय ५३ स्तम्भ गाडिएका छन्। चीनतर्फ भने ७९ मात्र स्तम्भ छन्। भारतसँगको सीमामा गाडिएका ५ सयभन्दा बढी स्तम्भ हराइसकेका छन्। धेरै स्तम्भ भएका कारण यो संख्या अझै बढ्न सक्छ। भएका कतिपय स्तम्भ पनि भाँचिएका, भुइँमा लडेका वा पहिचान गर्न कठिन हुने अवस्थामा छन्। आधिकारिक दस्ताबेज हुँदाहुँदै पनि यी दुई छिमेकीसँग सीमा विवाद रहँदै आएको छ। तुलनात्मक रूपमा चीनसँग भन्दा भारतसँग सीमा समस्या धेरै आउने गरेको छ। समाधानमा चासो नदिइँदा एउटै समस्याले बारम्बार गिजोलिरहेको छ। विवादित ठाउँको सीमा निर्धारणका लागि दुवै मुलुकबाट पहल पनि भएका छन्। कूटनीतिक कमजोरीले हो वा राजनीतिक प्रभावका कारण समस्या भने ज्युँका त्युँ छ। सन् २०१४ मा भारतीय प्रधानमन्त्री नरेन्द्र मोदी नेपाल भ्रमणमा आउँदा संयुक्त वक्तव्य जारी गरेर सीमा विवाद टुंग्याउने सहमति भएको थियो। सुस्ता र कालापानीका विषयमा सहमति नभएपछि त्यतिबेला पछि छलफल गरेर समस्या समाधान गर्ने प्रस्ताव भारतको थियो। तर सीमासम्बन्धी सबै समस्या एकैपटक समाधान गर्नुपर्ने नेपालको अडानपछि परराष्ट्र सचिवस्तरीय द्विपक्षीय संयन्त्र गठन गर्ने सहमति भएको थियो। अहिले उक्त संयन्त्र निष्क्रिय भएकाले बैठकसमेत बस्न सकेको छैन। सीमा विवाद कर्मचारी तहबाट मात्र नभई राजनीतिक तहबाटै टुंग्याउन पहल गर्नुपर्छ। परराष्ट्रमन्त्री स्तरमा वा प्रधानमन्त्री स्तरबाटै वार्ताको वातावरण बनाउनुपर्छ। समाधानको पहल हामीले नै गर्नुपर्छ किनकि सीमा विवादमा नेपाली नै बढी पीडित छन्। धेरै भूभाग नेपालकै मिचिएको छ। यसका लागि नेपालले आफूसँगको प्रमाण बलियो बनाउन सक्नुपर्छ। कूटनीतिक कौशल र प्राविधिक क्षमताका साथ प्रस्तुत हुनुपर्छ। त्यसपछि आफूसँग भएका तथ्य, प्रमाण र दस्ताबेजले नेपालको प्रस्तुतिलाई थप बलियो बनाउँछ। तर अहिलेसम्मको कूटनीतिक शैली हेर्दा यसमा विश्वास गर्न कठिन हुन्छ। तयारी कमजोर छ। समस्या समाधानको पहिलो उपाय संवाद नै हो। संवादबाट समाधान ननिस्के अन्य संयन्त्र प्रयोग गर्नुपर्छ। नेपालले आफूलाई कूटनीतिक, राजनीतिक र प्राविधिक रूपमै निपुर्ण छु भन्ने लाग्छ भने सीमा विवादको विषयलाई संयुक्त राष्ट्रसंघ वा अन्तर्राष्ट्रिय अदालतसम्म पनि लैजाने हिम्मत गर्नुपर्छ। सीमा विवाद धेरै ठाउँमा छ। नेपालले समाधानको पहल भने टुक्राटाक्रीमा गर्दै आएको छ। त्यसैले सरकारले सीमा समस्या अध्ययनमा शक्तिशाली आयोग बनाउनुपर्छ। त्यो आयोगले पहिचान गरेका समस्याका आधारमा दुवै छिमेकीसँग अलगअलग वार्ता गरेर समाधान पहिल्याउनुपर्छ। हामीतिर पनि कुनै मुलुकको भूभाग घुसेको प्रमाणित भए ससम्मान फिर्ता गर्ने हिम्मत गर्नुपर्छ। हाम्रो भूमि छिमेकीले उपयोग गरेको पाइएमा त्यो पनि फिर्ता लिन कूटनीतिक कौशल देखाउनुपर्छ। झगडाको शैलीमा होइन, सौहार्दपूर्ण वार्ताबाट सम्पूर्ण सीमा विवाद थोकमा सुल्झाउनुपर्छ।"
चीनभारत तनावको चुनौती विश्लेषण गर्दै नेपाली सेना,"काठमाडौं : चीन र भारतबीच उत्पन्न तनावले नेपालको आन्तरिक सुरक्षामा के प्रभाव पार्न सक्छ ? जंगीअड्डामा आइतबार सकिएको पृतनापति समन्वयात्मक बैठकमा उच्च सैनिक अधिकारीबीच यही प्रश्नको सेरोफेरोमा छलफल भयो । चीन र भारतका सैनिकबीच सीमा क्षेत्रमा भएको भिडन्त, त्यसले नेपाललगायत क्षेत्रीय तथा अन्तर्राष्ट्रिय सुरक्षामा पार्न सक्ने असरबारे छलफल भएको हो । दुई छिमेकी मुलुकका सैनिकबीच लद्दाखको गलवान उपत्यकामा बढेको तनाव, त्यसले नेपाललाई पार्न सक्ने सुरक्षा प्रभावबारे खुलेरै छलफल भएको सैनिक स्रोतले जनाएको छ । परराष्ट्र मन्त्रालयले शनिबार विज्ञप्ति निकाली वार्ताका माध्यमबाट जारी तनावको समाधान गर्न चीन र भारतलाई आग्रह गरिसकेको छ । नेपालले दुवै छिमेकीलाई सीमा समस्या शान्तिपूर्ण रूपमा सुल्झाउन सुझाव दिएको हो । जंगीअड्डामा भएको पृतनापति बैठकमा पनि चीनभारत सीमा समस्या र त्यसले नेपाललाई पार्न सक्ने सम्भावित असरको विषयले प्रवेश पाएको हो । बाह्य गतिविधिले नेपालको आन्तरिक सुरक्षामा उत्पन्न गराउन सक्ने चुनौतीबारे बैठकमा छलफल चलेको थियो । प्रधानसेनापति पूर्णचन्द्र थापाले चीन र भारतबीच बढेको तनावले नेपालमा के कस्तो सुरक्षा चुनौती बढ्न सक्छ ? त्यसको सूक्ष्म विश्लेषण गर्नुपर्ने धारणा राखे । त्यसबाट नेपाललाई पर्न सक्ने असर, त्यसले उत्पन्न गराउन सक्ने चुनौती विश्लेषण गरी सोहीबमोजिम रणनीति र कार्ययोजना तयार पार्न उनले सम्बन्धित विभागलाई निर्देशन दिएका छन् । प्रधानसेनापति थापाले राष्ट्रिय, क्षेत्रीय र अन्तर्राष्ट्रिय सुरक्षा वातावरण र त्यसले राष्ट्रिय सुरक्षाका विविध पक्षहरूमा पार्ने प्रतिकूल प्रभाव र असरहरूको सूक्ष्म अध्ययन विश्लेषण गर्दै विकसित परिस्थितिबारे स्पष्ट अवधारणा, रणनीति र कार्ययोजना निर्माण गर्न निर्देशन दिनुभयो, जंगीअड्डाले बैठकपछि आइतबारै जारी गरेको विज्ञप्तिमा लेखिएको छ । प्रधानसेनापति थापाले मुलुकको स्वतन्त्रता र अखण्डता जोगाउनका लागि आफ्नो संवैधानिक दायित्व पूरा गर्न नेपाली सेना प्रतिबद्ध रहेको स्पष्ट पारे । सरकारले कालापानी, लिम्पियाधुरा र लिपुलेक समेटेर राजनीतिक तथा प्रशासनिक नक्सा जारी गरेपछि जंगीअड्डाले औपचारिक रूपमा मुलुकको स्वतन्त्रता, स्वाधीनता, सार्वभौमिकता र भौगोलिक अखण्डतालाई अक्षुण्ण राख्दै आफ्नो संवैधानिक दायित्व निर्वाह गर्न नेपाली सेना प्रतिबद्ध रहेको अभिव्यक्ति दिएको हो । उनले राष्ट्रिय स्वार्थ प्राप्तिका लागि अविचलित भएर कर्तव्यपथमा लाग्न मातहतलाई निर्देशन दिए । नेपालले नयाँ नक्सा जारी गरेपछि गत साता प्रधानसेनापति थापा नेपालभारत सीमा क्षेत्र अवलोकन गर्न गएका थिए । उनले व्यक्तिगत स्वार्थभन्दा माथि उठेर सांगठनिक हित, कल्याण र राष्ट्रिय स्वार्थ प्राप्तिमा अविचलित भएर लाग्न मातहतलाई निर्देशन दिएका छन् । पृतनापति बैठकले कोरोना भाइरस संक्रमणका कारण विदेशबाट फर्किएकाहरूलाई सरकारले सही व्यवस्थापन गर्न सकेन भने उनीहरू भड्किन सक्नेतर्फ सचेत गराएको छ । गतिविधि सञ्चालन गर्न प्रतिबन्ध लगाए पनि नेक्रविक्रम चन्द विप्लव नेतृत्वको नेकपाका कार्यकर्ता सक्रिय रहेको निष्कर्ष सेनाले निकालेको छ । विदेशबाट फर्किएकाहरूलाई व्यवस्थापन गर्न नसकिए उक्त समूहले प्रयोग गर्न सक्नेबारे सैनिक अधिकारीहरूबीच छलफल भएको छ । विभिन्न अभियोगमा विदेशमा जेल बसेका र आममाफी पाएर फर्किएका युवालाई व्यवस्थापन नगरे विप्लव समूहले उपयोग गर्न सक्ने, त्यसले आन्तरिक सुरक्षामा चुनौती बढाउने एक सैनिक अधिकारीले बताए । उनीहरूका गतिविधि निगरानी गर्नुपर्नेमा उच्च सैनिक अधिकारी एकमत देखिएका छन् । विदेशबाट फर्किएका युवालाई व्यवस्थापन गर्न सरकारले तत्काल कार्ययोजना बनाउनुपर्नेमा अधिकांश सैनिक अधिकारीले जोड दिएका थिए । पृतनापति बैठक शुक्रबार सुरु भएको थियो । बैठकमा पीएसओज, रथीवृन्द, पृतनापतिहरू, जंगीअड्डाका कार्यालय, विभाग, महानिर्देशनालय र निर्देशनालयका प्रमुखलगायत उपत्यकाका बाहिनीपति सहभागी थिए ।"
काठमाडौं प्रवेशमा कडाइ गरेको भन्दै प्रदेश १ संसद बैठक अवरोध,"विराटनगर : नेपाल सरकारले अन्य प्रदेशबाट काठमाडौं प्रवेशमा कडाइ गरेको विषयमा प्रदेश सरकार चुप बसेको भन्दै कांग्रेसले प्रदेशसभा बैठक अवरोध गरेको छ । सोमबार बसेको प्रदेश १ प्रदेश सभा बैठक सुरु हुनसाथ कांग्रेस सांसदले आफ्नो स्थानबाट उठेर बैठक अवरोध गरेका हुन् । अवरोधपछि सभामुख प्रदीपकुमार भण्डारीले दलका तर्फबाट एकजनालाई बोल्न दिएका थिए । सो समयमा बोल्दै कांग्रेस प्रमुख सचेतक केदार कार्कीले संघीयताका लागि प्रदेश सरकार लड्न नसक्दा प्रदेशका नागरिकले सास्ति भोग्नु परेको बताए । केन्द्र सरकारले काठमाडौं प्रवेशमा अन्य प्रदेशका नागरिकलाई कडाइ गर्दा र काठमाडौंबाट बाहिरीनेलाई सहजै छाडिदिंदासमेत प्रदेश सरकार चुप बस्नु लज्जास्पद भएको भन्दै प्रमुख सचेतक कार्कीले मुख्यमन्त्रीले सदनमा जवाफ नदिएसम्म सदन चल्न नदिने बताए । प्रदेश सरकार निरिह बनेको छ, आफ्ना नागरिक काठमाडौंको नाकामा पुगेर पनि अपहेलित हँदै फर्कंदा प्रदेश सरकार बोल्दैन, प्रमुख सचेतक कार्कीले भने, सिडिओभन्दा माथिल्लो तहको मन्त्रालयको सचिवले अहिले पनि सिडिओबाट पास लिएर हिंड्नुपर्छ, के यही हो संघियता ? कार्कीले केन्द्र सरकारले काठमाडौंबाहेक अन्य जिल्लाको नागरिकलाई आफ्ना नागरिक देख्नै छाडेको आरोप लगाउँदै मुख्यमन्त्री पनि चुप बस्दा यसको पीडामा नागरिक पेलिनुपरेको बताए । उनले प्रदेश सरकार कोरोना महामारी नियन्त्रणसँगै प्रदेशको नामाकरण गर्ने विषयमा उदाशीन बन्दै गरेको बताए । संक्रमित बढी भएको क्षेत्रका नागरिकका पीसीआर परीक्षण गरेको मुख्यमन्त्री बताउँछन् र आरडीटी मात्रै परीक्षण गरिन्छ, महामारी नियन्त्रणमा प्रदेश सरकार कमजोर बन्यो, प्रमुख सचेतक कार्कीले भने, सबै विषयको जवाफ हामीलाई चाहियो । प्रदेश १ को नामाकरणका विषयमा प्रदेश सरकारले नै अलमल गरेका आरोप लगाउँदै उनले नामाकरण कहिले गर्ने सदनमा उपस्थित भएर चाँडो जवाफ दिन मुख्यमन्त्रीलाई आग्रह गरे । नामाकरणमा अलमल, महामारी नियन्त्रणमा कमजोरी, बेरोजगारीको बेवास्था प्रदेश सरकारको मुख्य काम हो ?, कार्कीले भने, सबैको जवाफ सदनमा चाहियो । प्रदेशसभा बैठकको शुन्य समयमा सांसदले उठाएको प्रश्न र समस्याको जवाफ सरकारले नदिएको बताउँदै कांग्रेश सांसदले यस्तै भए प्रदेशसभा बैठक बस्नुको औचित्य नै नरहेको बताए । सोमबार दुईपटकसम्म बैठक अवरोध गरेपछि सभामुख भण्डारीले मंगलबार दिउँसो १ बजेसम्मका लागि बैठक स्थिगित गरेका छन् ।"
नाता फेरेर भारतीयलाई नागरिकता,"जनकपुरधाम : २०६३ सालमा गाउँगाउँमा नागरिकता बाँड्ने टोली परिचालन पुग्यो। नागरिकता लिन मानिसको ताँती नै लाग्यो। कोही देशबाट घर फर्किए भने कोही विदेशबाट। भीडमा पसेर नेपालीले मात्रै होइन्, भारतीय नागरिकले पनि नेपाली नागरिकताको प्रमाणपत्र लिए। यस्तै भीडमा पस्नेमध्ये थिए, एक सीतामढी मनपौरका एक भारतीय नागरिक। जसले स्थानीय राजनीतिक दललाई मासुरक्सीको भोज खुवाएर नेपाली नागरिकता हात पारेका थिए। महोत्तरीको तत्कालीन गाविस बिजलपुरा४ बस्ने अकुवान टोलका ती भारतीय नागरिकको ज्वाँई थिए। ती ज्वाँइलाई नागरिकता दिन राजनीतिक दलका प्रतिनिधि साँक्षी बसे भने, नेपालमा रहका भारतीयका नातागोताले सनाखत गरे। भारतीयलाई नेपाली नागरिक बनाउन आफ्नै छोरा, नाती, काका बनाएर सिफारिस गरेका थुपै्र उदाहरण छन्। नेपाली चेलीसँग विवाह गरेका ती भारती युवक २०५८ साल तिरबाट ससुराली गाउँमा बस्न थाले। नेपाली चेलीले पहिलो सन्तान छोरी आफ्नै भारतस्थित आफ्नै ससुरालीमा जन्माएकी थिइन्। लामो समयसम्म अर्को सन्तान नजन्मिएपछि श्रीमति लिएर ती भारतीय छोरो पाउने सपना बोकेर बिजलपुरास्थित ससुराली आएका थिए। बिजलपुरा२ चल्कीस्थित रामजानकी गुठ्ठीको जग्गामा घर बनाएर बस्न थाले। ती भारतीय युवकले परिवार चलाउन कहिले खाजा पसल चलाए भने कहिले मजदुरी गरे। २०६३ सालमा नागरिकता टोली पुग्दासम्म उनी गाउँभरि नै चिरपरिचित भइसकेका थिए। उनले नेपाली नागरिक बन्न फर्म भरे। भोज खुवाउनु पर्छ, अनि नागरिकता बन्छ भन्दै राजनीतिक दलका एक नेताले भारतीयलाई भने। भारतीयले भोज खुवाउने शर्त पूरा गरेपछि कर्मचारी र दलका प्रतिनिधिसँग ती नेताले सेटिङ्ग मिलाए। अनि फर्ममा स्थानीय तत्कालीन सात दलका प्रतिनिधिले भारतीय युवक नेपालमै जन्मिको सहरजमिन कागजमा गरिदिए। नागरिकता टोलीले निसंकोच भारतीयलाई नागकिता दिए। केही वर्षपछि ती दम्पत्तिको दोस्रो सन्तानको रुपमा छोरो जन्मियो। त्यसपछि भारतीय युवकले गुठ्ठीमा बनाएको घर बेचे। साइकलमा सरसमान लोड छोराछोरी र श्रीमतिको साथमा नेपाली नागरिकता लिएर आफ्नै जन्मभूमि भारततिर फर्किए। वडा अध्यक्षको पनि भारतीय नागरिकता महोत्तरीको रामगोपालपुर५ का वडा अध्यक्ष जितेन्द्र चौधरी भारतीय नागरिक रहेको भन्दै उजुरी परेको छ। उनको विरुद्धमा ६ फाल्गुण २०७६ मा उजुरी परेको जिल्ला प्रशासन कार्यालय महोत्तरीका मुद्दा फाँटका खरिदार सुधीर साहले जनाए। उनका अनुसार उजुरी परे लगतै फाल्गुण ८ गते उनको नाममा पत्र काटिएको थियो। वडा अध्यक्ष चौधरी भारतीय नागरिक रहेको प्रमाणसहित रामगोपालपुर८ थलहीका हरिश्चन्द्र ठाकुरले जिल्ला प्रहरी कार्यालयमा उजुरी दिएका थिए। नागरिकतासम्बन्धी उजुरीमा जिल्ला प्रशासन कार्यालयले अनुसन्धान गर्दैछ। लकडाउनले अनुसन्धान प्रभावित भएको छ। अवैध रुपमा नागरिकता लिएको ठहर भयो भने नागरिकता खारिज, कैद, जरिवानासहितको कारबाही हुन्छ,महोत्तरीका सीडियो कृष्णबहादुर कटुवालले भने। भारतीयलाई नेपाली नागरिक बनाउन आफ्नै छोरा, नाति, काका बनाएर सिफारिस गरेका थुपै्र उदाहरण छन्। २०७४ सालमा सम्पन्न स्थानीय तहको निर्वाचनमा स्वातन्त्रण उमेदवारी दिएका जितेन्द्र वडा अध्यक्षमा निर्वाचित भएका थिए। उनी भारतको सितामढी जिल्लाको सिरसिया बजारको बासिन्दा रहेको प्रमाण फेला परेको छ। उजुरीकर्ताले जिल्ला प्रशासन कार्यालयमा पेश गरेको उजुरीमा भारतीय निर्वाचन आयोगको मतदाता नामावलीमा चौधरीको फोटोसहितको नाम रहेको तथ्य पनि पेश गरेको छ। भारतीय मनतदाता नामावलीमा वडा अध्यक्षको नाम जितेन्द्र चौधरी र उनको बुबाको नाम हीरा चौधरी उल्लेख छ भने नेपाली नागरिकतामा वडा अध्यक्षको बुबाको नाम हीराबाट परिवर्तन गरेर अनिल चौधरी उल्लेख छ। उनको बुबा र वडा अध्यक्षले सन् २०१९ मा भारतीय लोकसभा निर्वाचनमा मतदानसमेत गरेका उजुरीकर्ताको भनाइ छ। सम्बन्ध दुरुपयोग नेपालभारतबीच रोटीबेटीको सम्बन्ध छ। त्रेताकालमै भगवान रामसीताको विवाहले कायम गरेको नेपाल र भारत नाताकुटुम्भको सम्बन्ध अहिले पनि समाजिक, साँस्कृतिक, धार्मिक रुपमा अझै काम छ। यही सम्बन्धलाई दुरुपयोग गर्ने पनि धेरै छन्। आफ्ना भारतीय ज्वाँईलाई छोरा बनाएर नेपाली नागरिकता दिलाउने पनि छन्। यसले गर्दा भारती रातारात नेपाली भएका छन्। भारतमा पनि नेता चुन्छन्, नेपालमा पनि त्यो अधिकार प्रयोग गर्छन्। २ पुस २०७५ मा महोत्तरीको इलाका प्रशासन कार्यालय गौशालाबाट भारतीय नागरिकलाई आफ्नो छोरा भनेर नागरिकता दिलाउन लागिएको अवस्थामा प्रहरीले सासू र ज्वाँईलाई नियन्त्रणमा लिए। औरही नगरपालिका३ बस्ने ३९ वर्षीया सिवो देवीले आफ्ना ज्वाइँ भारत विहारको मुजफ्फरपुरको शिवदासपुर दौरा असली पञ्चायत६ बस्ने २१ वर्षीय राजपाल सहनीलाई छोरो भन्दै नागरिकता दिलाउन सनाख्त गरेकी थिइन्। सासू सिवोले ज्वाइँ राजपाललाई आफ्नो छोरा सरोज सहनी बनाइ नागरिकता दिलाउनका लागि झूटो विवरण पेस गरेकी थिइन्। प्रशासनले प्रमाणमा शंका गरेपछि अनुसान्धान थालेका थिए। छानबिनको क्रममा राजपालको साथबाट भारतीय आधारकार्ड र सवारी चालक अनुमतिपत्र बरामद भयो। त्यसैगरी धनुषामा पनि झुटो विवरण पेश गरी नागरिकता बनाउन खोज्ने ज्वाइँससुरा ७ महिना अघि पक्राउ परे। झुटो विवरण पेश गरी नागरिकता बनाउन जिल्ला प्रशासन कार्यालयका पुगेका धनुषाको धनुषाधाम नगरपालिका २ का जीतनारायण यादवले भारतीय ज्वाइँलाई छोरा भन्दै नागरिकता बनाउन पुगेका थिए। नागरिकता बनाउने बेलामा कर्मचारीलाई कागजातमा शंका लागेपछि जीतनारायण र उनका ज्वाइँ भारत विहार राज्यको मुजफरपुरका सुनिलकुमार यादवलाई पक्राउ परेका थिए। नागरिकता बनाउन धनुषाधाम नगरपालिका २ का वडाध्यक्षले सिफारिससमेत गरेका थिए। त्यही सिफारिस लिएर उनीहरू नागरिकता बनाउन खोजेका थिए। स्रोतका अनुसार वडाध्यक्षलाई उनीहरूले घुस खुवाएर नागरिकताका लागि सिफारिस लिएका थिए। नागरिकताका नक्कली बुवा भरतीयले नेपाली नागरिकता लिन नेपालमा रहेका नातागोताबीचको रिस्ता(सम्बन्ध) फेर्ने गरेका छन्। २५ असार ०७१ म महोत्तरीमा रहँदै आएका मामालाई बुवा बनाएर नागरिकता लिदैं गर्दा भारतीय नागरिक पक्राउ परे। भारत विहार राज्यको मधुवनी जिल्लाको मधवापुर थानाअन्तर्गत रामपुर बस्ने राजाराम ठाकुरले महोत्तरीको तत्कालीन बथनाहा गाविस ४ बस्ने मामा दशरथ ठाकुरलाई नक्कली बुबा बनाई २०४४ फागुन २५ गते टोलीमा वंशजका आधारमा नेपाली नागरिकताको प्रमाणपत्र लिएका थिए। ठाकुर आफ्नै बाबु रामप्रित ठाकुरसँगै महोत्तरीकै पर्सा पतैली ३ मा घर बनाई बसोबास गर्दै आएका छन्। पर्सा पतैली १ बस्ने सुजीतकुमार चौधरीले २०७० मङ्सिर २८ गते जिल्ला प्रशासन कार्यालयमा दिएको जाहेरीका आधारमा ठाकुरलाई पक्राउ गरी नागरिकतासम्बन्धी मुद्दा चलाइएको थियो। नागरिकता रेलको टिकट हो र ? भारतीयले नेपाली नागरिकता लिने क्रम २०६३ सालमा बढ्यो। गाउँगाउँमा जब नागरिकता टोली पुग्यो, त्यसपछि नेपालमा रहँदै आएका भारतीयले नक्कली नाता खडा गर्दै नेपाली नागरिकता हात पारे। महोत्तरीका एक राजनीतिकर्मीका अनुसार, सीमावर्ती क्षेत्र नजिकैको भारतीयले नेपाली नागरिकता लिए। नेपालमा व्यवसाय गर्दै आएका, ससुराली भएका, तस्करी गर्ने ब्लेकिया, अपराधी गिरोहले नेपालमा रहेका आफन्तालाई नक्कली बुवा, आमा नागरिकता लिए। विगतमा नेपाली नागरिकले नागरिकताको प्रमाणपत्र प्राप्त गर्न नसक्दा अप्ठेरो परिरहेको अवस्थालाई महसुस गरी प्रतिनिधिसभाको घोषणा, २०६३ ले नेपाल राज्यभित्रको नागरिकतासम्बन्धी समस्याको समाधान यथाशीघ्र गर्ने कदम चाल्यो। त्यस अनुरुप २०६३ साल कात्तिक २२ गते भएको राजनीतिक सहमतिको आधारमा नेपालको नागरिकता प्राप्ति, समाप्ति र तत्सम्बन्धी अन्य कुराको व्यवस्था गर्न प्रचलित कानुनी व्यवस्थालाई समयानुकूल संशोधन र एकीकरण गर्न वाञ्छनीय भएको भन्दै प्रतिनिधिसभाको घोषणा, २०६३ जारी भएको पहिलो वर्षमा प्रतिनिधिसभाले नागरिकता ऐन, २०६३ बनाएयो। यो ऐन नागरिकता पाउन नसेका नेपाली नागरिकताका लागि बनाइएको थियो।तर, मधेशका जिल्लाहरुमा भारतीयलाई तीनका नेपालमा बस्ने आफन्तजनले नेपाली हो भन्दै छोरो, नाती, बुवाको नक्कली नाता कायम गर्दै भारतीयलाई नागरिकता दिलाइयो। नागरिकता बाँड्दा घुसपैठ भएको प्रशासनले पत्तै पाएन। कतै आर्थिक लेनदेनमा त कतै प्रलोभनमा परे राजनीतिक दल तथा प्रशासनले छानविन नगरि नागरिकता बाँड्दा नेपाली नागरिकता भारतीयको हातमा पुग्यो। नागरिकता वितरणमा सरकारका प्रहरी प्रशासन र राजनीतिक सयन्त्र चुक्दा भारतीयको हातमा नेपाली नागरिकता परेको राजनितिक विश्लेषक डा सुरेन्द्र लाभले टिप्पणी गरेका छन्। भारतीयले नेपाली नागरिकता लियो, त कसले दियो ? नागरिकता दिने मान्छेको खोजी हुनु पर्छ कि पर्दैन, उनले भने, नागरिकता बस र रेलको टिकट हो र ? जसलाई पनि दिन र दिन मिल्ने ? को थिए त्यस्ता अपराधी ? जसले भारतीयलाई नेपाली नागरिकता दिए ? बदमासी गरेकालाई अनुसन्धन गरेर कारवाही गरिनु पर्छ तर, त्यसको आडमा मधेसीलाई बैचारिक रुपले होच्चाउनु, अक्रमण गर्नु उपयुक्त नहुने उनले बताए। विदेशीले नागरिकता लिए यस्तो हुन्छ कारबाही नागरिकता ऐन, २०६३ को दफा २१ (१) मा विदेशीले नेपाली नागरिक भएको दाबी गरी नागरिकता लिने व्यक्तिलाई एक वर्षदेखि पाँच वर्षसम्म कैद वा ५० हजार रुपैयाँदेखि एक लाख रुपैयाँसम्म जरिवाना वा दुवै सजाय हुने प्रावधान छ। यस्तै दफा २१ कै उपदफा २ मा नागरिकता दिलाउन सनाखत वा सिफारिस गर्नेलाई ६ महिनादेखि तीन वर्षसम्म कैद वा २५ हजार रुपैयाँदेखि ५० हजार रुपैयाँ जरिवाना वा दुवै सजाय हुने उल्लेख छ। विदेशी बुहारीलाई नागरिकता : नेकपाको यस्तो निर्णय विदेशी ज्वाइँलाई नागरिकता अस्वीकार, बुहारीलाई सात वर्षपछि राज्य व्यवस्था समितिबाट नागरिकता विधेयकको ७ वर्षे प्रावधान पारित नागरिकता विधेयकप्रति मातृका यादवको विरोध नागरिकता विधेयक : सात वर्षको खास कारण"
नागरिकता विधेयक : सात वर्षको खास कारण,"काठमाडौं : संविधान संशोधनलगत्तै नेकपा अध्यक्षद्धय वैवाहिक अंगीकृत नागरिकता प्रावधान कठोर बनाउन एकाएक सहमत भए। प्रधानमन्त्री केपी ओली र पार्टी अध्यक्ष पुष्पकमल दाहालले राज्यव्यवस्था समिति सभापति शशि श्रेष्ठसँग छलफल गरे। वैवाहिक नागरिकताको प्रावधानमा सात वर्षको समयसीमा राख्न सहमत भएको सन्देशसहित विधेयक अघि बढाउन निर्देशन दिए। सभापति श्रेष्ठले नेपाली पुरुषसँग विवाह गरेर आउने विदेशी महिलालाई सात वर्षपछि मात्र वैवाहिक अंगीकृत नागरिकताको प्रस्ताव समितिमा गरिन्। कांग्रेस र मधेसकेन्द्रित दल विपक्षमा उभिए। कांग्रेसले भोलिपल्टै केन्द्रीय कार्यसमिति बैठक गरेर अन्तरिम संविधानअनुसारै विदेशी महिलाले आफ्नो देशको नागरिकता त्याग्ने कारबाही चलाएलगत्तै नेपालको नागरिकता पाउने प्रावधान राख्नुपर्ने पक्ष लियो। उसले राजनीतिक सहमतिबाट विधेयक टुंगो लगाउनुपर्ने निर्णय गर्यो। नेकपा अध्यक्षद्धयले कांग्रेस नेताहरूलाई बालुवाटारमा बोलाएर छलफल चलाए। कांग्रेसले सात वर्षको समययसीमा नमान्ने अडान राख्यो। अध्यक्षद्धयले आफ्ना पार्टीका सांसदहरूसँग भोलिपल्टै छलफल गरेर सात वर्षको प्रस्तावको पक्षमा उभिन निर्देशन दिए। कांग्रेस र मधेसकेन्द्रित दल नमाने पनि बहुमतका आधारमा विधेयक अघि बढ्ने संकेत मिल्यो। सभापति श्रेष्ठले आइतबारको समिति बैठकमा सात वर्षकै समयसीमा प्रस्ताव गरिन्। नेकपाको बहुमतका आधारमा उक्त प्रस्ताव समितिबाट पारित भयो। कांग्रेस र मधेसकेन्द्रित दलले फरक मत राखे। समितिले मूल ऐनको दफा ५ लाई संशोधन गर्दै नेपाली पुरुषसँग विवाह गर्ने विदेशी महिलालाई सात वर्षपछि अंगीकृत नागरिकता दिने प्रावधान राखेको छ। नेपाली नागरिकसँग वैवाहिक सम्बन्ध कायम गरेकी विदेशी महिलाले नेपालको अंगीकृत नेपाली नागरिकता लिन चाहेमा वैवाहिक सम्बन्ध कायम भई नेपालमा निरन्तर सात वर्षसम्म बसोबास गरेको रहेछ भने निजले नेपालको अंगीकृत नागरिकता प्राप्त गर्न सक्नेछ, समितिले तयार पारेको विधेयक प्रतिवेदनमा छ। नागरिकता प्राप्त नहुँदासम्म त्यस्ता महिलालाई स्थायी आवासीय अनुमतिपत्रको व्यवस्था गरिएको छ। अंगीकृत नागरिकताधारी नै हाम्रो राष्ट्रियता र स्वाधीनताका विपक्षमा उभिएपछि यस्तो निर्णयमा पुग्न प्रेरित गरेको हो। भारतले अक्रिमण गरेको लिम्पियाधुरासहितको नयाँ नक्सा जारी, संविधान संशोधनपछि राष्ट्रियता र स्वाधीनताका पक्षमा जनमत आफ्नो पक्षमा आएको विश्लेषणसहित नागरिकताको प्रावधानमा पनि राष्ट्रियताका पक्षमा उभिनुपर्ने निष्कर्षमा ओली र दाहाल पुगेको नेताहरू बताउँछन्। मधेसकेन्द्रित दलका नेता र भारतीयले रोटीबेटीको विशिष्टीकृत सम्बन्ध रहेको बताउने गरे पनि व्यवहारमा नेपालमा विवाहमा गरेर आउनेजस्तै गरी भारतमा बिहे गरेर जाने नेपाली महिलाले नागरिकतामा समान अवसर नपाएको नेकपाको बुझाइ छ। एक त हाम्रो देशको भूबनोट, जनसंख्या र खुला सिमाना, अर्कोतर्फ रोटीबेटीको सम्बन्ध भन्नेले हाम्रा चेलीहरूमाथि नागरिकतामा अन्यायपूर्ण व्यवहार गरिरहेकाले हामी पनि समान व्यवस्था बनाउनेमा उभिन बाध्य भयौं, एक नेताले अन्नपूर्णसँग भने, अंगीकृत नागरिकताधारी नै हाम्रो राष्ट्रियता र स्वाधीनताका विपक्षमा उभिएपछि यस्तो निर्णयमा पुग्न प्रेरित गरेको हो। भारतले जस्तै विदेशी बुहारीलाई सात वर्षपछि नागरिकताको व्यवस्था गरिएकाले अन्यथा लिन नहुने नेकपाका नेता बताउँछन्। तराईमधेसबाट प्रतिनिधित्व गर्ने नेकपाका नेता मातृका यादव र प्रभु साहले भने समितिको निर्णयप्रति असहमति जनाएका छन्। राजपा र समाजवादीका नेताले मधेसको सामाजिक जीवनमै असर पर्ने गरी विधेयक पारित भएको बताएका छन्। वैवाहिक अंगीकृतको नागरिकता प्राप्तिका लागि सरकारले समयसीमा नतोकी २०७५ साउन २२ गते विधेयक दर्ता गरेको थियो। सरकारले आफूमाथि प्रश्न नउठोस् भनेर चलाखीपूर्ण ढंगले संसद्को टाउकोमा हालेर विधेयक पारित गरेको कांग्रेस सांसद अमरेश सिंहको तर्क छ। सरकारसँग कसैले प्रश्न गर्यो भने मैले त गरेको होइन, संसद्ले गरेको हो भनेर उम्किने बाटो बनाई चलाखीपूर्ण ढंगले विधेयक पारित गरियो, उनले भने। गृहमन्त्री रामबहादुर थापाले सात वर्षको प्रावधान राख्नेनराख्ने कुरा संसद्को कोर्टमा भएको जवाफ समितिमा दिएका थिए। समितिले पारित गरेको विधेयक प्रतिनिधिसभा हुुँदै राष्ट्रियसभामा पुग्नेछ। दुवै सदनबाट पारित भएपछि त्यसले कानुनी रूप लिनेछ। विधेयक पारित गर्न बहुमत सदस्यको समर्थन चाहिन्छ। नेकपा सांसद झपट रावलले नागरिकता दिने मामिलामा नेपाल खुकुलो भएका कारण सात वर्षको समयसीमा तोकिएको बताए। नेपाल दक्षिण एसियामा एक मात्र त्यस्तो मुलुक हो, जहाँ एक हातले सिन्दुर लगाइन्छ अर्को हातले नागरिकता दिइन्छ, उनले भने, २०६३ सालको कानुनलार्ई दुरुपयोग गर्दै केहीले नागरिकता दिएका छन् भन्ने कुरा निस्किएको छ। त्यसको छानबिन हुनुपर्छ। नागरिकतामा नयाँ प्रावधानले सरकारले अर्को द्वन्द्व निम्त्याउन खोजेको समाजवादीका सांसद रामसहाय यादवको भनाइ छ। सदियौंदेखिको सामाजिक सद्भाव बिगार्ने, एक देश र अर्को देशबीचको सम्बन्ध बिगार्ने विधेयक आएको छ, उनले भने, जनतामाथि संवेदनहीन बनेको सरकारले देशमा अर्को द्वन्द्व निम्त्याउने काम गरेको छ। स्वतन्त्र सांसद बृजेशकुमार गुप्ताले समितिले परिमार्जन गरेको विधेयकमा सहमति नभएको बताए। चार दलको नोट अफ डिसेन्ट समितिद्वारा पारित प्रतिवेदनमा चार दलले असहमति नोट अफ डिसेन्ट राखेका छन्। कांग्रेस, राजपा, समाजवादी र नेमकिपाले विदेशी बुहारीलाई सात वर्षपछि अंगीकृत नागरिकता दिने प्रावधानमा फरक मत राखेका हुन्। संविधानविपरित यो प्रावधान आएको भन्दै कांग्रेसले फरक मत राखेको छ। कांग्रेसका दिलेन्द्रप्रसाद बडू, डिला संग्रौला, देवेन्द्रराज कँडेल, अमरेशकुमार सिंह, विनोद चौधरी र मीना पाण्डेले समितिमा फरक मत राखेका छन्। कांग्रेसको फरक मतमा भनिएको छ, नेपाल नागरिकता ऐन २०६३ कै व्यवस्थालाई निरन्तरता दिँदै सोहीअनुरुप प्रस्तावित विधेयकमा संशोधन हुनुपर्ने नेपाली कांग्रेसको संस्थागत मत राख्दछौं र आज समितिबाट पारित भएको प्रतिवेदनमा फरक मत दर्ज गर्दछौं। सांसद बडूले समितिबाट विधेयक पारित गर्न हतारो भएको बताए। सरकारले २०६३ को व्यवस्थालाई निरन्तरता दिएको थियो। तर, अहिले आएको प्रतिवेदनले नयाँ बन्देज लगाउने कोसिस गरेको छ, उनले भने, यो थप बन्देज संविधानविपरीत छ। यो संविधान संशोधनको विषय हो। राजपा र समाजवादीले पनि संविधानको मर्मविपरित यो प्रावधान आएको बताएका छन्। सांसदहरु राजेन्द्र महतो, राजकिशोर यादव, राजेन्द्र श्रेष्ठ र रामसहाय यादवले समितिमा फरक मत राखेका छन्। सांसद महतोले नागरिकताको विषय राष्ट्रियता र जनजीवनसँग जोडिएका कारण यसमा कसैले खेलवाड गर्न नहुने बताए। लाखौं नेपाली नागरिकता पाएका छैनन्। यही कारण उनीहरूको दैनिक जीवनमा असर परिरहेको छ। राज्यले यस्तो कसरी गर्न सक्दो रहेछ ? यसमा राज्यले जिम्मेवार भएर काम गरेको देखिएन। तर, अहिले यस्तो प्रावधान आयो, उनले भने, रोटीबेटीको सम्बन्ध दिल्ली दरबार र काठमाडौं दरबारले बनाएको होइन। यो प्रावधान किन आयो ? कसरी आयो ? केही बुझ्न सकिएन। नेमकिपाका प्रेम सुवालले सात वर्षपछि अंगीकृत नागरिकता दिने प्रावधान छोटो भएको भन्दै फरक मत राखेका छन्। यो प्रावधानले देशलाई नोक्सान गर्छ। यो एकदमै खुकुलो छ। अंगीकृत नागरिकता दिने प्रावधानमा सात वर्ष मात्र होइन, यसको अवधि बढाउनुपर्छ, उनले भने, आमा र बुवा वंशज नभईकन छोराछोरीलाई वंशज नागरिकता दिन नमिल्ने अवस्थासमेत सिर्जना गर्नुपर्छ। स्थायी आवासीय अनुमतिपत्र विदेशी बुहारीले नागरिकता प्राप्त नगर्दासम्म स्थायी आवासीय अनुमति दिने नयाँ प्रावधान विधेयकमा राखिएको छ। स्थायी आवासीय परिचयत्र पाउनेले राजनीतिकबाहेक सांस्कृतिक, आर्थिक तथा सामाजिक अधिकार पाउनेछन्। राष्ट्रिय हित, सार्वभौमिकता, भौगोलिक अखण्डता, राष्ट्रिय एकताविपरीत गतिविधि गरे अनुमतिपत्र खारेज हुने व्यवस्था विधेयकमै गरिएको छ। विदेशी ज्वाइँलाई नागरिकता अस्वीकार, बुहारीलाई सात वर्षपछि नागरिकतामा कठोरता विदेशी बुहारीलाई सात वर्षमा नागरिकता : कांग्रेसको नोट अफ डिसेन्ट, आजै भोटिङ हुने राज्य व्यवस्था समितिबाट नागरिकता विधेयकको ७ वर्षे प्रावधान पारित नागरिकता विधेयकविरुद्ध वीरगन्जमा प्रदर्शन नागरिकता विधेयकप्रति मातृका यादवको विरोध नाता फेरेर भारतीयलाई नागरिकता"
अङ्गीकृत नागरिकता सम्बन्धी निर्णय पुनःविचार गर्न माग,"काठमाडौं : राष्ट्रियसभाका सांसदहरुले नेपाल कम्युनिष्ट पार्टी (नेकपा) को सचिवालय बैठक र राज्य व्यवस्था तथा सुशासन समितिले अङ्गीकृत नागरिकता सम्बन्धमा गरेको निर्यणप्रति असहमति जनाउँदै पुनःविचार गर्न आग्रह गरेका छन्। सभाको सोमबारको बैठकको विशेष समयमा बोल्दै सांसद जितेन्द्रनारायण देवले वैवाहिक अङ्गीकृत नागरिकता सम्बन्धमा नेकपा सचिवालयले गरेको निर्णयको असर राज्य व्यवस्था समितिमा परेको र उक्त निर्णय अदूरदर्शी र अपरिपक्व भएको टिप्पणी गरे। उनले तराई मधेसका जनताको भारत सीमाक्षेत्रका नागरिकसँगको विवाह सम्बन्ध तोडेर मुलुकको राष्ट्रियता बलियो नहुने तर्क गर्दै भारतसँगको सांस्कृतिक सम्बन्ध कसैले तोडेर नटुट्ने बताए। साथै उनले निर्णयमा पुनःविचार गर्न आग्रह गरे। उनले मुलुकको परराष्ट्र नीति दुई छिमेकी चीन र भारतसँगको समुदरीका आधारमा हुनुपर्ने बताए। सांसद मृगेन्द्रकुमार सिंह यादवले नागरिकता विधेयक सम्बन्धमा नेकपाले सहमतिको बाटो छोडेर निर्णय गरेको भन्दै यसमा दुःख लागेको बताए। उनले उक्त निर्णयले तराईका समुदायको संस्कृतिमाथि अतिक्रमण हुने आरोप लगाए। फरक प्रसङ्गमा उहाँले खेतीपातीको समय भएको र विदेशबाट पनि धेरै युवा स्वदेश फर्केको समयमा मलको उचित व्यवस्था गर्नुपर्ने सरकारसँग माग गरे। सांसद देवेन्द्र दाहालले शून्य र विशेष समयमा बोलेको कुरा वेवारिसे हुने गरेको उल्लेख गर्दै रेकर्डमा मात्र सीमित हुने र जनताका कुरा उठ्ने काम नहुने विषयले खासै अर्थ नराख्ने बताए। उनले जनताका कुरा सुनुवाइ नभएको देखिएको हुँदा आगामी दिनमा समाधानका लागि सभाका अध्यक्षमार्फत सरकारको ध्यानाकर्षण गराए। सांसद शेखरकुमार सिंहले वर्षायाम शुरु भएको बताउँदै तराई मधेसमा वर्षेनी बाढीबाट हुने क्षतिका सम्बन्धमा समयमै सरकारले ध्यान दिई समाधानका लागि आवश्यक पहल गर्नुपर्ने बताउनुभयो। उहाँले तटबन्ध निर्माण गर्न ऊर्जा, जलस्रोत तथा सिंचाइ मन्त्रालयको ध्यानाकर्षण गराए। साथै सो क्षेत्रमा किसानको बालीनालीमा वन्यजन्तुले गर्ने क्षती बारेमा वन तथा वातावरण मन्त्रालयको ध्यानाकर्षण गराए।"
कोरोनाले अन्योलमा कांग्रेस महाधिवेशन,"काठमाडौं : अंगीकृत नागरिकताबारे पार्टीको धारणा तय गर्न आइतबार कांग्रेसको पदाधिकारी बैठक बस्यो। बैठक सकिने बेला वरिष्ठ नेता रामचन्द्र पौडेलले महाधिवेशनको विषय उठाए। पार्टीको महाधिवेशबारे के गर्ने ? , कार्यतालिका संशोधन गर्नुपर्यो। महाधिवेशनको काम अगाडि बढाउनुपर्यो, नेता पौडेलले सभापति शेरबहादुर देउवालाई भने, बैठक बोलाएर महाधिवेशनको तयारी अगाडि बढाउनुपर्यो। उनले त्यसअघि बुधबारको बैठकमा पनि महाधिवेशको कुरा उठाएका थिए। कोरोना भाइरस फैलिन नदिन सरकारले चैत ११ मा लकडाउन सुरु गरेपछि कांग्रेसभित्र महाधिवेशनको विषय ओझेल पर्दै आएको छ। अघिल्लो वर्ष पुस ११ गतेको केन्द्रीय कार्यसमिति बैठकले आउँदो फागुन ७ देखि १० गतेसम्म काठमाडौंमा पार्टीको १४ औं महाधिवेशन गर्ने गरी कार्यतालिका सार्वजनिक गरेको थियो। तर, यही अवधिमा कोरोनाको असर देखिएपछि चैत ९ गतेदेखि महाधिवेशनका सबै गतिविधि रोक्दै कांग्रेसले कोरोनाबारे सचेतना कार्यक्रम गर्न नेताकार्यकर्तालाई निर्देशन दिएको थियो। कोरोनाको असर लामो समय देखिन सक्ने र लकडाउन पनि लम्बिने देखिएपछि नेता पौडेल आन्तरिक कार्यतालिका संशोधन गरेर तत्काल महाधिवेशन प्रक्रिया अघि बढाउनुपर्ने पक्षमा देखिएका छन्। उनले पछिल्लो समय महाधिवेशनको विषयलाई पार्टीका नेताहरू र अन्य फोरममा पनि उठाउन सुरु गरेका हुन्। मैले सभापतिज्यूलाई तोकिएको समयमै महाधिवेशन गर्ने गरी कार्यतालिका परिमार्जन गर्नुपर्छ। त्यसका लागि केन्द्रीय कार्यसमिति बैठक बोलाउन भनेको छु, नेता पौडेलले अन्नपूर्णसँग भने, उहाँे हुन्छहुन्छ भन्नुहुन्छ। कहिले बैठक बोलाउनुहुन्छ, थाहा छैन। महाधिवेशन कार्यतालिकाअनुसार काम अघि बढेको भए यति बेला क्रियाशील सदस्यता छानबिनको काम भइरहेको हुन्थ्यो। कार्यतालिकाअनुसार प्रारम्भिक काम नै अघि बढ्न सकेको छैन। अघिल्लो पुसभित्र संघीय व्यवस्थाअनुसार पार्टीको सांगठनिक संरचना समायोजनको काम सम्पन्न गर्ने, देशभर क्रियाशील सदस्यता वितरणको काम गर्ने कार्यतालिकामा उल्लेख छ। प्रतिनिधिसभा क्षेत्रीय कार्यसमितिले वितरण गरेको नयाँ क्रियाशील सदस्यता र जिल्ला कार्यसमितिले नवीकरण गरेको क्रियाशील सदस्यताको सूची वैशाखभित्र केन्द्रमा पठाइसक्नुपर्ने, नयाँ सदस्यता वितरण सम्बन्धमा जिल्लास्तरीय क्रियाशील सदस्यता प्रारम्भिक छानबिन समितिमा उजुरी र नवीकरणउपर क्रियाशील सदस्यता केन्द्रीय छानबिन समितिमा उजुरी दिने अन्तिम अवधि जेठ १५ गतेसम्म तोकिएको थियो। केन्द्रीय छानबिन समितिले साउन १५ भित्र निर्णय गरिसक्नुपर्ने, नयाँ क्रियाशील सदस्यता र नवीकरणको अन्तिम सूची तयार गरी छानबिन समितिले केन्द्रीय सभापतिलाई साउन २५ गतेभित्र बुझाइसक्नुपर्ने कार्यतालिकामा उल्लेख छ। तर फागुनमै सक्नुपर्ने सांगठनिक समायोजनको काम सकिएको छैन। प्रतिनिधिसभा क्षेत्रीय समिति र प्रदेशसभा क्षेत्रीय समितिको समायोजन टुंगो लागे पनि ३० वटा जिल्लामा स्थानीय तह समायोजन बाँकी नै छ। महाधिवेशनका लागि महत्वपूर्ण क्रियाशील सदस्यता वितरण स्थानीय तहले गर्ने भएकाले वडा तहको संरचना नबनेसम्म महाधिवेशन प्रक्रिया लम्बिने निश्चित छ। वडाले क्रियाशील सदस्यता वितरण गर्ने प्रावधान कांग्रेस विधानमा छ। कांग्रेसमा सबैभन्दा जटिल विषय नै क्रियाशील सदस्यता वितरणको हो। क्रियाशील सदस्यले महाधिवेशनका लागि क्षेत्रीय प्रतिनिधि चयन गर्ने र क्षेत्रीय प्रतिनिधिले केन्द्रीय महाधिवेशन प्रतिनिधि चयन गर्छन्। त्यसैले क्रियाशील सदस्यतालाई लिएर हरेक महाधिवेशनमा विवाद हुँदै आएको छ। पार्टी विधानमा हरेक वर्ष साधारण र क्रियाशील सदस्यता वितरणको प्रावधान भए पनि कांग्रेसमा महाधिवेशन अगाडि मात्रै वितरण गर्ने प्रचलन रहिआएको छ। कांग्रेसमा क्रियाशील सदस्यता वितरणलाई लिएर वडा तहदेखि नै गुटबन्दी र चरम विवाद हुँदै आएको छ। कांग्रेस सहमहामन्त्री डा प्रकाशशरण महतले महाधिवेशन कार्यतालिका परिमार्जनबारे छलफल गर्न चाँडै केन्द्रीय कार्यसमिति बैठक बोलाउने तयारी भइरहेको बताए। सभापतिज्यू महाधिवेशन अहिले पनि तोकिएकै मितिमा गर्न तयार हुनुहुन्छ। कार्यतालिका परिमार्जन गरेर फास्ट ट्र्याकबाट भए पनि समयमै महाधिवेशन गर्ने पक्षमा हुनुहन्छ, उनले भने, केन्द्रीय कार्यसमिति बैठक बोलाएर कार्यतालिकाबारे छलफल गर्ने र महाधिवेशनको तयारीमा लाग्ने भन्नेमा सभापति दृढ हुनुहुन्छ। सहमहामन्त्री महतले क्रियाशील सदस्यता टुंगो लागे बाँकी प्रक्रिया स्वतः अगाडि बढ्ने बताए। जिल्लाले संगठन संरचना समायोजनमै लामो समय लगाए। केन्द्रबाट २०औं पटक पत्राचार गर्दा पनि एकदमै ढिला गरे। त्यसपछि लकडाउन सुरु भयो, उनले भने, अब पनि क्रियाशील सदस्यतामा विवाद नगरी अगाडि बढाउने हो भने तोकिएकै समयमा महाधिवेशन गर्न कठिन छैन। महाधिवेशन फागुनमै सम्पन्न गर्न कोरोना महामारी कति लम्बिन्छ, त्यसले निर्धारण गर्ने कांग्रेस नेता बताउँछन्। सभापति देउवानिकट एक केन्द्रीय सदस्यले लकडाउन भदौसम्म कायमै रहे महाधिवेशन फागुनमा सम्भव रहेको स्पष्ट पारे। समयमै महाधिवेशन हुनुपर्छ, विधानसम्मत महाधिवेशनका पक्षमा कुरा उठाउनु जायज हो। तर, अहिलेको अवस्थामा त्यो कति सम्भव छ भनेर पनि ख्याल गर्नु जरुरी छ, एक केन्द्रीय सदस्यले भने, महाविधेशनका लागि पर्याप्त समय छ तर कोरोनाको असर कहिलेसम्म जान्छ, यसले महाधिवेशनको निर्धारण गर्छ। कोरोना महामारी र लकडाउनबीचकै पार्टीका गतिविधि अगाडि बढाउन सम्भव होलाजस्तो लाग्दैन। नेता पौडेल भने अहिलेदेखि नै पार्टीको महाधिवेशनको काम अगाडि बढाए फागुनमै सम्भव हुने दाबी गर्छन्। फागुनमै महाधिवेशन सम्भव छ, त्यसका लागि अहिलेदेखि नै काम अगाडि बढाउनुपर्छ, उनले भने। विधानअनुसार प्रत्येक चार वर्षमा महाधिवेशन गर्ने प्रावधान छ। कांग्रेसले चार वर्ष फागुनमै गुजारिसकेको छ। एक वर्ष समय थपिएको समयमा पनि महाधिवेशन नहुने हो कि भन्ने आशंका कांग्रेसमा बढ्दै गएको छ। आउने फागुन पनि महाधिवेशन गर्न नसके अर्काे ६ महिनाभित्र महाधिवेशन गरिसक्नुपर्ने कानुनी बाध्यता छ। संस्थापन इतर समूह सभापति देउवा फागुनमा महाधिवेशन नगरेर थप ६ महिना लम्ब्याउने पक्षमा रहेको आरोप लगाउँदै आएका छन्।"
बजेटसँग सम्बन्धित तीन विधेयक पारित,"काठमाडौं : राष्ट्रियसभाले प्रतिनिधिसभाबाट आएका बजेटसँग सम्बन्धीत विभिन्न तीन विधयेक पारित गरेको छ। सभाको सोमबारको बैठकले प्रतिनिधिसभाबाट सन्देशसहित आएका 'आर्थिक विधेयक, २०७७' 'राष्ट्र ऋण उठाउने विधेयक, २०७७' र 'ऋण तथा जमानत विधेयक, २०७७' लाई पारित गरेको हो। अर्थमन्त्री डा युवराज खतिवडाले विधेयकको दफावार छलफलका क्रममा उठेका प्रश्नको जवाफ दिदै प्रदुषण हटाउन विद्युतीय सवारी बजेटको प्राथमिकतामा रहेको उल्लेख गर्दै सार्वजनिक यातायाताका साधनमा भएको कर यथावत रहेको स्पष्ट पारे। साथै उनले विद्युतको खपत बढाउने थुप्रै कार्यक्रम बजेटमा रहेको बताउदै कृषिमा रसायनिक मलको भन्सार महशुल नबढेको, पेट्रोलियम पदार्थको मूल्य भारतमा भन्दा नेपालमा रु २० सस्तो भएकाले यसमा पूर्वाधार कर लगाइएको जानकारी गराए। बैठकमा प्रधानमन्त्री केपी शर्मा ओलीका तर्फबाट कानून, न्याय तथा संसदीय मामिला मन्त्री डा शिवमाया तुम्बाहाङ्फेले 'महान्याधिवक्ताको वार्षिक प्रतिवेदन, २०७५७६' सभा समक्ष पेश गरेका थिए।"
संसदीय समितिबाट दीपक मनाङेको राजीनामा,"पोखरा : राजीव गुरुङ उर्फ दीपक मनाङेले गण्डकी प्रदेश सभाको संसदीय समितिबाट राजीनामा गरेका छन् । उनले अर्थ तथा विकास समिति सभापति दीपक कोइरालालाई राजीनामा बुझाएका हुन् । गुरुङले शुक्रबार राजीनामा दिएका हुन् । समितिमा बस्नुको औचित्य नदेखेका कारण राजीनामा दिएको गुरुङले बताएका छन् । खेलकुद, क्रसर र ठेक्कापट्टा लगायतमा व्यापक भ्रष्टाचार हुने गरेको तर आफू बसेको समितिले केही गर्ने अधिकार नभएको भन्दै राजीनामा गरेको गुरुङले अन्नपूर्णलाई बताए । गण्डकी प्रदेशमा खेलकुदमा सबैभन्दा धेरै भ्रष्टाचार छ, तर सबैले देख्दैन, क्रसरहरुको त ओपनै छ नि, उनले भने, कारबाही गर्ने अधिकार जति सिडिओ र पुलिसलाई छ, प्रदेशलाई केही छैन । ठेक्कापट्टामा सरकारी कर्मचारीहरुको मिलेमतो हुने गरेको गुरुङको भनाइ छ । मलाई ठेकेदारहरुले भनेका छन्, ३० प्रतिशत घटेर टेन्डर हाल्छौं, १० प्रतिशत त डिजीलाई दिनुपर्छ, उनले भने, त्यस्तो भएपछि कसले कारबाही गर्ने, मलाई पनि पैसा खायो भन्लान् भन्ने डर लाग्यो, जोगिनुपर्छ भनेर राजीनामा दिएँ । मनाङको प्रदेश सभा खबाट निर्वाचित राजीव गुरुङ स्वतन्त्र उम्मेदवार थिए । उनलाई चुनावमा तत्कालीन एमालेले समर्थन गरेको थियो । सांसदमा निर्वाचित भएपछि पनि लामो समय उनले सपथ लिन पाएका थिएनन् । सर्वाेच्च अदालतमै विचाराधीन ज्यानसम्बन्धी पुरानो मुद्दाकै सिलसिलामा ७५ साल वैशाख ६ गते पक्राउ परेपछ उनलाई सपथको मौका मिलेको थिएन । सोही वर्षको पुस ६ गते रिहा भएपछि भने उनले माघ १४ गते सपथ लिएका थिए । २०७६ सालको असार १९ गते राजीव नेकपा प्रवेश गरेका थिए ।"
अध्यादेशलाई प्रतिस्थापन गर्ने विधेयक पारित,"काठमाडौं : राष्ट्रियसभाले 'केही अध्यादेश खारेज गरी नेपाल ऐनको साविकको व्यवस्था जगाउन बनेको अध्यादेशलाई प्रतिस्थापन गर्ने विधेयक, २०७७' सम्बन्धी प्रस्ताव पारित गरेको छ। सभाको सोमबारको बैठकमा कानून, न्याय तथा संसदीय मामिला मन्त्री डा शिवमाया तुम्बाहाङ्फेले प्रस्तुत गरेको उक्त प्रस्ताव सर्वसम्मतीले पारित भएको हो। बैठकमा विधायन व्यवस्थापन समितिका सभापति परशुराम मेघी गुरुङले, 'अख्तियार दुरुपयोग अनुसन्धान आयोग (तेस्रो विधेयक) विधेयक, २०७६' र 'भ्रष्टाचार निवारण (पहिलो संशोधन) विधेयक, २०७६' सम्बन्धी समितिको प्रतिवेदन सभा समक्ष पेश गरेका थिए। राष्ट्रियसभाको अर्को बैठक यही असार ९ गते बिहान ११ बजे बस्नेछ।"
स्वास्थ्य मन्त्रालय नै अस्वस्थ,"काठमाडौं : कोरोना महामारी रोकथाम र नियन्त्रणका लागि स्वास्थ्य तथा जनसंख्या मन्त्री भानुभक्त ढकालले विभिन्न क्षेत्रका विधागत विज्ञसँग परामर्श गरिरहन्छन्। तर, जस न्युन छ, अपजस धेरै छ। निश्चित समयमा कोरोना संक्रमण व्यवस्थापन गर्नेमा उनी ढुक्क देखिन्छन्। नीति र स्वास्थ्य बजेट विनियोजनप्रति सन्तुष्ट छन्। ढकालले भने, नीति र स्वास्थ्य बजेटमा युगान्तकारी काम गरेका छौं। कोरोनाको जालोले गर्दा ती कुरा ओझेलमा परेका छन्। कोरोनाको व्यवस्थापनपछि स्वास्थ्य क्षेत्रमा परिवर्तन भएको अनुभूति हुनेछ। गोलचक्करमा मन्त्रालय स्वास्थ्य क्षेत्रका विभिन्न निकाय र विज्ञहरूको फरक फरक राय सुझावलाई समायोजन गरी लागू गर्ने क्रममा स्वास्थ्य मन्त्रालय गोल गर्न नसकी गोलचक्करमा फसेको छ। शनिबार सञ्चारकर्मीसँगको अन्तरक्रियामा स्वास्थ्य मन्त्री ढकालले भने, मन्त्रालय समि श्रणबाट बनेको छ। डाक्टर, प्रशासकका पनि आआफ्ना विधा छन्। विधाअन्तर्गतका दृष्टिकोणलाई पनि समायोजन गर्नुपर्ने हुन्छ। जनस्वास्थ्यविद्, चिकित्सक, निजीक्षेत्र, प्रशासकका परामर्शमै मन्त्रालय अलमलिएको छ। सबै क्षेत्रको आवाज सुनेर अघि बढ्ने मोडालिटी अपनाइए पनि कार्यान्वयन भने फितलो देखिएको स्वास्थ्य तथा जनसंख्या मन्त्रालयका पूर्वप्रमुख विशेषज्ञ डा सुशीलनाथ प्याकुरेल बताउँछन्। अपजस बढाउने फेरबदल डेढ वर्षको अवधिमा मन्त्रालयमा आधा दर्जनभन्दा बढी सचिव फेरबदल भइसकेका छन्। २०७५ मंसिरदेखि हालसम्म डा पुष्पा चौधरी, डा केदारबहादुर अधिकारी, चन्द्रकुमार घिमिरे, रामप्रसाद थपलिया, खगराज बराल र यादवप्रसाद कोइराला फेरिए। १५ जेठदेखि लक्ष्मण अर्याल स्वास्थ्यसचिव छन्। मन्त्री ढकालले सम्हालेको ६ महिनाको अवधिमा नै तीनजना स्वास्थ्यसचिव परिवर्तन भएका छन्। नेपाल चिकित्सक संघका अध्यक्ष डा लोचन कार्की स्वास्थ्य सेवाअन्तर्गतकै चिकित्सकलाई सचिवमा नियुक्त गर्दा कोरोनाविरुद्ध लडाईमा सहजता हुने बताउँछन्। प्राविधिक विषय पनि भएकाले स्वास्थ्य सेवाकै भए प्रभावकारी हुन्छ। प्रशासन सेवाका सचिवलाई विषयवस्तु बुझ्न समय लाग्छ, उनले भने, तैपनि केही महिनामै फेरबदल गर्ने कार्यले अस्थिरता र अन्योलता बढाएको छ। सार्वजनिक पदमा बसेर नराम्रो काम गर्नु हुँदैन। चाहे त्यो सचिवालयमा होस् वा विज्ञबाट होस्। बिझाउने खालको व्यवहारमा परिवर्तन हुनुपर्छ, मन्त्री भानुभक्त ढकाल १२औं तहका डा दीपेन्द्ररमण सिंहलाई स्वास्थ्य सेवा विभागको महानिर्देशकमा नियुक्त गरियो। ओम्नी समूहको विवादास्पद स्वास्थ्य सामग्री खरिद प्रकरण परेका विभागका महानिर्देशक महेन्द्रप्रसाद श्रेष्ठलाई कोरोना संकट व्यवस्थापन केन्द्र (सीसीएमसी) मा पठाइयो। कर्मचारी संयन्त्र स्थायी हो। यसमा द्धिविधा छैन। झट्ट हेर्दा मन्त्रीले आफ्नो आधारमा कर्मचारी परिवर्तन गर्यो कि ? भन्ने लागेको होला। त्यसो होइन, डा कार्कीले भने। मन्त्रालयमा प्रमुख विशेषज्ञ डा रोशन पोखरेल मात्र मन्त्रालयमा छन्। १२औं तहका तीनजना प्रमुख विशेषज्ञलाई मन्त्रालयमा राख्दा ओभर ल्याप हुने धारणा मन्त्री ढकालको छ। उनी मन्त्री भएयता तीनजना सचिव फेरिइसकेका छन्। मन्त्रालयका पूर्वप्रमुख विशेषज्ञ डा प्याकुरेल भन्छन्, स्वास्थ्य संयन्त्रले कार्यकुशलता देखाउन सकेको छैन। कोच (मन्त्री) को काम क्याप्टेन (स्वास्थ्यसचिव) र खेलाडी (विशिष्ठ श्रेणीका कर्मचारी) फेरबदल गर्ने काममै सीमित हुन पुग्नुभयो। चैत ९ मा मन्त्रिपरिषद् बैठकबाट मन्त्रालयको विज्ञ सल्लाहकारमा नियुक्त डा खेमबहादुर कार्की पछिल्लो समय विवादमा परेका छन्। सचिवालयमा रहेका व्यक्तिको कामकारबाहीबारे पनि मन्त्री ढकालसमक्ष गुनासो गर्नेहरू बढेका छन्। सार्वजनिक पदमा बसेर नराम्रो काम गर्नु हुँदैन। चाहे त्यो सचिवालयमा होस् वा विज्ञबाट होस्। बिझाउने खालको व्यवहारमा परिवर्तन हुनुपर्छ, मन्त्री ढकालले भने। खेलाडी फेरिए, खेल उस्तै स्वास्थ्यसचिवको फेरबदल हुने क्रमले गर्दा स्वास्थ्यसचिवको संयोजकत्वमा गठित कोरोना निर्देशक समिति पनि प्रधानमन्त्री कार्यालयका सचिवमा नेतृत्वमा पुग्यो। स्वास्थ्यसचिव नेतृत्वको निर्देशक समिति र स्वास्थ्य प्राविधिक समिति भंग गर्दै कोरोना इन्सिडेन्ट कमान्ड सिष्टम (आईसीएस) नामको अर्को संयन्त्र बनाइयो। अहिले इन्डिेन्ट कमाण्ड सिस्टमका संयोजक डा गुणराज लोहनी छन्। नीतिगत स्थिरता पनि भएन। कर्मचारी पनि फेरबदल पनि भइरहने कार्यले निराशा बढायो, मन्त्रालयका उच्च अधिकारीले बताए। चीनबाट फर्केका नेपालीमा कोरोना संक्रमण पुष्टि भएपछि स्वास्थ्यमन्त्री ढकालकै अध्यक्षतामा उच्चस्तरीय समिति बनाइएको थियो। परीक्षण दायरा : धर्मशास्त्र होइन कोरोनाबाट २२ को ज्यान गइसकेको छ। ८ हजार ६ भन्दा बढी संक्रमित छन्। मन्त्रालयले स्वास्थ्य आपतकालको घोषणा गरेर कोरोना नियन्त्रण एवं उपचार व्यवस्थापनलाई अघि बढाउने गृहकार्य गरी प्रस्ताव तयार गरेको छ। ढकालका अनुसार मन्त्रिपरिषद्मा पेश गरिएको छैन। मन्त्रालयका विज्ञले नै संक्रमितको संख्या ४० हजार पुग्ने प्रक्षेपण गरेका छन्। स्वास्थ्य आपतकाल घोषणाबारे मन्त्रालयमा छलफल गरे पनि मन्त्रिपरिषद्मा पेश हुन सकेको छैन। संक्रमित बढ्दै जाँदा अस्पतालका शैया भरिने संकेत देखिएको छ। त्यसका लागि मन्त्रालयले जटिल खालका संक्रमितलाई मात्र भर्ना गर्ने तयारी गरेको छ। भक्तपुरको खरिपाटीमा क्वारेन्टाइन बनाएजस्तै सुविधा सम्पन्न आइसोलेसन सेन्टरको व्यवस्था गरिने मन्त्रालयले जनाएको छ। मन्त्रालयले पीसीआर परीक्षणको लक्ष्य कुल जनसंख्याको दुई प्रतिशत अर्थात् ६ लाखको पीसीआर परीक्षण गर्ने राखेको छ। मन्त्री ढकालले भने, संक्रमणको बढ्यो भने परीक्षण दायरा पनि बढाउँछौं। परीक्षण धर्मशास्त्र होइन। यतिमा मात्रै सीमित हुनुपर्छ भन्ने होइन। स्वास्थ्य सामग्री खरिद प्रकरण लगायतका विषयमा विवादमा आएको सन्दर्भमा मन्त्री ढकालले पदको दुरूपयोग नगर्नेे प्रतिवद्धता व्यक्त गरे। पदमा बसेका बेला यही भन्छन् भन्ने लाग्न सक्छ। निष्ठा र इमान्दारिताका लागि राजनीति गर्ने हो, मन्त्री ढकालले भने। यसबीच, कास्कीको पोखरास्थित गण्डकी बोर्डिङ स्कुलका पूर्वविद्यार्थीको संस्था पूर्वगण्डकी बोर्डिङ स्टुडेन्टस् एसोसियसन (एग्बोसा) काठमाडौंले राजधानीस्थित त्रिवि शिक्षण अस्पताललाई स्वास्थ्य सामग्री सहयोग गरेको छ। एग्बोसाले पाँच हजार थान सर्जिकल माक्स, ६ सय एन ९५ माक्स, दुई सय फेस सिल्ड, ६० लिटर स्यानिटाइजर र चारवटा स्यानिटाइजर डिस्पेन्सर प्रदान गरेको हो। एग्बोसाकी अध्यक्ष डा सुजिता हिराचनले अस्पतालका कार्यकारीनिर्देशक डा रोहित पोखरेललाई आइतबार एक कार्यक्रमबीच उक्त स्वास्थ्य सामग्री हस्तान्तरण गरेकी हुन्। ९८ प्रतिशत संक्रमित लक्षणविहीन डा बासुदेव पाण्डे निर्देशक, इपिडिमियोलोजी तथा रोग नियन्त्रण महाशाखा नेपालमा भएका संक्रमितमध्ये ९५ प्रतिशत विदेशबाट आएका छन्। त्यसमध्ये ९२ प्रतिशत पुरुष छन्। अधिकांश १५ देखि ५४ वर्ष समूहका छन्। श्रमको लागि विदेश गएकाहरू फर्कंदा संक्रमण भएको देखिन्छ। संक्रमितमध्ये ९८ प्रतिशतमा कुनै लक्षण छैन। भाइरस समुदायमा नगएको पुष्टि हुन्छ। मृत्यु भएका पनि कोरोना भाइरसले मात्र नभएर अन्य दीर्घ रोगका कारणले भन्ने देखिन्छ। जसमा धेरैजसो मिर्गौलाको रोग, दम, हाइपरटेन्सका बिरामी हुन्। अहिले करिब ६ देखि ८ दिनमा संक्रमणका केस वृद्धि भई दोब्बर भएको देखिन्छ। अहिलेसम्म १ लाख ७० हजार बढीको परीक्षण भएको छ। कन्ट्रयाक्ट टेसिङका लागि महाशाखामा २० वटा समूह छ। यसका साथै तीनतीनवटा टीम हरेक प्रदेशमा रहेर कन्ट्राक्ट टेसिङको कार्य भइरहेको छ।"
न्यायाधीश यस्तो,"काठमाडौं : न्याय दिने आसनमा बस्ने न्यायाधीश कस्तो हुनुपर्छ ? सधैं उठिरहने प्रश्न हो यो। न्यायाधीशको आचरणलाई लिएर बेलाबेला विवादसमेत उठ्छ। तर, सर्वोच्च अदालतले न्यायाधीश कस्तो हुनुपर्छ भनेर मार्गचित्रसहित बृहत् व्याख्या गरेको छ। सर्वोच्चले योग्य र सक्षम न्यायाधीश भए न्यायसम्पादनका माध्यमबाटै न्यायपालिकाले पनि सामाजिक क्रान्ति ल्याई राज्य पुनःसंरचनामा टेवा पुर्याउन सक्ने ठहर गरेको छ। फैसलामा सत्ता या विपक्षमा भएको कुनै पनि पार्टी अनि चर्को र ठूलो आवाज गर्ने वर्गप्रति झुकाव नराख्ने व्यक्ति न्यायाधीश हुनुपर्ने भनिएको छ। न्याय परिषद्को २०७४।१२।१९ को निर्णयअनुसार सर्वोच्च र उच्च अदालतमा गरिएको न्यायाधीश नियुक्तिमा प्रश्न उठाउँदै दायर रिटमा योग्य र दक्ष न्यायाधीश हुने मापदण्ड तोकिएको हो। संविधानको धारा ४० (१) अनुसार नेपालका दलित, आदिवासी, जनजाति, अल्पसंख्यक, पिछडिएको वर्ग र अपांगता भएका समुदायलाई राज्यका सबै निकायमा समानुपातिक समावेशी सिद्धान्तबमोजिम न्यायाधीश नियुक्ति नभएको भन्दै रिट दायर गरिएको थियो। सर्वोच्चका न्यायाधीश तेजबहादुर केसी र बमकुमार श्रेष्ठको संयुक्त इजलासबाट भएको फैसलाको पूर्ण पाठ आइतबार आएको हो। यससम्बन्धी फैसला गत फागुन २९ गते भएको थियो। फैसलाअनुसार सर्वोच्च एवं उच्च तहको अदालतका न्यायाधीश पदमा नियुक्ति हुन समग्रमा व्यावसायिक दक्षताका साथै अनुसन्धानकर्ता, इतिहासविद्, दर्शनशास्त्री, धैर्यवान् र सहनशील, कानुनी रूपमा दक्ष, मुद्दा एवं विवादलाई समाधान गर्न सक्ने क्षमता, उच्च व्यक्तिगत आचरण र नैतिक व्यवहार, भय र डरविहीनको मनोविज्ञान र राज्यको आर्थिक असन्तुलन हटाउन प्रयासरत रहने हुनुपर्छ। यस्तै, गरिबी उन्मूलनमा सोच राख्ने, कानुन र न्यायका सिद्धान्तलाई नयाँ रूपमा प्रयोग गर्न सक्ने, नयाँ विधिशास्त्रको विकास गर्न सक्ने, सामाजिक न्यायको क्षेत्रप्रति उच्च व्यक्तित्व कायम गरेको, सक्रिय दृष्टिकोण र जिम्मेवारी वहन गर्नेसहित संविधानप्रति गहिरो र अर्थपूर्ण प्रतिबद्धता भएको व्यक्ति न्यायाधीश हुन सक्षम हुन्छ भनिएको छ। सधैंभरि आधारभूत मानवाधिकारबाट इन्कार र उपेक्षित नांगा, भोका एवं गरिब जनताप्रति संवेदनशील रही हरेकको आँसु हटाउनलाई चिन्तित भइरहने, नेपाली जीवनको सामाजिक र आर्थिक वास्तविकतासँग परिचित भएको, ३४ पृष्ठ लामो फैसलामा लेखिएको छ, न्यायपालिकाको स्वतन्त्रता र सक्षमतासमेतका अन्य संवैधानिक मूल्यप्रति विश्वास राखी संवैधानिक लक्ष्य र उद्देश्यलाई प्राप्ति गर्नेतर्फ कानुनलाई साधनका रूपमा लिने र साथै संविधानको सामाजिक दर्शनको धारसँग हिँड्न सक्ने व्यक्ति हुनुपर्छ। न्यायाधीश नियुक्तिमा न्यायपालिकाको विशेष स्थानका लागि बढी चासो र सरोकार रहने भन्दै फैसलाले सशक्त अनुभवको पृष्ठभूमि, सक्षमता, दक्षता एवं न्यायपालिकाको स्वतन्त्रता र सुदृढीकरणका योजना र कार्यगत नीतिमा दूरदृष्टिसमेत रहेको व्यक्ति चाहिने औंल्याएको छ। न्यायाधीशमा कानुनको अध्ययन हुनुका साथै न्यायसम्पादन कार्य सफलतापूर्वक पूरा गर्न सामाजिक दृष्टिकोण, रचनात्मक एवं सिर्जनशील कौशलता र दक्षतासमेत महत्वपूर्ण मानिने मार्गचित्र सर्वोच्चको छ। सक्षमताको मापदण्डमा औसत रूपमा कमजोर रहेको कुनै पनि तप्काका वर्ग र व्यक्तिले संस्था कमजोर हुने गरी समावेशीलाई अधिकारका रूपमा दाबी गर्न पनि हुँदैन, फैसलामा लेखिएको छ, वरिष्ठता र सक्षमता न्यायाधीश नियुक्तिमा मुख्य दुई आधारस्तम्भ भएको हुँदा समावेशितामा पनि यस आधारलाई उपयुक्त कारणबिना उपेक्षा गर्न र पन्छाइहाल्न मिल्ने हुँदैन। समावेशिताको असन्तुलनलाई सक्षमता र गुण एवं स्तरसँग कुनै सम्झौता नगरी सम्बोधन गरिनुपर्ने फैसलामा छ। समावेशीको विषय नियुक्त गर्ने व्यक्ति र निकायको दया, निगाह, स्वविवेक, स्वेच्छाचारी र हुने व्यक्तिको अधिकार र दबाबका रूपमा प्रयोग हुन नहुने सर्वोच्चले जनाएको छ। भारतको सर्वोच्च अदालतमा ३४ (३५ दरबन्दीमा) न्यायाधीशमा तीन महिला र एक जना दलितबाट छन्। भारतको न्यायिक इतिहासमा उच्च अदालतबाट सर्वोच्चमा दलित जातिबाट दुई जना मात्र न्यायाधीश नियुक्त भएको दृष्टान्त दिइएको छ। सर्वोच्चले जनाएअनुसार अमेरिकाको सर्वोच्च अदालतका ११ न्यायाधीशमध्ये तीन महिला र एक जना अश्वेत छन्। २३ राज्यको सर्वोच्च अदालतमा गोरा जातिको न्यायाधीशको मात्र बेन्च छ। १२ राज्यमा २० प्रतिशत जनता अश्वेत जातिका छन्। १३ राज्यका सर्वोच्च अदालतमा अश्वेत जातिका न्यायाधीश भएका छैनन्। अमेरिकामा ४० प्रतिशत जनसंख्या अश्वेतको रहेकोमा राज्यका सर्वोच्च अदालतमा १५५ प्रतिशत मात्र अश्वेत न्यायाधीश छन्। त्यहाँको सर्वोच्च अदालतमा महिला न्यायाधीश ३७ प्रतिशत मात्र रहेका उल्लेख छ। अन्य विकसित लोकतान्त्रिक मुलुकको तुलनामा नेपालको न्यायपालिकामा न्यायाधीश पदको नियुक्तिमा समावेशिता कम नभएको निष्कर्ष सर्वोच्चको छ। मतदानको प्रणालीद्वारा स्थापित संस्था नभएका कारण व्यवस्थापिका, कार्यपालिका र अन्य संघसंस्थामा झंै सदस्य संख्याको आधारमा विवाद गर्ने र अस्थिरता बनाउने अंग होइन, न्यायपालिका राज्यको अति संवेदनशील अंग रहेको बताउँदै सर्वोच्चले भनेको छ। हरेक समावेशी जातिमा व्यावसायिक दक्षता, उमेर, आचरण र इमानदारीलगायत सबै क्षेत्रबाट उपयुक्त र सक्षम व्यक्ति पर्याप्त मात्रामा उपलब्ध हुन नसकेको निक्र्योलमा सर्वोच्च पुगेको छ। आधारभूत योग्यता पुगेका व्यक्ति मात्र न्यायाधीश नियुक्तिमा योग्य हुन नसक्ने कुरालाई हामीले बुझेका नै छौं, रिट खारेजी फैसलासँगै सर्वोच्चले भनेको छ।"
एक सातादेखि फैलिएको झाडापखाला नियन्त्रण,नुवाकोट : नुवाकोटको पुर्वी भेगमा रहेको ढकाल गाउँको झाडापखाला नियन्त्रणमा आएको छ। एक सातादेखि फैलिएको झाडापखालाको प्रकोप सोमवारदेखि नियन्त्रणमा आएको हो। लिखु गाउँपालिका२ ढकाल गाउँमा एक सातादेखि झाडापखालाको प्रकोप बढेको थियो। सो गाउँका करिब ३० घरमा ५० जना भन्दा बढीलाई झाडापखाला लागेको थियो। स्थानीयमा झाडापखालाको प्रकोप देखिएसँगै स्वास्थ्यकर्मीको टोली नै उपचार गर्न प्रत्येक विरामीको घरघर पुगेका थिए। स्वास्थ्यकर्मीको टोलीले उपचार गरेपछि हाल अवस्था सामान्य रहेको वडाध्यक्ष भीमबहादुर घलेले जानकारी दिए। लिखु गाउँपालिका२ ढकालगाउं साबिक खानीगाउ वडा नं ७ र ९ का ५० जनालाई झाडापखाला लागेको स्थानीयको भनाई छ। लगातारको बर्षाको कारण पानीको मुहान फोहोर भएकोले गाउँमा झाडापखालको प्रकोप देखिएको स्वास्थ्यकर्मीले बताए।
ङातापोल निर्माण भएको एकसय आठ वर्ष : इतिहासमै पहिलोपटक चढेन बलि,"भक्तपुर : नेपालकै सबैभन्दा अग्लो प्यागोडा शैलीको भक्तपुर टौमढी क्षेत्रस्थित ङातापोल (पाँचतले) मन्दिरमा इतिहासमै पहिलोपटक यस वर्ष बलि चढेन । सोमबार मन्दिर निर्माण पूरा भएको एकसय आठ वर्ष टेकेको छ । तत्कालीन मल्ल राजा भूपतीन्द्र मल्लले बनाउन लगाएको ङातापोल मन्दिर नेपाल संवत् ८२२ असार शुक्ल प्रतिपदामा निर्माण पूरा भएको अभिलेख छ । उक्त अभिलेखमा मन्दिर निर्माण पूरा भएको असार शुक्ल प्रतिपदाका दिन पहिलो वर्ष बन्धन पूजा गरेकोसमेत उल्लेख छ । सोही इतिहासलाई आधार मानेर प्रत्येक वर्षको असार शुक्ल प्रतिपदाको दिन छाग (बोका) तथा हाँसको बलि दिएर वर्षबन्धन पूजा गरिँदै आएको छ । तर यस वर्ष कोरोना भाइरसको विश्वव्यापी महामारीको कारण सोमबार बलिविनै मन्दिरको वर्षबन्धन पूरा सम्पन्न गरिएको मन्दिरका पुजारी यज्ञमान कर्माचार्यले जानकारी दिए । उनका अनुसार उक्त मन्दिरमा वर्षबन्धन पूजा र दसैंको महानवमीमा बाहेक अरु बेला बलि दिएर पूजा गरिँदैन । जसअनुसार यस वर्ष बलि नचढाइकनै वर्षबन्धन पूजा गरिएको उनले बताए । मन्दिरको सरसफाइ र मर्मतसम्भार गर्ने उद्देश्यले राजा भूपतीन्द्र मल्लले वर्सेनि वर्ष बन्धन पूजाको परम्परा बसाएको भक्तपुर तलेजुका मूल नाइके नरेन्द्रप्रसाद जोशी बताउँछन् । वर्ष वन्धन पूजा गरिएको प्रतीकस्वरुप मन्दिरको गजुरमा झण्डोत्तोलन गर्ने प्रचलन रहेको छ । सोहीअनुसार सोमबार पनि मन्दिरको गजुरमा झण्डोत्तोलन गरिएको छ । भक्तपुर तलेजुका राजोपाध्याय, जोशी, कर्माचार्य र ताल्चाभँडेल पुजारीहरुले तान्त्रिक विधिअनुसार ङातापोल मन्दिरभित्र रहेकी सिद्धिलक्ष्मी देवीको पूजासँगै मन्दिरको वर्ष बन्धन पूजा गरिन्छ । उक्त पूजाको लागि आवश्यक सम्पूर्ण व्यवस्था गुठी संस्थानबाट हुँदै आएको छ । मन्दिरका पुजारी कर्माचार्यले विधि विधानसहित सिद्धिलक्ष्मीको पूजा गरेसँगै भक्तपुर नपा ६ तुछिमला निवासी अवालहरुले मन्दिरको गजुरमा झण्डोत्तोलन गर्ने गर्छन् । स्थानीय तुछिमला टोलसुधार समितिका पदाधिकारीहरुले सवा दुई मिटर सेतो कपडामा रातो कपडाको अर्धचन्द्र अंकित ध्वजा मन्दिरको गजुरमा फहराउँदै आएका छन् । पाँच तलामध्ये दुई तलासम्म मन्दिरभित्रबाटै माथि जाने व्यवस्था छ । तर मन्दिरको गजुरमा पुग्न तेस्रो, चौथो र पाँचौं तलाको छाना भएर जानुपर्छ । यी तीन तलाको छानामा मन्दिरको पछाडितिरको प्वालको व्यवस्था गरिएको छ । २०७२ बैशाख १२ गतेको विनाशकारी भूकम्पले मन्दिरको सबैभन्दा माथिल्लो तलामा सामान्य क्षति पुर्याएको थियो । अहिले भक्तपुर नपाले उक्त तलाको जीर्णोद्धार सकाएर मन्दिरमा छाना छाउने काम गर्दै आएको छ । उपभोक्ता समितिमार्फत जीर्णोद्धार अघि बढेको मन्दिरको पहिलो तलाको छानामा मात्रै झिंगटी छाउन बाँकी छ । ङातापोल तलेजुको अभिन्न अंग ङातापोल मन्दिर भक्तपुर तलेजुको एक अभिन्न अंग हो । त्यसैले ङातापोल मन्दिर तलेजुमातहत रहेको तलेजुका मूल नाइके जोशी बताउँछन् । भक्तपुर तलेजुमा दीक्षा लिएर तलेजुको पूजाआजामा सहभागी कर्माचार्य पुजारीमात्रै ङातापोलको पुजारी हुन पाउँछन्, उनले भने, त्यसमाथि तलेजुको मूल नाइकेको सिफारिसमा मात्रै ङातापोलका पुजारी नियुक्त हुन्छन् । तलेजुको मूल नाइकेले सिफारिस गरेका पुजारीलाई गुठी संस्थानले नियुक्तिपत्र दिने व्यवस्था छ । हाल पुजारीलाई गुठी संस्थानले मासिक चार हजार रुपैयाँ तलब उपलब्ध गराउँदै आएको छ । मन्दिरको वर्षबन्धन पूजामा समेत तलेजुका राजोपाध्याय, जोशी, कर्माचार्यलगायतको पुजारीको प्रत्यक्ष संलग्नता भएबाटै ङातापोल तलेजुमातहत रहेको पुष्टि हुने नाइके जोशी बताउँछन् । उनका अनुसार बडा दसैंको महानवमीमा भक्तपुर तलेजुबाट भक्तपुरका अष्टमातृकासँगै सिद्धिलक्ष्मी देवी विराजमान भएको ङातापोल मन्दिरमा बोका बलिसहित पूजा हुँदै आएको छ ।"
रुकुमपश्चिम घटना : वादी र जाहेरीवाला वकिलको बहस सकियो,"रुकुमपश्चिम : सोती मुद्दामा रुकुम जिल्ला अदालतमा थुनछेक बहस जारी छ। शुक्रबारदेखि शुरु भएको बहस सोमबार पनि जारी रह्यो। थुनछेक बहस शुरु भएको तीन दिनमा वादी र जाहेरीवालातर्फका वकिलको बहस सकिएको छ। सोमबार बाँकी रहेका जाहेरीवालातर्फका सात वकिलको बहस सकिएसँगै वादी र जाहेरीवालातर्फका वकिलको बहस सकिएको रुकुम जिल्ला अदालतका स्रेष्तेदार कृतबहादुर बोहराले जानकारी दिए। उनका अनुसार वादी र जाहेरीवालातर्फबाट २३ वकिलले बहस गरेका छन्। पहिलो दिन शुक्रबार वादीका तर्फबाट पाँच सरकारी वकिल र दुई जाहेरीवालातर्फका गरी सात तथा आइतबार जाहेरीवालातर्फका नौ र सोमबार जाहेरीवालातर्फकै सात वकिलले बहस गरेका हुन्। मङ्गलबार प्रतिवादीतर्फका वकिलको बहस शुरु हुने स्रेष्तेदार बोहराले बताए। प्रतिवादीतर्फबाट सात वकिलले बहस गर्दै छन्। प्रतिवादीतर्फका वकिलको बहस मंगलबार नै सकिन सक्ने अदालतले जनाएको छ। मङ्गलबार नै थुनछेक बहस सकिएमा बुधबार थुनछेक आदेश आउन सक्ने आकलन गरिएको छ। गत जेठ १० गते रुकुम(पश्चिम)को चौरजहारी नगरपालिका८, सोतीमा भएको घटनामा जाजरकोटका पाँच र रुकुम(पश्चिम)का एकको मृत्यु भएको थियो। उक्त घटनामा संलग्न रहेको अभियोगमा जिल्ला सरकारी वकिल कार्यालयले ३४ जनाविरुद्ध कर्तव्य ज्यान, ज्यान मार्ने उद्योग, जातीय भेदभाव र छुवाछुत कसूरमा मुद्दा दर्ता गराएको छ।"
"कोरोना जित्नेको संख्या २ हजार १४२ पुग्यो, रसुवा बाहेक सबै जिल्लामा संक्रमण",काठमाडौं : सोमबार थप ३७० जनाले कोरोना जित्नेका छन्। स्वास्थ्य तथा जनसंख्या मन्त्रालयका प्रवक्ता प्रवक्ता डाजागेश्वर गौतमले गत २४ घन्टामा विभिन्न स्थानका आइसोलेसनबाट ३७० जनाले कोरोना जितेर डिस्चार्ज भएको जानकारी दिए। योसहित निको हुनेको संख्या २ हजार १४२ पुगेको हो। यस्तै नेपालमा कोरोना भाइरस (कोभिड१९) संक्रमितको संख्या ९ हजार ५६१ पुगेको छ।मन्त्रालयका अनुसार अहिलेसम्म पीसीआर विधिबाट एक लाख ८१ हजार ३७१ र आरडीटी विधिबाट दुई लाख ६८ हजार १०३ जनाको नमुना परीक्षण गरिएको छ । पछिल्लो २४ घण्टामा विभिन्न प्रयोगशाला पीसीआर विधिबाट ६ हजार १९८ र आरडीटी विधिबाट ५ हजार ९२९ जनाको नमुना परीक्षण गरिएको छ ।मन्त्रालयका अनुसार क्वारेन्टाइनमा ९० हजार ७३० छन् भने आइसोलेसनमा ७ हजार ७ सय ८९ जनाको उपचार भइराखेको छ। डेढ र ३ वर्षका बालकसहित ११ जना कोरोना जितेर घर फर्किए १३ जना कोरोना जितेर जिल्ला अस्पताल रामेछापबाट डिस्चार्ज यस्त सोमबार थप ३७० जनाले कोरोना जित्नेका छन्। स्वास्थ्य तथा जनसंख्या मन्त्रालयका प्रवक्ता प्रवक्ता डागौतमले गत २४ घन्टामा विभिन्न स्थानका आइसोलेसनबाट ३७० जनाले कोरोना जितेर डिस्चार्ज भएको जानकारी दिए। योसहित निको हुनेको संख्या २ हजार १४२ पुगेको हो। स्वास्थ्य तथा जनसंख्या मन्त्रालयका अनुसार रसुवा बाहेक सबै जिल्लामा कोरोना संक्रमण देखिएको छ । हालसम्म कोरोनाबाट २३ जनाको मृत्यु भइसकेको छ।
"तानसेन पहिरो अपडेट : मृत्यु हुनेको संख्या तीन पुग्यो, चार सवारी साधन पुरिए","तानसेन : जिल्लाको तानसेन नगरपालिका११ सम्मोबारीमा पहिरोमा पुरिएर तीन जनाको मृत्यु भएको छ। पहिरोमा चार वटा सवारी साधन पुरिएकाले प्रहरी, स्थानीयवासी नेपाली सेना उद्धारमा खटिएका छन्। अविरल वर्षाका कारण खसेको पहिरोले सडकमा गुडिरहेका पानी ट्यांकर, ट्रक र पिकअप जिप र कार पुरिएको छ। सडक तलबाट दुई जनाको शव निकालिएको जिल्ला प्रहरी कार्यालय पाल्पाले जनाएको छ। एक जना व्यक्तिलाई गम्भीर अवस्थामा उद्दार गरिए पनि मिसन अस्पतालमा उपचारको क्रममा मृत्यु भएको अस्पतालले जनाएको छ। मृतकहरुको पहिचान खुल्न सकेको छैन्। घटनाको थप विरण आउन बाँकी रहेको छ। घटनास्थमा नेपाली सेना, नेपाल प्रहरी र सशस्त्र प्रहरी उद्दारमा खटिएका छन्। पछिल्लो जानकारी अनुसार लु १ क १९२८ टयाक्टर, लु २ ख १३७६ नम्वरको ट्रक, र लु १ च ७०४३ नम्वरको बलेरो, लु १ च ७०११ नम्वरको निजी कार पुरिएको पुष्टि भएको छ। सिमसिम पानी परेको र अध्यारो भएकोले उद्धारमा कठिनाई भएको पाल्पा प्रहरीले जनाएको छ। घटनाको प्रकृति हेर्दा अन्य केही व्यक्तिहरु पनि पुरिएको आशंका गरिएको छ। तानसेन बाट रिडि तम्घास तर्फ जाँदै गरेका सवारी साधनहरु तानपा ११ सम्मोवारीमा झरेको पहिरोको कारण रोकिएको अवस्था पुन पहिरो झरी सवारी साधन बगाएको पाल्पा ट्राफिक प्रहरी कार्यालय प्रमुख पृथ्वीनारायण काफ्लेले बताए। अध्यारो भएको र पुन वर्षा शुरु भएकोले भिर बाट माटो बग्न थालेपछि उद्धारमा खटिएका सुरक्षाकर्मी स्थानीयवासीहरु पनि आआफ्नो घर फर्किएका छन्।"
पानी परेको मौकामा क्वारेन्टाइनबाटै कोरोना संक्रमित फरार,"राजविराज : सप्तरीमा कोरोना संक्रमित भएका एक पुरुष सोमबार क्वारेन्टाइनबाट फरार भएका छन्। हनुमाननगर कंकालिनी नगरपालिका१ स्थित बीपी मावि भारदहको क्वारेन्टाइनबाट सोही वडाका २४ वर्षीय पुरुष फरार भएका हुन्। कोरोना संक्रमितको रिपोर्ट आएपछि उनलाई अरुबाट अलग्याएर छुट्टै कोठामा राखिएको थियो। पानी पर्न थालेपछि सुनसान भएको मौका छोपेर उनी फरार भएका हुन्। फरार संक्रमितको खोजीका लागि प्रहरी र सशस्त्र प्रहरी व्यापक रुपमा परिचालित भएका छन्। दुई वटा विवाह गरेका फरार संक्रमित गाउँमा फेला नपरेपछि सीमावर्ती भारत विहार कुनौलीमा रहेको ससुराली घरमा लुकेको आशंका गरिएको छ। भारतको छत्तिसगढबाट जेठ २२ गते आएका उनको स्वाब परीक्षणका लागि प्रादेशिक जनस्वास्थ्य प्रयोगशाला जनकपुर पठाइएको थियो। उनी र हनुमाननगर कंकालिनी नगरपालिका७ का २९ वर्षीय एक सरसफाई कर्मचारीमा सोमबार कोरोना संक्रमण देखिएको हो। आइतबार पनि हनुमाननगर कंकालिनी५ का १७ वर्षीय र वडा नम्बर४ का ३० वर्षीय पुरुषमा कोरोना संक्रमण देखिएको थियो। जसलाई पत्रकार सम्मेलनमार्फत स्वास्थ्य मन्त्रालयले सोमबार सार्वजनिक गरेको छ। सोमबार हनुमाननगर कंकालिनी नगरपालिकाका २ जनासहित सप्तरीमा १३ जना थप भएका छन्। राजगढ गाउँपालिकामा ५, बलान विहुल गाउँपालिकामा ४ र राजविराज नगरपालिकामा २ जना थप भएको स्वास्थ्य कार्यालय सप्तरीले जनाएको छ। सोमबार थप भएका सप्तरीका १३ जनाको स्वास्थ्य मन्त्रालयले सार्वजनिक गर्ने तयारी गरिरहेको छ। संक्रमित थप हुनेहरुमा राजगढ गाउँपालिका२ का २४ र ३५ वर्षीय, वडा नम्बर ६ का २३, २७ र ३१ वर्षीय पुरुष, बलान बिहुल गाउँपालिका१ का १६ वर्षीय, वडा नम्बर ३ का ३८, ३८ र ४२ वर्षीय पुरुष तथा राजविराज नगरपालिका१० का ३८, ३८ र ४२ वर्षीय पुरुष रहेका छन्। योसँगै सप्तरीमा संक्रमित हुनेको सङ्ख्या १ सय ७३ पुगेको छ। सबै संक्रमतिलाई राति अबेलासम्ममा राजविराज२ स्थित साइकृष्ण मेडिकल कलेज एण्ड हस्पिटलको आइसोलेशन केन्द्रमा ल्याइने जनाइएको छ। स्वास्थ्य कार्यालय सप्तरीका अनुसार हालसम्म सप्तरीको १५ वटा स्थानीय तहमा कोरोना संक्रमण फैलिएको छ। हनुमाननगर कंकालिनी नगरपालिकामा १ महिलासहित ३५ जना, बोदे बर्साइन नगरपालिकामा २ महिलासहित ३२ जना, बलान बिहुल गाउँपालिकामा ४ महिलासहित ३१ जना, राजगढ गाउँपालिकामा १८ पुरुष, छिन्नमस्ता गाउँपालिकामा २ महिलासहित १६ जना, राजविराज नगरपालिकामा २ महिलासहित १५ जना र डाकनेश्वरी नगरपालिकामा १ महिलासहित १२ जना, खडक, सुरुङ्गा र कञ्चनरुप नगरपालिकाका ३३ जना, शम्भुनाथ नगरपालिका तथा बिष्णुपुर, तिरहुत, महादेवा र तिलाठी कोइलाठी गाउँपालिकामा ११ जना संक्रमित पुष्टि भएको स्वास्थ्य कार्यालय, सप्तरीले जनाएको छ। यसैगरी हालसम्म कोरोनालाई जितेर ७६ जना घर फर्किएका छन्।"
आफू खुशी शुल्क नलिन निजी विद्यालयलाई शिक्षा मन्त्रालयको निर्देशन,"काठमाडौं : निजी लगानीका विद्यालयले अनलाइन कक्षा र नयाँ भर्नाका नाममा आफूखुशी शुल्क लिन थालेपछि शिक्षा, विज्ञान तथा प्रविधि मन्त्रालयले हाल त्यस्तो कार्य नगर्ननगराउन निर्देश गरेको छ। निजी विद्यालय सञ्चालकका संस्थाले अभिभावकलाई सामाजिक दूरी काय गरी माथिल्लो कक्षामा विद्यार्थीको अभिलेखीकरण गराई बक्यौता शुल्क बुझाउन आज सार्वजनिक आग्रह गरेका थिए। शिक्षा मन्त्रालयले कोरोना महामारी र बन्दाबन्दीको विद्यमान विषम स्थितिमा निजी लगानीका विद्यालयले भोग्नुपरेका समस्याका बारेमा विधिसम्मत निरुपणका लागि सम्बन्धित पक्षसँग परामर्श जारी रहेकाले हाल कुनै शुल्क लिन नमिल्ने स्पष्ट गरेको हो। मन्त्रालयका प्रवक्ता एवं सहसचिव दीपक शर्माद्वारा आज जारी विज्ञप्तिमा नेपाल सरकार, मन्त्रिपरिषद्को निर्णयअनुसार सेवा र कार्यबाहेकका विद्यालय सम्बद्ध गतिविधि स्थगितको आदेश कायम रहेको अवस्थामा वैकल्पिक प्रणालीबाट विद्यार्थीको सिकाइ सहजीकरण निर्देशिका, २०७७ को विपरीत हुने क्रियाकलाप सञ्चालन नगर्न, नगराउन सम्बन्धित सबैमा जानकारी गराइएको छ। गत जेठ १८ गते जारी सो निर्देशिकामा वैकल्पिक विधिको सिकाइका लागि शुल्क लिने कुनै व्यवस्था छैन। उक्त निर्देशिकाको कार्यान्वयनमा कुनै समस्या भएका सम्बन्धित स्थानीय तहसँग परामर्श गर्न मन्त्रालये भनेको छ। नेपालको संविधानबमोजिम माध्यमिक तह (कक्षा १ देखि १२) को सञ्चालनको क्षेत्राधिकार स्थानीय तहमा दिइएको छ। गत वैशाखदेखि नयाँ शैक्षिकसत्र सञ्चालन हुनुपर्नेमा बन्दाबन्दीका कारण सरकारको निर्णयका आधारमा यही असार १ गतेदेखि सबै सामुदायिकसहित सबै प्रकारका विद्यालयमा वैकल्पिक माध्यमबाट सिकाइ सञ्चालन भइरहेको छ। सामुदायिक विद्यालयमा निःशुल्क अनलाइन तथा दूर शिक्षाको पढाइ भइरहेको छ। निजी लगानीका विद्यालयले हरेक शैक्षिकसत्रको तीन महिनाअगावै आफूले लिने शुल्क प्रस्ताव गरी सम्बन्धित तहबाट स्वीकृत गराउनुपर्छ भने हालको बन्दाबन्दीमा सरकारको निर्णयविना विद्यालय सञ्चालन र आफूखुशी शुल्क लिन पाउँदैन। अधिकांश निजी विद्यालयले हरेक वर्ष सरकारको शुल्क निर्धारण मापदण्ड र निर्देशनविपरीत अभिभावकसँग आफूखुशी चर्काे शुल्क लिने गरेको गुनासो आउने गरेको छ। हाल मुलुकभर करिब छ हजार ५०० निजी विद्यालय सञ्चालित छन्। निजी तथा आवासीय विद्यालय अर्गनाइजेशन नेपाल (प्याब्सन) का अध्यक्ष टीकाराम पुरी र राष्ट्रिय निजी तथा आवासीय विद्यालय एशोसिएसन (एन प्याब्सन) का अध्यक्ष ऋतुराज सापकोटाद्वारा सोमबार संयुक्तरुपमा विज्ञप्ति जारी गरी अभिभावकलाई शुल्क बुझाउन आग्रह गरिएको थियो। ती संस्थाले बन्दाबन्दीमा अनलाइनबाट कक्षा सञ्चालन हुन थालेकाले निःशुल्क वा अत्यन्त न्यून शुल्कमा सिकाइलाई निरन्तरता दिइएको तर शुल्क नलिँदा आफूहरुलाई कठिनाइ परेको जनाएको थियो। सरकारले अनलाइन कक्षा सञ्चालनबापतको शुल्क लिनेबारे हालसम्म कुनै निर्णय नगरेको स्थितिमा उक्त आग्रहको आलोचना भएको थियो। सरकारले गत चैतमा एक महिनाको शिक्षण शुल्क मिनाहा गर्न पनि निजी विद्यालयलाई निर्देश गरेको थियो। प्याब्सन र एन प्याब्सनले विद्यालयको भाडा तिर्न नसकिएको, शिक्षक तथा कर्मचारीको तलब, बैंकको ऋणको साँवा, व्याज र किस्ता बुझाउन नसकिएको स्थितिमा सरकारले उद्योगसरह कुनै राहत प्याकेजमा आफूहरुलाई समावेश गर्नुपर्ने माग गर्दै आएको छ।"
'जुम मिटिङ'मा नरेन्द्र मोदी र हरिश छिरेर प्ले गरेका थिए पोर्न भिडियो,"काठमाडौं : सोमबार दिउँसो १ बजे नेपाल पर्यटन बोर्डले जुम एप भर्चुअल बैठक राखेको थियो। कोरोना भाइरसले थलिएको पर्यटनलाई कसरी उकास्ने भन्ने विषयमा छलफल थियो। जसमा देशभरबाट २ सय ५९ जना पर्यटन व्यवसायी, उद्यमी र संचारकर्मी सहभागी थिए। जुम मिटिङमा पर्यटनमन्त्रीले बोल्दै गर्दा पाेर्न भिडियो खुलेपछि पर्यटन बोर्डका सीईओ डा धनञ्जय रेग्मी, वरिष्ठ निर्देशक नन्दिनी लाहे थापा, पर्यटन बोर्ड सञ्चालक समिति सदस्य दीपक महत, पर्यटन व्यवसायी कर्ण शाक्य, पर्यटन सचिव केदारबहादुर अधिकारीले आफ्नो भनाई राखे। अन्तिममा बोल्ने पालो थियो संस्कृति, पर्यटन तथा नागरिक उड्डयनमन्त्री योगेश भट्टराईको। मन्त्री भट्टराई बोलेको करिब ५ मिनेटसम्म अवस्था सामान्य नै थियो। सबै एकनासले मन्त्री भट्टराईको भाषण सुनिरहेका थिए तर एक्कासी करिब १ मिनेट पोर्न भिडियो बज्यो, सबै अचम्मित भए। मन्त्रीबाहेक अन्यको माइक्रोफोन म्युट गरिएको थियो। पोर्न भिडियो प्ले भएपछि मन्त्री भट्टराई के बोल्ने के नबोल्ने अलमलमा परे, उनी भाषण गर्दागर्दै केही समय रोकिए र करिब २ मिनेटपछि जुम बन्द गरियो। त्यसपछि सहभागीहरु अचम्मित गर्दै मिटिङ 'लिभ' गरेका थिए। उक्त पोर्न भिडियो 'नरेन्द्र मोदी, मनमोहनसिंह र हरिश' नामबाट प्ले भएको बताइएको छ। बैठक सुरु हुने बेलादेखि नै ह्याकरले समस्या गरिरहेको बताइएको छ। मन्त्रालयले सो घट्नाबारे छानविन गर्न समिति गठन गरेको जनाएको छ। बैठक बन्द गरेर वरिष्ठ निर्देशक नन्दिनी लाहे थापा मन्त्रीइ भट्टराईलाई भेट्न मन्त्रालय पुगेकी थिइन्। उक्त जुम मिटिङमा देशभरका २ सय ५९ जना पर्यटन व्यवसायी, उद्यमी र सञ्चारकर्मी सहभागी थिए।"
जंगली च्याउ खाँदा एकै परिवारका ५ विरामी,"दाङ : दाङमा जंगली च्याउ खाँदा एकै घरका ५ जना विरामी परेका छन्। जंगबाट ल्याएको विशालु च्याउ खाँदा दाङको तुलसीपुर उपमहानगरपालिका८ गहते खोलाका एकै परिवारका ५ जना विरामी भएको दाङ प्रहरीले जनाएको छ। उनीहरुको अहिले राप्ती प्रादेशिक अस्पताल तुलसीपुरमा उपचार भइरहेको छ। च्याउ खाएर विरामी हुनेहरुमा ६९ वर्षीया सत्य पुन, ६१ वर्षीया मैती पुन, ४० वर्षीय भोला पुन, १४ वर्षीय ललित पुन र ११ वर्षीय विशाल पुन रहेका छन्।"
निजी शैक्षिक संस्थाले शुल्क लिन गरेको अपिल आपत्तिजनक : अनेरास्ववियू,"काठमाडौं : अनेरास्ववियूले निजी शैक्षिक संस्थालाई लकडाउनको अवधि जारी रहँदासम्म कुनै पनि शीर्षकमा शुल्क नअसुल्न आग्रह गरेको छ। अनेरास्ववियूका संयोजक ऐन महर र सहसंयोजक रञ्जित तामाङले सोमबार विज्ञप्ति जारी गर्दै निजी तथा आवासीय विद्यालय सङ्गठन (प्याब्सन) राष्ट्रिय निजी तथा आवासीय विद्यालय सङ्गठन (एनप्याब्सन)लाई लकडाउनका समयमा कुनै पनि शीर्षकमा शुल्क नलिन आग्रह गरेका हुन्। आइतबार प्याब्सन र एनप्याब्सनले लकडाउनबीच पनि अनलाइन कक्षा सञ्चालन गरेको भन्दै शुल्क लिने भन्दै अपिल जारी गरेका थिए। विज्ञप्तिमा प्याब्सन र एनप्याब्सनद्वारा विद्यार्थी र अभिभावकको ढाडसेक्ने गरी लकडाउनको कष्टकर बेलामा पनि शुल्क असुल्ने अभिप्रायस्वरुप जारी गरिएको अपिलप्रति अनेरास्ववियूको ध्यानाकर्षण भएको भन्दै कोरोना कहरका कारण लकडाउनले गर्दा विद्यार्थी र अभिभावक चौतर्फीरुपमा आक्रान्त भएका बेला हठात् शुल्क उठाउने निजी विद्यालय सञ्चालकको आह्वानप्रति भत्र्सनासमेत गरिएको छ 'हामी सबैलाई थाहा छ यतिबेला लकडाउनका कारण मुलुकमा झण्डै ९० लाख विद्यार्थी शिक्षालय जानबाट रोकिएका छन्। अझ विद्यालय तहमा कलिला बालबालिका पढ्ने भएकाले कोरोना कहरका दृष्टिले विद्यालय क्षेत्र झनै संवेदनशील छ', विज्ञप्तिमा भनिएको छ, 'यस्तो विषम परिस्थितिमा सरकारले लिएको नीति र विद्यार्थी अभिभावकले बेहोरिरहेको सङ्कटलाई पूर्णरुपमा बेवास्ता गरी एकतर्फीरुपमा शुल्क उठाउने आह्वान आपत्तिजनक छ।' अनेरास्ववियूले कोरोना कहरको त्रासदी, अभिभावकको विकाराल अवस्था र विद्यार्थीको तनावपूर्ण मनोविज्ञानलाई पूर्णरुपमा उपेक्षा गरी विद्यालय बन्द रहेका बेला शुल्क माग्न गरिएको अपिललाई अवज्ञा गर्न अभिभावक र विद्यार्थीलाई आह्वान गरेको छ। विज्ञप्तिमा यसप्रकारको असान्दर्भिक र अव्यावहारिक निर्णय तत्काल फिर्ता लिनसमेत निजी विद्यालयसँग आग्रह गरेको छ। प्याब्सन र एनप्याब्सनले विद्यालयमा उपस्थित भई सामाजिक दूरी कायम गरी विद्यार्थीको भर्ना अभिलेख अद्यावधिक गर्न २०७६ सालको बाँकी बक्यौता सम्भव भएसम्म चुक्ता गर्न, २०७७ सालको विद्यालयमा बुझाउनुपर्ने शुल्क भुक्तानी गर्न आइतबार सूचना प्रकाशित गरी अपिल गरेका थिए।"
"तानसेनमा पहिरो : दुईको मृत्यु, सवारी साधन पुरियो","तानसेन : पाल्पाको तानसेन नगरपालिका११ सम्मोबारीमा पहिरोमा पुरिएर दुई जनाको मृत्यु भएको छ। पहिरोमा चार वटा सवारी साधन पुरिएको आशंका गरिएको छ। प्रहरी, स्थानीयवासी र नेपाली सेना उद्धारमा खटिएका छन्। शुक्रबार रातभर आएको अविरल वर्षाका कारण खसेको पहिरोले सडकमा गुडिरहेका पानी ट्यांकर, ट्रक र पिकअप जिप, मोटरसाईकल तल खसेको र कार बाटोमै पुरिएको छ। सडक तलबाट दुई जनाको शव निकालिएको जिल्ला प्रहरी कार्यालय पाल्पाले जनाएको छ। एक जनालाई गम्भीर अवस्थामा उद्दार गरिएको छ। मृतकहरुको पहिचान खुल्न सकेको छैन्। घटनाको थप विरण आउन बाँकी रहेको छ। घटनास्थमा नेपाली सेना, नेपाल प्रहरी र सशस्त्र प्रहरी उद्दारमा खटिएका छन् । सवारी साधन कताबाट आएको हो भन्ने खोजी गरिरहेको पाल्पा प्रहरीले जनाएको छ।"
बागलुङमा ७ महिने बालकसहित ८ जनामा कोरोना संक्रमण,"बागलुङ : जिल्लामा एक ७ महिने बालकसहित ८ जनामा कोरोना संक्रमण पुष्टि भएको छ। सोमवार साँझ ताराखोला गाउँपालिकाका ७ जना र निसीखोला गाउँपालिकाका ७ महिने बालकमा कोरोना संक्रमण पुष्टि भएको गण्डकी प्रदेश स्वास्थ्य निर्देशनालयका बिनोन बिन्दु शर्माले जानकारी दिए। शर्माका अनुसार, ताराखोला गाउँपालिकाका २७, २४, ३५, २१, ३४, २१ र २६ वर्षीय पुरुषमा कोरोना संक्रमण पुष्टि भएको छ। योसँगै बागलुङमा संक्रमित संख्या १ सय २५ पुगेको छ। जसमध्ये २३ जना डिस्चार्ज भइसकेका छन्।"
"बैतडीमा थप १४ जनामा कोरोना संक्रमण, संक्रमितको संख्या १ सय ७२ पुग्यो",बैतडी : बैतडीमा सोमबार थप १४ जनामा कोरोना संक्रमणको पुष्टि भएको छ । शिवनाथ गाउँपालिकाका ९ र दोगडाकेदार गाउँपालिका ५ जनामा कोरोना संक्रमण पुष्टि भएको स्वास्थ्य कार्यालय बैतडीका कोभिड १९ सम्पर्क व्यक्ति भुवन जोशीले जानकारी दिए । राष्ट्रिय जनस्वास्थ्य प्रयोगशाला टेकुमा गरिएको परीक्षणमा उनीहरुमा कोरोना पुष्टि भएको हो । पुष्टि भएका १६ देखि ५० वर्ष उमेर समूहका पुरुष रहेका छन् । उनीहरु सबै भारतबाट फर्किएका व्यक्ति भएको स्वास्थ्य कार्यालय बैतडीका प्रमुख योगेशप्रसाद भट्टले जानकारी दिए । कोरोना पुष्टि भएका उनीहरुलाई यसअघि नै होम आइसोलेसनमा पठाइसकिएको र अब आइसोलेसनमा राख्ने तयारी भएको छ । योसँगै बैतडीमा कोरोना संक्रमितको संख्या १ सय ७२ पुगेको छ । यसअघि आइतबारसम्म जिल्लाका १ सय ५८ जनामा कोरोना पुष्टि भएको थियो ।
स्याङ्जामा १४ जनाले कोरोना जिते,"स्याङ्जा : स्याङ्जामा सोमबार १४ जनाले कोरोना जितेका छन्। कोरोना जित्नेमा सबै पुरुष रहेका छन्। योसँगै जिल्लामा कोरोना संक्रमण जित्नेको संख्या २२ पुगेको छ। भीरकोट स्थित कालिका सामुदायिक अस्पतालको आइसोलेसनमा रहेका मध्ये १४ जनाको पिसिआर रिपोर्ट नेगेटिभ आएपछि उनी डिस्चार्ज भएका हुन्। आइसोलेसनमा रहेका २८ जनाको परिक्षण गरिएको मध्ये १४ जनाको रिपोर्ट नेगेटिभ आएको गण्डकी प्रदेश स्वास्थ्य निर्देशक बिनोदबिन्दु शर्माले जानकारी दिए। कोरोना जितेर घर फर्कनेमा वालिङ नगरपालिकाका ७ जना, चापाकोटका ४ जना र कालीगण्डकी, विरुवा र हरिनास गाउँपालिकाका एकएक जना छन्। गण्डकी प्रदेशका सामाजिक विकास मन्त्री नरदेवी पुन, जिल्ला समन्वय समितिका प्रमुख सीता सुन्दास, उपप्रमुख दिलिप बगाले, प्रमुख जिल्ला अधिकारी गंगाबहादुर क्षेत्री, भीरकोट नगरप्रमुख छाँयाराम खनाल, उपप्रमुख सीमा केसी कर्माचार्य लगायतले कोरोना जितेर घर फर्केकालाई फुलका गुच्छाले बिदाई गरेका थिए। फुलगुच्छा थमाउँदै उनीहरुले एकदुई साता आआफना घरमा सुरक्षित भई बस्न सुझाव दिए। स्याङ्जामा आजसम्म कोरोना संक्रमितको संख्या ९८ पुगेको छ। ती मध्ये २२ जनाले कोरोना जितेर घर फर्केका छन् भने एक जनाको मृत्यु भएको छ। कालिका सामुदायिक अस्पतालमा ५५ जना र गल्याङ नगर अस्पतालमा ७ जना उपचाररत छन्। सोमबार बिहान संक्रमित थपिएका १२ जनालाई पनि यिनै अस्पतालका आइशोलेसनमा राखिने तयारी भैरहेको जनाइएको छ।"
सरकारी अनुमतिबिना आरडिटी टेस्ट गर्ने मदिरा उद्योगमा सिल,"वीरगन्ज : सरकारको अनुमति बिना आफना कर्मचारीहरुको कोरोना जाँच गर्ने वीरगन्जको एक मदिरा उद्योगमा स्थानीय प्रशासनको निर्देशनमा जिल्ला स्वास्थ्य कार्यालयले सिल गरेको छ। वीरगन्ज महानगरपालिका वडा नम्बर २१ लिपनीविर्तास्थित हिमालयन डिष्ट्रिलरी प्रालिलाइ सोमबार अपरान्ह सिल गरिएको हो। उद्योगले सरकारको इजाजत बिना आफना कर्मचारीहरुको आरडिटी जाँच गरेको फेला परेपछि सोमबार उक्त मदिरा उद्योगलाई जिल्ला स्वास्थ्य कार्यालयले सिल गरेको हो। आरडिटी वा पिसिआर जाँच ल्याब सञ्चालनका लागि, इच्छुक नीजि संस्था, अस्पताल वा उद्योग प्रतिष्ठानले प्रदेशको स्वास्थ्य निर्देशनलायबाट इजाजत लिनु्पर्छ। तर हिमालयन डिष्ट्रिलरी प्रालिले सरकारबाट इजाजत नै नलिइ सोमबार उद्योगभित्रै आफना कर्मचारीहरुको आरडिटी जाच गरेको फेला परेपछि उद्योग सिल गरिएको हो। उद्योग आसपासका स्थानीयले सरकारको इजजात बिना गोप्य रुपमा उद्योगले आफना कर्मचारीको आरडिटी जाँच गरिरहेको खबर जिल्ला प्रशासन कार्यालयलाई दिएका थिए। त्यसपछि सहायक प्रमुख जिल्ला अधिकारी ललित बस्नेतको निर्देशनमा जिल्ला स्वास्थ्य कार्यालयका स्वास्थ्यकर्मी र प्राविधिकहरुले सुरक्षाकर्मीका साथ सोमबार दिउँसो उद्योगमा पुगेर छापा मारेका थिए। उद्योगमा पुगेर छापा मार्दा उद्योगकै एक जना अहेवले कर्मचारीहरुको रगत झिकेर आरडीटी किटमा राखेर जाँच गरिरहेको फेला परेको पछि उद्योगमा सिल गरिएको जिल्ला स्वास्थ्य कार्यालयका अधिकृत जयमोद ठाकुरले जानकारी दिए। नियम विपरित भेटिएपछि स्थानीय प्रशासनको निर्देशनमा अर्को आदेश नआउन्जेल सम्मका लागि उद्योग सिल गरि दिएको ठाकुरले बताए। १७० जना कर्मचारी कार्यररत रहेको उद्योगमा अहेवले गरेको आरडिटी टेस्टमा ५ जना कर्मचारीको रिपोर्ट पोजिटिभ आएको भेटिएको ठाकुरले जानकारी दिए। छापमारीका क्रममा उद्योगबाट ८८ थान आरडिटी किट पनि बरामद गरिएको जानकारी उनले दिए। ठाकुरले आरडिटी पोजेटिभ देखिएका ५ जना कर्मचारीलाई पुन आरडिटी परिक्षणका लागि नारायणी अस्पतालमा पठाइएको बताए। आरडिटी पोजेटिभ देखिएका ती कर्मचारीहरुको अस्पतालको ल्याबमा पुन: एक पटक आरडिटी टेस्ट नै गरिने र त्यसमा पनि रिपोर्ट पोजिटिभ आए स्वाब लिएर पिसिआर जाँच पनि गरिने अस्पतालका मेसु डाक्टर मदन उपाध्यायले जानकारी दिए। पर्साका सहायक प्रमुख जिल्ला जिल्ला अधिकारी बस्नेतले तत्कालका लागि उद्योगमा सिल गरिएको र यसबारे थप अनुसन्धान गरेर त्यसको आधारमा नियमानुसार थप कारवाही प्रकृया अगाडि बढाइने बताए।"
नागरिकतामा सात वर्षे प्रस्ताव : सांस्कृतिक सम्बन्धमाथिको प्रहार,"जनकपुरधाम। वैवाहिक अंगिकृत नागरिकताबारे नेपाल कम्युनिष्ट पार्टीको प्रस्ताव विभेदकारी हुने बहस चल्न थालेको छ। नेपालीसँग विवाह गरेर आउने विदेशी महिलाले सात वर्षपछि मात्रै नागरिकता पाउनुपर्ने नेकपाले निर्णय गरेसँगै ठूलो चर्चाको विषय बनेको छ। विशेष गरी मधेसी समुदायमा र प्रदेश २ मा नेकपाको यस प्रस्तावलाई महिला विरोधी र नेपालभारत वीचको वैवाहिक सम्बन्ध अन्त्य गर्ने प्रपञ्चका रुपमा व्याख्या गरिदैैछ। त्रेता युगमा मिथिलाकी राजकुमारी सीता र भारत अयोध्याका राजकुमार रामसँग गाँसिएको वैवाहिक सम्बन्धलाई आधार मानेर हालसम्म दुई देशबीच रोटी बेटीको सम्बन्ध कायम छ। प्रदेश २ का अधिकांश घरमा दुई मुलुकबीच वैवाहिक सम्बन्ध रहँदै आएको छ। यस्तो अवस्थामा विदेशी महिलालाई विवाह गरेर ल्याउँदा सात वर्षसम्म नागरिकताबाट वञ्चित गर्नु कुनै उचित नरहेको अधिवक्ता रेखा झाको तर्क छ। हाम्रो समाजमा छोरीलाई सानैदेखि पराइ धन भनेर हुर्काइन्छ। विवाह गरेपछि उसले जन्मघर छाडेर श्रीमान्कै घरलाई आफ्नो मान्नुपर्ने हुन्छ, उनी भन्छिन्, आफ्नो देश, आफ्नो घर र आमाबुबालाई छाडेर अर्को मुलुक आउने छोरीलाई सात वर्षसम्म नागरिकतामा रोक्नु ठूलो अन्याय हुन्छ। जतिसुकै संवैधानिक हक, अधिकार दिएपनि महिलाले नागरिकताको पहिचान नपाएसम्म विभेद् कायम रहने झाको दावी छ। यस्तो कानुन बनेसँगै सीमा वारिपारिको सांस्कृतिक सम्बन्ध अन्त्य हुने प्रदेश २ का मुख्यन्यायधिवक्ता दीपेन्द्र झाको बताउँछन्। विवाह भएको सात वर्षपछि मात्रै अंगिकृत नागरिकता दिने हो भने त्यसले पारिवारिक समस्या निम्त्याउने उनको बुझाइ छ। नेकपाको निर्णय लगत्तै झाले सामाजिक सञ्जालमा लेखेका छन्, विवाह भएको एक वर्षमै बच्चा जन्मिन्छ, जन्मदर्ता कसरी गर्ने ? त्यक्तिमात्रै होइन, विवाह भएर आएकी महिलाले लोकसेवा आयोगको जाँच दिनुपर्यो भने दिन पाउने की नपाउने, विदेशमा रहेका श्रीमान्सँगै बस्न राहदानी बनाउनु पर्यो के हुन्छ ? सातवर्ष अगावै श्रीमान्को देहान्त भयो, के हुन्छ ? अन्तरिम संविधानको व्यवस्था र विद्यमान कानुनकै प्रावधान उपयुक्त भएको उनी बताउँछन्। मोबाइलको सिमकार्ड लिनदेखि अन्य व्यवहारिक प्रयोजनका लागि नागरिकतानै चाहिने भएकाले सात वर्षसम्मको प्रावधान सान्दर्भिक नभएको समाजवादी पार्टीका प्रदेशसभा सदस्य मनिष सुमनको ठहर छ। विदेशी बुहारी कुनै हिंसामा परेको अवस्थामा नागरिकता बिना उजुरी र सुनुवाइ नहुने भएकाले नेकपाको प्रस्ताव महिला र सांस्कृतिमाथिको प्रहार भएको उनले बताए। आफूलाई अप्ठ्यारो परेको बेला बुबाआमालाई फोन गर्न सिम कार्डसमेत किन्न नपाउने अवस्था आउने बताउँदै सुमनले भने, राज्यसँग जोडिने कुनै पनि सम्बन्धका लागि नागरिकता अपरिहार्य भएको खण्डमा यस्तो प्रावधान पूर्णरुपमा अनुचित हो। कांग्रेस सांसद शिवचन्द्र चौधरीले राजनीतिक कारणले दुई देश बीचको सम्बन्ध विथोल्नु, घर व्यवहारलाई अप्ठ्यारो पार्ने प्रावधान कुनै पनि हालतमा व्यवहारिक नहुने बताउँछन्। मधेसी आयोगका अध्यक्ष विजय दत्त नागरिकताको यो प्रावधानले प्रदेश २ लाई मात्र नभइ सातै प्रदेशलाई समान रुपमा प्रभाव पार्ने धारणा राख्छन्। उनी भन्छन्, यो मात्रै मधेसको सवाल हो भनेर व्याख्या गर्नु अनुचित हुन्छ। यो समग्र देशको बहस हो र यसलाई राष्ट्रिय मुद्दाका रुपमा छलफल गर्नुपर्छ।"
अत्यावश्यक बाहेक चापाकोटका सबै सेवा बन्द,स्याङ्जा : नगरपालिकाभित्र एकयुवामा कोरोना संक्रमण देखिएपछि चापाकोट नगरपालिकाले स्वास्थ्य सेवा बाहेकका सबै सेवा बन्द गरेको छ । समुदायमा रही कोरोना संक्रमितलाई सेवा पुर्याउँदै आएका ती युवामा आइतबार कोरोना भाइरस संक्रमण पुष्टि भएपछि नगरपालिकाले स्वास्थ्य तथा अत्यावश्यक सेवाबाहेक अन्य सेवा अनिश्चितकालका लागि बन्द गरेको हो। आइतबार मात्र चापाकोट नगरका ६ जनाको पीसीआर रिपोर्ट पोजिटिभ देखिएको थियो । ती मध्ये ५ जना भारतबाट आएर क्वारेन्टाइनमा बसेका हुन् भने अर्का एकजना समुदायमा बस्दै आएका थिए । समुदायमा कोरोना भाइरस संक्रमण भेटिएपछि चापाकोट नगरपालिकाले सबैलाई सचेत हुन आग्रह गर्दै उच्च सर्तकता अपनाउन सूचित गरेको छ । नगरप्रमुख शिवकुमार गिरीद्धारा सोमबार जारी प्रेस विज्ञप्तिमा अत्यावश्यक सेवाबाहेक सबै सेवा बन्द गर्न र अत्यावश्यक काम बाहेकका कामा बाहिर ननिस्कन समेत नगरवासीलाई अनुरोध गरिएको छ । भारतबाट आएका १३ र नगरवासी १ गरी १४ जनामा कोरोना संक्रमण पुष्टि भएको छ । गल्याङ नगर अस्पतालको आइशोलेसनमा १० जना र कालिका सामुदायिक अस्पतालमा ४ जना छन् । उनीहरुको अवस्था सामान्य छ । समुदायमा देखिएका संक्रमितको सम्पर्कमा रहेका व्यक्तिको स्वाब परीक्षणको तयारी भइरहेको विज्ञप्तिमा उल्लेख छ । संक्रमणको जोखिम न्यूनिकरण गर्न अर्को सूचना जारी नभएसम्मका लागि स्वास्थ्य सेवाबाहेक नगर र वडा कार्यालयका योजना र दैनिक प्रशासनिक सबै काम सोमबारबाट बन्द गरिएका छन् ।
पर्वतका संक्रमित स्वास्थ्यकर्मीको सम्पर्कमा रहेका ६० जनाको कोरोना रिपोर्ट नेगेटिभ,पर्वत : पर्वतमा कोरोना संक्रमित पुष्टि भएका पाँचजना स्वास्थ्यकर्मीको सम्पर्कमा रहेका ६० जनाको रिर्पोट भने नेगेटिभ आएको छ । स्वास्थ्यकर्मीमा कोरोना संक्रमण पुष्टि भएपछि गरिएको कन्ट्रयाक्ट ट्रेसिङमा स्वाब संकलन गरी पठाइएका ८१ नमुनामध्ये ६२ वटाको रिपोर्ट आएको हो । जसमध्ये ६० जनाको रिपोर्ट नेगेटिभ आएको छ भने २ जनाको पोजिटिभ आएको हो । पर्वत जिल्ला अस्पतालका निमिक्त मेडिकल सुपरिटेन्डेन्ट डा शिशिर देवकोटाका अनुसार ८१ जनाको स्वाब संकलन गरी पठाइएकोमा अहिलेसम्म ६२ जनाको मात्र रिपोर्ट आएको हो भने अझै १९ जनाको रिपोर्ट आउन बाँकी छ । यसअघि आइतबार बिहान २६ जनाको रिपोर्ट आएकोमा थप दुईजनामा संक्रमण पुष्टि भएको थियो । १ जना स्वास्थ्यकर्मी र अर्का स्वास्थ्यकर्मीका परिवारका सदस्य रहेका थिए ।सोमबार ३६ जनाकै रिपोर्ट नेगेटिभ आएको डा देवकोटाले जानकारी दिए । पर्वतमा ६ जना स्वास्थ्यकर्मी र १ जना स्वास्थ्यकर्मीको परिवार गरी ७ जनामा संक्रमण पुष्टि भएको हो । पहिले ५ जनामा संक्रमण देखिएपछि उनीहरुको सम्पर्कमा रहेका ८१ जनाको स्वाब संकलन गरिएको थियो । त्यसमध्ये २ जनामा पोजिटिभ देखिएको थियो । यसैगरी ७ जनामध्ये शुक्रबार पोजिटिभ देखिएका २ जना चिकित्सवको रिर्पोट नेगेटिभ आइसकेको छ । अहिले पोजिटिभ देखिएका ब्लु एन्जलको आइसोलेसनमा राखिएको छ।रिर्पोट नेगेटिभ देखिएका २ जनालाई होम क्वारेन्टाइनमा राखिने डा देवकोटाले जानकारी दिए । संक्रमितसँग सम्पर्कमा आएका थप १९ जनाको रिर्पोट आउन बाँकी छ । यसअघि भारतबाट फर्किएका ३८ जनामा कोरोना संक्रमण पुष्टि भएको थियो । उनीहरु कुश्माकै अस्थायी कोरोना अस्पतालमा रहेका छन् ।तीमध्ये ८ जना निको भएर घर फर्किसकेका छन् ।
चिनियाँ नाका हिल्सामा सशस्त्रको पहरा,"सुर्खेत : कर्णालीको एकमात्र अन्तरदेशिय चिनियाँ नाका हिल्सामा सशस्त्र प्रहरीले पहरा दिन थालेको छ । चीनसँग जोडिएको उत्तरी नाका हुम्लाको हिल्सामा सीमा सुरक्षाका लागि सशस्त्र प्रहरी बलको (बोर्डर आउट पोष्ट) बीओपी स्थापना गरिएको हो । बीओपी स्थापना भएसँगै सशस्त्रले सीमा क्षेत्रमा गस्ती बढाएको छ । देशभरका सीमा क्षेत्रमा बीओपी स्थापना गर्ने क्रम चलेसँगै कर्णालीमा पनि चीनसँग जोडिएको हिल्सा नाकामा बीओपी स्थापना गरिएको छ । बोर्डर आउट पोष्टको औपचारिक उद्घाटनसँगै सीमा सुरक्षाका लागि हिल्सा नाकामा सशस्त्र प्रहरी राखिएको हो । सशस्त्र प्रहरी नायव महानिरीक्षक (डिआईजी) प्रजाभक्त श्रेष्ठले शनिबार बीओपीको औपचारीक उद्धघाटन गरेका हुन् । नाम्खा गाउँपालिका५ मा स्थापना भएको बीओपीमा सशस्त्र प्रहरी निरीक्षकको नेतृत्वमा तत्काल पच्चीस जना सुरक्षाकर्मीको टोली कार्यरत रहेको छ । 'बीओपीमा कार्यरत सशस्त्र प्रहरीले सीमा सुरक्षा तथा अन्य आपराधिक गतिविधि नियन्त्रण तथा रोकथाम गर्न भुमिका खेल्नेछ,' डिआइजी श्रेष्ठले भने, 'बीओपीको पहिलो प्राथमिकता भनेको हिल्सा नाकाबाट नेपाल र चीन दुई देशविरुद्ध हुने गतिविधिमाथि निगरानी गर्नु हो ।' सशस्त्र प्रहरी बल ४४ नम्बर गुल्म हुम्लाका प्रमुख डिएसपी मोहन बिष्टले हिल्सामा बीओपी स्थापनापछि नेपाली सेनाको स्काई ट्रकबाट सशस्त्र प्रहरीलाई हिल्ला पुर्याइएको छ । सिमकोटमा रहेको सशस्त्रको बस्दोबस्तीको सामान, खाद्यान्न र बीओपीका लागि खटिएका सुरक्षाकर्मीलाई नेपाली सेनाको हेलिकोप्टरबाट हिल्सा लगिएको हो । बीओपी स्थापनाका लागि डिएसपी बिष्टको नेतृत्वमा दुई साता अघिदेखि हिल्सामा आवश्यक बन्दोबस्ती मिलाइएको थियो । कर्णाली प्रदेशको हुम्लामा मात्र चारवटा नाका चीनसँग जोडिएका छन् । जसमा नाम्खाको हिल्सा, नाम्खाको लाप्चा, सिमकोटको चुवाखोला र चंखेलीको टाँके हुन् । जसमा तत्काल टाँके र हिल्सामा बीओपी स्थापना गर्ने स्वीकृति भएको हो । हिल्सामा बीओपी स्थापना भएसँगै चंखेलीको टाँकेमा पनि स्थापना गर्ने तयारी भएको छ । हुम्लावासीले चारवटै नाकामा बीओपी स्थापना गर्न माग गरेका छन् । यसअघि नेपाल प्रहरीले हिल्सामा सिमा सुरक्षा दिँदै आएको थियो । तर शनिबारदेखि सशस्त्र प्रहरी बलको बीओपी स्थापना गरेर सुरक्षा व्यवस्था कडा पारिएको प्रमुख जिल्ला अधिकारी चिरञ्जिवी गिरीले बताए । उनका अनुसार सीमा सुरक्षाको जिम्मा सशस्त्र प्रहरीलाई दिइएको छ । हिल्सामा बीओपी स्थापना भएकाले सीमामा हुने अपराधिक गतिविधि नियन्त्रण हुने उनको भनाइ छ ।"
आइसोलेसन अभावमा ऋषिङका १९ संक्रमित क्वारेन्टाइनमै,"दमौली : शनिबार बिहान ऋषिङका तीन क्वारेन्टाइनमा रहेका २१ जनामा कोभिड १९ संक्रमण देखियो । धेरै संक्रमित भेटिए पनि गाउँपालिकाभर आइसोलेसन नै नभए पछि कहाँ र कता राख्ने अन्यौलमै शनिबार बित्यो । यस्तैमा सोही दिन अर्का एक थपिए । तर आइतबार पनि संक्रमितलाई कता लैजाने भन्ने विवाद र अन्यौलमै गयो । गाउँपालिकामा एउटा पनि आइसोलेसन वार्ड छैन । आइतबार साँझ तीन संक्रमितलाई शुक्लागण्डकी नगरपालिकाको क्वारेन्टाइनमा राखेपछि त्यो पनि भरिएपछि बाँकीलाई कता राख्ने अन्यौल छ । 'संक्रमितलाई छुट्याएर बाँकीलाई अर्को कोठामा राखेका छौं,' गाउँपालिकाका प्रमुख प्रशासकीय अधिकृत चण्डिका पौडेलले भने, 'गाउँपालिकामा राख्ने ठाउँ नहुँदा के गर्ने अन्यौल छ ।' 'हामीकहाँ जम्मा दुई स्वास्थ्य चौकी छन् । चारजना अट्ने बेड पनि छैन । एकै चोटी २१ जनामा संक्रमण देखियो । सीडीओले भनेको ठाउँमा राख्न पाइएन । बालबालिका र महिला पनि छन् । प्रदेश र संघ सरकारले नहेर्दा हामीजस्तो पूर्वाधार नभएको ठाउँमा बिजोग हुने भो ,' ऋषिङ गाउँपालिकाका अध्यक्ष राजेन्द्रकृष्ण श्रेष्ठले भने। एकैसाथ २२ जनामा संक्रमण देखिए पनि तीन बाहेक अरुलाई राख्ने आइसोलेसन व्यवस्थापन गर्न गाउँपालिकाले सकेको छैन । आइतबार थप एकजनामा संक्रमण देखिएको छ । 'पहिले सीडीओले भीमादमा राख्ने भनेर तयारी गरियो,' उनले भने,'रात पर्नै लाग्दा फेरि त्यहाँ नदिने भनियो । अनि फेरि गाउँमै राख्नु भनेर सीडीओले भने,' अध्यक्ष श्रेष्ठ भने। आफूहरुसँग तत्काल गाउँमा राख्नका लागि सुविधायुक्त अस्पताल, चिकित्सक र सहज बाटो केही पनि नभएको उनको गुनासो छ । 'हामी पन्छन खोजेका होइनौं, उनले भने, 'एका एक यति धेरैजनालाई राख्न सुविधा नपुग्दा भोली हुने जोखिम कस्तो होला ?' तनहुँमा सबैभन्दा धेरै संक्रमित ऋषिङ गाउँपालिकामा देखिएका छन् । भारतबाट आउनेको संख्या पनि गाउँपालिकामा बढी छ । अहिले गाउँपालिकाका विभिन्न ठाउँमा रहेका क्वारेन्टाइन भरिएका छन् । यसले गर्दा पनि आइसोलेसन तत्काल राख्न नसकिएको गाउँपालिकाको भनाई छ ।'सबै क्वारेन्टाइन भरिएका छन्,' अध्यक्ष श्रेष्ठले भने, 'अनि आइसोलेसन राख्ने ठाउँ नै छैन । भारतबाट आउने आइरहँदा क्वारेन्टाइन नै राख्ने ठाउँ नभए कसो गर्ने ?' उनले सहरमा रहेका तह र गाउँका तहलाई एकै नजरमा हेर्न नहुने भन्दै कोरोना प्रदेश र संघ सरकारको दायित्व नभएको जस्तो देखिएको गु्नासो गरे । प्रमुख जिल्ला अधिकारी बद्रीनाथ अधिकारीले पहिले भीमादको प्राविधिक शिक्षालयमा राख्ने भनिए पनि स्थानीयस्तरमा सहमति नजुट्दा समस्या देखिएको बताए । 'हामीले गाउँपालिकाकै स्वास्थ्य केन्द्रमा राख्न अनुरोध गरेका हौं, उनले भने, 'व्यवस्थापन गर्ने हो भने सकिन्छ ।' उनले बालबालिका र महिलालाई जीपी कोइराला राष्ट्रिय श्वासप्रश्वास केन्द्रमा राख्न पहल गर्ने बताए । 'तहले आफ्ना ठाउँमा आफै आइसोलेसन बनाएमा समस्या समाधान गर्न सहजता हुन्थ्यो, उनले भने, 'आवश्यक चिकित्सक हामी पठाउँछौं ।'"
१३ जना कोरोना जितेर जिल्ला अस्पताल रामेछापबाट डिस्चार्ज,"रामेछाप : रामेछापमा जेठ २३ गते संक्रमण पुष्टि भएका १७ जनामध्ये १३ जनालाई डिस्चार्ज गरिएको छ। कोरोना पुष्टि भएपछि जिल्ला अस्पताल रामेछापको आइसोलेसनमा १४ दिन राखेर उपचारपश्चात पुन: स्वाब संकलन गरी धुलिखेल अस्पतालमा पिसिआर विधीबाट परीक्षण गर्दा शनिबार रिपोर्ट नेगेटिभ आएको हो। उनीहरुलाई आइतबार डिस्चार्ज गरिएको अस्पतालका निमित्त मेडिकल सुपरिटेन्डेन्ट डा रोशन ग्वाछाले जानकारी दिए। उनकाअनुसार लिखु गाउँपालिका १७ र २१ वर्षका २ जना पुरुष, गोकुलगंगा गाउँपालिका का १९,२२,२२,२३,२४,२५,२६,२८,३६ र ४९ वर्षका १० जना पुरुष, रौतहट जिल्लाका २६ वर्षका पुरुष १ जना गरी १३ जनालाई डिस्चार्ज गरिएको हो। भारत र रौतहट जिल्लाबाट आएपछि गोकुलगंगा र लिखुतामाकोशी गाउँपालिकाको क्वारेन्टाइनमा राखिएका उनीहरुको स्वाब संकलन गरी धुलिखेल अस्पतालमा परीक्षण गर्दा पोजिटिभ आएको थियो। अस्पतालका अनुसार हाल जिल्लामा उपचार गराइरहेका संक्रमितको स्वास्थ्य अवस्था सामान्य रहेको छ। रामेछापका १८ जनामा कोरोना भाइरस संक्रमण पुष्टि रामेछापका एक कोरोना संक्रमितको स्वास्थ्यमा समस्या देखिएपछि पाटन अस्पतालमा रेफर रामेछापमा थप तीनमा कोरोना पुष्टि, १३ जनालाई डिस्चार्ज गर्ने तयारी"
निजी क्षेत्रको जिम्मा अख्तियारलाई दिनु ठीक हो त ?,"काठमाडौं : अख्तियार दुरुपयोग अनुसन्धान आयोगको क्षेत्राधिकार विस्तार गर्दै निजी तथा सार्वजनिक क्षेत्रको छानबिन गर्ने जिम्मा दिने प्रावधानसहितको विधयेक पेस भएपछि यसबारेमा विभिन्न कोणबाट बहस भएको छ। सरकारले राष्ट्रिय सभामा पेस गरेको अख्तियार दुरुपयोग अनुसन्धान आयोग ऐन २०४८ लाई संशोधन गर्न बनेको विधेयकमा यस्तो प्रस्ताव गरिएको छ। अख्तियारको क्षेत्राधिकारभित्र निजी क्षेत्रलाई पार्ने प्रयासप्रति मिश्रित प्रतिक्रिया पाइएको छ।अख्तियारलाई यस्तो अधिकार दिँदा निजी क्षेत्रमा त्रास बढ्ने र यसको दुरुपयोग हुने आशंकासहित यस्तो प्रावधान राख्न नहुने एउटा पक्षको तर्क छ। त्यसैगरी अख्तियारलाई यो अधिकार दिँदा निजी क्षेत्रका अराजकता र अपारदर्शीतामा अंकुश लाग्ने र यसले सुशासनमा बल पुग्ने तर्क पनि पेस गरिएको छ। प्रस्तावित विधेयकको दफा २ को उपदफा ३ को ङमा रहेको सार्वजनिक संस्था भित्र नेपाल सरकार, प्रदेश सरकार वा स्थानीय तहको पूर्ण वा आंशिक स्वामित्व वा नियन्त्रणमा रहेको वा प्रचलित कानून बमोजिम स्थापित आयोग, समिति, संस्थान, प्राधिकरण, निगम, कम्पनी, प्रतिष्ठान, बोर्ड, केन्द्र, परिषद्, बैंक, मेडिकल कलेज र सोसँग सम्बद्ध अस्पताल वा यस्तै प्रकृतिका अन्य कुनै सङ्गठित संस्थाको अनुगमन अख्तियारले गर्ने उल्लेख गरिएको छ। अख्तियारका पूर्वप्रमुख आयुक्त सूर्यनाथ उपाध्यायले निजी क्षेत्रमा आयोग प्रवेश गर्नु उचित नहुने बताउँछन्। उनी भन्छन्, 'निजी तथा सार्वजनिक संस्था हेर्नसक्ने क्षमता अख्तियारसँग छैन। यो प्रावधानले निजी क्षेत्र, कम्पनीलाई त्रसित र आतंकित बनाउने छ। निजी क्षेत्र, सार्वजनिक कम्पनीहरूलाई नियमन गर्ने सरोकारवाला निकाय भएका कारणले अख्तियारले कार्य क्षेत्रमा यसलाई राख्नु आवश्यक नरहेको उनको भनाइ छ । कम्पनी ऐन, सेयर बजार ऐन, मुद्रा निर्मलीकरण ऐन, ठगी ऐन, कारार ऐन, राजस्व, कर ऐनअनुसार नै सरोकारवाला नियमनकारी निकायबाट छानबिन र आवश्यक कारबाही हुने अहिलेको व्यवस्थालाई निरन्तरता दिनुपर्ने उनी बताउँछन्। उनले निजी तथा सार्वजनिक संस्थालाई अख्तियारको क्षेत्राधिकारभित्र ल्याउदाँ लगानीको वातावरणसमेत खलबलिने उनको तर्क छ। उपाध्याय भन्छन्, अख्तियाले यसमा हात हाल्नु ठीक होइन । यसले लगानीको वातावरण बिथोलिने मात्र होइन, निजी क्षेत्रको उत्साहमा समेत धक्का लाग्नेछ। ट्रान्सपेरेन्सी इन्टरनेसनलका पूर्वअध्यक्ष समेत रहेको वरिष्ठ अधिवक्ता श्रीहरी अर्याल पनि अख्तियारलाई यस्तो अधिकार दिनु लोकतन्त्रको खिलाफ हुने बताउँछन्। उनी भन्छन्, 'यसको दुरुपयोग हुने खतरा छ। यसले निजी क्षेत्रको मनोबल गिराउने छ र लगानीको वातावरण बिगार्नेछ।' वरिष्ठ अधिवक्ता अर्याल अहिले प्राप्त अधिकारअनुसार अख्तियारले भूमिका निर्वाह गर्न नसकेको बताउँदै भन्छन्, 'प्राप्त अधिकार अनुसार नै काम गर्न नसकेको अख्तियारले थप अधिकार दिनु प्रतित्युपादक हुन्छ। यसले दुष्परिणाम मात्र निम्त्याउनेछ।' यति व्यापक रुपमा विकसित भएको निजी तथा सार्वजनिक क्षेत्र हेर्ने क्षमता अख्तियारसँग नभएको बताउँदै अर्याल भन्छन्, संगठनात्मक रुपमा त्यो क्षमता छैन, न विज्ञहरु नै छन् । अझ प्राइभेट संस्थाको अनुसन्धान गर्ने अधिकार दिँदा कस्तो हालत होला ? अख्तियार संवैधानिक रुपमा महत्वपूर्ण भूमिका रहेको संस्था भए पनि पछिल्लो समय हस्तक्षेपकारी भूमिका सक्रिय रुपमा निर्वाह गर्न नसकेको आरोप अर्यालको छ। उनी भन्छन्, 'अख्तियार सरकारको छाया भयो भन्ने आम आरोप छ। यो आरोप सत्य होइन भन्ने तरिकाले अख्तियारले काम गर्न सकेको छैन।' तर कतिपय पूर्वप्रशासकहरू भने निजी तथा सार्वजनिक संस्थालाई अख्तियारको क्षेत्राधिकार भित्र ल्याउनु उचित रहेको बताउँछन्। पूर्व प्रशासक शारदाप्रसाद त्रितालले भ्रष्टाचार विरुद्धको संयुक्त राष्ट्रसंघीय महासन्धिका प्रावधान अनुसार निजी तथा सार्वजनिक संस्था अख्तियारको क्षेत्राधिकार भित्र पर्ने भएकोले यो प्रावधान स्वभाविक भएको बताए। नेपालले सन् २०११ मा अनुमोदन गरेको उक्त महासन्धि अनुसार यस्तो प्रावधान ल्याउनु ठीक भएको बताउँदै भन्छन्, 'भ्रष्टाचार विरुद्धको संयुक्त राष्ट्रसंघीय महासन्धि अनुमोदन गर्दा नै हामीले यस्तो प्रतिबद्धता जनाएका छौं।' बालुवाटारस्थित लालिता निवास जग्गा छानबिन समितिका संयोजक समेत रहेका त्रितालले जनताबाट सेवा सुविधा लिने निजी तथा सार्वजनिक सबै संस्थालाई अख्तियारले हेर्नु पाउनुपर्ने बताउँछन्। लोकतान्त्रिक शासन व्यवस्थामा कुनै पनि पदाधिकारी भ्रष्टाचारजन्य कसूरबाट उन्मक्ति नपाउने व्यवस्था गर्नुपर्ने उनको भनाइ छ। संघ र प्रदेश सरकारका मन्त्रिपरिषद र ती अन्तर्गतका समितिका निर्णय अख्तियारले अनुसन्धान गर्न नपाउने व्यवस्था गर्नु नीतिगत भ्रष्टाचारलाई प्रश्रय दिनु भएको बताउँदै उनले यो राष्ट्रसंघीय महासन्धिको भावनाको विरुद्ध रहेको बताउँदै भन्छन्, 'नीतिगत भ्रष्टाचारलाई पनि स्पस्ट रुपमा अख्तियारको क्षेत्राधिकारभित्र राख्नुपर्छ।'"
उर्लेको मान्के खोलामा जीप फसेपछि,"स्याङ्जा : गल्याङ् नगरपालिका ७ कल्लेरीबाट गल्याङ् बजारमा सामान लिन आएको महेन्द्र जीप मान्के खोलामा फसेपछि डोजर लगाएर झिकिएको छ। साविक पेलाकोट गाविसबाट आएको ग १ ज ६८६२ नम्बरको जीप सोमबार उर्लैको मान्के खोलाले तर्न दिएन् ।उर्लेको खोलाले जीप केही तलसम्म बगायो। चालक भने बाहिर निस्कन सफल भए।अनि हारगुहार गरेपछि प्रहरीसहित स्थानीयको सहयोगले जीप खोलाबाट ल्याउन सफल भएको प्रहरीले जनाएको छ। ग्रामिण सडक कच्ची भएकाले दिनहुँ दर्जनभन्दा बढी जीप यसरी नै यही बाटो भएर ओहोर दोहोर गर्छन् । हिउँदको समयमा खोला सानो हुँदा ओहोर दोहोर गर्न सजिलो हुन्छ। तर, वर्षातको समयमा जोखिम मोलेर सवारी चलाउन वाध्य छन् यहाँका मानिस । पिडिंखोला, कल्लेरी, निवुवाखर्क, गुवादी, अधिकारी डाँडा, राम्चेलगायतका गाउँमा पुग्न छोटो बाटो हुने भएकाले यही बाटो भएर जीप गुड्ने गरेको स्थानीयकासी टिकाराम अधिकारीले जानकारी दिए।"
काठमाण्डौँभित्र कुकुर पाल्न अब कर तिर्नुपर्ने,"काठमाण्डौँ : काठमाण्डौँभित्र कुकर पाल्नका लागि अब अनुमति लिनुपर्ने र कर तिर्नुपर्ने प्रावधान ल्याउने तयारी भइरहेको काठमाण्डौँ महानगरपालिकाले जनाएको छ। रहरका लागि कुकुर पाल्ने तर जनावर बिरामी भएपछि अलपत्र छाड्ने क्रम बढेका कारण नयाँ नियम ल्याउने तयारी गरिएको महानगरको तर्क छ। सडक लगायतका सार्वजनिक स्थलमा दिसापिसाब गराउने र फोहोर त्यसै छाड्ने चलन ठूलो समस्या बन्दै गएको अधिकारीहरू बताउँछन्। महानगरपालिकाले आगामी आर्थिक वर्षका बजेटमा सो योजना प्रस्ताव गरेको र पारित भएर साउन महिनाबाट कार्यान्वयनमा ल्याउने तयारी भइरहेको अधिकारीहरूको भनाइ छ।नयाँ नियम लागु भए महानगरपालिकाभित्र कुकुर पाल्न कर पनि तिर्नुपर्ने हुन्छ। महानगरपालिकाका प्रवक्ता ईश्वरमान डङ्गोलका अनुसार कर लिएपछि महानगरले सेवा पनि दिने छ। उनले भने, 'के कति कर लिने भन्ने विषय बजेटमा आउला । तर हामीले कर लिने मात्रै नभएर सेवा पनि दिने योजना बनाएका छौँ।' 'घरमै गएर खोप लगाउने र बन्ध्याकरण गराउने काम पनि हामीले गरिदिने योजना छ।' हाल महानगरले समुदायमा रहेका कुकुरलाई हेरचाह गरिरहेको उनले दाबी गरे। जीपीएस ट्रयाकर पनि घरपालुवा कुकुरलाई अलपत्र छाड्ने अवस्थाको अन्त गर्न महानगरपालिकाले घाँटीमा जीपीएस ट्रयाकरको पनि व्यवस्था गरिने बताएको छ। जीपीएस ट्रयारका आधारमा कुकुर पालेका व्यक्ति लगायतका विवरण उपलब्ध हुने हुँदा अलपत्र छोडिने अवस्थामा सुधार हुने महानगरको अपेक्षा छ। कति छ कुकुरको सङ्ख्या? डङ्गोलका अनुसार काठमाण्डौँ महानगरपालिकामा सामुदायमा करिब २४,००० कुकुर छन्। घरपालुवा कुकुरको सङ्ख्या भने १०,००० हजारको हाराहारीमा हुने अनुमान गरिएको छ। काठमाण्डूका ३२ वटा वडामा सातदेखि आठ लाख स्थायी बासिन्दा रहेको महानगरको भनाइ छ। कुकुर पाल्ने अनुमति वडाबाटै दिने वा महानगरपालिकाले भन्ने विषयको निर्क्यौल भइनसकेको डङ्गोलले बताए।"
डेढ र ३ वर्षका बालकसहित ११ जना कोरोना जितेर घर फर्किए,"वीरगन्ज : वीरगन्जको गण्डकस्थित नारायणी अस्थायी कोभिड अस्पतालमा उपचाररत डेढ र ३ वर्षका २ बालक र उनकी आमासहित ११ जना कोरानालाई जितेर घर फर्किएका छन्। अस्पतालमा उपचाररत रहेका ४३ मध्ये सोमबार ११ जनालाई सोमबार डिस्चार्ज गरी घर पठाइएको अस्पतालका कोर्डिनेटर डाक्टर उदय नारायण सिंहले जानकारी दिए। डिस्चार्ज हुनेहरुमाा पर्साको सखुवा प्रसौनी गाँउपालिका २ गुलरीयाका डेढ र ३ वर्षका २ बालक र उनीहरुकी आमा गरी ३ जना, जगरनाथपुर गाँउपालिका ६ का ८ जना पनि डिस्चार्ज भएका हुन्। त्यसैगरी गुलरीयाका ३ जना आमा छोरा रहेको डाक्टर सिंहले जानकारी दिए । भारतबाट फर्किएर गाँउको क्वारेन्टाइनमा बसेका सखुवा प्रसौनी गाँउपालिकाको गुलरीयाका एक महिला र उनका २ छोरामा जेठ २५ गते र जगरनाथपलिकाको ८ जनामा भने जेठ २६ गते कोरोना संक्रमण पुष्टि भएको थियो। संक्रमण पु्ष्टि भएकै दिन उनीहरुलाई वीरगन्जको गण्डकस्थित नारायणी अस्थायी कोभिड अस्पतालमा ल्याएर राखिएको थियो। कोभिड अस्पतालमा दुई हप्ता राखिएका उनीहरुको पछिल्लो पिसिआर रिपोर्ट नेगेटिभ आएको र स्वास्थ्यमा कुनै समस्या पनि नरहेकाले आठै जनालाई डिस्चार्ज गरेर घर पठाइएको अस्पतालका कोर्डिनेटर सिंहले बताए। अस्पतालमा अब ३२ जना मात्रै संक्रमित उपचाररत छन्।"
अर्घाखाँचीमा एकै दिन ३० जनाले जिते कोरोना,"अर्घाखाँची : सन्धिखर्क नगरपालिका १ हटारीनेटाको आइसोलेसनमा रहेका ३० जनाले कोरोना जितेका छन्। सन्धिखर्क नगरपालिका ६ नरपानीका १३, ७ खाँचीकोटका १५, पाणिनि गाउँपालिका ७ का एकजना र शितगंगा नगरपालिका १० का एकजना गरी ३० जनाले कोरोना संक्रमण जितेको अर्घाखाँची अस्पतालका प्रमुख डाक्टर कपिल गौतमले बताए। उनीहरुमा एकैदिन कोरोना संक्रमण पुष्टि भएको थियो । कोरोना संक्रमण पुष्टि भएपछि उनीहरुलाई आइसोलेसनमा राखिएको थियो । उनीहरु सबैलाई सेल्फ क्वारेन्टाइनमा बस्ने गरी घर पठाइएको हो । जसमा २ जना महिला र २८ जना पुरुष रहेका छन् उनीहरु सबै भारतबाट फर्किएका थिए। गत जेठ १० गते भूमिकास्थान नगरपालिका९ का ३४ वर्षीय कृष्णबहादुर गैरेसँग सम्पर्कमा आएका व्यक्ति हुन् । गैरेको नेपाल आउने क्रममा बाटोमा मृत्यु भएको थियो । गत जेठ १८ गते उनको सम्पर्कमा आएका र उनीसँगै आएकाहरुको स्वाब परीक्षण गरिएको थियो। जिल्लामा कोरोना संक्रमितको संख्या २ सय ३९ पुगेको छ । कोरोनाबाट २ जनाको मृत्यु भइसकेको छ । जिल्लामा एक हजार ६ सय ३० जनाको स्वाब संकलन गरिएको छ । नौ सय ४४ जनाको रिपोर्ट आएको जिल्ला स्वास्थ्य कार्यलयका जन स्वास्थ्य निरीक्षक गणेशराज पौडेलले बताए । जसमध्ये २ सय ३९ जनाको कोरोना पोजिटिभ देखिएको हो ।"
पाल्पामा खोलाले बगाएर महिलाको मृत्यु,तानसेन : पाल्पाको रम्भा गाउँपालिका वडा नं १ हुँगीमा खोलाले बगाउँदा एक महिलाको मृत्यु भएको छ । हुगीको र्झिदी खोलाले बगाउँदा वडा नं १ हुगी खोलाखेतकी ७० वर्षकी मनकुमारी सारुको मृत्यु भएको वडा अध्यक्ष कृष्णप्रसाद रेग्मीले जानकारी दिए । सोमबार बिहान पन्टार क्षेत्रको बजारमा किनमेल गर्न हिँडेका दुई जना महिलामध्ये सारुलाई एक्कासी माथिबाट आएको खोलाले बगाएको थियो । सारुलाई बगाइ केही तल खोलाको किनारमा फालेको अवस्थामा स्थानीयले भेटाएका थिए । उनीसँग गएकी अर्की महिला भने सकुशल रहेकी छन् ।
गोरु काटेर खाएको आरोपमा ३ जना पक्राउ,"तानसेन : पाल्पाको रामपुर नगरपालिका १० वरभञ्ज्याङ्गमा गोरु काटेर खाएको आरोपमा ३ जना युवालाई प्रहरीले पक्राउ गरेको छ । गत जेठ ५ गते शुक्रबार राती साढे ११ बजे वीरबहादुर सुनारको गोठमा बाँधेर राखेको गोरु नजिकैको सालघारीको जंगलमा लगेर काटेको आरोपमा रामपुर १० वरभञ्ज्याङ्गका २५ वर्षीय प्रेम सुनार, १९ वर्षीय दामोदर सुनार र १९ वर्षीय नारायण सुनारलाई पक्राउ गरिएको जिल्ला प्रहरी कार्यालय पाल्पाका प्रहरी नायव उपरीक्षक मदन गिरिले बताए । गोरु काटेको सूचना आइतबार मात्र थाहा पाएसँगै इलाका प्रहरी कार्यालय रामपुरबाट खटिएको टोलीले घटनास्थल पुगेर पक्राउ गरेको इलाका प्रहरी कार्यालय रामपुरका प्रहरी निरीक्षक भिमबहादुर कार्कीले बताए । वीर बहादुरले हुँगीबाट एक हल गोरु ल्याएका थिए । जसमध्ये एउटा बेचेको र अर्को गोरु गोठमै राखेका थिए । घटना बारेमा थप अनुसन्धान भइरहेको जिल्ला प्रहरी कार्यालय पाल्पाले जनाएको छ ।"
"एम्बुलेन्स चालकको पीडा : घरबेटीले छिर्न दिँदैनन्, छिमेकीले छिछि गर्छन्","गोरखा : एम्बुलेन्स चालक हरिशरण गोदारले गत जेठ २७ गते गण्डकी गाउँपालिकाका पाँच जना कोरोना संक्रमितलाई गोरखा अस्पतालको आइसोलेसनमा ल्याए। संक्रमित ल्याएपछि प्रहरी र चिकित्सकले उनलाई होम क्वारेन्टाइनमा बस्न आग्रह गरे। गरिखाने गाडी थन्क्याएर गोदार १० दिन घरभित्रै बसे। दैनिक ज्यालादारीमा काम गर्ने आफू १० दिनसम्म थन्किएर बस्नुपर्दा हातमुुख जोर्न समस्या भएको उनको गुनासो छ। हामी त दैनिक ज्यालादारी गर्ने मजदुर हौं। एकफेर संक्रमित बोकेपछि यसरी घरभित्रै दुई हप्तासम्म थन्किएर बस्दा हातमुख कसरी जोर्ने, परिवार कसरी पाल्ने, उनले भने। संक्रमित बोक्ने एम्बुलेन्स चालकको विषयमा छिटो निकास निकाल्नुपर्ने गोदारको तर्क छ। संक्रमित बोकेर साँझ डेरामा जाँदा घरबेटीले छिर्न नदिने र छरछिमेकले पनि छिछि र दुरदुर गर्ने भन्दै उनले दुःखेसो पोखे। आफ्नै ज्यूज्यान जोखिममा राखेर संक्रमितलाई बोकेर साँझ घर जाँदा घरबेटीको गनगन सुन्नुपर्छ। छिमेकीले पनि हामीलाई मात्र होइन, परिवारलाई समेत छिछि र दुरदुर गर्छन्, गोदार भन्छन्, कि हामीलाई पनि खाने बस्ने व्यवस्था गरेर सरकारले क्वारेन्टाइनमा राख्नुपर्छ, चाँडै पीसीआर गरेर काममा फर्कने व्यवस्था गर्नुपर्छ। उनले आफ्नो समस्या स्थानीय निकायसँग राख्न पाएका छैनन्। सबै स्थानीय निकायले समन्वय गरेर संक्रमितलाई मात्र बोक्ने गरी केही निश्चित एम्बुलेन्सलाई प्रयोग गर्नुपर्ने हरिशरणजस्ता चालकको सुझाव छ। अहिलेको संकटमा आफूहरू जस्ता एम्बुलेन्स चालकले अमानवीय व्यवहार सहनु परेको कमल गोर्खालीको पनि गुनासो छ। ज्यान जोखिममा राखेर कुदिरहेका हुन्छौं। बाटोमा भोक लाग्छ, तिर्खा लाग्छ। केही किनेर खानुपर्यो भनेर पसलतिर गयो भने साहुजीहरू ढोका लगाएर भित्र जान्छन्। खाजा त परको कुरा पानी पनि किनेर खान पाइँदैन, उनी भन्छन्, स्वाब लिएर काठमाडौं, पोखरा जाँदा पनि खाना, खाजाको व्यवस्था हुँदैन। आफैंले घरबाट झोलामा हालेर लगेको छ भने खान पाइयो, नत्र पाइँदैन। एम्बुुलेन्स चालकसँग गुणस्तरीय पीपीई नभएको र सरकारले सेवाग्राहीलाई प्रयोग गर्न नसिकाइएको नसिकाएको गोर्खालीको भनाइ छ। भएको लोकल पीपीई लगाउन पनि जान्दैनौं, खोल्न पनि जान्दैनौं, कोही कोहीले पीपीई खोलेर सिटमुनि कोचेका हुन्छन्, उनले भने। संक्रमित बोकेपछि अन्यत्र बिरामी आफ्नो एम्बुलेन्समा चढ्न नमान्ने र ग्यारेजमा समेत मर्मत सम्भार गर्न हिचकिचाउने चालकहरूको गुनासो छ।"
ओखलढुंगाका पहिलो संक्रमितको यस्तो छ ट्राभल हिस्ट्री,"ओखलढुंगा : कोरोना संक्रमणबाट सुरक्षित मानिएको ओखलढुंगामा पहिलो पटक संक्रमित फेला परेपछि त्रास बढेको छ। आइतबार लिखु गाउँपालिकामा एक युवामा संक्रमण भएको पुष्टि भएको थियो। उनलाई परिक्षणमा संक्रमण देखिए पनि कुनै लक्षण देखिएको छैन्। अवस्था सामान्य रहेको र उनलाई मोरङको गोठगाउँस्थित कोभिड अस्पताल पठाइएको जिल्ला स्वास्थ्य कार्यालयका प्रमुख सुमन तिवारीले बताए। जिल्लाभर आवत् जावत तथा सीमामा सर्तकता अपनाइएको छ। छिमेकी जिल्ला, विदेश तथा भारतबाट आउने सबैलाई अनिवार्य क्वारेन्टाइनमा राखेर परिक्षणपछि मात्रै घर पठाउन कोरोना नियन्त्रणका लागि गठित जिल्ला कमाण्ड पोष्ट निर्देशन दिएको छ। यस्तो छ संक्रमितको ट्राभल हिस्ट्री संक्रमित भारतबाट जेठ ३० गते लिखु गाउँपालिका आइपुगेका थिए। महोत्तरीको बर्दिबासबाट उनलाई एम्बुलेन्सबाटै क्वारेन्टाइनमा लगेर राखिएको थियो। उनको मन्थलीमा स्वाब संकलन गरेर परिक्षण गर्दा संक्रमण देखिएको हो। उनी भारतबाट विरगञ्ज हुँदै जेठ १९ गते बसमा महोत्तरीको इटाटार आएका थिए। उनीहसँग अरु ३६ जना साथीहरु थिए। इटाटार क्वारेन्टाइनमा ३ दिन बसेपछि उनी जेठ २२ गते एकजना साथीसँग मोटरसाइकलमा महोत्तरीको जनसेवा अस्पताल गए। त्यहाँ ७ दिन क्वारेन्टाइनमा बसेपछि एम्बुलेन्सबाट जेठ ३० गते रामेछापको मन्थलीमा स्वाब दिएर लिखु गाउँपालिका आएका थिए। एम्बुलेन्समा एक्लै आएका उनलाई सिधै लिखु गाउँपालिकाको केन्द्रमा रहेको क्वारेन्टाइनमा राखिएको थियो। असार ७ गते उनलाई संक्रमण देखिएको छ। संक्रमितसँग यात्रा गर्ने ३६ जनाको खोजी हुँदै उनीसँगै आएका अन्य ३६ जना महोत्तरीमा रहेको ती संक्रमितले बताए। जिल्ला कमाण्ड पोष्टले संक्रमितको हिस्ट्री पहिचान गरेर सम्बन्धित जिल्लालाई जानकारी गराएको प्रमुख जिल्ला अधिकारी कृष्ण पौडेलले बताए। उनका अनुसार जिल्लामा पिसिआरको परिक्षण दायरा बढाइएको र सीमा तथा आवजावतमा कडाइ गरिएको छ। संक्रमितसँग यात्रामा महोत्तरी आएका ३६ जनाको पहिचान गरेर परिक्षण गराउन सम्बन्धित जिल्लामा समन्वय भइरहेको पौडेलले जानकारी दिए।"
स्याङ्जामा थप १२ जनामा कोरोना संक्रमण,"स्याङ्जा : स्याङ्जामा सोमबार बिहान २ महिलासहित १० पुरुषगरी १२ जना संक्रमित थपिएका छन् । योसँगै जिल्लामा संक्रमितको संख्या ९८ पुगेको छ । नयाँ थपिनेमा अर्जुनचौपारी गाउँपालिकाका १० जना, कालीगण्डकी गाउँपालिकाका २ जना रहेका छन्। अर्जुनचौपारीका ७ वर्षीय ३ बालकसहित १६, ३०, ३१, ३० र ३८ बर्षका पुरुष र ६ वर्षीया बालिकासहित ५० वर्षीया एक महिला हुन् । यसैगरी, कालीगण्डकी गाउँपालिकाका १४ र ४८ वर्षीय पुरुष भएको गण्डकी प्रदेशका स्वासथ्य निर्देशक डाक्टर बिनोदबिन्दु शर्माले जानकारी दिए । उनीहरुसबै भारतबाट आइ क्वारेन्टाइनमा बसेका छन् । अर्जुनचौपारी गाउँपालिका संक्रमित जेठ १७ गते भारतबाट आएका गाउँपालिकाले जनाएको छ । स्याङ्जाका ९८ जना संक्रमितमध्ये ८ जना निको भएर घर फर्किएका छन् । एकजना संक्रमितको भने निधन भइसकेको छ । संक्रमित गल्याङ र कालिका सामुदायिक अस्पतालको आइसोलेनमा छन् । स्याङ्जामा अहिलेसम्म पुष्टि भएका संक्रमितमध्ये गल्याङका २ जना र चापाकोटका १ जना बाहेक सबै भारतबाट आएका हुन् ।"
जुम मिटिङमा पर्यटनमन्त्रीले बोल्दै गर्दा पाेर्न भिडियो खुलेपछि,"काठमाडौं : नेपाल पर्यटन बोर्डले सोमबार आयोजना गरेको जुम एप भर्चुअल बैठकमा अचानक पोर्न भिडियो खुलेपछि कार्यक्रम स्थगित भएको छ। पर्यटनसँग सम्बन्धी सुरक्षा निर्देशिका सार्वजनिक गर्न दिउँसो १ बजे जुम एप भर्चुअल बैठक आयोजना गरिएको थियो। कार्यक्रममा संस्कृति, पर्यटन तथा नागरिक उड्डयन मन्त्री योगेश भट्टराई प्रमुख अतिथि थिए । मन्त्री बोल्न सुरु गरेको एकछिनमै अश्लिल भिडियोहरु भटाभट देखिन थालेका थिए। त्यसपछि सहभागीहरु अचम्मित गर्दै मिटिङ 'लिभ' गरेका थिए। उक्त जुम मिटिङमा देशभरका २ सयजना बढी पर्यटन व्यवसायी, उद्यमी र संचारकर्मी सहभागी थिए। अनाधिकृत रुपमा भर्चुल मिटिङमा प्रवेश गरेका ह्यारिस नामको आईडीबाट यस्तो घटना भएको बताइएको छ। पर्यटन मन्त्री भट्टराईले नेपालमा पर्यटन व्यवसायी समस्यामा रहेको, मजदुरले रोजीरोटी गुमाएको सन्दर्भ सुनाउँदा सुनाउँदै वेबिनारमा पोर्न भिडियो देखिएको थियो । बोर्डका एक अधिकारीले कसैले ह्याक गरेर यस्तो दृश्यहरु देखाइएको हुनसक्ने बताउँदै यसबारेमा छानबिन भइरहेको जानकारी दिए।"
"चारदिनदेखि गोरुसिंगे सन्धिखर्क सडक अवरुद्ध, २१ घर पहिरोको जोखिममा","सन्धिखर्क : चार दिनदेखि गोरुसिंगे सन्धिखर्कसडक अवरुद्ध भएको छ। शुक्रबार राती नरपानीमा गएको पहिरो खस्ने क्रम नरोकिएपछि चार दिनदेखि गोरुसिंगे सन्धिखर्कसडक अवरुद्ध बनेको हो । लगातार परेको अविरल वर्षाका कारण गोरुसिंगे सनिधखकै सडकको नरपानी र खाँचीखोलाको बीचमा पहिरो गएको हो । चार दिनदेखि २ वटा डोजरले पहिरो पन्छाउने काम भइरहे पनि पहिरो खस्ने क्रम नरोकिएकाले सडक खुलाउन नसकिएको प्रमुख जिल्ला अधिकारी विजयराज पौडेलले जानकारी दिए । पहिरो हटाउने प्रयास भएपनि पानी परिरहेको र पहिरो खसिरहेकाले बाटो खुलाउन समस्या भएको हो । सडक बन्द हुँदा बिरामी बोकेका एम्बुलेस ,अन्य सवारीसाधन आवतजावत गर्न नपाएको जिल्ला प्रहरी कार्यालयका प्रहरी नायव उपरीक्षक माधब बुढाथोकीले बताए । वर्षाका कारण अर्घाखाँचीमा अधिकांश ग्रामिण सडक पनि अवरुद्ध भएका छन् ।अर्घाखाँचीका विभिन्न ठाउँका बस्ती उच्च पनि जोखिममा परेका छन् । लगातारको वर्षाले सन्धिखर्क नगरपालिका र पाणिनि गाउँपालिकामा २ घर बगाएको छ । जिल्ला भर २१ घर पहिरोको उच्च जोखिममा परेका छन्। जोखिममा परेकाहरु छिमेकीको घरमा आश्रय लिएर बसेका छन्। सन्धिखर्क नगरपालिका६ को नरपानीका १० घर , वडा नम्बर७ को भुजुङ्गे गाउँमा पाँच घर पहिरोको उच्च जोखिममा परेको छ । यस्तै शितंगंगा नगरपालिका र मालारानीका विभिन्न बस्तीहरु पनि उच्च छन् । पहिरोको उच्च जाखिममा परेका मालारानी गाउँपालिका वडा नम्बर४, खनका दुई घरपरिवारलाई स्थान्तरण गरिएको छ भने शितगंगा नगरपालिका वडा नम्बर४, ठाडाका तीन घर परिवारलाई सुरक्षित ठाउँमा स्थानान्तरण गरिएको छ। त्यस्तै भुमिकास्थान नगरपालिका वडा नम्बर९, ढिकुराको एक घरलाई पनी सुरक्षित ठाउँमा स्थानान्तरण गरिएको छ । वर्षाका कारण पाणिनि गाउँपालिकाको दुर्गाखोलामा निर्माण हुन लागेको पुलमा क्षति पुगेको छ। सालझण्डीसन्धिखर्क ढोरपाटन सडकअन्तर्गत दुर्गाखोलामा निर्माण हुन लागेको पुलमा बाढी आएपछि सामान खोलाले बगाउँदा ५० लाख बढीको क्षति भएको पुष्पाजेभिका सञ्चालक नारायणप्रसाद बन्जाडेले जानकारी दिए । मालारानी र सन्धिखर्क जोड्न निर्माण गरिएको पुलमा पनि क्षति भएको छ । मालारानी र सन्धिखर्कको सिमाना नौलापानीमा पीटिआर कन्स्ट्रक्सनले करिब ३ करोडको लागतमा निर्माण गर्न लागेको पुल बगाएको कन्स्ट्रक्सनका सञ्चालक ऋषी अधिकारीले बताए ।"
शैलुङ गाउँपालिकाले सार्वजनिक गर्यो कोरोना सर्तकताको आम्दानी खर्च,"चरिकोट : पश्चिमी दोलखाको शैलुङ गाउँपालिकाले कोरोना सर्तकता र रोकथामका लागि आइतबारसम्म भएको सम्पूर्ण आम्दानी र खर्च सार्वजनिक गरेको छ । कोरोना महामारीको सर्तकता र रोकथामको लागि बागमती प्रदेशमै पहिलोपटक दोलखाको शैलुङ गाउँपालिकाले आम्दानी खर्च सार्वजनिक गरेको हो । कोरोना महामारी सर्तकता र रोकथामका लागि शैलुङ गाउँपालिकाले पछिल्लो ४ महिनादेखि आइतबारसम्म ३८ लाख ९९ हजार पाँचसय ७० रुपैयाँ खर्च भएको शैलुङ गाउँपालिकाका अध्यक्ष भरत दुलालले जानकारी दिए । बागमती प्रदेशको अनुदान १० लाख र गाउँपालिकाको आन्तरिक स्रोत ३१ लाख ३३ हजार एकसय ६६ रुपैयाँ आम्दानी गरेको अध्यक्ष दुलालले जनाए । नेपालमा कोरोना महामारी सर्तकता र रोकथाममा भएको खर्च सार्वजनिक गर्न आन्दोलन नै चलिरहेका बेला शैलुङ गाउँपालिकाले सार्वजनिक गरेको आम्दानी र खर्चको फेहरिस्तलाई निकै सकारात्मक रुपले दिइएको छ । गाउँपालिकाले सार्वजनिक गरेको विवरणअनुसार सबैभन्दा बढी क्वारेन्टाइन व्यवस्थापनको लागि खर्च भएको छ । क्वारेन्टाइन व्यवस्थापनका लागि मात्र शैलुङले १७ लाख ८४ हजार पाँचसय ९ रुपैयाँ खर्च गरिएको अध्यक्ष दुलालले बताए । पालिकाभर रहेको स्वास्थ्य संस्थालाई अनुदानस्वरुप ९ लाख, स्थानीय तहमा राहत वितरणका लागि ८ लाख तथा सो सामग्री ढुवानी र वडा कार्यालयको लागि एक लाख ६० हजार खर्च गरिएको छ । गाउँपालिकाले प्रहरी चौकी व्यवस्थापनका लागि समेत एकलाख ७५ हजार अनुदान खर्च गरेको अध्यक्ष दुलालले जनाए । आरडीटी किट खरिद, बोलेरोभाडा र भ्रमण खर्च गरी ८० हजार ६१ सहित कूल ३८ लाख ९९ हजार पाँचसय ७० खर्च भई २ लाख ३३ हजार पाँचसय ९६ रुपैयाँ खर्च हुन बाँकी रहेको अध्यक्ष दुलालले जानकारी दिए । शैलुङ गाउँपालिकाले सार्वजनिक गरेको आम्दानी खर्च पारदर्शीताको कारण जिल्लामा रहेका २ नगरपालिका र ६ गाउँपालिकाहरुलाई पनि आम्दानी खर्च सार्वजनिक गर्न दबाव परेको छ ।"
थप ५३५ जनामा कोरोना पुष्टि : संक्रमितको संख्या ९ हजार ५६१ पुग्यो,"काठमाडौं : नेपालमा कोरोना भाइरस (कोभिड१९) संक्रमितको संख्या ९ हजार ५६१ पुगेको छ। स्वास्थ्य तथा जनसंख्या मन्त्रालयका प्रवक्ता डा जागेश्वर गौतमका अनुसार सोमबार ५३५ जनामा संक्रमण पुष्टि भएसँगै संक्रमितको संख्या ९ हजार ५६१ पुग्यो पुगेको हो।आइतबार मात्र ४२१ जनामा कोरोना संक्रमण पुष्टि भएको थियो। मन्त्रालयका अनुसार अहिलेसम्म पीसीआर विधिबाट एक लाख ८१ हजार ३७१ र आरडीटी विधिबाट दुई लाख ६८ हजार १०३ जनाको नमुना परीक्षण गरिएको छ । पछिल्लो २४ घण्टामा विभिन्न प्रयोगशाला पीसीआर विधिबाट ६ हजार १९८ र आरडीटी विधिबाट ५ हजार ९२९ जनाको नमुना परीक्षण गरिएको छ । मन्त्रालयका अनुसार क्वारेन्टाइनमा ९० हजार ७३० छन् भने आइसोलेसनमा ७ हजार ७ सय ८९ जनाको उपचार भइराखेको छ। पाल्पामा एकै दिन ८२ जनामा कोरोना संक्रमण डडेल्धुरामा १५ कोरोना संक्रमित थपिए बैतडीमा थप १४ जनामा कोरोना संक्रमण, संक्रमितको संख्या १ सय ७२ पुग्यो यस्त सोमबार थप ३७० जनाले कोरोना जित्नेका छन्। स्वास्थ्य तथा जनसंख्या मन्त्रालयका प्रवक्ता प्रवक्ता डागौतमले गत २४ घन्टामा विभिन्न स्थानका आइसोलेसनबाट ३७० जनाले कोरोना जितेर डिस्चार्ज भएको जानकारी दिए। योसहित निको हुनेको संख्या २ हजार १४२ पुगेको हो। मन्त्रालयका अनुसार रसुवा बाहेक सबै जिल्लामा कोरोना संक्रमण देखिएको छ । हालसम्म कोरोनाबाट २३ जनाको मृत्यु भइसकेको छ।"
"देशभर मनसुन बदली : पाँचवटा प्रदेशमा भारी वर्षाको संभावना, सतर्कता अपनाउन आग्रह","काठमाडौं : पाँचवटा प्रदेशमा भारी वर्षाको संभावना रहेकाले उच्च सतर्कता अपनाउन मौसम पूर्वानुमान महाशाखाले अनुरोध गरेको छ। महाशाखाका अनुसार प्रदेश ५, गण्डकी प्रदेश, बागमती प्रदेश, प्रदेश २ र प्रदेश १ का एकदुई स्थानमा भारी वर्षाको संभावना रहेको छ। सो स्थानमा नदीमा पानीको वहाव बढ्ने, पहिरो जाने, सडक तथा हवाई यातायात प्रभावित हुने तथा ढल पानीको राम्रो निकाश नभएको ठाउँमा डुबान समेत हुन सक्ने भएकाले आवश्यक सतर्कता अपनाउन महाशाखाले अनुरोध गरेको हो। हाल नेपालमा मनसुनी वायु सक्रिय रहेकाले निरन्तर वर्षा भइरहेको छ। वर्षाका कारण कतिपय स्थानमा बाढी र पहिरो समेत आएको छ। सोमबार देशभर सामान्यदेखि पूर्ण बदली रहने जनाइएको छ। महाशाखाका अनुसार सोमबार दिउँसो प्रदेश १, प्रदेश ५, बागमती प्रदेश, गण्डकी प्रदेशका केही स्थानका साथै कर्णाली र सुदूरपश्चिम प्रदेशका थोरै स्थानमा हल्कादेखि मध्यम वर्षाको संभावना रहेको छ। प्रदेश १, प्रदेश २, बागमती प्रदेश, गण्डकी प्रदेश र प्रदेश ५ का एक वा दुई स्थानमा भारी वर्षाको संभावना रहेको छ। यस्तै राती सुदुरपश्चिम प्रदेश, कर्णाली प्रदेश तथा प्रदेश ५ मा सामान्य बदली रही बाँकी प्रदेशमा पूर्ण बदली रहनेछ। प्रदेश १, प्रदेश २, बागमती प्रदेश, गण्डकी प्रदेशका केही स्थानमा साथै प्रदेश ५, कर्णाली र सुदुरपश्चिम प्रदेशका थोरै स्थानमा भने हल्कादेखि मध्यम वर्षाको संभावना रहेको महाशाखाले जनाएको छ। यस्तै मंगलबार देशको सबै प्रदेशका अधिकांश स्थानहरुमा आंशिकदेखि सामान्य बदली रही सबै प्रदेशका केही स्थानमा हल्कादेखि मध्यम वर्षाको संभावना रहेको छ। मंगलबार राती पनि देशभर सामान्य बदली रही सबै प्रदेशका धेरै स्थानहरुमा हल्कादेखि मध्यम वर्षाको संभावना रहेको छ। प्रदेश १, प्रदेश २, गण्डकी प्रदेश र प्रदेश नं ५ र सुदुरपश्चिम प्रदेशका एक वा दुई स्थानहरुमा भारी वर्षाको संभावना रहेको छ। बुधबार पनि देशभर सामान्य देखि पूर्ण बदली रही सबै प्रदेशका धेरै स्थानमा हल्कादेखि मध्यम वर्षाको संभावना रहेको छ। प्रदेश ५, गण्डकी, कर्णाली र सुदुरपश्चिम प्रदेशका एक वा दुई स्थानहरुमा भारी वर्षाको संभावना रहेको छ। सोही राती देशको सबै प्रदेशहरुका अधिकांश स्थानहरुमा पूर्ण बदली रही सबै प्रदेशका धेरै स्थानमा हल्कादेखि मध्यम वर्षाको संभावना रहेको छ। प्रदेश १, प्रदेश २, बागमती, गण्डकी प्रदेश र प्रदेश नं ५ का थोरै स्थानमा भारी वर्षाको संभावना रहेको छ।"
बाढीको चपेटामा ५० लाख नेपाली,"काठमाडौं : भारतले सीमामा बनाएका भौतिक पूर्वाधारका कारण प्रत्येक वर्ष वर्षायाममा ५० लाख नेपाली बाढी र डुबानबाट प्रभावित हुन्छन्। पानीको प्राकृतिक बहावलाई अवरोध गर्ने बनाइएका संरचनाले वर्षासँगै तराईमधेसका अधिकांश जिल्लावासी डुबानको चपेटामा पर्ने गरेका हुन्। यो वर्ष वर्षात् सुरु भएसँगै सीमावर्ती क्षेत्रमा डुबान, कटान, पठान हुन थालेको छ। राष्ट्रिय मानवअधिकार आयोगले गरेको स्थलगत अध्ययनमा चितवन र पूर्व नवलपरासीबाहेक तराईका सबै जिल्ला प्रभावित हुने गरेको पाइएको उपनिर्देशक श्यामबाबु काफ्लेले बताए। सीमामा भारतले बनाएका स्थायी संरचनाले सीमावर्ती क्षेत्रका ४०५० लाख बासिन्दा प्रभावित हुने अनुमान छ, उपनिर्देशक काफ्लेले भने। उनका अनुसार आयोगले चार वर्ष लगाएर यी क्षेत्रको अध्ययन गरेको हो। आयोग सदस्य मोहना अन्सारी, गोविन्द शर्मा पौडेलले २०७२ देखि २०७६ को अन्त्यसम्म लगाएर अनुगमन गरेका थिए। बर्सेनि ठूलो मात्रामा धनजनको क्षति हुने गरेको छ। बाढीका कारण हजारौं नेपाली विस्थापित हुने गरेका छन्। कोसी नदीको बाँध फुट्दा ५५ हजार जनावर मात्रै मरेका थिए। भारतले ती संरचना अन्तर्राष्ट्रिय कानुनविपरीत बनाएको आयोगको ठहर छ। सीमा क्षेत्रका एकअर्का सहमत भई विशेष सम्झौता गरेको अवस्थामा बाहेक आफ्नो सीमाछेउ सुधारात्मक वा बचावको दृष्टिकोणले कुनै निर्माण वा मर्मतसम्भार गर्न नपाउने व्यवस्था छ। सीमा जल बहावमा कुनै प्रकारको बाधा आउने वा बाँध बनाउने वा सीमाभन्दा तल्लो सतहमा बगेको प्राकृतिक बहावको सतहलाई प्राकृतिक बहावभन्दा माथि लग्न निषेध गर्नुपर्ने उल्लेख छ। अन्तर्राष्ट्रिय तथा द्विपक्षीय सन्धिसम्झौताअनुसार नेपालभारत सीमा क्षेत्रमा निर्माण भएका बाँधलाई अन्तर्राष्ट्रिय मापदण्डअनुरूप नगरिँदा ती क्षेत्रमा बसोबास गर्ने नागरिकको मानवअधिकार संरक्षण चुनौतीपूर्ण बनेको उपनिर्देशक काफ्लेले बताए। यो समस्याको समाधान नेपाल र भारत दुवै पक्षको कूटनीतिक पहलबाट खोज्न ढिला भइसकेको आयोगको ठहर छ। विकासको अधिकारसम्बन्धी संयुक्त राष्ट्रसंघीय घोषणापत्र १९८६, भियना घोषणापत्र र कार्ययोजना १९९३ विपरीत छ। मानवअधिकारसम्बन्धी उल्लिखित कानुनी व्यवस्थाबाहेक बाँध तथा तटबन्धसम्बन्धी हेलसिन्की नियम १९६६, अन्तर्राष्ट्रिय सीमा जल ऐनसम्बन्धी सन्धि १९९०, संयुक्त राष्ट्रसंघीय अन्तर्राष्ट्रिय जलप्रवाह तथा गैरजल प्रवाहन प्रयोगसम्बन्धी महासन्धि १९९७ विपरीत भारतले सीमा संरचना बनाएको हो।भारतले सहमति उल्लंघन गर्यो बुद्धिनारायण श्रेष्ठ, सीमाविदभारतले सीमामा १७ सय ५० किलोमिटर लामो १० फिट अग्लो र ३० मिटर चौडा सडक बनाएको छ। १८ भन्दा बढी तटबन्ध, बाँधलगायत संरचना बनाएका कारण नेपाली भूभाग डुबानमा पर्दै आएको छ। उसले बनाएका संरचनाका कारण पानी बगेर जान पाउँदैन। प्रशस्त कलभर्ड, पुल नबनाएका कारण पानी बहाव रोकिएर तराईका भूभाग डुबानमा पर्छन्। बाँकेमा लक्ष्मणपुर बाँध, साढे २२ किलोमिटर लामो कलकलवा तटबन्ध बनाएको छ। कलकलवा तटबन्धले गन्धेली, सुतैया नालाको प्राकृतिक बहावलाई रोकिदिएको छ। भारत लक्ष्मणपुरको बाँध खोल्न मान्दैन। १७ वटा ढोकामा २४ वटा मात्रै खोलेर अरू बन्द गरिदिन्छ। उनले वर्षाको पानी जमाउने हिउँदमा प्रयोग गर्ने गरेको छ। बाँकेका नरैनापुर, राप्ती सोनारी र डुडुवा गाउँपालिकाका अधिकांश बासिन्दा बर्सेनि बाढीमा बस्नुपर्छ। बाँके मात्रै होइन, मोरङबाट कञ्चनपुरसम्मको भूमि भारतले बनाएका संरचनाले डुबानमा पर्छ। भारतले बाँध तथा तटबन्धसम्बन्धी हेलसिन्की अभिसन्धिलगायत अन्तर्राष्ट्रिय कानुन उल्लंघन गरेको छ। पटनामा एक दशकअघि भएको नेपालभारत सीमासम्बन्धी बैठकमा दुवैतिर दसगजाबाट ८८ किलोमिटर माथिल्लो र तल्लो क्षेत्रमा संरचना नबनाउने सहमति भारतले उल्लंघन गरेको छ। सहमतिलगत्तै कपिलवस्तुस्थित महलीसागर बाँध बनाएर भारतले यो सहमतिको उल्लंघन गरेको हो। अन्तर्राष्ट्रिय कानुनको बर्खिलाप भयो  रतन भण्डारी, सीमासम्बन्धी अध्येता कुनै देशको सहमति र सम्झौताबेगर अर्को छिमेकी देशलाई क्षति र हानि हुने गरी संरचना बनाउन मिल्दैन। यो अन्तर्राष्ट्रिय कानुनको बर्खिलाप हुन्छ। भारतले नेपालको सहमतिबेगर अधिकांश ठाउँमा एकलौटी संरचना बनाएको छ। जब वर्षा सुरु हुन्छ तब यो विषय आउँछ। पूरै तराई बर्सेनि डुबानमा पर्ने यत्रो विषय मौसमी मुद्दा मात्रै बन्नु दुःखद् कुरा हो। यो समस्याको दीर्घकालीन समाधानका लागि तत्काल कूटनीतिक पहल गर्नुपर्छ। भारतीय तटबन्धले तराई डुबानमा इतिहासले बोकाएको बोझले नेपाल डुबानमा वर्षात नहुँदा पनि डुबानमा दशगजाको यो गाउँ दोहोरो पीडामा बबईका बाढीपिडित डुबान हेर्नु कि कोरोना ? बर्खामा डुबान, हिउँदमा सुख्खा"
वेल्डिङ गर्ने क्रममा करेन्ट लागेर युवाको मृत्यु,विराटनगर ः विराटनगर महानगरपालिका६ स्थित स्टन कोल्ड स्टोरमा वेल्डिङ गर्ने क्रममा करेन्ट लागेर आइतबार एक जनाको मृत्यु भएको छ । मोरङको बूढीगंगा गाउँपालिका५ का २५ वर्षीय सन्तोष महतोको करेन्ट लागेर मृत्यु भएको हो । मोरङ प्रहरीका प्रवक्ता डीएसपी मानबहादुर राईका अनुसार करेन्ट लागेर बेहोस भएका महतोको उपचारका क्रममा विराट नर्सिङ होममा मृत्यु भयो । प्रहरीले घटनाका बारेमा अनुसन्धान भइरहेको जनाएको छ ।
कोरोना कहर : मनोबल बढाउन क्वारेन्टाइनमै योगा र उत्प्रेरणा कक्षा,"दैलेख : कर्णालीका क्वारेन्टाइनमा बसेकाहरुलाई शारीरिक तथा मानसिक रुपमा तन्दरुस्त राख्न विभिन्न मनोरञ्जनात्मक कार्यक्रमको आयोजना हुन थालेको छ। त्यसका लागि सरकारी तथा गैरसरकारी निकाय र युवाहरुले उत्प्रेरणा कक्षा, योगा, लाइभ कन्सर्ट तथा मनोपरामर्श सेवा प्रदान गरिरहेका छन् । कर्णाली प्रदेशमा सञ्चालित बालिका बचाउ अभियानले सुर्खेतका विभिन्न क्वारेन्टाइनमा उत्प्रेरणा कक्षा सञ्चालन गरिरहेको छ । क्वारेन्टाइनमा रहेकाहरुको आत्मबल र हौसला बढाउन तथा सकारात्मक सोच र तनाब व्यवस्थानका लागि उत्प्रेरणा कक्षा सञ्चालन गरिएको अभियानका संयोजक सजना सुनारले बताइन् । 'आइडीया नेपाल नामक गैरसरकारी संस्थाको सहयोगमा अभियान थालेका हौं, 'संयोजक सुनारले भनिन् । नेपाल युवा परिषद् कर्णाली प्रदेश, ब्लूम्स ब्यान्ड, जेपर ब्यान्ड र बिक्रम साउण्डको समन्वयमा उत्प्रेरणा कक्षासँगसँगै लाइभ कन्सर्ट गरिरहेको संयोजक सुनारले जानकारी दिइन् । 'क्वारेन्टाइनमा बसिरहनुभएका हरुमा समस्यै समस्या छन्,' उनले भनिन्, 'मनोबल उच्च बनाउन, मनोरञ्जन प्रदान गर्न तथा तनाव व्यवस्थापनका लागि हामीले स्वंयमसेवक रुपमा अभियान सञ्चालन गरिरहेका छौं ।' यता दैलेखको दुल्लु नगरपालिकामा क्वारेन्टाइन आइसोलेसनमा उपचाररत कोरोना संक्रमितलाई योगा र मनोसामाजिक परामर्श सञ्चालन गरिएको छ । दुल्लुस्थित दोणाञ्चल क्याम्पस दुल्लुमा राखिएको कोरोनाका बिरामीको मनोपरामर्शसहित योगा सञ्चालन गरिएको हो । नगरपालिका र आर्युवेद औषधालयद्वारा मनोसामाजिक परामर्शसहित योगा सञ्चालन गरेको हो । रोगसँग लड्ने क्षमता बढाउन योगा र मानसिक तनाबबाट मुक्त रहन मनोपरामर्श सेवा प्रदान गरिएको नगरप्रमुख घनश्याम भण्डारीले बताए । संक्रमितलाई गुर्जो, अदुवालगायतका जडिबुटी दैनिकरुपमा सेवन गर्न सुझाएको नगरपालिकाले जनाएको छ। सामुदायिक र नीजि विद्यालय, सामुदायिक भवनमा बनाइएका क्वारेन्टाइन व्यवस्थित हुन सकेका छैनन्।मुलुक बाहिरबाट आएकाहरु डेक्स बेन्च जोडेर, भुँईमै पिफर्म बिच्छ्याएर बस्न विवश छन्। प्रदेश र स्थानीय सरकारले कोरोनाविरुद्ध थालेको प्रवद्र्धनात्मक, निरोधात्मक र उपचारात्मक अभियानमा करोडौं खर्चिए पनि कर्णालीका क्वारेन्टाइन व्यवस्थित बनाउन सकिएको छैन् । क्वारेन्टाइन व्यवस्थित नहुँदा क्वारेन्टाइनमा बसेका आन्दोलनमा उत्रिन थालेका छन् । क्वारेन्टाइन व्यवस्थापन राम्रो नभएको भन्दै क्वारेन्टाइन बसेकाहरु आन्दोलन गर्न बाध्य छन् । कतिपय क्वारेन्टाइनबाटै भाग्ने, जनप्रतिनिधि र कर्मचारीमाथि हातपातमा उत्रिने समेतका घटना बाहिरिएका छन् ।क्वारेन्टाइनमा सयौं नागरिकलाई एउटै कोठामा हुलेर राख्दा संक्रमणको थप जोखिम बढाएको जानकार बताउँछन् ।"
गोरखा छेकम्पारमा बाढीले ४ वटा पुल बगायो,"गोरखा : तीनदिनदेखि लगातारको वर्षाका कारण आएको बाढीले छेकम्पारमा चारवटा पुल बगाएको छ । चुमनुब्री गाउँपालिका७ छेकम्पारको लार र लामागाउँ जोड्ने नाकी खोला पुल, ङाक्यु र लार जोड्ने ङोराङखोला पुल, छुले र लार जोड्ने छुलेखोला पुल र म्हु गुम्बा जोड्ने छुना खोला पुल बगाएको स्थानीय निमा लामाले जानकारी दिए । पुल बगाएपछि छुलेस्थिथ वडा कार्यालय पुग्न गाउँलेहरुलाई समस्या भएको छ । बाढीले चारवटै पुल आइतबार दिउँसो बगाएको लामाले बताए । मुख्यबाटोमा पर्ने सो पुल बगाएपछि लार र त्यसभन्दा माथिका बासिन्दालाई तल आउन र लामागाउँ र त्योभन्दा तलका बासिन्दालाई वडा कार्यालय जान समेत समस्या भएको स्थानीयको भनाइ छ। चुमनुब्री गाउँपालिका७ को छुले गाउँ ।"
"बर्खामा डुबान, हिउँदमा सुख्खा","काठमाडौं : भारतले सीमा क्षेत्रमा एकलौटी बाँधैबाँध र तटबन्ध बनाएकाले तराईमधेश हरेक बर्खामा डुब्छ। हिउँदमा पानी सबै उतै लैजाँदा नेपाली जग्गा जमिन बाँझै रहन्छन्। नेपालको पश्चिमबाट पूर्वी सीमासम्म भारतले बनाएका बाँध र तटबन्ध २१ वटा पुगिसकेका छन्। ३० मिटर चौडा १७ सय ५२ किलोमिटर सडक बनाएको छ। राष्ट्रिय मानवअधिकार आयोगले यसलाई नेपाल थुन्ने प्रयास का रूपमा लिँदै गहन अध्ययन गरी प्रतिवेदन बनाएको छ। बाँध, तटबन्ध र ३ देखि ७ मिटर उचाइका सडकका कारण बर्खाको बाढी यतै फर्किन मद्दत पुगिरहेको छ। त्यही कारण नेपाली बस्ती डुबानमा पर्छन्। आयोगको प्रतिवेदनअनुसार भारतले नेपालसँगको सीमानजिक टनकपुर, शारदा, कैलाशपुरी, लक्ष्मणपुर, कोइलाबास, महलीसागर, रसियावाल खुर्दलोटन, डन्डाफरेना, गण्डक, सप्तकोसी र लुनालगायत बाँध निर्माण गरेको प्रतिवेदनमा उल्लेख छ। बाँध, तटबन्ध र सीमा सडकका कारण नेपालतर्फ तराईमधेसको सीमावर्ती ठूलो भूभाग डुबानमा पर्दै आएको छ। त्यसबाट लाखौं नेपाली प्रभावित छन्। भारतको यस्तै भौतिक संरचनाका कारण सीमावर्ती क्षेत्रमा नदीनालाको प्राकृतिक बहाव रोकिन गई डुबान, कटान, पटान भई धनजनको क्षति हुने गरेको छ। सीमारेखाबाट १२ किलोमिटर माथि र तल सम्बन्धित देशको सहमतिबेगर बाँधजस्ता संरचना निर्माण गर्न नपाइने व्यवस्थाविपरीत भारतले काम गरेको हो। उसले बाँके हुँदै बग्ने राप्ती नदीमा नेपाली सिमानाबाट चार किलोमिटर दक्षिणतर्फ आफ्नै भूमिमा लक्ष्मणपुर बाँध बनाएको छ। दसगजासँगै जोडेर २२५ किलामिटर लामो भनिएको कलकलवा (करकरवा) तटबन्धमाथि कालोपत्रे सडक निर्माण गरेको प्रतिवेदनमा उल्लेख छ। बाँकेमा दसगजासँग जोडेर भारतले ३० मिटर चौडा पक्की सडक बनाएको विषय ६ वर्षअघि यही संवाददाताले अन्नपूर्ण पोस्ट्मार्फत उजागर गरेको थियो। त्यही समाचारका आधारमा नेपालभारत उच्चस्तरीय बैठकमा उक्त विषय उठाइएको बाँकेका तत्कालीन प्रमुख जिल्ला अधिकारी वेदप्रसाद लेखक बताउँछन्। कपिलवस्तु भएर बग्ने महसई नदीबाट २ सय मिटर दक्षिणमा महलीसागर बाँध बनाइएको छ। रूपन्देहीको मर्चवार क्षेत्र हुँदै बग्ने डन्डा र दानव नदीको बहाव रोक्न भारततर्फ रसियावाल खुर्दलोटन बनाइएको छ। यस्तै, डन्डा नदी र सुइया नालाको बहाव रोक्न दसगजासँगै जोडेर भारतले डन्डा फरेना तटबन्ध निर्माण गरेको छ। यस्ता संरचनाले नेपालको ठूला भूभाग डुबानमा पर्ने उल्लेख छ। मोरङ भएर बग्ने बव्राहा नदी भारतमा पुगेपछि त्यसमाथि भारतले करिब ३ सय मिटर लामो लुना बाँध बनाएको छ। भारतको बरडंगासँग जोडिएको भूभागमा उक्त बाँध निर्माण गरिएको हो। त्यही संरचनाका कारण बव्राहा नदीको प्राकृतिक बहाव रोकिन गई नेपाली भूभाग डुबानमा पर्ने गरेको छ। सुनसरी र सप्तरीको सिमानाको कोसी नदीमा नेपाल र भारतबीच २०११ वैशाख १२ गते (२५ अप्रिल १९५४) को कोसी सम्झौताबमोजिम सप्तकोसी बाँध बनाइएको छ। उक्त बाँध २०२२ वैशाख २२ गते उद्घाटन भएको मानिन्छ। त्यही बाँधका स्परको मर्मतसम्भार तथा व्यवस्थित तरिकाले सञ्चालन नहुँदा सुनसरीको पश्चिमी क्षेत्र जोखिममा रहँदै आएको प्रतिवेदनमा उल्लेख छ। नेपालले सप्तरी (हाल सप्तरी र सुनसरी) जिल्लाका ५९ मौजाको १३ हजार ३ सय ३१ बिघा जमिन भारतलाई उपलब्ध गराएर सो बाँध निर्माण भएको जनाइएको छ। बाँधसँगै हनुमाननगरबाट ३ माइल माथि ब्यारेज, एफलक्स बन्ड, तटबन्ध, सुरक्षात्मक कार्य, नहर निर्माणलगायत सम्झौता भएको थियो। तर, त्यसको कार्यान्वयन प्रभावकारी हुन नसक्दा कोसीले तीनपटक तटबन्ध फुटाएर नेपाली गाउँबस्ती डुबाएको छ। पछिल्लो पटक २०६५ भदौ २ गते बाँधका दुई स्पर र तटबन्ध भत्किँदा सुनसरीका पश्चिम कुसाहा, श्रीपुर, लौकही, हरिपुर, बसन्तपुर, घुस्कीलगायत क्षेत्रमा बाढी पसेको थियो। ती क्षेत्रका ५० हजारभन्दा बढी स्थानीय विस्थापित हुनुपरेको जनाइएको थियो। दक्षिणपश्चिमी क्षेत्र एकातर्फ तटबन्ध, अर्कोतर्फ कोसी बाँधका ५६ वटा ढोकामध्ये अधिकांश भारतले आफ्नो अनुकूलमा खोल्ने, बन्द गर्ने गरेका कारण निरन्तर प्रभावित हुँदै आएको छ। कोसी बाँधको १२ किलोमिटर उत्तरतर्फ साबिक प्रकाशपुर गाविसको भूगोलमा पर्ने एउटा वडा छ। उक्र क्षेत्रलाई श्रीलंका टापु नामबाट चिनिने गरेको पाइयो। उक्त वडालाई बीचमा पारी कोसी नदी दुईतिर बगेको छ। टापुमा बसोबास गर्ने नागरिकको दैनिक जीवनयापन कष्टकर छ। उनीहरू वडा कार्यालयसम्म जान पनि डुंगाको असुरक्षित यात्रा गर्न बाध्य रहेको प्रतिवेदनले देखाएको छ। भारतले सप्तरीको तिलाठीसँग जोडेर कुनौलीमा अर्को तटबन्ध बनाएको छ। जिल्ला सदरमुकामबाट १० किलोमिटर दक्षिणमा नेपालभारत सीमामा छ। २ किलोमिटर लम्बाइको तटबन्धको उचाइ ४ मिटर रहेको अनुमान गर्न सकिन्छ। त्यही संरचनाका कारण सप्तरीका तिलाठी, रमपुर्वा, मल्हानिया, लौनिला, कोइलाडी, सकपुरा, बिसहरिया, बर्साइन, इनर्वा, बमनगामाकट्टीलगायत क्षेत्र डुबानमा पर्ने गरेका प्रतिवेदनमा उल्लेख छ। सिरहाको सीमा क्षेत्रमा सिरहा तटबन्ध निर्माण गरिएको छ। जिल्ला सदरमुकामबाट दक्षिणपूर्वी क्षेत्रको हरकट्टी सीमापारि भारतीय भूमिमा सो तटबन्ध बनाइएको हो। दसगजा क्षेत्रमै परेको उक्त संरचनाका कारण नजिकका नेपाली भूमि वर्षात्को समयमा डुबानमा पर्ने गरेका छन्। ८ फिट अग्लो संरचनाका कारण सिरहाका हरकट्टी, सुखीपुर, जानकीनगर, सन्ठैहा क्षेत्र डुबानमा परेका छन्। स्थानीयको घरबस्ती डुबानमा पर्ने गरेको प्रतिवेदनमा उल्लेख छ। महोत्तरीको मटिहानीसँग सिमाना जोडिएको भारत मधुवनी जिल्लाको मधवापुर नाकामा भारततर्फ पक्की नाली बनाइएको छ। त्यसको संरचना नेपाली भूभागभन्दा अग्लो छ। त्यहीका कारण नेपालको मटिहानीतर्फको भूभाग वर्षात्को समयमा डुबानमा पर्छ। महोत्तरी हुँदै बग्ने रातु नदीमा उचित तटबन्ध अभावमा जिल्लाका बस्ती मात्र होइन, सदरमुकामसमेत हरेक वर्ष डुबानमा पर्ने गरेको छ। रौतहटको सिमानामा बनाइएका लालबकैया, बैरगनिया र वाग्मती तटबन्ध व्यवस्थित नगरिँदा नेपाली भूभाग डुबानमा पर्ने गरेको छ। गौर नगरपालिकासहित औरही, औरैया, सिर्सिया, बैरिया पिपरा, पुरेनवा, बन्जराह, सिर्सियालगायत क्षेत्रका केही भाग हरेक वर्ष डुबान हुने गरेको प्रतिवेदनमा उल्लेख छ। नवलपरासीेको नेपालभारत सीमामा पनि भारतले गण्डक बाँध बनाएको छ। करिब ८ सय मिटर दक्षिण नेपालतर्फ त्रिवेणीको रानीनगर र भारतको भैंसालोटनमा पर्ने गरी नारायणी नदीमा ३६ ढोका भएको भैंसालोटन बाँध निर्माण गरिएको छ। त्यो बाँध सिमानामै पर्छ। बाँधका ३६ ढोकामध्ये १८ नेपालतर्फ र १८ भारततर्फ छन्। तर, बाँध निर्माणपछि सम्झौतामा उल्लेख भएबमोजिम समानुपातिक रूपमा सेवा विस्तार हुन सकेको छैन। नहर तथा बाँध निर्माणसँगै भारतले नेपाली भूभागमा डुबान हुन नदिन निर्माण गरेका चारवटा साइफनमध्ये टाँगिकोट गाउँनजिकको साइफन नं ४ बिनासूचना बन्द गरेको छ। अन्य साइफनको पनि उचित मर्मत हुन सकेको छैन। त्यसको परिणाम नवलपरासीका साबिकका गुठी सुरापुरा, गुठी परसौनी, त्रिवेणी सुस्ता, पक्लिहवा, रूपौलिया, बेदौली, प्रतापपुर, कुडियालगायत गाविस डुबानमा पर्ने गरेका छन्। जिल्लाका रूपौलिया, कुडिया, नरसिंह, प्रतापपुरगढी पर्सौनी, जमुनिया, सोमनी, ठुलो खैरटोवा र बैदौलीमा बसोबास गर्ने करिब ५० हजार नागरिक बाढीबाट बढी प्रभावित हुने गरेको बुझिएको प्रतिवेदनमा उल्लेख छ। दाङको दक्षिणी सिमाना कोइलाबास क्षेत्रको दाराखोलामा भारतले बाँध बनाएको छ। त्यसकारण सो क्षेत्रका नेपाली नागरिकले खेतमा लगाएको बाली र घरखेत पनि डुबानमा पर्ने गरेको छ। बर्दियाको जमुनीलगायत सीमा क्षेत्रमा पनि भारतीय पक्षले दसगजा क्षेत्रमा एस्काभेटर प्रयोग गरी माटो खनेर नेपालतर्फ अग्लो डिल बनाउँदा नेपालीे भूभाग डुबानमा परेको पाइएको प्रतिवेदनमा उल्लेख छ। । दसगजासँग जोडेर भारतीय पक्षले निर्माण सुरु गरेको सीमा सडकले कञ्चनपुरको दक्षिणी भूभाग डुबानमा पर्ने अवस्था उत्पन्न भएको उल्लेख छ। भारतको दुधुवा नेसनल पार्कसँग जोडिएको १८४ नम्बर स्तम्भभन्दा भारततर्फ १ किलोमिटर भित्रबाट भारतले वन पैदावार रोक्न भन्दै बाँध बाँध्न सुरु गरेको छ। कैलालीको सीमाक्षेत्रमा पनि रहेको यो सडक विस्तार हुने बुझिएको प्रतिवेदनमा उल्लेख छ। दार्चुलाको सिमानाबाट केही टाढा धौलीगंगामा उसले धौलीगंगा जलविद्युत् आयोजना निर्माण गरेको बुझिएको जनाइएको छ।"
क्वारेन्टाइनमा समस्यै समस्या,"बैतडी : पुर्चौंडी नगरपालिका ८ का लक्ष्मण विक २५ दिन पहिले भारतको नयाँदिल्लीबाट स्वदेश फर्के। भारतमा कोरोना संक्रमण बढ्दै गएपछि कोरोनाको त्रासबाट बच्न उनी स्वदेश फर्किए। उनी क्वारेन्टाइनमा बसिरहेका छन्। हामी एकै विद्यालयमा २० जना बसेका छौं। हामीमध्ये कसैको आरडीटी पोजेटिभ आएको छ। पोजेटिभ आएका र नआएका सबै एकै ठाउँमा छौं, उनले भने, यसरी कहिलेसम्म क्वारेन्टाइनमा राखिन्छ ? उनीहरू क्वारेन्टाइनमा बसेको पनि एक महिना पुग्न लागेको छ। क्वारेन्टाइनमा बसेकालाई स्थानीय तहले खानाको व्यवस्था गर्दै आएका छन्। तर क्वारेन्टाइनमा दैनिक दालभात मात्रै खानुपर्दा बालबालिकालाई समस्या भएको छ। विद्यालयको कोठामा छौं। बालबच्चा पनि छन्। एकै प्रकारको खाना खाँदा वाक्क भइसके, पुर्चौंडी ८ कै तारादेवी विकले भनिन्, हाम्रो परीक्षण कहिले हुन्छ ? कति दिनसम्म हामीलाई क्वारेन्टाइनमा राखिन्छ ? जिल्लामा तीन हजारभन्दा बढी नागरिक क्वारेन्टाइनमा छन्। संक्रमणको संख्या बढ्दो छ। उनीहरूको समयमै परीक्षण नहुँदा क्वारेन्टाइन बसाइ पनि लम्बिँदै गएको छ। आरडीटी पोजेटिभ आएकाको समयमै स्वाब संकलन नहुँदा क्वारेन्टाइनमा व्यवस्थापनमा समेत असहजता आएको छ। धेरै दिन भएकालाई घर पठाउने गरेका छौं, शिवनाथ गाउँपालिकाका स्वास्थ्य शाखा प्रमुख नरेन्द्र महताले भने, आरडीटी पोजेटिभ देखिएकाको स्वाब नै संकलन हुन सकेको छैन। स्थानीय सरकारको एक्लो प्रयासले क्वारेन्टाइनमा व्यवस्थापनमा निकै सकस भएकाले तीनै तहका सरकारको सहयोग आवश्यक भएको सुर्नया गाउँपालिकाका अध्यक्ष वीरबहादुर बिष्टले भने। क्वारेन्टाइनमा बसेका मानसिक तनावमा जिल्लाका विभिन्न क्वारेन्टाइनमा बसेका पाँच सयभन्दा बढी नागरिकको आरडीटी रिपोर्ट पोजेटिभ आएपछि तीन सयको स्वाब संकलन गर्न बाँकी छ। बालबच्चासहित क्वारेन्टाइनमा बसेकी पुर्चौंडी ८ की जानकी विक भन्छिन्, हाम्रो स्वाब कहिले संकलन हुने हो थाहा छैन। हामीले अझै कति दिन क्वारेन्टाइनमै बस्नुपर्ने हो ? धेरै समस्या भइसकेको छ। ८ कै विनोद विकले संक्रमण भएकाको स्वास्थ्यप्रति सरकार संवेदनशील नभएको बताए। उनले भने, आरडीटी पोजेटिभ आएपछि मानसिक समस्या छौं। हाम्रो स्वाब संकलन गरेर छिटो परीक्षण गरिदिए हुन्थ्यो। मानसिक रूपमा निकै तनाव भएको छ। यसबीच, बैतडीमा भीटीएम अभावमा स्वाब संकलन कार्य रोकिएको छ। झन्डै तीन सय नागरिकको स्वाब संकलन गर्न बाँकी रहेको भए पनि भीटीएम अभावमा स्वाब संकलन गर्न नसकिएको स्वास्थ्य कार्यालयका प्रमुख योगेशप्रसाद भट्टले बताए।"
तीन महिनापछि नौ पाकिस्तानी स्वदेश फर्कदै,"विराटनगर : मोरङको सुनवर्षी नगरपालिका९ मा क्वारेन्टाइनमा राखिएका ९ जना पाकिस्तानी नागरिकका लागि आफ्नो मुलुक फर्कनलाई बाटो खुलेको छ । आफ्नो मुलुक फर्कनलाई आवश्यक सबै प्रक्रिया पूरा भएपछि उनीहरुले तीन महिनापछि सोमबार सुनवर्षी छाडेका छन् । इस्लाम धर्म प्रचारका लागि भनेर पाकिस्तानबाट नेपाल आएका मुस्लिम समुदायका उनीहरुलाई मोरङ प्रशासनको निर्देशनमा मस्जिदमै क्वारेन्टाइनमा राखिएको थियो । चैत १० गते सुनवर्षी आइपुगेका पाकिस्तानी नागरिकमा जेहाद, साहिद स्लाम, खान, अली, ज्यादा, उल्लाहा, खान, इम्त्याज र जामिन थिए । सबै जना ६० वर्षमाथिका छन् । विश्वभर महामारीको रुप लिएको कोरोना भाइरसको संक्रमण नियन्त्रणका लागि चैत ११ गतेबाट 'लकडाउन' सुरु भएपछि नेपालमा रहेका विदेशी नागरिकले आफ्नो मुलुक फर्कन पाएका थिएनन् । 'लकडाउन'सँगै मोरङको मस्जिदमा राखिएका पाकिस्तानी नागरिकलाई बाहिर हिँडडुल, भेटघाट, धर्मको प्रचार गर्न र आफ्नो मुलुक फर्कन रोक लगाइएको थियो । स्थानीय अगुवा एवं कांग्रेस नेता महताब आलमले सबै जनालाई पाकिस्तान फर्काउनका लागि अनुमति माग गरिए पनि स्थानीय प्रशासनले नदिएपछि मस्जिदमै तीन महिनादेखि सुरक्षित साथ राखिएको जानकारी दिए । आलमकाअनुसार इश्लाम धर्म प्रचार गर्नुका साथै धर्मका बारेमा मुस्लिम समुदायलाई शिक्षादीक्षा दिने, सिकाउने, बुझाउने र जनचेतना जगाउने उदेश्यले सबै पाकिस्तानीहरु आएका थिए । मोरङका प्रमुख जिल्ला अधिकारी मदन भुजेलले पाकिस्तानी राजदूतावासले पहल गरेपछि सबै प्रक्रिया पूरा गरेर पाकिस्तानी नागरिकलाई आफ्नो मुलुक फर्कन बाटो खुल्ला गरिएको जानकारी दिए । 'पाकिस्तानी राजदूतावासले आफ्ना नागरिकलाई फर्कने वातावरण बनाइदिन परराष्ट्र मन्त्रालयमा आग्रह गरेको थियो,' उनले भने, 'त्यहीअनुरुप व्यवस्था मिलाउन गृह मन्त्रालयले निर्देशन दिएपछि उनीहरुलाई सहज रुपमा आफ्नो मुलुक फर्काउने प्रक्रिया अघि बढाइएको थियो ।' प्रजिअ भुजेलले मोरङबाट काठमाडौं पुगेपछि उनीहरुलाई जहाजमार्फत पाकिस्तान पठाइने बताए ।"
