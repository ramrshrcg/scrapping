शीर्षक,विवरण
एनसेलको हिसानअन्तर्गतका विद्यार्थीका लागि विशेष अफर,"काठमाडौं : एनसेल प्राइभेट लिमिटेड र उच्च शिक्षा तथा माध्यमिक विद्यालय संघ नेपाल (हिसान) बीच अनलाइन शिक्षा तथा सिकाइका लागि एनसेलको मोबाइल कनेक्टिभिटी प्रयोग गर्न समझदारी पत्रमा हस्ताक्षर भएको छ । अनलाइनकक्षा तथा सिकाइका लागि विद्यार्थी, शिक्षक(शिक्षिका र विद्यालयहरूलाई सुलभ दरमा मोबाइल सेवाको पहुँच सुनिश्चित गर्ने उद्देश्यअनुरूप एनसेलले यस समझदारीअन्तर्गत विशेष मासिक योजना प्रदान गर्नेछ । यो योजनामा भ्वाइस, डेटा र एसएमएस सेवाहरू बन्डलसहितको सेवा लिन सकिने कम्पनीले जनाएको छ । विषेश योजनाअन्तर्गत विद्यार्थीले मासिक २५० (करबाहेक) मा अनलाइन कक्षाका लागि आवश्यक पर्ने जुम, गुगल मिट र माइक्रोसफ्ट टिम्स प्रयोगका लागि २० जिबी डेटा, १ जिबीथ्रिजी(फोरजी डेटा, २ जिबीफोरजी डेटा, सीयूजीनम्बरमा कल गर्न हरेक दिन १२० मिनेट टकटाइम, ५० मिनेट अन नेट टकटाइम र ५० अन नेट एसएमएस सेवा पाउँछन् । यसैगरी मासिक ३५० (करबाहेक) को योजना पनि उपलब्ध रहेको कम्पनीले जनाएको छ । समझदारीपछि एनसेलका चीफ कमर्सियल अफिसर प्रदीप श्रीवास्तवले कोभिड१९ को महामारीले ठूलो चुनौतीसिर्जना गर्नुका साथै कनेक्टिभिटी र टेक्नोलोजीप्रयोग गर्दै अबको न्यु नर्मलसँग अभ्यस्त हुन अवसर पनि प्रदान गरेको बताए । अनलाइन शिक्षामा योगदान पुर्याउन हिसानसँग यो सहकार्य गरिएको एनसलेले जनाएको छ । हिसानका अध्यक्ष रमेशकुमार सिलवालले यो समझदारीबाट आफूहरू उत्साहित भएको बताए । 'विश्वव्यापीमहामारीले शिक्षाक्षेत्रमा दीर्घकालीन असर पारेको छ र पुरानै शैलीमाकहिलेदेखि कक्षाहरु सुचारु हुन्छन् भन्ने अहिले अनुमान गर्न सकिने अवस्था छैन,' उनले भने, भर्चुअलकक्षाकालागि कनेन्टिभिटी सुनिश्चित गर्ने एनसेलसँगको यस सहकार्यले विद्यार्थी, शिक्षकशिक्षिकातथाविद्यालयसँगै पूरै शिक्षा क्षेत्रमा ठूलो महत्व राख्छ। यस सहकार्यअनुसार हिसानको सिफारिस पत्रका आधारमा सम्बन्धित विद्यालयका विद्यार्थी, शिक्षकशिक्षिकाहरूले यो सेवा लिन सक्छन् । सिमको स्वामित्व विद्यार्थी वा सम्बन्धित शैक्षिक संस्थाको नाममा राख्न सकिने जनाइएको छ ।"
समुदायस्तरमा जाँच गर्न थालेपछि कोरोना संक्रमितको संख्या बढ्दै,"वीरगन्ज : वीरगन्जमा समुदायस्तरमै कोरोना परिक्षण गर्न थालिएपछि संक्रमितको संख्या अप्रत्यासित रुपमा बढ्दै गएको छ। बुधबार मात्रै ५ जना स्वास्थ्यकर्मीसहित थप ५१ जनामा संक्रमण पुष्टि भएको छ। वीरगन्जमा समुदायस्तरमै संक्रमण फैलिएको आशंका भएपछि साउन १० देखि अनिश्चितकालीन निषेधाज्ञा लगाएर साउन १० देखि समुदाय स्तरमै कोरोना परिक्षण थालिएको छ। नारायणी अस्पतालको प्रयोगशालाबाट बुधबार साँझ प्राप्त रिपोर्टमा १७ जना र बुधाबर नै बिहान प्राप्त रिपोर्टमा ३४ जनामा कोरोनो पोजिटिभ देखिएको अस्पतालका प्रमुख मेडिकल सुपरिडेन्टेन्ट (मेसु) डक्टर मदन उपाध्यायले जानकारी दिए। बुधबार साँझ संक्रमण पुष्टि भएका १७ जना मध्ये नारायणी अस्पतालका चार स्वास्थ्यकर्मी हुन्। नारायणी अस्पतालका १ जना डाक्टर , २ जना नर्स र १ जना अहेब गरि ४ जना स्वास्थ्यकर्मीमा संक्रमण भेटिएको मेसु उपाध्यायले जानकारी दिए। यस्तै वीरगन्ज महानगरपालिका२५ का ४ जना , वडा नम्बर १२ का ३ जना , वडा नम्बर ५ का २ जना , वडा नम्बर ४ का १ जना , वडा नम्बर ३ का १ जना , पर्साकै छिपहरमाई गाउपालिका २ टिहुकीका १ जना र नारायणी अस्पतालकै संक्रमति कर्मचारीकी १ जना छोरीमा पनि बुधबार साँझ संक्रमण पुष्टि भएको उपाध्यायले बताए। यसअघि बुधबार बिहान पनि वीरगन्जकै प्रयोगशालमा गरिएको परीक्षणमा नेपाली सेना, नेपाल प्रहरी, कारगारका कैदी, चिकित्सकसहित ३४ जनामा कोरोना संक्रमण पुष्टि भएको थियो। नारायणी अस्पतालका मेसु उपाध्यायका अनुसार साउन ८ देखि १२ गते सम्मका स्वाब संकलन गरि नारायणी अस्पतालको प्रयोगशालमा परीक्षण गरिएका ३४ जनामा बुधबार बिहान संक्रमण पुष्टि भएको हो। बुधबार बिहान संक्रमण पुष्टि हुनेमा १ जना सेना, २ जना नेपाल प्रहरी, वीरगन्ज कारागारका ६ जना कैदी, कारगारमै कार्यरत २ जना कर्मचारी र नारायणी अस्पतालका १ जना डाक्टर हुन्। यस्तै वीरगन्ज महानगरपालिका१५ भिस्वाका ८ जना, वडा नम्बर १० का २ जना, वडा नम्बर २५ का ३ जना, वडा नम्बर ५ का ३ जना, वडा नम्बर ११, ३२, ९ र १२ का ११ जना रहेका छन्। पर्सा जिल्लाको हरैयाकी ४० वर्षकी एक महिलामा पनि बुधबार बिहान संक्रमण पुष्टि भएको उपाध्यायले जानकारी दिए। बुधबार बिहान र साँझ गरि थप ५१ जनामा संक्रमण पुष्टि भएसँगै पर्सा जिल्लामा संक्रमितको संख्या ३२३ पुगेको जिल्ला स्वास्थ्य कार्यालय पर्साका स्वास्थ्य निरीक्षक जयमोद ठाकुरले जानकारी दिए। ५० बेड क्षमताको वीरगन्जको कोबिड अस्पतालमा अहिलेसम्म ६१ जना संक्रमितले भरिएका कारण ९३ जना संक्रमितलाइ उनीहरुको घरमै राख्नुपर्ने अवस्था रहेको कोबिड अस्पतालका कोर्डिनेटर डाक्टर उदय नारायण सिंहले जानकारी दिए। वीरगन्जमा साउन १२ देखि समुदायस्तरमै पुगेर स्वाब संकलन गरि परिक्षण गर्न थालिएपछि संक्रमितको संख्या बढ्दै गएको अस्पतालका मेसु उपाध्यायले बताए। मङगलवार पनि २ जना चिकित्सकसहित १५ जनामा संक्रमण भेटिएको थियो। मास टेष्टिङ शुरु गरेर संकलन गरिएका स्वाबको रिपोर्ट मङगलवारदेखि आउन शुरु गरेको जानकारी दिदै उपाध्यायले भनेमास टेष्टिङ जारी छ, त्यसको रिजल्ट पनि आउन शुरु भइसकेको छ, त्यसैले संक्रमितको संख्या थपिदै गएको छ।' दुइ दिनमै ६६ जना संक्रमित थपिएको जानकारी उनले दिए। आइतवारदेखि समुदायस्तरमै पुगेर शुरु गरिएको मास टेष्टिङ अन्तर्गत बुधबारसम्म ८ सय भन्दा बढि स्वाब संकलन गरिसकिएको मेसु उपाध्यायले जानकारी दिए। नारायणी अस्पतालको प्रयोगशालामा रहेका २ वटा पिसआर मेसिनले स्वाब परिक्षण गरिरहेको जानकारी दिदै उनले भने एक दिन (१२ घण्टा) मा करिब २ सय स्वाबको जाच भइरहेको छ।"
विद्यार्थी पढाइबारे शिक्षा मन्त्रालयको सात बुँदे निर्णय,"काठमाडौं : कोरोना भाइरस (कोभिड१९) का कारण बन्द रहेका विद्यालयका शैक्षिक क्रियाकलापमा सहजीकरण गर्ने सम्बन्धमा शिक्षा विज्ञान तथा प्रविधि मन्त्रालयले सात बुँदे निर्णय गरेको छ। निर्णयहरु कोभिड१९ का कारण बन्द रहेका विद्यालय जनस्वास्थ्यका तथा सुरक्षाका मापदण्ड पालना हुनेगरी विद्यालयका शैक्षिक क्रियाकलाप सञ्चालन र सहजीकरण हुनेछ। जस अनुसार २०७७ भदौ १ गतेदेखि नयाँ विद्यार्थी भर्ना गर्ने र कक्षागत रुपमा विद्यार्थीको संघात्मक विवरण संकलन गर्नुपर्ने, शैक्षिक सत्र २०७६ को नतिजा प्रकाशन गर्न बाँकी रहेको भए त्यस भन्दा अघि नै नतिजा प्रकाशन गर्नुपर्ने रहेको छ। नयाँ शैक्षिक सत्रमा अध्ययन गर्ने विद्यार्थीलाई पाठ्यपुस्तक उपलब्ध गराउन बाँकी भए उपलब्ध गराउने, विद्यालयको शैक्षिक क्रियाकलाप सञ्चालनार्थ विद्यालय शिक्षक विद्यालय पुगिसक्ने व्यावस्था मिलाउने तथा सकेसम्म विद्यालय भवन तथा परिसरमा क्वारेन्टिन र आइसोलेशन सम्बन्धी कार्यहरु सञ्चालन नगर्ने र क्वारेन्टिन तथा आइसोलेसनको रुपमा प्रयोग हुन छाडेका विद्यालय भवनलाई तोकिएको मापदण्ड बमोजिम स्थानीय तहले निर्मलीकरण गरी अध्ययन अध्यापन गर्न योग्य बनाउने निर्णय पनि मन्त्रालयले गरेको छ। विद्यालय परिसरभित्र तथा विद्यार्थी आवागमनमा प्रतिकूल असर पर्ने गरी वा विद्यालय क्षेत्रको निकट हुने गरी कोभिड१९ रोकथाम र नियन्त्रण सम्बन्धी संरचना नराख्न सरोकारवालालाई अनुरोध गर्ने निर्णय पनि मन्त्रायले गरेको शिक्षा विज्ञान तथा प्रविधिमन्त्री गिरीराजमणि पोखरेलका स्वकीय सचिव पुरन केसीले बताए।"
दक्षिण कोरियामा बढे कोरोना संक्रमित,दक्षिण कोरियामा कोरोना भाइरसका संक्रमित पछिल्लो समयमा बढ्न थालेका छन् । पछिल्लो समयमा यहाँका संक्रमितहरु बढ्न थालेको देखिएको बताइएको छ । यहाँका सरकारी अधिकरीहरुले सोलमा पछिल्लो महिना संंक्रमित हुनेहरुको संख्या बढ्दै गएको देखिएको जनाइएको छ । पछिल्लो २४ घण्टामा थप ४८ जनामा कोरोना भेटिएको बताइएको छ । बुधबार बिहान सो जानकारी दिइएको हो । यो सँगै संक्रमितहरुको संख्या १४ हजार २५१ जना पुगेको बताइएको छ । पछिल्लो हप्ता हरेक दिन ३० जना भन्दा कमै मात्र संक्रमित थपिने गरेको भए पनि गएका केही दिन यता भने त्यसमा बृद्धि भएको र संक्रमितहरु थपिएका बताइएको हो । गएको २४ घण्टामा थपिएका ४८ जना संक्रमितमध्ये २९ जना विदेशबाट आएका नारिक हुन् । पछिल्लो दुई दिनमा दुई व्यक्तिको मृत्यु भएपछि संक्रमणबाट ज्यान जानेको संख्या ३०० जना पुगेको बताइएको छ । त्यहाँका संंक्रमितहरु बढीजसो चर्चमा गएका व्यक्तिहरुबाट भएका बताइएको छ । दक्षिण कोरिया सरकारले कोरोना भाइरसको संक्रमणलाई रोक्न विदेशका अरु देशहरुको तुलनामा प्रभावकारी काम गरेको बताइएको छ । तर दक्षिण कोरियामा पनि पछिल्लो समयमा संक्रमितहरुको संख्या बढ्दै गएको देखिएको भए पनि उनीहरु विदेशबाट आएका बढी रहेको बताइएको छ । दक्षिण कोरियाको सरकारले गएको जुन ३ तारिखदेखि कोरोना भाइरसको परीक्षण शुरु गरेको थियो । त्यस यता आजसम्ममा यहाँको सरकारले करिब १५ लाखभन्दा बढी व्यक्तिको परीक्षण गरेको जनाएको छ ।
२४ घण्टामा उपत्यकामा १५ जनामा कोरोना संक्रमण,"काठमाडौं : पछिल्लो २४ घण्टामा काठमाडौं उपत्यका १५ जनामा कोरोना भाइरस (कोभिड १९) संक्रमण पुष्टि भएको छ। स्वास्थ्य तथा जनसंख्या मन्त्रालयका प्रवक्ता डा जागेश्वर गौतमका अनुसार काठमाडौंका १४ र भक्तपुरका १ सहित उपत्यकाका १५ जनामा संक्रमण पुष्टि भएको हो। योसँगै पछिल्लो २४ घण्टामा देशभर २१० जनालाई कोरोना संक्रमण पुष्टि भएको छ। योसँगै नेपालमा कुल संक्रमितको संख्या १९ हजार २७३ पुगेको छ। मंगलबार ३५३, सोमबार १३९ जनामा कोरोना संक्रमण देखिएको थियो। कोरोनका सक्रिय बिरामीको संख्या ५ हजार २०३ पुगेको छ। मन्त्रालयका अनुसार पछिल्लो २४ घन्टामा १४६ जनाले कोरोना जितेर घर फर्किएका छन्। योसहित कोरोना जित्नेको कुल संख्या १४ हजार २१ पुगेको छ। ।क्वारेन्टाइनमा रहनेको संख्या १४ हजर ४७१ पुगेको छ। कोरोनाका कारण मृत्यु हुनेको संख्या ४९ पुगेको छ।"
ह्याम्स हस्पिटलले ५५ सयमा पीसीआर परीक्षण गर्ने,"काठमाडौं : काठमाडौंको धुम्वाराहीमा रहेको ह्याम्स अस्पतालले कोरोना भाइरस (कोभिड१९) को सशुल्क पीसीआर परीक्षण सुरु गरेको छ। स्वास्थ्य तथा जनसंख्या मन्त्रालयले उक्त हस्पिटललाई अनुमति दिएपछि रु ५ हजार ५ सयमा परीक्षण सुरु गरेको हो। यसअघि नै संक्रमण पुष्टि भएका बिरामीलाई अस्पतालले उपचार गर्ने गरेको थियो । पीसीआर परीक्षण सुरु भएपछि पहिलाजस्तो रिर्पोट आउन ३४ दिन लाग्ने बाध्यताबाट हटेको र छिटो बिरामीको उपचार गर्न सहयोगी हुने अस्पतालले बताएको छ। हस्पिटलमा नै परीक्षण सुरु भएपछि पीसीआर रिर्पोट १२ घण्टाभित्र उपलब्ध हुने हुनाले उपचार प्रकृयामा सहजता आउनुका साथै बिरामीको उपचार खर्चमा उल्लेख्य कमी हुन आउने अस्पतालका कार्यकारी निर्देशक डा ज्योतिन्द्र शर्माले बताए। यसले वैदेशिक रोजगारीमा जाने व्यक्ति, कुटनीतिक नियोगका कर्मचारी र अन्य अस्पतालका बिरामीहरुलाई सहज हुने उनले बताए। स्वास्थ्य मन्त्रालयले यसअघि काठमाडौं मेडिकल कलेज र स्टार अस्पताललाई पैसा लिएर परीक्षण गर्ने अनुमति दिइसकेको छ।"
वीरगन्जमा दुई कोरोना संक्रमितको मृत्यु,"वीरगन्ज : वीरगन्जमा बुधबार कोरोना संक्रमणका कारण थप २ जनाको मृत्यु भएको छ। वीरगन्जको गण्डकस्थित कोबिड अस्पतालमा १ जना र नेशनल मेडिकल कलेजमा १ जनाको बुधबार मृत्यु भएको हो। दुबै जना वीरगन्जका स्थानीय नै हुन्। कोबिड अस्पतालको आइसोलेसनमा उपचाररत वीरगन्ज महानगरपालिका५ रेशमकोठीका ६८ वर्षीय वृद्धको बुधबार बिहान पौने ११ बजे मृत्यु भएको नारायणी अस्पतालका मेसु डाक्टर मदन उपाध्यायले पुष्टि गरेका हुन्। साउन ८ गते कोबिड अस्पतालको आइसियुमा भर्ना गरिएका उनको बुधबार बिहान मृत्यु भएको उपाध्यायले जानकारी दिए। मुटुका रोगी रहेका ती वृद्धलाई स्वास्थ्यमा समस्या भएपछि साउन ६ गते वीरगन्जको एडभान्स अस्पतालमा लगेर भर्ना गरिएको थियो। उपचारका क्रममा कोरोनाको आशंका भएपछि एडभान्स अस्पतालमै त्यहि दिन उनको स्वाब संकलन गरि पिसिआर परिक्षणका लागि नारायणी अस्पतालको प्रयोगशालामा पठाइएको थियो। प्रयोगशालाले साउन ७ गते दिएको रिपोर्टमा पोजेटिभ देखिएपछि उनमा कोरोना संक्रमण भएको पुष्टि भएको थियो। कोरोना संक्रमण पुष्टि भएपछि ८ गते बिहान ११ बजे उनलाइ कोबिड अस्पतालमा लगेर भर्ना गरिएको थियो। बुधबार नै वीरगन्जको नेशनल मेडिकल कलेजमा उपचाररत बीरगन्ज महानगरपालिका६ माईस्थानका ७० वर्षीय वृद्धको पनि कोरोनाका कारण मृत्यु भएको छ। नेशनल मेडिकल कलेजमा उपचारका क्रममा बुधबार बिहान साढे २ बजे मृत्यु भएका ती वृद्धमा बुधबार साँझ मात्र कोरोना संक्रमण पुष्टि भएको नारायणी अस्पतालका मेसु उपाध्यायले जानकारी दिए। उनका अनुसार एक हप्ता पहिले झाडापखाला लागेर वीरगन्ज हेल्थ केयर हस्पिटलमा उपचारका लागी पुगेका ती वृद्धलाई थप उपचारका लागि तराई हस्पिटलमा लगिएको थियो। त्यहाँ उपचार सम्भव नभएपछि ती वृद्धलाई वीरगन्जकै बयोधा अस्पतालमा उपचारको लागि लैजाँदा त्यहाँ पिसिआर रिपोर्ट मागिएकाले उनलाई मंगलबार नारायणी अस्पतालमा लगिएको थियो। तर स्वास्थ्य अवस्था जटिल भएको र नारायणी अस्पतालमा आइसियु सेवा ४ दिन पहिले देखि नै बन्द रहेका कारण उनको स्वाब संकलन मात्रै गरेर उनलाई मंगलबार बेलुकी नेशनल मेडिकल कलेजमा पठाइएको थियो। नेशनलले भने ति सिकिस्त वृद्धलाई आइसियुमा नराखी आकस्मिक उपचार कक्षमै भर्ना गरेर उपचार गरेको र उपचारका क्रममा उनको बुधबार बिहान साढे २ बजे मृत्यु भएको मेसु उपाध्यायले जानकारी दिए। बिहान साढे २ बजे नै मृत्यु भएको भए पनि पिसिआर परिक्षणको रिपोर्ट बुधबार साँझ साढे ५ बजे मात्रै आएको र रिपोर्ट पोजिटिभ रहेको मेसु उपाध्यायले बताए। वीरगन्जमा कोरोना संक्रमणका कारण मृत्यु हुनेको संख्या १० पुगेको छ। साउन यता मात्रै ७ जनाको मृत्यु भएको हो। पर्साका सहायक प्रमुख जिल्ला अधिकारी ललित बस्नेतका अनुसार वीरगन्जमा अहिलेसम्म मृत्यु भएका १० संक्रमित मध्ये पर्साका ५, बाराका ३ र रौतहटका १ जना हुन्। वीरगन्जमा २ महिना पहिले बेवारिसे भेटिएका एक संक्रमित शवको भने अहिलेसम्म पनि पहिचान खुल्न सकेको छैन्।"
"विभाग विस्तारप्रति पौडैल समूहको असन्तुष्टि, सभापति देउवालाई लिखित ध्यानाकर्षण","काठमाडौं : प्रमुख प्रतिपक्षी कांग्रेसभित्र महाधिवेशनको प्रक्रिया भएसँगै असन्तुष्टिहरु देखा पर्न थालेको छ। वरिष्ठ नेता रामचन्द्र पौडेल समूहनिकट केन्द्रीय सदस्यको बुधबारको भेलाले विभागलाई पूर्णता दिने काम रोक्न सभापति शेरबहादुर देउवाको ध्यानाकर्षण गराउने निर्णय गरेको हो। सुरुमा सभापतिज्यूलाई लिखित ध्यानाकर्षण गराउँछौं, त्यसको सम्बोधन नभए लिखित पत्र बुझाउने निर्णय भएको छ, पौडेलनिकट केन्द्रीय सदस्य कल्याण गुरुङले भने। सभापति देउवाले करिव २० विभाग गठन गरेका थिए। फागुन १९ गते चार वर्षे औपचारिक कार्यकाल सकिन केही दिन अघि देउवाले विभाग संयोजक मात्रको जिम्मेवारी दिएका थिए। विभाग गठनप्रति सुरुदेखि नै पौडेल समूह असन्तुष्ट थियो। तर पछिल्लो समय देउवाले विभाग विस्तारलाई तीब्रता दिएपछि उनीहरु थप चिढिएका हुन्। देउवाले महाधिवेशनलाई प्रभावित पार्न विभाग गठन र विस्तार गर्न सक्रिय रहेको पौडेल समूहको आरोप छ। केही समय अघि मात्रै वरिष्ठ नेता पौडेल, महामन्त्री डा शशांक कोइराला र कोषाध्यक्ष सीतादेवी यादवले कांग्रेसको केन्द्रीय निर्वाचन समितिमा लिखित उजूरी नै दिएका थिए। उनीहरुले महाधिवेशनको ६ महिनाभित्र विभाग गठन गरिसक्नुपर्ने प्रावधान भएपनि पार्टी सभापतिले कार्यकालको अन्तिममा विभाग गठन गरेको भन्दै उजूरी गरेका थिए। कांग्रेस विधानमा २८ विभाग रहेपनि सभापति देउवाले केन्द्रीय समिति बैठकमा बहुमतबाट ४७ विभाग पुर्याएका थिए। देउवाले विभागलाई पूर्णता दिन नाम संकलन गर्न निकट नेताहरुलाई जिम्मेवारी दिएका छन्। प्रत्येक विभागमा संयोजकसहित ५१ सदस्य रहने व्यवस्था छ। सबै विभाग गठन भए करिव २५ सय नेता कार्यकर्ताले जिम्मेवारी पाउने छन्। महाधिवशेनको मिति घोषणापछि विभाग गठन र विस्तार गरेर देउवाले महाधिवेशन प्रभावित गर्न खोजेको पौडेल समूहको आशंका छ।"
'अनुसन्धानलाई प्रभावित बनाउने काम नगरौं',"ललितपुर : ललितपुर महानगरपालिका३ का वडाका अध्यक्ष श्रीगोपाल महर्जनलाई पक्राउ गरेर हिरासतमा लिएको भन्दै सोमबार महानगरपालिकामा पेनडाउन गरिएको थियो। महानगरपालिका भित्रका २९ वटै वडा कार्यालयमा कर्मचारीले काम ठप्प बनाएका थिए। महानगरपालिकामा क्रियाशील संघसंगठनको तर्फबाट पेनडाउन गरिएको हो। तर वडाध्यक्षमाथि अनुसन्धान भइरहेको सिलसिलसिलामा अदालत पुगेकाले त्यसलाई प्रभावित हुने काम गरेको भन्दै मेयर चिरिबाबु महर्जनले पूर्णरुपमा असन्तुष्टि जनाएका छन्। यो फौजदारी मुद्दा हो। नेपाल प्रहरी केन्द्रीय अनुसन्धान ब्यूरो (सीआइबी) ले अनुसन्धान गरिरहेको छ। अदालतमा विचाराधीन भएकाले त्यसलाई प्रभाव पर्नेगरी कुनै हड्ताल तथा पेनडाउन गर्न नहुने बताए। कसैले झेल्ली गरेको काममा जनप्रतिनिधिलाई फसाइएको विषयमा महानगरले निष्पक्ष छानबिनको माग गरिसकेको छ । अदालतमा भएका मुद्दामा बारम्बार कोट्याउनु नहुने उनको भनाइ छ। पेनडाउनका सेवाग्राही मारमा परेको छन्, उनले भने, यसमा मेरो पूर्ण असहति छ। २१ वडाका अध्यक्ष रवीन्द्र महर्जनले अरु कसैले झेली गरेको काममा जनप्रतिनिधिलाई हिरासतमा राखेर अनुसन्धान गरिएकाले विरोध गरेको जनाए। १४ वडाका अध्यक्ष सुदर्शन मिश्रले महर्जनको यथाशीघ्र रिहाइको माग गरे। कुनै पनि गिरोहलाई जस्तै हिरासतमा राख्न नहुने र उनको सामाजिक, राजनीतिक प्रतिष्ठमा आँच आउने काम भएको गुनासो गरे।"
सामाजिक विकास मन्त्रालयका तीन कर्मचारीमा कोरोना संक्रमण,"जनकपुरधाम : प्रदेश २ को सामाजिक विकास मन्त्रालयका तीनजना कर्मचारीलाई कोरोना संक्रमण भएको छ। मन्त्रालय र प्रदेश स्वास्थ्य निर्देशनालयका २२ जना कर्मचारीको पीसीआर परीक्षण गरिएको थियो जसमध्ये तीनजनामा कोभिड१९ पोजिटिभ रिपोर्ट आएको हो। संक्रमित हुनेमा सामाजिक विकास मन्त्री नवल किशोर साहका सवारी चालक, उनको निवासमा भान्से रहेका एक कार्यालय सहयोगी र स्टोर किपर रहेको प्रदेश स्वास्थ्य निर्देशनालयका वरिष्ठ जनस्वास्थ्य प्रशासक विजय कुमार झाले बताएका छन्। प्रदेश २ मा कोरोना संक्रमण तीव्र गतिमा फैलिन थालेको छ। हालसम्म यस प्रदेशमा ४ हजार ४ सय ८३ जना संक्रमित छन् भने १३ जनाले ज्यान गुमाइसकेका छन्।"
"बाजुरामा पहिरो : एक जना बेपत्ता, दुई जना घाइते",बाजुरा : बाजुराको बुढिगंगा नगरपालिका१ अम्कोटमा पहिरोमा परी एक जना बेपत्ता भएका छन् भने दुई जना घाइते भएका छन्। बेपत्ता हुनेमा सोही नगरपालिका वडा नम्बर १ अम्कोट निबासी २१ वर्षीया धर्मराज पाध्याय रहेका छन्। घाइते हुनेमा १७ वर्षीया ज्ञानराज पाध्याय र १६ वर्षीया हरेन्द्र पाध्याय रहेको जिल्ला प्रहरी कार्यालयका सुचना अधिकारी प्रहरी निरीक्षक दानबहादुर रोकायाले बताए। बुधबार दिउँसो बाख्रा चराउन गएको समयमा माथिबाट आएको पहिरोमा परी एक जाना बेपत्ता भएका छन् भने २ जना घाइते भएको नजिकै सुरक्षामा रहेका प्रहरी टोलीबाट सुचना आएको प्रहरी निरीक्षक रोकायाले बताए। अमकोटको पहिरोमा आउने जाने यात्रुको सुरक्षाको लागि अमकोट नजिकै प्रहरी टेली रहेकोले घाइतेको तत्काल उद्धार गरिएको जिल्ला प्रहरी कार्यालय बाजुराले जनाएको छ। घाइतेमध्ये ज्ञानराज पाध्यायको अवस्था गम्भीर रहेको छ भने हरेन्द्र पाध्यायको अवस्था सामान्य रहेको प्रहरीले जनाएको छ। बेपत्ता भएका धर्मराज पाध्यायको खोजी कार्य जारी रहेको जिल्ला प्रहरी कार्यालय बाजुराका प्रहरी निरीक्षक दानबहादुर रोकायालले बताए। बुधबार दिउँसो ३ बजेतिर बाख्रा चराउन गएको बेला सो घटना भएको प्रहरीले जनाएको छ।
एकै दिन ५ घुस मुद्दा,"काठमाडौं : अख्तियार दुरुपयोग अनुसन्धान आयोगले जलस्रोत तथा सिंचाई विकास डिभिजन कार्यालय खोटाङका कार्यालय प्रमुख नारायण काजी श्रेष्ठसहित ५ वटा घुस मुद्दा दायर गरेको छ। कार्यालय प्रमुख श्रेष्ठविरुद्ध ९ लाख ३४ लाखमा घुस लिई भ्रष्टाचरा गरको सम्बन्धी मुद्दा विशेष अदालतमा दायर गरेको छ। अनुसन्धानको सिलसिलामा श्रेष्ठले सेवाग्राहीको ठेक्काको दोस्रो रनिङ बिल भुक्तानीको लागि रकमको अभाव भएको र भुक्तानी अंकको १० प्रतिशतले हुने रकम दिए मात्र रकम छिटो निकाशा गरी भुक्तानी दिन सकिने भनी सेवाग्राहीसँग घुस लिएको खुलेको छ। त्यस्तै खानेपानी, सिंचाई तथा उर्जा विकास कार्यालय दैलेख सवइन्जिनियर द्वय रन्जित कुमार श्रेष्ठ र विरेन्द्र चन्दविरुद्ध घुस मुद्दा हालेको छ। अनुसन्धानको सिलसिलामा भगवतीमाई गाउँपालिका वडा नम्बर ३ स्थित सान्तडा खोला तटबन्ध निर्माण योजनाको कार्य सम्पन्न भए पश्चात भुक्तानीमा सहज गरी दिने भनी उनीहरुले सेवाग्राहीलाई भुक्तानी दिन आनाकानी गरेका थिए। निर्माण सम्पन्न पश्चात अन्तिम भुक्तानी दिनु भन्दा अगाडि ३० हजार घुस माग गरेको थिए। घुस नदिएपछि तयार भएको चेक पनि लुकाई भुक्तानी नदिएको पुष्टि हुन आएको अख्तियारले जनाएको छ। श्रेष्ठ र चन्दविरुद्ध अर्को घुस मुद्दा समेत दायर भएको छ। भगवतीमाई गाउँपालिका३ सान्टडा खोला तटबन्धन निर्माण योजनाको कार्य सम्पन्न गरी भुक्तानीमा सहज गरी दिने भनी उनीहरुले रनिङ बिलको पहिलो भुक्तानी दिने क्रममा सेवाग्राहीसँग ४५ हजार घुस लिएका थिए। त्यस्तै भूमिसुधार तथा मालपोत कार्यालय राजविराज, सप्तरीका नायब सुब्बा कृष्ण बल्लभ ठाकुरविरुद्ध मुद्दा दायर गरिएको छ। उनीहरुले सेवाग्राहीको नाममा दर्ता रहेको जग्गाको ट्रायल चेकजाँच प्रतिवेदन अनुसार श्रेस्ता कायम गरिदिने भनी घुस लिएका थिए। उनीहरुलाई १३ हजार घुस सहित अख्तियारको टोलीले पक्राउ गरेको थियो। त्यस्तै दाङ घोराही उपमहानगरपालिका वडा१८ बस्ने गोविन्द शाह र लमही नगरपालिका ५ बस्ने समीर भण्डारीलाई मुद्दा दायर गरिएको छ। गोविन्द शाह र समीर भण्डारीले लागुऔषध मुद्दाका आरोपीलाई प्रहरी हिरासतबाट छुटाउने दिने भन्दै १ लाख ५० हजार घुस लिएका थिए। उनीविरुद्ध भ्रष्टाचार निवारण ऐन बमोजिम सजायको मागदाबीसहित विशेष अदालतमा मुद्दा दायर गरिएको अख्तियार प्रवक्ता तारानाथ अधिकारीले जानकारी दिए।"
कैलालीमा बाढी : बालक बेपत्ता,"टीकापुर : कैलालीको दक्षिणी भजनी नगरपालिका वडा नं ८ जनकपुरका एक बालक बाढीमा बगेर बेपत्ता भएका छन्। बुधबार बिहान बाढीमा बगेर स्थानीय ९ वर्षका बालक स्केल चौधरी बेपत्ता भएका हुन्। उनका काका कृष्ण चौधरीले पथरैया नदीबाट गाउँ पसेको बाढीले स्केललाई बेपत्ता बनाएको बताए। उनी गाउँमा बाढी पसेपछि सुरक्षित स्थानतर्फ जाँदै गर्दा बेपत्ता भएका थिए। पथरैया नदीबाट गाउँ पसेको बाढीले सबैजसो घर डुबानमा परेका छन्। स्थानीयले घरमा भएको सबै खाद्यान्न बगाएको बताएका छन्। भजनी नगरपालिकाका धेरैजसो वडाका बस्ती डुबेका छन्। उद्धारमा नेपाली सेना, सशस्त्र प्रहरी, नेपाल प्रहरी र स्थानीय युवा जुटेका छन्। पुथ्वीपुर प्रहरी चौकीका इञ्चार्ज चंख कठायतले लालबोझीका ६० जनालाई उद्दार गरेर विद्यालयमा राखिएको बताए। उनले कान्द्रा र मोहना नदीमा पानीको सतह बढिरहेकाले उद्धार कार्यमा निकै कठिनाइ भैरहेको जानकारी दिए। सोनाहाफाँटा प्रहरी चौकीले उद्धार सामाग्री नभएका कारण बाढीमा फसेका व्यक्तिको उद्धारमा समस्या भएको बताएको छ। त्यहाँ कार्यरत एक सुरक्षाकर्मीले बाढी पसेका बस्तीका बासिन्दालाई आफ्नै ढंगले सुरक्षित बस्न आग्रह गरिरहेको बताए।"
डुबानमा कैलाली : भजनीका तीन बेपत्ता,"टीकापुर : अविरलका वर्षाका कारण कैलालीको पूर्वी क्षेत्रका अधिकांश भूभाग जलमग्न भएका छन्। बाढीले पूर्वी क्षेत्रका पाँच हजार बढी घर डुबानमा परेका छन् भने भजनी नगरपालिकाका एक बालकसहित तीन जना बाढीमा डुबेर बेपत्ता भएका छन्। कैलालीको भजनी नगरपालिका८ मा बाढीमा बगेर तीन जना बेपत्ता भएका छन्। बेपत्ता हुनेमा जनकपुर गाउँका ९ वर्षका स्केल चौधरी र खैरा गाउँका २ जना पुरुष रहेका छन्। खैरा गाउँका बेपत्ता हुनेको नाम थाहा हुन नसकेको वडाध्यक्ष पंकज चौधरीले जानकारी दिए। उनले आफू अझै खैरा गाउँ पुग्न नसकेको बताए। दुई जना पुरुष बेपत्ता भएका छन्। बाढीले म अझै त्यहाँ पुग्न सकेको छैनचौधरीले भने स्थानीयले बेपत्ताहरुको खोजी गरिराखेका छन्।बालकको आफन्तले दिएको जानकारी अनुसार ९ वर्षका स्केल चौधरी बाढीमा बगेर बेपत्ता भएका हुन्। उनका काका कृष्ण चौधरीले पथरैया नदीबाट गाउँ पसेको बाढीले स्केललाई बेपत्ता बनाएको बताए। पथरैया नदीबाट गाउँ पसेको बाढीले सबैजसो घर डुबानमा परेका छन्। स्थानीयले घरमा भएको सबै खाद्यान्न बगाएको बताए। भजनी नगरपालिकाका धेरैजसो वडाका बस्ती डुबेका छन्। उद्दारमा नेपाली सेना, सशस्त्र प्रहरी, नेपाल प्रहरी र स्थानीय युवा जुटेका छन्। पुथ्वीपुर प्रहरी चौकीका इञ्चार्ज चंख कठायतले लालबोझीका ६० जनालाई उद्दार गरेर विद्यालयमा राखिएको बताए। उनले कान्द्रा र मोहना नदीमा पानीको सतह बढिरहेकाले उद्दार कार्यमा निकै कठिनाई भइरहेको जानकारी दिए। यता सोनाहाफाँटा प्रहरी चौकीले उद्दार सामाग्री नभएका कारण बाढीमा फसेका व्यक्तिहरुको उद्दारमा समस्या भएको बताएको छ। त्यहाँ कार्यरत एक सुरक्षाकर्मीले बाढी पसेका बस्तीका बासिन्दालाई आफ्नै ढंगले सुरक्षित बस्न आग्रह गरिरहेको बताए। कैलालीको पूर्वी क्षेत्र जलमग्न भएको छ। रातभर परेको अविरल वर्षाका कारण भजनी, टीकापुर, लम्कीचुहा नगरपालिका तथा जानकी र जोशीपुर गाउँपालिका अधिकांश क्षेत्र डुबानमा परेका छन्। टीकापुर नगरपालिका१ को शक्तिनगर, शिवनगर, एकतानगर शिविर वडा नं २ को विजयनगर शिविर, वडा नं ५ का सिम्रेनी, बसन्ता, शाहीपुर, वडा नं ३ का घिया, पुछरी, कटानपुर, वडा नं ६ को पर्सेनीलगायतका क्षेत्रहरु जलमग्न भएको टीकापुर नगरपालिकाले जनाएको छ। ६ वटा सुकुम्बासी शिविरका अधिकांश कच्ची घरहरु भत्किएको विपद् व्यवस्थापन शाखा प्रमुख निर्मला चौधरीले बताइन्। उनका अनुसार नगर क्षेत्रका ४ हजार बढी घर बाढीको डुबानमा परेका छन्। इलाका प्रहरी कार्यालय भजनीका अनुसार नगरपालिका अधिकांश भागमा पानी पसेको छ। अविरल वर्षाका कारण मोहना, पथरैया, काँढा नदीको पानी गाउँमा पसेको हो। भजनीका काँडा, सोनाहाफाँटा, कुसुमघाट, पृथ्वीपुर लगायतका दर्जन बढी गाउँहरु डुबानमा परेका हुन्। त्यहाँका स्थानीयलाई सुरक्षित स्थानमा ल्याउने कार्य भइरहेको इलाका प्रहरी कार्यालय भजनीले जनाएको छ। जिल्ला प्रशासन कार्यालय कैलालीका अनुसार बाढीबाट प्रभावितहरुको उद्दारका लागि नेपाली सेना, सशस्त्र प्रहरी र नेपाल प्रहरीको टोलीहरु परिचालित गरिएको छ। जिल्ला प्रशासनका सूचना अधिकारी शिवराज जोशीले कैलालीको भजनी, जोशीपुर क्षेत्रमा नेपाली सेना, नेपाल प्रहरी, सशस्त्र प्रहरी परिचालित गरिएको बताए। जिल्ला प्रहरी कार्यालय कैलालीका प्रवक्ता डिएसपी प्रतिक विष्टका अनुसार जिल्लाका अधिकांश खोला र नदीहरुमा पानीको सतह बढेको छ। भजनी, जोशीपुर, जानकी, लम्कीचुहा, टीकापुर, जोशीपुर लगायतका दर्जनौ गाउँहरु डुबानमा परेको उनले बताए। बाढीका प्रभावितहरुको यकिन तथ्यांक भने आइनसकेको विष्टले बताए।"
थप २१० जनामा कोरोना पुष्टि : संक्रमितको संख्या १९ हजार २७३ पुग्यो,"काठमाडौं : बुधबार थप २१० जनामा कोरोना भाइरस (कोभिड१९) संक्रमण पुष्टि भएको छ । स्वास्थ्य तथा जनसंख्या मन्त्रालयका प्रवक्ता डा जागेश्वर गौतमका अनुसार योसँगै कुल संक्रमितको संख्या १९ हजार २७३ पुगेको छ । मंगलबार ३५३, सोमबार १३९ जनामा कोरोना संक्रमण देखिएको थियो। कोरोनका सक्रिय बिरामीको संख्या ५ हजार २०३ पुगेको छ। मन्त्रालयका अनुसार पछिल्लो २४ घन्टामा १४६ जनाले कोरोना जितेर घर फर्किएका छन्। योसहित कोरोना जित्नेको कुल संख्या १४ हजार २१ पुगेको छ । ।क्वारेन्टाइनमा रहनेको संख्या १४ हजर ४७१ पुगेको छ। कोरोनाका कारण मृत्यु हुनेको संख्या ४९ पुगेको छ ।"
कोरोना अपडेट : स्वास्थ्य मन्त्रालयको पत्रकार सम्मेलन (लाइभ),काठमाडौं : स्वास्थ्य तथा जनसंख्या मन्त्रालयले पत्रकार सम्मेलनमार्फत् कोरोना भाइरस (कोभिड१९) को नियमित अपडेट गराउँदै आएको छ।लकडाउन सुरु भएको २०७६ चैत ११ गतेदेखि सुरु भएको पत्रकार सम्मेलनलाई मन्त्रालयले निरन्तरता दिएको हो। नियमित पत्रकार सम्मेलनमा मन्त्रालयका प्रवक्ता डा जागेश्वर गौतमले कोरोनाको पछिल्लो अवस्थाबारे जानकारी गराउँदै आएका छन्।हालसम्म नेपालमा कोरोना संक्रमितको संख्या १९ हजार ६३ पुगेको छ। ४९ जनाले कोरोनाकै कारण ज्यान गुमाइसकेका छन्।
आरडीटी गरेको १४ सय,बाजुरा : बाजुराको बुढिनन्दा नगरपालिकाले आरडीटी गरेको १ हजार ४ सय रुपैयाँ शुल्क लिँदै आएको छ। कोल्टि एरपोर्ट सञ्चालनमा आएपछि जहाजमा आउने र जानेहरुलाई चेक गरे बाफत पैसा लिने गरेको स्थानीयले बताएका छन्। नगरपालिका आफैले आरडीटी किट खरिद गरेको र एरपोर्टमा बाजुराका स्थानीय तहका र कर्णाली प्रदेशका हुम्ला मुगु कालिकोटका स्थानीय आउने जाने भएकोले जगर कार्यपालिकाले नै आरडीटी किटको पैसा लिनुपर्ने निर्णय गरेको र त्यसै अनुसार पैसा लिने गरेको कोल्टि प्राथमिक स्वास्थ्य केन्द्र कोल्टिका प्रमुख डाक्टर राजुराज जैशीले बताए। प्राथामिक स्वास्थ्य केन्द्र बुढिनन्दा नगरपालिका अन्तर्गत सञ्चालन गरेकाले आफुले नगरपालिकाको निर्णय अनुसार एक हजार चार सय रुपैयाँ लिने गरेको जैशीले बताए। सरकारले जुनसुकै तहले आरडीटी गरेको पैसा नलिने निर्णय गरेको भए पनि बाजुराको बुढिनन्दा नगरपालिकाले भने १ हजार ४ सय रुपैयाँ लिने गरेको स्थानीयको गुनासो छ। जहाजमा आउने र जानेहरुको अनिवार्य आरडीटी चेक गर्नुपर्ने हुन्छ। बुढिनन्दा नगरपालिकाकी उपप्रमुखका सृष्टि रेग्मीले नगरपालिका आफैले आरडिटी किट खरिद गरेका कारण पैसा लिने गरेको स्वीकार गरेकी छन्। स्वास्थ्य केन्द्रले रिफर गरेका बिरामीलाई निशुल्क चेक गर्ने गरेको भए पनि अन्य कामको सिलसिलामा जानेहरुबाट पैसा लिने गरेको रेग्मीले बताइन। नगरपालिकाले १ हजार ३ सय ५० रुपैयाँमा भ्याटसहित खरिद गरेको र १ हजार ४ सयमा परिक्षण गरिँदै आएको बताइन्। पहिला सरकारले निशुल्क दिएका कारण निशुल्क नै चेक गरेको र हाल स्थानीय तहले किनेर ल्याएका कारण पैसा लिने गरेको रेग्मीले बताइन। बाजुरा जिल्लाका प्रमुख जिल्ला अधिकारी कृष्ण गैह्रेका अनुसार जुनसुकै सरकारले किनेको भए पनि पैसा लिन नमिल्ने बताए। बुढिनन्दा नगरपालिकाले आरडीटी गरेको पैसा लिएको आफु कहाँ पनि गुनासो आएपछि प्रथामिक स्वास्थ्य केन्द्रलाई पैसा नलिन भनिसकेको बताए। जिल्ला स्वास्थ्य कार्यालयका प्रमुख वरिष्ठ जनस्वास्थ्य अधिकृत्त दयाकृष्ण पन्तले आरडीटी नगरपालिकाले किनेको भए पनि पैसा नलिनु पर्ने बताए। जिल्ला स्वास्थ्य कार्यालयबाट गएको भए यस्तो किन गरेको भन्ने अधिकार स्वास्थ्य कार्यालयको हुने थियो। तर स्थानीय सरकारका आफ्नै निर्णय हुन्छन आफुले केही बोल्न नमिल्ने स्वास्थ्य कार्यालय बाजुराका प्रमुख पन्तको भनाई छ।
यातायात कार्यालयमा दलालको बिगबिगी : नक्कली भौचर बनाएर यसरी गरियो ठगी,"विराटनगर : यातायात व्यवस्था सेवा कार्यालय विराटनगरमा दलालीको काम गर्दै आएकाले नक्कली बैंक भौचर बनाएर ठगी गरिरहेको घटना सार्वजनिक भएको छ। यसरी ठगी धन्दा चलाउनेहरुमा विराटनगर महानगरपालिका४ का २६ वर्षीय सिद्धार्थ चौधरी र २४ वर्षीय विनय गौतम रहेका छन्। प्रहरीका अनुसार उनीहरु नयाँ सवारी साधन पास गर्न तथा सवारीको कर बुझाउन आएका सेवाग्राहीको काम गरिदिने बाहनामा केही समयदेखि उक्त कार्यालयमा दलालीको काम गर्दै आएका युवाहरु हुन्। आर्थिक वर्ष २०७६०७७ को सवारी साधनको कर तिर्ने क्रममा नक्कली भौचर बनाएर काम गराएको पाइएको भन्दै उनीहरुविरुद्ध यातायात व्यवस्था कार्यालयले प्रहरीमा जाहेरी दिएको छ। दुवै जनालाई पक्राउ गरेर ठगी मुद्दा चलाउन मंगलबार म्याद थप गरेर अनुसन्धान अघि बढाइएको मोरङ प्रहरी प्रमुख एसपी सन्तोष खड्काले बताए। प्रारम्भिक अनुसन्धानबाट पक्राउ परेकामध्ये ठगी धन्दामा विशेष गरेर चौधरीको संलग्नता देखिएको छ उनले भने तर यातायात कार्यालयले किटानी जाहेरी दिएपछि दुवै जनालाई पक्राउ गरेर घटनाको अनुसन्धान अघि बढाइएको छ। चौधरीले आफूले मात्रै यातायात कार्यालयमा नक्कली भौचर बनाएर एक लाख ५० हजार रुपैयाँ भन्दा बढी ठगी गरिसकेको बताएको प्रहरीका एक अधिकारीले जानकारी दिए। आर्थिक कारोबार आफै नगर्ने कार्यालयले नयाँ सवारी साधन पास गर्दा र सवारीको कर तिर्दा प्रभु बैंकमार्फत कारोबार गर्ने गरेको छ। पास गर्दा र कर तिर्दा लाग्ने शुल्क बैंकमा बुझाएको भौचर सवारी धनीले पेश गरिसकेपछि यातायातले त्यही भौचरका आधारमा कार्य सम्पादन गर्ने गरेको छ। तर दलालीको काम गर्नेहरुले चाँडो काम सक्न सहयोग गर्नेलगायतका बहानामा सवारी धनीसँग निश्चित पैसा लिँदै बैंक भौचर भर्नेदेखि लिएर यातायातसँग सम्बन्धित अरु काम गरिदिने गरेका छन्। यातायात व्यवस्था सेवा कार्यालय विराटनगरका अधिकृत नवराज गिरीले रकमको हिसाब नमिलेपछि खोजी थाल्दा दलालको ठगी धन्दा पत्ता लागेको बताए। उनकाअनुसार एउटा मिनी ट्रकको कर तिर्ने क्रममा पक्राउ परेका मध्ये चौधरीले ठगी गरेको खुलेको छ। त्यही क्रममा बैंक कर्मचारीसँग मिल्ने अक्षर भौचरमा भरेर ठगी गर्ने गरेको पाइएको हो। चौधरीले बैंकमा ट्रकको कर भनेर पाँच सय रुपैयाँ दाखिला गर्दै भौचर लिएको र यातायातमा भने त्यसैलाई केरमेट गरेर २४ हजार पाँच सय रुपैयाँ बुझाएको देखिने भौचर पेस गरेको गिरीले बताए। प्रारम्भिक चरणमा हिसाब मिलान गर्दा गल्ती अवस्थामा भेटिएको र ठगी गरेको प्रभु बैंक लिमिटेडको २३४९७५ नम्बरको भौचर पनि यातायात कार्यालयले प्रहरीलाई बुझाएको छ।सवारी धनीले कर वापत भनेर बैंकमा बुझाउन चौधरीलाई २४ हजार पाँच सय रुपैयाँ दिएका रहेछन्। तर चौधरीले बैंकमा पाँच सय रुपैयाँ मात्रै बुझाएछन्, अधिकृतले गिरीले भने, यातायात कार्यालयमा भने बैंकले उपलब्ध गराएको भौचरको अगाडि आफै २४ थपेर कर वापत २४ हजार पाँच सय रुपैयाँ बैंकमा दाखिला गरेको भन्ने देखाएको पाइयो। हिसाब नमिलेपछि खोजी गर्दा यो कुरा पत्ता लागेको हो। उनकाअनुसार दलालले गरेको रकम ठगीको विवरण कार्यालयले निकाल्न थालेको छ। कार्यालयमा धेरै बेरुजु देखियो र ठूलै रकमको हिसाब मिलेन, गिरीले भने, दलालले झुक्याएर ठगी गर्दै बैंकमा कम रकम दाखिला गर्ने र बढी रकम बुझाएको देखिने भौचर कार्यालयमा पेस गर्ने गरेको पाइयो। उनले कार्यालयमा पहिल्यैदेखि भएका र हिसाब नमिलेका कारोबारका सबै विवरण संकलन गर्ने काम थालिएको बताए। कार्यालयमा सेवाग्राहीको भीडभाड धेरै भएका समयमा दलालले भौचर मिलाउँदै ठगी गर्ने गरेको पाइएको उनको भनाइ छ। गिरीले ठगी गरेको सबै विवरण पत्ता लगाएर दलालविरुद्ध कारबाही अघि बढाउन प्रहरीलाई प्रमाणका रुपमा उपलब्ध गराइने जानकारी दिए।"
नेकपा केन्द्रीय समिति बैठक माग गर्ने यी हुन् १५२ नेता,"काठमाडौं : नेपाल कम्युनिस्ट पार्टी (नेकपा)का १५२ केन्द्रीय सदस्यले केन्द्रीय समितिको बैठक माग गर्दै अध्यक्षद्वय केपी ओली र पुष्पकमल दाहाल प्रचण्डलाई सम्बोधन गर्दै पत्र बुझाएका छन्। पार्टी भित्रको विवाद चर्किदै गएपछि केन्द्रीय समितिको माग गर्दै बुधबार दिउँसो पार्टी मुख्यालय धुम्बाराही पुगेर नेताहरुले पार्टी कार्यालय सचिव श्रीराम ढकाललाई बुझाएका हुन् । यसअघि नेताहरुले महासचिव विष्णु पौडेललाई पत्र बुझाउने तयारी गरेका थिए । महासचिव पौडेल कार्यव्यस्तता देखाउँदै पार्टी कार्यालयमा उपस्थित नभएपछि नेताहरुले कार्यालय सचिव ढकाललाई पत्र बुझाएका हुन् । पत्र बुझाउने नेकपा नेता हिमाल शर्मा, जगन्नाथ खतिवडा, ठाकुर गैरे, रामकुमारी झाक्री, कुमार पौडेल, डा विजय पौडेल, रचना खड्का लगायतका १५२ नेताले हस्ताक्षर गरेका छन् । अन्य दुई नेतालेसमेत हस्ताक्षर गर्ने बताएका छन् । प्रधानमन्त्री ओली जारी स्थायी समिति बैठक रोकेर महाधिवेशनमा केन्द्रित भएको भन्दै केन्द्रीय सदस्यले आपत्ति जनाएका हुन् । नेकपाको विधान अनुसार २५ प्रतिशत केन्द्रीय सदस्यले बैठक माग गरे एक महिनाभित्र बोलाउनुपर्ने हुन्छ । ४४१ केन्द्रीय सदस्यको २५ प्रतिशत ११२ जना हुन्छ ।"
मास्क नलगाए कारबाही (फोटो फिचर),काठमाडौं : विश्वव्यापी महामारीको रुपमा फैलिएको कोरोना भाइरस (कोभिड१९) संक्रमण रोकथाम र नियन्त्रणका लागि प्रहरीले मास्क नलगाई हिँड्नेमाथि कारबाही सुरु गरेको छ । ललितपुर प्रहरीले बुधबार मात्र ३६ जनालाई कारबाही गरेको छ भने १६६ जनालाई सम्झाइ बुझाई गरेको छ । ललितपुर परिसरका प्रवक्ता एसपी तुलबहादुर कार्कीले कोरोना जोखिममा मास्क नलगाउनेलाई कारबाही सुरु गरिएको बताए । प्रहरीले मास्क नलगाउनेलाई कारबाही गरेका दृश्यलाई अन्नपूर्णकी फोटो पत्रकार सुनिता डंगोलले कैद गरेका तस्बिर :
राहत चामल गुणस्तरहीन ल्याउने सप्लायर्सलाई कारवाही,"भोजपुर : रामप्रसादराई गाउँपालिकामा राहतमा बाडिएको गुणस्तरहीन चामल भेटिएपछि गाउँपालिकाले थापा सप्लायर्स घोरेटारलाई कालोसुचीमा राख्दै धरौटी जफत गर्ने निर्णय गरेको छ। करार सम्झौता विपरित कुहिएको चामल ल्याउने सप्लायर्सलाई कारवाहीको प्रक्रिया अघि बढाएको हो। राहतमा दिएको चामल खानै नमिल्ने भेटिएपछि गाउँ कार्यपालिकाको बैठकले सप्लायर्सको धरौटी जफत गरेर कालोसुचिमा राख्ने निर्णय गरेको गाउँपालिका उपप्रमुख सम्झना राईले बताइन्। सुख्खा खडेरी र कोभिड १९ महामारीका कारण विपन्न परिवारलाई गुणस्तरहीन चामल उपलब्ध गराउने सप्लायर्सलाई कारवाही गर्ने निर्णय गरेको उपप्रमुख राईले सुनाइन्। सप्लायर्सले राहतस्वरुप ६ वडामा २१ सय ८४ परिवारलाई चामल उपलब्ध गराएको थियो। वडा नं २ धोद्लेखानीका अध्यक्ष राजकुमार तामाङले राहतका नाममा बाडिएको चामल सम्झौताभन्दा कमशल भएकोले कारवाहीको प्रक्रिया बढाइएको बताए। सम्झौतामा सोना मन्सुली उल्लेख गरिए पनि हात्तीछाप ब्राण्ड जस्तै चामल वितरण गरिएको वडाध्यक्ष तामाङले बताए। चामलमा ढुंगा, कनिका, चुराको टुक्रा र प्रशस्त बियाँ भेटिएको राहात लिएका दलगाउँका स्थानीय टेकराज भट्टराईले गुनासो गरे। राहतमा लिएको चामल सडिसकेको, पकाएर खाँदा स्वाद नै नआएको उनले बताए। प्रशासकीय अधिकृतले बैठकको निर्णय दिन मानेनन् यता गाउँपालिकाका प्रमुख प्रशासकीय अधिकृत जंगम राईले कार्यपालिका बैठकको निर्णयको सूचना दिन इन्कार गरेका छन्। टेलिफोन सम्पर्कबाट सूचना लिन खोज्दा जनतामा सत्यतथ्य सूचना प्रवाह नहुने भन्दै सुचना दिन मानेनन्। उनले गाउँपालिकामै आएर सुचना लिन आग्रह गर्दै समाचारमा उल्लेख गरिएको श्रोतको गोपनीयतामाथिसमेत प्रश्न उठाएका छन्। अधिकृत राईले बैठकको निर्णय दिन अस्विकार गर्नु जनताको सूचना पाउने अधिकारमाथि ताल्चा लगाउनु जस्तै भएको भन्दै वडा नं १, ओख्रेका वडाध्यक्ष सहदेव राईले आपत्ती जनाएका छन्।"
केन्द्रीय समिति माग गर्दै नेकपा अध्यक्षद्वयलाई १५२ नेताको पत्र,"काठमाडौं : नेपाल कम्युनिस्ट पार्टी (नेकपा)का १५२ केन्द्रीय सदस्यले केन्द्रीय समितिको बैठक माग गर्दै अध्यक्षद्वय (केपी ओली र पुष्पकमल दाहाल प्रचण्ड)लाई सम्बोधन गर्दै पत्र बुझाएका छन् । पार्टी भित्रको विवाद चर्किदै गएपछि केन्द्रीय समितिको माग गर्दै बुधबार दिउँसो पार्टी मुख्यालय धुम्बाराही पुगेर नेताहरुले पार्टी कार्यालय सचिव श्रीराम ढकाललाई बुझाएका हुन् । यसअघि नेताहरुले महासचिव विष्णु पौडेललाई पत्र बुझाउने तयारी गरेका थिए । महासचिव पौडेल कार्यव्यस्तता देखाउँदै पार्टी कार्यालयमा उपस्थित नभएपछि नेताहरुले कार्यालय सचिव ढकाललाई पत्र बुझाएका हुन् । पत्र बुझाउने नेतामा विजयकुमार पौडेल, जगन्नाथ खतिवडा, भाष्कर काफ्ले, रविन कोइराला, नागेन्द्रप्रसाद चौधरी, कृष्ण केसी, विश्वनाथ प्याकुरेल, मुक्ति नारायण प्रधान, हिमाल शर्मा, कुमारप्रसाद पौडेल, बलावती शर्मा, विजय गुरुङ, गोपीबहादुर सार्की, गोपाल ठाकुर, दलजित विके, ठाकुरप्रसाद गैरे, निरजप्रसाद आचार्य, शिवकुमार मण्डल, सरलाकुमारी यादव, लेखनाथ न्यौपाने, मेटमणि चौधरी, रामकुमार शर्मा, रामचन्द्र झा, पासाङ शेर्पा, लिलिपकुमार प्रजापति, कमानसिंह लामा, उर्मिला अर्याललगायतका १५० नेताले हस्ताक्षर गरेका छन् । अन्य दुई नेतालेसमेत हस्ताक्षर गर्ने बताएका छन् । नेकपा केन्द्रीय समिति माग गर्दै १५० सदस्यको पत्र महासचिवलाई प्रधानमन्त्री ओली जारी स्थायी समिति बैठक रोकेर महाधिवेशनमा केन्द्रित भएको भन्दै केन्द्रीय सदस्यले आपत्ति जनाएका हुन् । नेकपाको विधान अनुसार २५ प्रतिशत केन्द्रीय सदस्यले बैठक माग गरे एक महिनाभित्र बोलाउनुपर्ने हुन्छ । ४४१ केन्द्रीय सदस्यको २५ प्रतिशत ११२ जना हुन्छ ।"
बैतडीमा कोरोना संक्रमितको संख्या ३ सय ९ पुग्यो,"बैतडी : बैतडीमा बुधबार थप दुईजनामा कोरोना संक्रमण पुष्टि भएको छ। डडेल्धुरा अस्पताल प्रयोगशालामा गरिएको परीक्षणमा पाटन नगरपालिकाका ६ का ३१ वर्षीय पुरुष र पाटन नगरपालिका ९ का ४३ वर्षीय पुरुषमा कोरोना पुष्टि भएको पाटन नगरपालिकाका स्वास्थ्य शाखा प्रमुख मदनसिंह महराले जानकारी दिए। कोरोना पुष्टि भएका दुवै जना भारतबाट फर्केका र क्वारेन्टाइनमा बसिरहेका महराले जानकारी दिए। संक्रमितहरुको स्वास्थ्य अवस्था समान्य रहेको छ। योसँगै बैतडीमा कोरोना संक्रमितको संख्या ३ सय ९ पुगेको छ। जिल्लाका सबै स्थानीय तहमध्ये सबैभन्दा बढी पञ्चेश्वर गाउँपालिकामा ६० जना संक्रमित रहेका छन्। यस्तै शिवनाथ गाउँपालिकाका ५०, दोगडाकेदार गाउँपालिकाका ४३, सिगास गाउँपालिकाका ४०, दशरथचन्द नगरपालिकाका ३४, मेलौली नगरपालिकाका २७ जना संक्रमित छन्। यस्तै सुर्नया गाउँपालिकाका १६, पाटन नगरपालिकाका २३, पुर्चौंडी नगरपालिकाका ९ र डिलाशैनी गाउँपालिकाका ७ जनामा संक्रमण पुष्टि भएको छ।"
प्रहरीको केन्द्रीय प्रवक्तामा कडायत,काठमाडौं : नेपाल प्रहरीको केन्द्रीय प्रवक्तामा प्रहरी वरिष्ठ उपरीक्षक (एसएसपी) कुँवेर कडायतलाई तोकिएको छ। नेपाल प्रहरीद्वारा सम्पादित जनसरोकारका काम कारवाहीलाई यथार्थ तथा तथ्यगत रुपमा सञ्चार माध्यममा सम्प्रेषण गर्नका लागि कडायतलाई केन्द्रीय प्रवक्ता तोकिएको हो। एसएसपी कडायत प्रहरी महानिरीक्षकको सचिवालयमा कार्यरत थिए।
पोखरा अन्तर्राष्ट्रिय विमानस्थल निर्माण ६२ प्रतिशत सकियो,"पोखरा : राष्ट्रिय गौरवको आयोजना पोखरा क्षेत्रीय अन्तर्राष्ट्रिय विमानस्थल निर्माणको काम ६२ प्रतिशत सकिएको छ। लकडाउनमा घर गएका नेपाली मजदुर र चीनबाट आउनु पर्ने आवश्यक मजदुर आउन नसक्नु, निर्माण सामाग्री अभाव लगायतका समस्याकाबीच विमानस्थल निर्माणको काम निरन्तर भइरहेकोले लक्ष्य अनुसार काम हुन नसके पनि यो उपलब्धी हासिल भएको पोखरा क्षेत्रीय अन्तर्राष्ट्रिय विमानस्थल निमार्ण आयोजना प्रमुख विनेश मुनंकर्मीले जानकारी दिए। अहिलेसम्म १२ अर्ब भुक्तानी भइसेको पनि उनले जानकारी दिए। कोभिड१९ सक्रमण हुनुअघि सम्म विमानस्थल निर्माणको काम सक्नु पर्ने समयसिमाभन्दा ६ महिना अघि सकेर हस्तान्तरण गर्ने गरी काम भइरहेको चिनियाँ सरकारी स्वामित्वको ठेकेदार कम्पनी सीएएमसीइले बताउँदै आएको थियो। कोरोना संक्रमणसँगै काम गरिरहेका नेपाली मजदुर पनि धेरैजसो घर फर्कनु, चीनबाट आउनु पर्ने मजदुर र प्राविधिक पनि चाहिए अनुसार आउन नसक्नु, सामान ढुवानीमा समस्या लगायतका कारण समय सीमाभन्दा ६ महिनअघि सक्ने लक्ष्य भने पूरा नहुने अवस्था आएको आयोजना प्रमुख मुनंकर्मीले बताए। अहिलेसम्म निर्माण कम्पनीले काम गरेको आधारमा १२ अर्ब भुक्तानी दिइसकेको पनि उनले जानकारी दिए। ३ सयको हाराहारीमा रहेका नेपाली मजदुर कोरोना भाइरस लगतै घर फर्केकोले घटेर सयको हाराहारीमा अहिले काम गरिरहेको उनले बताए। अहिले चाहेर पनि मजदुर ल्याएर काम लगाउने अवस्था छैन। घर फर्केका मजदुर काममा फर्कन पहिले पीसीआर गर्नु पर्ने हुन्छ। पीसीआर टेष्ट नगरी मजदुरलाई काममा नर्फकाउने निर्माण कम्पनीले जनाएकोले छ। एक जनामा कोरोना भए विमानस्थल निर्माणमा नै असर गर्ने भाएकोले सचेत हुनु पर्ने अवस्था रहेको उनले बताए। पीसीआर टेष्ट गराउने व्यवस्था मिलाएर मजदुर थप्ने योजना ठेकेदार कम्पनीको छ। यसै गरी चीनबाट इक्युपमेण्ट फिट गर्ने प्राविधिकहित २ सय मजदुर आउनु पर्ने उनले बताए। अन्तर्राष्ट्रिय विमान संचालनमा नआएकोले चीनबाट आउनु पर्ने मजदुर आउने क्रम र चीनबाटै आउने सामान पनि आउने क्रम निरन्तर हुनु पर्ने छ। समयमै मजदुर काममा फर्कन सके र निर्माण सामाग्री आउने क्रम नरोकिय अझै पनि समय सीमाभित्रै विमानस्थलको निर्माण सकिने पोखरा क्षेत्रीय अन्तर्राष्ट्रिय विमानस्थल निमार्ण आयोजना प्रमुख मुनंकर्मीले बताए। पोखरा विमानस्थलमा अहिले म्यानेजमण्टमा समेत गरी २ सय ४४ जना चिनियाँ र १ सय नेपालीले काम गरिरहेका छन्। पोखरा अन्तर्राष्ट्रिय विमानस्थलमा अहिलेसम्म ट्याक्सी पार्क, हेंगर, विमानस्थल प्रवेश गर्ने राजमार्गदेखि ट्रमिनल भवनसम्मको सडक निर्माण लगायतका काम सकिएको उनले जानकारी दिए। एयर ट्राफिक टावर, ट्रमिलन भवनको स्टक्चर निर्माण लगायत भवनको स्टक्टर निर्माण काम सम्पन भएर फिनिसिङको काम भइरहेको उनले बताए। यसै गरि खानेपानीको काम, ढल निकासको काम केही सम्पन्न भएको र केही काम सप्नन्न हुने अवस्थामा रहेको जानकारी दिए। २ हजार ५ सय मिटर लम्बाइ र ४५ मिटर चौडाइ रहेको रन वेको सिमेन्टेड ढलान यस घि नै सकिएको छ। इक्यिपमेण्ट इन्सटलको काम धेरै बाँकी रहेको चीनबाट आउनु पर्ने निर्माण सामाग्री आउने क्रम ढिला नभए ६ महिनाभित्रमा थप २५ प्रतिशत काम सकिने पोखरा क्षेत्रीय अन्तर्राष्ट्रिय विमानस्थल निमार्ण आयोजना प्रमुख मुनंकर्मीले जानकारी दिए। यो वर्ष २० प्रतिशत काम भयो। सामान्य अवस्थामा भएको भए अहिले थप १० देखि १३ प्रतिशत काम बढी भएर कुल ७५ प्रतिशत काम सकिएको हुने उनले सुनाए। यस वर्ष कामको लक्ष्य पनि धेरै लिएको उनले बताए। गत वर्ष पनि लक्ष्यभन्दा बढी काम भएको थियो। गत वर्ष कुल कामको २७ प्रतिशत काम भएको थियो। अघिल्लो वर्ष २० प्रतिशत र त्योभन्दा अघिल्लो वर्ष १५ प्रतिशत काम सकिएको थियो। अब भने फिनिसिङ्को काम भढी भएकोले सामान आउने क्रम नरोकिए र चीनबाट आउनु पर्ने मजदुर बेलैमा आए तोकिएकै समयमा काम सम्पन्न हुने उनले दोहोर्याए। सन् २०२१ को जुलाई १० मा सक्नु पर्ने सम्झौता भए पनि तोकिएको समय सीमाभन्दा ६ महिनाअघि नै सक्ने लक्ष्यका साथ योजनाको काम भइरहेको थियो। पोखरा महानगरपालिका वडा नम्बर १४ मा चिनियाँ सरकारी स्वामित्वको ठेकेदार कम्पनी सीएएमसीईले २०७३ साउन १८ गतेदेखि विमानस्थल निर्माणको काम सुरु गरेको हो। विमानस्थल निर्माण गर्न सरकारले सन् २०१४ मे १२ मा सीएएमसीईलाई ठेक्का दिएको थियो। निर्माण कम्पनीले १० जुलाई २०२१ मा विमानस्थल निर्माण सम्पन्न गरी नेपाल सरकारलाई हस्तान्तरण गर्नुपर्ने छ। झन्डै २२ अर्ब रुपैयाँ चिनियाँ ऋण सहयोगमा विमानस्थल निर्माण भइरहेको छ। अन्तर्राष्ट्रिय उड्डयन संस्था (आइकाओ) को मादण्ड अनुसार फोरडी मोडलमा पर्ने पोखरा विमानस्थल निर्माण पूरा भएपछि बोइङ ७५७ र एयरबस ३२० वा सो सरहका जहाज आउजाउ गर्न सक्नेछन्। २५ सय मिटर लामो धावनमार्ग हुने विमानस्थलमा आउनेजाने ती विमानको यात्रु क्षमता १ सय ९२ हाराहारीमा हुनेछ।"
कोरोनाको जोखिममा सुरक्षाकर्मी : कहाँ कति ?,"काठमाडौं : विश्वव्यापी महामारीको रुपमा फैलिएको कोरोना भाइरस (कोभिड१९) को प्रभाव सुरक्षाकर्मीमा देखिन थालेको छ। महामारीबीच पनि देश र जनताको सुरक्षामा खटिएका सुरक्षाकर्मीमा संक्रमण बढ्दै गएको हो। सुरक्षाकर्मी मा कोरोना पुष्टि भएपछि केही जिल्लाका सम्बन्धित कार्यालय सिल गरिएको छ। मंगलबारसम्म नेपाली सेना, नेपाल प्रहरी र सशस्त्र प्रहरीका तीन सय ५७ जनालाई कोरोना संक्रमण पुष्टि भएको छ। सेनाका ७९ जना कोरोना पुष्टि साउन १३ गतेसम्म नेपाली सेनाका ७९ जनालाई कोरोना संक्रमण पुष्टि भएको। जेठ ३ गते धनुषामा पहिलो पटक सेनाका २ जनालाई कोरोना देखिएको थियो। नेपाली सेनाका प्रवक्ता सन्तोषबल्लभ पौडेलका अनुसार डिस्चार्ज हुनेको संख्या ७१ छ। संक्रमितमध्ये ७१ जना उपचारपछि निको भएर नियमित डिउटीमा फर्किनु भएको छ, प्रवक्ता पौडेलले भने अन्नपूर्ण अनलाइनसँग भने, अझैपनि आठजना उपचारमै हुनुहुन्छ। उपचाररत ८ जनामध्ये २ जना सशस्त्र प्रहरीको बलम्बु अस्पताल, १ वीरेन्द्र सैनिक अस्पताल, २ तानसेनको आइसोलेसन वार्डमा उपचार भइराखेको छ। त्यसैगरी नारायणी अञ्चल अस्पताल, बीपी कोइराला स्वास्थ्य विज्ञान प्रतिष्ठान रसेनाकै आइसोलेसनमा एकएक जनाको उपचार भइराखेको छ। उपचार गराइरहेका आठैजनाको स्वास्थ्य अवस्था सामान्य रहेको छ। सरकारले क्वारेन्टाइनमा सुरक्षा व्यवस्था मिलाउने, नेपालभारतका २० नाकाबाट प्रवेश गर्नेलाई होल्डिङ सेन्टरमा राखेर सम्बन्धित जिल्ला सदरमुकाम पुर्याउने र हवाइमार्गबाट आउने त्रिभुवन विमानस्थलमा ओर्लिएपछि उनीहरुलाई सेनाको सवारी साधनमा राखेर होल्डिङ सेन्टरमा लाने जिम्मा दिएको हो। होल्डिङ सेन्टरको व्यवस्थापनको जिम्मा पनि सेनाले गर्ने गरेको प्रवक्ता पौडेलको भनाइ छ। पौडेलका अनुसार होल्डिङ सेन्टरमा राखिएकालाई प्रदेशसँग समन्वय गरेर जिल्लामा पठाउने काम भइरहेको छ। सँगै सेनालाई कोरोनाले मृत्यु भएकाको शव व्यवस्थापनको जिम्मासमेत सेनालाई दिइएको छ। शव व्यवस्थापनको काम जिल्लामा रहेको कोभिड१९ संकट व्यवस्थापन कमिटीसँग मिलेर सेनाले गर्दै आएको छ। प्रवक्ता पौडेलका अनुसार स्वास्थ्य तथा जनसंख्या मन्त्रालयले जारी गरेको नियम सेनाले पालना गरेर काम गरिरहेको छ। समूहमा काम गरिरहेकालाई दुई समूहमा विभाजन गरेर सेनाले काम गरिरहेको छ। कामबाट एउटा समूह १५ दिनमा फर्किएपछि उहाँहरुलाई १४ दिन क्वारेन्टाइनमा राखिन्छ र यो समूह क्वारेन्टाइनबाट निस्किएपछि अर्को समूहलाई कामको पालो दिने गरिन्छ, पौडेलले भने। नेपाल प्रहरीमा १८५ संक्रमित नेपाल प्रहरीमा १८५ जना कोरोना संक्रमित छन्। नेपाल प्रहरीका प्रवक्ता निरजबहादुर शाहीका अनुसार प्रहरी प्रधान कार्यालयमा ३१, काठमाडौं उपत्यकामा ९, प्रदेश नम्बर १ मा २७ जना, प्रदेश नम्बर २ मा ३५, गण्डकी प्रदेशमा २९, प्रदेश नम्बर ५ मा १५, कर्णाली प्रदेशमा २७ र सुदूरपश्चिम प्रदेशमा १२ जना प्रहरी संक्रमित छन्। जसमा चार महिला र १८५ जना पुरुष छन्। संक्रमितमध्ये ९९ जना निको भएको शाहीले जानकारी दिए। सशस्त्रमा ९३ संक्रमित त्यस्तै ९३ जना सशस्त्र प्रहरीलाई कोरोना संक्रमण पुष्टि भएको छ। ९३ मध्ये ६५ जनालाई निको भएको छ भने २८ जना उपचाररत छन्। सशस्त्र प्रहरीका प्रवक्ता राजु अर्यालका अनुसार झापामा २१, इलाममा ५ र काठमाडौंमा एकको उपचार भइरहेको छ। संक्रमितमा डिएसपी एक जना र अन्यमा जुनियर अफिसरलगायत रहेको अर्यालले अन्नपूर्ण अनलाइनलाई जानकारी दिए। फ्रन्टलाइनमा काम गर्ने सशस्त्र प्रहरीलाई छुट्टै व्यारेकमा राख्ने गरेको अर्यालले बताए। उनीहरु बस्ने छुट्टै, बाथरुम छुट्टै रहेको छ। फ्रन्टलाइनमा काम गर्नेलाई सरकारले तोकेको स्वास्थ्य सामाग्री प्रयोग गरिएको छ। सरकारले सुरक्षाकर्मीलाई जोखिम भत्ता दिने निर्णय गरेको चार महिना पूरा हुँदा पनि सुरक्षाकर्मीले भत्ता पाएका छैनन्। सुरक्षा निकायका एक अधिकारीका अनुसार जोखिम भत्ता दिने निर्णय अझै कार्यान्वयन नआएको बताए।"
"भारतलाई दार्चुलाका सहायक सीडीओको जवाफ : नेपालीलाई दुःख नदिनु, त्यो भूमि हाम्रो हो","सुरेन्द्र काफ्लेसुन्दरसिंह धामी काठमाडौंदार्चुला : जिल्ला प्रशासन कार्यालय दार्चुलाले लिम्पियाधुरा, लिपुलेक र कालापानी नेपालको भूभाग भएको त्यस क्षेत्रा नेपालीको आवातजावात स्वाभाविक रहेको जवाफी पत्र दिएको छ। दार्चुलाका सहायक प्रमुख जिल्ला अधिकारी टेकसिंह कुँवरले भारतलाई पत्र लेखेका छन्। नेपाल र ब्रिटिट इस्ट इन्डिया कम्पनीबीच सन् १८१६ सम्पन्न सुगौली सन्धिको धारा ५, त्यस समयमा प्रकाशित नक्सा र ऐतिहासिक तथ्य एवं प्रमाण अनुसार काली (महाकाली) नदी र सो पूर्वका लिम्पियाधुरा, कुटी, नावी, गुन्जी, कालापानी र लिपुलेक लगायतका क्षेत्र नेपालको भूभाग रहेको कुरा स्पष्ट नै छ, पत्रमा भनिएको छ, नेपाली भूभागमा नेपाली आवतजावत स्वाभाविकै रहेको र त्यसमा कहिकतैबाट बाधा अड्चन हुनु हुँदैन भन्ने नेपालको धारणा रहेको कुरा जानकारी आदेशाअनुसार चाहान्छु। भारतले स्थानीयलाई कालापानी र लिम्पियाधुरा क्षेत्रमा जान प्रतिबन्ध लगाएपछि नेपालको प्रतिक्रया आएको हो। धार्चुलाका उप जिल्ला अधिकारी अनिल कुमार शुक्लाले जिल्ला प्रशासन दार्चुलालाई लिम्पियाधुरा, कालापानी क्षेत्रमा नेपालीलाई प्रतिबन्ध लगाएको पत्र लेखेक थिए। विभिन्न नेपाल गुट समूह भारती क्षेत्र गुन्जी, कालापानी, लिम्पियाधुरामा अवैध रुपमा लुकिछिपी सीमा पार गरेर आउन चाहन्छन्, जसबाट मिडियाको ध्यान आकृष्ट गर्न सकियोस र दुवै देशको प्रशासनलाई हैरान बनाउन सकियोस, हाम्रो यो अनुरोध छ की कुनै सूचना तपाईहरुलाई प्राप्त भयो भने त्यसको जानकारी तत्काल दिने कष्ट गरिदिनु होला, शुल्लाले लेखेको पत्रमा उल्लेख छ। भारतले १९६२ पछिदेखि नै कालापानी, लिपुलेक, लिम्पियाधुरा अतिक्रमण गर्दै आएको छ। नेपालले उक्त भूमि समेटेर नयाँ प्रशासनिक नक्सा सार्वजनिक गर्दै निशान छाप परिवर्तनका लागि संविधान संशोधन गरेपछि नेपाल र भारतबीच सीमा विवाद चर्किएको छ। नेपालले वार्ताका लागि पटकपटक पत्र लेख्दासमेत भारतले भने जवाफ दिन चाहेको छैन। भारतले सीमा विवाद जस्तो संवेदनशील विषयलाई कोरोना संकटपछि छलफल गर्ने भनेर टार्दै आएको छ।"
म्याग्दीका गाउँमा सडक सम्पर्क विच्छेद,"बेनी : पहिरोका कारण सदरमुकाम बेनीबाट म्याग्दीका ग्रामीण क्षेत्र सडक सम्पर्कबाट विच्छेद भएको छ। सडक सम्पर्कबाट विच्छेद भएपछि अत्यावश्यक काम पनि ठप्प भएका छन्। म्याग्दी र मुस्ताङलाई राष्ट्रिय राजमार्गसँग जोड्ने मालढुङ्गाबेनी र बागलुङरत्नेचौरबेनी सडकसमेत दैनिकजसो अवरुद्ध हुने गर्छ। बेनीबाट गाउँ जाने सबै सडक धेरै ठाउँमा पहिरो खसेर यातायातका साधन चलेका छैनन, डिएसपी किरनजंग कुँवरले भने, मल्टिपल ठाउँमा गएको धेरै जसो पहिरो हटाउन र मर्मत गर्न मेसिनरी उपकरण आवश्यक छ। सेना, प्रहरी, यातायात ब्यवसायी र स्वमसेवकले ससाना पहिरो पन्छाए पनि ठूला पहिरो गएको ठाउँमा सडक मर्मत गर्न समय लाग्ने उनले बताए। बेनी नगरपालिका१ रत्नेचौरको रानीबनमा खसेको पहिरोले बागलुङबेनी सडक अवरुद्ध बनाएको छ। म्याग्दीको उत्तरी क्षेत्रमा पर्ने रघुगंगा र अन्नपूर्ण गाउँपालिका हुँदै मुस्ताङ जोड्ने बेनीजोमसोम सडकको म्याग्दी खण्डमा करिब ३० ठाउँमा पहिरो गएको छ। काभ्रेभीर, रुप्से, तितर, घट्टेखोला, दुवारीखोला, खामभित्ता, गुइठे, जलथले, नागढुङ्गा, धिरच्याङ्ग, बेगखोला, चमेरे, गलेश्वर र जलेश्वरमा पहिरो, बाढीले पुल बगाएको र कटान गरेर सडक अवरुद्ध बनाएको छ। मंगला, मालिका र धवलागिरी गाउँपालिकालाई बेनीसँग जोड्ने बेनीदरवाङ सडकको बाङ्गेभीर, बाबियाचौर, नयाँपुल, सिंगा, चुत्रेनी र डम्मरामा पहिरो खसेको जिल्ला ट्राफिक प्रहरी कार्यालयका प्रमुख विष्णु नेपालीले बताए। बेनी नगरपालिकाको ५ वटा र रघुगंगाको तीन वटा वडालाई जोड्ने बेनीपाखापानी सडक कुरीलाखर्कमा खसेको पहिरोले अवरुद्ध बनाएको छ। सडक अवरुद्ध हुँदा मराङ, बिम, ताकम, धारापानी, देविस्थान, काभ्रे लगायत पहिरो प्रभावित बस्तिमा राहत सामग्री ढुवानी हुन सकेको छैन। पहिरो पीडितका लागि संकलित राहत बेनीमा थुप्रिएको छ। बिरामीलाई अस्पताल पुर्याउन महंगो खर्च गरेर हेलिकप्टर चार्टर गर्नुपरेको घतानका बिगुन केसीले बताए। सरकारले जिल्लाभित्र आन्तरिक यातायात सञ्चालन गर्ने निर्णय गरे पनि सडक नभएपछि म्याग्दीमा गाडी चलाउन नसकेको म्याग्दी यातायात व्यवसायी कम्पनीका अध्यक्ष लालबहादुर थापाले बताए। बेनीबाट गाउँतिर जाने सबै सडकमा पहिरै पहिरो छ, उनले भने, पहिले कोरोनाको डरले अहिले प्रकृतिले लकडाउन गरेजस्तो भयो। यातायात व्यवसाय चौपट भयो।"
महाधिवेशनको तयारीसँगै कांग्रेसभित्र विवाद: सानेपामा रामचन्द्रले बोलाए अलग्गै भेला,"काठमाडौं : नेपाली कांग्रेसका वरिष्ठ नेता रामचन्द्र पौडेलले आफू निकट केन्द्रीय सदस्यहरूको भेला बोलाएका छन्। पार्टी कार्यलय सानेपामा दुई बजेदेखि सुरु हुने भनिएको भेलामा संस्थापन पक्षले गरेका एकलौटी कदमबारेमा समीक्षा र आलोचना हुने असन्तुष्ट समूहका एक सदस्यले अन्नपूर्ण अनलाइनसँग बताए।पौडेलसहितको असन्तुष्ट पक्षले सभापति शेरबहादुर देउवा नेतृत्वको संस्थापन पक्षले महाधिवेशनको नतिजालाई प्रभावित पार्ने गरी गतिबिधि अघि बढाएको आरोप लगाएको छ। महाधिवेशन कार्यतालिका सार्वजनिक भएपछि सभापति देउवाले विभाग गठन गरेकोमा पौडेल समूह असन्तुष्ट छ। बैठकमा कार्यकाल सकिएको तरुण दल र साउन १६ मा कार्यकाल सकिने अर्को भातृ संस्था नेपाल विद्यार्थी संघको विषयमा समेत छलफल हुने बताइएको छ। संस्थापन पक्षले मनोमानी ढंगले क्रियाशील सदस्यता वितरण गरेको आरोप पौडेल पक्षले लगाएको छ। ओली सरकारप्रति देउवाले अपनाएको नरम नीतिको पनि पौडेल पक्षले आलोचना गर्दै आएको छ। सभापति देउवालाई दबाब दिनका लागि थालिएको अभियानमा पौडेल, महामन्त्री डा शशांक कोइराला, नेता प्रकाशमान सिंह, डा रामशरण महत, कृष्णप्रसाद सिटौला, डा शेखर कोइराला, डा मीनेन्द्र रिजाललगायतका नेताहरूको सहभागिता छ। महाधिवेशनको क्यालेन्डरसँगै कांग्रेसमा किचलो सुरु भएको हो। कांग्रेसको असार तेस्रो साता बसेको केन्द्रीय समिति बैठकले १४औं महाधिवेशन आगामी फागुनमै गर्ने गरी आन्तरिक कार्यतालिकालाई अन्तिम रुप दिएपछि महाधिवेशनको सरगर्मी बढेको हो। नेताहरुको घरमा कोठे बैठकसँगै गुट भेला धमाधम भइरहेका छन्। कांग्रेसको भावी नेतृत्वका लागि शीर्ष तहका नेताहरूले सार्वजनिक रूपमै आकांक्षा व्यक्त गरिसकेका छन्। सभापति शेरबहादुर देउवाले अब एकपटक आफूलाई अन्तिम मौका दिनुपर्ने बताएका छन्। त्यसैगरी वरिष्ठ नेता रामचन्द्र पौडेलले आफूलाई स्वभाविक रुपमा भावी सभापतिका रुपमा प्रस्तुत गरेका छन्। त्यसैगरी उपसभापति विमलेन्द्र निधि, महामन्त्री डा शशांक कोइराला, पूर्वमहामन्त्री प्रकाशमान सिंह, पूर्वमहामन्त्री कृष्णप्रसाद सिटौला, केन्द्रीय सदस्य डा शेखर कोइराला, डा रामशरण महतले सभापति पदमा आकांक्षा व्यक्त गरेका छन्। युवा नेता गगन थापाले युवा नेताका साथ पाए आफू सभापतिमा लड्ने घोषणा गरिसकेका छन्। पूर्वसहमहामन्त्री गोविन्दराज जोशीलगायतलाई पार्टीबाट निष्काशन गर्ने निर्णय र राप्रपाका सुनिल थापालगायतलाई भित्राउने कदमले यतिबेला कांग्रेसको तल्लो तहसम्म तरंगित भएको छ।कांग्रेसको केन्द्रीय अनुशासन समितिले पार्टीका पूर्वसहमहामन्त्री गोविन्दराज जोशी, महासमिति सदस्य पुष्करनाथ ओझा र डँडेलधुरा पार्टी कार्यालय सचिव रामबहादुर विष्टलाई गरेको कारबाहीप्रति कांग्रेसभित्रैबाट विरोध र असन्तुष्टी भएको छ। त्यसैगरी सुनिललाई भित्राउने निर्णयप्रति नेतृत्व तहमा खटपट सुरु भएको छ।"
सिपिएल खेल्न सन्दीप बिहीबार जाने,"काठमाडौं : नेपाली क्रिकेट खेलाडी सन्दीप लामिछाने क्यारेबियन प्रिमियर लिग (सिपिएल) खेल्न जाने तय भएको छ। उनी सिपिएल खेल्न बिहीबार ट्रिनिडाड एन्ड टोबागोतर्फ जानेछन्। कोरियन एयरको चार्टर्ड जहाजमा सन्दीप टोबागो जान लागेको उनका व्यवस्थापक रमन सिवाकोटीले जानकारी दिए। यसअघि हवाई उडानको यकिन नहुँदा उनी टोबागो जानेबारे अन्योल थियो। 'बिहीबार उड्ने पक्कापक्की छ, अब कुनै द्विविधा छैन' सिवाकोटीले भने। सरकार र अन्य विभिन्न निकायबाट सहयोग प्राप्त भएपछि सन्दीप टोबागो जान सहज भएको उनले बताए। टोबागो उड्नुअघि उनले मङ्गलबार पिसिआर परीक्षण गराएका छन्। सन्दीपले सानेपास्थित स्टार हस्पिटलमा स्वाब परीक्षणका लागि दिएका छन्। परीक्षणको नतिजा आज आउने व्यवस्थापक शिवाकोटीले बताए। सिपिएल खेल्नका लागि सन्दीप साउन १७ गतेसम्म पुगिसक्नु पर्नेछ। सरकारले अन्तर्राष्ट्रिय हवाई उडान आगामी भदौ १ गतेदेखि मात्र खोल्ने निर्णय गरेपछि सन्दीपलाई क्रिकेट खेल्नका लागि विदेश जान समस्या भएको थियो। सरकारले सहयोग गरेकै कारण सन्दीपको टोबागो यात्रा सहज भएको हो। उनले टोबागो पुगिसकेपछि १४ दिन क्वारेन्टिनमा बस्नु पर्नेछ। सन्दीप यस यामको सिपिएलका लागि जमैका तल्लावाहजबाट अनुबन्धित भइसकेका छन्। उनलाई जमैकाले एक लाख ३० हजार अमेरिकी डलर (रु एक करोड ५६ लाख) मा अनुबन्ध गरेको हो। उनी उक्त टिमको मार्की खेलाडी पनि हुन्। सन्दीपले यसअघि पहिलो र दोस्रो संस्करणको सिपिएल खेलिसकेका छन्। सिपिएल आगामी भदौ २ देखि भदौ २५ गतेसम्म चल्नेछ। सिपिएलमा जमैकासँगै बार्बेडोस् ट्रिडेन्ट्स, ट्रिनबागो नाइट राइडर्स, गुएना अमेजन वारियर्स, सेन्ट लुसिया जौउक्स र सेन्ट किट्स एन्ड नेभिस प्याट्रिओट्सले प्रतिस्पर्धा गर्नेछन्। सिपिएलमा कूल ३३ खेल हुनेछन्। कोरोना भाइरसका कारण ती सबै खेल बिनादर्शक खेलाइनेछन्। सन्दीप तेस्रोपटक सिपिएल खेल्ने तयारीमा छन्। उनले यसअघि सन् २०१८ मा पहिलोपटक सेन्ट किट्स एन्ड नेभिस पेट्रियट्सबाट खेलेका थिए। त्यसका लागि उनलाई पाँच हजार अमेरिकी डलर पारिश्रमिक दिइएको थियो। उनले सो प्रतियोगितामा पाँच खेलमा सात विकेट लिएका थिए। यस्तै दोस्रोपटक सिपिएल सन्दीपले सन् २०१९ मा बार्बाडोस ट्राइडेन्ट्सबाट खेलेका थिए। उनले ६ खेलमा आठ विकेट लिएका थिए। सन्दीपले गत वर्ष ७० हजार अमेरिकी डलर पारिश्रमिक प्राप्त गरेका थिए। यस वर्षको सिपिएलका लागि १९ वर्षीय सन्दीपले आफ्नो अनुबन्धित मूल्य ९० हजार अमेरिकी डलर तोके पनि उनलाई एक लाख ३० हजार डलर दिने सम्झौता भएको छ।"
बुटवलपाल्पा सडक सुचारु,बुटवल : अविरल वर्षासँगै अवरुद्ध बनेको सिद्धार्थ राजमार्गको बुटवलतानसेन सडक एकतर्फी रुपमा सञ्चालनमा आएको छ। पाल्पाको तिनाउ गाउँपालिका३ हेडबक्स नजिकै पहिरो जाँदा सडक हिजोदेखि नै अवरुद्ध भएको थियो। प्रदेश ट्राफिक प्रहरी कार्यालय बुटवलका अनुसार सडकमा खसेको पहिरो हटाएपछि एकतर्फी रुपमा सवारीसाधन आवतजावत गरेका छन्। सो स्थानमा ठूला ढुंगासहितको पहिरो खसेको थियो। प्रदेश ५ का पहाडी तथा तराई क्षेत्रका केही जिल्लामा विषण वर्षापछि धेरै ग्रामीण सडक अवरुद्ध भएका थिए। बुटवल पाल्पा खण्ड सिद्धबाबा क्षेत्रमा बारम्बार अवरुद्ध हुँदै आएको छ। प्रहरीले सो क्षेत्रमा यात्रा गर्दा सजगता अपनाउन र अत्यावश्यक भएमात्रै यात्रा गर्न नागरिकलाई आग्रह गरेको छ।
"उर्लियो महाकाली, नदी छेउछाउ नजान आग्रह","डडेल्धुरा : सीमा नदीको रुपमा रहेको महाकालीमा पानीको बहाव बढ्दा खतरा हुनसक्ने भन्दै स्थानीयलाई उच्च सतर्क रहन अनुरोध गरिएको छ। दार्चुला, बैतडी, डडेल्धुरा र कञ्चनपुरसहित चुरे क्षेत्रमा निरन्तर पानी परिरहेको छ। महाकाली नदीमा पानीको बहाव बढेकाले नदी आसपासका नागरिकलाई सुरक्षित रहन र नदीमा नजान जलविज्ञान र मौसम विज्ञान विभाग अन्तरगतको बाढी पूर्वानुमान शाखाले आग्रह गरेको हो। मंगलबारदेखि भइरहेको लगातारको वर्षाका कारण महाकाली नदीमा पानीको वहाब बढेर सीमा क्षेत्रका वासस्थान र अन्य क्षेत्रमा कटानको जोखिम बढेको छ। बुधबार दिउँसो १ बजे महाकाली नदीमा जलस्तर ६ मिटर पुगेको मापन केन्द्रले जनाएको छ । पानीको जलस्तर ८८० भन्दा बढी भयो भने चेतावनीको संकेत मानिन्छ। पानीको बहाव बढ्ने सक्ने भन्दै सिमा क्षेत्रका वासिन्दालाई सचेत रहन आग्रह गरिएको जलस्तर मापन केन्द्र परीगाउँले जनाएको छ । अत्यधिक वर्षाका कारण महाकाली नदी छेउका बस्तीमा खतरा हुनसक्ने भन्दै डडेल्धुरा नदी जलस्तर मापन केन्द्र परीगाउँले सचेत हुन स्थानीयलाई आग्रह गरेको छ। बाढी पूर्वानुमान शाखाका अनुसार जलस्तर ७ मिटर पुग्दा जोखिम हुने गर्दछ । यस्तै शाखाले पहाडि क्षेत्रमा निरन्तर पानी परिरहेका कारण पानीको बहाव अझै बढ्न सक्ने संकेत देखिएकाले नदीको तटिय क्षेत्र र डुबान भइरहने होचा क्षेत्रमा बसोबास गर्नेहरुलाई सचेत रहन आग्रह गरेको महाकाली र रगुंन जलाधारको तटिय क्षेत्रका कार्यरत ट्रोसा परियोजनाका कार्यक्रम सयोजक अमर साउदले जानकारी दिए । दक्षीण एशीयाली सीमा नदीहरुको सामुदायिक सदुपयोग ट्रोसा परियोजनाले पनि महाकाली क्षेत्रमा काम गरिरहेको छ । पूर्वसूचना प्रणाली , विपद जोखिम न्युनिकरण जस्ता कार्यहरु गरिरहेको परियोजनाले अहिले सो क्षेत्रमा पानीको बहाव बढेकाले स्थानीयलाई सीमा क्षेत्र तथा नदीमा नजान स्थानीयलाई आग्रह गरेको परियोजना कार्यक्रम सयोजक साउदले बताए ।"
लकडाउन अवधिको श्रमिकले पारिश्रमिक पाउने,"काठमाडौं : श्रमिकले लकडाउन अवधिको पारिश्रमिक पाउने भएका छन्। पारिश्रमिक उपलब्ध गराउन रोजगारदाता र श्रमिकबीच सहमति भएपछि श्रमिकले लकडाउन अवधिको पारिश्रमिक पाउने भएका हुन्। नेपाल उद्योग वाणिज्य महासंघ, नेपाल उद्योग परिसंघ, नेपाल चेम्बर अफ कमर्स, नेपाल घरेलु तथा साना उद्योग महासंघ लगायतका रोजगारदाता सस्था र सयुक्त ट्रेड युनियन समन्वय केन्द्र आवद्ध ट्रेड युनियन महासंघबीच सहमति भएपछि लकडाउनको पारिश्रमिक उपलब्ध गराउन रोजगारदाता राजी भएका हुन्। उनीहरुले लकडाउन अवधिको श्रमिकको पारिश्रमिक भुक्तानीलगायतका बिषयमा सहमति गरी सरकारलाई सिफारिस गरेका छन्। सहमति अनुसार उद्योगीले चैत्र महिनाको पूरा तलब दिने, बैशाखको श्रमिकको ५० प्रतिशत भुक्तानी गरि फरफारक गर्ने र जेठमा लकडाउनका कारण आउन नपाएका श्रमिकलाई ५० प्रतिशत मात्रै पारिश्रमिक उपलब्ध गराउने सहमति भएको नेपाल उद्योग वाणिज्य महासंघका उपाध्यक्ष एमव् रोजगारदाता परिषदका सभापति चन्द्रप्रसाद ढकालले बताए। कोरोना भाइरस(कोभिड १९) ले हरेक क्षेत्रमा फरक ढंगले प्रभावित भएकाले व्याबसायको प्रकृति र अवस्था अनुसार उद्योग प्रतिस्थान सहज सञ्चालन, लकडाउन अवधिको पारिश्रमिक भुक्तानी र श्रमिकलाई आलोपालो गरि काममा लगाउने वस्तुगत संघ तथा ट्रेड युनियनबीच आपसी छलफल गरि सहमति गर्न सक्ने सहमति भएको ढकालले भनाइ छ। लकडाउन अन्त्य भइ काममा आउने श्रमिकलाई पूरा पारिश्रमिक दिने तर आंशिकरुपमा उद्योग व्यवसाय सञ्चालन गर्नुपर्ने भएमा श्रमिकलाई सिफ्ट तोकि काममा लगाउने सहमति भएको छ। यस्तो अवस्थामा श्रमिकले काम गरेको अनुपातमा पारिश्रमिक भुक्तानी पाउने छन्। उद्योग प्रतिस्थानले कर्मचारी स्वास्थ्य सुरक्षाको आवश्यक व्यवस्था मिलाउनुपर्ने छ। उद्योग व्यवसाय सञ्चालन, श्रम सम्बन्ध सुधार र श्रम क्षेत्रमा रहेका समस्या समाधान गर्न आपसी सम्वाद र सहकार्य गर्ने सहमति भएको संयुक्त ट्रेड युनियनका अध्यक्ष विनोद श्रेष्ठले जानकारी दिए। बन्दाबन्दीका कारण आउन समस्या भएका श्रमिकलाई काममा आउने वातावरण बनाउन सरकार र ब्यबस्थापन पक्षले ब्यबस्था मिलाउनुपर्ने सहमति भएको छ।"
बर्षेनि बाढीको त्रासमा सिमाबासी,"डडेल्धुरा : नेपालभारत सीमा नदी भएर बग्ने महाकाली नदीका कारण सिमाबासीका लागि बर्षेनि वर्षातका बेला बाढीको त्रासमा हुन्छन्। महाकाली नदीका कारण जिल्लाको परशुराम नगरपालिकाका महाकाली र रगुन नदी छेउछाउमा बस्दै आएका दर्जनौं गाउँका हजारौं बासिन्दा बाढीको सन्त्रासमा छन् । वर्षाको मौसम सुरु भएसँगै नदी किनारमा वर्षौदेखि बस्दै आएका स्थानीय बाढी, कटानी र पटानी निम्त्याउने महाकाली नदीका कारण सधै डरत्रासको कहरमा बाँच्न बाध्य छन्। परशुराम नगरपालिका ३, ५ र ६ भएर कन्चनपुरतिर बग्ने यो नदी ऐतिहासिक महत्व बोकेको भएपनि यसले समयसमयमा निम्त्याउने बाढी कथा निकै दर्दनाक छ । भारततर्फ पातलो बस्ती र बाक्लो जंगल हुनु, नेपालतर्फ बस्तीमात्रै रहनु र कमजोर चूरे भूभाग एवं तटबन्ध नै नहुनुले बढी क्षति नेपाली सीमा क्षेत्रतिर हुने गरेको छ । नेपालतर्फका दर्जन बढी गाउँ वर्षा हुने वित्तिकै डुबानको शिकार हुन पुग्छन् । छेउ छाउका ससाना खहरेले बाटो बन्द गरिदिएपछि यातायत सेवा पनि प्रभावित हुने गर्छ। असुरानी गाउँसँगै परशुरामका अन्य दर्जन गाउँ पनि महाकाली नदीको उर्लिँदो बाढीको कहरमा पर्ने गरेका छन् । महाकाली नदी किनारको गाउँ असुरानीमा २५ देखि ३० परिवारको जनजाती बस्ती दशकौंदेखि बसिरहेको छ । खानेपानी सिंचाई र स्वास्थ्यको चरम अभाव रहेको यो गाउँमा जान भारतको बाटो भएर जानुपर्छ। नेपालको बाटोबाट पुरै १ दिन पैदल लाग्ने यस गाउँको फेद भएर महाकाली नदी बग्दछ । नदी किनारको तटीय गाउँ भएकाले वर्षातको समयमा असुरक्षित बासमा दिनरात जाग्रम बसेर समय बिताइरहेको स्थानीय महावीर मगरले बताए । अन्य समयभन्दा पनि वर्षातको बेला महाकालीमा पानीको बहाव बढ्ने भएकाले चनाखो भई बस्नुपर्ने मगरको भनाइ छ। सधैजसो वर्षातको बेला महाकाली नदीको प्रभावमा परीगाउँ, परशुरामधाम पनि पर्छ। नदी किनारबाट जमिन कटान भई धाम सम्म नै पुग्न थालेपछि केही तटबन्द समेत लगाइएको छ । वर्षातको बेलामा जोखिममा रहने क्षेत्रको रुपमा परशुराम ५ परीगाउँको तटीय क्षेत्र पनि रहेको छ । बैतडी विशालपुरको तल्लो क्षेत्र, बालुवाटार, घट्टेप्लट क्षेत्र र परशुराम धाम क्षेत्र पनि निकै जोखिममा रहेका छन् । महाकाली नदीको पानीको सतह ५ मिटर भन्दामाथि जाने वित्तिकै परशुराम धाममा रहेको मुख्य मन्दिरमा आवतजावत गर्न पनि सकिदैन । मन्दीर क्षेत्रमा उच्चो चट्टान भएको र त्यहाँ जाने दुबैपट्टी महाकाली नदीको भेलले हरेक वर्ष मन्दीर ढाक्ने गर्दछ । यदी उचित तटबन्ध निर्माण गरिएन भने मन्दीरमा क्षति पुग्ने स्थानीय तारा जोशीले वताए । रंगुन नदी र महाकाली नदीको दोहोरो प्रभावमा रहेको छ घट्टेप्लट गाउँ । बस्तीको दक्षीणतिर महाकाली र उतरपूर्वबाट बग्दै आएको रंगुनको धारमा रहेको यस क्षेत्रको करिब ४सय रोपनी जमिन कटान भएको छ । हाल आएर रंगुनको धारमा तटबन्द भएपछि बल्ल केही राहत भएको बहादुरे महिला सशक्तिकरण केन्द्र परिगाउँकी संयोजक भावना खड्काले बताइन् । उनले भनिन, 'हाल आएर बाढीको त्रासबाट ढुक्क छौं , तर वर्षातको गडगडाहटले भने सातो नै जानेका गरेको छ ।' वस्तुभाउ चराउन, आवश्यक परेका बेला नदीजन्य पदार्थ बालुवा, ढुंगा, दाउरा आदी संकलन गर्न सिमावासी नदीकै भर पर्छन्। नदीको तटमा रहेका हिउँदमा सुख्खा र वर्षातमा महाकालीको कटानीको मारमा पर्ने परशुरामका कुणा, छेला र तातापनी गाउँका वासिन्दाको दुखेसो पनि कम छैन । नदीका कारण बर्षेनि खाद्यान्नलगायत अन्य कुराको समस्या झेल्दै आएका त्यस क्षेत्रका वासिन्दा बलियो र भरपर्दो तटबन्द निर्माण गरिनुपर्नेमा जोड दिए। रंगुन नदी महाकालीमा मिसिने वित्तिकै नदी दक्षिणतिर मोडिन्छ। त्यो क्षेत्रमा कुणा गाउँ पर्दछ । परशुराम नगरपालिका वार्ड नं ५ को वार्डको केन्द्र रहेको यस बस्तीमा महाकाली नदीको सोझै धार ठोक्किँदा हालसम्म ४ परिवार विस्तापित भएका छन् भने ३ सय रोपनी जमिन कटान भएको कुणागाउँका स्थानीय दलजित बोहराले बताए । उस्तै पीडा छेला गाउँको किनार, बण्ड र तातपानी गाउँमा बस्दै आएका सर्वसधारणको छ । महाकाली किनारको सडक बगाउँदा १ किलोमिटरमाथि सारिएको बस्ती अहिले पनि जोखिममै छ । बण्ड गाउँको छेउ नजिक रहेका पसल, मिलको क्षेत्र सबै नदीले बगाइसकेको स्थानीय बताउँछन् । यस्तै तातपानी गाउँ नदीको बगरजस्तै बनेको स्थानीय मिना साउदले बताइन। घरहरु नदी किनारमै देखिन्छन र स्थानीय वर्षातमा निकै त्रसित अवस्थामा बस्नुपर्ने साउदले दुखेसो पोखे। सादनी खोला र महाकाली नदीको कटानले आधाजती बस्ती विस्थापित भएर बसाइ सरिसकेको मिनाको भनाइ छ । सानोतीनो रुपमा सादनी खोलामा तटबन्ध भएको तर महाकाली नदीको कटानीको बहाव रोक्न हासम्म सरकारको तर्फबाट कुनै पनि योजना नआएपछि गाउँ नै बग्ने चिन्ता स्थानीयको छ। नेपाल भारत आवतजावत गर्ने अघोषित नाका समेत विस्तापित १० वर्ष पहिले भित्रि मधेश क्षेत्रको भारत आवतजावत गर्ने नाका सिसमजाला पुरै नदीले बगाएको छ। वर्षातको समयमा त जानै नसकिने टापुको रुपमा रहने त्यो ठाउँमा बस्ती, पसल र छोटी भन्सार पनि रहेका थिए । सिसमजालामा बस्ने स्थानीयले पूर्णरुपमा बस्ती सारिसकेका छन् । खेतीपाती पनि कोही गर्देनन्। हिउँदको समयमा अस्थायी टहरा निर्माण गरी डुंगा संचालकमात्र नाकामा बस्ने गर्दछन् । परशुराम नगरपालिकाका भोरकुण्डा, कराली, खालीगडा, मसिनजालालगायत महाकाली सीमामा रहेका दर्जन बढी गाउँ बर्षेनि महाकाली नदी र उक्त नदीमा मिसिने ससाना खहरेको त्रासमा रहदै आएका छन् । अधिकांश व्यक्तिले आन्तरिक बसाइसराइ र हुनेखानेले बाह्य बसाइसराइ गरी अन्यत्रै गएको कुरा वार्ड नं ६ का कर्मचारी तेज बोहराले जानकारी दिए । यसवर्षको नगर योजनामा नदी कटान कार्यलाई रोक्न र वस्तीलाई जोखिम हुनबाट जोगाउन रहेको परशुराम नगरपालिकाका मेयर भिमबहादुर साउदले बताए । नगरभित्र धेरै बस्ती तथा उर्वराभूमि सकंटमा भएपनि त्यसको जोखिम न्युनिकरणका लागि गुरुयोजनासहित रोकथाम गरिने परशुराम नगरपालिकाले जनाएको छ । महाकालीको भेलले कटानी गरेको तातपानी गाउँ। धनबहादुर भण्डारी ।"
मणिरत्नको गीतमा प्रमोदको स्वर (भिडियो),काठमाडौं : कवि मणि अर्यालले (मणि रत्न)को नयाँ गीत सार्वजनिक भएको छ । मणिरत्नको गीतमा गायक प्रमोद खरेलको स्वर दिएका छन् । यो गीतमा सन्तोष श्रेष्ठको संगीत छ । कवि मणिरत्नका दुई गीत यसअघि नै बजारमा आइसकेको छ ।
कालिकोट पहिरोमा परी एकै परिवारका ७ सहित ९ जनाको मृत्यु (अपडेट),"कालिकोट : कालिकोटको नरहरीनाथ गाउँपालिकाको ७ बागामा पहिरो जाँदा एकै परिवारका सातजनाको मृत्यु भएको छ । मंगलबार राती ६२ वर्षीय गंगे बुढाको घरमा पहिरो खस्दा पहिरोमा पुरिएका ६ जनाको शव भेटिएको छ भने एकजना उपचारका क्रममा मृत्यु भएको हो । मृत्यु हुनेमा गंगेसहित उनकी श्रीमती ६२ वर्षीया नैना बुढा, २४ वर्षीया बुहारी उषा बुढा, १० वर्षीया नातिनी चन्द्रिका बुढा, नातीहरु ७ वर्षीय राम बुढा र डेढ वर्षीय चरित्र बुढा रहेको जिल्ला प्रहरी कार्यालय कालिकोटका प्रमुख डिएसपी श्यामबाबु ओलियाले जानकारी दिए । उनकाअनुसार पहिरोमा परेर गम्भीर घाइते भएकी १८ वर्षीय विमला बुढाको कुमालको स्वास्थ्य चौकीमा उपचारका क्रममा मृत्यु भएको हो। बेपत्ताहरुको घरभित्र पुरिएकाको अवस्थामा शव फेला परेको छ । यस्तै नरहरीनाथ गाउँपालिका ४ गोठीमा पहिरो जाँदा बले बुढाको घर पुरिएको छ । बले बुढा र उनकी श्रीमती मना बुढाको ज्यान गएको छ । मंगलबार बिहान रास्कोट नगरपालिका१, बडलतोलामा गंगे खहरे खोलाको बाढीले बगाएर वेपत्ता भएका पाँचजनाको शव अझै भेटिएको छैन । उनीहरुको खोजी कार्य जारी छ । रास्कोटमा एकजनाको मृत्यु भइसकेको छ । यस्तै सान्नीत्रिवेणी गाउँपालिका २ मा पहिरो खस्दा एक घर पुरिएको छ । बाँकी ८ घर जोखिममा परेका छन् । मानवीय क्षतिको विवरण प्राप्त भएको छैन । यस्तै सान्नीत्रिवेणी गाउँपालिका ७ क्यूरीको बस्ती पनि पहिरोको जोखिममा परेको छ । स्थानीय मनराज सिम्खाडाका अनुसार गाउँको दुवैतिर पहिरो गएको छ ।पहिरोका कारण कर्णाली राजमार्ग र कर्णाली कारिडोर अवरुद्ध भएको छ। कालिकोटको रास्कोटमा ठाँउठाँउमा पहिरो : ६ जना बेपत्ता, दुई जना घाइते कालिकोटको नरहरीनाथमा पहिरो, एकै परिवारका ६ सहित ८ जना वेपत्ता, एकको मृत्यु"
हङकङमा कोरोना संक्रमण बढ्दो,"अनोज रोक्का हङकङ : हङकङमा बुधबार १२० जनामा कोरोना पोजिटिभ देखियो। लगातार आठौं दिनसम्म हङकङमा सयको हारहारीमा संक्रमितको संख्या बढिरहेको छ। बुधबार बिहान ७६ वर्षीय एक वृद्धाको कोरोना संक्रमणको कारण निधन भयो। श्वासप्रश्वासमा समस्या भएपछि उनलाई जुन ३० मा याउमा तेई स्थित क्विन एलिजावेथ हस्पिटलमा भर्ना गरिएको थियो। जुलाई १७ मा कोरोना पोजिटिभ देखिएपछि आइसोलेसनमा राखिएको उनको बुधबार बिहान मृत्यु भएको हो। योसँगै हङकङमा कोरोना संक्रमणको कारण मृत्यु हुनेको संख्या २४ पुग्यो भने २ हजार ८ सय ८५ जनामा कोरोना संक्रमण देखिएको छ। स्थानीयमा कोरोना संक्रमणको संख्या उच्च भएसँगै सरकारले सामाजिक दुरिको नियमलाई कडा बनाएको छ। २ जनाभन्दा बढीलाई भेला हुन पूर्ण बन्देज लगाएको छ भने सार्वजनिक स्थान, सवारीसाधन लगायतमा अनिवार्यरुपमा मास्क लगाउनु र्ने नियम लागु गरेको छ। होटल, रेष्टुरेन्ट लगायतमा खानेकुरा किन्न पाइने तर बसेर खान नपाइने नियम लागु गरेको छ। संक्रमणको संख्या ह्वातै बढेसँगै बजारमा मास्क, सेनिटाइजर, उपभोग्य सामाग्रीको कालाबजारी रोक्नका लागि हङकङ सरकारले विशेष सर्तकता अपनाइरहेको छ। साबिकको समयभन्दा मास्क, सेनिटाइजरको मुल्य बढेको स्थानीय बताउँछन्। स्वास्थ्य अधिकारीहरुले बच्चा र वृद्धवृद्धाको हेरविचारमा सर्तकता अपनाउन सुझाव दिइरहेका छन्। स्थानीयमा आक्रमकरुपले फैलिरहेको भाइरसले प्रकोपको रुप लिनसक्ने उनीहरुको दावी छ।"
कोरोनाले अमेरिकामा एकै दिन एक हजार ५९२ को मृत्यु,अमेरिका : अमेरिकामा कोरोना भाइरसको सङ्क्रमणको कारण मङ्गलबार एकै दिनमा १ हजार ५९२ जनाको मृत्यु भएको जोन्स हप्किन्स् विश्वविद्यायले जानकारी दिएको छ। गत २४ घण्टामा कोरोना भाइरसका कारण भएको यो मानवीय क्षति गएको साढे दुई महिना यताको नै सबैभन्दा बढी भएको जनाइएको छ। स्थानीय समयानुसार मङ्गलबार राती ८ः१० सम्म एकै दिनमा अमेरिकामा ६० हजार कोरोना भाइरसका नयाँ सङ्क्रमित थपिएका बाल्टिमोर आवद्ध विश्वविद्यालयल जानकारी दिएको छ। अमेरिकामा ४४ लाख ९८ हजार ३४३ जनाको सङ्क्रमित भएका छन् भने १ लाख ५२ हजार ३२० जनाको मृत्यु भइसककेको छ। कोरोना भाइरसको कारण विश्वभरीमा एक करोड ६९ लाख १ हजार ४०७ जना सङ्क्रमित भएका छन्। गतवर्षको डिसेम्बर महिनाबाट चीनको हुबे प्रान्तको वुहान शहरबाट शुरु भएको यस भाइरसको कारण विश्वभरीमा ६ लाख ६३ हजार ५५७ व्यक्तिको मृत्यु भइसकेको छ।
धादिङका स्थानीयमा पनि संक्रमण : संक्रमितको सङ्ख्या १३७ पुग्यो,"धादिङ : विश्वव्यापी महामारीको रुपमा फैलिएको कोरोना भाइरसबाट धादिङमा थप ७ जना संक्रमित भएका छन्। योसँगै धादिङमा संक्रमितको सङ्ख्या १ सय ३७ पुगेको छ। आइतबार धादिङका विभिन्न ठाउँमा संकलन गरिएका ५९ जनाको स्वाब परीक्षणको लागि टेकु पठाइएकोमा ७ जनामा संक्रमण पुष्टि भएको जिल्ला अस्पताल धादिङका सुचना अधिकारी विक्रम विश्वकर्माले जानकारी दिए। जसमध्ये ६ जना विदेशबाट आएर होम क्वारेन्टाइनमा रहेका र विभिन्न पालिकाले संचालन गरेको क्वारेन्टाइनमा रहेका छन्। बुधवार देखिएका ७ जनामध्ये १ जना भने धादिङवेशीकै स्थानीय रहेको नीलकण्ठ नगरपालिकाले जनाएको छ। अरु नै उपचार गराउने शिलशिलामा अप्रेसन गर्नुअघि कोरोना परीक्षण गरिएको र उनमा पनि संक्रमण पोजिटिभ देखिएकाले थप सजगता अपनाउन नीलकण्ठ नगरपालिकाले आह्वान गरेको छ। अति आवश्यक काम परेको खण्डमा बाहेक भीडभाडमा नजान, जानै परे अनिवार्य मास्कको प्रयोग गर्न स्थानीय सरकारले आग्रह गरेको छ। बुधबार संक्रमण देखिएका मध्ये नीलकण्ठ नगरपालिका वडा नं ३ का ९ र २८ वर्षका पुरुष र ३० वर्षका महिला, नीलकण्ठ नगरपालिका वडा नं १२ का २६ र ४७ वर्षका पुरुष , सिद्धलेक गाउँपालिका वडा नं ४ का ३२ वर्षका पुरुष र खनियाबास गाउँपालिका वडा नं २ का २३ वर्षका पुरुष रहेका छन्। संक्रमित १ सय ३७ मध्ये १ सय २९ जना निको भइसकेका छन्।"
सेनाले सशस्त्रलाई निशुल्क दियो ६ सय इन्सास राइफल,"काठमाडौं : नेपाली सेनाले ६ सय वटा इन्सास राइफल सशस्त्र प्रहरी बललाई प्रदान गरेको छ। सशस्त्रको क्षमता अभिवृद्धिका लागि सहयोग स्वरुप ती हतियार दिइएको नेपाली सेनाका प्रवक्ता सहायकरथी सन्तोष बल्लभ पौडेलले अन्नपूर्ण अनलाइनसँग बताए। असार १५ को मन्त्रिपरिषद्को निर्णय अनुसार सेनाले उक्त हतियार प्रदान गरेको हो। 'त्यसबापत सशस्त्रले सेनालाई कुनै मूल्य तिर्नु पर्दैन। यो निर्णय मन्त्रिपरिषदले गरिसकेको छ, प्रवक्ता पौडेलले भने। जंगीअड्डामा नेपाली सेनाका तर्फबाट युद्धकार्य महानिर्देशक उपरथी राजेन्द्र कार्कीले सशस्त्र प्रहरी बलका प्रहरी अतिरिक्त महानिरीक्षक (एआईजी) रामशरण पौडेललाई ती हतियार हस्तानान्तरण गरेका हुन् । इन्सास राइफलको मर्मतसंभार र अप्रेशनको तालिम पनि सेनाले दिनेछ। माओवादी सशस्त्र द्वन्द्वका वेला भारतबाट ल्याइएका हतियार सेनाले सशस्त्र प्रहरीलाई दिएको हो। सीमा सुरक्षामा खटिएको सशस्त्रसँग पर्याप्त हतियार नहुँदा अप्रेशनमा समस्या हुँदै आएको थियो। नेपाली सेनाका लागि अमेरिकाबाट १० हजार वटा अत्याधुनिक राइफल खरिद गर्ने प्रक्रिया अघि बढिसकेको छ।"
संक्रमित युवकको सम्पर्कमा रहेका २० प्रहरीसहित २३ जनाको स्वाब संकलन,"बैतडी : बैतडीको पुर्चौंडी नगरपालिका १० का ३२ वर्षीय कोरोना संक्रमित युवकको सम्पर्कमा रहेका २३ जनाको स्वाब संकलन गरेर कोरोना परीक्षणका लागि पठाइएको छ । आफ्नै आमामाथि बलात्कार आरोपमा पक्राउ परेका ती पुरुषको सम्पर्कमा रहेका २० जना प्रहरी,३ जना अन्य थुनुवा र ३ जना भारतबाट फर्केका नागरिकको स्वाब संकलन गरेर डडेल्धुरा अस्पतालको प्रयोगशालामा पठाइएको पाटन नगरपालिकाका स्वास्थ्य शाखा प्रमुख मदनसिंह महराले जानकारी दिए । गत असार ३१ गते पक्राउ परेका युवकमा गत सोमबार कोरोना संक्रमण पुष्टि भएको थियो । गत मंसिरमा भारतबाट फर्केका ती युवकमा कोरोना देखिएपछि इलाका प्रहरी कार्यालय पाटनमा कार्यरत प्रहरीहरुको स्वाब संकलन गरिएको हो । कोरोना महामारी नफैलिँदै भारतबाट नेपाल फर्केका ती पुरुषमा कोरोना संक्रमण पुष्टि भएपछि समुदायमा कोरोना फैलिएको आशंकामा युवकको सम्पर्कमा रहेकाको स्वाब संकलन गरिएको हो । स्वास्थ्य कार्यालयका प्रमुख योगेशप्रसाद भट्टका अनुसार युवकको घरपरिवारका सदस्यको पनि स्वाब संकलनको तयारी भएको छ। जिल्ला अस्पतालको आइसोलेसनमा राखिएका संक्रमित थुनुवाको स्वास्थ्य अवस्था भने समान्य रहेको छ । यसैबीच इलाका प्रहरी कार्यालयमा भने सेवाग्राहीलाई आवतजावतमा रोक लगाइएको छ । स्वाब संकलन गरिएका प्रहरीको कोरोना रिपोट नआउँदासम्म सेवाग्राही आवतजावतमा रोक लगाइएको इलाका प्रहरी कार्यालयका प्रहरी निरीक्षक धनदेव साउँदले जानकारी दिए ।"
कर्णाली नदीमा पानीको सतह बढेपछि बर्दियाका गाउँ डुबानमा,"गुलरिया : दुई दिनदेखि परेको अविरल वर्षाका कारण कर्णाली नदीको सतह बढेपछि बर्दिया स्थित राजापुर तथा ठाकुरबाबा क्षेत्रका गाउँहरू डुबानमा परेका छन्। कर्णालीका शाखा नहरहरु बुढीकुलो, ओराही कुलो लगायत भदाली नालामा बाढी आएसँगै त्यस क्षेत्रका १ सयभन्दा बढी घर डुबानमा परेका हुन्। बुधबार आएको बाढीबाट राजापुर नगरपालिका वार्ड नम्बर १ स्थित दौलतपुर, सोनपुर, चनौरा लगायत सुकुम्बासी बस्तीमा बाढी पसेर ५७ घर, वडा नम्बर ७ भिम्मापुरमा ४८ घर, ठाकुरबाबा नगरपालिका वार्ड नम्बर ७ स्थित बथानपुरमा २५ घरधुरी डुबानमा परेको जिल्ला प्रहरी कार्यालय बर्दियाका प्रहरी नायव उपरीक्षक योगेन्द्रकुमार खड्काले बताए। बाढीबाट गेरुवा गाउँपालिका वार्ड नम्बर ३ शान्तिपुरमा रहेको एक पोल्टीफमका १५ लाख मुल्य बराबरको २ हजार बोइलर कुखुरा मरेको प्रहरीले जनाएको छ। डुबान क्षेत्रमा सुरक्षाकर्मी लगायत स्थानीयको सहकार्यमा उद्धार र मानिस तथा पशुलाई सुरक्षित स्थानमा पुर्याउने काम भइरहेको छ। अविरल वर्षाका कारण कर्णाली जलाधार क्षेत्र बढेको हो। हाइड्रोलोजी वेभसाइडमा जनाइए अनुसार चौबीस घण्टामा टिकापुर चुरिया क्षेत्रमा २ सय ७२ मिलिमिटर र कर्णाली चिसापानी क्षेत्रमा २ सय ६० मिलिलिटर वर्षा मापन भएको छ। चौबीस घण्टामा १ सय ४० मिलिलिटर वर्षालाई चेतावनी मानिन्छ। कर्णाली नदी बाढी मापन केन्द्रका अनुसार कर्णाली चिसापानी जलाधार क्षेत्रमा पानीको सतह बढेपछि खतराको तहसम्म पुग्ने चरणमा छ। अपराह्नको समयमा नदीको सतह १० दशमलव ७ मिटर पुगेको छ। कर्णाली चिसापानी जलाधार १० दशमलव ८ मिटरलाई खतराको तह मानिन्छ। नदीले चेतावनी तह पार गरेकाले जिल्ला प्रशासन कार्यालय बर्दियाले उच्च सर्तकता अपनाउन आग्रह गरेको छ। वर्षा भइरहेको र नदीको सतह बढीरहेकाले कर्णाली नदी तथा साना सहायक नदीको तल्लो तटीय क्षेत्रमा सर्तकता अपनाउन सुचना गर्दै उद्धारका लागि आवश्यक सामाग्रीसहित सुरक्षाकर्मी परिचालन गरिएको प्रमुख जिल्ला अधिकारी लिलाधर अधिकारीले बताएका छन्। हालसम्म कर्णाली तटीय क्षेत्रका सयौं स्थानियबासी सुरक्षित ठाउँतर्फ स्थानान्तरण भइसकेका छन्।"
स्याङ्जा सिल : ५ जना बढी भेला नहुन प्रशासनको आग्रह,"स्याङजा : समुदायमा कोरोनाको सक्रमण देखिन थालेको भन्दै अत्यावश्यक सेवाबाहेक स्याङ्जा जिल्ला १० दिनका लागि बन्द गरिएको छ। पुतलीबजार नगरपालिकामा एकाएक संक्रमितको संख्या बढेपछि कोभिड संकट व्यवस्थापन केन्द्रको बैठकले साउन २३ गतेसम्म जिल्ला बन्द गर्ने निर्णय गरेको प्रमुख जिल्ला अधिकारी गंगाबहादुर क्षेत्रीले जानकारी दिए। थप सजगता तथा सतर्कता अपनाउन भन्दै जिल्ला बन्दको घोषणा गरेको जनाउँदै अत्यावश्यकबाहेकका बस्तु र सेवा प्रवाह नगर्न नगराउन प्रजिअ क्षेत्रीको आग्रह गरे। यसैगरी, जिल्ला सुरक्षा समितिको बैठकले पनि योभन्दा अगाडि जारी गरेको निशेधाज्ञा अर्को आदेश नभएसम्म यथावत राख्ने निर्णय गरेको छ। अत्यावश्यक काममा लागिसमेत सामाजिक, भौतिक दूरी कायम राख्नुपर्ने, मास्कको अनिवार्य प्रयोग गर्नुपर्ने र एक स्थानमा ५ जनाभन्दा बढी भेला नहुन सूचित गराइएको छ। प्रजिअ क्षेत्रीद्वारा हस्ताक्षरित सूचनामा सूचनाको बर्खिलाप काम कारवाही गरेमा संक्रामक रोग ऐन २०२० स्थानीय प्रशासन ऐन २०२८ अनुरुप कारवाही गरिने जनाइएको छ। स्याङ्जामा बुधबर बिहान एकजना प्रहरीमा संक्रमण पुष्टि भएको छ। योसँगै संक्रमित प्रहरी कर्मचारीको संख्या ३८ पुगेको छ। उनीहरु सबैलाई कालिका सामुदायिक अस्पतालको आइसोलेसनमा राखिएको छ। यसैगरी, हिजो नै एम्बुलेन्स चालकमा पनि कोरोना पुष्टि भएपछि जिल्लामा कडाइ गरिएको हो। जिल्लामा अत्यावश्यक सेवाबाहेक सबै ठप्प पारिएका छन्। सुरक्षाकर्मीको निगरानी बढेको छ। सार्वजनिक तथा निजी यातायातका साधन चलेका छैनन्। प्रायजसो पसलहरु बन्द छन्। सरकारी कार्यालय र वित्तीय संघसंस्था खुले पनि मानिसको उपस्थिति न्युन छ। संक्रमणको दर घट्दै गएको अवस्थामा बिगत ५६ दिनयता संक्रमितको संख्या ह्वात्तै बढेको छ। प्रहरी कर्मचारीमा संक्रमण बढेपछि प्रहरी कार्यालय सिल गरिएको छ। यस्तै पुतलीबजार नगरपालिकाले पनि मंगलबारदेखि १० दिनका लागि बन्दको घोषणा गरेको थियो। पछिल्लो तथ्यांक अनुसार स्याङ्जामा २ सय ४४ जनामा कोरोना पुष्टि भएको छ भने १ सय ८८ निको भएर घर फर्केका छन्। उपचारका क्रममा २ जनाको मृत्यु भएको छ।"
नेकपा केन्द्रीय समिति माग गर्दै १५० सदस्यको पत्र महासचिवलाई,"काठमाडौं : नेपाल कम्युनिस्ट पार्टी (नेकपा)का केन्द्रीय सदस्यले केन्द्रीय समितिको बैठक माग गर्दै महासचिव विष्णु पौडेललाई पत्र बुझाउने तयारी गरेका छन् । पार्टी भित्रको विवाद चर्किदै गएपछि केन्द्रीय समितिको माग गर्दै नेता पार्टी मुख्यालय धुम्बाराही पुगेर पत्र बुझाउने तयारी गरेका हुन् । बुधबार दिउँसो धुम्बाराहीस्थित पार्टी मुख्यालय पुगेर हिमाल शर्मा, जगन्नाथ खतिवडा, ठाकुर गैरे, रामकुमारी झाक्री, कुमार पौडेल, डा विजय पौडेल लगायतका केन्द्रीय सदस्यसहित १५० सदस्यले हस्ताक्षर गरेको पत्र महासचिव पौडेललाई बुझाउने तयारी गरेका हुन् । प्रधानमन्त्री ओली जारी स्थायी समिति बैठक रोकेर महाधिवेशनमा केन्द्रित भएको भन्दै केन्द्रीय सदस्यले आपत्ति जनाएका हुन् । नेकपाको विधान अनुसार २५ प्रतिशत केन्द्रीय सदस्यले बैठक माग गरे एक महिनाभित्र बोलाउनुपर्ने हुन्छ । ४४१ केन्द्रीय सदस्यको २५ प्रतिशत ११२ जना हुन्छ । केन्द्रीय सदस्य हिमाल शर्माका अनुसार अहिलेसम्म १५० जनाको हस्ताक्षरसहितको पत्र तयार भएको छ । हामी केहीबेरमा पत्र बुझाउन धुम्बाराहीमा जाँदैछौँ, उनले भने, पार्टीको आन्तरिक विवाद केन्द्रीय समितिमा छलफल गरेर टुंगो लगाउनुपर्छ । पार्टी एकीकरणपछि अहिलेसम्म केन्द्रीय समिति बैठक बस्न सकेको छैन । कम्युनिस्ट पार्टीको शक्तिशाली निकाय केन्द्रीय समिति लामो समय बस्न नसक्नु बिडम्बना भएको नेताहरुको भनाइ छ ।"
लमजुङमा १०४ जनामा कोरना संक्रमण,"बेंसीसहर : लमजुङमा कोरोना संक्रमितको संख्या १ सय ४ जना पुगेको छ। हालसम्म ९ जना महिला र ६३ पुरुष गरी ७२ जना कोरोना निको भएर घर फर्किएका छन्। हाल आइसोलेसनमा ३२ पुरुष उपचाररत छन्। लगडाउन खुलेसँगै बजारमा भीडभाड बढेकाले संक्रमण बढ्न सक्ने भन्दै प्रशासनले मास्क लगाउन र भौतिक दुरी पालना गराउन कडाइ गर्न थालेको छ। जिल्ला सुरक्षा समिति लमजुङले बेंसीशहर बजारमा मास्क नलगाई हिंड्ने यात्रुलाई मास्क वितरण पनि गरेको छ। मास्क नलगाई पैदल यात्रामा निस्किएका नागरिक, सवारी चालक, यात्रु र बजारका व्यवसायी र ग्राहक सबैलाई गरी ३ हजार मास्क वितरण गरिएको प्रमुख जिल्ला अधिकारी कृष्णप्रसाद शर्माले बताए। पहिलो पटक सचेत गराइने, तर सूचनालाई अटेर गरी मास्क नलगाइ हिंड्नेलाई कार्वाही गरिने शर्माले बताए। मास्क नलागाइ हिंड्नेलाई संक्रमक रोग नियन्त्रण ऐन २०२० अन्तर्गत कार्वाही गरिने उनले बताए।"
"बुढीगंगा नदीमा ठूलो बाढी, स्थानीय त्रसित","अछाम : लगातारको अविरल वर्षाका कारण बुढीगंगा नदीमा बाढी आएको छ । बाढीले साँफेबगर नगरपालिका आसपासको खेतीयोग्य जमिन समेत कटान गर्न थालेको छ। साँफेबगर नगरपालिका ४ मष्टामाण्डौ पक्की पुल छेउछाउमा करिब ३ सय मिटर खेतीयोग्य जमिन कटान गरिसकेको छ । मष्टामाण्डौंमा रहेका नगरपालिकाको कार्यालय, एयरपोर्ट र बजार समेत उच्च जोखिममा रहेको वडाध्यक्ष बालगिरी कुँवरले बताए । छेकवारका लागि तारजाली हाल्ने काम भएको उनले बताए । पानीको वहाब बढेसँगै नदी आसपासका स्थानीय त्रसित भएका छन् । नदीमा बाढी आएसँगै रातभरी जागराम बस्ने गरेको स्थानीय दिपक खड्काले बताए । उनले भने, 'रातभरी सुत्न नपाएको हप्ता दिन भइसक्यो । वर्षाका त्रासमा बाच्नुपरेको छ। गुरु योजना बनाउँछौ भनेको सुनेको जर्षौं बित्यो तर अहिलेसम्म केही हुन सकेको छैन । तारजालीका लागि करोडौं रकम आउने गरेको सुन्नमा आए पनि कहाँ जान्छ हामीलाई थाहा नै हुँदैन,नदी किनारका ४० घर उच्च जोखिममा छन् ।' पूर्वबाट छिपेखोला,पश्चिमबाट प्रभालीगाड र उत्तरबाट बग्ने बुढीगंगाका कारण साफेबगर जोखिममा परेको हो।जिल्लामा भइरहेका विकास निर्माणका कामका लागि नदी छेउछाउबाट अनियन्त्रित रुपले ढुंगा, गिट्टी, बालुवा निकाल्दा कटानको जोखिम बढेको हो । साँफेबगर नगरपालिकाले बुढीगंगा नदी र छिपेखोलाबाट वर्षैपिच्छे लाखौंको राजश्व संकलन गर्दै आएको छ तर पनि नदी नियन्त्रणका लागि कुनै प्रयास नभएको स्थानीयको गुनासो छ । यस विषयमा यहाँका नागरिकले पटकपटक स्थानीय सरकार, प्रदेश सरकार र केन्द्र सरकारलाई जानकारी गराइरहँदा पनि नदी नियन्त्रण तथा तटबन्धका लागि कसैले पनि दिर्घकालिन योजना बनाउन नसकेको स्थानीयको गुनासो छ ।"
पोखरा अन्तर्राष्ट्रिय विमानस्थल निर्माण ६२ प्रतिशत सकियो,"पोखरा : राष्ट्रिय गौरवको आयोजना पोखरा क्षेत्रीय अन्तर्राष्ट्रिय विमानस्थल निर्माणको काम ६२ प्रतिशत सकिएको छ। लकडाउनमा घर गएका नेपाली मजदुर र चीनबाट आउनु पर्ने आवश्यक मजदुर आउन नसक्नु, निर्माण सामाग्री अभाव लगायतका समस्याकाबीच विमानस्थल निर्माणको काम निरन्तर भइरहेकोले लक्ष्य अनुसार काम हुन नसके पनि यो उपलब्धी हासिल भएको पोखरा क्षेत्रीय अन्तर्राष्ट्रिय विमानस्थल निमार्ण आयोजना प्रमुख विनेश मुनंकर्मीले जानकारी दिए। अहिलेसम्म १२ अर्ब भुक्तानी भइसेको पनि उनले जानकारी दिए। कोभिड१९ सक्रमण हुनुअघि सम्म विमानस्थल निर्माणको काम सक्नु पर्ने समयसिमाभन्दा ६ महिना अघि सकेर हस्तान्तरण गर्ने गरी काम भइरहेको चिनियाँ सरकारी स्वामित्वको ठेकेदार कम्पनी सीएएमसीइले बताउँदै आएको थियो। कोरोना संक्रमणसँगै काम गरिरहेका नेपाली मजदुर पनि धेरैजसो घर फर्कनु, चीनबाट आउनु पर्ने मजदुर र प्राविधिक पनि चाहिए अनुसार आउन नसक्नु, सामान ढुवानीमा समस्या लगायतका कारण समय सीमाभन्दा ६ महिनअघि सक्ने लक्ष्य भने पूरा नहुने अवस्था आएको आयोजना प्रमुख मुनंकर्मीले बताए। अहिलेसम्म निर्माण कम्पनीले काम गरेको आधारमा १२ अर्ब भुक्तानी दिइसकेको पनि उनले जानकारी दिए। ३ सयको हाराहारीमा रहेका नेपाली मजदुर कोरोना भाइरस लगतै घर फर्केकोले घटेर सयको हाराहारीमा अहिले काम गरिरहेको उनले बताए। अहिले चाहेर पनि मजदुर ल्याएर काम लगाउने अवस्था छैन। घर फर्केका मजदुर काममा फर्कन पहिले पीसीआर गर्नु पर्ने हुन्छ। पीसीआर टेष्ट नगरी मजदुरलाई काममा नर्फकाउने निर्माण कम्पनीले जनाएकोले छ। एक जनामा कोरोना भए विमानस्थल निर्माणमा नै असर गर्ने भाएकोले सचेत हुनु पर्ने अवस्था रहेको उनले बताए। पीसीआर टेष्ट गराउने व्यवस्था मिलाएर मजदुर थप्ने योजना ठेकेदार कम्पनीको छ। यसै गरी चीनबाट इक्युपमेण्ट फिट गर्ने प्राविधिकहित २ सय मजदुर आउनु पर्ने उनले बताए। अन्तर्राष्ट्रिय विमान संचालनमा नआएकोले चीनबाट आउनु पर्ने मजदुर आउने क्रम र चीनबाटै आउने सामान पनि आउने क्रम निरन्तर हुनु पर्ने छ। समयमै मजदुर काममा फर्कन सके र निर्माण सामाग्री आउने क्रम नरोकिय अझै पनि समय सीमाभित्रै विमानस्थलको निर्माण सकिने पोखरा क्षेत्रीय अन्तर्राष्ट्रिय विमानस्थल निमार्ण आयोजना प्रमुख मुनंकर्मीले बताए। पोखरा विमानस्थलमा अहिले म्यानेजमण्टमा समेत गरी २ सय ४४ जना चिनियाँ र १ सय नेपालीले काम गरिरहेका छन्। पोखरा अन्तर्राष्ट्रिय विमानस्थलमा अहिलेसम्म ट्याक्सी पार्क, हेंगर, विमानस्थल प्रवेश गर्ने राजमार्गदेखि ट्रमिनल भवनसम्मको सडक निर्माण लगायतका काम सकिएको उनले जानकारी दिए। एयर ट्राफिक टावर, ट्रमिलन भवनको स्टक्चर निर्माण लगायत भवनको स्टक्टर निर्माण काम सम्पन भएर फिनिसिङको काम भइरहेको उनले बताए। यसै गरि खानेपानीको काम, ढल निकासको काम केही सम्पन्न भएको र केही काम सप्नन्न हुने अवस्थामा रहेको जानकारी दिए। २ हजार ५ सय मिटर लम्बाइ र ४५ मिटर चौडाइ रहेको रन वेको सिमेन्टेड ढलान यस घि नै सकिएको छ। इक्यिपमेण्ट इन्सटलको काम धेरै बाँकी रहेको चीनबाट आउनु पर्ने निर्माण सामाग्री आउने क्रम ढिला नभए ६ महिनाभित्रमा थप २५ प्रतिशत काम सकिने पोखरा क्षेत्रीय अन्तर्राष्ट्रिय विमानस्थल निमार्ण आयोजना प्रमुख मुनंकर्मीले जानकारी दिए। यो वर्ष २० प्रतिशत काम भयो। सामान्य अवस्थामा भएको भए अहिले थप १० देखि १३ प्रतिशत काम बढी भएर कुल ७५ प्रतिशत काम सकिएको हुने उनले सुनाए। यस वर्ष कामको लक्ष्य पनि धेरै लिएको उनले बताए। गत वर्ष पनि लक्ष्यभन्दा बढी काम भएको थियो। गत वर्ष कुल कामको २७ प्रतिशत काम भएको थियो। अघिल्लो वर्ष २० प्रतिशत र त्योभन्दा अघिल्लो वर्ष १५ प्रतिशत काम सकिएको थियो। अब भने फिनिसिङ्को काम भढी भएकोले सामान आउने क्रम नरोकिए र चीनबाट आउनु पर्ने मजदुर बेलैमा आए तोकिएकै समयमा काम सम्पन्न हुने उनले दोहोर्याए। सन् २०२१ को जुलाई १० मा सक्नु पर्ने सम्झौता भए पनि तोकिएको समय सीमाभन्दा ६ महिनाअघि नै सक्ने लक्ष्यका साथ योजनाको काम भइरहेको थियो। पोखरा महानगरपालिका वडा नम्बर १४ मा चिनियाँ सरकारी स्वामित्वको ठेकेदार कम्पनी सीएएमसीईले २०७३ साउन १८ गतेदेखि विमानस्थल निर्माणको काम सुरु गरेको हो। विमानस्थल निर्माण गर्न सरकारले सन् २०१४ मे १२ मा सीएएमसीईलाई ठेक्का दिएको थियो। निर्माण कम्पनीले १० जुलाई २०२१ मा विमानस्थल निर्माण सम्पन्न गरी नेपाल सरकारलाई हस्तान्तरण गर्नुपर्ने छ। झन्डै २२ अर्ब रुपैयाँ चिनियाँ ऋण सहयोगमा विमानस्थल निर्माण भइरहेको छ। अन्तर्राष्ट्रिय उड्डयन संस्था (आइकाओ) को मादण्ड अनुसार फोरडी मोडलमा पर्ने पोखरा विमानस्थल निर्माण पूरा भएपछि बोइङ ७५७ र एयरबस ३२० वा सो सरहका जहाज आउजाउ गर्न सक्नेछन्। २५ सय मिटर लामो धावनमार्ग हुने विमानस्थलमा आउनेजाने ती विमानको यात्रु क्षमता १ सय ९२ हाराहारीमा हुनेछ।"
"मोरङबाट खतरनाक लागुऔषध बरामद, नेपालमा किलोकै ३ करोड","विराटनगर : मोरङबाट प्रहरीले खतरनाक र नयाँ प्रकृतिको लागुऔषध बरामद गरेको छ। मेथान्टामाइन आइस नामक लागुऔषधसहित यसका कारोबारीलाई पक्राउ गरिएको प्रहरीले जनाएको छ। पक्राउ पर्नेमा मोरङको सुन्दरहरैंचा नगरपालिका८ सलकपुरका ४२ वर्षीय रामप्रसाद पोखरेल रहेको प्रदेश १ प्रहरी कार्यालय विराटनगरका प्रवक्ता एसपी दीपक पोखरेलले जानकारी दिए। उनका अनुसार कारोबारीका साथबाट ५३० ग्राम ९३ मिलिग्राम लागुऔषध बरामद भएको छ। लागुऔषधसहित पक्राउ परेका पोखरेल उच्च घरनाका नामुद व्यवसायी भएको खुलेको छ। केही उद्योगमा लगानीसमेत गरेका उनले घरजग्गाको पनि कारोबार गर्ने गरेको प्रहरी स्रोतले बतायो। एसपी पोखरेलले उच्च गुणस्तरको लागुऔषध र यसका कारोबारी पक्राउ परेको प्रदेश १ कै पहिलो घटना भएको जनाए। यही प्रकृतिको लागुऔषध बरामद भएको र कारोबारी पक्राउ परेको नेपालको भने यो तेस्रो घटना भएको उनले बताए। प्रहरीका अनुसार यो एक प्रकारको केमिकल ड्रग्स हो। यही प्रकृतिको लागुऔषध बरामद भएको यस अघि नेपालमा दुईवटा घटना थिए, एसपी पोखरेलले भने, प्रदेश १ का लागि भने पहिलो र विल्कुलै नयाँ घटना हो। विशेष सूचनाका आधारमा मोरङ प्रहरी प्रमुख एसपी सन्तोष खड्काले लागुऔषध कारोबारी पोखरेललाई पक्राउ गर्नका लागि लागुऔषध नियन्त्रण ब्युरो विराटनगर र जिल्ला प्रहरी कार्यालय मोरङको संयुक्त टोली परिचालन गरेका थिए। परिचालित टोलीले विराटनगर महानगरपालिका२ बरगाछीबाट लागुऔषधसहित कारोबारमा संलग्न पोखरेललाई मंगलबार साँझ पक्राउ गरेको हो। उनी कसैलाई लागुऔषध पुयाउन आउँदै गरेको अवस्थामा पक्राउ परेको प्रहरीले जनाएको छ। उनको साथबाट विराटनगरमा दुई सय ग्राम २२ मिलिग्राम बरामद भएको थियो। अनुसन्धानपछि प्रहरीले सुन्दरहरैंचाको सलकपुरस्थित उनको घरमा छापा मारेर थप लागुऔषध बरामद गरेको हो। प्रहरीका अनुसार बरामद भएको लागुऔषधको विश्वमै सबैभन्दा बढी माग रहेको छ। मेथान्टामाइन आइस विश्वमा दुर्व्यसनीले सबैभन्दा बढी रुचाएको केमिकल ड्रग्स भित्र पर्ने प्रहरीका एक उच्च अधिकारीले बताए। नेपालमा यसको तस्करी एकदमनै कम मात्रामा हुने गरेको प्रहरीको भनाइ छ। मेथान्टामाइन आइस नामक केमिकल ड्रग्स लागुऔषध हो भन्ने कुरा केहीअघि जापानको एउटा प्रयोगशालाबाट पत्ता लागेको प्रहरी स्रोतले जानकारी दियो। जापानको ल्याबमा पत्ता लागेपछि विभिन्न मुलुुकमा यसको तस्करी सुरु भएको र दुर्व्यसनीले प्रयोग गर्न थालेको बताइएको छ। यसको अन्तर्राष्ट्रिय मूल्य प्रतिग्राम ८० डलरभन्दा बढी रहेको प्रहरीको भनाइ छ। तस्करी हुँदै नेपालसम्म आइपुग्दा प्रति किलो तीन करोड रुपैयाँसम्म पर्ने दाबी प्रहरीले गरेको छ। पक्राउ परेका पोखरेलले केही समयदेखि यसको कारोबार सुरु गरेको प्रहरीको प्रारम्भिक अनुसन्धानबाट खुलेको छ। यही लागुऔषधको कारोबार गर्नका लागि उनले विदेशमासमेत अन्तर्राष्ट्रिय हिसाबको सञ्जाल विस्तार गरेको प्रहरीको भनाइ छ। नेपालमा पनि नेटवर्क बनाएर उनले कारोबार थालेको पाइएको प्रहरीका एक उच्च अधिकारीले बताए। उनको कनेक्सनका आधारमा लागुऔषधको कारोबारमा संलग्न अन्यको पनि खोजी थालिएको जानकारी प्रहरीले दिएको छ। मोरङ प्रहरीले यस घटनालाई विस्तृतमा पछि सार्वजनिक गरिने जनाएको छ।"
सांग्रिला डेभलपमेन्ट बैंकको सुन कर्जा योजना,"काठमाडौं : सांग्रिला डेभलपमेन्ट बैंक लिमिटेडले आफ्ना ग्राहक महानुभावहरुलाई लक्षित गरी सांग्रिला सुन कर्जा योजना सार्वजनिक गरेको छ । यस योजनामा न्युन व्याजदरमा आफूसँग भएको सुन राखेर कर्जा लिन सकिनेछ । यस कर्जा योजना अन्र्तगत ग्राहक महानुभावले आफनो आवश्यकता अनुुुसार कर्जा सीमा थपघट गर्न सक्नेछन् । ग्राहक महानुभावहरुको सुविधालाई ध्यान दिदैं १ घण्टा भित्रै सम्पूर्ण कार्य सम्पादन गरिनेछ । बैंकलाई आम जनमानसले गरेको प्रगाढ विश्वास, अगाध स्नेह र बैंक प्रतिको भरोसाले गर्दा मुलुकभर ९१ शाखा कार्यालयहरु, ३० एटिएम, साथै संस्थागत सुशासन, जोखिम व्यवस्थापन र आन्तरिक नियन्त्रण प्रणालीको उत्कृष्ट अभ्यासलाई यस बैंकले पालना गर्दै आएको छ ।"
अझै केही दिन भारी वर्षाको सम्भावना,"काठमाडौं : मनसुनी गतिविधि अझै केही दिन कायम रहने भएको छ। मौसमविद् मञ्जु बासीकाअनुसार गत सोमबार रातिबाट सक्रिय रहेको मनसुन आगामी शुक्रबारसम्म कायम रहने छ । मनसुन न्यूनचापीय रेखा नेपालको तराई भूभाग नजिक रहेका हुनाले पुनःमनसुन सक्रिय भएको हो । सोमबारदेखि नेपालमा मनसुन सक्रिय भई देशाका अधिकांश स्थानमा हल्कादेखि मध्यम वर्षाका साथै केही स्थानमा भारी वर्षा भइरहेको छ। मनसुन सक्रिय भएसँगै ती स्थानमा नदीमा पानीको बहाव बढ्ने र पहाडमा भूक्षय हुने, पहिरो जाने, सडक तथा हवाई यातायात प्रभावित हुने तथा ढलपानीको राम्रो निकास नभएको ठाउँमा डुबानसमेत हुनसक्ने भएकाले महाशाखाले आवश्यक सतर्कता अपनाउन अनुरोध गरेको छ । हाल देशभर सामान्यदेखि पूर्ण बदली रही केही स्थानमा हल्कादेखि मध्यम वर्षा भइरहेको छ । दिउँसो देशका अधिकांश स्थानमा सामान्य बदली रही धेरैजसो स्थानमा हल्कादेखि मध्यम वर्षाका साथै गण्डकी, प्रदेश ५, सुदूरपश्चिम प्रदेश, प्रदेश १, २ र वाग्मती प्रदेशका केही स्थानमा भारी वर्षाको सम्भावना रहेको बताइएको छ । मौसम पूर्वानुमान महाशाखाको पछिल्लो विवरणअनुसार आज काठमाडाै उपत्यकामा ८७ मिलिमिटर वर्षा भएको छ । त्यस्तै सबैभन्दा धेरै धनकुटामा १२६ दशमलव पाँच मिलिमिटर वर्षा भएको छ ।"
कोसी अस्पतालका स्वास्थ्यकर्मीलाई बाहिर काम गर्न रोक,"विराटनगर : कोसी अस्पतालका चिकित्सक र स्वास्थ्यकर्मीलाई बाहिरका स्वास्थ्य संस्थामा काम गर्न तत्कालका लागि रोक लगाइएको छ । त्यहाँ कार्यरत चिकित्सक र नर्सलाई कोरोना भाइरसको संक्रमण देखिएपछि बाहिरका निजी अस्पताल र क्लिनिकमा काम गर्न रोक लगाउँदै अस्पताल प्रशासनले कडाई गरेको हो । कोसीमा कार्यरत संक्रमित चिकित्सक र नर्सले आफ्नै क्लिनिक सञ्चालन गर्ने तथा बाहिरका स्वास्थ्य संस्थामा काम गर्ने गरेको पाइएको छ । कोसीको थर्माक्लोजी विभागमा कार्यरत चिकित्सकमा यस अघि कोरोना संक्रमणको पुष्टि भएको थियो । सप्तरी घर भएका उनलाई ज्वरो र रुघाखोकी लागेपछि परीक्षण गर्दा कोरोना पुष्टि भएको थियो । कोसीमा कार्यरत संक्रमित स्टाफ नर्स विराट नर्सिङ होम एवं विराटनगर अस्तपाल प्रालीमा पनि आंशिक रुपमा कार्यरत थिइन् । विराटमै कार्यरत रहेको अवस्थामा उनको स्वाब संकलन गरेर परीक्षणका लागि पठाउँदा सोमबार रिपोर्ट पोजिटिभ देखिएको थियो । उनी कोसी अस्पतालको स्त्री रोग तथा प्रसूति विभाग अन्तर्गत पोस्टन्याटल वार्डमा कार्यरत छिन् । विराटका एकजना बरिष्ठ चिकित्सकसँगै नर्सको पनि कोरोना रिपोर्ट पोजिटिभ देखिएपछि अस्पताल प्रशासनले अन्य स्वास्थ्य संस्थामा काम नगर्न निर्देशन दिँदै चिकित्सक र नर्सलाई पत्राचार गरिसकेको छ । स्टाफ नर्समा कोरोना देखिएपछि प्रसूतिपछि बच्चासहित राखिने कोसीको पोस्टन्याटल वार्ड सिल गरिएको छ । त्यहाँ कार्यरत रहेका कर्मचारी र स्वास्थ्यकर्मीको परीक्षणका लागि स्वाब संकलन गरेर पठाइएको छ । संक्रमित चिकित्सक र नर्सको कोभिड१९ अस्पतालमा उपचार भइरहेको छ । संक्रमणको महामारीका समयमा बाहिरका स्वास्थ्य संस्थामा काम गरेको पाइएमा सबै स्वास्थ्यकर्मीलाई कारबाहीको दायरामा ल्याइने कोसीका मेडिकल सुपरिटेन्डेन डा चुमनलाल दासले बताए । 'स्वास्थ्यकर्मीले आफ्नै क्लिनिक सञ्चालन गर्न पाउँछन् । तर यो विषम परिस्थितिमा अरु अस्पतालबाट कोसीमा कोरोनाको संक्रमण सरेर आएको पाइयो,' उनले भने, 'त्यही भएर यथास्थितिमा कुनै चिकित्सक र नर्सलाई अन्त काम गर्न प्रतिबन्ध लगाएको हो । अरु स्वास्थ्य संस्थामा सेवा प्रवाह गर्न रोक लगाउँदै आन्तरिक रुपमा पत्राचार पनि गरिसकिएको छ ।' कोसीमा तीन सयको हाराहारीमा स्वास्थ्यकर्मी छन् । एक सय जति चिकित्सक छन् । कार्यरत कर्मचारी र स्वास्थ्यकर्मीको स्वाब संकलन गरिएको बताउँदै मेसु दासले अस्पतालमा कार्यरत रहेकामा संक्रमण बढ्न सक्ने उल्लेख गरे । भने, 'संक्रमित चिकित्सक र नर्सको सम्पर्कमा रहेकाहरुको स्वाब संकलन गरेर परीक्षणको प्रक्रिया अघि बढाइएको छ ।'"
सानिमा बैंकको डिजिटल काउन्टर संचालनमा,"काठमाडौं : सानिमा बैंक लिले ग्राहकहरुको सुविधालाई ध्यानमा राख्दै नयाँ प्रविधियुक्त बैंकिङ्ग सेवाहरु संचालन गर्दै आइरहेको छ । बैंकले श्रावण १३ गतेदेखि डिजिटल काउन्टर संचालनमा ल्याएको छ । अब डिजिटल काउन्टर मार्फत सानिमा बैंकका ग्राहकहरुले चेकबिना नै भुक्तानी प्राप्त गर्न सक्नेछन् । यो सेवा प्रयोग गर्न मोबाइल बैंकिङ्ग एप सानिमा सजिलो ई बैंकिङ्ग बाट नक्साल शाखामा रहेको डिजिटल काउन्टरमा गएरत्तच् ऋयमभ कअबलगरी भुक्तानी प्राप्त गर्न सकिन्छ । ग्राहकले चेकबुक भर्नुपर्ने प्रक्रिया बिना सिधै डिजिटल काउन्टरमा रहेको त्तच् ऋयमभ कअबल गरी रकम निकाल्न सकिने हुनाले यो सेवा छिटो, छरितो र सरल रहेको छ। यो सेवा हाल सानिमा बैंकको प्रधान कार्यालय नक्सालबाट सुरु गरिएको र समय अनुसार यो सेवामा थप सुविधाहरु समायोजन गरी विस्तार गरिने बैंकले जनाएको छ ।"
हाइटेन्सन लाइनबाट करेन्ट लागेर एकजनाको मृत्यु,विराटनगर : मोरङको बूढीगंगा गाउँपालिका३ स्थित बाँसबारी चोकमा करेन्ट लागेर बुधबार एक जनाको मृत्यु भएको छ। हाइटेन्सन लाइनबाट प्रवाह भइरहेको करेन्ट लाग्दा विराटनगर महानगरपालिका११ का ३२ वर्षीय गोपाल कामतको मृत्यु भएको मोरङ प्रहरीका डीएसपी लोकदर्शन थापाले बताए। शंकरप्रसाद गुप्ताको मिठाइ पसलको घाम छेक्न टेन्ट टाँग्ने काम गरिरहेका बेला हाइटेन्सन लाइन छुन गइ कामतलाई करेन्ट लागेको प्रहरीले जनाएको छ। करेन्ट लागेर घाइते भएका उनलाई उपचारका लागि विराट टिचिङ अस्पताल लगिएको थियो। चिकित्सकले ११:३० बजे मृत घोषित गरेका हुन्।
"पहिरोले बज्रपात, उजाडियो काख","बागलुङ : तमानखोला गाउँपालिका२ खोलेसबाङका पानबहादुर सिर्पाली र होमकुमारी सिर्पालीका दुई सन्तान । एक छोरा र एक छोरी । स्थानीय छरछिमेक र आफन्तले भन्थेतपाईहरु कति भाग्यमानी, दुई सन्तान इश्वरका बरदान । यो सुनेर सिर्पाली दम्पति पनि मख्ख पर्थे । तर, सिर्पाली दम्पतिको यो खुसी लामो समय टिक्न पाएन । मंगलबार बिहान घरमाथिबाट आएको पहिरोले १३ वर्षीय छोरा खिमबहादुर र १२ वर्षीया छोरी रिता सिर्पालीलाई पुरिदियो । र सदाका लागि खोसियो सिर्पाली दम्पतिको खुसी । आफ्ना दुई सन्तानको भविष्य र खुसीका लागि साउदी अरब पुगेका बाबु पानबहादुर एकाबिहानैको दुखद खबरले मुर्छित छन् । पहिरोमै पुरिएर स्थानीयले उद्वार गरेका ३४ वर्षीया आमा होमकुमारीको शरिरका विभिन्न अंगमा चोट छन् । उनलाई आफ्नो चोटको कुनै प्रवाह छैन । शरिरको चोटको दुखाईभन्दा हजारौँ गुणा बढी चोट दुई सन्तान गुमेकोमा छ । साँझसँगै खाना खाएर सुतेका छोराछोरी अब कहिल्यै नब्युझिने गरि अस्ताएको यथार्थले होमकुमारी भक्कानिन्छन् । भर्खरका नाबालक सन्तान पहिरोको शिकार बनेको घटनाले सिंगो गाउँनै शोकमा डुबेको छ । होमकुमारीले सोमबार दिउँसो छोराछोरीसँगै सिमसिम पानीमा रुझेरै बारीमा घाँस काटेकी थिइन् । दिनभर कामको थकाइले उनीहरु साँझ अलि छिट्टै खाना खाएर सुतेका थिए । भान्छा कोठामा सुतेका छोरा छोरीलाई पहिरोले घर भत्किएर पुरेको पानबहादुरका दाजु भबबहादुर सिर्पालीले बताए । बुहारी होमकुमारी अर्को कोठामा भएकाले ज्यान जोगिएको उनी बताउँछन् । होमकुमारीको परिवारमा दुई छोराछोरी र सासु भएपनि सासुआमा छुट्टै घरमा बस्दै आएका छन् । सडकभन्दा करिब २ सय मिटर तल रहेको घर सडक भत्किएर आएपछि पुरिएको भबबहादुर बताउँछन् । धेरै दिनदेखि ठूलो पानी परेको थियो, पहिरो जान सक्छ है भनेर बुहारीलाई भनेको पनि थिए, उनले थपे राति पहिरो एक्कासी आएछ, तीन बजेपछि मात्रै मलाई बल्ल थाहा भयो । त्यसपछि सबैलाई खबर गरेर उद्धार गर्न थालेको हौँ । मृतक खिमबहादुर खोलेसबाङ आधारभूत विद्यालयमा कक्षा ४ र छोरी रिता ७ कक्षामा अध्ययनरत थिए । नानी चाहिँ पहिलेदेखिनै यही विद्यालयमा पढ्दै आएकी थिइन्, बाबु त आएको धेरै भएको थिएन, स्थानीय शिक्षक पुनम पुन मगरले भनिन् नानीको पढाई राम्रो थियो, लगनशिल थिइन्, यो घटनाले हामीलाई एकदम दुखी बनाएको छ, कल्पना नै नगरेको भयो । घरमा बज्रपात हुँदा पनि बाध्यताले परदेशिएका पानबहादुर साउदी अरबमै छट्पटिएका छन् । अहिले तत्काल कोरोना लगायतका संकटका कारण पनि चाहेर आउन सक्ने अवस्था छैन । पहिरोमा परेर घाइते बनेकी उनकी श्रीमती होमकुमारीलाई स्वास्थ्य संस्थामा लगिएको छ । राति पौने २ बजे घटना भए लगत्तै स्थानीयले प्रहरीलाई खबर गरेका थिए । खबर आए लगत्तै प्रहरी, नेपाली सेना र स्थानीयले पहिरोमा बेपत्ता भएका दुई बालबालिकाको खोजी सुरु गरेका थिए । राति ठूलो वर्षा भएपनि खोजी कार्यलाई निरन्तता दिने क्रममा बिहान मात्रै दुवैको शव फेला पारेको थियो । दुई बालबालिकाको ज्यान जाने गरी खसेको पहिरोले आसपासका ७ घर परिवार विस्थापित भएका छन् । स्थानीय फुलमाया कामी, शेरबहादुर सिर्पाली, चामबहादुर सिर्पाली, हेमन्त सिर्पाली, लिलबहादुर सुनार, खिमबहादुर रसाइली र भीमबहादुर रानाको परिवार विस्थापित भएका छन् । यो याममा पहिलो दुखद घटना भएको छ, मृतक र विस्थापित परिवारलाई वडा कार्यालयमार्फत तत्कालका लागि अस्थायी विकल्प तयार गरेर राख्दैछौँ, तमानखोला गाउँपालिकाका अध्यक्ष जोकलाल बुढाले भने, घरमा दीर्घकालिन हिसाबले बस्न मिल्ने नमिल्ने प्राविधिक टोलीले अध्ययन गरेपछि थप के गर्न सकिन्छ, त्यसका बारेमा गाउँपालिकाले आवश्यक कदम चाल्छ । यसैगरी, जिल्लाको निसीखोला गाउँपालिका१ हर्पेमा पनि अन्दाजी ५ वर्षीय समिर परियारको मृत्यु भएको छ । माथिबाट खसेको पहिरोले घर भत्किदा स्थानीय कमल परियारका नाबालक सन्तानको ज्यान गएको र अन्यले भने भागेर ज्यान जोगाएको वडा अध्यक्ष इन्द्रबहादुर मल्लले जानकारी दिए ।"
सुदूरपश्चिममा फेरि बढ्यो संक्रमण दर : थप ८० जनामा कोरोना पुष्टि,"धनगढी : सुदूरपश्चिममा कोरोना भाइरस (कोभिड१९) संक्रमणको दर फेरि बढेको छ । मंगलाबार मात्र प्रदेशका ८० जनामा कोरोना पुष्टि भएको छ । सेती प्रादेशिक अस्पताल र डडेल्धुरा अस्पतालको प्रयोगशालामा पछिल्लो २४ घण्टामा भएको परीक्षणमा ८० जनामा संक्रमण पुष्टि भएको हो । स्वास्थ्य तथा जनसंख्या मन्त्रालयका प्रवक्ता डाक्टर जागेश्वर गौतमले डडेल्धुरा अस्पतालमा मंगलबार भएको परीक्षणमा ३८ जनामा संक्रमण पुष्टि गरेका थिए। यस्तैगरी डोटीका ३५ र बझाङका तीनजनामा संक्रमण पुष्टि भएको हो । सेती प्रादेशिक अस्पतालयमा एक सय ३४ जनाको कोरोना परीक्षण भएकोमा १५ महिला र २७ पुरुष गरी ४२ जनामा संक्रमण पुष्टि भएको हो । सेती प्रादेशिक अस्पतालका अनुसार डोटीको सायल गाउँपालिकाका ६ महिला र १३ पुरुष गरी १९ जना, आदर्श गाउँपालिकाका वडा नम्वर ७ का तीन पुरुष र एक महिला गरी चारजनामा कोरोना पुष्टि भएको छ । कैलालीको गोदावरी नगरपालिकाका सात महिला र ११ पुरुष गरी १८ जनामा पनि कोरोना पुष्टि भएको छ । कञ्चनपुरको बेलौरी नगरपालिका वडा नम्वर ९ का दुई बर्षीया बालिकामा समेत संक्रमण पुष्टि भएको सेती प्रादेशिक अस्पतालले जनाएको छ । मंगलबार थपिएका संगै सुदूरपश्चिममा संक्रमितको संख्या चार हजार तीन सय २७ पुगेको छ । संक्रमण पुष्टि भएका दुई हजार ८ सय १९ जना डिस्चार्ज भइसकेका छन् भने ९ जनाको मृत्यु भएको छ । स्वास्थ्य तथा जनसंख्या मन्त्रालयका अनुसार अहिलेसम्म सबैभन्दा बढी कैलालीका एक हजार ११ जनामा संक्रमण पुष्टि भएको छ । यस्तै डोटीका सात सय १५, अछाममा ६ सय ७८, बाजुराका ६ सय १९ जनामा संक्रमण पुष्टि भएको मन्त्रालयले जनाएको छ । कञ्चनपुरका पाँच सय १५, डडेल्धुराका तीन सय तीन, बैतडीका दुई सय ८३, बझाङका एक सय ८२ र दार्चुलाका २१ जनामा संक्रमण पुष्टि भएको हो । २८ सय कोरोना संक्रमित निको भए सुदूरपश्चिमका दुई हजार ८ सय १९ कोरोना संक्रमित निको भएर घर फर्किएका छन् । विभिन्न अस्पताल र स्थानीय तहमा बनाइएका आइसोलेसनबाट सोमबार थप ६८ जना कोरोना संक्रमित डिस्चार्ज भएका छन् । प्रदेशको सामाजिक विकास मन्त्रालयका स्वास्थ्य महाशाखा प्रमुख नरेन्द्र कार्कीले कञ्चनपुरबाट ३४ र कैलालीबाट पनि ३४ जनालाई डिस्चार्ज गरिएको जानकारी दिए । सुदूरपश्चिममा कोरोना संक्रमण मुक्त भएर घर फर्किनेको संख्या दुई हजार ८ सय १९ पुगेको छ । सामाजिक विकास मन्त्रालयका अनुसार अहिलेसम्म सबैभन्दा बढि अछामका पाँच सय ४०, डोटीका पाँच सय ३५, कैलालीका चार सय ५९, कञ्चनपुरका चार सय ४९, बैतडीका दुई सय ९९ र डडेल्धुराका दुई सय ६७ जना डिस्चार्ज गरिएको छ । बाजुरा एक सय ७०, बझाङबाट ८७ र दार्चुलाबाट १३ जना संक्रमितलाई डिस्चार्ज गरिएको छ । सुदूरपश्चिम प्रदेशका ५३ संक्रमितको विभिन्न अस्पतालमा उपचार भइरहेको छ भने बाँकी एक हजार चार सय २० जना भने घर र स्थानीय तहको क्वारेन्टाइनमा छन् । मन्त्रालयका अनुसार टीकापुर अस्पतालमा २१, महाकाली अस्पतालमा १८, जिल्ला अस्पताल अछाममा १०, जिल्ला अस्पताल बाजुरा र डोटीमा दुईदुई जना गरी ५३ जनाको उपचार भइरहेको छ ।"
वन्यजन्तुको आवागमन सुनिश्चित हुने गरी पूर्वाधार निर्माण गरौं : राष्ट्रपति,"काठमाडौं : राष्ट्रपति विद्यादेवी भण्डारीले बाघलगायतका वन्यजन्तुको आवागमन सुनिश्चित हुने गरी पूर्वाधार निर्माण गर्ने र वन्यजन्तुलाई पर्न सक्ने नकारात्मक प्रभाव न्यूनीकरणका उपाय अवलम्बन गर्नेतर्फ गम्भीर ध्यान दिनुपर्ने बताएकी छन् । विश्व बाघ दिवसका अवसरमा आज भण्डारीले शुभकामना सन्देशमार्फत बाघलगायतका लोपोन्मुख वन्यजन्तुको प्रभावकारी संरक्षण गर्न प्रण गर्ने दिन पनि भएकाले यसबाट बाघको संरक्षणका लागि सम्बद्ध सबैलाई थप प्रेरणा मिल्ने अपेक्षासमेत गरिन् । बाघ अवलोकन गर्न आउने स्वदेशी एवं विदेशी पर्यटकबाट राष्ट्रलाई प्राप्त हुनसक्ने आम्दानीलाई अझ वृद्धि गर्न पर्यापर्यटनका गतिविधिहरू प्रवर्द्धन गर्नुपर्ने उनको भनाइ छ । राष्ट्रपति भण्डारीले बाघ संरक्षण एवं बाघको चोरी शिकार तथा अवैध व्यापार नियन्त्रण कार्यमा निकुञ्ज र वन प्रशासन, नेपाली सेनालगायतका सुरक्षा संयन्त्र, स्थानीय समुदाय तथा सरोकारवाला सङ्घसंस्थाको महत्वपूर्ण योगदानको सराहना गरेकी छन् । बाघ संरक्षणका लागि घाँसेमैदान र पानीका स्रोतहरूको व्यवस्थापन, नियमितरूपमा गस्ती, मानववन्यजन्तु द्वन्द्व न्यूनीकरण, चेतनामूलक कार्यक्रम र आवधिकरूपमा यसको सङ्ख्या यकिन तथा अनुगमनलगायतका कार्यक्रम सञ्चालन गरेकाले बाघ संरक्षणको क्षेत्रमा महत्वपूर्ण उपलब्धि हासिल भएको राष्ट्रपति भण्डारीले उल्लेख गरिन् । 'बाघ संरक्षणसम्बन्धी समुदायस्तरदेखि राष्ट्रिय र अन्तर्राष्ट्रियस्तरका अन्तरसरकारी सञ्जाल तथा मञ्चहरूमा नेपाल सरकार क्रियाशील रहेकामा मलाई खुशी लागेको छ । जलवायु परिवर्तनले पारिरहेको प्रतिकूल प्रभावलाई न्यूनीकरण गर्न जैविक विविधताको संरक्षण गर्दै स्वस्थ पारिस्थितिकीय प्रणालीको सूचकको रूपमा रहेको बाघलाई बचाइराख्ने दायित्व हामी सबैको हो', शुभकामना सन्देशमा उल्लेख छ । सन् २०१० मा रुसको सेन्ट पिटर्सवर्गमा सम्पन्न विश्व बाघ सम्मेलनले हरेक वर्ष २९ जुलाइका दिनलाई अन्तर्राष्ट्रिय बाघ दिवस मनाउने घोषणा गरेअनुसार आज नेपालमा पनि यो दिवस मनाउने गरिन्छ । रासस वन्यजन्तु पीडितलाई दिइने राहत वृद्धि हुन्छ : प्रधानमन्त्री (भिडियो) बाघको दीगो संरक्षणमा चुनौती"
वैकल्पिक सिकाइका लागि भीमेश्वरले ८ हजार विद्यार्थीलाई बाँड्यो 'वर्कसिट',"चरिकोट : कोरोना भाइरसको महामारीको कारण गरिएको लकडाउनले सिकाइमा पारेको प्रभावलाई न्यूनीकरण गर्नका लागि भीमेश्वर नगरपालिकाले स्वअध्ययनका लागि 'वर्कसिट' वितरण सुरु गरेको छ । चालु शैक्षिक सत्र सुरु हुनु एकमहिना पूर्वको अवधिदेखि सुरु भएको लकडाउनले विद्यालय तहमा रोकिएको शैक्षिक गतिविधिलाई पुन सञ्चालनमा ल्याउनका लागि नगरपालिकाले स्वअध्ययनको माध्यम अपनाएको हो । ४२वटा सामुदायिकका ३१० र १३ वटा नीजि विद्यालयका करिब दुईसय शिक्षकलाई टोलटोल, घरघरमा खटाएर नगरपालिकाले छापेको वर्कसिट प्रत्येक विद्यार्थीलाई उपलब्ध गराइएको भीमेश्वर नगरपालिका शिक्षा शाखाका अधिकृत अर्जुन कार्कीले बताए । एकसेट वर्कसिटमा अंग्रेजी, नेपाली, विज्ञान, गणित र सामाजिक गरी पाँचवटा विशेष समेटिएका अध्यास समेटिएको शाखा अधिकृत कार्कीले जानकारी दिए । शिक्षकले हरेक आइतबार विद्यार्थीको घर वा टोलमा गएर वर्कसिट उपलब्ध गराउने र अर्को आइतबार गएर सो वर्कसिटको अनुगमन तथा संकलन दोस्रो वर्कसिट उपलब्ध कार्ययोजना रहेको उनले जनाए । लकडाउनको अवधिमा विद्यार्थीको अध्ययनको स्तर कस्तो रहेछ भन्ने विश्लेषण गरी थप योजना बनाइने भीमेश्वर नगरपालिकाका प्रवक्ता हरिवंश चौंलागाईले जानकारी दिए । अंग्रेजी २०, नेपाली २०, विज्ञान २०, गणित २० र सामाजिक २५ गरी १०५ पूर्णांकको एकहप्ते वर्कसिट विद्यार्थीलाई उपलब्ध गराइएको उनले बताए । वर्कसिटमा सोधिएको प्रश्नको आधारमा विद्यार्थीले कम्तिमा पाठ्यपुस्तक पढ्ने र लेख्ने बानीको विकास गराउने उद्देश्यल रहेको प्रवक्ता चौंलागाईंको भनाइ छ । लकडाउनको अवधिमा वैकल्पिक माध्यमबाट शिक्षण सिकाइ गराउने कार्यको लागि कोभिड१९ शीर्षकबाट अघिल्लो आवको तीनलाख बजेटबाट सो कार्य सुरु गरिएको नगरपालिकाले जनाएको छ । साउन ११, १८ र २५ गते आइतबार विद्यार्थीलाई वर्कसिट उपलब्ध गराइने कार्यतालिका बनेको छ । कक्षा १ देखि ४ सम्मका विद्यार्थीले वर्कसिटमै लेख्ने र कक्षा ५ देखि १० सम्मका विद्यार्थीले कपिमा लेखेर बुझाउने व्यवस्था गरेको शाखा अधिकृत कार्कीले बताए । सामुदायिक विद्यालयका करिब ५ हजार र नीजि विद्यालयका करिब ३ हजार गरी करिब ८ हजार विद्यार्थी रहेका भीमेश्वर नगरपालिकाको अघिल्लो शैक्षिक सत्रको शिक्षण सिकाइ उपलब्धि औसत ६० प्रतिशत रहेको तथ्यांक छ ।"
"कालिकोटको नरहरीनाथमा पहिरो, एकै परिवारका ६ सहित ८ जना वेपत्ता, एकको मृत्यु","कालिकोट : कालीकोटको नरहरीनाथ गाउँपालिकाको ७ बागामा पहिरो जाँदा एकै परिवारका ६ जना वेपत्ता भएका छन् । गएराती ६२ वर्षीय गंगे बुढाको घरमा पहिरो खस्दा पहिरोले पुरिएर ६ जना वेपत्ता भएका छन् भने एकजना घाइतेको उपचारका क्रममा मृत्यु भएको छ । वेपत्ता हुनेमा गंगेसहित उनकी श्रीमती ६२ वर्षीया मैना बुढा, २४ वर्षीया बुहारी उषा बुढा, १० वर्षीया नातिनी चन्द्रिका बुढा, नातीहरु ७ वर्षीय राम बुढा र डेढ वर्षीय चरित्र बुढा रहेको जिल्ला प्रहरी कार्यालय कालिकोटका प्रमुख डिएसपी श्यामबाबु ओलियाले जानकारी दिए । उनकाअनुसार पहिरोमा परेर गम्भीर घाइते भएकी १८ वर्षीया विमला बुढालाई उद्धार गरी कुमालको स्वास्थ्य चौकीमा ल्याएको थियो। त्यहाँ उनको उपचारका क्रममा मृत्यु भएको हो। घरमा पुरिएकाको खोजी गर्न प्रहरी चौकी कुमालगाउँबाट प्रहरी टोली घटनास्थल पुगेको डीएसपी ओलियाले बताए । यस्तै नरहरीनाथ गाउँपालिका ४ गोठीमा पहिरो जाँदा बले बुढाको घर पुरिएको छ । बले बुढा र उनकी श्रीमती पहिरोमा बेपत्ता भएका छन् । मंगलबार बिहान रास्कोट नगरपालिका१, बडलतोलामा गंगे खहरे खोलाको बाढीले बगाएर वेपत्ता भएका पाँचजनाको शव अझै भेटिएको छैन । उनीहरुको खोजीका लागि कालिकोटबाट थप प्रहरीको टोली घटनास्थल पठाइएको डीएसपी ओलियाको भनाइ छ । यस्तै सान्नीत्रिवेणी गाउँपालिका २ मा पहिरो खस्दा एक घर पुरिएको छ । बाँकी ८ घर जोखिममा परेका छन् । मानवीय क्षतिको विवरण प्राप्त भएको छैन । नेपाली सेना, नेपाल प्रहरी र सशस्त्र प्रहरी टोली घटनास्थल जाँदैछ । यस्तै सान्नीत्रिवेणी गाउँपालिका ७ क्यूरी बस्ती पनि पहिरोको जोखिममा छ । स्थानीय मनराज सिम्खाडाका अनुसार गाउँको दुवैतिर पहिरो गएको छ । गाउँ बीचमा परेको छ । यस्तै कर्णाली राजमार्ग र कर्णाली कारिडोरको दर्जनबढी ठाउँमा पहिरो जाँदा सवारी आवागमन वरुद्ध भएको छ ।"
"क्वारेन्टाइन रित्तिँदै, जोखिम बढ्दै","बैतडी : जिल्लाको दोगडाकेदार गाउँपालिकाका ५ जना केही दिनअघि भारतबाट घर फर्के । भारतमा कोरोना महामारी फैलिँदै गएपछि घर फर्केका उनीहरु गाउँपालिकाको क्वारेन्टाइनमा नबसी सिधैं होम क्वारेन्टाइनमा बसिरहेका छन् । 'भारतबाट फर्केकाहरु घर गएपछि मात्रै हामीले थाहा पायौं । अहिले स्वास्थ्यकर्मीको निगरानीमा उनीहरुलाई होम क्वारेन्टाइनमा राखिएको छ । पहिलाको जस्तो क्वारेन्टाइन पनि बनाएका छैनौं ।' गाउँपालिकाका स्वास्थ्य शाखा प्रमुख नरेन्द्र नाथले भने, 'पछिल्लो समयमा भारतबाट फर्केकाहरु बढीजसो होम क्वारेन्टाइनमै बसिरहेका छन् । हामीले निगरानी गर्दासम्म उनीहरुले क्वारेन्टाइनको नियम पालना गरेका छन् । त्यसपछि के गर्छन् थाहा नै हुँदैन ।' सरकारले लकडाउन हटाएपछि स्वदेश भित्रिएकाहरु सिधै घरमै पुग्ने गरेको स्थानीयले बताए । स्वास्थ्यकर्मी, सुरक्षाकर्मी कसैलाई पनि थाहा नदिएर भारतबाट फर्केका सिधै घर पुग्ने गरेका सुर्नया गाउँपालिका ६ का यज्ञराज अवस्थीले बताए । उनले भने, 'भारतबाट आएकाहरु सिधै घर आउन थालेका छन् । उनीहरुलाई सरकारी क्वारेन्टाइनमा बस भन्ने पनि कोही छैन् । पछिल्लो समयमा घर आएकाहरुबाट कोरोना संक्रमणको जोखिम बढ्दै गएको छ ।' सुरुमा भारत तथा अन्य मुलुकबाट स्वदेश फर्केका अनिवार्य १४ दिन क्वारेन्टाइन बसेर घर फर्केका भएपनि पछिल्लो समयमा घर फर्केकाहरु सिधै घर जान थालेको खबर आएको स्वास्थ्य कार्यालयका कोभिड१९ सम्पर्क व्यक्ति भुवनप्रसाद जोशीले बताए । 'अहिले क्वारेन्टाइनमा बस्नेको संख्या कम हुँदै गएको छ । लकडाउन हटेपछि आवतजावत पनि बढेको छ । जानकारी नदिएरै घर पुग्नेहरुको संख्या बढ्दै गएको छ, उनले भने, 'अहिले लकडाउन मात्रै खुलेको हो । कोरोनाको जोखिम सकिएको छैन् ।नागरिक सचेत नहुँदा कोरोनाको जोखिम बढ्दै गएको छ ।' प्रदेशका केही स्थानीय तहहरुले आफैले पनि भारत तथा अन्य मुलुकबाट फर्केकालाई होम क्वारेन्टाइनमा पठाउने गरेको भन्दै त्यसो नगर्न प्रदेश स्वास्थ्य निर्देशनालयले सचेत समेत गराएको छ । प्रत्येक स्वास्थ्य कार्यालयलाई परिपत्र गर्दै भारतबाट फर्केकालाई अनिवार्य सरकारी क्वारेन्टाइनमा बस्ने व्यवस्था मिलाउन निर्देशन दिइएको स्वास्थ्य निर्देशक डा गुणराज अवस्थीले बताए । उनले भने, 'कोरोनाको लक्षण नदेखिएको भन्दै धेरैलाई होम क्वारेन्टाइनमा पठाउने गरिएको छ । यसले जोखिम निम्त्याउँछ भनेर हामीले अनिवार्य सरकारी क्वारेन्टाइनमा राख्न भनेका छौं ।' बैतडीमा एक पटक ६ हजार बढी नागरिक क्वारेन्टाइनमा बसेको भएपनि पछिल्लो समयमा २ सय बढी नागरिक मात्रै क्वारेन्टाइनमा छन् । यद्यपि भारतबाट अहिले पनि फर्कने क्रम जारी छ । पहिलाको जस्तो भारतबाट फर्कनेको चाप नभएकाले क्वारेन्टाइनमा बस्नेहरुको संख्या कम भएको भएपनि धेरैजसो सिधै घर जान थालेकाले पनि क्वारेन्टाइनमा बस्नेको संख्या कम हुँदै गएको हो । समुदायमा संक्रमण फैलिएको आशंका बैतडीमा गत मंसीरमा भारतबाट फर्केका एकजनामा कोरोना पुष्टि भएपछि समुदायमा कोरोना फैलिएको आशंका गरिएको छ । कोरोना महामारी नहुँदै स्वदेश फर्किएका व्यक्तिमा कोरोना पुष्टि भएपछि समुदायमै कोरोना बिरामी हुन सक्ने आशंका गरिएको स्वास्थ्य कार्यालयका कोभिड १९ सम्पर्क व्यक्ति भुवनप्रसाद जोशीले बताए । उनले भने, 'मंसिरमा भारतबाट फर्केका व्यक्तिमा कोरोना देखिएको छ । कोरोनाको महामारी नआउँदै फर्केका व्यक्तिमा कोरोना पुष्टि भएपछि उनमा कसरी सर्यो भन्ने खोजको विषय बनेको छ ।' इलाका प्रहरी कार्यालय पाटनका हिरासतमा रहेका ३२ वर्षीय युवकमा सोमबार संक्रमण पुष्टि भएपछि समुदायमा कोरोनाको संक्रमण फैलिएको आशंका गरिएको हो । मंसिरमा घर फर्केका ती युवक अहिले बलात्कार आरोपमा प्रहरी हिरासतमा छन् । 'कोरोना पुष्टि भएपछि हामीले ती व्यक्तिको सम्पर्कमा रहेकाको कन्ट्याक्ट ट्रेसिङ गरी स्वाब संकलनको तयारी गरेका छौं । ती युवकको सम्पर्कमा रहेकाको कोरोना परीक्षण गरिनेछ, स्वास्थ्य कार्यालयका प्रमुख योगेशप्रसाद भट्टले भने, 'स्वाब संकलन गरेर रिर्पोट आएपछि मात्रै कोरोना समुदायमा पुगे नपुगेको थाहा हुनेछ ।' पछिल्लो समयमा भारतबाट फर्केका सबै नागरिक क्वारेन्टाइनमा नबसी लुकीछिपी घर गएकाले पनि समुदायमा कोरोना फैलिएको आशंका गरिएको भट्टले बताए । यस्तै समुदायमा कोरोना भए नभएको बारेमा जानकारी लिनका लागि संक्रमितको प्रत्यक्ष सम्पर्कमा रहेका केही व्यक्तिको स्वाब संकलनको तयारी पनि भएको छ । कोरोना पुष्टि भएका तर लक्षण नदेखिएकालाई परीक्षणबिना घर पठाएपछि उनीहरुको सम्पर्कमा रहेका केही व्यक्तिको स्वाब संकलनको तयारी भएको स्वास्थ्य कार्यालयका प्रमुख भट्टले बताए । उनले भने, 'पालिकामा संक्रमितको संख्या हेरेर उनीहरुमध्ये केही सम्पर्कमा आएका व्यक्तिको स्वाब संकलन गरेपछि मात्र समुदायमा कोरोना संक्रमण फैलिएको वा नफैलिएकोबारे थाहा हुनेछ।'"
कोरोनाका लागि हाइड्रोक्सिक्लोरोक्विनको प्रयोग प्रभावकारी : डोनल्ड ट्रम्प,"अमेरिकी राष्ट्रपति डोनल्ड ट्रम्पले कोरोना भाइरसको उपचारमा हाइड्रोक्सीक्लोरोक्वाईनको प्रयोगको फेरि बचाउ गरेका छन् । ट्रम्पको अभिव्यक्ति उनकै स्वास्थ्य अधिकारीको भनाइसँग मिल्दो छैन। कोभिड१९ विरुद्धको उपचारमा औलो विरुद्धको यो औषधिको प्रयोग अस्वीकार गर्नुको एउटै कारण त्यो आफूले सुझाउनु रहेको ट्रम्पको दाबी छ । एक दिनअघि हाइड्रोक्सीक्लोरोक्वाईनको प्रशंसा गर्दै ट्रम्पका जेठा छोराले पोस्ट गरेको एउटा क्लिपमाथि सामाजिक सञ्जाल ट्विटरले प्रतिबन्ध लगाइदिएको थियो । उक्त औषधिले कोरोना भाइरसविरुद्ध लड्न सक्छ भन्ने कुराको कुनै प्रमाण छैन। साथै विज्ञहरूले हाइड्रोक्सीक्लोरोक्वाईनले मुटुमा असर पार्न सक्ने भन्दै सचेत गराएका छन् । गत महिनामात्रै अमेरिकी खाद्य तथा औषधिसम्बन्धी निकाय एफडीएले कोरोना भाइरसको उपचारमा हाइड्रोक्सीक्लोरोक्वाईनको प्रयोगबारे सचेत गराएको थियो। उक्त औषधिले मुटुको ढुकढुकीमा गम्भीर समस्या निम्त्याएको र अरू स्वास्थ्य समस्या पनि देखिएको भन्दै रिपोर्ट आएपछि त्यसको प्रयोगबारे सचेत गराएको एफडीएले जनाएको थियो । विश्व स्वास्थ्य संगठनले पनि हाइड्रोक्सीक्लोरोक्वाईन कोरोना भाइरसको उपचारमा प्रभावकारी हुने वा त्यसबाट बचाउने भन्ने कुराको हालसम्म कुनै प्रमाण नरहेको जनाएको छ । गत मार्चमा ट्रम्पले पहिलो पटक हाइड्रोक्सीक्लोरोक्वाईनको प्रशंसा गरेका थिए । पछिल्लो पटक मंगलवार ह्वाइट हाउसमा उनले भने, 'जब म कुनै कुरा सिफारिस गर्छु तब उनीहरू त्यसलाई प्रयोग नगर्नू भन्न रुचाउँछन्।' गत मे महिनामा डब्ल्यूएचओले सुरक्षाका कारण कोरोना भाइरसको उपचारमा हाइड्रोक्सीक्लोरोक्वाईनको परीक्षण गर्न रोकिएको जनाएको थियो । सावधानीका लागि भन्दै थुप्रै देशमा भइरहेको परीक्षण अस्थायी रूपमा रोकिएको उसको भनाइ थियो । अमेरिकामा हालसम्म कोरोना भाइरसबाट ४३ लाख व्यक्ति संक्रमित भएका छन् भने १,४९,००० हजारभन्दा बढीले ज्यान गुमाइसकेका छन् ।"
कर्णाली नदीले खतराको लेवल पार गर्यो,"टिकापुर : अविरल वर्षाका कारण आएको बाढीले कर्णाली नदीको चिसापानी घाटमा पानीको सतहले खतराको विन्दु नाघेको छ । मंगलबारदेखि पानीको सतह बढ्दै गएको छ। मंगलबार ६ मिटर लेवलमा रहेको पानी बुधबार बिहान ८५९ मिटर थियो भने दिउँसो १०२ मिटर पुगेको छ । कर्णालीमा ९८ मिटर पानीलाई चेतावनी लेवल र १०५ मिटरमाथिलाई खतरा मानिन्छ । पानीको सतह बढ्दै गएको विपद् पूर्व सूचना प्रणाली चिसापानी गेज रिडर पार्वती गुरुङले जानकारी दिएइन्। खतरा लेवल नाघे तटीय क्षेत्रका टीकापुर , भजनी , जानक्रे र जोशिपुर गाउँपालिकाका अधिकांश भूभाग डुबानमा पर्ने संभावना छ भने २ लाख बढी जनसंख्या प्रभावित हुनेछ।"
गोरुसिंगे सन्धिखर्क सडक सूचारु,सन्धिखर्क : अविरल वर्षापछि आएको पहिरोले मंगलबा रातीदेखि अवरुद्ध भएको गोरुसिंगे सन्धिखर्क सडक सूचारु भएको छ । सन्धिखर्क नगरपालिका ३ को फुद्वांगमा खसेको पहिरोले बाटो अवरुद्ध भएको थियो । पहिरो पन्छाउने काम भएपछि सडक केहीबेर अघिबाट सूचारु भएको सशस्त्र प्रहरी बल अर्घाखाँचीका प्रहरी नायव उपरीक्षक माधब रेग्मीले बताए । सडक सूचारु भएपछि गाडीहरु आवतजावत गर्न सुरु भएका छन् ।
हराएका मोबाइल खोज्दै लमजुङ प्रहरी,"बेंसीसहर : लमजुङ सदरमुकाम बेसीसहरका सुरज तामाङको डेढ वर्षअघि मोबाइल चोरी भयो। प्रहरीमा उजुरी त गरे तर, पाउँछु भन्नेमा ढुक्क थिएनन्। डेढ वर्ष पछिप्रहरीको फोन आयो, तपाईको मोबाइल फेला पर्यो लिन आउनुहोस्।विदेशमा श्रम बगाएर ल्याएको मोबाइल पाउँदा उनी खुसी बने। बेसीशहरकै देउमाया गुरुङको पनि घरबाटै मोबाइल चोरी भयो। महिनौपछि मोबाइल पाउँदा उनी पनि खुसी भइन्। लमजुङ प्रहरीले विभिन्न समयमा चोरी भएका ३३ वटा मोबाइल पत्ता लगाएर सम्बन्धित व्यक्तिलाई बुझाएको छ। पीडितहरुले दिएको निवेदनका आधारमा हराएका मोबाइल खोजी अभियान सुरु गरेको हो। प्रहरीका अनुसार फेला परेका मोबाइलको मूल्य चार लाख ८० हजार पाँच सय रुपैयाँ रहेको छ। जिल्ला प्रहरी कार्यालय लमजुङले एक सातासम्म हराएको मोबाइल खोजी अभियान नै चलाएको थियो। अभियानको क्रममा विगत दुई वर्ष अघिदेखि हराएको मोबाइल भेटिएको लमजुङ प्रहरीले जनाएको छ। पछिल्लो एक महिनामै ३३ वटा चोरी गरिएका मोबाइल पत्ता लागेको जिल्ला प्रहरी कार्यालयका सूचना अधिकारी एवं प्रहरी निरीक्षक ओमप्रकाश पुनले बताए। मोबाइल हराएमा प्रहरीले खोजी गर्छ भन्ने सर्वसाधरणमा जानकारी नहुँदा निवेदन कम आउने गरेको प्रहरी नायव उपरीक्षक गंगाबहादुर थापाले बताए। प्रहरीमा निवेदन दिएमा विभिन्न प्रविधिको प्रयोगबाट हराएका मोबाइल पत्ता लगाउन सकिने थापाले बताए। हराएका मोबाइल खोजी अभियान नै चलाएर यति धेरै पत्ता लगाएको यो नै पहिलो भएको लमजुङ प्रहरीले जनाएको छ।"
सामसुङको मेगा एक्स्चेन्ज अफर,"काठमाडाै : सामसुङले हालै मेगा एक्स्चेन्ज अफर ल्याएको छ। यो योजनाअन्तर्गत ग्राहकले आफ्नो पुरानो स्मार्टफोनलाई नयाँ ग्यालेक्सी एस२० वना ग्यालेक्सी एस२०प्लससँग साट्न सकिने कम्पनीले बताएको छ। अब, पुरानो स्मार्टफोनसँग ग्यालेक्सी एस२०प्लस साट्दा ग्राहकहरुले तत्काल क्यास ब्याक वा सामसङ लेड टिभी पाउन सक्ने भएका छन् । ग्राहकले ३२ इन्च सामसङ लेड टिभी वा २२ हजारको क्यास ब्याक मध्ये एक छनौट गर्न सकिने बताइएको छ । ग्यालेक्सी एस२० मा भने १९ हजारको क्यास ब्याक पाइने छ । यो योजना जुलाई महिनाको ३१ तारिखसम्म लागू गरिएको कम्पनीको भनाइ छ । यी फोनमा ६४ मेगापिक्सलको क्यामरा, दुबै फोनमा उच्चस्तरीय फोटो खिच्नको लागि सेन्सर राखिएको छ । दुबै फोनमा ३०एक्स सम्मको जुम रहेको छ । सिङ्गल टेकले अनिवार्य रुपमा यसमा भएका सबै लेन्सहरुको प्रयोग आफ्नो रियर क्यामरामा गर्दछ, यसमा विभिन्न फाम्र्याटमा १० सेकेन्डसम्मको भिडियो खिच्न सकिन्छ । जसले गर्दा उत्कृष्ट स्टाइल छनौट गर्न सहज हुन्छ र पुनःखिच्न आवश्यक हुँदैन ।"
जोडियो ६७ वर्षअघि टुटेको नाता,"काठमाडौं : राष्ट्रिय प्रजातन्त्र पार्टी परित्याग गरेका सुनीलबहादुर थापासहितका नेता मंगलबार कांग्रेस प्रवेश गरेका छन्। उनीहरूलाई कांग्रेस सभापति शेरबहादुर देउवाले एक कार्यक्रमबीच पार्टी सदस्यता हस्तान्तरण गरेर कांग्रेसमा स्वागत गरेका हुन्। उनीसँगै राप्रपाबाट १२ नेता कांग्रेसमा प्रवेश गरेका हुन्। थापालाई कांग्रेस सहमहामन्त्री र पाँचजनालाई केन्द्रीय सदस्य दिने सहमति भएको बताइए पनि यसको औपचारिक घोषणा भने गरिएको छैन। कांग्रेस प्रवेश कार्यक्रममा थापाले २०१० सालमा टुटेको कांग्रेससँगको नाता ६७ वर्षपछि जोडिएको बताएका छन्। उनले कांग्रेससँग नाता जोडिँदा गौरवको अनुभूति भएको भन्दै खुसी व्यक्त गरे। उनले बुवा सूर्यबहादुर थापा २०१० सालमा धनकुटा कांग्रेसको सभापति भएको स्मरण गरे। म फेरि नेपाली कांग्रेससँग टुटेको नाता जोड्न आएको छु। पूर्वप्रधानमन्त्री बुवा २००८ सालमा विराटनगरको नेपाली कांग्रेसको कोषाध्यक्ष भएको र पछि धनकुटाको प्रथम सभापति भएको सुनेको छु। मेरो प्रवेशले त्यो पुरानो टुटेको साइनोलाई जोडेको हँु, थापाले भने। उनले कांग्रेसमा कुनै नेताको भाग खोस्न प्रवेश नगरेको स्पष्टीकरण दिए। म कसैको भाग खान कांग्रेसमा आएको होइन, लोकतन्त्रलाई बलियो बनाउन साथ दिन आएको हुँ, उनले भने, यो नाता बलियो हुने विश्वास लिएको छु। कांग्रेस प्रवेश गर्दै थापाले भने : टुटेको नाता जोड्न आएको छु सुनिल थापा अब कांग्रेस सहमहामन्त्री थापाले भने देशभरका राप्रपाका कार्यकर्तालाई कांग्रेस प्रवेश गर्न आग्रहसमेत गरे। बीपी कोइरालाको राष्ट्रिय मेलमिलापको नीति र सूर्यबहादुर थापाको परिवर्तनलाई आत्मसात् गर्ने विचारको संगममा खडा भएर कांग्रेसमा प्रवेश गरेको पनि थापाले बताए। उनले राप्रपा छाडेर जान नहुने सुझावका बाबजुद कांग्रेसमा प्रवेश गरेको जनाए। कतिले बुवाले खोलेको पार्टी छोड्नु हुँदैन भन्ने सुझाव दिए तर त्यसबेला उहाँले अवलम्बन गरेको सिद्धान्तबाट विचलित भएकाले पार्टी परित्याग गरी कांग्रेसमा प्रवेश गरेका छौं, उनले भने। दुई वर्षअघि सम्पन्न संघीय निर्वाचनकै बेला थापासहित राप्रपाका प्रभावशाली नेता विक्रम पाण्डेलगायत कांग्रेस प्रवेश गर्ने चर्चा थियो। कांग्रेससँग पदमा कुरा मिलेपछि शनिबार थापासहित तीन दर्जनभन्दा बढी नेताले राप्रपा परित्याग गरेको घोषणा गरेका थिए। उनीहरूलाई कांग्रेस प्रवेशका लागि छलफल गर्ने जिम्मा सभापति देउवाले उपसभापति विमलेन्द्र निधिलाई दिएका थिए। सुनीलबहादुर थापाले कांग्रेससँग नाता जोडिँदा गौरवको अनुभूति भएको भन्दै खुसी व्यक्त गरे। उनले बुवा सूर्यबहादुर थापा २०१० सालमा धनकुटा कांग्रेसको सभापति भएको स्मरण गरे। महिनौं दिनदेखिको छलफलपछि पार्टी प्रवेशले सार्थकता पाएको निधिले बताए। सभापति देउवा र सुनीलजीबीच लामो समयदेखि यो विषयमा छलफल भइरहेको थियो। सभापतिले मलाई यसलाई टुंगोमा पुर्याउने जिम्मेवारी दिनुभयो, उनले थपे, हामीबीच कोरोना संक्रमण नहुँदै छलफल भएको थियो। आज त्यो खुसीको दिन आएको छ। देउवाले पार्टी प्रवेश गरेका नेता कार्यकर्तालाई कुनै भेदभाव नगरिने भन्दै आश्वस्त पारे। यो पार्टी अब तपाईंको पनि हो, अरू कांग्रेस नेताजस्तै तपाईंको पनि अधिकार छ, उनले नवप्रवेशीलाई भने, तपार्इंहरूलाई यहाँ कुनै भेदभाव हुने छैन। देउवाले लोकतन्त्र बलियो बनाउन सबै लोकतान्त्रिक शक्तिबीच एकताको खाँचो रहेको बताए। वरिष्ठ नेता रामचन्द्र पौडेलले लोकतान्त्रिक व्यवस्थामाथि विभिन्न शक्तिहरूबाट चुनौती सिर्जना भइरहेको उल्लेख गर्दै त्यसका लागि कांग्रेस बलियो बन्नुपर्नेमा जोड दिए। ७० वर्षदेखिको संघर्षपछि हामीले संघीय लोकतान्त्रिक गणतान्त्रिक संविधान ल्याएका छौं। स्थापित व्यवस्था र पद्धतिलाई कमजोर बनाउन सरकार र सत्तारूढ दल नै सक्रिय छ, उनले भने, तिनीहरूलाई पनि संविधानको बाटोमा ल्याउनु कांग्रेसको मूल ध्येय हो। सामाजिक न्यायसहितको लोकतन्त्र र समृद्धि ल्याउनुपर्छ। उनले लोकतन्त्र बलियो बनाउन राप्रपा परित्याग गरेर नेताहरू कांग्रेसमा समाहित भएकोमा खुसी व्यक्त गर्दै सबैलाई सम्मान गरेर जान नवप्रवेशीलाई आग्रह गरे। पार्टीका साथीका भावनालाई आत्मसात् गर्दै सबैसँग हार्दिकताका साथ अघि बढ्नुहोला। तीसौं वर्ष जेलनेल भोगेका, दुःखकष्ट सहेका साथीहरूको योगदानलाई सम्मान गर्दै अगाडि बढ्नु हुनेछ, उनले भने। प्रवेश गर्नेमा रामकृष्ण भट्टराई, विश्वविक्रम थापा, बाबुराम बस्नेत, वृषलाल यादव, दिलीप राई, राज्यलक्ष्मी श्रेष्ठ, चतुरमान विश्वकर्मा, राम साह, डा सुरेश बस्नेत, प्रतिमा राणा क्षेत्री, नारायण राउत र इन्द्रबहादुर तामाङ छन्। थापासहित ३१ नेताले शनिबार नै राप्रपा परित्याग गरेका थिए।"
बाघको दीगो संरक्षणमा चुनौती,"गुलरिया : विश्वभर बाघ दिवस मनाइरहँदा लोपोन्मुख अवस्थामा पुगेका पाटेबाघको दीगो संरक्षणमा चुनौती थपिँदै गएको छ। मानवबाघबीचको बढ्दो द्वन्द, यसको आहारा तथा बासस्थानमा कमी, चोरी शिकारीको थ्रेट लगायतका कारणले पछिल्लो समय नेपालमा बाघको दीगो संरक्षण चुनौतीपूर्ण बन्दै गएको छ। जैविक विविधतामा पारिस्थितिक प्रणालीको सूचक मानिने बाघ नेपालमा उल्लेख्य रुपमा बढ्दो क्रममा छ। सन् २०१० मा रुसको सेन्टपिटर्सवर्गमा भएको बाघ पाइने देशहरुको सम्मेलनमा विश्वमा लोप हुने अवस्थामा पुगेकाले सन् २०२२ सम्म बाघको संख्या दोब्बर बनाउने प्रतिबद्धता गरे। नेपालले समेत प्रतिबद्धता गरे अनुरुप बाघ संरक्षणमा चासो दिएको छ। सन् २०१८ को नतिजा अनुसार चितवन ९३, बर्दिया ८७, बाँके २१, पर्सा १८, शुक्लाफाँटा राष्ट्रिय निकुञ्जमा १६ गरी नेपालमा २ सय ३५ वटा पाटेबाघ छन्। बाघको संख्या बढेसँगै यसको दीगो संरक्षणमा चुनौती थपिएको बर्दिया राष्ट्रिय निकुञ्जका प्रमुख संरक्षण अधिकृत अणनाथ बरालले बताए। मानवसँगको बढ्दो द्वन्द, साँघुरिएको बासस्थान र आहारा अभाव लगायत चोरी सिकारीको थ्रेट पछिल्लो समय बाघ संरक्षणमा प्रमुख चुनौतीका रुपमा देखिएको छ। बाघको संख्यात्मक बृद्धि भएसँगै मध्यवर्ती लगायत वनक्षेत्रहरुमा हिँडडुल बढेको पाइन्छ। उनले भने, 'मध्यवर्ती क्षेत्रको विकास निर्माण लगायत वनक्षेत्र अतिक्रमणका कारण बाघको नयाँ बासस्थानमा समस्या आएको हो। घाँसेमैदानहरु घट्न गई आहारा प्रजातीको बृद्धिदर घटेको छ।' 'बाघको बासस्थान चरम रुपमा अतिक्रमण भइरहेको छ।' बरालले थपे, 'निकुञ्जहरुमा मात्र बासस्थान नपुगेर बाघहरु मध्यवर्ती क्षेत्रका सामुदायिक र सरकारी वनहरुमा समेत बस्न थालेका छन्। यस्तो अवस्थामा उनीहरुलाई आहारा प्रजाती र सुरक्षित वासस्थानको ब्यवस्थापन गर्नु जरुरी छ। निकुञ्जमा मात्र घाँसेमैदान, पोखरी लगायत वासस्थान बनाएर अपुग हुनसक्छ। त्यसैले सामुदायिक लगायत सरकारी वनक्षेत्रहरुमा समेत बन्यजन्तुको लागि उचित व्यवस्थापन गर्नु आवश्यक देखिन्छ।' बासस्थान, आहारा प्रजातीको घनत्व, चोरी शिकार बाघ संरक्षणको प्रमुख चुनौतीको रुपमा देखा परेको छ। बाघको संख्या बढेसँगै आहारा अभावमा जंगलबाट बाहिरिने क्रमले मानववन्यजन्तुबीच द्वन्दको स्थिति श्रृजना भएको छ।निकुञ्जले बाघ संरक्षणका लागि घाँसेमैदान, पोखरी, वासस्थान लगायत आहारा प्रजाती बृद्धिका लागि वर्षेनी कामगर्दै आइरहेको उनले प्रष्ट्याए। बरालका अनुसार समुदायमा बाघसँगको द्वन्द न्युनीकरणका लागि सचेतना लगायत समुदाय स्तरमा अन्तरक्रिया गरिएको छ। बाघमानवबीच द्वन्द बाघको प्राकृतिक बासस्थान बाँकेबर्दिया कम्प्लेक्समा दुई वर्षको अवधिमा बाघको आक्रमणमा परी ९ जनाको मृत्यु भयो २ जना घाइते भए। बाघको आक्रमणमा परी बर्दिया राष्ट्रिय निकुञ्जको हात्तीसारमा कार्यरत ४२ वर्षीय मंगरु थारु, गेरुवा गाउँपालिका  ४ दंगपुरकी ५६ वर्षीया रामकली शाही, ठाकुरबाबा नगरपालिका१ भुरीगाउँका ७० वर्षीय पहरीया थारु तथा बाँसगढी नगरपालिका राँझा निवासी एक महिलाले बाघको आक्रमणमा परी ज्यान गुमाए। बाघको संख्या बढ्दा धनजनको क्षतिमा समेत बृद्धि भएको छ। बर्दियाबाँके कम्प्लेक्समा सोही अवधिमा ७ वटा पाटेबाघ मरेको राष्ट्रिय प्रकृति कोष बर्दिया संरक्षण कार्यक्रमका संरक्षण अधिकृत रविन कडरिया बताउँछन्। सन् २०१८ देखि हालसम्म बर्दियामा १ र बाँकेमा २ वटा बाघ सिकारीबाट मारिएका छन्। उनले भने, 'बर्दियाको पाताभारमा विद्युतीय धरापमा पारी बाघ मारिएको छ। राजमार्गस्थित सडक दुर्घटनामा दुईवटा बाघ मरे। मान्छे खाने बुढो बाघ निकुञ्जले नियन्त्रणमा लिएपछि मरेको छ।' 'बाघको दीगो संरक्षणमा ध्यान नदिईए तत्काल गरिएका संरक्षणको कुनै अर्थ रहदैन।' अधिकृत कडरियाले थपे, 'मानव बाघ विचको द्वन्द, आहारा र वासस्थानको समस्या लगायत शिकारीको थ्रेट नै दीगो बाघ संरक्षणका बाधक हुन्। ' वन्यजन्तु पीडितलाई दिइने राहत वृद्धि हुन्छ : प्रधानमन्त्री (भिडियो) मानव र बाघबीचको सहअस्तित्व बढाउन बाघको आनीबानीका बारेमा समुदायलाई सचेत पार्नु जरुरी भइसकेको छ। समुदायमा युवाहरुको परिचालनमा बृद्धि गर्दै बाघको आहारा, बासस्थान प्रभावकारी बनाउन सक्नुपर्छ। समुदायका पशुहरु सुरक्षित राख्न खोरहरु वितरणको दायरा बृद्धि गर्नुपर्ने उनको भनाई छ। बर्दिया राष्ट्रिय निकुञ्जले राष्ट्रिय प्रकृति संरक्षण कोष बर्दिया संरक्षण कार्यक्रमको सहकार्यमा निकुञ्जवर्ती राजमार्गहरुमा क्यामेरा ट्रयापि प्रविधि मार्फत बाघको अनुगमन गरेको छ। राजमार्गमा जडान गरिएका स्वचालित क्यामेराहरुमा ६ वटा पाटे बाघहरुको तस्बिर कैद भएका छन्। राष्ट्रिय प्रकृति संरक्षण कोष बर्दिया संरक्षण कार्यक्रममार्फत राखिएका १० वटै क्यामरामा बाघ परेको कडरिया बताउँछन्। पूर्वपश्चिम राजमार्ग अन्तरगत बर्दिया राष्ट्रिय निकुञ्ज क्षेत्रमा सवारी दुर्घटनाबाट बाघ मर्नेक्रम बढेसँगै बाघको अनुसन्धान सुरु गरिएको हो। बााघका प्रजातीहरु पछिल्लो समय लोपोन्मुख अवस्थामा पुगेका छन्। बासस्थान विनास, आहाराको कमि लगायत बढ्दो चोरी सिकारका कारण बाघका उपप्रजातीहरु लोप हुने अवस्थामा पुगेका हुन्। विश्वमा पाइने बाघका ९ उपप्रजातीमध्ये ३ प्रजाती लोप भइसकेका छन्। पछिल्लो समय अर्को प्रजातीसमेत प्राकृतिक वासस्थानबाट हराइसकेपछि चिडियाखानामा राखेर वैज्ञानिकहरुले प्रजनन् सुरु गरेका छन्। विश्वमा पाटेबाघका ५ वटा उपप्रजातीहरु मात्र बाँचेका छन्। सन् १९४० को दशकमा बाली, १९७० को दशकमा क्यास्पिएन र १९८० को दशकमा जाभान उपप्रजातीका बाघ संसारबाटै लोप भइसकेका छन्। साउथ चाइना बाघ प्राकृतिक बासस्थानबाट लोपहुने अवस्थामा पुगेपछि चीनका चिडियाखानाहरुमा राखेर प्रजनन् कार्य सुरु गरिएको छ। यसको संख्या ६५ वटा छ। दक्षिण पश्चिम चीन, थाईल्याण्ड, लाओस्, भियतनाम, कम्बोडियामा पाइने इन्डोचाईनिज बाघको अवस्था पनि नाजुक छ। यसको संख्या २ सय ३ वटा छन्। मलेसियाको दक्षिण र केन्द्रिय प्रायद्विपमा मात्र पाइने मलायन बाघ २ सय ५० को हाराहारीमा छ। रसियाको पूर्वी भुभाग चीनको उत्तरकोरियासँग जोडिएको सिमावर्ती क्षेत्रमा सिमित रहेका साइबेरियन बाघ ४ सय ३३ वटा छन्। इण्डोनेसियाको सुमात्रा टापुमा मात्र पाइने सुमात्रान बाघ ३ सय ७१ वटा रहेको अनुमान छ। कडरिया भन्छन् विश्वमा पाटेबाघको संख्या ५ हजारको हाराहारीमा छ।"
फेरि नेटवर्किङ धन्दा : नेचर हर्ब्ससँग स्पष्टीकरण,"काठमाडौं : गैरकानुनी मानिएको पिरामिड शैलीको नेटवर्किङ व्यापारलाई केही कम्पनीले फेरि प्रवद्र्धन गर्न थालेका छन्। वस्तुको प्रत्येक्ष रूपमा व्यापार गर्न अनुमति पाएका कतिपय निजी कम्पनीले घुमाउरो गरी नेटवर्किङ व्यापारको पक्षपोषण हुने गतिविधि सञ्चालन गरेको पाइएको वाणिज्य, आपूर्ति तथा उपभोक्ता संरक्षण विभागले जानकारी दिएको छ। विभागले कतिपय कम्पनीले आफ्नो बेवसाइटमा समेत नेटवर्किङ शैलीकै विषयवस्तु समावेश गरेकाले तत्काल हटाउन निर्देशन दिएको छ। वस्तुको प्रत्येक्ष बिक्री (व्यवस्थापन तथा नियमन गर्ने) नियमावली २०७६ मार्फत इजाजत प्राप्त केही कम्पनीको गतिविधि शंकास्पद अवस्थामा भेटिएको विभागले मंगलबार आयोजना गरेको पत्रकार सम्मेलनमा जानकारी दिइयो। पत्रकार सम्मेलनमा विभागका महानिर्देशक नेत्रप्रसाद सुवेदीले केही कम्पनीको गतिविधि शंकास्पद लागेर स्पष्टीकरण सोधिएको बताए। इजाजत प्राप्त गरेका केही कम्पनीकै गतिविधि शंकास्पद भेटिएपछि स्पष्टीकरण माग गरी गतिविधि सुधार्न चेतावनी दिएका छौं, सुवेदीले भने, नसुध्रिए कारबाही गर्छौं। विभागले विगतमा नेटवर्किङ धन्धा गरेका कम्पनी नै अहिले पनि इजाजत प्राप्त गरेको विषयमा उनीहरूको पृष्ठभूमिको जिल्ला प्रशासन कार्यालय र प्रहरीको सहयोगमा अध्ययन गर्ने दाबी गरेको छ। शंकास्पद गतिविधि भेटिएको भन्दै नेचर हब्र्ससँग विभागले स्पष्टीकरण सोधेको छ। विभागका निर्देशक शिव सेढाईले इजाजत प्राप्त कतिपय कम्पनीले आफ्नो बेवसाइटमा नेटवर्किङ शैलीकै विषयवस्तु समावेश गरेकाले तत्कालै त्यस्ता सामग्री हटाउन निर्देशन दिइएको जानकारी दिए। पिरामिड शैलीको नेटवर्किङ कारोबारअन्तर्गत एक जनाले धेरै संख्यामा सदस्य बनाएर व्यापार गर्छन्। सुवेदीले भने, वर्तमान ऐन र नियमावलीले ती दुवैलाई अवैध मानेको छ। आईबोस ग्लोबल इन्टरनेसनल प्रालि (पहिले ग्रिन बुटी), नेचर हर्बस् इन्टरनेसनल प्रालि (पहिले नेचर हर्वो इन्टरनेसनल प्राइभेट लिमिटेड) र न्यु विवेक इन्टरप्राइजेज प्रालिले वस्तुको प्रत्येक्ष बिक्री नियमावलीअनुसार व्यापार व्यवसाय गर्न अनुमति पाएका छन्। यही नियमावलीअनुसार हेल्दी लिभिङ प्रालि, केयर मार्केट इन्टरनेसनल प्रालि, युटर्न इन्टरनेसनल प्रालि र ग्लोबल ओरियन्ट इन्टरनेसनल प्रालिले पनि अनुमति पाएका छन्। थप ६ वटा कम्पनी इजाजत लिने क्रममा रहेको विभागले जनाएको छ। विगतमा यस्ता कम्पनीले उपभोक्ताबाट ५ करोडभन्दा बढी रकम ठगी गरेको भन्दै क्षतिपूर्तिको मागसमेत गरेका थिए। तर सरकारले हालसम्म क्षतिपूर्ति उपलब्ध गराएको छैन। यस्ता कम्पनीले राजनीतिक व्यक्ति, प्रहरीका, न्यायाधीश, प्रशासनिक क्षेत्रका उच्च अधिकारीलगायतलाई सहभागी गराइ उनीहरूको आडमा ठगी धन्धा सञ्चालन गर्दै आएका छन्।"
ओलीदाहाल झन् फाटो,"काठमाडौं : दुई अध्यक्षमध्ये केपी शर्मा ओलीले स्थायी समिति बैठक अचानक स्थगन गर्ने र पुष्पकमल दाहालले समर्थकहरू जुटाएर सञ्चालन गर्ने मंगलबारको दोहोरीले नेकपाको विवादले अझ नयाँ मोड लिएको छ। बिग्रिँदैमिल्दै गरेको अध्यक्षद्वयको सम्बन्ध यसले झन् कटुतातर्फ लगेको छ। पार्टी एकतापछिको २६ महिनामा नेकपा सबैभन्दा जटिल मोडमा पुगेको छ। १० असारदेखि जारी स्थायी समिति बैठक रोक्ने वा चलाउने भन्नेमै नेताहरूबीच महाभारत सुरु भएको छ। दाहालसहित शीर्ष नेताले असार १६ को बैठकमा पार्टी अध्यक्ष र प्रधानमन्त्री दुवै पदबाट ओलीको राजीनामा माग गरेपछि विवाद चुलिएको थियो। त्यसयता नेताहरूले पटकपटक बैठक स्थगन गरी विवाद समाधानको प्रयास गरे पनि सहमति जुटेको छैन। त्यसकै उत्कर्ष मंगलबार नेकपाभित्र देखिएको हो। बालुवाटार बैठक वैधानिक कि अवैधानिक ? स्थायी समिति बैठक मंगलबारका लागि साउन ६ गते नै तोकिएको थियो। दाहालनेपाल पक्षले सोमबारै दुई चरणमा छलफल गरी मंगलबार बैठक नरोक्ने, निर्धारित एजेन्डामै बैठकलाई छलफलमा फर्काउने, प्रधानमन्त्रीको राजीनामाको विषय सरकार र पार्टी कामको समीक्षामा छलफलमा उठाउने, केन्द्रीय समिति बैठक बोलाएर जाने गरी तयारी गरेका थिए। ओली पक्षले भने मंगलबार बिहान दुई अध्यक्षको छलफलपछि मात्र बैठक बस्नेनबस्ने टुंगो लाग्ने बताएको थियो। ओलीले मंगलबार बिहानै दाहालसँग टेलिफोन संवादमा बैठक स्थगन गर्न आग्रह गरे। तर, दाहालले त्यसलाई अस्वीकार गरिदिए। दाहालको भनाइ थियो, बैठक नरोकौं, कोभिड१९ बारे छलफल गरौं, पुरानै निर्धारित एजेन्डामा छलफल गरौं, म बालुवाटार आउँदै छु, त्यहीं छलफल गरौंला। त्यस बेला दाहालसँगै वरिष्ठ नेता माधवकुमार नेपाल र झलनाथ खनाल खुमलटारमै थिए। उहाँ (दाहाल)लाई सोमबारै छलफलमा बोलाइएको हो, आउनुभएन। मंगलबार बिहान ९ बजे आउने तय थियो। साढे १० बजेसम्म पनि आउनुभएन। टेलिफोन सम्पर्कमा पनि आउनुभएन। त्यही भएर अध्यक्ष ओलीले महासचिवमार्फत बैठक स्थगनको सूचना जारी गराउनुभएको हो, ओली पक्षका एक नेताले भने, गुटका बैठक गरिरहनुहुन्छ भने गर्नुहोस् भनेर प्रधानमन्त्रीले यस्तो निर्णय लिनुभएको हो। एकतर्फी बैठक स्थगन नमान्ने भन्दै दाहालनेपालले आफू पक्षका नेतालाई बालुवाटार बोलाए। वरिष्ठ नेता खनालसँग गएर दाहालले प्रधानमन्त्रीसमक्ष भने, बैठक नरोकौं, कोभिडमा छलफल गरौं, बुधबार सचिवालय बैठक राखौं, फेरि नयाँ ढंगबाट संवाद थालौं। ओलीले बैठक बस्न नसक्ने अडान लिए। त्यसपछि निस्किएका दाहाल र खनालले बैठक कक्षमा आएर बैठक चलाए। त्यसले बैठक स्थगन गर्ने ओलीको निर्णय विधिविपरीत रहेको ठहर गयो। यस्तै, स्थायी समिति बैठक नियमित गर्न ओलीलाई पनि सहमतिमा ल्याउन दाहाललाई नै जिम्मा दिने निर्णय भयो। यसलाई दाहालनेपाल पक्षले स्थायी समितिको जारी बैठककै निरन्तरता भनेको छ। स्थायी समिति बैठक मिति र समय यसअघिको बैठकले निर्णय गरेको थियो। त्यही समयअनुसारको यो बैठक हो, प्रवक्ता नारायणकाजी श्रेष्ठले भने। नेतृ अष्टलक्ष्मी शाक्यले बहुमत सदस्य बैठकमा सहभागी भएको बताइन्। बैठकको मिति र समय पहिल्यै तय भइसकेको थियो, उनले भनिन्, यो स्थायी समिति बैठक नै हो। ओली पक्षले भने दाहालनेपाल गुटको भेला भएको भन्दै त्यसले वैधानिकता नपाउने प्रतिक्रिया दिएको छ। महासचिवले बैठक स्थगन भएको सूचना पठाउनुभएको थियो। अध्यक्ष र महासचिव सहभागी नभएको पनि पार्टी बैठक हुन्छ होला र ? खोइ मलाई थाहा भएन, ओली पक्षका स्थायी समिति सदस्य सुवास नेम्बाङले भने, साथीहरू छुट्टाछुट्टै भेला बेलाबेला गरिरहनुभएको छ। स्थायी समिति बैठक स्थगित छ। उहाँहरूले के गर्नुभयो ? यसबारे थप टिप्पणी नगरौं, कुनै बैठक बसेकै छैन। दाहालनेपाल पक्षको बैठकमा ४४ स्थायी समिति सदस्यमध्ये २९ जना सहभागी थिए। अनुशासन आयोगका अध्यक्ष अमृत बोहोरा र सल्लाहकार परिषद्का अध्यक्ष नन्दकुमार प्रसाईंलाई गणना गर्दा ३१ जनाको उपस्थिति देखियो। उपाध्यक्ष वामदेव गौतम आफ्ना कुरा राखेर बाहिरिए। मन्त्री योगेश भट्टराई पनि सहभागी भएलगत्तै बाहिरिए। ओली पक्षका नेता र पूर्वमाओवादी धारकै गृहमन्त्री रामबहादुर थापा, उद्योगमन्त्री लेखराज भट्ट, टोपबहादुर रायमाझी र मणि थापा त्यहाँ सहभागी थिएनन्। उक्त बैठकलाई भेला भन्ने कि बैठक भन्नेमा नेताहरूले केही बेर बहस केन्द्रित गरेका थिए। त्यस बैठकलाई अध्यक्ष दाहालले नै बैठक भन्ने कि भेला भन्दै सहभागीसँग सुझाव मागेका थिए। कृषिमन्त्रीसमेत रहेका स्थायी समिति सदस्य घनश्याम भुसालले भेला भन्नुपर्ने तर्क राखेपछि केही नेता उनीमाथि खनिए। अधिकांश नेताले स्थायी समिति बैठक भन्नुपर्ने र निर्णय प्रक्रियामा जानुपर्ने मत राखेका थिए। त्यसपछि दाहालले स्थायी समिति बैठक भएको बताएका थिए। वरिष्ठ नेता नेपाल र खनालले पनि स्थायी समिति बैठक भन्नुपर्ने सुझाव दाहाललाई दिएका थिए। महासचिव विष्णु पौडेल सहभागी नभएका कारण बैठकको निर्णय माइन्युट गरिएको थिएन। सचिवालय कि स्थायी समिति ? साउन ३ गतेको सचिवालय बैठकमा पार्टीको महाधिवेशनका विषयमा छलफल भएको थियो। उक्त बैठकले महाधिवेशनको कार्यतालिकासहितको ठोस प्रस्ताव दुई अध्यक्षले छलफलका आधारमा तय गर्ने भनिएको थियो। ओली पक्षले सचिवालयमा थप छलफल गराएर स्थायी समितिमा प्रस्ताव लिएर जाने सचिवालयको निर्णयअनुसार जानुपर्ने तर्क गर्दै आएको छ। साउन ३ को बैठकमा सचिवालयले एउटा प्रस्ताव तयार पार्ने र त्यसलाई स्थायी समितिमा लैजाने सहमति जुटेको थियो। त्यसरी प्रस्ताव तयार पारेर जानुपर्नेमा अन्यथा तरिकाबाट जान खोज्दा पार्टीभित्र समस्या आएको हो, ओली पक्षका एक स्थायी समिति सदस्यले अन्नपूर्णसँग भने। दाहालनेपाल पक्षले भने महाधिवेशन मंसिरमा गर्ने विषयमा कुनै सहमति नभएको, स्थायी समितिको एजेन्डामा छलफल गरेर एउटा निष्कर्षमा पुग्ने बेला गत केन्द्रीय समिति बैठकले निर्देश गरेअनुसार नै महाधिवेशनको तयारी गरेर जानुपर्ने बताउँदै आएको छ। महाधिवेशनमा जाँदै नजाने भनिएको छैन। गत केन्द्रीय समितिले तय गरेको समयसीमाभित्रै महाधिवेशन गर्ने गरी तयारीमा जुटेर जानै पर्छ। तर, स्थायी समिति बैठकलाई अल्झाइरहनु ठीक भएन। यसलाई छलफल गरेर एउटा निष्कर्षमा टुंगो लगाऔं भन्ने कुरा हो। विधि पद्धतिबाटै अगाडि बढाएर जाऔं भन्ने हो, नेपालनिकट एक नेताले भने। नेकपाभित्र विवाद लम्बिँदै गर्दा समीकरण पनि अदलबदल हुन थालेको छ। उपाध्यक्ष वामदेव गौतम मंगलबारदेखि फेरि मध्यधारमा देखापरेका छन्। उनले ६ बुँदे प्रस्ताव सार्वजनिक गरेकै साँझ प्रधानमन्त्री ओली पत्नी राधिकासहित गौतम निवास भैंसेपाटी पुगे। पार्टी महासचिव विष्णु पौडेललाई पनि साथमै लिएर ओली गौतम निवासमा दुई घण्टा समय बसेर बालुवाटार फर्किए। अब फेरि छलफल ? दाहालनेपाल समूहले राखेको स्थायी समिति बैठकले अबको बैठकको मिति तय गरेको छैन। अध्यक्ष एवं प्रधानमन्त्री ओलीसँग छलफल गरेर बैठक गर्ने वातावरण निर्माण गर्न बैठकले दाहाललाई जिम्मा दिएको छ। दाहालले अब ओलीसँग गर्ने छलफलपछि मात्र बैठकका विषयमा टुंगो लाग्ने भएको छ। प्रवक्ता श्रेष्ठले पार्टीभित्र सिधा, खुला र स्पष्ट छलफलद्वारा सहमतिमा पुग्ने प्रयत्न जारी रहने बताए। दुई अध्यक्ष र सचिवालयका अन्य नेताले पनि छलफल गरेर बैठक सुचारु गर्ने उनको भनाइ छ। स्थायी समिति बैठकसम्बन्धी विवादलाई अतिरञ्जित गरेर बुझ्नु आवश्यक छैन, यो विधिको विषय हो। पार्टीमा ठूलै विग्रह वा फुट विभाजन हुने भयो भनेर सोच्नुपर्ने आवश्यकता छैन, श्रेष्ठले भने, फेरि पनि दुई अध्यक्ष र हामी छलफल गरेर बैठक सुचारु गर्छौं। संकटको निकासको दिशामा अगाडि जान्छौं। सिधा खुला र स्पष्ट छलफलद्वारा सहमतिमा पुग्ने प्रयत्न जारी छ। ठूलो मेहनत गरेर एकीकृत गरेको पार्टी फुट्दैन, फुट्न दिइँदैन।"
मूल्यवृद्धि मारमा उपभोक्ता,"लकडाउन खुलेसँगै उपत्यकामा उपभोक्तालाई अत्याउने गरी तरकारी तथा खाद्य पदार्थको मूल्य बढेको छ। कोभिड १९ को पिरलोले रन्थनिएका उपभोक्ता दिनहुँ खानुपर्ने सामान महँगिएपछि थप समस्यामा परेका छन्। दैनिक प्रयोग हुने हरेक सामानको मूल्य एक साताको अवधिमा ५० प्रतिशतसम्म बढेको छ। हरेक सामान एकनासले महँगो भएपछि उपभोक्ता के किन्ने र के नकिन्ने भन्ने दुविधामा छन्। नागरिकको दैनिकीसँग जोडिएका उपभोग्य वस्तुको अकासिँदो मूल्यवृद्धिप्रति प्रशासनको ध्यान गएको छैन। महँगी नियन्त्रण गरेर नागरिकका गाँस, वास र कपासजस्ता न्यूनतम आवश्यकता पूर्ति गर्न राज्यले अभिभावकीय भूमिका निर्वाह गर्नुपर्छ। मूल्यवृद्धि स्थायी समस्याजस्तै बनिसकेको छ। मौसमअनुसार बजारमा यो कुनै न कुनै क्षेत्रमा प्रकट भइरहन्छ। सधैं देखिने र सबैजसो क्षेत्रले बेहोर्नुपर्ने भएका कारणले पनि यो विषय सरकारको प्राथमिकतामा नपरेजस्तो देखिन्छ। राज्यको गलत बुझाइका कारण यस्तो अवस्था उत्पन्न भएको हो। सरसर्ति हेर्दा सामान्य देखिए पनि हरेकको भान्सासँग जोडिएका यस्ता समस्याको स्थायी समाधानका उपाय खोज्न ढिला भइसकेको छ। कोरोना प्रभाव परेको बेलामा होस् वा अन्य समयमै किन नहोस्, सधैंजसो मूल्यवृद्धिको पीडा समाजका निम्न आय भएका वर्गले बढी खेप्नुपर्छ। त्यही वर्गले आफ्नो आवाज समाजमा बुलन्द पार्न पनि सक्दैनन्। समाजको भुईंतहमा रहेका वर्गको समस्या समाधानमा राज्यले ध्यान दिने यस्तै संकटका बेलामा हो। के गर्दा मूल्यवृद्धि रोकिन्छ वा उपभोक्ताको भान्सालाई कसरी सहज पार्न सकिन्छ भन्ने विषयमा स्थायी उपाय खोजिनुपर्छ। सामान महँगियो भन्ने समाचार आउनेबित्तिकै दुईचार दिन बजार अनुगमनमा जाने र भत्ता पचाउने परम्परागत शैली र भैपरी योजना बनाएर बजारमा देखिएको छाडापना रोक्न सकिँदैन। यो विषयसँग जोडिएको मन्त्रालय र मातहतका निकायले यो यथार्थलाई हल्का ठान्नु हुँदैन। मूल्यवृद्धिका सम्बन्धमा यसअघि भएका अध्ययनले सुझाएको उपाय ग्रहण गरेर उपभोक्ताले अनुभव हुने गरी कार्यान्वयनमा लैजानुपर्छ। कृषकले खेतबारीमा उत्पादन गरेको तरकारी उपभोक्ताको भान्सासम्म पुग्दा न्यूनतम चारदेखि ६ तहका बिचौलियाले फाइदा उठाउँछन्। तिनै बिचौलियाको प्रभावकै कारण अस्वाभाविक मूल्य बढिरहेको छ। यसरी बढेको मूल्यको फाइदा न किसानले उठाउन सक्छन् न त थोरै मात्रामा तरकारी किनेर बेच्ने व्यापारीले लिन सक्छन्। बलिया बिचौलिया समूहको प्रभावकै कारण किसानले खेतबारीबाट बेचेका सामानको मूल्य उपभोक्ताको भान्सासम्म आइपुग्दा एक सय ५० प्रतिशतसम्म वृद्धि हुन्छ। कुनै सामग्रीमा त दुई सय प्रतिशतसम्म पनि मूल्य बढ्ने गरेको पाइन्छ। यसबाटै सहजै अनुमान गर्न सकिन्छ फलफूल तथा तरकारीको मूल्यवृद्धिको फाइदा ठूला व्यापारी र बिचौलियाले मात्रै उठाइरहेका छन्। वास्तविक दुःख गर्ने किसान वर्ग र त्यसको दैनिक प्रयोग गर्नुपर्ने उपभोक्ता भने सधैं ठगिइरहेका छन्। तरकारी र फलफूलको मूल्यवृद्धि नियन्त्रण गर्ने हो भने सबैभन्दा पहिला बिचौलिया हाबी हुने वातावरण अन्त्य गर्नुपर्छ। किसानले आफ्नो उत्पादन गर्ने स्थानीय संकलन केन्द्रमा राज्यसंयन्त्रकै उपस्थितिमा मूल्य तोक्नुपर्छ। किसानको सबै उत्पादन उचित मूल्यमा किन्ने प्रबन्ध त्यहीं गर्नुपर्छ। स्थानीय स्तरमा तोकिएको मूल्यलाई ढुवानी गरेर केन्द्रसम्म पुर्याउँदा न्यूनतम कति प्रतिशत मूल्य बढ्न सक्छ भन्ने विषयमा त्यही निक्र्योल गर्नुपर्छ। सम्भव भएसम्म किसानले उत्पादन गरेको उपजलाई सीधै केन्द्रमा ल्याउने व्यवस्था मिलाउनुपर्छ। यसका लागि स्थानीय, प्रदेश र केन्द्र सरकारको समन्वय हुनुपर्छ। यसो गर्दा बिचौलियाको राज न्यूनीकरण गर्न सकिन्छ। साथै तरकारी आपूर्ति भएको अवस्थामा बिक्री भएर खेतबारीमै सडाउनुपर्ने किसानका समस्या र उत्पादन कम भएका बेलामा मनलाग्दी मूल्य बढ्ने समस्या पनि रोक्न सकिन्छ। अहिले उपत्यकामा दैनिक सात सय टन तरकारीको माग छ। मौसम तथा ढुवानी समस्याले दैनिक चार सय टनको हाराहारीमा मात्रै तरकारी उपत्यका भित्रिरहेको छ। मागअनुसार आपूर्ति नहुनु पनि मूल्य बढ्नुको एउटा कारण मान्न सकिन्छ। तर यससँगै तरकारी उत्पादनलाई एकैनासको बनाउन कृषकको क्षमता वृद्धि गर्न आवश्यक छ। कृषकलाई अनुदानको यथोचित व्यवस्था गर्नुपर्छ। तरकारी, फलफूल, खाद्यान्न उत्पादनमा सरकारबाट पर्याप्त लगानी हुनुपर्छ। कृषकको समस्या पहिचान नगरी केन्द्रमा बसेर नीति तथा कार्यक्रम बनाउने परिपाटी अन्त्य गर्नुपर्छ। कृषिलाई व्यवसायीकरण गरी उद्यमशीलता, यान्त्रीकरण तथा विविधीकरण गरिनुपर्छ। कृषि कर्ममा लाग्नेलाई प्रोत्साहन पुग्ने कार्यक्रम ल्याउनुपर्छ।"
"मुर्छित नैतिकता, अर्धमुर्छित सिद्धान्त","कुन तन्त्र र प्रणालीको अनुभव र प्रयोगशाला बनाउन बाँकी छ देशलाई ? गणतन्त्रको नाम जपेर गलगाणतन्त्रको अभ्यास त गरिरहेका छैनौं ? समाजमा नम्रपन, भद्रपन, शालीनता, धैर्यभन्दा बढी उत्तेजना, आक्रोश र रोष छिटो बिक्छ, प्रभावित हुन्छ। धीरतापूर्वक दीर्घकालीन सोच र शैली अपनाएर गरिने सकारात्मक ऊर्जा र रचनात्मक कर्ममा विश्वास गर्ने र अवि श्रान्त यात्रा गर्ने पथिक पाउन मुस्किल छ। विनयी हुनु, सभ्य र सुसंस्कृत बन्नुलाई कमजोरीका रूपमा अथ्र्याइन्छ, बुझिन्छ। क्रोध, प्रतिशोध र आवेगलाई स्थान प्रदान गरिन्छ। भावावेशलाई तागतको दर्जा दिइन्छ। हाम्रो लोकतन्त्रले भीडको आवाज, बलजफ्ती र जोडबललाई प्राथमिकताको सूचीमा पहिलो नम्बरमा राखेको छ। तसर्थ नैतिकता र इमान तथा निष्ठा र त्यागले बाटो बिराउने स्थिति सिर्जित हुन्छ। नैतिकताको यसरी हुर्मत लिइयो कि सिंहदरबारमा आगो लाग्दा स्वतः राजीनामा दिने कीर्तिनिधि विष्ट र बलात्कारको बात लागेर हायलकायल गराइएपछि राजीनामा दिने कृष्णबहादुर महराको नैतिकताको मानक एकै भनियो। खेलकुद भइरहेको रंगशालामा हुरीबतासका कारण भागदौडमा च्यापिएर आफ्नो कारणले मान्छे मरेको ठहर गर्दै राजीनामा दिने तत्कालीन मन्त्री केशरबहादुर विष्ट र बहालवाला मन्त्री सामान खरिद र ठेक्काको घुस बोलकबोलको अडियो सार्वजनिक भएर दबाबको भार थेग्न नसकेर निस्केर हिँड्ने गोकुल बास्कोटाको बहिर्गमनलाई उस्तै नैतिकताका तराजुमा जोखियो। नैतिकता भनियो तर अतुलनीय महानतालाई तुच्छ बहिर्गमनसँग दाँजियो। त्यसैले अहिले भन्ने गरेको नैतिकतामा क्षय छ, नैतिकता स्खलित छ। सिद्धान्त आफैंमा केही होइन तर जसले सिद्धान्तहीन सिद्धान्त बोक्यो त्यो बोक्नेको चरित्र आचरण र असंस्कृतिको कारण अर्धमुर्छित र बेहोस छ। निरन्तर स्खलित र क्षय हुँदै गरेको सामाजिक प्रतिष्ठा र गुमेको इज्जतको शोधभर्ना लिने ठाउँ छैन, भेटिन्न। संरक्षण गरिदिने संरक्षणकर्ताको पनि अभाव छ। संरक्षक नै नबिटुलिएका चोखा भेटिएनन्। नेपालीको अहिले पछिल्लो चरणमा विभिन्न राजनीतिक परिवर्तनपछि सोच, शैली र प्रवृत्तिमा रूपान्तरण भएको छ तर नकारात्मक धेरै सकारात्मक कम। गज्जबको स्वभाव र अवधारणा भिœयाएका छौं। हल्ला, चर्चा र खुद्रा क्रियाकलाप र सस्तो लोकप्रियताका आधारमा कसैलाई देवता र कसैलाई रातारात दैत्य देख्ने दृष्टिविन्दु भरिएको छ। कसैका प्रति विनाआग्रहपूर्वाग्रह बोल्दै बोल्दैनौं। भोलिको परिणति के हुन्छ सकारात्मकनकारात्मक त्यसको पारख गर्दैनौं। सूक्ष्म र गहन विश्लेषणमा ध्यान दिँदैनौं। यो प्रवृत्ति र विशेषता माथिदेखि तलसम्म देशको कार्यकारी अधिकार प्रयोग गर्नेदेखि, देशका बौद्धिक, प्राज्ञिक र केही देखेसुनेका र जानेबुझेका आम मान्छेको प्रवृत्तिगत समानता हो। कुनै पनि घटनाबारेमा पहिले रेडिमेड या कथित धारणा बनाउने अनि सो धारणा गलतै रहेछ भने पनि त्यसलाई सही प्रमाणित गराउन अविवेकी ढंगले मरिमेटेर निर्मम प्रहार गरिरहने खराब प्रवृत्तिको सिकार भइरहेका छौं। गलत रहेछ भने सच्याएर विवेकी परिचय बनाउनुको बदला बोलेको कुरा, गरेको समर्थन जुनसुकै हालतमा गलत नै रहे भए पनि ठीक छ भन्ने इगो प्रेरित बानीको विकास भइरहेको छ। आफ्ना कथित कुरा नै वास्तविक भएको देखाउन त्यो नै अन्तिम सत्य मान्न अनेकन तर्क र कुतर्कको सहारा लिन पातला र फितला माध्यम अपनाउँछौं। विवेक, बौद्धिकता र इमानदारीका ठाउँमा कुनै पनि पार्टीका नीति, विचार र सिद्धान्तका चस्मा लगाएर कसैलाई बदनाम गर्नु, उसका सामाजिक इज्जत र प्रतिष्ठा धुलिसात गरिदिनु अनि त्यसमा सस्तो मनोरञ्जन लिनु हाम्रा दैनिकी भएका छन्। कसैले कसैलाई कसुरदार ठान्यो भन्यो भने त्यसको सत्यापनामा जाँदैनौं। ऊ कसुरदाता हो या होइन हामी उसको मानमर्दन गर्न डिक्सनरी रित्याएर शब्द खर्च गर्छौं। घोक्रो सुकाएर कराउन निपुण छौं। सामाजिक सञ्जाल फोहोर गराउन अभ्यस्त बन्छौं। ऊ अपमान या सजायको भागीदार हो होइन त्यतातिर ध्यान केन्द्रित गर्दैनौं, सहीगलत के हो छुट्ट्याउने समय निकाल्दैनौं। अध्ययन मनन गर्दैनौं। कुन उद्देश्य र प्रयोजनका खातिर कसले हल्लाको खेती गरेर सामाजिक सञ्जाल दुरुपयोग गरेको छ त्यतातर्फ हाम्रो ध्यान जाँदैन। प्रहरी, वकिल, न्यायाधीश सबै आफैं हुने क्षमता देखाउँछौं। साधु चोर र चोर साधुमा पलभरमै रूपान्तरण गरिदिने डाइरेक्ट डेमोक्रेसी र शीघ्र फैसला दिने न्यायालयको अभ्यासमा पारंगत छौं। व्यक्ति एक भूमिका फरकफरक गर्छौं। अभियोग आफैं दर्ता गर्छौं, फैसला आफैं गर्छौं, दण्ड आफैं दिन्छौं। ध्वंसात्मक अराजकता हाम्रो समाजको चरित्र र चिनारी बनेको छ। दोषीलाई अपमान र कारबाही अनौठो कुरा भएन तर निर्दोष अपमानित हुने र प्रताडित बन्ने प्रक्रिया भने खतरापूर्ण छ। निर्दोषलाई ताडना दिएर किन गर्व गर्दैछ मान्छे ? विवेक, बौद्धिकता र इमानदारीका ठाउँमा कुनै पनि पार्टीका नीति, विचार र सिद्धान्तका चस्मा लगाएर कसैलाई बदनाम गर्नु, उसका सामाजिक इज्जत र प्रतिष्ठा धुलिसात गरिदिनु अनि त्यसमा सस्तो मनोरञ्जन लिनु हाम्रा दैनिकी भएका छन्। गल्ती गरेपछि प्रायश्चित नगर्ने अराजक संस्कार निर्माण भएको छ। जे बोले भने पनि त्यसलाई प्रमाणित गर्नुपर्ने आवश्यकता छैन। आफूले लगाएको लाञ्छना र अभियोग गलत हुँदा पनि त्यसको जिम्मेवारी लिनु पर्दैन। जवाफदेही बहन गर्नु पर्दैन। अनाहकमा गिराइएको व्यक्तिको सामाजिक प्रतिष्ठाको क्षतिपूर्ति कसले दिने र कसरी लिने ? अबको बहस र सामाजिक न्यायको जल्दोबल्दो विषय यो हुनुपर्छ। निर्दोषलाई दिने अपमान र लाञ्छनाको क्षतिपूर्ति स्वयं अपमानकर्ताले दिने र पश्चात्ताप गर्ने अनि दण्डसजायको भागीदार कुनै किन्तु, परन्तु र अधिकार इत्यादिको बहानाबाजीमा नअलमल्याउन समाजको ध्यान जान र सोमुताविक ऐन, नियम र कानुन तर्जुमा र पालना गराउन गम्भीर पहलकदमी आवश्यक छ। आकर्षक नियमकानुन बन्छ तर त्यसको व्यावहारिक कार्यान्वयनको खाँचो अपरिहार्य छ। कानुन कागजमा बनेर व्यवहारमा कार्यान्वयन नभएका कारण आज पनि जातीय छुवाछूत जस्तो क्रूर असभ्यताको कलंक हाम्रा निधारमा र सामाजिक जीवनमा २०२० सालको मुलुकी ऐन लागू हँुदाकै हाराहारीमा छ भन्नुपर्दा लज्जाबोध हुन्छ। रैतीलाई अपराधबोध हुन्छ तर कथित नागरिक र राज्यको नीतिनिर्देशक सिद्धान्त एप्लाई गर्नगराउन बस्नेलाई अपराधबोध हीनताबोध र लज्जबोध रहन्न, हँुदैन। विडम्बना ! मौरी बनेर मह बनाएर खाऊ, बाँड, मौरी पाल्ने सीप सिकाऊ तर पतञ्जलीको मह हैन, आफ्नै देशको भीर मौरी र घर मौरीको महको ब्रान्डिङ गर भनेर कार्यकर्तालाई अर्ती, अनुमति र प्रशिक्षण गर्नुपर्ने प्रधानमन्त्री विपक्षीलाई मौरी बनेर, चिल, अरिंगाल बनेर धपाऊ भनेर निषेधको उर्दी जारी गर्छन्। आफूले देखेको, बोलेको र अपनाएको विचार मात्र अन्तिम सत्य अरू सब झूट या भ्रम भन्ने मान्यता जबसम्म उपल्लो चेतना भएका भनिएका मान्छेसम्म रहन्छ तबसम्म हामी जहाँ थियौं त्यहीं रहन्छौं वर्षौंवर्षसम्म। तिमी भ्रममा छौ, म भ्रममा छु, हामी भ्रममा छौं र हाम्रो समाज भ्रममा छ। हाम्रो समाज भ्रम पालेर, भ्रम हुर्काएर, बढाएर, भ्रमको मलजल गरेर बसेको छ। अध्यताको अध्ययनले मात्रै होइन; हामीले पढेको, हुर्कीबढेको र आफैंले भोगेको समाजको अभ्यासले यही भन्छ, देखाउँछ। हाम्रो समाज आज पनि कतिपय भ्रमयुक्त संस्कृति र परम्परा रीतिरिवाज र चालचलनको मनोवैज्ञानिक असरबाट बहुतै प्रभावित र शासित छ। जसका कारण यथार्थभन्दा पर वास्तविक धरातल र उद्देश्यमूलक चिन्तनभन्दा टाढा गएर रहस्यमय, जादुयी अनि तिलस्मी नायक र पात्रको अवतरणको अपेक्षा राख्छ। रामायण, वेद, पुराण महाभारतजस्ता हिन्दु धार्मिक ग्रन्थमा रचित महापुरुष र महानायिकाको स्वैरकाल्पनिक आकर्षण र रहस्यले आजपर्यन्त सम्मोहनमा छ मान्छे। कसैप्रति विश्वास र आस्था राख्यो भने आँखा चिम्लेर विश्वास गर्छ र त्यसको अन्तर्यमा खोजी पस्ने, प्रश्न गर्ने र समाधानमा पुग्ने लेठो र मेसो गर्न अरुचि देखाउँछ। त्यसैले चतराधामका कृष्णबहादुर गिरीहरू प्रचण्डजस्ता भौतिकवादीलाई भैंसी पुज्ने बनाउन सामथ्र्य राख्छन् र बलात्कारी बनेर जेल पस्छन्। अनि लिटिल बुद्ध बन्दै बोधीसत्व महासंघका सम्बोधिमा परिणत भएर रामबहादुर बम्जनहरू हत्यारा र बलात्कारीको आरोपमा फरार बन्छन्। यद्यपि आफ्नो शक्ति र सामथ्र्यभन्दा पर कुनै अलौकिकजस्तो लाग्ने पात्रको तागतमा आस्था र भरोसा राख्ने मनोविज्ञानले मोहित छ मान्छे। भगवान् होइन तर मान्छेलाई भगवान् बनाएर, अवतार घोषणा गरेर, भगवान्को स्थानमा विराजमान गराएर भ्रम छरेर स्वार्थ सिद्ध गर्न तल्लीन छ मान्छे। मान्छेलाई मान्छेकै दर्जामा राखेर, मान्छे हो मान्छेमा कमजोरी हुन्छन्, कमजोरीसहित नै मान्छेले सकारात्मक ऊर्जा दिने महानता पनि गर्छ। तर मान्छेलाई भगवान् सम्झेर सबै गुण र दोषमुक्त देख्ने भक्त परम्पराको अन्त्य गर्न सकिएन भने आस्थाको हिँउचुली बन्दै गरेका गोविन्द केसीहरू, समाजसेवाको पर्याय बन्दै गरेका धुर्मुस र सुन्तलीहरू, राजनीतिमा नयाँ नैतिक मूल्य स्थापित गर्न संघर्षरत सुसंस्कृत राजनीतिका पर्याय बन्दै गरेका दललगायत ज्ञातअज्ञात हाम्रा पात्र र प्रतिनिधि एक दिन नामेट बन्ने छन्। तसर्थ आलोचनात्मक दृष्टिगोचर हुनुपर्छ। आस्था ढलेको, विश्वास डग्मगाएको र प्रेम भत्किएको दिन दिग्भ्रमित मानसिकताले अकल्पनीय क्षति निम्ताउन पुग्छ। कसैमाथिको अन्धसमर्थन र विश्वास बेठीक हुन्छ, आलोचनात्मक समालोचनात्मक समर्थन गर्नु जायज र श्रेयस्कर हुन्छ। आफूले विश्वास गरेको पात्र र प्रवृत्तिमा देखा परेको विचलनलाई सकारात्मक ऊर्जा भरेर ट्र्याकमा हिँडाउने आलोचनात्मक शक्ति र अभ्यासको खाँचो छ। सच्चा अनुयायीले आलोचनात्मक चेत राख्नु जरुरी छ तर हामी भक्त बनेर भक्तिगान गर्छौं र आफूले विश्वास गरेको मान्छेको कमजोरी छोपिदिन्छौं। यसका कारण ऊ कमजोरी र लाचारी दोहोर्याउने गर्दागर्दा आफ्ना कमजोरी आदत बनाउन पुग्छ। नैतिक मूल्य खस्कँदै अर्धमुर्छित बन्दै मुर्छित बन्दै अन्त्यमा मृत्युवरण गर्न पुग्छ। सबै किसिमका सामाजिक मूल्यको अपहरण र नैतिक मूल्यको मृत्यु भएको समाज कस्तो होला ? समाज परिवर्तनमा नेताको भूमिका मुख्य ठानेर जनताको भूमिका गौण सम्झँदा समस्या निम्तिन सक्छ। पृथ्वीनारायण शाहको नेपाल एकीकरणको सम्मान र मर्यादा गर्दा विषम परिस्थितिमा अर्थ संकलन गर्न सुझाउने अहिलेको भाषामा आर्थिक सल्लाहकार बिसे नगर्ची छुटे भने सामाजिक न्यायको क्षेत्र एकान्वित र असन्तुलनकारी हुन पुग्छ; जसको कारण आज देशमा समस्या छ। समस्या असन्तुलन र असमानताको खाडल गहिरो र फराकिलो भएको कारण छ। देश निर्माण गर्ने र बागडोर हातमा हुनेहरूमा फराकिलो छाती हुनुपर्ने हो। फराकिलो दृष्टिकोण मूल्य र मान्यता, दूरदर्शिता, नैतिकता र इमानदारी हुनुपर्ने हो। विडम्बना फराकिलो असमानताको खाल्डो भएको छ। ढिलो जन्मेर गणतन्त्रका लागि योगदान नदिएका नागरिकले गणतन्त्रका योद्धाहरूको विकृतिको पर्दाफास गर्दा हामीलाई विरोध गर्ने तिम्रो नैतिक अधिकार छैन। कारण तिम्रो गणतन्त्र ल्याउन र यो व्यवस्था बनाउन कुनै योगदान छैन भन्ने गरिन्छ, के यही हो गणतन्त्र ? इनफ इज इनफ भन्दै सडकमा निस्कने नवीन पुस्ताले आफ्नो सत्ताबाट पाउने जवाफ यही हो ? कोही र कुनै पात्र अप्रश्नीय बन्नु र हुनु लोकतन्त्र हो ? यही हो स्वतन्त्रता ? लोकतन्त्रमा कोही र कुनै पनि पात्र अप्रशंसनीय बन्दैन भन्ने हेक्का नयाँ पुस्तामा भएकाले नै हजारांैहजार सडकमा निस्केका हुन नागरिक खबरदारी गरेका हुन्। जीवन दाउमा राखेर अन्नपानी छाडेका हुन्। आज पनि भानुभक्त बाजेको कलम र बिसे नगर्चीको सियोमा समानता छैन ? रक्सी खाएर कहिलेकाहीं यो देश मैले पनि बनाएको हुँ भनेर बोल्दा बिसे नगर्चीहरू अराजक लाग्छन् ? आज पनि मान्छेहरू संविधान, कानुन र देशको विधानभन्दा माथि भएको हेर्न सत्तासीन पार्टीका कतिपय नेताहरूको अभ्यास देखिन्छ। विधानभन्दा माथि कोही बस्ने कस्तो गणतान्त्रिक प्रणाली हुर्काउँदै छौं हामी ? कानुनभन्दा माथि रहने पार्टी र परिपाटी आजको युगसुहाउँदो होला र ? देशमा थिति छैन, पद्धति छैन र जे नियम कानुन छन् तिनको धज्जी यसरी उडाउन पाइन्छ ? अराजकता, हुलहुज्जत, छाडापनको नियन्त्रण नियमन कानुनले निर्धारण गर्ने हो; कुनै संघसंगठनले हो र ? निषेध, प्रतिशोध र बदला राजनीतिक खेलाडीको कच्चा व्यवहार र उग्रता हो। कानुन उल्लंघन गर्नेलाई सजाय कानुन उल्लंघन गरेर होइन; कानुन पालना गरेर हुने हो। वैकुण्ठ बाजेको गीताको किताब र विष्णु विश्वकर्माको घनको सामाजिक भ्यालु उस्तै कहिले हुने ? अब कुन तन्त्र र प्रणालीको अनुभव र प्रयोगशाला बनाउन बाँकी छ देश ? हामीले गणतन्त्रको नाम जपेर गलगाणतन्त्रको अभ्यास त गरिरहेका छैनौं ? संकटग्रस्त नैतिक धरातलमा आज बाँच्न नदिनेलाई भोलि आफू बाँच्न पनि मुस्किल हुनेछ भन्ने ख्याल राख्ने मति कहिले पलाउँछ ? राजनीतिमा सर्वत्र भेटिने र सताइने प्रदूषण छ, विशाक्त भाइरस छ। कोभिड १९ कोरोनाभन्दा खतरा छ सत्तामोह। यसले धर्म र राजनीति सिध्याएको छ, व्यापार बिथोलेको छ, वातावरण र पर्यावरणलाई चौपट पारेको छ। समग्रमा राष्ट्रिय चरित्र र अस्तित्व नै खत्तम पारेको छ। नैतिकता पटकपटक मुर्छित बनेको छ। इमानमा डढेलो लाग्न थालेपछि त्यसले नभेट्ने, नडढाउने र नसक्ने केही हँुदैन। तसर्थ इमान र जमान जगाउन आजबाट सुरु गरौं। डढेलो लाग्न थालेको इमान जोगाउन थोपाथोपा पानी हाल्दै गरौं। अन्यथा पछि पछुताउनुको विकल्प छैन।"
"पहिरोले घर पुर्दा आमा, छोरीको मृत्यु",दाङ : अविरल वर्षपछि गएको पहिरोमा परी दाङमा दुई जनाको मृत्यु भएको छ ।बुधबार बिहान बंगलाचुली गाउँपालिका५ साकिनेमा घरमाथिबाट पहिरो खसेर घर पुरिँदा राति दुई जनाको दाङ प्रहरीले जनाएको छ । मृत्यु हुनेमा साकिने निवासी २४ वर्षीया बाटुली नेपाली र उनका २ वर्षीया छोरी आयुष्मा नेपाली रहेको प्रहरीले जानकारी दिएको छ। प्रहरीका अनुसार बिहान ३ बजेतिर घरमाथिबाट पहिरो खसेर घर पुरेको हो।
"१६ प्रहरी, २८ महिने शिशुसहित स्याङ्जामा २५ संक्रमित थपिए","स्याङ्जा : स्याङ्जामा मंगलबार साँझ फेरि २५ जना कोरोना ंसंक्रमित थपिएका छन् । थपिनेमा २८ महिने बालकसहित १६ जना प्रहरी कर्मचारी छन्। गण्डकी स्वास्थ्य प्रादेशिक कार्यालयले पुतलीबजार, वालिङ नगरपालिका र अर्जुनचौपारी गाउँपालिकामा गरी २५ जनामा कोरोना संक्रमण भएको पुष्टि गरेको हो। पुतलीबजारका ४२, ३१, ३३, ३२, ३३, २८, ३२, ३४, २५, २५, २२, २४, २७, ३३, ३२, २८, २५ वर्षीय पुरुष र २८ महिने एक बालकसहित ५७ र २३ वर्षीया महिलामा कोरोना संक्रमण देखिएको स्वास्थ्य कार्यालयले जानकारी दिएको छ। यसैगरी, अर्जुनचौपारीका २७, २५, ३३ र ३५ र वालिङका २७ वर्षीय पुरुष गरी २५ जनामा कोरोना पुष्टि भएको स्वास्थ्य निर्देशक डा विनोदविन्दु शर्माले जानकारी दिए। प्रहरी कर्मचारीका बच्चा सहित १६ जना, थुनुवा १ र पुतलीबजारको क्वारेन्टाइनमा बसेका २ जना रहेका छन् । अर्जुनचौपारीका चार जना मध्ये एक जना एम्बुलेन्स चालक हुन भने अन्य भारबाट आइ क्वारेन्टाइनमा बसेका हुन । बालिङका एक जना पनि भारतवाट आइ क्वारेन्टाइनमा बसेका व्यक्ति हुन। अघिल्लो साताअघि ३ जना प्रहरीमा देखिएको कोरोना सोमबार १८ जना र मंगलबार १६ जनागरी प्रहरी संक्रमितको संख्या ३७ पुगेको प्रहरी नायब उपरीक्षक राजेन्द्र अधिकारीले जानकारी दिए। थपिएका संक्रमितलाई भीरकोटस्थित कालिका सामुदायिक अस्पतालमा र अन्यलाई करेण्डाडा स्वास्थ्य चौकी र वालिङमा राखिएको छ। योसंगै जिल्लामा कोरोना संक्रमितको संख्या २४३ पुगेको छ । ती मध्ये १८८ जना कोरोना जितेर घर फर्केका छन् भने उपचारकै क्रममा २ जनाको ज्यान गएको जिल्ला स्वास्थ्य प्रमुख यामप्रसाद शर्माले जानकारी दिए ।"
आइकन ओलिभियाको निधन,"पेरिस : दुई पटक ओस्कर विजेता हलिउड अभिनेत्री ओलिभिया डी हैबिल्यान्डको निधन भएको छ। पेरिसको घरमा सुतिरहेको अवस्थामा उनको निधन भएको हो। उनी १०४ वर्षकी थिइन्। उनी ६० वर्षदेखि पेरिसमा बस्दै आएकी थिइन्। उनको टिमकी लिसा गोल्डबर्गले ओलिभियाको निधनको जानकारी दिइन्। एकेडेमी अफ मोसन पिक्चर आर्ट्स एन्ड साइन्सेसले ट्विट गरेको छ, दुई पटक सर्व श्रेष्ठ अभिनेत्रीको ओस्कर जित्ने ओलिविया डी हैबिल्यान्ड हलिउडको स्वर्ण युग र अथाह प्रतिभाकी मुख्य आधार थिइन्। उनी हाम्रो उद्योगकी एक किंवदन्ती थिइन्। हलिउड रिपोर्टर डट कमको एक रिपोर्टअनुसार, अन्तिम संस्कारलाई नितान्त व्यक्तिगत बनाइएको थियो। जापानमा जन्मेकी ब्रिटिस अमेरिकी अभिनेत्री १९३५ देखि १९८८ सम्म पाँच दशकभन्दा बढी फिल्ममा सक्रिय रिहन्। यस क्रममा उनले ४९ फिल्ममा काम गरिन्। उनलाई हलिउडको स्वर्ण युगकी प्रमुख सितारमा मानिन्छ। उनकी आमा पनि अभिनेत्री थिइन्। उनकी बहिनी जोन फोन्टेन यो युगकी एक प्रमुख हलिउड स्टार र ओस्कर विजेता थिइन्। उनको निधन भइसकेको छ। डी हैबिल्यान्डले हलिउड एक्सन सुपरस्टार एरोल फ्लिनसँग धेरै हिट फिल्मा ेखेलिन्। जसमा क्याप्टेन ब्लड (१९३५) र द एडभेन्चर्स अफ रबिन हुड (१९३८) हुन्। उनका उल्लेखनीय भूमिका इन् दिस अवर लाइफ (१९४२), द स्नेक पिट (१९४८), र लाइट इन द पियाजा (१९६२) मा थियो।  एजेन्सी"
एमबाप्पेको चोटले पीएसजी दबाबमा,"पेरिस : महत्वपूर्ण खेलअघि आफ्ना प्रभावशाली स्ट्राइकर केलियन एमबाप्पे घाइते भएपछि फ्रान्सेली क्लब पेरिस सेन्ट जर्मन (पीएसजी) दबाबमा परेको छ। फ्रेन्च लिग विजेता पीएसजीले आगामी अगस्ट १२ मा च्याम्पियन्स लिगको क्वार्टरफाइनल खेल्ने कार्यक्रम छ। च्याम्पियन्स लिग युरोपेली क्लब फुटबलको सबैभन्दा ठूलो प्रतियोगिता हो। च्याम्पियन्स लिगको लिस्बनमा हुने क्वार्टरफाइनलमा पीएसजीले इटालियन क्लब एटलान्टाको सामना गर्दैछ। घाइते भएका कारण २१ वर्षीय एमबाप्पेले उक्त खेल खेल्न नसक्ने बताइएको छ। एमबाप्पे गत शुक्रबार फ्रेन्च कपको फाइनल खेल्ने क्रममा घाइते भएका थिए। फ्रेन्च कपको फाइनलमा पीएसजीले सेन्ट एटिनलाई १० गोलले हराउँदै उपाधि हात पारेको थियो। सोही खेलमा एमबाप्पे घाइते भएका थिए। खेलको २६औं मिनेटमा सेन्ट एटिनका कप्तान लोइक पेरिनले एमबाप्पेलाई खतरनाक ट्याकल गरेका थिए। घाइते भएलगत्तै उनलाई मैदानबाट बाहिर निकालिएको थियो। एमबाप्पेको गोलीगाँठोमा गम्भीर चोट लागेको बताइएको छ। चिकित्सकले एमबाप्पे तीन सातासम्म खेलमा फर्कन नसक्ने जनाएका छन्। पीएसजी सेमिफाइनलमा पुगेमा भने एमबाप्पेले उक्त खेल खेल्न पाउने छन्। च्याम्पियन्स लिगको सेमिफाइनल खेल अगस्ट १८ मा खेलिनेछ। एमबाप्पेको स्वास्थ्य परीक्षणपछि उनको गोलीगाँठोको लिगामेन्टमा समस्या देखिएको छ। एमबाप्पेले च्याम्पियन्स लिगको क्वार्टरफाइनल खेल्न पाउने छैनन्। यसबाट हामी पनि निराश छौं। उनको गोलीगाँठोको लिगामेन्टमा समस्या देखिएको छ। चिकित्सकले उनलाई तीन सातासम्म खेलबाट टाढा रहन सुझाव दिएका छन्, पीएसजीले भनेको छ। फ्रान्सेली राष्ट्रिय टोलीका सदस्यसमेत रहेका एमबाप्पे सन् २०१८ मा पीएसजीमा आबद्ध भएका हुन्। त्यसअघि उनी अर्को फ्रान्सेली क्लब मोनाकोमा आबद्ध थिए।"
वन्यजन्तु पीडितलाई दिइने राहत वृद्धि हुन्छ : प्रधानमन्त्री (भिडियो),"काठमाडौं : प्रधानमन्त्री केपी शर्मा ओलीले वन्यजन्तुबाट पीडित परिवारलाई दिइने राहत रकमलाई समय सापेक्ष रुपमा वृद्धि गर्ने बताएका छन्। बाघ दिवस२०२० को उपलक्ष्यमा एक सन्देश जारी गर्दै उनले पीडितलाई राहत वितरण प्रक्रियालाई सरलीकृत गरिने स्पष्ट पारेका छन्। सन् २०२२ सम्ममा बाघको संख्यालाई दोब्बर बनाउन नेपाल सरकार पूर्ण रुपमा प्रतिवद्ध रहेको उल्लेख गर्दै उनले बाघको संख्या बढ्दै गर्दा बाघसँग द्वन्द्व बढ्न सक्ने सम्भावना रहेको धारणा राखेका छन्। सकेसम्म बाघ र स्थानीय समुदाय बीच द्वन्द्व नहुने गरी बाघ पाइने राष्ट्रिय निकुन्जको व्यवस्थापन गर्नुपर्ने हुन्छ। ओलीले भनेका छन्, आउँदा दिनमा राज्यले वन्यजन्तुबाट पीडित परिवारलाई दिइने राहत रकमलाई समय सापेक्ष रुपमा वृद्धि गर्नेछ, राहत वितरण प्रक्रियालाई सरलीकृत गर्नेछ। द्वन्द्व पीडित परिवारलाई लक्षित गरी संरक्षणका कार्यक्रम संचालन गर्नका लागि सम्बन्धित सबै पक्षलाई म हार्दिक आव्हान गर्दछु। बाघको चोरी शिकारी रोक्न र बाघका अंगको अवैध व्यापार नियन्त्रण गर्नका लागि प्रभावकारी रुपमा कानूनको कार्यान्वयन गर्नुपर्ने आवश्यकता औल्याएका छन्। सन्देशमा भनिएको छ, जलवायु परिवर्तनका जोखिम र कोभिड१९ जस्ता महामारीबाट बाघ पनि अछुतो छैन जलवायु परिवर्तनका जोखिमबाट बाघलाई बचाउनका लागि पारिस्थितिकीय प्रणालीमा आधारित बासस्थान व्यवस्थापन गर्नुपर्ने हुन्छ, मुख्यगरी बाघको आहरा प्रजातिका लागि आवश्यक पर्ने घाँसेमैदान र सिमसार लगायतका पानीका स्रोतहरुको दिगो संरक्षणमा विशेष ध्यान दिन सम्बन्धित पक्षलाई आव्हान गर्दछु। ओलीले अहिले कोभिड१९ ले गर्दा नेपालको पर्यटन व्यवसाय संकटमा परेपनि भोलिका दिनमा प्रभावकारी संरक्षण गर्न सक्दा बाघ हेर्नका लागि पनि विदेशी पर्यटक आउने बताएका छन्। बाघ पाइने राष्ट्रिय निकुन्जमा विदेशी पर्यटकको आकर्षण हुने भएको हुँदा बाघलाई आर्थिक विकास र समृद्धिको आधारका रुपमा पनि लिन सकिन्छ। उनले भनेका छन् , बाघ नेपालको पहिचान भएको र यसको संरक्षणमा मात्र नेपालीको शान झल्कनेमा म पूर्ण विश्वस्त छु। मानव जातिको अस्तित्वको लागि पनि बाघ जोगाउनुको अर्को विकल्प हामीसँग छैन। उनले प्रकृति संरक्षण गर्न अन्तर्राष्ट्रिय समुदाय, नागरिक समाज र निजी क्षेत्रलाई पनि सँगैसँगै लानुपर्ने धारणा राखेका छन्। सन्देशमा भनिएको छ, स्वाभाविक रुपमा प्रकृति संरक्षण महँगो छ, तर पनि दीर्घकालीन लाभ र स्वच्छ वातावरणका लागि लगानी बढाउनुको विकल्प छैन। राज्य आफैँले सबै प्रकृति संरक्षणका कार्य गर्न सम्भव छैन। त्यसका लागि अन्तर्राष्ट्रिय समुदाय, नागरिक समाज र निजी क्षेत्रलाई पनि सँगैसँगै लानुपर्ने हुन्छ। प्रधानमन्त्री ओलीले आर्थिक एवं प्राविधिक सहयोग जुटाई बाघ संरक्षणमा टेवा पुराउनु हुने संघसंस्थाहरु मुख्यगरी राष्ट्रिय प्रकृति संरक्षण कोष, विश्व वन्यजन्तु कोष र जुलोजिकल सोसाइटी अफ लण्डन लाई धन्यवाद दिएका छन्। बाघ पाइने १३ देशका सरकार प्रमुखहरूले सन् २०२२ सम्ममा बाघको संख्या दोब्बर बनाउने प्रतिवद्धता गरे अनुरुप नेपाल सरकारले तराईका पाँच वटा राष्ट्रिय निकुन्जलाई समेटेर भूपरिधीय स्तरमा स्थानीय समुदाय र सरोकारवालाहरुसँग समन्वय गरी बाघ संरक्षणका गतिविधि संचालन गर्दै आएको छ। भिडियो प्रधानमन्त्री केपी शर्मा ओलीले बाघ दिवस२०२० को उपलक्ष्यमा दिएको सन्देशको पूर्ण पाठ आदरणीय दिदीबहिनी तथा दाजुभाईहरु ! आज २०७७ साल साउन १४ गते अर्थात २९ जुलाई, अन्तर्राष्ट्रिय बाघ दिवस२०२०। यस उपलक्ष्यमा बाघ संरक्षणका लागि सबैमा हार्दिक शुभकामना व्यक्त गर्दछु। बाघ प्रकृतिको नि:शुल्क उपहार मात्र होइन, प्रकृतिमा पाइने प्रजातिहरू मध्ये सबै भन्दा सुन्दर प्रजाति पनि हो। यो प्रजाति उष्ण हावापानी, सफा र स्वस्थ इकोसिस्टममा मात्र पाइन्छ। बाघ उष्ण पारीस्थितिकीय प्रणालीको उच्च तहमा पाइने मांसाहारी प्रजाति भएकोले छाता प्रजाति पनि भनिन्छ। बाघलाई मात्रै बचाउन सके अरु धेरै प्रजातिलाई स्वत: बचाउन सकिन्छ भन्ने मान्यता रही आएको छ। तर आज जनसंख्या वृद्धि र मानवीय गतिविधिका कारण विश्वमा बाघको संख्या दिन प्रतिदिन घट्दो छ। हाल विश्वका १३ देशमा मात्र बाघ पाइन्छ र करिब ४ हजार बाघ रहेको अनुमान छ। बाघ पाइने देशहरुले गरेका संरक्षणका अथक प्रयासहरुका बाबजुद बासस्थानको नाश, बढ्दो मानववन्यजन्तु द्वन्द्व, चोरी शिकार तथा बाघका अङ्गको अवैध व्यापार, जलवायु परिवर्तनका जोखिम र रोगव्याधीले गर्दा बाघ संरक्षणका चुनौती दिनप्रतिदिन थपिंदै छन्। विश्व संरक्षण संघ () ले बाघलाई रातो किताबको दुर्लभ सूचीमा राखेको छ भने साइटिस () ले अनुसूची एकमा राखेर यसको अन्तर्राष्ट्रिय व्यापारमा पूर्ण प्रतिबन्ध लगाएको छ। विविध चुनौतीका बाबजुद नेपाल सरकारले बाघ संरक्षणका लागि गरेका प्रयासहरु उत्साहप्रद रहेका छन्। जसले गर्दा सन् २०१० मा बाघको संख्या १२१ रहेकोमा सन् २०१८ मा बढेर २३५ पुगेको छ। बाघ पाइने १३ देशका सरकार प्रमुखहरूले सन् २०२२ सम्ममा बाघको संख्या दोब्बर बनाउने प्रतिवद्धता गरे अनुरुप नेपाल सरकारले तराईका पाँच वटा राष्ट्रिय निकुन्जलाई समेटेर भूपरिधीय स्तरमा स्थानीय समुदाय र सरोकारवालाहरुसँग समन्वय गरी बाघ संरक्षणका गतिविधि संचालन गर्दै आएको छ। सन् २०२२ सम्ममा बाघको संख्यालाई दोब्बर बनाउन नेपाल सरकार पूर्ण रुपमा प्रतिवद्ध छ। बाघको संख्या बढ्दै गर्दा बाघसँग द्वन्द्व बढ्न सक्ने सम्भावनालाई नकार्न सकिंदैन। त्यसका लागि सकेसम्म बाघ र स्थानीय समुदाय बीच द्वन्द्व नहुने गरी बाघ पाइने राष्ट्रिय निकुन्जको व्यवस्थापन गर्नुपर्ने हुन्छ। आउँदा दिनमा राज्यले वन्यजन्तुबाट पीडित परिवारलाई दिइने राहत रकमलाई समय सापेक्ष रुपमा वृद्धि गर्नेछ, राहत वितरण प्रक्रियालाई सरलीकृत गर्नेछ। द्वन्द्व पीडित परिवारलाई लक्षित गरी संरक्षणका कार्यक्रम संचालन गर्नका लागि सम्बन्धित सबै पक्षलाई म हार्दिक आव्हान गर्दछु। त्यसैगरी बाघको चोरी शिकारी रोक्न र बाघका अंगको अवैध व्यापार नियन्त्रण गर्नका लागि प्रभावकारी रुपमा कानूनको कार्यान्वयन गर्नुपर्ने हुन्छ। कानून कार्यान्वयन गर्ने निकाय बीचको समन्वय र सहकार्यले मात्र वन्यजन्तु विरुद्धको अपराधलाई नियन्त्रण गर्न सकिन्छ। जलवायु परिवर्तनका जोखिम र कोभिड१९ जस्ता महामारीबाट बाघ पनि अछुतो छैन। जलवायु परिवर्तनका जोखिमबाट बाघलाई बचाउनका लागि पारिस्थितिकीय प्रणालीमा आधारित बासस्थान व्यवस्थापन गर्नुपर्ने हुन्छ, मुख्यगरी बाघको आहरा प्रजातिका लागि आवश्यक पर्ने घाँसेमैदान र सिमसार लगायतका पानीका स्रोतहरुको दिगो संरक्षणमा विशेष ध्यान दिन सम्बन्धित पक्षलाई आव्हान गर्दछु। त्यसैगरी निकुन्जमा कार्यरत कर्मचारीको क्षमता वृद्धि दिगो निकुन्ज व्यवस्थापनको लागि पूर्वशर्त हो भन्ने कुरामा म पूर्ण विश्वस्त छु। क्षमता अभिवृद्धि गर्ने क्रममा आधुनिक प्रविधिको प्रयोगले काममा कुशलता मात्र थप्दैन, उपलब्धिमा बढोत्तरी ल्याउने तथ्यलाई हामीले बिर्सनु हुँदैन। बाघ संरक्षण गर्दा स्थानीय समुदायको हितलाई केन्द्रमा राखी उनीहरुका हक अधिकार कुण्ठित नहुने गरी संरक्षणका कार्य गर्न पनि म हार्दिक आव्हान गर्दछु। बाघ संरक्षणका लागि रातदिन खट्ने निकुन्ज र वनका कर्मचारी, नेपाली सेना, सशस्त्र प्रहरी बल र नेपाल प्रहरी, स्थानीय समुदायले गरेको योगदानको म उच्च प्रशंसा गर्न चाहन्छु। आर्थिक एवं प्राविधिक सहयोग जुटाई बाघ संरक्षणमा टेवा पुराउनु हुने संघसंस्थाहरु मुख्यगरी राष्ट्रिय प्रकृति संरक्षण कोष, विश्व वन्यजन्तु कोष () र जुलोजिकल सोसाइटी अफ लण्डन () लाई विशेष धन्यवाद दिन चाहन्छु। बाघलाई संरक्षण गर्नु मानव जातिको कर्तव्य र दायित्त्व दुवै हो। बाघको बासस्थान विस्तार र व्यवस्थापन, वन्यजन्तु पीडितलाई समयमा राहत, कानूनको प्रभावकारी कार्यान्वयन र बाघ संरक्षणमा अहोरात्र खट्ने कार्मचारीको क्षमता वृद्धि गर्न सक्नुपर्छ। साथै बाघको संरक्षणमा अध्ययन, अनुसन्धान र प्रविधिको उचित प्रयोग गर्न सकेमा बाघलाई लोप हुनबाट जोगाउन सकिन्छ। बाघ संरक्षणका गतिविधिमा युवाहरुको परिचालन गरी उनीहरुलाई सक्रिय गराउनु आजको आवश्यकता हो। वर्तमान समयमा जलवायु परिवर्तन र कोभिड१९ ले गर्दा मानव जाति नै अप्ठ्यारोमा परेको अवस्था छ। यस असजिलो परिस्थितिमा हामी मानव जाति आफू जोगिएर बाघजस्ता प्रजातिहरूलाई पनि जोगाउनुपर्ने हुन्छ। त्यसका लागि हरेक समस्याको समाधान प्रकृतिमा आधारित भएर खोज्नका लागि पनि म हार्दिक आव्हान गर्दछु। स्वाभाविक रुपमा प्रकृति संरक्षण महँगो छ, तर पनि दीर्घकालीन लाभ र स्वच्छ वातावरणका लागि लगानी बढाउनुको विकल्प छैन। राज्य आफैले सबै प्रकृति संरक्षणका कार्य गर्न सम्भव छैन। त्यसका लागि अन्तर्राष्ट्रिय समुदाय, नागरिक समाज र निजी क्षेत्रलाई पनि सँगैसँगै लानुपर्ने हुन्छ। अहिले कोभिड१९ ले गर्दा नेपालको पर्यटन व्यवसाय संकटमा परेको छ। तर भोलिका दिनमा प्रभावकारी संरक्षण गर्न सक्दा बाघ हेर्नका लागि पनि विदेशी पर्यटक नेपाल नआउलान भन्ने कुरा हुँदैन। बाघ पाइने राष्ट्रिय निकुन्जमा विदेशी पर्यटकको आकर्षण हुने भएको हुँदा बाघलाई आर्थिक विकास र समृद्धिको आधारका रुपमा पनि लिन सकिन्छ। बाघ नेपालको पहिचान भएको र यसको संरक्षणमा मात्र नेपालीको शान झल्कनेमा म पूर्ण विश्वस्त छु। मानव जातिको अस्तित्वको लागि पनि बाघ जोगाउनुको अर्को विकल्प हामीसँग छैन। अन्त्यमा, स्वच्छ र सफा पारिस्थिकीय प्रणाली भावी सन्ततिको नैसर्गिक अधिकार भएको हुँदा बाघ संरक्षण गर्नु आवश्यक छ। हामी बाँच्नका लागि इकोसिस्टम बचाउनु आवश्यक छ। यसै सन्दर्भमा बाघ बचाउनु अनिवार्य हुन्छ। यसैमा मानव जाति र प्रकृतिको सहअस्तित्व कायम हुनेमा म पूर्ण विश्वस्त छु। सबैमा हार्दिक धन्यवाद !"
जहाँ महिलाले आफ्नो नाम भन्दा कुटिनुपर्छ,"महजुवा नाउरोजी पश्चिमी अफगानिस्तानकी एउटी महिला (हामी उनलाई राबिया भनेर बोलाउने छौं) गम्भीर ज्वरोले ग्रस्त थिइन्। त्यसपछि उनी डाक्टरलाई भेट्न गइन्। चिकित्सकले कोरोना भाइरस (कोभिड १९) संक्रमण भएको पुष्टि गरे। निकै गाह्रो महसुस गरिरहेकी रबिया घर फर्किन् र औषधि किन्न चिकित्सकले दिएको प्रेस्क्रिप्सन पतिलाई दिइन्। प्रस्क्रिप्सनमा पत्नीको नाम उल्लेख भएको देखेपछि उनका पतिले बेस्सरी कुटे। कारण थियो अपरिचित व्यक्तिलाई आफ्नो नाम बताएको। रबियाको यो कथा (जुन उनका एक साथीमार्फत बीबीसीमा प्रसारण गरिएको थियो) अफगानिस्तानमा अनौठो भने होइन। अफगानिस्तानमा परिवारका सदस्यहरू त्यसमा पनि महिलालाई आफ्नो नाम परिवारबाहेक बाहिरका मानिसलाई जानकारी दिन बन्देज लगाइएको हुन्छ। चिकित्सकलाई समेत नाम उल्लेख नगर्न बाध्य पारिन्छ। एक महिलाले सार्वजनिक रूपमा आफ्नो नाम प्रयोग गर्नुलाई अपमानका रूपमा लिइन्छ। धेरै अफगानी पुरुषहरू सार्वजनिक रूपमा आफ्ना बहिनी, पत्नी वा आमाका नाम बताउन हिच्किचाउँछन्। महिलालाई सामान्यतः तिनीहरूका परिवारका जेठा पुरुष सदस्यका आमा, छोरी वा बहिनी भनेर चिनिन्छ र अफगान कानुनले पनि जन्मदर्ता प्रमाणपत्रमा बुवाको नाम मात्रै रेकर्ड गर्न भनिएको छ। जब एक केटीको जन्म हुन्छ, समस्या त्यहींबाट सुरु हुन्छ। उनलाई नाम दिनका लागि पनि लामो समय लाग्छ। महिलाको बिहेको निम्ता कार्डमा पनि उनको नाम लेखिएको हुँदैन। बिरामी भएर अस्पताल जाँदा प्रेस्क्रिप्सनमा उनको नाम हुँदैन। अनि जब उनी मर्छिन्; मृत्युको प्रमाणपत्रमा पनि उनको नाम उल्लेख हुन्न। न त उनको नाम हेडस्टोन मा देखिन्छ। यतिखेर केही अफगानी महिलाले स्वतन्त्ररूपमा आफ्नो नाम प्रयोग गर्न पाउनुपर्ने भन्दै अभियानै सञ्चालन गरेका छन्। उनीहरूको नारा छ, मेरो नाम कहाँ छ ? यो अभियान तीन वर्षअघि सुरु भएको थियो। लालेह उस्मानीले आफ्नो नाम सार्वजनिक गर्ने न्यूनतम अधिकारबाट महिलालाई वञ्चित गरिएको महसुस गरिन्। जन्म प्रमाणपत्रमा आमाको नाम पनि उल्लेख गर्न अफगानी सरकारलाई मनाउन अभियान एक चरणको सफलता नजिक पुगेको छ, २८ वर्षीया उस्मानीले भनिन्। तीन वर्षयता केही अफगानी महिलाले स्वतन्त्ररूपमा आफ्नो नाम प्रयोग गर्न पाउनुपर्ने भन्दै अभियानै सञ्चालन गरेका छन्। उनीहरूको नारा छ, मेरो नाम कहाँ छ ? पछिल्लो दुई सातायता यो अभियान सफलताको नजिक पुगेको छ। अफगानी राष्ट्रपति असरफ घानी निकट उच्च स्रोतका अनुसार उनले केन्द्रीय नागरिक दर्ता प्राधिकरण लाई कानुन संशोधनका लागि निर्देशन दिइसकेका छन्। राष्ट्रपति घानीले बच्चाको जन्मदर्तामा आमाको नाम पनि उल्लेख गर्न निर्देशन दिएको स्रोतले बताएको छ। स्रोतका अनुसार कानुन संशोधन भएर राष्ट्रपति कार्यालय पुगिसकेको छ। अफगानी पूर्वसांसद एवं महिला अधिकारकर्मी फाउजिया कोफीले आमाको नाम उल्लेख गर्ने विषयमा कानुन संशोधन भइरहेकोमा स्वागत गर्दै भनिन्, यो धेरै वर्षअघि भइसक्नुपथ्र्याे। राष्ट्रिय परिचयपत्रमा महिलाका नाम समावेश गर्ने कुरा केवल महिला अधिकारका विषय मात्र होइनन्, यो कानुनी अधिकार हो र मानव अधिकार हो। उनले भनिन्, यो संसारमा अस्तित्वमा रहेको हरेक व्यक्तिको पहिचान हुनुपर्छ। तर यो अभियानलाई सार्थकता दिन सहज भने छैन। अभियानकर्ताहरूलाई डर छ कि उनीहरूले कट्टरपन्थी सांसदहरूको कडा विरोधको सामना गर्नुपर्ने हुन्छ। कतिपय सांसदले आफ्ना असन्तुष्टि व्यक्त गरिसकेका छन्। अधिकारकर्मी उस्मानीले राष्ट्रपतिको संशोधन आदेशलाई स्वागत गर्दै भनिन्, तर भने यो लडाइँको अन्त्य होइन। उस्मानीले तीन वर्षअघि आफ्नो अभियान सुरु गरेलगत्तै अफगान सेलिब्रेटीहरूले भित्रभित्रै समर्थन गर्न थाले। गायक र संगीतकार फरहाद दरिया र गायकगीतकार आर्यना सइदलगायतले सहयोग गरे। महिला अधिकारकर्मी र अफगानिस्तानका प्रसिद्ध गायकमध्ये सइदले भनिन्, महिलाहरू स्वतन्त्र पहिचानको हकदार थिए। एक महिला सबै मानिसमा अगाडि हुन्छिन् र त्यसपछि मात्रै तपाईंकी श्रीमती, बहिनी, आमा वा छोरी हुन्छिन्। महिलालाई उनको पहिचानबाट चिनिन पाउने अधिकार छ, उनले भनिन्। तर उनलाई त्यतिबेला यो अभियानले यति चाँडै सार्थकता पाउलाजस्तो लागेको भने थिएन। यो अभियानमा समर्थनका साथसाथै उस्मानीले सामाजिक सञ्जालमा धेरै आलोचना खेप्नुपर्यो। कतिपय पुरुषले कतिसम्म आरोप लगाए भने उनी सन्तानको परिचय पत्रमा आफ्नो नाम लेखाउन चाहन्छिन् किनकि उनलाई आफ्ना सन्तानका बुवा को हुन् भन्ने थाहै छैन। धेरै महिलाले यो अभियानमा दिएका छैनन्। जब मलाई कसैले मेरो परिचय माग्यो भने मैले मेरा भाइ, बुबा र आफन्तको इज्जतबारे सोच्नुपर्छ, हेराट प्रान्तकी एउटी महिलाले भनिन्। म मेरा बुवाकी छोरी, मेरा भाइकी बहिनी भनेर चिनिन चाहन्छु उनले भनिन्, भविष्यमा मेरा पतिको नाम र त्यसपछि छोराको आमाका रूपमा। अफगानिस्तान एक पितृसत्तात्मक सोच हावी छ, जहाँ पुरुष सम्मानका लागि महिलाहरू आफ्नो शरीर लुकाउन मात्र नभई उनीहरूका नाम लुकाउन बाध्य हुन्छन्, अफगानी समाजशास्त्री अली काभले भने। अफगानी समाजमा सबैभन्दा सभ्य महिला नै ती हुन्, जसलाई देख्न र सुन्न पाइँदैन। एउटा भनाइ नै छ सूर्य र चन्द्रमाले उनलाई देखेको हुँदैन। कट्टर र कडा पुरुष भएको समाजमा सबैभन्दा सम्मानित र सम्माननीय पनि पुरुष नै हुन्। उनीहरूको परिवारका महिला सदस्य उदार छन् भने पुरुषहरू आफू अपमानित र बेइज्जत भएको महसुस गर्छन्। ब्रिटेनमा रहेको सरे टेक्नोलोजी सेन्टरमा कार्यरत अफगानी मेडिकल फिजिकविज्ञ साकारोखत जाफरीले भनिन्, अफगान महिलालाई स्वतन्त्र पहिचानका लागि आर्थिक, सामाजिक र भावनात्मक स्वतन्त्रता र देशको संसद्को सहयोग चाहिन्छ। महिलालाई आफ्नो पहिचान दिन इन्कार गर्नेहरूविरुद्ध सरकारले कानुनी कारबाही गर्नुपर्ने उनको भनाइ छ। अफगानमा दुई दशकअघि तालिवानी शासनको पतनदेखि नै राष्ट्रिय र अन्तर्राष्ट्रिय समुदायले महिला अधिकारका विषयमा विभिन्न अभियान सञ्चालन गरिरहेका छन्। तर अहिले पनि राबियाजस्ता महिलाले चिकित्सकलाई आफ्नो नाम बताएकोमा पतिबाट कुटिनुपरेको छ र यसविरुद्ध बोल्न उत्तिकै जोखिमपूर्ण छ। अफगानिस्तानमै महिलालाई उनीहरूको सार्वजनिक पहिचानमा बन्देज लगाइए पनि अफगानिस्तान छाडेका महिलाका लागि भने सहज छ। फरिदा सदातले बालबिहे गरिन्। १५ वर्षको उमेरमै उनले पहिलो सन्तान जन्माइन्। उनका पति पछि अलग भए। अहिले उनी आफ्ना चार सन्तानसँग जर्मनीमा बस्दै आएकी छन्। सदातले आफ्ना सन्तानको जीवनमा उनका पतिको शारीरिक वा भावनात्मक कुनै उपस्थिति छैन। त्यसैले उनी चाहन्छिन् अफगानिस्तानमा उनका सन्तानको परिचयपत्रमा पतिको नाम होइन; उनको नाम उल्लेख होस्। मैले नै बच्चालाई हुर्काएँ। पतिले मलाई सम्बन्धविच्छेद गर्न इन्कार गर्नुभयो। त्यसैले म अर्काे बिहे गर्न सक्दिनँ उनले भनिन्, म अफगान राष्ट्रपतिलाई कानुन परिवर्तन गर्न र जन्म प्रमाणपत्र र परिचयपत्रमा आमाको नाम राख्ने व्यवस्था गर्न आह्वान गर्छु। स्विडेनमा शरणार्थी जीवन बिताइरहेकी सहर नाम गरेकी एक अफगान महिला जो पहिला स्वतन्त्र पत्रकारका रूपमा काम गर्थिन्; उनी अहिले एक नर्सिङहोममा कर्यरत छिन्। उनी अभियानको सुरुदेखि नै कट्टर समर्थक थिइन्। जब उनले पहिलोपटक यस अभिायनबारे सुनिन्, उनले तत्कालै सामाजिक सञ्जालमा लेखिन्, मेरो नाम सहर हो भनेर लेख्न पाउँदा मलाई गर्व छ। मेरी आमाको नाम नसिमेह हो। मेरी आमाकी हजुरआमाको नाम सहजाद हो र मेरा बुवाका हजुरआमाको नाम फुखराज हो। बीबीसीबाट साभार"
कैलालीको पूर्वी क्षेत्र जलमग्न,"टीकापुर : कैलालीको पूर्वी क्षेत्र जलमग्न भएको छ। रातभर परेको अविरल वर्षाका कारण टीकापुर नगरपालिका, भजनी नगरपालिका, जानकी, जोशिपुर गाउँपालिका अधिकांश क्षेत्र जलमग्न भएका हुन्। टीकापुर नगरपालिका५ का सिम्रेनी, बसन्ता, शाहीपुर, वडा नं ३ का घिया, पुछरी, कटानपुर लगायत क्षेत्र जलमग्न भएका छन्। इलाका प्रहरी कार्यालय भजनीका अनुसार नगरपालिका अधिकांश भागमा पानी पसेको छ। अविरल वर्षाका कारण मोहना, पथरैया, काँढा नदीको पानी गाउँमा पसेको हो। बाढीले क्षति गरेको विवरण आउन बाँकी छ। यता जोशीपुर गाउँपालिका २५ बढी घरहरु डुबानमा परेका छ्न्। पानी परिरहेकाले सतर्क रहन प्रशासनले आग्रह गरेको छ। उता कर्णाली नदीमा हिजोदेखि पानीको सतह बढ्दै गएको छ। हिजो ६ मिटर लेभलमा रहेको पानी आज बिहान ८५९ पुगेको छ। कर्णालीमा ९८ मिटर पानीलाई चेतावनी लेभल र १०५ मिटरमाथिलाई खतरा मानिन्छ। खतरा लेभल नाघे तटीय क्षेत्रका ती स्थानहरु डुबानमा पर्छन भने २ लाख बढी जनसंख्या प्रभावित हुन्छ।"
संघीय सेवामा वैज्ञानिकता,"सार्वजनिक सेवाका उच्च पदस्थ निकायमा सामान्य सेवाको नेतृत्व वा विज्ञ सेवाको नेतृत्व भन्ने विवाद सधैंका लागि अन्त्य गर्नुपर्छ संघीय राजनीतिक संरचना तीन तहमा विभाजित छ। केन्द्रीय सरकारका १५ मन्त्रालय, ४५ विभाग र २८ डिभिजन कार्यालयबाट हुने व्यवस्था गरिनु वैज्ञानिकता हुन्छ। हालका ७७ जिल्लालाई प्रतिनिधिसभा निर्वाचन क्षेत्र एक सय १५ कायम गरेर जिल्लाको नयाँ प्रशासनिक संरचनामा स्तर वृद्धि गरिनुपर्छ। नयाँ बन्ने १ सय १५ जिल्लालाई भौगोलिक अवस्थिति, जनसंख्या, यातायात पहुँच तथा पूर्वाधार विकासका आधारमा पाँच वा ६ जिल्लाको एक डिभिजन संघीय कार्यालय स्थापना हुने गरी २८ स्थानमा सीमित गरिनु उचित हुन्छ। जिल्लाका प्रशासनिक संरचना प्रदेश सरकारमातहत राखिनुपर्छ। नेपालमा सार्वजनिक सेवाको अर्थ निजामती सेवा र निजामती सेवाको अर्थ सामान्य प्रशासन सेवा समूह भन्ने संकीर्ण बुझाइ छ। राजनीतिक तथा प्रशासनिक नेतृत्व यही संकीर्ण सोचाइमा मात्र छैन ऐन र कानुन निर्माणमा समेत लागेको देखिन्छ। यसर्थ सार्वजनिक सेवामा विज्ञ सेवाको नेतृत्व वा सामान्य प्रशासन सेवा समूहको चौतर्फी नेतृत्व भन्ने अन्योलताले प्रशासनलाई गाँजेको छ। नेतृत्व चयनमा वैज्ञानिक विधिको विकास तथा निकासको अवस्था छैन। तसर्थ संघीय वा प्रदेश सरकार तथा स्थानीय तहमा कायम हुने सार्वजनिक सेवालाई वैज्ञानिक बनाएर नेतृत्वको छिनोफानो हुन पनि आवश्यक छ। निजामती सेवामा प्रचलित ११ वा १२ सेवालाई संघीय संरचना तथा प्रदेश तहमा वैज्ञानिक पुनरावलोकन गरी तीन धार चार सेवामा व्यवस्थापन हुने नीति सरकारले अख्तियार गर्नुपर्छ। संघीय सरकार सार्वभौमिक अधिकार तथा राजकीय शक्तिको एक मात्र प्रयोगकर्ता निकाय हुन्छ। संघीय कार्यपालिकीय सेवाको दायरा अति ठूलो र असीमित रहन्छ नै। मुलुकको परराष्ट्र सेवा तथा स्वदेशभित्र सीमित हुने विविध सेवा संघीय सरकारका हातखुट्टा हुन्। रक्षा, गृह प्रशासन, राजस्व, आर्थिक योजना, भूमि प्रशासन, उद्योग, व्यापार वाणिज्य, शिक्षा, स्वास्थ्य, प्राविधिक, व्यावसायिक तथा विषयगत र विविध राजकीय सेवाहरूको व्यवस्थापन राज्यका कार्यपालिकीय आवश्यकता तथा अधिकारका क्षेत्र पनि हुन्। ती सबै सेवाको नियमन, नियन्त्रण तथा सुव्यवस्थापन र जनताप्रतिको उत्तरदायित्व कार्यपालिकासम्बद्ध सेवाका विशिष्ट कार्य क्षेत्र तथा हस्तक्षेपकारी शासकीय अधिकार प्राप्त निकाय तथा पदाधिकारी वर्ग हुन्। सबै विषयगत, प्राविधिक, व्यावसायिक सेवामा कार्यपालिकाको महत्वपूर्ण भूमिका रहन्छ। प्रशासकीय नेतृत्व र प्राविधिक नेतृत्वको कार्य क्षेत्र र ती सेवाका कर्मचारीको भूमिका स्पष्ट गरेर राजकीय सुशासन र जवाफदेहिता कायम गर्न आवश्यक छ। कार्यपालिकीय सेवालाई जथाभावी गिजोलेर सञ्चालन गर्दा सार्वजनिक सेवा कुनै पनि अर्थमा प्रभावकारी हुँदैन। कार्य प्रकृति र कामको विशेषताका आधारमा वैज्ञानिक किसिमले कार्यपालिकाले सर्वप्रथम राज्यका सेवा धारहरूको फरकफरक पहिचान दिनु र त्यसबमोजिम व्यवस्थापन गर्नु वैज्ञानिकता हुन्छ। विद्यमान निजामती सेवा ऐनबाट तोकिएका ११ वा १२ सेवाहरूको पहिचानमा सामाजिक तथा प्राकृतिक न्यायमा बदल्नु उचित हुन्छ। प्रचलित सबै सेवाका कार्यपालिकीय सेवासम्बद्ध कर्मचारीलाई तपसिलका दुई धार एक, प्रशासन तथा व्यवस्थापन एवं दुई, प्राविधिक, व्यावसायिक तथा विषयगत सेवामा समायोजन गर्नुपर्छ। सबै कार्यपालिकाका कर्मचारीको वैज्ञानिक पदसोपान र वृत्ति विकास पद्धति निर्धारण हुनुपर्छ। तीन तहका राज्य संरचना, राजनीतिक तथा सरकार कार्यान्वयनमा छन्। संघ, प्रदेश र स्थानीय तहका लागि निर्धारित सार्वजनिक सेवामा संरचना र कर्मचारीको दरबन्दीको समसामयिक परिप्रेक्षमा गहन विश्लेषण र अनुसन्धान गरी वैज्ञानिक आधार निर्माण हुन अति आवश्यक छ। यी तीन तहमा लागू भएका वा गरिएका प्रशासनिक संरचना, जनशक्तिको आवश्यकता पहिचान, दरबन्दी निर्धारण, पदसोपान र वृत्ति विकासका पक्षहरू केकति सबलता र समस्या छन् ? कार्य नतिजा र प्रगतिक केकस्ता रहेका छन् ? ती के समन्यायिक छन् ? गहन अध्ययन र भावी योजना आवश्यक छ। राज्यका तीन तहका प्रशासनिक संरचना कार्यान्वयनमा ल्याइएका सांगठनिक प्रावधानमाथि गहन अध्ययन र विश्लेषण आवश्यक छ। संघ, प्रदेश र स्थानीय तहका लागि आवश्यक वैज्ञानिक किसिमका नयाँ संगठन संरचना र जनशक्ति निर्धारण आवश्यक लाग्छ। विगतमा गरिएका कर्मचारी समायोजन सेवा समूहमा आधारित रह्यो। सामाजिक तथा प्राकृतिक न्यायको ख्याल नगरी पदसोपान र मर्यादाको उपहास गरी विभेदकारी मालिक र दास बनाउने अपराधी व्यवस्था मिलाइयो। स्थानीय, प्रदेश तथा संघीय सेवामा कार्यरत सबै सेवाका कर्मचारीलाई न्याय गर्नु जरुरी छ। सार्वजनिक सेवामा तहगत सेवा र राज्यले निर्धारण गरेका विविध सेवा समूह फरकफरक हुनुपर्छ। कार्यपालिकीय सेवाका धार मात्र प्रदेश तथा स्थानीय तहमा हुने भएकाले ती सेवा धारका आधारमा सबै सेवाका कर्मचारीले समन्यायिक रूपमा नेतृत्वमा पुग्ने अवसर अनिवार्य हुनुपर्छ। विगतमा समायोजनमा भएका आपराधिक किसिमका त्रुटिमा आमूल सुधार वा परिवर्तन गरी संघीयता कार्यान्वयनमा ल्याउनु हरेक सकारात्मक नतिजाका दृष्टिले विगतको समायोजनको पुनरावलोकन गर्नु प्रभावकारी हुनेछ। सबै सेवाका कर्मचारीमाथि सामाजिक तथा प्राकृतिक न्याय समान हुनुपर्छ। संघीय र प्रादेशिक कार्यपालिकाअन्तर्गत एक, प्रशासन तथा व्यवस्थापन र दुई, प्राविधिक, व्यावसायिक तथा विषयगत सेवा कायम भए झैं संघीय तहमा सीमित हुने न्याय प्रशासन सेवा तथा संवैधानिक सेवामा पनि प्रशासन व्यवस्थापन तथा प्राविधिक, व्यावसायिक तथा विषयगत सेवाका लागि फरकफरक सेवा धारका कर्मचारी नियुक्त हुन सक्छन् र आवश्यकता पर्छ। यसरी नेपालका तीनवटा धारका सेवामा विभाजित सरकारी कर्मचारीको विशिष्टीकृत काम र विज्ञताका आधारमा निश्चित पद (कतै शाखा अधिकृत, कतै उपसचिव, कतै सहसचिव) सम्मका पदलाई पनि सेवा समूहको विशिष्टीकृत बाध्यताका कारण उपसमूह, समूहमा नै राखिनु बाध्यता र उचित हुन्छ होला। यही कारण कतिपय कुनै पनि सेवामा गुणस्तरीय कार्य सम्पादनका लागि ५० औं समूह र सयौं उपसमूह छुट्टाछुट्टै गठन गरेर सहसचिवसम्मका पदलाई पनि उपसमूहमा खुम्च्याएर राखिएका छन्। यस्तो हुनु ठूलो अन्याय हो। जुनसुकै सेवामा सहसचिवको पदमा पुगेपछि धारअनुसारका सबै सेवामा एकरूपता हुने व्यवस्था हुनु उचित हुन्छ। सेवा धारका आधारमा आवश्यक पर्ने उपल्लो दर्जाको जनशक्ति सहसचिवको व्यवस्थापनमा तोकिएको योग्यता पुगेका विभिन्न उपसमूह र समूहका उपसचिवले कानुनबमोजिम निशर्त बढुवा हुन पाउनुपर्छ। सबै सेवामा रहेका सबै कर्मचारीको वृत्ति विकास सामाजिक तथा प्राकृतिक न्याय हुने गरी समानुपातिक वृत्ति विकास हुने गरी दरबन्दी सिर्जना गरिनु उचित हुन्छ। भनाइको अर्थ, आफ्नो सेवाधारका उपसचिवसम्म उपसमूह, समूह धार मात्र कायम गर्ने तथा विशेष प्रकृतिको पदमा प्रथम श्रेणी सहसचिवसम्मको पदलाई सेवा समूहको धारमा सीमित गरिए पनि विशिष्ट श्रेणी सचिवको पदमा नेपालका चार प्रकारका सेवा मात्र हुने व्यवस्था गरिनु वैज्ञानिक हुन्छ। यसरी सेवाको धारअनुसार वृत्ति विकासको व्यवस्था र सर्वोच्च पदमा पुग्ने बढुवाको ढोका सामाजिक न्यायपूर्वक खोलिनु सबै सेवाका लागि अनिवार्य हुन्छ। यी विशिष्ट श्रेणीका कर्मचारी धारअनुसारका सेवामा मात्र पदस्थापन, सरुवा, बढुवा र जिम्मेवार हुने व्यवस्था मिलाइनुपर्छ। विद्यमान निजामती सेवाको समग्र पक्ष (सफलता तथा विफलता वा सीमा) को गहन अध्ययनअनुसन्धान गरिनु अनिवार्य छ। विषयगत मन्त्रालय, कार्य प्रकृति र निर्धारित जनशक्तिबाट सम्पादित कामको समग्र पुनरावलोकन पनि गरिनु आवश्यक हुन्छ। सेवा, समूह, उपसमूह सञ्चालन गर्ने निकायको यथार्थ आवश्यकता पहिचानबाट दरबन्दी निर्धारण गरिनुपर्छ। यसरी सार्वजनिक सेवाका उच्च पदस्थ निकायमा सामान्य सेवाको नेतृत्व वा विज्ञ सेवाको नेतृत्व भन्ने विवाद सधैंका लागि अन्त्य गर्नुपर्छ। प्रशासकीय नेतृत्व र प्राविधिक नेतृत्वको कार्य क्षेत्र र ती सेवाका कर्मचारीको भूमिका स्पष्ट गरेर राजकीय सुशासन र जवाफदेहिता कायम गर्न आवश्यक छ। प्रशासनविद् तथा सम्बद्ध विषयविज्ञ, विशिष्ट प्राविधिक तथा व्यावसायिक र विशिष्टीकृत विषयगत जनशक्तिलाई स्पष्ट कार्य क्षेत्रमा केन्द्रित गरी अगाडि बढाउनु नै मुलुक निर्माणको मुख्य सर्त हो भन्ने लाग्छ।"
क्लोप सर्वोत्कृष्ट प्रशिक्षक,"लन्डन : लिभरपुलका प्रशिक्षकघोषित भएका छन्। प्रिमियर लिग क्लबमा आबद्ध प्रशिक्षकहरूको संघले क्लोपलाई सर्वोत्कृष्ट प्रशिक्षकको अवार्ड प्रदान गरेको हो। ५३ वर्षीय जर्मन नागरिक क्लोपले यो सिजन लिभरपुललाई प्रिमियर लिगको उपाधि जिताउन महत्वपूर्ण भूमिका निर्वाह गरेका थिए। लिभरपुलले ३० वर्षपछि प्रिमियर लिगको उपाधि जितेको हो। यसअघि लिभरपुलले सन् १९८९९० सिजनमा प्रिमियर लिगको उपाधि उचालेको थियो। यो सिजनको प्रारम्भदेखि नै उत्कृष्ट प्रदर्शन गरेको लिभरपुलले ९९ अंक बटुल्दै उपाधि चुमेको हो। लिभरपुलले ३८ खेलमा ३२ जित, तीन बराबरी र तीन हारको नतिजा निकाल्यो। वास्तवमै योर्गेन क्लोप यो सम्मानका निर्विकल्प हकदार हुन्, सञ्चारकर्मीसँगको कुराकानीमा म्यानचेस्टर युनाइटेडका पूर्वप्रशिक्षक सर एलेक्स फर्गुसनले भने। लिभरपुललाई च्याम्पियन बनाउन क्लोपले महŒवपूर्ण योगदान गरेको पनि फर्गुसनले बताए। टोलीका सम्पूर्ण सदस्यको सामूहिक प्रतिबद्धता र परि श्रमबिना कुनै पनि उपाधि सम्भव छैन। लिभरपुलको सफलतामा पनि सबैको उत्तिकै योगदान छ। तर, प्रशिक्षक क्लोप यसका लागि सबैभन्दा बढी प्रशंसाका पात्र हुन्, ७८ वर्षीय स्कटिस नागरिक फर्गुसनले भनेका छन्। क्लोप सन् २०१५ मा लिभरपुलको प्रशिक्षक बनेका हुन्। त्यसअघि उनले सात वर्ष जर्मन क्लब बोरुसिया डर्टमन्डमा बिताएका थिए। क्लोपकै प्रशिक्षकत्वमा लिभरपुलले अघिल्लो सिजन च्याम्पियन्स लिगको उपाधि पनि जितेको थियो। च्याम्पियन्स लिग युरोपेली क्लब फुटबलको सबैभन्दा ठूलो प्रतियोगिता हो। यसैगरी क्लोपले अघिल्लो सिजन लिभरपुललाई प्रिमियर लिगको उपविजेतासमेत बनाएका थिए। यो मेरा लागि निकै ठूलो सम्मान हो। यसका लागि म सबैप्रति आभार व्यक्त गर्न चाहन्छु, वर्षको सर्वोत्कृष्ट प्रशिक्षकबाट सम्मानित भएपछि क्लोपले भने। क्लोपले लिभरपुललाई आफूले अझै शतप्रतिशत सफलता दिलाउन नसकेको धारणा पनि व्यक्त गरे। यसबीचमा हामीले ठूला सफलताहरू हात पारेका छौं तर म अझै पनि सन्तुष्ट छैन। मैले क्लबलाई अझै शतप्रतिशत सफलता दिलाउन सकेको छैन, क्लोप भन्छन्, यसका लागि आगामी दिनमा हामीले अझ कठोर परि श्रम गर्नु आवश्यक छ। महिलातर्फ भने वर्षको सर्वोत्कृष्ट प्रशिक्षकको सम्मान ईमा हायसलाई प्रदान गरिएको छ। ४३ वर्षीया हायसको प्रशिक्षकत्वमा चेल्सीले महिला सुपर लिगको उपाधि जितेको थियो। च्याम्पियनसिप खेल्ने क्लबतर्फ भने लिड्स युनाइटेडका प्रशिक्षक मार्सेलो बिएस्लाले यो सम्मान पाए। प्रशिक्षक बिएस्लाकै प्रशिक्षकत्वमा लिड्स युनाइटेड प्रिमियर लिगमा बढुवा भएको छ। लिड्स युनाइटेडले अब आगामी सिजनको प्रिमियर लिग खेल्नेछ। महिला च्याम्पियनसिप क्लबहरूतर्फ एस्टन भिल्लाकी जेमा डेभिस सर्वोत्कृष्ट प्रशिक्षक घोषित भइन्। उनी एस्टन भिल्लाकी प्रशिक्षक हुन्।"
विदेशमा ४ सय ५६ नेपालीको मृत्यु,"काठमाडौं : लकडाउनका बेला विभिन्न देशमा ४ सय ५६ नेपालीले ज्यान गुमाएका छन्। यसमा कोरोनाबाट कति जनाको मृत्यु भयो भनेर खुलाइएको छैन। कोरोनासँगै आत्महत्यालगायत कारणबाट विदेशमा नेपालीको ज्यान गएको परराष्ट्र मन्त्रालयअन्तर्गतको कन्सुलर विभागका अधिकारीको भनाइ छ। मृत्यु हुनेमा सामान्य कामदारका रूपमा विदेश गएकाहरू धेरै रहेको विभागका निर्देशक जंगबहादुर गुरुङले बताए। निर्देशक गुरुङका अनुसार कोरोना महामारीसँगै विदेशमा आत्महत्या गर्ने नेपालीको संख्या धेरै छ। यो अवधिमा कोरोना भाइरसबाट मात्र नेपालीले ज्यान गुमाएका छैनन्, यहाँ आत्महत्याको पक्ष पनि छ, उनले भने, जागिर गएको र लकडाउनका कारण उकुसमुकुस भइरहेको अवस्थामा आत्महत्या गर्नेको संख्या बढेको होला। सामान्य समयभन्दा लकडाउन अवधिमा विदेशमा ज्यान गुमाउने नेपालीको संख्या बढेको उनको भनाइ छ। अरू बेला यति छोटो समयमा यति धेरै थिएन जस्तो लाग्छ, उनले भने, यो बेला मृत्यु हुने संख्या बढेको हो कि जस्तो देखिएको छ। विभागको तथ्यांकअनुसार पछिल्लो तीन महिनामा सबैभन्दा बढी साउदी अरबमा १ सय ५८ नेपालीले ज्यान गुमाएका हुन्। यही अवधिमा यूएईमा ८०, कतारमा ७५, मलेसियामा ६६, कुवेतमा २२, जेद्दाहमा १३, बहराइनमा १०, दक्षिण कोरियामा ८ र अन्य मुलुकमा १४ जनाले ज्यान गुमाएको देखिन्छ। यही अवधिमा ९८ नेपालीको शव नेपाल ल्याइएकोे छ। साउदीबाट ५३, कतारबाट २३, कुवेतबाट १०, बहराइनबाट ७, जेद्दाहबाट २, यूएई, मलेसिया र अन्य राष्ट्रबाट ११ जनाको शव नेपाल ल्याइएको विभागको तथ्यांकले देखाउँछ। १ सय ६४ जनाको शव विदेशमै दाहसंस्कार गर्न उनीहरूका परिवारले मञ्जुरी दिएका छन्। विभागका अनुसार यूएईमा ५८, साउदीमा ३७, कतारमा २५, कुवेतमा १०, मलेसियामा ८, दक्षिण केरियामा ५, बहराइनमा ३, जेद्दाहमा ३ र अन्य मुलुकमा १५ जना नेपालीको शव दाहसंस्कार गर्ने मञ्जुरीनामा भएको विभागको तथ्यांकमा उल्लेख छ। ८५ जनाको शव स्वदेश ल्याउन निवेदन परेको विभागले जनाएको छ। जसमध्ये साउदीबाट ३९, यूएईबाट १३, मलेसियाबाट १२, कतारबाट १०, दक्षिण कोरियाबाट ३, कुवेतबाट २, जेद्दाहबाट १ र अन्य मुलुकबाट पाँच नेपालीको शव स्वदेश फिर्ता ल्याउन निवेदन परेको विभागले जनाएको छ। १ सय ९ जनाको शव भने स्वदेश ल्याउने तयारी छ। मलेसियाबाट ४५, साउदीबाट २९, कतारबाट १७, यूएईबाट ८, जेद्दाहबाट ७ र अन्य मुलुकबाट ३ शव ल्याउन लागिएको विभागले जनाएको छ।"
अडानबाट हटे वामदेव,"काठमाडौं : प्रधानमन्त्री केपी शर्मा ओलीको राजीनामा माग्ने नेताहरूको लहरमा थिए, नेकपा उपाध्यक्ष वामदेव गौतम। उपाध्यक्ष गौतमले २८ दिनमै त्यसबाट पछि हटेर ओलीलाई नै प्रतिनिधिसभाको बाँकी अवधिभर प्रधानमन्त्री बनाउनुपर्ने प्रस्ताव गरेका छन्। पार्टीको एकता महाधिवेशनसम्म ओलीलाई अध्यक्ष बनाउनुपर्ने पनि उनको प्रस्ताव छ। उनले अन्य नेतासँगै असार १६ गतेको स्थायी समिति बैठकमा ओलीले दुवै पदबाट राजीनामा मागेका थिए। उनले मंगलबार भने पार्टी विग्रह तत्काल रोक्न ओलीलाई दुवै पदमा कायम राख्नुपर्ने, पुष्पकमल दाहाललाई कार्यकारी अध्यक्षसहितको जिम्मेवारी एकता महाधिवेशनसम्म दिनुपर्ने बताएका हुन्। यस्तै, एकता महाधिवेशन सहमतिमै आयोजना गर्ने, प्रधानमन्त्रीका दैनन्दिनको काममा पार्टीले हस्तक्षेप नगर्ने तर सरकारले राष्ट्रिय तथा अन्तर्राष्ट्रिय महŒवका विषयमा निर्णय गर्नुपूर्व पार्टीको सचिवालयमा परामर्श गर्नुपर्ने प्रस्ताव गौतमले गरेका छन्। प्रशासन तथा सुरक्षा निकायका कर्मचारीको पदोन्नति तथा सरुवाका लागि मापदण्ड निश्चित गरी कार्यान्वयन गर्ने, सचिवालयको सुझाव र परामर्शका आधारमा मन्त्रिपरिषद् पुनर्गठन तथा राजनीतिक तथा संवैधानिक नियुक्ति गर्ने, नीति तथा कार्यक्रम र बजेट प्रस्तुत गर्नुपूर्व सचिवालयको परामर्श लिने र अबदेखि पार्टीका बैठक पार्टी कार्यालयमै आयोजना गर्ने प्रस्ताव उनले ल्याएका हुन्। उनले आफ्नो ६ बुँदे प्रस्ताव बालुवाटारमा बसेको स्थायी समिति बैठकमा राखेका थिए। उक्त बैठकमा ओली पक्षको अनुपस्थिति थियो। केपी ओली पार्टी अध्यक्ष र प्रधानमन्त्री दुवै चलाउन अक्षम नै हो। त्यसकारण हामीले दुवै पदबाट हटाउनुपर्छ भनेकै हौं। उहाँको यति बिघ्न आलोचना भयो तर उहाँ छोड्नै तयार हुनुहुन्न। आलोचना सुन्नै चाहनुहुन्न, उनले भने, यस्तो अवस्थामा पार्टीलाई फुटबाट रोक्नुपर्छ। अहिलेलाई उहाँ (प्रधानमन्त्री) लाई नै चलाउन दिऊँ। महाधिवेशनसम्म अध्यक्ष र प्रतिनिधिसभाको बाँकी कार्यकाल उहाँलाई नै प्रधानमन्त्री चलाउन दिऊ। उनले प्रधानमन्त्रीका रूपमा ओलीले गर्ने नियुक्ति र नीति तथा कार्यक्रम र बजेटमा भने पार्टी नियन्त्रित बनाउनुपर्ने, अहिलेलाई विवाद टुंगो लगाउन यही विधि नै उपयुक्त हुने तर्क गरेका छन्। उनले केही दिनयता दाहालनेपाल पक्षको छलफलमा ओलीको राजीनामाको विषयमा धेरै नअल्झिन आग्रह गर्दै आएका थिए। खुमलटारमा मंगलबार बिहान बसेको ६ सचिवालय सदस्यको छलफलमा यही कुरा गरेका थिए। मूल कुरा अहिले पार्टी एकताको हो, एकता जोगाउन अब दुई अध्यक्षबीच भएको मंसिर ४ को सहमति कार्यान्वयन गरेर जानु बाहेक अर्काे विकल्पै छैन, उनले भने, त्यसका लागि छिटो महाधिवेशनको तयारी गर्ने र त्यही बाटोबाट जानु मात्र राम्रो हुन्छ। उनको यस्तो प्रस्तावसँगै उनी दाहालनेपाल गठबन्धनबाट बाहिर निस्किएको देखिएको छ। तर उनले ओली पक्षमा पनि सहभागिता देखाएका छैनन। आफ्नो प्रस्ताव सुनाएर उनी दाहालनेपाल पक्षका नेताहरूको बैठकबाट निस्किएका थिए। यो प्रस्तावसँगै उनले आफूलाई कुनै पनि समूहमा आफू नरहेको, एकताको पक्षमा मात्र रहेको बताएका छन्।"
लकडाउन खुलेपछि जोखिम उच्च,"काठमाडौं : काठमाडौं उपत्यकामा संक्रमितको संख्या फेरि हवात्तै बढेको छ। लकडाउन खुला भएको एक साताभित्रै मंगलबार उपत्यकामा मात्रै ५३ जना नयाँ संक्रमित फेला परेका छन्। संक्रमितमध्ये सबैभन्दा धेरै प्रहरी प्रधान कार्यालयमा कार्यरत छन्। मंगलबार २७ जना प्रहरीमा कोरोना संक्रमण पुष्टि भएको प्रहरी प्रधान कार्यालयका वरिष्ठ प्रहरी उपरीक्षक (एसएसपी) कुबेर कडायतले जानकारी दिए। संक्रमित प्रहरी सहायक निरीक्षकदेखि कार्यालय सहयोगीसम्मका छन्। कडायतले भने, केही प्रहरीलाई सामान्य ज्वरो आएपछि परीक्षण गराउँदा कोरोना पोजेटिभ देखियो। त्यहीं बेला प्रत्यक्ष एवं अप्रत्यक्ष सम्पर्कमा आएका अन्यलाई पनि सरेको हुन सक्छ। स्वास्थ्य तथा जनसंख्या मन्त्रालयका प्रवक्ता डा जागेश्वर गौतमका अनुसार मंगलबार काठमाडौं, भक्तपुर र ललितपुरमा ५३ जना नयाँ संक्रमित फेला परेका छन्। महाराजगञ्जस्थित नेपाल प्रहरी अस्पतालमा गरिएको परीक्षणमा काठमाडौंका २१ जनामा संक्रमण पुष्टि भएको छ। त्यस्तै, राष्ट्रिय जनस्वास्थ्य प्रयोगशाला टेकुमा काठमाडौका ११ र भक्तपुरका एक जनामा संक्रमण देखिएको छ। शुक्रराज ट्रपिकल तथा सरुवा रोग अस्पताल टेकुमा काठमाडौंका नौ जना, ललितपुरका एक जना छन्। त्यस्तै पाटन अस्पतालमा ललितपुरका एक जना छन्। त्रिवि शिक्षण अस्पताल महाराजगन्जमा काठमाडौंका एक जना छन्। ललितपुरको सानेपास्थित निजी स्टार अस्पताल काठमाडौंका ६ जना र ललितपुरका दुई जनामा संक्रमण पुष्टि भएको छ। उपत्यका भित्रिने तीनवटा नाकाबाट कोभिड १९को स्याम्पलिङ्गका लागि नमूना संकलन भइरहेको प्रवक्ता डा गौतमले जानकारी दिए। उनका अनुसार काठमाडौंको फर्पिङ नाकाबाट नौ सय ५५ र नागढुंगाबाट दुई हजार नौ सय १४ र काभ्रेको साँगाबाट नौ सय ४४ सहित चार हजार आठ सय १३ पीसीआरको नमूना संकलन गरिएको छ। लकडाउन खुकुलो हुनु अघि गत असार ३१ देखि साउन ६ गतेसम्म ३० हजार ९६ जनाको पीसीआर जाँच गरिएको थियो। जसमध्ये नौ सय ३३ जनाको रिपोर्ट पोजेटिभ आएको थियो। साउन ७ गतेदेखि १३ गतेसम्म जम्मा २८ हजार ७२ नमुना परीक्षण भएकोमा एक हजार ६९ जनाको रिपोर्ट पोजेटिभ आएको छ। लकडाउन खुलेसँगै जनजीवनमा परिवर्तन आएकोले संक्रमण बढेको डा गौतमले बताए। लकडाउन खुले पनि जोखिम यथावत नै छ। कोरोनाको जोखिम रहेसम्म आनीबानीमा सावधानी अपनाउनु पर्छ, उनले भने। समुदायमा नफैलिएको दाबी कोरोना संक्रमण समुदायमा फैलिनसकेको स्वास्थ्य मन्त्रालयले दाबी गरे पनि क्वारेन्टाइन बाहिर र ट्राभल हिस्ट्री नभएका व्यक्तिमा संक्रमण देखिएकोले संक्रमण समुदाय तहमा पुगेको विज्ञहरूको ठहर छ। हालसम्म नेपालमा कोरोना समुदायमा फैलिसकेको प्रमाणित नभएको बताउँदै डागौतमले भने, मुलुकका केही ठाउँमा एकै समयमा धेरै कोरोना संक्रमित भेटिएका छन्। तर, संक्रमण समुदायमा फैलिसकेको प्रमाणित भइसकेको छैन। विश्व स्वास्थ्य संगठन (डब्लूएचओ)ले भाइरसको फैलावटको वर्गीकरण अनुसार ठाउँ विशेषमा कोभिड १९ का केस भएको मुलुकको सूचीमा नेपाललाई राखेको छ। नेपालमा कोरोना संक्रमणको पहिलो पुष्टि गत माघ ९ गते भएको थियो। संक्रमणको अवस्था स्थिर रहँदै ठाउँ विशेषमा मात्र सीमित रहेको स्वास्थ्य मन्त्रालयको भनाइमा स्वतन्त्र विज्ञहरूको फरक तर्क छ। उनीहरू कोरोना संक्रमण तेस्रो चरणमा पुगेको संकेतका रूपमा लिन्छन। सीमित व्यक्तिमा परीक्षण गरिएकोले त्यसलाई आधार बनाएर डब्लूएचओ र सरकारले समुदायमा नफैलिएको दाबी गरेको जन स्वास्थ्यविद् डा समीरमणि दीक्षित बताउँछन्। उनी भन्छन्, पीसीआर परीक्षण एकदमै सीमित छ। त्यसलाई आधार बनाएर लोकलाइज ट्रान्ससिसन भनिएको हो। क्वारेन्टाइन बाहिर पनि लक्षणयुक्त र लक्षणविहिन संक्रमित फेला परेकोले परीक्षण दायरा बढाउनु पर्छ। समुदायमा तहमा अझै व्यापक रूपमा पीसीआर परीक्षण नभएकोले मन्त्रालयको दाबीमा आशंका गर्ने ठाउँ रहेको वरिष्ठ आइसीयु विशेषज्ञ डा अर्जुन कार्की बताउँछन्। उनी भन्छन्, लक्षणविहिन संक्रमित पनि देखिरहेकोले समुदायमा फैलिएको हुन सक्ने प्रबल आशंका छ। अहिले ठाउँ विशेषमा छिटपुट ठहर भए पनि समुदायमा फैलिएको भनिहाल्न तथ्यांक अभाव छ। हालसम्म १९ हजार ६३ जनामा संक्रमण पुष्टि भएको स्वास्थ्य मन्त्रालयको तथ्यांक छ। निको भएर हालसम्म १३ हजार आठ सय ७५ जना घर फर्किएका छन्। अझै विभिन्न क्वारेन्टाइनमा १५ हजार तीन सय ३१ जना छन्। हालसम्म कोरोनाबाट मृत्यु हुनेको संख्या ४९ पुगेको छ। पछिल्लो चौबीस घण्टामा एक सय २१ जना उपचारपछि डिस्चार्ज भएका छन्।"
रोकिए दुई सय वर्षदेखिका जात्रा,"तानसेन : कोरोना महामारी नभएको भए यो समय पाल्पाको तानसेन जात्रामय हुन्थ्यो। तानसेनभित्र रहेका विभिन्न मन्दिर जात्रामय हुन्थे। पुजारीहरू पूजा व्यवस्थित गराउनेतर्फ लागेका हुन्थे। मन्दिर व्यवस्थापन समितिहरू भव्य रूपमा रथयात्राको तयारीमा जुटेका देखिन्थे। कुमालेहरू रथ बोक्ने तयारीमा जुटेका हुन्थे। कोरोनाले दुई सय वर्षदेखि निरन्तर चलिरहेको संस्कृतिमा धक्का दिएको छ। अहिले तानसेन बजार सुनसान छ। मन्दिरहरू सुनसान छन्। मन्दिरहरूमा भक्तजनसमेत भगवान्को दर्शन गर्न गएका छैनन्। मन्दिरमा पुजारीले गर्ने नित्य पूजाबाहेक केही हुन सकेको छैन। मन्दिरमा भक्तजनको आवतजावत नभएकाल वरिपरिको सरफाइमा कमी आएको छ। मन्दिर वरिपरि लेउ लागेको छ। कुनै गाह्रोसारो पर्यो भने भगवान्का मन्दिर पुग्ने मानिसको प्रवृत्ति फेरिएको छ। सबै कुराको दुःख बेसाउने थलो आस्थाको केन्द्रका रूपमा रहेका मन्दिरमा समेत भक्तजन जान डराइरहेका छन्। कोरोना संक्रमणको जोखिमका कारण तानसेनको दुई सय ५० वर्षको इतिहास रोकिएको छ। तानसेनमा सञ्चालन हुने एकमहिने जात्रा दुई सय वर्षको इतिहासमा पहिलो पटक रोकिएको छ। नेवारी समुदायमा प्रचलित गठेमंगल यसपालि तानसेनमा सञ्चालन भएन। सांस्कृतिक सहरका रूपमा परिचित तानसेनमा यसपटक श्रीनगर गणेश जात्रा, टक्सार गणेश जात्रा, श्री ७ भीमसेन जात्रा, नारायण जात्रा,श्रीकृष्ण जात्रा, गाईजात्रा, रोपाइँजात्रा, बाघजात्रा, लक्ष्मीनारायण जात्रा, रिडीको हृषिकेशव जात्रा नहुने भएको छ। तानसेनमा सञ्चालन हुँदै आएका विभिन्न जात्राले दुई सय वर्ष पूरा भएको अवसरमा विशेष कार्यक्रम गरी जात्रा महोत्सव गरिसकेका छन्। तानसेनको भगवती जात्रा, टक्सार गणेश जात्रा र भीमसेन जात्रा, नारायण जात्राले दुई सय वर्षको महोत्सव मनाइसकेका छन्। नेपालको वीरतासँग गाँसिएको नेपालअंग्रेज युद्धसँग जोडिएको तानसेनको भगवती जात्रा पनि यसपटक नहुने भएको छ। विसं १८७११८७२ को युद्धमा नेपाली सेनाले बुटवल जितगढी युद्धमा अंग्रेज सेनालाई पराजित गरेको सम्झनामा मनाइने विजयोत्सवको भगवती जात्रा यो वर्ष नहुने भएको हो। कोरोना संक्रमणको जोखिमलाई ध्यानमा राखी यो वर्ष २०२आंै विजयोत्सव रोकियो। तत्कालीन कर्णेल उजिरसिंह थापाको कमान्डमा रहेको नेपाली फौजले दुईपटक अंग्रेज सेनालाई बुटवलजितगढी क्षेत्रबाट पराजित गरेको थियो। युद्धमा विजय हासिल गरेको सम्झनामा १८७६ सालदेखि भगवती मन्दिर स्थापना गरी प्रत्येक भाद्र कृष्ण पक्षको नवमी तिथि अर्थात् कृष्णजन्माष्टमीको भोलिपल्ट यो विजयोत्सव मनाउने प्रचलन छ। नेपाल सरकारको निर्यण, तानसेन नगरपालिकाको निर्यणअनुसार कोरोना संक्रमणको जोखिमलाई ध्यानमा राखी यस वर्ष साउन २८ गते परेको भगवती विजयजात्रा नहुने भगवती मन्दिर व्यवस्थापन समितिका अध्यक्ष राजेश्वर उदयले बताए। भगवती जात्रामा मन्दिरभित्र हुने सबै पूजाआजा गर्ने, बलि चढाउने र मन्दिरवरिपरि मात्र रथयात्रा गर्ने गरी तयारी गरे पनि सर्वसाधारणको रथायात्रा नहुने मन्दिर व्यवस्थापन समितिका अध्यक्ष उदयले बताए। भगवती जात्रा वीरतासँग गाँसिएको प्रदेश ५ कै ऐतिहासिक, सांस्कृतिक पर्व भएकाले प्रदेश सरकारले सोही दिन सार्वजनिक बिदा घोषणा गरिसकेको छ। कोरोना संक्रमणको जोखिमका कारण संस्कृतिको निरन्तरता हुन नसकेकोमा संस्कृतिविद् चिन्तित देखिएका छन्। अहिले त कोरोना संक्रमणको चिन्ता छ। भोलिका दिनमा विभिन्न बहानामा यस्ता ऐतिहासिक सांस्कृतिक महत्वका जात्राहरू रोकिने हुन् कि भन्ने चिन्ता आमसर्वसाधारणमा छ, संस्कृतिविद् निर्मल श्रेष्ठले भने। यस्ता जात्रा रोकिँदा भक्तजनमा रहेको ठूलो श्रद्धा र आस्था धरमराउने हो कि भन्ने चिन्ता रहेको उनले बताए। संस्कृतिसँग जोडिएका भगवती जात्रा, गाईजात्रा रोक्न नहुने बरु सीमित व्यक्ति सहभागी भएर सञ्चालन गर्नुपर्ने संस्कृतिविद् राजेन्द्रगोपाल सिंहले बताए। भगवती जात्रा नेपाली सेनाको वीरतासँग जोडिएकाले सानो रथलाई नगर परिक्रमा गराउने र सर्वसाधारणले आआफ्ना घरबाटै दर्शन गर्ने व्यवस्था गर्नुपर्नेमा सस्कृतिविद् सिंहले जोड दिए। यो वर्ष तानसेनमा जात्रा सञ्चालन नहुने भएपछि व्यापार व्यवसायमा समेत चहलपहल छैन। लकडाउन भो। व्यापार व्यवसाय ठप्प भो। असारदेखि पसल खुले पनि व्यापार छैन। जात्रासमेत नहुँदा झन् निराशा थपियो, पाल्पा उद्योग वाणिज्य संघका अध्यक्ष राजु महर्जनले भने।"
पूर्वतयारी कम बाढीपहिरोको क्षति बढी,"हरेक वर्ष मनसुनको समयमा सयौंको संख्यामा पहाडी भूभागमा पहिरो र तराई क्षेत्रमा बाढीले सयौंको मृत्यु तथा करोडौं धनको क्षति हँुदै आएको छ। यो वर्ष पनि बाढी र पहिरोले २८ जिल्लामा गरी १ सय १३ जनाको ज्यान लिएको छ। गत असार ३० गतेयता ज्यान गुमाउनेको संख्या १ सय १३ पुगेको छ। असार १ देखि भदौ ३० सम्मलाई मनसुन मानिन्छ। यो समयमा बाढी, पहिरो र चट्याङका कारण व्यापक जनधन क्षति हुने गरेको छ। राष्ट्रिय विपद् जोखिम न्यूनीकरण तथा व्यवस्थापन प्राधिकरणका अनुसार विनाअध्ययनअनुसन्धान ग्रामीण सडक सञ्जाल निमार्ण गर्नेतर्फको मोहले यस्ता पहिरोका घटनाबाट जनधनको क्षति वर्षैपिच्छे बढ्दो छ। कतिपय स्थानमा पछिल्ला दिनमा पुराना संरचना पुरेर नयाँ बनाउन खोज्दा समस्या आएको छ, भासिएको छ। पहिरो धेरै पानी परेपछि कमजोर भागमा जाने गर्छ। त्यसले ढुंगा, माटो, लेदोसहित बोटबिरुवा पनि सोहर्दै लैजान्छ। जेठ ३० गते मनसुन सुरु हुनुपूर्व नै पर्वतको दुर्लुङ र बझाङमा कल्पनासमेत नगरिएको ठाउँमा पहिरो गयो। जलवायु परिवर्तनका कारण रूख, बिरुवा भएका ठाउँमा समेत पहिरो जान थालेको छ। पानीको निकासको उचित व्यवस्थापन हुन नसक्दा र भएको निकासमा पनि रोकावट हुँदा यस्ता पहिरो खस्ने गर्छ। सडक सञ्जाल र भौतिक संरचना अझै खतरनाक रूपमा रहेका छन्। जहाँको जमिन जस्तो छ, त्यस्तै रूपमा हामीले जमिनको उपयोग गर्नुभन्दा पनि तास्ने, पुर्नेलगायतका काम गरेर प्रकृतिविपरीतका संरचना बनाइरहेका छौं। केही वर्षयता सहरी क्षेत्रसमेत पानीले निकास नपाउँदा डुब्ने अवस्थामा पुगेका छन्। यसले भोलिका दिनमा ठूलो क्षति नपुर्याउला भन्न सकिँदैन। सुरक्षित कसरी हुने ः विपद्बारे पूर्वअनुमान गरी सावधानी अपनाउन सके क्षति घटाउन सकिन्छ। यसअघि अनुमानै नगरेका ठाउँमा गएको पहिरोबारे सरकारले अध्ययन थालेको छ। अरू ठाउँमा सुरक्षित रहन पूर्वसूचनासहित तीनै तहको सरकारको समन्वयमा आवश्यक बन्दोबस्त मिलाउन जरुरी छ। जोखिमको पहिचान र अनुमान गर्न स्थानीय आफैंले सक्ने भएकाले त्यस्ता ठाउँमा सकेसम्म नबस्न आफैंले निर्णय लिन सक्नुपर्छ। त्यसका लागि व्यक्ति, परिवार र समुदायले विभिन्न उपाय अपनाउन जरुरी छ। घर बनाउने नाममा सानो टुक्रा जग्गा, खोलाछेउ, बाटो साँघुर्याएर व्यक्तिका जग्गा बढाउनुभन्दा कस्तो ठाउँमा बसेका छौं भनेर पहिचान गर्नु जरुरी छ। सरकारले हरेक वर्ष हुने बाढी, पहिरो र डुबानबाट हुने समस्या न्यूनीकरणका लागि पूर्वतयारी गर्ने योजना ल्याउन नसक्दा व्यापक क्षति हुँदै आएको स्पष्ट देखिन्छ। यससँगै भेल, बाढी, पहिरो, डुबान विगतमा भएनभएको जानकारी राख्ने, पूर्वसूचना प्रणाली र चेतावनीबारे जानकार हुने, जोखिम छ भन्ने लागेको खण्डमा पानी परेका बेला सतर्क रहने। भूकम्पपछि जोखिम पहिचान भएका ठाउँमा बसेकाहरू बढी चनाखो हुने। आफूले थाहा पाएको सूचना छरछिमेकलाई सुनाउने। उच्च जोखिम भनिएका ठाउँमा केही दिन, हप्ता या महिनाका लागि बसाइँ सर्ने प्रबन्ध मिलाउन सके जनको क्षति कम गरी सुरक्षित हुन सकिन्छ। सञ्चारको भूमिका ः हरेक विपद्मा सञ्चारमाध्यमको भूमिका महŒवपूर्ण हुन्छ। पूर्वतयारीदेखि स्थानीय रेडियो प्रयोग गरेर मनसुन सुरु हुनुपहिल्यै जनचेतनामूलक रेडियो जिड्गल प्रसारण गर्न सकिन्छ। विपद्सम्बन्धी कुनै न कुनै कार्यक्रम साप्ताहिक रूपमा उत्पादन र प्रसारण भइरहेका हुन्छन्। त्यसलाई थप प्रभावकारी बनाउन स्थानीय, प्रदेश र सघीय सरकारले सहकार्य गर्न आवश्यक छ। विपद्मा औषधिभन्दा महŒवपूर्ण हुन्छ सूचना तर त्यसतर्फ सरकारको ध्यान गएको देखिँदैन। कस्तो स्थानमा घर बनाउने ? पुरुवा ठाउँ हो कि ? जमिनको बनावट कस्तो छ ? आदि विषयमा जानकारी लिन र दिन सकिन्छ। विपद्मा आफन्त गुमाएकालाई राहतको कुनै अर्थ हुँदैन। बरु यस्ता करोडौं रुपैयाँको लगानी जनचेतनामूलक रूपमा पूर्वतयारीमा गर्नुपर्ने देखिन्छ। पहाडमा पहिरो र तराईमा बाढीले हरेक वर्ष धनजनको क्षति पुर्याउने गर्छ। सावधानी अपनाउने विषयमा न नागरिकले चासो दिन्छन् न त सरकारले। हचुवाका भरमा सडक निर्माण गरिएको छ। बाढी, पहिरो रोक्न वनजंगलको संरक्षण सबै नागरिकले गर्नुपर्छ। जथाभावी वनजंगल फडानी गर्नु हुँदैन। वनजंगल बचाउने चेतनामूलक कार्यक्रम लिएर जनतासामु जाँदा राम्रो हुन्छ। यसले जनता सचेत र चेतनशील हुन्छन्। वनजंगल र बोटबिरुवा जोगाउन र संरक्षण गर्न सहज हुन्छ। कोरोना महामारीमा राज्यले त देशभरका सञ्चारमाध्यमको प्रयोग गर्न सकेन तर मिडिया हाउसहरूले आफ्नो धर्म छाडेनन्। पत्रपत्रिकामा जनहितका सूचना प्रकाशन र एफएम रेडियो, टेलिभिजनमा सार्वजनिक हितका सूचना आफ्नै स्तरबाट उत्पादन तथा प्रसारण गरिरहे। मनसुनको समयमा मात्र होइन; हाम्रोजस्तो भौगोलिक बनावट भएको देशमा वर्षभरि नै विपद् र त्यससँग सम्बन्धित विषयवस्तुसहित पूर्वतयारीका साथसाथै जनचेतनामूलक रेडियो कार्यक्रम सञ्चालन गर्न जरुरी छ। स्थानीय भाषामा समुदायले बुझ्ने किसिमबाट कार्यक्रम प्रसारण गरी आम नागरिकका बुझाइमा परिवर्तन ल्याउन सकियोस्। सरकारको तयारी ः विपद् व्यवस्थापनका लागि छुट्ट्याइएको बजेट सिरानी हालेर बस्ने हो भने सरकारको असफलता पक्कै हुन्छ । कानुन बनेको वर्षौंपछि भर्खरै करिब ६ महिना भयो विपद् जोखिम न्यूनीकरण र व्यवस्थापन प्राधिकरण बनेको छ। विपद् पूर्वतयारी, प्रतिकार्य, पुनर्लाभ तथा पुनर्निर्माणका सबै कार्य एउटै छातामुनि अर्थात् विपद् जोखिम न्यूनीकरण र व्यवस्थापन राष्ट्रिय प्राधिकरण बाटै गर्ने गरी ऐननियममा भएको व्यवस्था गरिएको छ। कुरा जति गरे पनि मनसुनपूर्व विपद् तयारी राम्रो भइराखेको छैन । पूर्वतयारी राम्रो र उत्कृष्ट नभएपछि विपद्को समयको प्रतिकार्य, खोज, उद्धार र राहत प्रभावकारी हुँदैन । विपद्पछि मृत्यु भएकाको शव गन्ने, पहिरो गएको स्थानको अवलोकन गर्न विषय पूर्वतयारीभित्र पर्दैन। विपद्मा परेर परिवार गुमाएका र वर्षौंदेखिको पुर्खौली थलो छाडेर अन्यत्र सर्दाको पीडा भोग्नेलाई मात्र थाहा हुन्छ। देशभर विपद् समयमा तीन तहको सरकारबीच प्रभावकारी समन्वय नभएको देखियो । सरकारले कुरा ठूलाठूला मात्र गरेर हुँदैन; योजनालाई व्यवहारमा उतार्नुपर्छ। नेपालमा बाढी, पहिरो र डुबान समस्या हरेक वर्ष हुने गरेको छ। तर क्षति न्यूनीकरणका लागि पूर्वतयारी गर्ने सोच नै सरकारसँग छैन। गृह मन्त्रालयले सन् २०१८ देखि २०३० सम्मका लागि राष्ट्रिय रणनीतिक कार्ययोजना तयार पारेको छ। उक्त रणनीतिक कार्ययोजनामा हाल वार्षिक नौ सयजना विपद्बाट हुने मृत्युको संख्या घटाएर सन् २०३० सम्ममा २ सय २५ जनामा झार्ने र हाल कूल ग्राहस्थ उत्पादनमा विपद्को कारणले हुने दुई प्रतिशत क्षतिलाई सन् २०३० सम्ममा ०१ प्रतिशतमा झार्ने लक्ष्य राखिएको छ। गृह मन्त्रालयले सबै सरोकारवालासँग छलफल गरी तयार गरिएको सन् २०१८ देखि सन् २०३० सम्मको कार्ययोजनामा उल्लिखित लक्ष्य हासिल गर्न पनि विपद् जाखिम न्यूनीकरण र पूर्वतयारीमा जोड दिन आवश्यक छ। यसका लागि विपद् जोखिम न्यूनीकरणलाई विकासका हरेक पक्षसँग मूल प्रवाहीकरण गर्ने, योजनाको तर्जुमा, कार्यान्वयन, अनुगमन र मूल्यांकनको चरणसम्ममा विशेष प्राथमिकतामा राखी प्रतिबद्धता, इमानदारी र जवाफदेहिताका साथ सञ्चारमाध्यमबाट आम नागरिकसमक्ष विपद्सम्बन्धी जनचेतना फैलाउन जरुरी छ। सरकार र सम्बन्धित निकायले पूर्वतयारीअन्तर्गत बैठक र योजना बनाएर मात्र हँुदैन, जोखिमयुक्त बस्तीमा स्थानीय सरकारले नागरिकलाई पूर्वसचेत बनाएर राख्नुपर्छ। त्यसो भयो भने क्षति घटाउन सकिन्छ। विपद्को स्थितिमा वा त्यसपछि लगत्तै आपत्कालीन सेवा र सहयोगका कामलाई पनि प्रभावकारी बनाउनुपर्छ। संविधानले जल उत्पन्न प्रकोप नियन्त्रण गर्ने तथा प्राकृतिक प्रकोपबाट हुने जोखिम न्यूनीकरण गर्न पूर्वसूचना, तयारी, उद्धार, राहत, विपद् व्यवस्थापन एवं पुनस्र्थापना गर्ने कार्यलाई केन्द्रीय सरकार, प्रदेश सरकारको साझा अधिकारको सूचीमा राखेको छ। वर्षाका कारण सयौं घर विस्थापित भएका छन् भने बाढीले सडक बगाएको छ। धेरै ठाउँमा खोलाका बाँध फुटेर बस्तीमा पस्दा घर डुबानमा परेका छन्। बाढी प्रभावित क्षेत्रमा उच्च सतर्कता अपनाउन जरुरी छ। यतिबेला धेरैजसो पहाडी मार्ग अवरुद्ध छन्। मध्य वर्षा हुन बाँकी छ। सम्भावित खतरा आउन नदिन सबै सचेत र सजक बनौं।"
मूल्यवृद्धि मारमा उपभोक्ता,"लकडाउन खुलेसँगै उपत्यकामा उपभोक्तालाई अत्याउने गरी तरकारी तथा खाद्य पदार्थको मूल्य बढेको छ। कोभिड १९ को पिरलोले रन्थनिएका उपभोक्ता दिनहुँ खानुपर्ने सामान महँगिएपछि थप समस्यामा परेका छन्। दैनिक प्रयोग हुने हरेक सामानको मूल्य एक साताको अवधिमा ५० प्रतिशतसम्म बढेको छ। हरेक सामान एकनासले महँगो भएपछि उपभोक्ता के किन्ने र के नकिन्ने भन्ने दुविधामा छन्। नागरिकको दैनिकीसँग जोडिएका उपभोग्य वस्तुको अकासिँदो मूल्यवृद्धिप्रति प्रशासनको ध्यान गएको छैन। महँगी नियन्त्रण गरेर नागरिकका गाँस, वास र कपासजस्ता न्यूनतम आवश्यकता पूर्ति गर्न राज्यले अभिभावकीय भूमिका निर्वाह गर्नुपर्छ। मूल्यवृद्धि स्थायी समस्याजस्तै बनिसकेको छ। मौसमअनुसार बजारमा यो कुनै न कुनै क्षेत्रमा प्रकट भइरहन्छ। सधैं देखिने र सबैजसो क्षेत्रले बेहोर्नुपर्ने भएका कारणले पनि यो विषय सरकारको प्राथमिकतामा नपरेजस्तो देखिन्छ। राज्यको गलत बुझाइका कारण यस्तो अवस्था उत्पन्न भएको हो। सरसर्ति हेर्दा सामान्य देखिए पनि हरेकको भान्सासँग जोडिएका यस्ता समस्याको स्थायी समाधानका उपाय खोज्न ढिला भइसकेको छ। कोरोना प्रभाव परेको बेलामा होस् वा अन्य समयमै किन नहोस्, सधैंजसो मूल्यवृद्धिको पीडा समाजका निम्न आय भएका वर्गले बढी खेप्नुपर्छ। त्यही वर्गले आफ्नो आवाज समाजमा बुलन्द पार्न पनि सक्दैनन्। समाजको भुईंतहमा रहेका वर्गको समस्या समाधानमा राज्यले ध्यान दिने यस्तै संकटका बेलामा हो। के गर्दा मूल्यवृद्धि रोकिन्छ वा उपभोक्ताको भान्सालाई कसरी सहज पार्न सकिन्छ भन्ने विषयमा स्थायी उपाय खोजिनुपर्छ। सामान महँगियो भन्ने समाचार आउनेबित्तिकै दुईचार दिन बजार अनुगमनमा जाने र भत्ता पचाउने परम्परागत शैली र भैपरी योजना बनाएर बजारमा देखिएको छाडापना रोक्न सकिँदैन। यो विषयसँग जोडिएको मन्त्रालय र मातहतका निकायले यो यथार्थलाई हल्का ठान्नु हुँदैन। मूल्यवृद्धिका सम्बन्धमा यसअघि भएका अध्ययनले सुझाएको उपाय ग्रहण गरेर उपभोक्ताले अनुभव हुने गरी कार्यान्वयनमा लैजानुपर्छ। कृषकले खेतबारीमा उत्पादन गरेको तरकारी उपभोक्ताको भान्सासम्म पुग्दा न्यूनतम चारदेखि ६ तहका बिचौलियाले फाइदा उठाउँछन्। तिनै बिचौलियाको प्रभावकै कारण अस्वाभाविक मूल्य बढिरहेको छ। यसरी बढेको मूल्यको फाइदा न किसानले उठाउन सक्छन् न त थोरै मात्रामा तरकारी किनेर बेच्ने व्यापारीले लिन सक्छन्। बलिया बिचौलिया समूहको प्रभावकै कारण किसानले खेतबारीबाट बेचेका सामानको मूल्य उपभोक्ताको भान्सासम्म आइपुग्दा एक सय ५० प्रतिशतसम्म वृद्धि हुन्छ। कुनै सामग्रीमा त दुई सय प्रतिशतसम्म पनि मूल्य बढ्ने गरेको पाइन्छ। यसबाटै सहजै अनुमान गर्न सकिन्छ फलफूल तथा तरकारीको मूल्यवृद्धिको फाइदा ठूला व्यापारी र बिचौलियाले मात्रै उठाइरहेका छन्। वास्तविक दुःख गर्ने किसान वर्ग र त्यसको दैनिक प्रयोग गर्नुपर्ने उपभोक्ता भने सधैं ठगिइरहेका छन्। तरकारी र फलफूलको मूल्यवृद्धि नियन्त्रण गर्ने हो भने सबैभन्दा पहिला बिचौलिया हाबी हुने वातावरण अन्त्य गर्नुपर्छ। किसानले आफ्नो उत्पादन गर्ने स्थानीय संकलन केन्द्रमा राज्यसंयन्त्रकै उपस्थितिमा मूल्य तोक्नुपर्छ। किसानको सबै उत्पादन उचित मूल्यमा किन्ने प्रबन्ध त्यहीं गर्नुपर्छ। स्थानीय स्तरमा तोकिएको मूल्यलाई ढुवानी गरेर केन्द्रसम्म पुर्याउँदा न्यूनतम कति प्रतिशत मूल्य बढ्न सक्छ भन्ने विषयमा त्यही निक्र्योल गर्नुपर्छ। सम्भव भएसम्म किसानले उत्पादन गरेको उपजलाई सीधै केन्द्रमा ल्याउने व्यवस्था मिलाउनुपर्छ। यसका लागि स्थानीय, प्रदेश र केन्द्र सरकारको समन्वय हुनुपर्छ। यसो गर्दा बिचौलियाको राज न्यूनीकरण गर्न सकिन्छ। साथै तरकारी आपूर्ति भएको अवस्थामा बिक्री भएर खेतबारीमै सडाउनुपर्ने किसानका समस्या र उत्पादन कम भएका बेलामा मनलाग्दी मूल्य बढ्ने समस्या पनि रोक्न सकिन्छ। अहिले उपत्यकामा दैनिक सात सय टन तरकारीको माग छ। मौसम तथा ढुवानी समस्याले दैनिक चार सय टनको हाराहारीमा मात्रै तरकारी उपत्यका भित्रिरहेको छ। मागअनुसार आपूर्ति नहुनु पनि मूल्य बढ्नुको एउटा कारण मान्न सकिन्छ। तर यससँगै तरकारी उत्पादनलाई एकैनासको बनाउन कृषकको क्षमता वृद्धि गर्न आवश्यक छ। कृषकलाई अनुदानको यथोचित व्यवस्था गर्नुपर्छ। तरकारी, फलफूल, खाद्यान्न उत्पादनमा सरकारबाट पर्याप्त लगानी हुनुपर्छ। कृषकको समस्या पहिचान नगरी केन्द्रमा बसेर नीति तथा कार्यक्रम बनाउने परिपाटी अन्त्य गर्नुपर्छ। कृषिलाई व्यवसायीकरण गरी उद्यमशीलता, यान्त्रीकरण तथा विविधीकरण गरिनुपर्छ। कृषि कर्ममा लाग्नेलाई प्रोत्साहन पुग्ने कार्यक्रम ल्याउनुपर्छ।"
रोकिए दुई सय वर्षदेखिका जात्रा,"तानसेन : कोरोना महामारी नभएको भए यो समय पाल्पाको तानसेन जात्रामय हुन्थ्यो। तानसेनभित्र रहेका विभिन्न मन्दिर जात्रामय हुन्थे। पुजारीहरू पूजा व्यवस्थित गराउनेतर्फ लागेका हुन्थे। मन्दिर व्यवस्थापन समितिहरू भव्य रूपमा रथयात्राको तयारीमा जुटेका देखिन्थे। कुमालेहरू रथ बोक्ने तयारीमा जुटेका हुन्थे। कोरोनाले दुई सय वर्षदेखि निरन्तर चलिरहेको संस्कृतिमा धक्का दिएको छ। अहिले तानसेन बजार सुनसान छ। मन्दिरहरू सुनसान छन्। मन्दिरहरूमा भक्तजनसमेत भगवान्को दर्शन गर्न गएका छैनन्। मन्दिरमा पुजारीले गर्ने नित्य पूजाबाहेक केही हुन सकेको छैन। मन्दिरमा भक्तजनको आवतजावत नभएकाल वरिपरिको सरफाइमा कमी आएको छ। मन्दिर वरिपरि लेउ लागेको छ। कुनै गाह्रोसारो पर्यो भने भगवान्का मन्दिर पुग्ने मानिसको प्रवृत्ति फेरिएको छ। सबै कुराको दुःख बेसाउने थलो आस्थाको केन्द्रका रूपमा रहेका मन्दिरमा समेत भक्तजन जान डराइरहेका छन्। कोरोना संक्रमणको जोखिमका कारण तानसेनको दुई सय ५० वर्षको इतिहास रोकिएको छ। तानसेनमा सञ्चालन हुने एकमहिने जात्रा दुई सय वर्षको इतिहासमा पहिलो पटक रोकिएको छ। नेवारी समुदायमा प्रचलित गठेमंगल यसपालि तानसेनमा सञ्चालन भएन। सांस्कृतिक सहरका रूपमा परिचित तानसेनमा यसपटक श्रीनगर गणेश जात्रा, टक्सार गणेश जात्रा, श्री ७ भीमसेन जात्रा, नारायण जात्रा,श्रीकृष्ण जात्रा, गाईजात्रा, रोपाइँजात्रा, बाघजात्रा, लक्ष्मीनारायण जात्रा, रिडीको हृषिकेशव जात्रा नहुने भएको छ। तानसेनमा सञ्चालन हुँदै आएका विभिन्न जात्राले दुई सय वर्ष पूरा भएको अवसरमा विशेष कार्यक्रम गरी जात्रा महोत्सव गरिसकेका छन्। तानसेनको भगवती जात्रा, टक्सार गणेश जात्रा र भीमसेन जात्रा, नारायण जात्राले दुई सय वर्षको महोत्सव मनाइसकेका छन्। नेपालको वीरतासँग गाँसिएको नेपालअंग्रेज युद्धसँग जोडिएको तानसेनको भगवती जात्रा पनि यसपटक नहुने भएको छ। विसं १८७११८७२ को युद्धमा नेपाली सेनाले बुटवल जितगढी युद्धमा अंग्रेज सेनालाई पराजित गरेको सम्झनामा मनाइने विजयोत्सवको भगवती जात्रा यो वर्ष नहुने भएको हो। कोरोना संक्रमणको जोखिमलाई ध्यानमा राखी यो वर्ष २०२आंै विजयोत्सव रोकियो। तत्कालीन कर्णेल उजिरसिंह थापाको कमान्डमा रहेको नेपाली फौजले दुईपटक अंग्रेज सेनालाई बुटवलजितगढी क्षेत्रबाट पराजित गरेको थियो। युद्धमा विजय हासिल गरेको सम्झनामा १८७६ सालदेखि भगवती मन्दिर स्थापना गरी प्रत्येक भाद्र कृष्ण पक्षको नवमी तिथि अर्थात् कृष्णजन्माष्टमीको भोलिपल्ट यो विजयोत्सव मनाउने प्रचलन छ। नेपाल सरकारको निर्यण, तानसेन नगरपालिकाको निर्यणअनुसार कोरोना संक्रमणको जोखिमलाई ध्यानमा राखी यस वर्ष साउन २८ गते परेको भगवती विजयजात्रा नहुने भगवती मन्दिर व्यवस्थापन समितिका अध्यक्ष राजेश्वर उदयले बताए। भगवती जात्रामा मन्दिरभित्र हुने सबै पूजाआजा गर्ने, बलि चढाउने र मन्दिरवरिपरि मात्र रथयात्रा गर्ने गरी तयारी गरे पनि सर्वसाधारणको रथायात्रा नहुने मन्दिर व्यवस्थापन समितिका अध्यक्ष उदयले बताए। भगवती जात्रा वीरतासँग गाँसिएको प्रदेश ५ कै ऐतिहासिक, सांस्कृतिक पर्व भएकाले प्रदेश सरकारले सोही दिन सार्वजनिक बिदा घोषणा गरिसकेको छ। कोरोना संक्रमणको जोखिमका कारण संस्कृतिको निरन्तरता हुन नसकेकोमा संस्कृतिविद् चिन्तित देखिएका छन्। अहिले त कोरोना संक्रमणको चिन्ता छ। भोलिका दिनमा विभिन्न बहानामा यस्ता ऐतिहासिक सांस्कृतिक महत्वका जात्राहरू रोकिने हुन् कि भन्ने चिन्ता आमसर्वसाधारणमा छ, संस्कृतिविद् निर्मल श्रेष्ठले भने। यस्ता जात्रा रोकिँदा भक्तजनमा रहेको ठूलो श्रद्धा र आस्था धरमराउने हो कि भन्ने चिन्ता रहेको उनले बताए। संस्कृतिसँग जोडिएका भगवती जात्रा, गाईजात्रा रोक्न नहुने बरु सीमित व्यक्ति सहभागी भएर सञ्चालन गर्नुपर्ने संस्कृतिविद् राजेन्द्रगोपाल सिंहले बताए। भगवती जात्रा नेपाली सेनाको वीरतासँग जोडिएकाले सानो रथलाई नगर परिक्रमा गराउने र सर्वसाधारणले आआफ्ना घरबाटै दर्शन गर्ने व्यवस्था गर्नुपर्नेमा सस्कृतिविद् सिंहले जोड दिए। यो वर्ष तानसेनमा जात्रा सञ्चालन नहुने भएपछि व्यापार व्यवसायमा समेत चहलपहल छैन। लकडाउन भो। व्यापार व्यवसाय ठप्प भो। असारदेखि पसल खुले पनि व्यापार छैन। जात्रासमेत नहुँदा झन् निराशा थपियो, पाल्पा उद्योग वाणिज्य संघका अध्यक्ष राजु महर्जनले भने।"
लकडाउन खुलेपछि जोखिम उच्च,"काठमाडौं : काठमाडौं उपत्यकामा संक्रमितको संख्या फेरि हवात्तै बढेको छ। लकडाउन खुला भएको एक साताभित्रै मंगलबार उपत्यकामा मात्रै ५३ जना नयाँ संक्रमित फेला परेका छन्। संक्रमितमध्ये सबैभन्दा धेरै प्रहरी प्रधान कार्यालयमा कार्यरत छन्। मंगलबार २७ जना प्रहरीमा कोरोना संक्रमण पुष्टि भएको प्रहरी प्रधान कार्यालयका वरिष्ठ प्रहरी उपरीक्षक (एसएसपी) कुबेर कडायतले जानकारी दिए। संक्रमित प्रहरी सहायक निरीक्षकदेखि कार्यालय सहयोगीसम्मका छन्। कडायतले भने, केही प्रहरीलाई सामान्य ज्वरो आएपछि परीक्षण गराउँदा कोरोना पोजेटिभ देखियो। त्यहीं बेला प्रत्यक्ष एवं अप्रत्यक्ष सम्पर्कमा आएका अन्यलाई पनि सरेको हुन सक्छ। स्वास्थ्य तथा जनसंख्या मन्त्रालयका प्रवक्ता डा जागेश्वर गौतमका अनुसार मंगलबार काठमाडौं, भक्तपुर र ललितपुरमा ५३ जना नयाँ संक्रमित फेला परेका छन्। महाराजगञ्जस्थित नेपाल प्रहरी अस्पतालमा गरिएको परीक्षणमा काठमाडौंका २१ जनामा संक्रमण पुष्टि भएको छ। त्यस्तै, राष्ट्रिय जनस्वास्थ्य प्रयोगशाला टेकुमा काठमाडौका ११ र भक्तपुरका एक जनामा संक्रमण देखिएको छ। शुक्रराज ट्रपिकल तथा सरुवा रोग अस्पताल टेकुमा काठमाडौंका नौ जना, ललितपुरका एक जना छन्। त्यस्तै पाटन अस्पतालमा ललितपुरका एक जना छन्। त्रिवि शिक्षण अस्पताल महाराजगन्जमा काठमाडौंका एक जना छन्। ललितपुरको सानेपास्थित निजी स्टार अस्पताल काठमाडौंका ६ जना र ललितपुरका दुई जनामा संक्रमण पुष्टि भएको छ। उपत्यका भित्रिने तीनवटा नाकाबाट कोभिड १९को स्याम्पलिङ्गका लागि नमूना संकलन भइरहेको प्रवक्ता डा गौतमले जानकारी दिए। उनका अनुसार काठमाडौंको फर्पिङ नाकाबाट नौ सय ५५ र नागढुंगाबाट दुई हजार नौ सय १४ र काभ्रेको साँगाबाट नौ सय ४४ सहित चार हजार आठ सय १३ पीसीआरको नमूना संकलन गरिएको छ। लकडाउन खुकुलो हुनु अघि गत असार ३१ देखि साउन ६ गतेसम्म ३० हजार ९६ जनाको पीसीआर जाँच गरिएको थियो। जसमध्ये नौ सय ३३ जनाको रिपोर्ट पोजेटिभ आएको थियो। साउन ७ गतेदेखि १३ गतेसम्म जम्मा २८ हजार ७२ नमुना परीक्षण भएकोमा एक हजार ६९ जनाको रिपोर्ट पोजेटिभ आएको छ। लकडाउन खुलेसँगै जनजीवनमा परिवर्तन आएकोले संक्रमण बढेको डा गौतमले बताए। लकडाउन खुले पनि जोखिम यथावत नै छ। कोरोनाको जोखिम रहेसम्म आनीबानीमा सावधानी अपनाउनु पर्छ, उनले भने। समुदायमा नफैलिएको दाबी कोरोना संक्रमण समुदायमा फैलिनसकेको स्वास्थ्य मन्त्रालयले दाबी गरे पनि क्वारेन्टाइन बाहिर र ट्राभल हिस्ट्री नभएका व्यक्तिमा संक्रमण देखिएकोले संक्रमण समुदाय तहमा पुगेको विज्ञहरूको ठहर छ। हालसम्म नेपालमा कोरोना समुदायमा फैलिसकेको प्रमाणित नभएको बताउँदै डागौतमले भने, मुलुकका केही ठाउँमा एकै समयमा धेरै कोरोना संक्रमित भेटिएका छन्। तर, संक्रमण समुदायमा फैलिसकेको प्रमाणित भइसकेको छैन। विश्व स्वास्थ्य संगठन (डब्लूएचओ)ले भाइरसको फैलावटको वर्गीकरण अनुसार ठाउँ विशेषमा कोभिड १९ का केस भएको मुलुकको सूचीमा नेपाललाई राखेको छ। नेपालमा कोरोना संक्रमणको पहिलो पुष्टि गत माघ ९ गते भएको थियो। संक्रमणको अवस्था स्थिर रहँदै ठाउँ विशेषमा मात्र सीमित रहेको स्वास्थ्य मन्त्रालयको भनाइमा स्वतन्त्र विज्ञहरूको फरक तर्क छ। उनीहरू कोरोना संक्रमण तेस्रो चरणमा पुगेको संकेतका रूपमा लिन्छन। सीमित व्यक्तिमा परीक्षण गरिएकोले त्यसलाई आधार बनाएर डब्लूएचओ र सरकारले समुदायमा नफैलिएको दाबी गरेको जन स्वास्थ्यविद् डा समीरमणि दीक्षित बताउँछन्। उनी भन्छन्, पीसीआर परीक्षण एकदमै सीमित छ। त्यसलाई आधार बनाएर लोकलाइज ट्रान्ससिसन भनिएको हो। क्वारेन्टाइन बाहिर पनि लक्षणयुक्त र लक्षणविहिन संक्रमित फेला परेकोले परीक्षण दायरा बढाउनु पर्छ। समुदायमा तहमा अझै व्यापक रूपमा पीसीआर परीक्षण नभएकोले मन्त्रालयको दाबीमा आशंका गर्ने ठाउँ रहेको वरिष्ठ आइसीयु विशेषज्ञ डा अर्जुन कार्की बताउँछन्। उनी भन्छन्, लक्षणविहिन संक्रमित पनि देखिरहेकोले समुदायमा फैलिएको हुन सक्ने प्रबल आशंका छ। अहिले ठाउँ विशेषमा छिटपुट ठहर भए पनि समुदायमा फैलिएको भनिहाल्न तथ्यांक अभाव छ। हालसम्म १९ हजार ६३ जनामा संक्रमण पुष्टि भएको स्वास्थ्य मन्त्रालयको तथ्यांक छ। निको भएर हालसम्म १३ हजार आठ सय ७५ जना घर फर्किएका छन्। अझै विभिन्न क्वारेन्टाइनमा १५ हजार तीन सय ३१ जना छन्। हालसम्म कोरोनाबाट मृत्यु हुनेको संख्या ४९ पुगेको छ। पछिल्लो चौबीस घण्टामा एक सय २१ जना उपचारपछि डिस्चार्ज भएका छन्।"
ओलीदाहाल झन् फाटो,"काठमाडौं : दुई अध्यक्षमध्ये केपी शर्मा ओलीले स्थायी समिति बैठक अचानक स्थगन गर्ने र पुष्पकमल दाहालले समर्थकहरू जुटाएर सञ्चालन गर्ने मंगलबारको दोहोरीले नेकपाको विवादले अझ नयाँ मोड लिएको छ। बिग्रिँदैमिल्दै गरेको अध्यक्षद्वयको सम्बन्ध यसले झन् कटुतातर्फ लगेको छ। पार्टी एकतापछिको २६ महिनामा नेकपा सबैभन्दा जटिल मोडमा पुगेको छ। १० असारदेखि जारी स्थायी समिति बैठक रोक्ने वा चलाउने भन्नेमै नेताहरूबीच महाभारत सुरु भएको छ। दाहालसहित शीर्ष नेताले असार १६ को बैठकमा पार्टी अध्यक्ष र प्रधानमन्त्री दुवै पदबाट ओलीको राजीनामा माग गरेपछि विवाद चुलिएको थियो। त्यसयता नेताहरूले पटकपटक बैठक स्थगन गरी विवाद समाधानको प्रयास गरे पनि सहमति जुटेको छैन। त्यसकै उत्कर्ष मंगलबार नेकपाभित्र देखिएको हो। बालुवाटार बैठक वैधानिक कि अवैधानिक ? स्थायी समिति बैठक मंगलबारका लागि साउन ६ गते नै तोकिएको थियो। दाहालनेपाल पक्षले सोमबारै दुई चरणमा छलफल गरी मंगलबार बैठक नरोक्ने, निर्धारित एजेन्डामै बैठकलाई छलफलमा फर्काउने, प्रधानमन्त्रीको राजीनामाको विषय सरकार र पार्टी कामको समीक्षामा छलफलमा उठाउने, केन्द्रीय समिति बैठक बोलाएर जाने गरी तयारी गरेका थिए। ओली पक्षले भने मंगलबार बिहान दुई अध्यक्षको छलफलपछि मात्र बैठक बस्नेनबस्ने टुंगो लाग्ने बताएको थियो। ओलीले मंगलबार बिहानै दाहालसँग टेलिफोन संवादमा बैठक स्थगन गर्न आग्रह गरे। तर, दाहालले त्यसलाई अस्वीकार गरिदिए। दाहालको भनाइ थियो, बैठक नरोकौं, कोभिड१९ बारे छलफल गरौं, पुरानै निर्धारित एजेन्डामा छलफल गरौं, म बालुवाटार आउँदै छु, त्यहीं छलफल गरौंला। त्यस बेला दाहालसँगै वरिष्ठ नेता माधवकुमार नेपाल र झलनाथ खनाल खुमलटारमै थिए। उहाँ (दाहाल)लाई सोमबारै छलफलमा बोलाइएको हो, आउनुभएन। मंगलबार बिहान ९ बजे आउने तय थियो। साढे १० बजेसम्म पनि आउनुभएन। टेलिफोन सम्पर्कमा पनि आउनुभएन। त्यही भएर अध्यक्ष ओलीले महासचिवमार्फत बैठक स्थगनको सूचना जारी गराउनुभएको हो, ओली पक्षका एक नेताले भने, गुटका बैठक गरिरहनुहुन्छ भने गर्नुहोस् भनेर प्रधानमन्त्रीले यस्तो निर्णय लिनुभएको हो। एकतर्फी बैठक स्थगन नमान्ने भन्दै दाहालनेपालले आफू पक्षका नेतालाई बालुवाटार बोलाए। वरिष्ठ नेता खनालसँग गएर दाहालले प्रधानमन्त्रीसमक्ष भने, बैठक नरोकौं, कोभिडमा छलफल गरौं, बुधबार सचिवालय बैठक राखौं, फेरि नयाँ ढंगबाट संवाद थालौं। ओलीले बैठक बस्न नसक्ने अडान लिए। त्यसपछि निस्किएका दाहाल र खनालले बैठक कक्षमा आएर बैठक चलाए। त्यसले बैठक स्थगन गर्ने ओलीको निर्णय विधिविपरीत रहेको ठहर गयो। यस्तै, स्थायी समिति बैठक नियमित गर्न ओलीलाई पनि सहमतिमा ल्याउन दाहाललाई नै जिम्मा दिने निर्णय भयो। यसलाई दाहालनेपाल पक्षले स्थायी समितिको जारी बैठककै निरन्तरता भनेको छ। स्थायी समिति बैठक मिति र समय यसअघिको बैठकले निर्णय गरेको थियो। त्यही समयअनुसारको यो बैठक हो, प्रवक्ता नारायणकाजी श्रेष्ठले भने। नेतृ अष्टलक्ष्मी शाक्यले बहुमत सदस्य बैठकमा सहभागी भएको बताइन्। बैठकको मिति र समय पहिल्यै तय भइसकेको थियो, उनले भनिन्, यो स्थायी समिति बैठक नै हो। ओली पक्षले भने दाहालनेपाल गुटको भेला भएको भन्दै त्यसले वैधानिकता नपाउने प्रतिक्रिया दिएको छ। महासचिवले बैठक स्थगन भएको सूचना पठाउनुभएको थियो। अध्यक्ष र महासचिव सहभागी नभएको पनि पार्टी बैठक हुन्छ होला र ? खोइ मलाई थाहा भएन, ओली पक्षका स्थायी समिति सदस्य सुवास नेम्बाङले भने, साथीहरू छुट्टाछुट्टै भेला बेलाबेला गरिरहनुभएको छ। स्थायी समिति बैठक स्थगित छ। उहाँहरूले के गर्नुभयो ? यसबारे थप टिप्पणी नगरौं, कुनै बैठक बसेकै छैन। दाहालनेपाल पक्षको बैठकमा ४४ स्थायी समिति सदस्यमध्ये २९ जना सहभागी थिए। अनुशासन आयोगका अध्यक्ष अमृत बोहोरा र सल्लाहकार परिषद्का अध्यक्ष नन्दकुमार प्रसाईंलाई गणना गर्दा ३१ जनाको उपस्थिति देखियो। उपाध्यक्ष वामदेव गौतम आफ्ना कुरा राखेर बाहिरिए। मन्त्री योगेश भट्टराई पनि सहभागी भएलगत्तै बाहिरिए। ओली पक्षका नेता र पूर्वमाओवादी धारकै गृहमन्त्री रामबहादुर थापा, उद्योगमन्त्री लेखराज भट्ट, टोपबहादुर रायमाझी र मणि थापा त्यहाँ सहभागी थिएनन्। उक्त बैठकलाई भेला भन्ने कि बैठक भन्नेमा नेताहरूले केही बेर बहस केन्द्रित गरेका थिए। त्यस बैठकलाई अध्यक्ष दाहालले नै बैठक भन्ने कि भेला भन्दै सहभागीसँग सुझाव मागेका थिए। कृषिमन्त्रीसमेत रहेका स्थायी समिति सदस्य घनश्याम भुसालले भेला भन्नुपर्ने तर्क राखेपछि केही नेता उनीमाथि खनिए। अधिकांश नेताले स्थायी समिति बैठक भन्नुपर्ने र निर्णय प्रक्रियामा जानुपर्ने मत राखेका थिए। त्यसपछि दाहालले स्थायी समिति बैठक भएको बताएका थिए। वरिष्ठ नेता नेपाल र खनालले पनि स्थायी समिति बैठक भन्नुपर्ने सुझाव दाहाललाई दिएका थिए। महासचिव विष्णु पौडेल सहभागी नभएका कारण बैठकको निर्णय माइन्युट गरिएको थिएन। सचिवालय कि स्थायी समिति ? साउन ३ गतेको सचिवालय बैठकमा पार्टीको महाधिवेशनका विषयमा छलफल भएको थियो। उक्त बैठकले महाधिवेशनको कार्यतालिकासहितको ठोस प्रस्ताव दुई अध्यक्षले छलफलका आधारमा तय गर्ने भनिएको थियो। ओली पक्षले सचिवालयमा थप छलफल गराएर स्थायी समितिमा प्रस्ताव लिएर जाने सचिवालयको निर्णयअनुसार जानुपर्ने तर्क गर्दै आएको छ। साउन ३ को बैठकमा सचिवालयले एउटा प्रस्ताव तयार पार्ने र त्यसलाई स्थायी समितिमा लैजाने सहमति जुटेको थियो। त्यसरी प्रस्ताव तयार पारेर जानुपर्नेमा अन्यथा तरिकाबाट जान खोज्दा पार्टीभित्र समस्या आएको हो, ओली पक्षका एक स्थायी समिति सदस्यले अन्नपूर्णसँग भने। दाहालनेपाल पक्षले भने महाधिवेशन मंसिरमा गर्ने विषयमा कुनै सहमति नभएको, स्थायी समितिको एजेन्डामा छलफल गरेर एउटा निष्कर्षमा पुग्ने बेला गत केन्द्रीय समिति बैठकले निर्देश गरेअनुसार नै महाधिवेशनको तयारी गरेर जानुपर्ने बताउँदै आएको छ। महाधिवेशनमा जाँदै नजाने भनिएको छैन। गत केन्द्रीय समितिले तय गरेको समयसीमाभित्रै महाधिवेशन गर्ने गरी तयारीमा जुटेर जानै पर्छ। तर, स्थायी समिति बैठकलाई अल्झाइरहनु ठीक भएन। यसलाई छलफल गरेर एउटा निष्कर्षमा टुंगो लगाऔं भन्ने कुरा हो। विधि पद्धतिबाटै अगाडि बढाएर जाऔं भन्ने हो, नेपालनिकट एक नेताले भने। नेकपाभित्र विवाद लम्बिँदै गर्दा समीकरण पनि अदलबदल हुन थालेको छ। उपाध्यक्ष वामदेव गौतम मंगलबारदेखि फेरि मध्यधारमा देखापरेका छन्। उनले ६ बुँदे प्रस्ताव सार्वजनिक गरेकै साँझ प्रधानमन्त्री ओली पत्नी राधिकासहित गौतम निवास भैंसेपाटी पुगे। पार्टी महासचिव विष्णु पौडेललाई पनि साथमै लिएर ओली गौतम निवासमा दुई घण्टा समय बसेर बालुवाटार फर्किए। अब फेरि छलफल ? दाहालनेपाल समूहले राखेको स्थायी समिति बैठकले अबको बैठकको मिति तय गरेको छैन। अध्यक्ष एवं प्रधानमन्त्री ओलीसँग छलफल गरेर बैठक गर्ने वातावरण निर्माण गर्न बैठकले दाहाललाई जिम्मा दिएको छ। दाहालले अब ओलीसँग गर्ने छलफलपछि मात्र बैठकका विषयमा टुंगो लाग्ने भएको छ। प्रवक्ता श्रेष्ठले पार्टीभित्र सिधा, खुला र स्पष्ट छलफलद्वारा सहमतिमा पुग्ने प्रयत्न जारी रहने बताए। दुई अध्यक्ष र सचिवालयका अन्य नेताले पनि छलफल गरेर बैठक सुचारु गर्ने उनको भनाइ छ। स्थायी समिति बैठकसम्बन्धी विवादलाई अतिरञ्जित गरेर बुझ्नु आवश्यक छैन, यो विधिको विषय हो। पार्टीमा ठूलै विग्रह वा फुट विभाजन हुने भयो भनेर सोच्नुपर्ने आवश्यकता छैन, श्रेष्ठले भने, फेरि पनि दुई अध्यक्ष र हामी छलफल गरेर बैठक सुचारु गर्छौं। संकटको निकासको दिशामा अगाडि जान्छौं। सिधा खुला र स्पष्ट छलफलद्वारा सहमतिमा पुग्ने प्रयत्न जारी छ। ठूलो मेहनत गरेर एकीकृत गरेको पार्टी फुट्दैन, फुट्न दिइँदैन।"
विदेशमा ४ सय ५६ नेपालीको मृत्यु,"काठमाडौं : लकडाउनका बेला विभिन्न देशमा ४ सय ५६ नेपालीले ज्यान गुमाएका छन्। यसमा कोरोनाबाट कति जनाको मृत्यु भयो भनेर खुलाइएको छैन। कोरोनासँगै आत्महत्यालगायत कारणबाट विदेशमा नेपालीको ज्यान गएको परराष्ट्र मन्त्रालयअन्तर्गतको कन्सुलर विभागका अधिकारीको भनाइ छ। मृत्यु हुनेमा सामान्य कामदारका रूपमा विदेश गएकाहरू धेरै रहेको विभागका निर्देशक जंगबहादुर गुरुङले बताए। निर्देशक गुरुङका अनुसार कोरोना महामारीसँगै विदेशमा आत्महत्या गर्ने नेपालीको संख्या धेरै छ। यो अवधिमा कोरोना भाइरसबाट मात्र नेपालीले ज्यान गुमाएका छैनन्, यहाँ आत्महत्याको पक्ष पनि छ, उनले भने, जागिर गएको र लकडाउनका कारण उकुसमुकुस भइरहेको अवस्थामा आत्महत्या गर्नेको संख्या बढेको होला। सामान्य समयभन्दा लकडाउन अवधिमा विदेशमा ज्यान गुमाउने नेपालीको संख्या बढेको उनको भनाइ छ। अरू बेला यति छोटो समयमा यति धेरै थिएन जस्तो लाग्छ, उनले भने, यो बेला मृत्यु हुने संख्या बढेको हो कि जस्तो देखिएको छ। विभागको तथ्यांकअनुसार पछिल्लो तीन महिनामा सबैभन्दा बढी साउदी अरबमा १ सय ५८ नेपालीले ज्यान गुमाएका हुन्। यही अवधिमा यूएईमा ८०, कतारमा ७५, मलेसियामा ६६, कुवेतमा २२, जेद्दाहमा १३, बहराइनमा १०, दक्षिण कोरियामा ८ र अन्य मुलुकमा १४ जनाले ज्यान गुमाएको देखिन्छ। यही अवधिमा ९८ नेपालीको शव नेपाल ल्याइएकोे छ। साउदीबाट ५३, कतारबाट २३, कुवेतबाट १०, बहराइनबाट ७, जेद्दाहबाट २, यूएई, मलेसिया र अन्य राष्ट्रबाट ११ जनाको शव नेपाल ल्याइएको विभागको तथ्यांकले देखाउँछ। १ सय ६४ जनाको शव विदेशमै दाहसंस्कार गर्न उनीहरूका परिवारले मञ्जुरी दिएका छन्। विभागका अनुसार यूएईमा ५८, साउदीमा ३७, कतारमा २५, कुवेतमा १०, मलेसियामा ८, दक्षिण केरियामा ५, बहराइनमा ३, जेद्दाहमा ३ र अन्य मुलुकमा १५ जना नेपालीको शव दाहसंस्कार गर्ने मञ्जुरीनामा भएको विभागको तथ्यांकमा उल्लेख छ। ८५ जनाको शव स्वदेश ल्याउन निवेदन परेको विभागले जनाएको छ। जसमध्ये साउदीबाट ३९, यूएईबाट १३, मलेसियाबाट १२, कतारबाट १०, दक्षिण कोरियाबाट ३, कुवेतबाट २, जेद्दाहबाट १ र अन्य मुलुकबाट पाँच नेपालीको शव स्वदेश फिर्ता ल्याउन निवेदन परेको विभागले जनाएको छ। १ सय ९ जनाको शव भने स्वदेश ल्याउने तयारी छ। मलेसियाबाट ४५, साउदीबाट २९, कतारबाट १७, यूएईबाट ८, जेद्दाहबाट ७ र अन्य मुलुकबाट ३ शव ल्याउन लागिएको विभागले जनाएको छ।"
अडानबाट हटे वामदेव,"काठमाडौं : प्रधानमन्त्री केपी शर्मा ओलीको राजीनामा माग्ने नेताहरूको लहरमा थिए, नेकपा उपाध्यक्ष वामदेव गौतम। उपाध्यक्ष गौतमले २८ दिनमै त्यसबाट पछि हटेर ओलीलाई नै प्रतिनिधिसभाको बाँकी अवधिभर प्रधानमन्त्री बनाउनुपर्ने प्रस्ताव गरेका छन्। पार्टीको एकता महाधिवेशनसम्म ओलीलाई अध्यक्ष बनाउनुपर्ने पनि उनको प्रस्ताव छ। उनले अन्य नेतासँगै असार १६ गतेको स्थायी समिति बैठकमा ओलीले दुवै पदबाट राजीनामा मागेका थिए। उनले मंगलबार भने पार्टी विग्रह तत्काल रोक्न ओलीलाई दुवै पदमा कायम राख्नुपर्ने, पुष्पकमल दाहाललाई कार्यकारी अध्यक्षसहितको जिम्मेवारी एकता महाधिवेशनसम्म दिनुपर्ने बताएका हुन्। यस्तै, एकता महाधिवेशन सहमतिमै आयोजना गर्ने, प्रधानमन्त्रीका दैनन्दिनको काममा पार्टीले हस्तक्षेप नगर्ने तर सरकारले राष्ट्रिय तथा अन्तर्राष्ट्रिय महŒवका विषयमा निर्णय गर्नुपूर्व पार्टीको सचिवालयमा परामर्श गर्नुपर्ने प्रस्ताव गौतमले गरेका छन्। प्रशासन तथा सुरक्षा निकायका कर्मचारीको पदोन्नति तथा सरुवाका लागि मापदण्ड निश्चित गरी कार्यान्वयन गर्ने, सचिवालयको सुझाव र परामर्शका आधारमा मन्त्रिपरिषद् पुनर्गठन तथा राजनीतिक तथा संवैधानिक नियुक्ति गर्ने, नीति तथा कार्यक्रम र बजेट प्रस्तुत गर्नुपूर्व सचिवालयको परामर्श लिने र अबदेखि पार्टीका बैठक पार्टी कार्यालयमै आयोजना गर्ने प्रस्ताव उनले ल्याएका हुन्। उनले आफ्नो ६ बुँदे प्रस्ताव बालुवाटारमा बसेको स्थायी समिति बैठकमा राखेका थिए। उक्त बैठकमा ओली पक्षको अनुपस्थिति थियो। केपी ओली पार्टी अध्यक्ष र प्रधानमन्त्री दुवै चलाउन अक्षम नै हो। त्यसकारण हामीले दुवै पदबाट हटाउनुपर्छ भनेकै हौं। उहाँको यति बिघ्न आलोचना भयो तर उहाँ छोड्नै तयार हुनुहुन्न। आलोचना सुन्नै चाहनुहुन्न, उनले भने, यस्तो अवस्थामा पार्टीलाई फुटबाट रोक्नुपर्छ। अहिलेलाई उहाँ (प्रधानमन्त्री) लाई नै चलाउन दिऊँ। महाधिवेशनसम्म अध्यक्ष र प्रतिनिधिसभाको बाँकी कार्यकाल उहाँलाई नै प्रधानमन्त्री चलाउन दिऊ। उनले प्रधानमन्त्रीका रूपमा ओलीले गर्ने नियुक्ति र नीति तथा कार्यक्रम र बजेटमा भने पार्टी नियन्त्रित बनाउनुपर्ने, अहिलेलाई विवाद टुंगो लगाउन यही विधि नै उपयुक्त हुने तर्क गरेका छन्। उनले केही दिनयता दाहालनेपाल पक्षको छलफलमा ओलीको राजीनामाको विषयमा धेरै नअल्झिन आग्रह गर्दै आएका थिए। खुमलटारमा मंगलबार बिहान बसेको ६ सचिवालय सदस्यको छलफलमा यही कुरा गरेका थिए। मूल कुरा अहिले पार्टी एकताको हो, एकता जोगाउन अब दुई अध्यक्षबीच भएको मंसिर ४ को सहमति कार्यान्वयन गरेर जानु बाहेक अर्काे विकल्पै छैन, उनले भने, त्यसका लागि छिटो महाधिवेशनको तयारी गर्ने र त्यही बाटोबाट जानु मात्र राम्रो हुन्छ। उनको यस्तो प्रस्तावसँगै उनी दाहालनेपाल गठबन्धनबाट बाहिर निस्किएको देखिएको छ। तर उनले ओली पक्षमा पनि सहभागिता देखाएका छैनन। आफ्नो प्रस्ताव सुनाएर उनी दाहालनेपाल पक्षका नेताहरूको बैठकबाट निस्किएका थिए। यो प्रस्तावसँगै उनले आफूलाई कुनै पनि समूहमा आफू नरहेको, एकताको पक्षमा मात्र रहेको बताएका छन्।"
जोडियो ६७ वर्षअघि टुटेको नाता,"काठमाडौं : राष्ट्रिय प्रजातन्त्र पार्टी परित्याग गरेका सुनीलबहादुर थापासहितका नेता मंगलबार कांग्रेस प्रवेश गरेका छन्। उनीहरूलाई कांग्रेस सभापति शेरबहादुर देउवाले एक कार्यक्रमबीच पार्टी सदस्यता हस्तान्तरण गरेर कांग्रेसमा स्वागत गरेका हुन्। उनीसँगै राप्रपाबाट १२ नेता कांग्रेसमा प्रवेश गरेका हुन्। थापालाई कांग्रेस सहमहामन्त्री र पाँचजनालाई केन्द्रीय सदस्य दिने सहमति भएको बताइए पनि यसको औपचारिक घोषणा भने गरिएको छैन। कांग्रेस प्रवेश कार्यक्रममा थापाले २०१० सालमा टुटेको कांग्रेससँगको नाता ६७ वर्षपछि जोडिएको बताएका छन्। उनले कांग्रेससँग नाता जोडिँदा गौरवको अनुभूति भएको भन्दै खुसी व्यक्त गरे। उनले बुवा सूर्यबहादुर थापा २०१० सालमा धनकुटा कांग्रेसको सभापति भएको स्मरण गरे। म फेरि नेपाली कांग्रेससँग टुटेको नाता जोड्न आएको छु। पूर्वप्रधानमन्त्री बुवा २००८ सालमा विराटनगरको नेपाली कांग्रेसको कोषाध्यक्ष भएको र पछि धनकुटाको प्रथम सभापति भएको सुनेको छु। मेरो प्रवेशले त्यो पुरानो टुटेको साइनोलाई जोडेको हँु, थापाले भने। उनले कांग्रेसमा कुनै नेताको भाग खोस्न प्रवेश नगरेको स्पष्टीकरण दिए। म कसैको भाग खान कांग्रेसमा आएको होइन, लोकतन्त्रलाई बलियो बनाउन साथ दिन आएको हुँ, उनले भने, यो नाता बलियो हुने विश्वास लिएको छु। थापाले भने देशभरका राप्रपाका कार्यकर्तालाई कांग्रेस प्रवेश गर्न आग्रहसमेत गरे। बीपी कोइरालाको राष्ट्रिय मेलमिलापको नीति र सूर्यबहादुर थापाको परिवर्तनलाई आत्मसात् गर्ने विचारको संगममा खडा भएर कांग्रेसमा प्रवेश गरेको पनि थापाले बताए। उनले राप्रपा छाडेर जान नहुने सुझावका बाबजुद कांग्रेसमा प्रवेश गरेको जनाए। कतिले बुवाले खोलेको पार्टी छोड्नु हुँदैन भन्ने सुझाव दिए तर त्यसबेला उहाँले अवलम्बन गरेको सिद्धान्तबाट विचलित भएकाले पार्टी परित्याग गरी कांग्रेसमा प्रवेश गरेका छौं, उनले भने। दुई वर्षअघि सम्पन्न संघीय निर्वाचनकै बेला थापासहित राप्रपाका प्रभावशाली नेता विक्रम पाण्डेलगायत कांग्रेस प्रवेश गर्ने चर्चा थियो। कांग्रेससँग पदमा कुरा मिलेपछि शनिबार थापासहित तीन दर्जनभन्दा बढी नेताले राप्रपा परित्याग गरेको घोषणा गरेका थिए। उनीहरूलाई कांग्रेस प्रवेशका लागि छलफल गर्ने जिम्मा सभापति देउवाले उपसभापति विमलेन्द्र निधिलाई दिएका थिए। सुनीलबहादुर थापाले कांग्रेससँग नाता जोडिँदा गौरवको अनुभूति भएको भन्दै खुसी व्यक्त गरे। उनले बुवा सूर्यबहादुर थापा २०१० सालमा धनकुटा कांग्रेसको सभापति भएको स्मरण गरे। महिनौं दिनदेखिको छलफलपछि पार्टी प्रवेशले सार्थकता पाएको निधिले बताए। सभापति देउवा र सुनीलजीबीच लामो समयदेखि यो विषयमा छलफल भइरहेको थियो। सभापतिले मलाई यसलाई टुंगोमा पुर्याउने जिम्मेवारी दिनुभयो, उनले थपे, हामीबीच कोरोना संक्रमण नहुँदै छलफल भएको थियो। आज त्यो खुसीको दिन आएको छ। देउवाले पार्टी प्रवेश गरेका नेता कार्यकर्तालाई कुनै भेदभाव नगरिने भन्दै आश्वस्त पारे। यो पार्टी अब तपाईंको पनि हो, अरू कांग्रेस नेताजस्तै तपाईंको पनि अधिकार छ, उनले नवप्रवेशीलाई भने, तपार्इंहरूलाई यहाँ कुनै भेदभाव हुने छैन। देउवाले लोकतन्त्र बलियो बनाउन सबै लोकतान्त्रिक शक्तिबीच एकताको खाँचो रहेको बताए। वरिष्ठ नेता रामचन्द्र पौडेलले लोकतान्त्रिक व्यवस्थामाथि विभिन्न शक्तिहरूबाट चुनौती सिर्जना भइरहेको उल्लेख गर्दै त्यसका लागि कांग्रेस बलियो बन्नुपर्नेमा जोड दिए। ७० वर्षदेखिको संघर्षपछि हामीले संघीय लोकतान्त्रिक गणतान्त्रिक संविधान ल्याएका छौं। स्थापित व्यवस्था र पद्धतिलाई कमजोर बनाउन सरकार र सत्तारूढ दल नै सक्रिय छ, उनले भने, तिनीहरूलाई पनि संविधानको बाटोमा ल्याउनु कांग्रेसको मूल ध्येय हो। सामाजिक न्यायसहितको लोकतन्त्र र समृद्धि ल्याउनुपर्छ। उनले लोकतन्त्र बलियो बनाउन राप्रपा परित्याग गरेर नेताहरू कांग्रेसमा समाहित भएकोमा खुसी व्यक्त गर्दै सबैलाई सम्मान गरेर जान नवप्रवेशीलाई आग्रह गरे। पार्टीका साथीका भावनालाई आत्मसात् गर्दै सबैसँग हार्दिकताका साथ अघि बढ्नुहोला। तीसौं वर्ष जेलनेल भोगेका, दुःखकष्ट सहेका साथीहरूको योगदानलाई सम्मान गर्दै अगाडि बढ्नु हुनेछ, उनले भने। प्रवेश गर्नेमा रामकृष्ण भट्टराई, विश्वविक्रम थापा, बाबुराम बस्नेत, वृषलाल यादव, दिलीप राई, राज्यलक्ष्मी श्रेष्ठ, चतुरमान विश्वकर्मा, राम साह, डा सुरेश बस्नेत, प्रतिमा राणा क्षेत्री, नारायण राउत र इन्द्रबहादुर तामाङ छन्। थापासहित ३१ नेताले शनिबार नै राप्रपा परित्याग गरेका थिए।"
नेकपा केन्द्रीय समिति बैठक माग गर्ने यी हुन् १५२ नेता,"काठमाडौं : नेपाल कम्युनिस्ट पार्टी (नेकपा)का १५२ केन्द्रीय सदस्यले केन्द्रीय समितिको बैठक माग गर्दै अध्यक्षद्वय केपी ओली र पुष्पकमल दाहाल प्रचण्डलाई सम्बोधन गर्दै पत्र बुझाएका छन्। पार्टी भित्रको विवाद चर्किदै गएपछि केन्द्रीय समितिको माग गर्दै बुधबार दिउँसो पार्टी मुख्यालय धुम्बाराही पुगेर नेताहरुले पार्टी कार्यालय सचिव श्रीराम ढकाललाई बुझाएका हुन् । यसअघि नेताहरुले महासचिव विष्णु पौडेललाई पत्र बुझाउने तयारी गरेका थिए । महासचिव पौडेल कार्यव्यस्तता देखाउँदै पार्टी कार्यालयमा उपस्थित नभएपछि नेताहरुले कार्यालय सचिव ढकाललाई पत्र बुझाएका हुन् । पत्र बुझाउने नेकपा नेता हिमाल शर्मा, जगन्नाथ खतिवडा, ठाकुर गैरे, रामकुमारी झाक्री, कुमार पौडेल, डा विजय पौडेल, रचना खड्का लगायतका १५२ नेताले हस्ताक्षर गरेका छन् । अन्य दुई नेतालेसमेत हस्ताक्षर गर्ने बताएका छन् । प्रधानमन्त्री ओली जारी स्थायी समिति बैठक रोकेर महाधिवेशनमा केन्द्रित भएको भन्दै केन्द्रीय सदस्यले आपत्ति जनाएका हुन् । नेकपाको विधान अनुसार २५ प्रतिशत केन्द्रीय सदस्यले बैठक माग गरे एक महिनाभित्र बोलाउनुपर्ने हुन्छ । ४४१ केन्द्रीय सदस्यको २५ प्रतिशत ११२ जना हुन्छ ।"
केन्द्रीय समिति माग गर्दै नेकपा अध्यक्षद्वयलाई १५२ नेताको पत्र,"काठमाडौं : नेपाल कम्युनिस्ट पार्टी (नेकपा)का १५२ केन्द्रीय सदस्यले केन्द्रीय समितिको बैठक माग गर्दै अध्यक्षद्वय (केपी ओली र पुष्पकमल दाहाल प्रचण्ड)लाई सम्बोधन गर्दै पत्र बुझाएका छन् । पार्टी भित्रको विवाद चर्किदै गएपछि केन्द्रीय समितिको माग गर्दै बुधबार दिउँसो पार्टी मुख्यालय धुम्बाराही पुगेर नेताहरुले पार्टी कार्यालय सचिव श्रीराम ढकाललाई बुझाएका हुन् । यसअघि नेताहरुले महासचिव विष्णु पौडेललाई पत्र बुझाउने तयारी गरेका थिए । महासचिव पौडेल कार्यव्यस्तता देखाउँदै पार्टी कार्यालयमा उपस्थित नभएपछि नेताहरुले कार्यालय सचिव ढकाललाई पत्र बुझाएका हुन् । पत्र बुझाउने नेतामा विजयकुमार पौडेल, जगन्नाथ खतिवडा, भाष्कर काफ्ले, रविन कोइराला, नागेन्द्रप्रसाद चौधरी, कृष्ण केसी, विश्वनाथ प्याकुरेल, मुक्ति नारायण प्रधान, हिमाल शर्मा, कुमारप्रसाद पौडेल, बलावती शर्मा, विजय गुरुङ, गोपीबहादुर सार्की, गोपाल ठाकुर, दलजित विके, ठाकुरप्रसाद गैरे, निरजप्रसाद आचार्य, शिवकुमार मण्डल, सरलाकुमारी यादव, लेखनाथ न्यौपाने, मेटमणि चौधरी, रामकुमार शर्मा, रामचन्द्र झा, पासाङ शेर्पा, लिलिपकुमार प्रजापति, कमानसिंह लामा, उर्मिला अर्याललगायतका १५० नेताले हस्ताक्षर गरेका छन् । अन्य दुई नेतालेसमेत हस्ताक्षर गर्ने बताएका छन् । नेकपा केन्द्रीय समिति माग गर्दै १५० सदस्यको पत्र महासचिवलाई प्रधानमन्त्री ओली जारी स्थायी समिति बैठक रोकेर महाधिवेशनमा केन्द्रित भएको भन्दै केन्द्रीय सदस्यले आपत्ति जनाएका हुन् । नेकपाको विधान अनुसार २५ प्रतिशत केन्द्रीय सदस्यले बैठक माग गरे एक महिनाभित्र बोलाउनुपर्ने हुन्छ । ४४१ केन्द्रीय सदस्यको २५ प्रतिशत ११२ जना हुन्छ ।"
"विभाग विस्तारप्रति पौडैल समूहको असन्तुष्टि, सभापति देउवालाई लिखित ध्यानाकर्षण","काठमाडौं : प्रमुख प्रतिपक्षी कांग्रेसभित्र महाधिवेशनको प्रक्रिया भएसँगै असन्तुष्टिहरु देखा पर्न थालेको छ। वरिष्ठ नेता रामचन्द्र पौडेल समूहनिकट केन्द्रीय सदस्यको बुधबारको भेलाले विभागलाई पूर्णता दिने काम रोक्न सभापति शेरबहादुर देउवाको ध्यानाकर्षण गराउने निर्णय गरेको हो। सुरुमा सभापतिज्यूलाई लिखित ध्यानाकर्षण गराउँछौं, त्यसको सम्बोधन नभए लिखित पत्र बुझाउने निर्णय भएको छ, पौडेलनिकट केन्द्रीय सदस्य कल्याण गुरुङले भने। सभापति देउवाले करिव २० विभाग गठन गरेका थिए। फागुन १९ गते चार वर्षे औपचारिक कार्यकाल सकिन केही दिन अघि देउवाले विभाग संयोजक मात्रको जिम्मेवारी दिएका थिए। विभाग गठनप्रति सुरुदेखि नै पौडेल समूह असन्तुष्ट थियो। तर पछिल्लो समय देउवाले विभाग विस्तारलाई तीब्रता दिएपछि उनीहरु थप चिढिएका हुन्। देउवाले महाधिवेशनलाई प्रभावित पार्न विभाग गठन र विस्तार गर्न सक्रिय रहेको पौडेल समूहको आरोप छ। केही समय अघि मात्रै वरिष्ठ नेता पौडेल, महामन्त्री डा शशांक कोइराला र कोषाध्यक्ष सीतादेवी यादवले कांग्रेसको केन्द्रीय निर्वाचन समितिमा लिखित उजूरी नै दिएका थिए। उनीहरुले महाधिवेशनको ६ महिनाभित्र विभाग गठन गरिसक्नुपर्ने प्रावधान भएपनि पार्टी सभापतिले कार्यकालको अन्तिममा विभाग गठन गरेको भन्दै उजूरी गरेका थिए। कांग्रेस विधानमा २८ विभाग रहेपनि सभापति देउवाले केन्द्रीय समिति बैठकमा बहुमतबाट ४७ विभाग पुर्याएका थिए। देउवाले विभागलाई पूर्णता दिन नाम संकलन गर्न निकट नेताहरुलाई जिम्मेवारी दिएका छन्। प्रत्येक विभागमा संयोजकसहित ५१ सदस्य रहने व्यवस्था छ। सबै विभाग गठन भए करिव २५ सय नेता कार्यकर्ताले जिम्मेवारी पाउने छन्। महाधिवशेनको मिति घोषणापछि विभाग गठन र विस्तार गरेर देउवाले महाधिवेशन प्रभावित गर्न खोजेको पौडेल समूहको आशंका छ।"
नेकपा केन्द्रीय समिति माग गर्दै १५० सदस्यको पत्र महासचिवलाई,"काठमाडौं : नेपाल कम्युनिस्ट पार्टी (नेकपा)का केन्द्रीय सदस्यले केन्द्रीय समितिको बैठक माग गर्दै महासचिव विष्णु पौडेललाई पत्र बुझाउने तयारी गरेका छन् । पार्टी भित्रको विवाद चर्किदै गएपछि केन्द्रीय समितिको माग गर्दै नेता पार्टी मुख्यालय धुम्बाराही पुगेर पत्र बुझाउने तयारी गरेका हुन् । बुधबार दिउँसो धुम्बाराहीस्थित पार्टी मुख्यालय पुगेर हिमाल शर्मा, जगन्नाथ खतिवडा, ठाकुर गैरे, रामकुमारी झाक्री, कुमार पौडेल, डा विजय पौडेल लगायतका केन्द्रीय सदस्यसहित १५० सदस्यले हस्ताक्षर गरेको पत्र महासचिव पौडेललाई बुझाउने तयारी गरेका हुन् । प्रधानमन्त्री ओली जारी स्थायी समिति बैठक रोकेर महाधिवेशनमा केन्द्रित भएको भन्दै केन्द्रीय सदस्यले आपत्ति जनाएका हुन् । नेकपाको विधान अनुसार २५ प्रतिशत केन्द्रीय सदस्यले बैठक माग गरे एक महिनाभित्र बोलाउनुपर्ने हुन्छ । ४४१ केन्द्रीय सदस्यको २५ प्रतिशत ११२ जना हुन्छ । केन्द्रीय सदस्य हिमाल शर्माका अनुसार अहिलेसम्म १५० जनाको हस्ताक्षरसहितको पत्र तयार भएको छ । हामी केहीबेरमा पत्र बुझाउन धुम्बाराहीमा जाँदैछौँ, उनले भने, पार्टीको आन्तरिक विवाद केन्द्रीय समितिमा छलफल गरेर टुंगो लगाउनुपर्छ । पार्टी एकीकरणपछि अहिलेसम्म केन्द्रीय समिति बैठक बस्न सकेको छैन । कम्युनिस्ट पार्टीको शक्तिशाली निकाय केन्द्रीय समिति लामो समय बस्न नसक्नु बिडम्बना भएको नेताहरुको भनाइ छ ।"
"भारतलाई दार्चुलाका सहायक सीडीओको जवाफ : नेपालीलाई दुःख नदिनु, त्यो भूमि हाम्रो हो","सुरेन्द्र काफ्लेसुन्दरसिंह धामी काठमाडौंदार्चुला : जिल्ला प्रशासन कार्यालय दार्चुलाले लिम्पियाधुरा, लिपुलेक र कालापानी नेपालको भूभाग भएको त्यस क्षेत्रा नेपालीको आवातजावात स्वाभाविक रहेको जवाफी पत्र दिएको छ। दार्चुलाका सहायक प्रमुख जिल्ला अधिकारी टेकसिंह कुँवरले भारतलाई पत्र लेखेका छन्। नेपाल र ब्रिटिट इस्ट इन्डिया कम्पनीबीच सन् १८१६ सम्पन्न सुगौली सन्धिको धारा ५, त्यस समयमा प्रकाशित नक्सा र ऐतिहासिक तथ्य एवं प्रमाण अनुसार काली (महाकाली) नदी र सो पूर्वका लिम्पियाधुरा, कुटी, नावी, गुन्जी, कालापानी र लिपुलेक लगायतका क्षेत्र नेपालको भूभाग रहेको कुरा स्पष्ट नै छ, पत्रमा भनिएको छ, नेपाली भूभागमा नेपाली आवतजावत स्वाभाविकै रहेको र त्यसमा कहिकतैबाट बाधा अड्चन हुनु हुँदैन भन्ने नेपालको धारणा रहेको कुरा जानकारी आदेशाअनुसार चाहान्छु। भारतले स्थानीयलाई कालापानी र लिम्पियाधुरा क्षेत्रमा जान प्रतिबन्ध लगाएपछि नेपालको प्रतिक्रया आएको हो। धार्चुलाका उप जिल्ला अधिकारी अनिल कुमार शुक्लाले जिल्ला प्रशासन दार्चुलालाई लिम्पियाधुरा, कालापानी क्षेत्रमा नेपालीलाई प्रतिबन्ध लगाएको पत्र लेखेक थिए। विभिन्न नेपाल गुट समूह भारती क्षेत्र गुन्जी, कालापानी, लिम्पियाधुरामा अवैध रुपमा लुकिछिपी सीमा पार गरेर आउन चाहन्छन्, जसबाट मिडियाको ध्यान आकृष्ट गर्न सकियोस र दुवै देशको प्रशासनलाई हैरान बनाउन सकियोस, हाम्रो यो अनुरोध छ की कुनै सूचना तपाईहरुलाई प्राप्त भयो भने त्यसको जानकारी तत्काल दिने कष्ट गरिदिनु होला, शुल्लाले लेखेको पत्रमा उल्लेख छ। भारतले १९६२ पछिदेखि नै कालापानी, लिपुलेक, लिम्पियाधुरा अतिक्रमण गर्दै आएको छ। नेपालले उक्त भूमि समेटेर नयाँ प्रशासनिक नक्सा सार्वजनिक गर्दै निशान छाप परिवर्तनका लागि संविधान संशोधन गरेपछि नेपाल र भारतबीच सीमा विवाद चर्किएको छ। नेपालले वार्ताका लागि पटकपटक पत्र लेख्दासमेत भारतले भने जवाफ दिन चाहेको छैन। भारतले सीमा विवाद जस्तो संवेदनशील विषयलाई कोरोना संकटपछि छलफल गर्ने भनेर टार्दै आएको छ।"
वन्यजन्तुको आवागमन सुनिश्चित हुने गरी पूर्वाधार निर्माण गरौं : राष्ट्रपति,"काठमाडौं : राष्ट्रपति विद्यादेवी भण्डारीले बाघलगायतका वन्यजन्तुको आवागमन सुनिश्चित हुने गरी पूर्वाधार निर्माण गर्ने र वन्यजन्तुलाई पर्न सक्ने नकारात्मक प्रभाव न्यूनीकरणका उपाय अवलम्बन गर्नेतर्फ गम्भीर ध्यान दिनुपर्ने बताएकी छन् । विश्व बाघ दिवसका अवसरमा आज भण्डारीले शुभकामना सन्देशमार्फत बाघलगायतका लोपोन्मुख वन्यजन्तुको प्रभावकारी संरक्षण गर्न प्रण गर्ने दिन पनि भएकाले यसबाट बाघको संरक्षणका लागि सम्बद्ध सबैलाई थप प्रेरणा मिल्ने अपेक्षासमेत गरिन् । बाघ अवलोकन गर्न आउने स्वदेशी एवं विदेशी पर्यटकबाट राष्ट्रलाई प्राप्त हुनसक्ने आम्दानीलाई अझ वृद्धि गर्न पर्यापर्यटनका गतिविधिहरू प्रवर्द्धन गर्नुपर्ने उनको भनाइ छ । राष्ट्रपति भण्डारीले बाघ संरक्षण एवं बाघको चोरी शिकार तथा अवैध व्यापार नियन्त्रण कार्यमा निकुञ्ज र वन प्रशासन, नेपाली सेनालगायतका सुरक्षा संयन्त्र, स्थानीय समुदाय तथा सरोकारवाला सङ्घसंस्थाको महत्वपूर्ण योगदानको सराहना गरेकी छन् । बाघ संरक्षणका लागि घाँसेमैदान र पानीका स्रोतहरूको व्यवस्थापन, नियमितरूपमा गस्ती, मानववन्यजन्तु द्वन्द्व न्यूनीकरण, चेतनामूलक कार्यक्रम र आवधिकरूपमा यसको सङ्ख्या यकिन तथा अनुगमनलगायतका कार्यक्रम सञ्चालन गरेकाले बाघ संरक्षणको क्षेत्रमा महत्वपूर्ण उपलब्धि हासिल भएको राष्ट्रपति भण्डारीले उल्लेख गरिन् । 'बाघ संरक्षणसम्बन्धी समुदायस्तरदेखि राष्ट्रिय र अन्तर्राष्ट्रियस्तरका अन्तरसरकारी सञ्जाल तथा मञ्चहरूमा नेपाल सरकार क्रियाशील रहेकामा मलाई खुशी लागेको छ । जलवायु परिवर्तनले पारिरहेको प्रतिकूल प्रभावलाई न्यूनीकरण गर्न जैविक विविधताको संरक्षण गर्दै स्वस्थ पारिस्थितिकीय प्रणालीको सूचकको रूपमा रहेको बाघलाई बचाइराख्ने दायित्व हामी सबैको हो', शुभकामना सन्देशमा उल्लेख छ । सन् २०१० मा रुसको सेन्ट पिटर्सवर्गमा सम्पन्न विश्व बाघ सम्मेलनले हरेक वर्ष २९ जुलाइका दिनलाई अन्तर्राष्ट्रिय बाघ दिवस मनाउने घोषणा गरेअनुसार आज नेपालमा पनि यो दिवस मनाउने गरिन्छ । रासस वन्यजन्तु पीडितलाई दिइने राहत वृद्धि हुन्छ : प्रधानमन्त्री (भिडियो) बाघको दीगो संरक्षणमा चुनौती"
महाधिवेशनको तयारीसँगै कांग्रेसभित्र विवाद: सानेपामा रामचन्द्रले बोलाए अलग्गै भेला,"काठमाडौं : नेपाली कांग्रेसका वरिष्ठ नेता रामचन्द्र पौडेलले आफू निकट केन्द्रीय सदस्यहरूको भेला बोलाएका छन्। पार्टी कार्यलय सानेपामा दुई बजेदेखि सुरु हुने भनिएको भेलामा संस्थापन पक्षले गरेका एकलौटी कदमबारेमा समीक्षा र आलोचना हुने असन्तुष्ट समूहका एक सदस्यले अन्नपूर्ण अनलाइनसँग बताए।पौडेलसहितको असन्तुष्ट पक्षले सभापति शेरबहादुर देउवा नेतृत्वको संस्थापन पक्षले महाधिवेशनको नतिजालाई प्रभावित पार्ने गरी गतिबिधि अघि बढाएको आरोप लगाएको छ। महाधिवेशन कार्यतालिका सार्वजनिक भएपछि सभापति देउवाले विभाग गठन गरेकोमा पौडेल समूह असन्तुष्ट छ। बैठकमा कार्यकाल सकिएको तरुण दल र साउन १६ मा कार्यकाल सकिने अर्को भातृ संस्था नेपाल विद्यार्थी संघको विषयमा समेत छलफल हुने बताइएको छ। संस्थापन पक्षले मनोमानी ढंगले क्रियाशील सदस्यता वितरण गरेको आरोप पौडेल पक्षले लगाएको छ। ओली सरकारप्रति देउवाले अपनाएको नरम नीतिको पनि पौडेल पक्षले आलोचना गर्दै आएको छ। सभापति देउवालाई दबाब दिनका लागि थालिएको अभियानमा पौडेल, महामन्त्री डा शशांक कोइराला, नेता प्रकाशमान सिंह, डा रामशरण महत, कृष्णप्रसाद सिटौला, डा शेखर कोइराला, डा मीनेन्द्र रिजाललगायतका नेताहरूको सहभागिता छ। महाधिवेशनको क्यालेन्डरसँगै कांग्रेसमा किचलो सुरु भएको हो। कांग्रेसको असार तेस्रो साता बसेको केन्द्रीय समिति बैठकले १४औं महाधिवेशन आगामी फागुनमै गर्ने गरी आन्तरिक कार्यतालिकालाई अन्तिम रुप दिएपछि महाधिवेशनको सरगर्मी बढेको हो। नेताहरुको घरमा कोठे बैठकसँगै गुट भेला धमाधम भइरहेका छन्। कांग्रेसको भावी नेतृत्वका लागि शीर्ष तहका नेताहरूले सार्वजनिक रूपमै आकांक्षा व्यक्त गरिसकेका छन्। सभापति शेरबहादुर देउवाले अब एकपटक आफूलाई अन्तिम मौका दिनुपर्ने बताएका छन्। त्यसैगरी वरिष्ठ नेता रामचन्द्र पौडेलले आफूलाई स्वभाविक रुपमा भावी सभापतिका रुपमा प्रस्तुत गरेका छन्। त्यसैगरी उपसभापति विमलेन्द्र निधि, महामन्त्री डा शशांक कोइराला, पूर्वमहामन्त्री प्रकाशमान सिंह, पूर्वमहामन्त्री कृष्णप्रसाद सिटौला, केन्द्रीय सदस्य डा शेखर कोइराला, डा रामशरण महतले सभापति पदमा आकांक्षा व्यक्त गरेका छन्। युवा नेता गगन थापाले युवा नेताका साथ पाए आफू सभापतिमा लड्ने घोषणा गरिसकेका छन्। पूर्वसहमहामन्त्री गोविन्दराज जोशीलगायतलाई पार्टीबाट निष्काशन गर्ने निर्णय र राप्रपाका सुनिल थापालगायतलाई भित्राउने कदमले यतिबेला कांग्रेसको तल्लो तहसम्म तरंगित भएको छ।कांग्रेसको केन्द्रीय अनुशासन समितिले पार्टीका पूर्वसहमहामन्त्री गोविन्दराज जोशी, महासमिति सदस्य पुष्करनाथ ओझा र डँडेलधुरा पार्टी कार्यालय सचिव रामबहादुर विष्टलाई गरेको कारबाहीप्रति कांग्रेसभित्रैबाट विरोध र असन्तुष्टी भएको छ। त्यसैगरी सुनिललाई भित्राउने निर्णयप्रति नेतृत्व तहमा खटपट सुरु भएको छ।"
जोडियो ६७ वर्षअघि टुटेको नाता,"काठमाडौं : राष्ट्रिय प्रजातन्त्र पार्टी परित्याग गरेका सुनीलबहादुर थापासहितका नेता मंगलबार कांग्रेस प्रवेश गरेका छन्। उनीहरूलाई कांग्रेस सभापति शेरबहादुर देउवाले एक कार्यक्रमबीच पार्टी सदस्यता हस्तान्तरण गरेर कांग्रेसमा स्वागत गरेका हुन्। उनीसँगै राप्रपाबाट १२ नेता कांग्रेसमा प्रवेश गरेका हुन्। थापालाई कांग्रेस सहमहामन्त्री र पाँचजनालाई केन्द्रीय सदस्य दिने सहमति भएको बताइए पनि यसको औपचारिक घोषणा भने गरिएको छैन। कांग्रेस प्रवेश कार्यक्रममा थापाले २०१० सालमा टुटेको कांग्रेससँगको नाता ६७ वर्षपछि जोडिएको बताएका छन्। उनले कांग्रेससँग नाता जोडिँदा गौरवको अनुभूति भएको भन्दै खुसी व्यक्त गरे। उनले बुवा सूर्यबहादुर थापा २०१० सालमा धनकुटा कांग्रेसको सभापति भएको स्मरण गरे। म फेरि नेपाली कांग्रेससँग टुटेको नाता जोड्न आएको छु। पूर्वप्रधानमन्त्री बुवा २००८ सालमा विराटनगरको नेपाली कांग्रेसको कोषाध्यक्ष भएको र पछि धनकुटाको प्रथम सभापति भएको सुनेको छु। मेरो प्रवेशले त्यो पुरानो टुटेको साइनोलाई जोडेको हँु, थापाले भने। उनले कांग्रेसमा कुनै नेताको भाग खोस्न प्रवेश नगरेको स्पष्टीकरण दिए। म कसैको भाग खान कांग्रेसमा आएको होइन, लोकतन्त्रलाई बलियो बनाउन साथ दिन आएको हुँ, उनले भने, यो नाता बलियो हुने विश्वास लिएको छु। कांग्रेस प्रवेश गर्दै थापाले भने : टुटेको नाता जोड्न आएको छु सुनिल थापा अब कांग्रेस सहमहामन्त्री थापाले भने देशभरका राप्रपाका कार्यकर्तालाई कांग्रेस प्रवेश गर्न आग्रहसमेत गरे। बीपी कोइरालाको राष्ट्रिय मेलमिलापको नीति र सूर्यबहादुर थापाको परिवर्तनलाई आत्मसात् गर्ने विचारको संगममा खडा भएर कांग्रेसमा प्रवेश गरेको पनि थापाले बताए। उनले राप्रपा छाडेर जान नहुने सुझावका बाबजुद कांग्रेसमा प्रवेश गरेको जनाए। कतिले बुवाले खोलेको पार्टी छोड्नु हुँदैन भन्ने सुझाव दिए तर त्यसबेला उहाँले अवलम्बन गरेको सिद्धान्तबाट विचलित भएकाले पार्टी परित्याग गरी कांग्रेसमा प्रवेश गरेका छौं, उनले भने। दुई वर्षअघि सम्पन्न संघीय निर्वाचनकै बेला थापासहित राप्रपाका प्रभावशाली नेता विक्रम पाण्डेलगायत कांग्रेस प्रवेश गर्ने चर्चा थियो। कांग्रेससँग पदमा कुरा मिलेपछि शनिबार थापासहित तीन दर्जनभन्दा बढी नेताले राप्रपा परित्याग गरेको घोषणा गरेका थिए। उनीहरूलाई कांग्रेस प्रवेशका लागि छलफल गर्ने जिम्मा सभापति देउवाले उपसभापति विमलेन्द्र निधिलाई दिएका थिए। सुनीलबहादुर थापाले कांग्रेससँग नाता जोडिँदा गौरवको अनुभूति भएको भन्दै खुसी व्यक्त गरे। उनले बुवा सूर्यबहादुर थापा २०१० सालमा धनकुटा कांग्रेसको सभापति भएको स्मरण गरे। महिनौं दिनदेखिको छलफलपछि पार्टी प्रवेशले सार्थकता पाएको निधिले बताए। सभापति देउवा र सुनीलजीबीच लामो समयदेखि यो विषयमा छलफल भइरहेको थियो। सभापतिले मलाई यसलाई टुंगोमा पुर्याउने जिम्मेवारी दिनुभयो, उनले थपे, हामीबीच कोरोना संक्रमण नहुँदै छलफल भएको थियो। आज त्यो खुसीको दिन आएको छ। देउवाले पार्टी प्रवेश गरेका नेता कार्यकर्तालाई कुनै भेदभाव नगरिने भन्दै आश्वस्त पारे। यो पार्टी अब तपाईंको पनि हो, अरू कांग्रेस नेताजस्तै तपाईंको पनि अधिकार छ, उनले नवप्रवेशीलाई भने, तपार्इंहरूलाई यहाँ कुनै भेदभाव हुने छैन। देउवाले लोकतन्त्र बलियो बनाउन सबै लोकतान्त्रिक शक्तिबीच एकताको खाँचो रहेको बताए। वरिष्ठ नेता रामचन्द्र पौडेलले लोकतान्त्रिक व्यवस्थामाथि विभिन्न शक्तिहरूबाट चुनौती सिर्जना भइरहेको उल्लेख गर्दै त्यसका लागि कांग्रेस बलियो बन्नुपर्नेमा जोड दिए। ७० वर्षदेखिको संघर्षपछि हामीले संघीय लोकतान्त्रिक गणतान्त्रिक संविधान ल्याएका छौं। स्थापित व्यवस्था र पद्धतिलाई कमजोर बनाउन सरकार र सत्तारूढ दल नै सक्रिय छ, उनले भने, तिनीहरूलाई पनि संविधानको बाटोमा ल्याउनु कांग्रेसको मूल ध्येय हो। सामाजिक न्यायसहितको लोकतन्त्र र समृद्धि ल्याउनुपर्छ। उनले लोकतन्त्र बलियो बनाउन राप्रपा परित्याग गरेर नेताहरू कांग्रेसमा समाहित भएकोमा खुसी व्यक्त गर्दै सबैलाई सम्मान गरेर जान नवप्रवेशीलाई आग्रह गरे। पार्टीका साथीका भावनालाई आत्मसात् गर्दै सबैसँग हार्दिकताका साथ अघि बढ्नुहोला। तीसौं वर्ष जेलनेल भोगेका, दुःखकष्ट सहेका साथीहरूको योगदानलाई सम्मान गर्दै अगाडि बढ्नु हुनेछ, उनले भने। प्रवेश गर्नेमा रामकृष्ण भट्टराई, विश्वविक्रम थापा, बाबुराम बस्नेत, वृषलाल यादव, दिलीप राई, राज्यलक्ष्मी श्रेष्ठ, चतुरमान विश्वकर्मा, राम साह, डा सुरेश बस्नेत, प्रतिमा राणा क्षेत्री, नारायण राउत र इन्द्रबहादुर तामाङ छन्। थापासहित ३१ नेताले शनिबार नै राप्रपा परित्याग गरेका थिए।"
ओलीदाहाल झन् फाटो,"काठमाडौं : दुई अध्यक्षमध्ये केपी शर्मा ओलीले स्थायी समिति बैठक अचानक स्थगन गर्ने र पुष्पकमल दाहालले समर्थकहरू जुटाएर सञ्चालन गर्ने मंगलबारको दोहोरीले नेकपाको विवादले अझ नयाँ मोड लिएको छ। बिग्रिँदैमिल्दै गरेको अध्यक्षद्वयको सम्बन्ध यसले झन् कटुतातर्फ लगेको छ। पार्टी एकतापछिको २६ महिनामा नेकपा सबैभन्दा जटिल मोडमा पुगेको छ। १० असारदेखि जारी स्थायी समिति बैठक रोक्ने वा चलाउने भन्नेमै नेताहरूबीच महाभारत सुरु भएको छ। दाहालसहित शीर्ष नेताले असार १६ को बैठकमा पार्टी अध्यक्ष र प्रधानमन्त्री दुवै पदबाट ओलीको राजीनामा माग गरेपछि विवाद चुलिएको थियो। त्यसयता नेताहरूले पटकपटक बैठक स्थगन गरी विवाद समाधानको प्रयास गरे पनि सहमति जुटेको छैन। त्यसकै उत्कर्ष मंगलबार नेकपाभित्र देखिएको हो। बालुवाटार बैठक वैधानिक कि अवैधानिक ? स्थायी समिति बैठक मंगलबारका लागि साउन ६ गते नै तोकिएको थियो। दाहालनेपाल पक्षले सोमबारै दुई चरणमा छलफल गरी मंगलबार बैठक नरोक्ने, निर्धारित एजेन्डामै बैठकलाई छलफलमा फर्काउने, प्रधानमन्त्रीको राजीनामाको विषय सरकार र पार्टी कामको समीक्षामा छलफलमा उठाउने, केन्द्रीय समिति बैठक बोलाएर जाने गरी तयारी गरेका थिए। ओली पक्षले भने मंगलबार बिहान दुई अध्यक्षको छलफलपछि मात्र बैठक बस्नेनबस्ने टुंगो लाग्ने बताएको थियो। ओलीले मंगलबार बिहानै दाहालसँग टेलिफोन संवादमा बैठक स्थगन गर्न आग्रह गरे। तर, दाहालले त्यसलाई अस्वीकार गरिदिए। दाहालको भनाइ थियो, बैठक नरोकौं, कोभिड१९ बारे छलफल गरौं, पुरानै निर्धारित एजेन्डामा छलफल गरौं, म बालुवाटार आउँदै छु, त्यहीं छलफल गरौंला। त्यस बेला दाहालसँगै वरिष्ठ नेता माधवकुमार नेपाल र झलनाथ खनाल खुमलटारमै थिए। उहाँ (दाहाल)लाई सोमबारै छलफलमा बोलाइएको हो, आउनुभएन। मंगलबार बिहान ९ बजे आउने तय थियो। साढे १० बजेसम्म पनि आउनुभएन। टेलिफोन सम्पर्कमा पनि आउनुभएन। त्यही भएर अध्यक्ष ओलीले महासचिवमार्फत बैठक स्थगनको सूचना जारी गराउनुभएको हो, ओली पक्षका एक नेताले भने, गुटका बैठक गरिरहनुहुन्छ भने गर्नुहोस् भनेर प्रधानमन्त्रीले यस्तो निर्णय लिनुभएको हो। एकतर्फी बैठक स्थगन नमान्ने भन्दै दाहालनेपालले आफू पक्षका नेतालाई बालुवाटार बोलाए। वरिष्ठ नेता खनालसँग गएर दाहालले प्रधानमन्त्रीसमक्ष भने, बैठक नरोकौं, कोभिडमा छलफल गरौं, बुधबार सचिवालय बैठक राखौं, फेरि नयाँ ढंगबाट संवाद थालौं। ओलीले बैठक बस्न नसक्ने अडान लिए। त्यसपछि निस्किएका दाहाल र खनालले बैठक कक्षमा आएर बैठक चलाए। त्यसले बैठक स्थगन गर्ने ओलीको निर्णय विधिविपरीत रहेको ठहर गयो। यस्तै, स्थायी समिति बैठक नियमित गर्न ओलीलाई पनि सहमतिमा ल्याउन दाहाललाई नै जिम्मा दिने निर्णय भयो। यसलाई दाहालनेपाल पक्षले स्थायी समितिको जारी बैठककै निरन्तरता भनेको छ। स्थायी समिति बैठक मिति र समय यसअघिको बैठकले निर्णय गरेको थियो। त्यही समयअनुसारको यो बैठक हो, प्रवक्ता नारायणकाजी श्रेष्ठले भने। नेतृ अष्टलक्ष्मी शाक्यले बहुमत सदस्य बैठकमा सहभागी भएको बताइन्। बैठकको मिति र समय पहिल्यै तय भइसकेको थियो, उनले भनिन्, यो स्थायी समिति बैठक नै हो। ओली पक्षले भने दाहालनेपाल गुटको भेला भएको भन्दै त्यसले वैधानिकता नपाउने प्रतिक्रिया दिएको छ। महासचिवले बैठक स्थगन भएको सूचना पठाउनुभएको थियो। अध्यक्ष र महासचिव सहभागी नभएको पनि पार्टी बैठक हुन्छ होला र ? खोइ मलाई थाहा भएन, ओली पक्षका स्थायी समिति सदस्य सुवास नेम्बाङले भने, साथीहरू छुट्टाछुट्टै भेला बेलाबेला गरिरहनुभएको छ। स्थायी समिति बैठक स्थगित छ। उहाँहरूले के गर्नुभयो ? यसबारे थप टिप्पणी नगरौं, कुनै बैठक बसेकै छैन। दाहालनेपाल पक्षको बैठकमा ४४ स्थायी समिति सदस्यमध्ये २९ जना सहभागी थिए। अनुशासन आयोगका अध्यक्ष अमृत बोहोरा र सल्लाहकार परिषद्का अध्यक्ष नन्दकुमार प्रसाईंलाई गणना गर्दा ३१ जनाको उपस्थिति देखियो। उपाध्यक्ष वामदेव गौतम आफ्ना कुरा राखेर बाहिरिए। मन्त्री योगेश भट्टराई पनि सहभागी भएलगत्तै बाहिरिए। ओली पक्षका नेता र पूर्वमाओवादी धारकै गृहमन्त्री रामबहादुर थापा, उद्योगमन्त्री लेखराज भट्ट, टोपबहादुर रायमाझी र मणि थापा त्यहाँ सहभागी थिएनन्। उक्त बैठकलाई भेला भन्ने कि बैठक भन्नेमा नेताहरूले केही बेर बहस केन्द्रित गरेका थिए। त्यस बैठकलाई अध्यक्ष दाहालले नै बैठक भन्ने कि भेला भन्दै सहभागीसँग सुझाव मागेका थिए। कृषिमन्त्रीसमेत रहेका स्थायी समिति सदस्य घनश्याम भुसालले भेला भन्नुपर्ने तर्क राखेपछि केही नेता उनीमाथि खनिए। अधिकांश नेताले स्थायी समिति बैठक भन्नुपर्ने र निर्णय प्रक्रियामा जानुपर्ने मत राखेका थिए। त्यसपछि दाहालले स्थायी समिति बैठक भएको बताएका थिए। वरिष्ठ नेता नेपाल र खनालले पनि स्थायी समिति बैठक भन्नुपर्ने सुझाव दाहाललाई दिएका थिए। महासचिव विष्णु पौडेल सहभागी नभएका कारण बैठकको निर्णय माइन्युट गरिएको थिएन। सचिवालय कि स्थायी समिति ? साउन ३ गतेको सचिवालय बैठकमा पार्टीको महाधिवेशनका विषयमा छलफल भएको थियो। उक्त बैठकले महाधिवेशनको कार्यतालिकासहितको ठोस प्रस्ताव दुई अध्यक्षले छलफलका आधारमा तय गर्ने भनिएको थियो। ओली पक्षले सचिवालयमा थप छलफल गराएर स्थायी समितिमा प्रस्ताव लिएर जाने सचिवालयको निर्णयअनुसार जानुपर्ने तर्क गर्दै आएको छ। साउन ३ को बैठकमा सचिवालयले एउटा प्रस्ताव तयार पार्ने र त्यसलाई स्थायी समितिमा लैजाने सहमति जुटेको थियो। त्यसरी प्रस्ताव तयार पारेर जानुपर्नेमा अन्यथा तरिकाबाट जान खोज्दा पार्टीभित्र समस्या आएको हो, ओली पक्षका एक स्थायी समिति सदस्यले अन्नपूर्णसँग भने। दाहालनेपाल पक्षले भने महाधिवेशन मंसिरमा गर्ने विषयमा कुनै सहमति नभएको, स्थायी समितिको एजेन्डामा छलफल गरेर एउटा निष्कर्षमा पुग्ने बेला गत केन्द्रीय समिति बैठकले निर्देश गरेअनुसार नै महाधिवेशनको तयारी गरेर जानुपर्ने बताउँदै आएको छ। महाधिवेशनमा जाँदै नजाने भनिएको छैन। गत केन्द्रीय समितिले तय गरेको समयसीमाभित्रै महाधिवेशन गर्ने गरी तयारीमा जुटेर जानै पर्छ। तर, स्थायी समिति बैठकलाई अल्झाइरहनु ठीक भएन। यसलाई छलफल गरेर एउटा निष्कर्षमा टुंगो लगाऔं भन्ने कुरा हो। विधि पद्धतिबाटै अगाडि बढाएर जाऔं भन्ने हो, नेपालनिकट एक नेताले भने। नेकपाभित्र विवाद लम्बिँदै गर्दा समीकरण पनि अदलबदल हुन थालेको छ। उपाध्यक्ष वामदेव गौतम मंगलबारदेखि फेरि मध्यधारमा देखापरेका छन्। उनले ६ बुँदे प्रस्ताव सार्वजनिक गरेकै साँझ प्रधानमन्त्री ओली पत्नी राधिकासहित गौतम निवास भैंसेपाटी पुगे। पार्टी महासचिव विष्णु पौडेललाई पनि साथमै लिएर ओली गौतम निवासमा दुई घण्टा समय बसेर बालुवाटार फर्किए। अब फेरि छलफल ? दाहालनेपाल समूहले राखेको स्थायी समिति बैठकले अबको बैठकको मिति तय गरेको छैन। अध्यक्ष एवं प्रधानमन्त्री ओलीसँग छलफल गरेर बैठक गर्ने वातावरण निर्माण गर्न बैठकले दाहाललाई जिम्मा दिएको छ। दाहालले अब ओलीसँग गर्ने छलफलपछि मात्र बैठकका विषयमा टुंगो लाग्ने भएको छ। प्रवक्ता श्रेष्ठले पार्टीभित्र सिधा, खुला र स्पष्ट छलफलद्वारा सहमतिमा पुग्ने प्रयत्न जारी रहने बताए। दुई अध्यक्ष र सचिवालयका अन्य नेताले पनि छलफल गरेर बैठक सुचारु गर्ने उनको भनाइ छ। स्थायी समिति बैठकसम्बन्धी विवादलाई अतिरञ्जित गरेर बुझ्नु आवश्यक छैन, यो विधिको विषय हो। पार्टीमा ठूलै विग्रह वा फुट विभाजन हुने भयो भनेर सोच्नुपर्ने आवश्यकता छैन, श्रेष्ठले भने, फेरि पनि दुई अध्यक्ष र हामी छलफल गरेर बैठक सुचारु गर्छौं। संकटको निकासको दिशामा अगाडि जान्छौं। सिधा खुला र स्पष्ट छलफलद्वारा सहमतिमा पुग्ने प्रयत्न जारी छ। ठूलो मेहनत गरेर एकीकृत गरेको पार्टी फुट्दैन, फुट्न दिइँदैन।"
वन्यजन्तु पीडितलाई दिइने राहत वृद्धि हुन्छ : प्रधानमन्त्री (भिडियो),"काठमाडौं : प्रधानमन्त्री केपी शर्मा ओलीले वन्यजन्तुबाट पीडित परिवारलाई दिइने राहत रकमलाई समय सापेक्ष रुपमा वृद्धि गर्ने बताएका छन्। बाघ दिवस२०२० को उपलक्ष्यमा एक सन्देश जारी गर्दै उनले पीडितलाई राहत वितरण प्रक्रियालाई सरलीकृत गरिने स्पष्ट पारेका छन्। सन् २०२२ सम्ममा बाघको संख्यालाई दोब्बर बनाउन नेपाल सरकार पूर्ण रुपमा प्रतिवद्ध रहेको उल्लेख गर्दै उनले बाघको संख्या बढ्दै गर्दा बाघसँग द्वन्द्व बढ्न सक्ने सम्भावना रहेको धारणा राखेका छन्। सकेसम्म बाघ र स्थानीय समुदाय बीच द्वन्द्व नहुने गरी बाघ पाइने राष्ट्रिय निकुन्जको व्यवस्थापन गर्नुपर्ने हुन्छ। ओलीले भनेका छन्, आउँदा दिनमा राज्यले वन्यजन्तुबाट पीडित परिवारलाई दिइने राहत रकमलाई समय सापेक्ष रुपमा वृद्धि गर्नेछ, राहत वितरण प्रक्रियालाई सरलीकृत गर्नेछ। द्वन्द्व पीडित परिवारलाई लक्षित गरी संरक्षणका कार्यक्रम संचालन गर्नका लागि सम्बन्धित सबै पक्षलाई म हार्दिक आव्हान गर्दछु। बाघको चोरी शिकारी रोक्न र बाघका अंगको अवैध व्यापार नियन्त्रण गर्नका लागि प्रभावकारी रुपमा कानूनको कार्यान्वयन गर्नुपर्ने आवश्यकता औल्याएका छन्। सन्देशमा भनिएको छ, जलवायु परिवर्तनका जोखिम र कोभिड१९ जस्ता महामारीबाट बाघ पनि अछुतो छैन जलवायु परिवर्तनका जोखिमबाट बाघलाई बचाउनका लागि पारिस्थितिकीय प्रणालीमा आधारित बासस्थान व्यवस्थापन गर्नुपर्ने हुन्छ, मुख्यगरी बाघको आहरा प्रजातिका लागि आवश्यक पर्ने घाँसेमैदान र सिमसार लगायतका पानीका स्रोतहरुको दिगो संरक्षणमा विशेष ध्यान दिन सम्बन्धित पक्षलाई आव्हान गर्दछु। ओलीले अहिले कोभिड१९ ले गर्दा नेपालको पर्यटन व्यवसाय संकटमा परेपनि भोलिका दिनमा प्रभावकारी संरक्षण गर्न सक्दा बाघ हेर्नका लागि पनि विदेशी पर्यटक आउने बताएका छन्। बाघ पाइने राष्ट्रिय निकुन्जमा विदेशी पर्यटकको आकर्षण हुने भएको हुँदा बाघलाई आर्थिक विकास र समृद्धिको आधारका रुपमा पनि लिन सकिन्छ। उनले भनेका छन् , बाघ नेपालको पहिचान भएको र यसको संरक्षणमा मात्र नेपालीको शान झल्कनेमा म पूर्ण विश्वस्त छु। मानव जातिको अस्तित्वको लागि पनि बाघ जोगाउनुको अर्को विकल्प हामीसँग छैन। उनले प्रकृति संरक्षण गर्न अन्तर्राष्ट्रिय समुदाय, नागरिक समाज र निजी क्षेत्रलाई पनि सँगैसँगै लानुपर्ने धारणा राखेका छन्। सन्देशमा भनिएको छ, स्वाभाविक रुपमा प्रकृति संरक्षण महँगो छ, तर पनि दीर्घकालीन लाभ र स्वच्छ वातावरणका लागि लगानी बढाउनुको विकल्प छैन। राज्य आफैँले सबै प्रकृति संरक्षणका कार्य गर्न सम्भव छैन। त्यसका लागि अन्तर्राष्ट्रिय समुदाय, नागरिक समाज र निजी क्षेत्रलाई पनि सँगैसँगै लानुपर्ने हुन्छ। प्रधानमन्त्री ओलीले आर्थिक एवं प्राविधिक सहयोग जुटाई बाघ संरक्षणमा टेवा पुराउनु हुने संघसंस्थाहरु मुख्यगरी राष्ट्रिय प्रकृति संरक्षण कोष, विश्व वन्यजन्तु कोष र जुलोजिकल सोसाइटी अफ लण्डन लाई धन्यवाद दिएका छन्। बाघ पाइने १३ देशका सरकार प्रमुखहरूले सन् २०२२ सम्ममा बाघको संख्या दोब्बर बनाउने प्रतिवद्धता गरे अनुरुप नेपाल सरकारले तराईका पाँच वटा राष्ट्रिय निकुन्जलाई समेटेर भूपरिधीय स्तरमा स्थानीय समुदाय र सरोकारवालाहरुसँग समन्वय गरी बाघ संरक्षणका गतिविधि संचालन गर्दै आएको छ। भिडियो प्रधानमन्त्री केपी शर्मा ओलीले बाघ दिवस२०२० को उपलक्ष्यमा दिएको सन्देशको पूर्ण पाठ आदरणीय दिदीबहिनी तथा दाजुभाईहरु ! आज २०७७ साल साउन १४ गते अर्थात २९ जुलाई, अन्तर्राष्ट्रिय बाघ दिवस२०२०। यस उपलक्ष्यमा बाघ संरक्षणका लागि सबैमा हार्दिक शुभकामना व्यक्त गर्दछु। बाघ प्रकृतिको नि:शुल्क उपहार मात्र होइन, प्रकृतिमा पाइने प्रजातिहरू मध्ये सबै भन्दा सुन्दर प्रजाति पनि हो। यो प्रजाति उष्ण हावापानी, सफा र स्वस्थ इकोसिस्टममा मात्र पाइन्छ। बाघ उष्ण पारीस्थितिकीय प्रणालीको उच्च तहमा पाइने मांसाहारी प्रजाति भएकोले छाता प्रजाति पनि भनिन्छ। बाघलाई मात्रै बचाउन सके अरु धेरै प्रजातिलाई स्वत: बचाउन सकिन्छ भन्ने मान्यता रही आएको छ। तर आज जनसंख्या वृद्धि र मानवीय गतिविधिका कारण विश्वमा बाघको संख्या दिन प्रतिदिन घट्दो छ। हाल विश्वका १३ देशमा मात्र बाघ पाइन्छ र करिब ४ हजार बाघ रहेको अनुमान छ। बाघ पाइने देशहरुले गरेका संरक्षणका अथक प्रयासहरुका बाबजुद बासस्थानको नाश, बढ्दो मानववन्यजन्तु द्वन्द्व, चोरी शिकार तथा बाघका अङ्गको अवैध व्यापार, जलवायु परिवर्तनका जोखिम र रोगव्याधीले गर्दा बाघ संरक्षणका चुनौती दिनप्रतिदिन थपिंदै छन्। विश्व संरक्षण संघ () ले बाघलाई रातो किताबको दुर्लभ सूचीमा राखेको छ भने साइटिस () ले अनुसूची एकमा राखेर यसको अन्तर्राष्ट्रिय व्यापारमा पूर्ण प्रतिबन्ध लगाएको छ। विविध चुनौतीका बाबजुद नेपाल सरकारले बाघ संरक्षणका लागि गरेका प्रयासहरु उत्साहप्रद रहेका छन्। जसले गर्दा सन् २०१० मा बाघको संख्या १२१ रहेकोमा सन् २०१८ मा बढेर २३५ पुगेको छ। बाघ पाइने १३ देशका सरकार प्रमुखहरूले सन् २०२२ सम्ममा बाघको संख्या दोब्बर बनाउने प्रतिवद्धता गरे अनुरुप नेपाल सरकारले तराईका पाँच वटा राष्ट्रिय निकुन्जलाई समेटेर भूपरिधीय स्तरमा स्थानीय समुदाय र सरोकारवालाहरुसँग समन्वय गरी बाघ संरक्षणका गतिविधि संचालन गर्दै आएको छ। सन् २०२२ सम्ममा बाघको संख्यालाई दोब्बर बनाउन नेपाल सरकार पूर्ण रुपमा प्रतिवद्ध छ। बाघको संख्या बढ्दै गर्दा बाघसँग द्वन्द्व बढ्न सक्ने सम्भावनालाई नकार्न सकिंदैन। त्यसका लागि सकेसम्म बाघ र स्थानीय समुदाय बीच द्वन्द्व नहुने गरी बाघ पाइने राष्ट्रिय निकुन्जको व्यवस्थापन गर्नुपर्ने हुन्छ। आउँदा दिनमा राज्यले वन्यजन्तुबाट पीडित परिवारलाई दिइने राहत रकमलाई समय सापेक्ष रुपमा वृद्धि गर्नेछ, राहत वितरण प्रक्रियालाई सरलीकृत गर्नेछ। द्वन्द्व पीडित परिवारलाई लक्षित गरी संरक्षणका कार्यक्रम संचालन गर्नका लागि सम्बन्धित सबै पक्षलाई म हार्दिक आव्हान गर्दछु। त्यसैगरी बाघको चोरी शिकारी रोक्न र बाघका अंगको अवैध व्यापार नियन्त्रण गर्नका लागि प्रभावकारी रुपमा कानूनको कार्यान्वयन गर्नुपर्ने हुन्छ। कानून कार्यान्वयन गर्ने निकाय बीचको समन्वय र सहकार्यले मात्र वन्यजन्तु विरुद्धको अपराधलाई नियन्त्रण गर्न सकिन्छ। जलवायु परिवर्तनका जोखिम र कोभिड१९ जस्ता महामारीबाट बाघ पनि अछुतो छैन। जलवायु परिवर्तनका जोखिमबाट बाघलाई बचाउनका लागि पारिस्थितिकीय प्रणालीमा आधारित बासस्थान व्यवस्थापन गर्नुपर्ने हुन्छ, मुख्यगरी बाघको आहरा प्रजातिका लागि आवश्यक पर्ने घाँसेमैदान र सिमसार लगायतका पानीका स्रोतहरुको दिगो संरक्षणमा विशेष ध्यान दिन सम्बन्धित पक्षलाई आव्हान गर्दछु। त्यसैगरी निकुन्जमा कार्यरत कर्मचारीको क्षमता वृद्धि दिगो निकुन्ज व्यवस्थापनको लागि पूर्वशर्त हो भन्ने कुरामा म पूर्ण विश्वस्त छु। क्षमता अभिवृद्धि गर्ने क्रममा आधुनिक प्रविधिको प्रयोगले काममा कुशलता मात्र थप्दैन, उपलब्धिमा बढोत्तरी ल्याउने तथ्यलाई हामीले बिर्सनु हुँदैन। बाघ संरक्षण गर्दा स्थानीय समुदायको हितलाई केन्द्रमा राखी उनीहरुका हक अधिकार कुण्ठित नहुने गरी संरक्षणका कार्य गर्न पनि म हार्दिक आव्हान गर्दछु। बाघ संरक्षणका लागि रातदिन खट्ने निकुन्ज र वनका कर्मचारी, नेपाली सेना, सशस्त्र प्रहरी बल र नेपाल प्रहरी, स्थानीय समुदायले गरेको योगदानको म उच्च प्रशंसा गर्न चाहन्छु। आर्थिक एवं प्राविधिक सहयोग जुटाई बाघ संरक्षणमा टेवा पुराउनु हुने संघसंस्थाहरु मुख्यगरी राष्ट्रिय प्रकृति संरक्षण कोष, विश्व वन्यजन्तु कोष () र जुलोजिकल सोसाइटी अफ लण्डन () लाई विशेष धन्यवाद दिन चाहन्छु। बाघलाई संरक्षण गर्नु मानव जातिको कर्तव्य र दायित्त्व दुवै हो। बाघको बासस्थान विस्तार र व्यवस्थापन, वन्यजन्तु पीडितलाई समयमा राहत, कानूनको प्रभावकारी कार्यान्वयन र बाघ संरक्षणमा अहोरात्र खट्ने कार्मचारीको क्षमता वृद्धि गर्न सक्नुपर्छ। साथै बाघको संरक्षणमा अध्ययन, अनुसन्धान र प्रविधिको उचित प्रयोग गर्न सकेमा बाघलाई लोप हुनबाट जोगाउन सकिन्छ। बाघ संरक्षणका गतिविधिमा युवाहरुको परिचालन गरी उनीहरुलाई सक्रिय गराउनु आजको आवश्यकता हो। वर्तमान समयमा जलवायु परिवर्तन र कोभिड१९ ले गर्दा मानव जाति नै अप्ठ्यारोमा परेको अवस्था छ। यस असजिलो परिस्थितिमा हामी मानव जाति आफू जोगिएर बाघजस्ता प्रजातिहरूलाई पनि जोगाउनुपर्ने हुन्छ। त्यसका लागि हरेक समस्याको समाधान प्रकृतिमा आधारित भएर खोज्नका लागि पनि म हार्दिक आव्हान गर्दछु। स्वाभाविक रुपमा प्रकृति संरक्षण महँगो छ, तर पनि दीर्घकालीन लाभ र स्वच्छ वातावरणका लागि लगानी बढाउनुको विकल्प छैन। राज्य आफैले सबै प्रकृति संरक्षणका कार्य गर्न सम्भव छैन। त्यसका लागि अन्तर्राष्ट्रिय समुदाय, नागरिक समाज र निजी क्षेत्रलाई पनि सँगैसँगै लानुपर्ने हुन्छ। अहिले कोभिड१९ ले गर्दा नेपालको पर्यटन व्यवसाय संकटमा परेको छ। तर भोलिका दिनमा प्रभावकारी संरक्षण गर्न सक्दा बाघ हेर्नका लागि पनि विदेशी पर्यटक नेपाल नआउलान भन्ने कुरा हुँदैन। बाघ पाइने राष्ट्रिय निकुन्जमा विदेशी पर्यटकको आकर्षण हुने भएको हुँदा बाघलाई आर्थिक विकास र समृद्धिको आधारका रुपमा पनि लिन सकिन्छ। बाघ नेपालको पहिचान भएको र यसको संरक्षणमा मात्र नेपालीको शान झल्कनेमा म पूर्ण विश्वस्त छु। मानव जातिको अस्तित्वको लागि पनि बाघ जोगाउनुको अर्को विकल्प हामीसँग छैन। अन्त्यमा, स्वच्छ र सफा पारिस्थिकीय प्रणाली भावी सन्ततिको नैसर्गिक अधिकार भएको हुँदा बाघ संरक्षण गर्नु आवश्यक छ। हामी बाँच्नका लागि इकोसिस्टम बचाउनु आवश्यक छ। यसै सन्दर्भमा बाघ बचाउनु अनिवार्य हुन्छ। यसैमा मानव जाति र प्रकृतिको सहअस्तित्व कायम हुनेमा म पूर्ण विश्वस्त छु। सबैमा हार्दिक धन्यवाद !"
अडानबाट हटे वामदेव,"काठमाडौं : प्रधानमन्त्री केपी शर्मा ओलीको राजीनामा माग्ने नेताहरूको लहरमा थिए, नेकपा उपाध्यक्ष वामदेव गौतम। उपाध्यक्ष गौतमले २८ दिनमै त्यसबाट पछि हटेर ओलीलाई नै प्रतिनिधिसभाको बाँकी अवधिभर प्रधानमन्त्री बनाउनुपर्ने प्रस्ताव गरेका छन्। पार्टीको एकता महाधिवेशनसम्म ओलीलाई अध्यक्ष बनाउनुपर्ने पनि उनको प्रस्ताव छ। उनले अन्य नेतासँगै असार १६ गतेको स्थायी समिति बैठकमा ओलीले दुवै पदबाट राजीनामा मागेका थिए। उनले मंगलबार भने पार्टी विग्रह तत्काल रोक्न ओलीलाई दुवै पदमा कायम राख्नुपर्ने, पुष्पकमल दाहाललाई कार्यकारी अध्यक्षसहितको जिम्मेवारी एकता महाधिवेशनसम्म दिनुपर्ने बताएका हुन्। यस्तै, एकता महाधिवेशन सहमतिमै आयोजना गर्ने, प्रधानमन्त्रीका दैनन्दिनको काममा पार्टीले हस्तक्षेप नगर्ने तर सरकारले राष्ट्रिय तथा अन्तर्राष्ट्रिय महŒवका विषयमा निर्णय गर्नुपूर्व पार्टीको सचिवालयमा परामर्श गर्नुपर्ने प्रस्ताव गौतमले गरेका छन्। प्रशासन तथा सुरक्षा निकायका कर्मचारीको पदोन्नति तथा सरुवाका लागि मापदण्ड निश्चित गरी कार्यान्वयन गर्ने, सचिवालयको सुझाव र परामर्शका आधारमा मन्त्रिपरिषद् पुनर्गठन तथा राजनीतिक तथा संवैधानिक नियुक्ति गर्ने, नीति तथा कार्यक्रम र बजेट प्रस्तुत गर्नुपूर्व सचिवालयको परामर्श लिने र अबदेखि पार्टीका बैठक पार्टी कार्यालयमै आयोजना गर्ने प्रस्ताव उनले ल्याएका हुन्। उनले आफ्नो ६ बुँदे प्रस्ताव बालुवाटारमा बसेको स्थायी समिति बैठकमा राखेका थिए। उक्त बैठकमा ओली पक्षको अनुपस्थिति थियो। केपी ओली पार्टी अध्यक्ष र प्रधानमन्त्री दुवै चलाउन अक्षम नै हो। त्यसकारण हामीले दुवै पदबाट हटाउनुपर्छ भनेकै हौं। उहाँको यति बिघ्न आलोचना भयो तर उहाँ छोड्नै तयार हुनुहुन्न। आलोचना सुन्नै चाहनुहुन्न, उनले भने, यस्तो अवस्थामा पार्टीलाई फुटबाट रोक्नुपर्छ। अहिलेलाई उहाँ (प्रधानमन्त्री) लाई नै चलाउन दिऊँ। महाधिवेशनसम्म अध्यक्ष र प्रतिनिधिसभाको बाँकी कार्यकाल उहाँलाई नै प्रधानमन्त्री चलाउन दिऊ। उनले प्रधानमन्त्रीका रूपमा ओलीले गर्ने नियुक्ति र नीति तथा कार्यक्रम र बजेटमा भने पार्टी नियन्त्रित बनाउनुपर्ने, अहिलेलाई विवाद टुंगो लगाउन यही विधि नै उपयुक्त हुने तर्क गरेका छन्। उनले केही दिनयता दाहालनेपाल पक्षको छलफलमा ओलीको राजीनामाको विषयमा धेरै नअल्झिन आग्रह गर्दै आएका थिए। खुमलटारमा मंगलबार बिहान बसेको ६ सचिवालय सदस्यको छलफलमा यही कुरा गरेका थिए। मूल कुरा अहिले पार्टी एकताको हो, एकता जोगाउन अब दुई अध्यक्षबीच भएको मंसिर ४ को सहमति कार्यान्वयन गरेर जानु बाहेक अर्काे विकल्पै छैन, उनले भने, त्यसका लागि छिटो महाधिवेशनको तयारी गर्ने र त्यही बाटोबाट जानु मात्र राम्रो हुन्छ। उनको यस्तो प्रस्तावसँगै उनी दाहालनेपाल गठबन्धनबाट बाहिर निस्किएको देखिएको छ। तर उनले ओली पक्षमा पनि सहभागिता देखाएका छैनन। आफ्नो प्रस्ताव सुनाएर उनी दाहालनेपाल पक्षका नेताहरूको बैठकबाट निस्किएका थिए। यो प्रस्तावसँगै उनले आफूलाई कुनै पनि समूहमा आफू नरहेको, एकताको पक्षमा मात्र रहेको बताएका छन्।"
"बाजुरामा पहिरो : एक जना बेपत्ता, दुई जना घाइते",बाजुरा : बाजुराको बुढिगंगा नगरपालिका१ अम्कोटमा पहिरोमा परी एक जना बेपत्ता भएका छन् भने दुई जना घाइते भएका छन्। बेपत्ता हुनेमा सोही नगरपालिका वडा नम्बर १ अम्कोट निबासी २१ वर्षीया धर्मराज पाध्याय रहेका छन्। घाइते हुनेमा १७ वर्षीया ज्ञानराज पाध्याय र १६ वर्षीया हरेन्द्र पाध्याय रहेको जिल्ला प्रहरी कार्यालयका सुचना अधिकारी प्रहरी निरीक्षक दानबहादुर रोकायाले बताए। बुधबार दिउँसो बाख्रा चराउन गएको समयमा माथिबाट आएको पहिरोमा परी एक जाना बेपत्ता भएका छन् भने २ जना घाइते भएको नजिकै सुरक्षामा रहेका प्रहरी टोलीबाट सुचना आएको प्रहरी निरीक्षक रोकायाले बताए। अमकोटको पहिरोमा आउने जाने यात्रुको सुरक्षाको लागि अमकोट नजिकै प्रहरी टेली रहेकोले घाइतेको तत्काल उद्धार गरिएको जिल्ला प्रहरी कार्यालय बाजुराले जनाएको छ। घाइतेमध्ये ज्ञानराज पाध्यायको अवस्था गम्भीर रहेको छ भने हरेन्द्र पाध्यायको अवस्था सामान्य रहेको प्रहरीले जनाएको छ। बेपत्ता भएका धर्मराज पाध्यायको खोजी कार्य जारी रहेको जिल्ला प्रहरी कार्यालय बाजुराका प्रहरी निरीक्षक दानबहादुर रोकायालले बताए। बुधबार दिउँसो ३ बजेतिर बाख्रा चराउन गएको बेला सो घटना भएको प्रहरीले जनाएको छ।
यातायात कार्यालयमा दलालको बिगबिगी : नक्कली भौचर बनाएर यसरी गरियो ठगी,"विराटनगर : यातायात व्यवस्था सेवा कार्यालय विराटनगरमा दलालीको काम गर्दै आएकाले नक्कली बैंक भौचर बनाएर ठगी गरिरहेको घटना सार्वजनिक भएको छ। यसरी ठगी धन्दा चलाउनेहरुमा विराटनगर महानगरपालिका४ का २६ वर्षीय सिद्धार्थ चौधरी र २४ वर्षीय विनय गौतम रहेका छन्। प्रहरीका अनुसार उनीहरु नयाँ सवारी साधन पास गर्न तथा सवारीको कर बुझाउन आएका सेवाग्राहीको काम गरिदिने बाहनामा केही समयदेखि उक्त कार्यालयमा दलालीको काम गर्दै आएका युवाहरु हुन्। आर्थिक वर्ष २०७६०७७ को सवारी साधनको कर तिर्ने क्रममा नक्कली भौचर बनाएर काम गराएको पाइएको भन्दै उनीहरुविरुद्ध यातायात व्यवस्था कार्यालयले प्रहरीमा जाहेरी दिएको छ। दुवै जनालाई पक्राउ गरेर ठगी मुद्दा चलाउन मंगलबार म्याद थप गरेर अनुसन्धान अघि बढाइएको मोरङ प्रहरी प्रमुख एसपी सन्तोष खड्काले बताए। प्रारम्भिक अनुसन्धानबाट पक्राउ परेकामध्ये ठगी धन्दामा विशेष गरेर चौधरीको संलग्नता देखिएको छ उनले भने तर यातायात कार्यालयले किटानी जाहेरी दिएपछि दुवै जनालाई पक्राउ गरेर घटनाको अनुसन्धान अघि बढाइएको छ। चौधरीले आफूले मात्रै यातायात कार्यालयमा नक्कली भौचर बनाएर एक लाख ५० हजार रुपैयाँ भन्दा बढी ठगी गरिसकेको बताएको प्रहरीका एक अधिकारीले जानकारी दिए। आर्थिक कारोबार आफै नगर्ने कार्यालयले नयाँ सवारी साधन पास गर्दा र सवारीको कर तिर्दा प्रभु बैंकमार्फत कारोबार गर्ने गरेको छ। पास गर्दा र कर तिर्दा लाग्ने शुल्क बैंकमा बुझाएको भौचर सवारी धनीले पेश गरिसकेपछि यातायातले त्यही भौचरका आधारमा कार्य सम्पादन गर्ने गरेको छ। तर दलालीको काम गर्नेहरुले चाँडो काम सक्न सहयोग गर्नेलगायतका बहानामा सवारी धनीसँग निश्चित पैसा लिँदै बैंक भौचर भर्नेदेखि लिएर यातायातसँग सम्बन्धित अरु काम गरिदिने गरेका छन्। यातायात व्यवस्था सेवा कार्यालय विराटनगरका अधिकृत नवराज गिरीले रकमको हिसाब नमिलेपछि खोजी थाल्दा दलालको ठगी धन्दा पत्ता लागेको बताए। उनकाअनुसार एउटा मिनी ट्रकको कर तिर्ने क्रममा पक्राउ परेका मध्ये चौधरीले ठगी गरेको खुलेको छ। त्यही क्रममा बैंक कर्मचारीसँग मिल्ने अक्षर भौचरमा भरेर ठगी गर्ने गरेको पाइएको हो। चौधरीले बैंकमा ट्रकको कर भनेर पाँच सय रुपैयाँ दाखिला गर्दै भौचर लिएको र यातायातमा भने त्यसैलाई केरमेट गरेर २४ हजार पाँच सय रुपैयाँ बुझाएको देखिने भौचर पेस गरेको गिरीले बताए। प्रारम्भिक चरणमा हिसाब मिलान गर्दा गल्ती अवस्थामा भेटिएको र ठगी गरेको प्रभु बैंक लिमिटेडको २३४९७५ नम्बरको भौचर पनि यातायात कार्यालयले प्रहरीलाई बुझाएको छ।सवारी धनीले कर वापत भनेर बैंकमा बुझाउन चौधरीलाई २४ हजार पाँच सय रुपैयाँ दिएका रहेछन्। तर चौधरीले बैंकमा पाँच सय रुपैयाँ मात्रै बुझाएछन्, अधिकृतले गिरीले भने, यातायात कार्यालयमा भने बैंकले उपलब्ध गराएको भौचरको अगाडि आफै २४ थपेर कर वापत २४ हजार पाँच सय रुपैयाँ बैंकमा दाखिला गरेको भन्ने देखाएको पाइयो। हिसाब नमिलेपछि खोजी गर्दा यो कुरा पत्ता लागेको हो। उनकाअनुसार दलालले गरेको रकम ठगीको विवरण कार्यालयले निकाल्न थालेको छ। कार्यालयमा धेरै बेरुजु देखियो र ठूलै रकमको हिसाब मिलेन, गिरीले भने, दलालले झुक्याएर ठगी गर्दै बैंकमा कम रकम दाखिला गर्ने र बढी रकम बुझाएको देखिने भौचर कार्यालयमा पेस गर्ने गरेको पाइयो। उनले कार्यालयमा पहिल्यैदेखि भएका र हिसाब नमिलेका कारोबारका सबै विवरण संकलन गर्ने काम थालिएको बताए। कार्यालयमा सेवाग्राहीको भीडभाड धेरै भएका समयमा दलालले भौचर मिलाउँदै ठगी गर्ने गरेको पाइएको उनको भनाइ छ। गिरीले ठगी गरेको सबै विवरण पत्ता लगाएर दलालविरुद्ध कारबाही अघि बढाउन प्रहरीलाई प्रमाणका रुपमा उपलब्ध गराइने जानकारी दिए।"
डुबानमा कैलाली : भजनीका तीन बेपत्ता,"टीकापुर : अविरलका वर्षाका कारण कैलालीको पूर्वी क्षेत्रका अधिकांश भूभाग जलमग्न भएका छन्। बाढीले पूर्वी क्षेत्रका पाँच हजार बढी घर डुबानमा परेका छन् भने भजनी नगरपालिकाका एक बालकसहित तीन जना बाढीमा डुबेर बेपत्ता भएका छन्। कैलालीको भजनी नगरपालिका८ मा बाढीमा बगेर तीन जना बेपत्ता भएका छन्। बेपत्ता हुनेमा जनकपुर गाउँका ९ वर्षका स्केल चौधरी र खैरा गाउँका २ जना पुरुष रहेका छन्। खैरा गाउँका बेपत्ता हुनेको नाम थाहा हुन नसकेको वडाध्यक्ष पंकज चौधरीले जानकारी दिए। उनले आफू अझै खैरा गाउँ पुग्न नसकेको बताए। दुई जना पुरुष बेपत्ता भएका छन्। बाढीले म अझै त्यहाँ पुग्न सकेको छैनचौधरीले भने स्थानीयले बेपत्ताहरुको खोजी गरिराखेका छन्।बालकको आफन्तले दिएको जानकारी अनुसार ९ वर्षका स्केल चौधरी बाढीमा बगेर बेपत्ता भएका हुन्। उनका काका कृष्ण चौधरीले पथरैया नदीबाट गाउँ पसेको बाढीले स्केललाई बेपत्ता बनाएको बताए। पथरैया नदीबाट गाउँ पसेको बाढीले सबैजसो घर डुबानमा परेका छन्। स्थानीयले घरमा भएको सबै खाद्यान्न बगाएको बताए। भजनी नगरपालिकाका धेरैजसो वडाका बस्ती डुबेका छन्। उद्दारमा नेपाली सेना, सशस्त्र प्रहरी, नेपाल प्रहरी र स्थानीय युवा जुटेका छन्। पुथ्वीपुर प्रहरी चौकीका इञ्चार्ज चंख कठायतले लालबोझीका ६० जनालाई उद्दार गरेर विद्यालयमा राखिएको बताए। उनले कान्द्रा र मोहना नदीमा पानीको सतह बढिरहेकाले उद्दार कार्यमा निकै कठिनाई भइरहेको जानकारी दिए। यता सोनाहाफाँटा प्रहरी चौकीले उद्दार सामाग्री नभएका कारण बाढीमा फसेका व्यक्तिहरुको उद्दारमा समस्या भएको बताएको छ। त्यहाँ कार्यरत एक सुरक्षाकर्मीले बाढी पसेका बस्तीका बासिन्दालाई आफ्नै ढंगले सुरक्षित बस्न आग्रह गरिरहेको बताए। कैलालीको पूर्वी क्षेत्र जलमग्न भएको छ। रातभर परेको अविरल वर्षाका कारण भजनी, टीकापुर, लम्कीचुहा नगरपालिका तथा जानकी र जोशीपुर गाउँपालिका अधिकांश क्षेत्र डुबानमा परेका छन्। टीकापुर नगरपालिका१ को शक्तिनगर, शिवनगर, एकतानगर शिविर वडा नं २ को विजयनगर शिविर, वडा नं ५ का सिम्रेनी, बसन्ता, शाहीपुर, वडा नं ३ का घिया, पुछरी, कटानपुर, वडा नं ६ को पर्सेनीलगायतका क्षेत्रहरु जलमग्न भएको टीकापुर नगरपालिकाले जनाएको छ। ६ वटा सुकुम्बासी शिविरका अधिकांश कच्ची घरहरु भत्किएको विपद् व्यवस्थापन शाखा प्रमुख निर्मला चौधरीले बताइन्। उनका अनुसार नगर क्षेत्रका ४ हजार बढी घर बाढीको डुबानमा परेका छन्। इलाका प्रहरी कार्यालय भजनीका अनुसार नगरपालिका अधिकांश भागमा पानी पसेको छ। अविरल वर्षाका कारण मोहना, पथरैया, काँढा नदीको पानी गाउँमा पसेको हो। भजनीका काँडा, सोनाहाफाँटा, कुसुमघाट, पृथ्वीपुर लगायतका दर्जन बढी गाउँहरु डुबानमा परेका हुन्। त्यहाँका स्थानीयलाई सुरक्षित स्थानमा ल्याउने कार्य भइरहेको इलाका प्रहरी कार्यालय भजनीले जनाएको छ। जिल्ला प्रशासन कार्यालय कैलालीका अनुसार बाढीबाट प्रभावितहरुको उद्दारका लागि नेपाली सेना, सशस्त्र प्रहरी र नेपाल प्रहरीको टोलीहरु परिचालित गरिएको छ। जिल्ला प्रशासनका सूचना अधिकारी शिवराज जोशीले कैलालीको भजनी, जोशीपुर क्षेत्रमा नेपाली सेना, नेपाल प्रहरी, सशस्त्र प्रहरी परिचालित गरिएको बताए। जिल्ला प्रहरी कार्यालय कैलालीका प्रवक्ता डिएसपी प्रतिक विष्टका अनुसार जिल्लाका अधिकांश खोला र नदीहरुमा पानीको सतह बढेको छ। भजनी, जोशीपुर, जानकी, लम्कीचुहा, टीकापुर, जोशीपुर लगायतका दर्जनौ गाउँहरु डुबानमा परेको उनले बताए। बाढीका प्रभावितहरुको यकिन तथ्यांक भने आइनसकेको विष्टले बताए।"
लकडाउन अवधिको श्रमिकले पारिश्रमिक पाउने,"काठमाडौं : श्रमिकले लकडाउन अवधिको पारिश्रमिक पाउने भएका छन्। पारिश्रमिक उपलब्ध गराउन रोजगारदाता र श्रमिकबीच सहमति भएपछि श्रमिकले लकडाउन अवधिको पारिश्रमिक पाउने भएका हुन्। नेपाल उद्योग वाणिज्य महासंघ, नेपाल उद्योग परिसंघ, नेपाल चेम्बर अफ कमर्स, नेपाल घरेलु तथा साना उद्योग महासंघ लगायतका रोजगारदाता सस्था र सयुक्त ट्रेड युनियन समन्वय केन्द्र आवद्ध ट्रेड युनियन महासंघबीच सहमति भएपछि लकडाउनको पारिश्रमिक उपलब्ध गराउन रोजगारदाता राजी भएका हुन्। उनीहरुले लकडाउन अवधिको श्रमिकको पारिश्रमिक भुक्तानीलगायतका बिषयमा सहमति गरी सरकारलाई सिफारिस गरेका छन्। सहमति अनुसार उद्योगीले चैत्र महिनाको पूरा तलब दिने, बैशाखको श्रमिकको ५० प्रतिशत भुक्तानी गरि फरफारक गर्ने र जेठमा लकडाउनका कारण आउन नपाएका श्रमिकलाई ५० प्रतिशत मात्रै पारिश्रमिक उपलब्ध गराउने सहमति भएको नेपाल उद्योग वाणिज्य महासंघका उपाध्यक्ष एमव् रोजगारदाता परिषदका सभापति चन्द्रप्रसाद ढकालले बताए। कोरोना भाइरस(कोभिड १९) ले हरेक क्षेत्रमा फरक ढंगले प्रभावित भएकाले व्याबसायको प्रकृति र अवस्था अनुसार उद्योग प्रतिस्थान सहज सञ्चालन, लकडाउन अवधिको पारिश्रमिक भुक्तानी र श्रमिकलाई आलोपालो गरि काममा लगाउने वस्तुगत संघ तथा ट्रेड युनियनबीच आपसी छलफल गरि सहमति गर्न सक्ने सहमति भएको ढकालले भनाइ छ। लकडाउन अन्त्य भइ काममा आउने श्रमिकलाई पूरा पारिश्रमिक दिने तर आंशिकरुपमा उद्योग व्यवसाय सञ्चालन गर्नुपर्ने भएमा श्रमिकलाई सिफ्ट तोकि काममा लगाउने सहमति भएको छ। यस्तो अवस्थामा श्रमिकले काम गरेको अनुपातमा पारिश्रमिक भुक्तानी पाउने छन्। उद्योग प्रतिस्थानले कर्मचारी स्वास्थ्य सुरक्षाको आवश्यक व्यवस्था मिलाउनुपर्ने छ। उद्योग व्यवसाय सञ्चालन, श्रम सम्बन्ध सुधार र श्रम क्षेत्रमा रहेका समस्या समाधान गर्न आपसी सम्वाद र सहकार्य गर्ने सहमति भएको संयुक्त ट्रेड युनियनका अध्यक्ष विनोद श्रेष्ठले जानकारी दिए। बन्दाबन्दीका कारण आउन समस्या भएका श्रमिकलाई काममा आउने वातावरण बनाउन सरकार र ब्यबस्थापन पक्षले ब्यबस्था मिलाउनुपर्ने सहमति भएको छ।"
'अनुसन्धानलाई प्रभावित बनाउने काम नगरौं',"ललितपुर : ललितपुर महानगरपालिका३ का वडाका अध्यक्ष श्रीगोपाल महर्जनलाई पक्राउ गरेर हिरासतमा लिएको भन्दै सोमबार महानगरपालिकामा पेनडाउन गरिएको थियो। महानगरपालिका भित्रका २९ वटै वडा कार्यालयमा कर्मचारीले काम ठप्प बनाएका थिए। महानगरपालिकामा क्रियाशील संघसंगठनको तर्फबाट पेनडाउन गरिएको हो। तर वडाध्यक्षमाथि अनुसन्धान भइरहेको सिलसिलसिलामा अदालत पुगेकाले त्यसलाई प्रभावित हुने काम गरेको भन्दै मेयर चिरिबाबु महर्जनले पूर्णरुपमा असन्तुष्टि जनाएका छन्। यो फौजदारी मुद्दा हो। नेपाल प्रहरी केन्द्रीय अनुसन्धान ब्यूरो (सीआइबी) ले अनुसन्धान गरिरहेको छ। अदालतमा विचाराधीन भएकाले त्यसलाई प्रभाव पर्नेगरी कुनै हड्ताल तथा पेनडाउन गर्न नहुने बताए। कसैले झेल्ली गरेको काममा जनप्रतिनिधिलाई फसाइएको विषयमा महानगरले निष्पक्ष छानबिनको माग गरिसकेको छ । अदालतमा भएका मुद्दामा बारम्बार कोट्याउनु नहुने उनको भनाइ छ। पेनडाउनका सेवाग्राही मारमा परेको छन्, उनले भने, यसमा मेरो पूर्ण असहति छ। २१ वडाका अध्यक्ष रवीन्द्र महर्जनले अरु कसैले झेली गरेको काममा जनप्रतिनिधिलाई हिरासतमा राखेर अनुसन्धान गरिएकाले विरोध गरेको जनाए। १४ वडाका अध्यक्ष सुदर्शन मिश्रले महर्जनको यथाशीघ्र रिहाइको माग गरे। कुनै पनि गिरोहलाई जस्तै हिरासतमा राख्न नहुने र उनको सामाजिक, राजनीतिक प्रतिष्ठमा आँच आउने काम भएको गुनासो गरे।"
वीरगन्जमा दुई कोरोना संक्रमितको मृत्यु,"वीरगन्ज : वीरगन्जमा बुधबार कोरोना संक्रमणका कारण थप २ जनाको मृत्यु भएको छ। वीरगन्जको गण्डकस्थित कोबिड अस्पतालमा १ जना र नेशनल मेडिकल कलेजमा १ जनाको बुधबार मृत्यु भएको हो। दुबै जना वीरगन्जका स्थानीय नै हुन्। कोबिड अस्पतालको आइसोलेसनमा उपचाररत वीरगन्ज महानगरपालिका५ रेशमकोठीका ६८ वर्षीय वृद्धको बुधबार बिहान पौने ११ बजे मृत्यु भएको नारायणी अस्पतालका मेसु डाक्टर मदन उपाध्यायले पुष्टि गरेका हुन्। साउन ८ गते कोबिड अस्पतालको आइसियुमा भर्ना गरिएका उनको बुधबार बिहान मृत्यु भएको उपाध्यायले जानकारी दिए। मुटुका रोगी रहेका ती वृद्धलाई स्वास्थ्यमा समस्या भएपछि साउन ६ गते वीरगन्जको एडभान्स अस्पतालमा लगेर भर्ना गरिएको थियो। उपचारका क्रममा कोरोनाको आशंका भएपछि एडभान्स अस्पतालमै त्यहि दिन उनको स्वाब संकलन गरि पिसिआर परिक्षणका लागि नारायणी अस्पतालको प्रयोगशालामा पठाइएको थियो। प्रयोगशालाले साउन ७ गते दिएको रिपोर्टमा पोजेटिभ देखिएपछि उनमा कोरोना संक्रमण भएको पुष्टि भएको थियो। कोरोना संक्रमण पुष्टि भएपछि ८ गते बिहान ११ बजे उनलाइ कोबिड अस्पतालमा लगेर भर्ना गरिएको थियो। बुधबार नै वीरगन्जको नेशनल मेडिकल कलेजमा उपचाररत बीरगन्ज महानगरपालिका६ माईस्थानका ७० वर्षीय वृद्धको पनि कोरोनाका कारण मृत्यु भएको छ। नेशनल मेडिकल कलेजमा उपचारका क्रममा बुधबार बिहान साढे २ बजे मृत्यु भएका ती वृद्धमा बुधबार साँझ मात्र कोरोना संक्रमण पुष्टि भएको नारायणी अस्पतालका मेसु उपाध्यायले जानकारी दिए। उनका अनुसार एक हप्ता पहिले झाडापखाला लागेर वीरगन्ज हेल्थ केयर हस्पिटलमा उपचारका लागी पुगेका ती वृद्धलाई थप उपचारका लागि तराई हस्पिटलमा लगिएको थियो। त्यहाँ उपचार सम्भव नभएपछि ती वृद्धलाई वीरगन्जकै बयोधा अस्पतालमा उपचारको लागि लैजाँदा त्यहाँ पिसिआर रिपोर्ट मागिएकाले उनलाई मंगलबार नारायणी अस्पतालमा लगिएको थियो। तर स्वास्थ्य अवस्था जटिल भएको र नारायणी अस्पतालमा आइसियु सेवा ४ दिन पहिले देखि नै बन्द रहेका कारण उनको स्वाब संकलन मात्रै गरेर उनलाई मंगलबार बेलुकी नेशनल मेडिकल कलेजमा पठाइएको थियो। नेशनलले भने ति सिकिस्त वृद्धलाई आइसियुमा नराखी आकस्मिक उपचार कक्षमै भर्ना गरेर उपचार गरेको र उपचारका क्रममा उनको बुधबार बिहान साढे २ बजे मृत्यु भएको मेसु उपाध्यायले जानकारी दिए। बिहान साढे २ बजे नै मृत्यु भएको भए पनि पिसिआर परिक्षणको रिपोर्ट बुधबार साँझ साढे ५ बजे मात्रै आएको र रिपोर्ट पोजिटिभ रहेको मेसु उपाध्यायले बताए। वीरगन्जमा कोरोना संक्रमणका कारण मृत्यु हुनेको संख्या १० पुगेको छ। साउन यता मात्रै ७ जनाको मृत्यु भएको हो। पर्साका सहायक प्रमुख जिल्ला अधिकारी ललित बस्नेतका अनुसार वीरगन्जमा अहिलेसम्म मृत्यु भएका १० संक्रमित मध्ये पर्साका ५, बाराका ३ र रौतहटका १ जना हुन्। वीरगन्जमा २ महिना पहिले बेवारिसे भेटिएका एक संक्रमित शवको भने अहिलेसम्म पनि पहिचान खुल्न सकेको छैन्।"
एकै दिन ५ घुस मुद्दा,"काठमाडौं : अख्तियार दुरुपयोग अनुसन्धान आयोगले जलस्रोत तथा सिंचाई विकास डिभिजन कार्यालय खोटाङका कार्यालय प्रमुख नारायण काजी श्रेष्ठसहित ५ वटा घुस मुद्दा दायर गरेको छ। कार्यालय प्रमुख श्रेष्ठविरुद्ध ९ लाख ३४ लाखमा घुस लिई भ्रष्टाचरा गरको सम्बन्धी मुद्दा विशेष अदालतमा दायर गरेको छ। अनुसन्धानको सिलसिलामा श्रेष्ठले सेवाग्राहीको ठेक्काको दोस्रो रनिङ बिल भुक्तानीको लागि रकमको अभाव भएको र भुक्तानी अंकको १० प्रतिशतले हुने रकम दिए मात्र रकम छिटो निकाशा गरी भुक्तानी दिन सकिने भनी सेवाग्राहीसँग घुस लिएको खुलेको छ। त्यस्तै खानेपानी, सिंचाई तथा उर्जा विकास कार्यालय दैलेख सवइन्जिनियर द्वय रन्जित कुमार श्रेष्ठ र विरेन्द्र चन्दविरुद्ध घुस मुद्दा हालेको छ। अनुसन्धानको सिलसिलामा भगवतीमाई गाउँपालिका वडा नम्बर ३ स्थित सान्तडा खोला तटबन्ध निर्माण योजनाको कार्य सम्पन्न भए पश्चात भुक्तानीमा सहज गरी दिने भनी उनीहरुले सेवाग्राहीलाई भुक्तानी दिन आनाकानी गरेका थिए। निर्माण सम्पन्न पश्चात अन्तिम भुक्तानी दिनु भन्दा अगाडि ३० हजार घुस माग गरेको थिए। घुस नदिएपछि तयार भएको चेक पनि लुकाई भुक्तानी नदिएको पुष्टि हुन आएको अख्तियारले जनाएको छ। श्रेष्ठ र चन्दविरुद्ध अर्को घुस मुद्दा समेत दायर भएको छ। भगवतीमाई गाउँपालिका३ सान्टडा खोला तटबन्धन निर्माण योजनाको कार्य सम्पन्न गरी भुक्तानीमा सहज गरी दिने भनी उनीहरुले रनिङ बिलको पहिलो भुक्तानी दिने क्रममा सेवाग्राहीसँग ४५ हजार घुस लिएका थिए। त्यस्तै भूमिसुधार तथा मालपोत कार्यालय राजविराज, सप्तरीका नायब सुब्बा कृष्ण बल्लभ ठाकुरविरुद्ध मुद्दा दायर गरिएको छ। उनीहरुले सेवाग्राहीको नाममा दर्ता रहेको जग्गाको ट्रायल चेकजाँच प्रतिवेदन अनुसार श्रेस्ता कायम गरिदिने भनी घुस लिएका थिए। उनीहरुलाई १३ हजार घुस सहित अख्तियारको टोलीले पक्राउ गरेको थियो। त्यस्तै दाङ घोराही उपमहानगरपालिका वडा१८ बस्ने गोविन्द शाह र लमही नगरपालिका ५ बस्ने समीर भण्डारीलाई मुद्दा दायर गरिएको छ। गोविन्द शाह र समीर भण्डारीले लागुऔषध मुद्दाका आरोपीलाई प्रहरी हिरासतबाट छुटाउने दिने भन्दै १ लाख ५० हजार घुस लिएका थिए। उनीविरुद्ध भ्रष्टाचार निवारण ऐन बमोजिम सजायको मागदाबीसहित विशेष अदालतमा मुद्दा दायर गरिएको अख्तियार प्रवक्ता तारानाथ अधिकारीले जानकारी दिए।"
समुदायस्तरमा जाँच गर्न थालेपछि कोरोना संक्रमितको संख्या बढ्दै,"वीरगन्ज : वीरगन्जमा समुदायस्तरमै कोरोना परिक्षण गर्न थालिएपछि संक्रमितको संख्या अप्रत्यासित रुपमा बढ्दै गएको छ। बुधबार मात्रै ५ जना स्वास्थ्यकर्मीसहित थप ५१ जनामा संक्रमण पुष्टि भएको छ। वीरगन्जमा समुदायस्तरमै संक्रमण फैलिएको आशंका भएपछि साउन १० देखि अनिश्चितकालीन निषेधाज्ञा लगाएर साउन १० देखि समुदाय स्तरमै कोरोना परिक्षण थालिएको छ। नारायणी अस्पतालको प्रयोगशालाबाट बुधबार साँझ प्राप्त रिपोर्टमा १७ जना र बुधाबर नै बिहान प्राप्त रिपोर्टमा ३४ जनामा कोरोनो पोजिटिभ देखिएको अस्पतालका प्रमुख मेडिकल सुपरिडेन्टेन्ट (मेसु) डक्टर मदन उपाध्यायले जानकारी दिए। बुधबार साँझ संक्रमण पुष्टि भएका १७ जना मध्ये नारायणी अस्पतालका चार स्वास्थ्यकर्मी हुन्। नारायणी अस्पतालका १ जना डाक्टर , २ जना नर्स र १ जना अहेब गरि ४ जना स्वास्थ्यकर्मीमा संक्रमण भेटिएको मेसु उपाध्यायले जानकारी दिए। यस्तै वीरगन्ज महानगरपालिका२५ का ४ जना , वडा नम्बर १२ का ३ जना , वडा नम्बर ५ का २ जना , वडा नम्बर ४ का १ जना , वडा नम्बर ३ का १ जना , पर्साकै छिपहरमाई गाउपालिका २ टिहुकीका १ जना र नारायणी अस्पतालकै संक्रमति कर्मचारीकी १ जना छोरीमा पनि बुधबार साँझ संक्रमण पुष्टि भएको उपाध्यायले बताए। यसअघि बुधबार बिहान पनि वीरगन्जकै प्रयोगशालमा गरिएको परीक्षणमा नेपाली सेना, नेपाल प्रहरी, कारगारका कैदी, चिकित्सकसहित ३४ जनामा कोरोना संक्रमण पुष्टि भएको थियो। नारायणी अस्पतालका मेसु उपाध्यायका अनुसार साउन ८ देखि १२ गते सम्मका स्वाब संकलन गरि नारायणी अस्पतालको प्रयोगशालमा परीक्षण गरिएका ३४ जनामा बुधबार बिहान संक्रमण पुष्टि भएको हो। बुधबार बिहान संक्रमण पुष्टि हुनेमा १ जना सेना, २ जना नेपाल प्रहरी, वीरगन्ज कारागारका ६ जना कैदी, कारगारमै कार्यरत २ जना कर्मचारी र नारायणी अस्पतालका १ जना डाक्टर हुन्। यस्तै वीरगन्ज महानगरपालिका१५ भिस्वाका ८ जना, वडा नम्बर १० का २ जना, वडा नम्बर २५ का ३ जना, वडा नम्बर ५ का ३ जना, वडा नम्बर ११, ३२, ९ र १२ का ११ जना रहेका छन्। पर्सा जिल्लाको हरैयाकी ४० वर्षकी एक महिलामा पनि बुधबार बिहान संक्रमण पुष्टि भएको उपाध्यायले जानकारी दिए। बुधबार बिहान र साँझ गरि थप ५१ जनामा संक्रमण पुष्टि भएसँगै पर्सा जिल्लामा संक्रमितको संख्या ३२३ पुगेको जिल्ला स्वास्थ्य कार्यालय पर्साका स्वास्थ्य निरीक्षक जयमोद ठाकुरले जानकारी दिए। ५० बेड क्षमताको वीरगन्जको कोबिड अस्पतालमा अहिलेसम्म ६१ जना संक्रमितले भरिएका कारण ९३ जना संक्रमितलाइ उनीहरुको घरमै राख्नुपर्ने अवस्था रहेको कोबिड अस्पतालका कोर्डिनेटर डाक्टर उदय नारायण सिंहले जानकारी दिए। वीरगन्जमा साउन १२ देखि समुदायस्तरमै पुगेर स्वाब संकलन गरि परिक्षण गर्न थालिएपछि संक्रमितको संख्या बढ्दै गएको अस्पतालका मेसु उपाध्यायले बताए। मङगलवार पनि २ जना चिकित्सकसहित १५ जनामा संक्रमण भेटिएको थियो। मास टेष्टिङ शुरु गरेर संकलन गरिएका स्वाबको रिपोर्ट मङगलवारदेखि आउन शुरु गरेको जानकारी दिदै उपाध्यायले भनेमास टेष्टिङ जारी छ, त्यसको रिजल्ट पनि आउन शुरु भइसकेको छ, त्यसैले संक्रमितको संख्या थपिदै गएको छ।' दुइ दिनमै ६६ जना संक्रमित थपिएको जानकारी उनले दिए। आइतवारदेखि समुदायस्तरमै पुगेर शुरु गरिएको मास टेष्टिङ अन्तर्गत बुधबारसम्म ८ सय भन्दा बढि स्वाब संकलन गरिसकिएको मेसु उपाध्यायले जानकारी दिए। नारायणी अस्पतालको प्रयोगशालामा रहेका २ वटा पिसआर मेसिनले स्वाब परिक्षण गरिरहेको जानकारी दिदै उनले भने एक दिन (१२ घण्टा) मा करिब २ सय स्वाबको जाच भइरहेको छ।"
आरडीटी गरेको १४ सय,बाजुरा : बाजुराको बुढिनन्दा नगरपालिकाले आरडीटी गरेको १ हजार ४ सय रुपैयाँ शुल्क लिँदै आएको छ। कोल्टि एरपोर्ट सञ्चालनमा आएपछि जहाजमा आउने र जानेहरुलाई चेक गरे बाफत पैसा लिने गरेको स्थानीयले बताएका छन्। नगरपालिका आफैले आरडीटी किट खरिद गरेको र एरपोर्टमा बाजुराका स्थानीय तहका र कर्णाली प्रदेशका हुम्ला मुगु कालिकोटका स्थानीय आउने जाने भएकोले जगर कार्यपालिकाले नै आरडीटी किटको पैसा लिनुपर्ने निर्णय गरेको र त्यसै अनुसार पैसा लिने गरेको कोल्टि प्राथमिक स्वास्थ्य केन्द्र कोल्टिका प्रमुख डाक्टर राजुराज जैशीले बताए। प्राथामिक स्वास्थ्य केन्द्र बुढिनन्दा नगरपालिका अन्तर्गत सञ्चालन गरेकाले आफुले नगरपालिकाको निर्णय अनुसार एक हजार चार सय रुपैयाँ लिने गरेको जैशीले बताए। सरकारले जुनसुकै तहले आरडीटी गरेको पैसा नलिने निर्णय गरेको भए पनि बाजुराको बुढिनन्दा नगरपालिकाले भने १ हजार ४ सय रुपैयाँ लिने गरेको स्थानीयको गुनासो छ। जहाजमा आउने र जानेहरुको अनिवार्य आरडीटी चेक गर्नुपर्ने हुन्छ। बुढिनन्दा नगरपालिकाकी उपप्रमुखका सृष्टि रेग्मीले नगरपालिका आफैले आरडिटी किट खरिद गरेका कारण पैसा लिने गरेको स्वीकार गरेकी छन्। स्वास्थ्य केन्द्रले रिफर गरेका बिरामीलाई निशुल्क चेक गर्ने गरेको भए पनि अन्य कामको सिलसिलामा जानेहरुबाट पैसा लिने गरेको रेग्मीले बताइन। नगरपालिकाले १ हजार ३ सय ५० रुपैयाँमा भ्याटसहित खरिद गरेको र १ हजार ४ सयमा परिक्षण गरिँदै आएको बताइन्। पहिला सरकारले निशुल्क दिएका कारण निशुल्क नै चेक गरेको र हाल स्थानीय तहले किनेर ल्याएका कारण पैसा लिने गरेको रेग्मीले बताइन। बाजुरा जिल्लाका प्रमुख जिल्ला अधिकारी कृष्ण गैह्रेका अनुसार जुनसुकै सरकारले किनेको भए पनि पैसा लिन नमिल्ने बताए। बुढिनन्दा नगरपालिकाले आरडीटी गरेको पैसा लिएको आफु कहाँ पनि गुनासो आएपछि प्रथामिक स्वास्थ्य केन्द्रलाई पैसा नलिन भनिसकेको बताए। जिल्ला स्वास्थ्य कार्यालयका प्रमुख वरिष्ठ जनस्वास्थ्य अधिकृत्त दयाकृष्ण पन्तले आरडीटी नगरपालिकाले किनेको भए पनि पैसा नलिनु पर्ने बताए। जिल्ला स्वास्थ्य कार्यालयबाट गएको भए यस्तो किन गरेको भन्ने अधिकार स्वास्थ्य कार्यालयको हुने थियो। तर स्थानीय सरकारका आफ्नै निर्णय हुन्छन आफुले केही बोल्न नमिल्ने स्वास्थ्य कार्यालय बाजुराका प्रमुख पन्तको भनाई छ।
राहत चामल गुणस्तरहीन ल्याउने सप्लायर्सलाई कारवाही,"भोजपुर : रामप्रसादराई गाउँपालिकामा राहतमा बाडिएको गुणस्तरहीन चामल भेटिएपछि गाउँपालिकाले थापा सप्लायर्स घोरेटारलाई कालोसुचीमा राख्दै धरौटी जफत गर्ने निर्णय गरेको छ। करार सम्झौता विपरित कुहिएको चामल ल्याउने सप्लायर्सलाई कारवाहीको प्रक्रिया अघि बढाएको हो। राहतमा दिएको चामल खानै नमिल्ने भेटिएपछि गाउँ कार्यपालिकाको बैठकले सप्लायर्सको धरौटी जफत गरेर कालोसुचिमा राख्ने निर्णय गरेको गाउँपालिका उपप्रमुख सम्झना राईले बताइन्। सुख्खा खडेरी र कोभिड १९ महामारीका कारण विपन्न परिवारलाई गुणस्तरहीन चामल उपलब्ध गराउने सप्लायर्सलाई कारवाही गर्ने निर्णय गरेको उपप्रमुख राईले सुनाइन्। सप्लायर्सले राहतस्वरुप ६ वडामा २१ सय ८४ परिवारलाई चामल उपलब्ध गराएको थियो। वडा नं २ धोद्लेखानीका अध्यक्ष राजकुमार तामाङले राहतका नाममा बाडिएको चामल सम्झौताभन्दा कमशल भएकोले कारवाहीको प्रक्रिया बढाइएको बताए। सम्झौतामा सोना मन्सुली उल्लेख गरिए पनि हात्तीछाप ब्राण्ड जस्तै चामल वितरण गरिएको वडाध्यक्ष तामाङले बताए। चामलमा ढुंगा, कनिका, चुराको टुक्रा र प्रशस्त बियाँ भेटिएको राहात लिएका दलगाउँका स्थानीय टेकराज भट्टराईले गुनासो गरे। राहतमा लिएको चामल सडिसकेको, पकाएर खाँदा स्वाद नै नआएको उनले बताए। प्रशासकीय अधिकृतले बैठकको निर्णय दिन मानेनन् यता गाउँपालिकाका प्रमुख प्रशासकीय अधिकृत जंगम राईले कार्यपालिका बैठकको निर्णयको सूचना दिन इन्कार गरेका छन्। टेलिफोन सम्पर्कबाट सूचना लिन खोज्दा जनतामा सत्यतथ्य सूचना प्रवाह नहुने भन्दै सुचना दिन मानेनन्। उनले गाउँपालिकामै आएर सुचना लिन आग्रह गर्दै समाचारमा उल्लेख गरिएको श्रोतको गोपनीयतामाथिसमेत प्रश्न उठाएका छन्। अधिकृत राईले बैठकको निर्णय दिन अस्विकार गर्नु जनताको सूचना पाउने अधिकारमाथि ताल्चा लगाउनु जस्तै भएको भन्दै वडा नं १, ओख्रेका वडाध्यक्ष सहदेव राईले आपत्ती जनाएका छन्।"
बुटवलपाल्पा सडक सुचारु,बुटवल : अविरल वर्षासँगै अवरुद्ध बनेको सिद्धार्थ राजमार्गको बुटवलतानसेन सडक एकतर्फी रुपमा सञ्चालनमा आएको छ। पाल्पाको तिनाउ गाउँपालिका३ हेडबक्स नजिकै पहिरो जाँदा सडक हिजोदेखि नै अवरुद्ध भएको थियो। प्रदेश ट्राफिक प्रहरी कार्यालय बुटवलका अनुसार सडकमा खसेको पहिरो हटाएपछि एकतर्फी रुपमा सवारीसाधन आवतजावत गरेका छन्। सो स्थानमा ठूला ढुंगासहितको पहिरो खसेको थियो। प्रदेश ५ का पहाडी तथा तराई क्षेत्रका केही जिल्लामा विषण वर्षापछि धेरै ग्रामीण सडक अवरुद्ध भएका थिए। बुटवल पाल्पा खण्ड सिद्धबाबा क्षेत्रमा बारम्बार अवरुद्ध हुँदै आएको छ। प्रहरीले सो क्षेत्रमा यात्रा गर्दा सजगता अपनाउन र अत्यावश्यक भएमात्रै यात्रा गर्न नागरिकलाई आग्रह गरेको छ।
मास्क नलगाए कारबाही (फोटो फिचर),काठमाडौं : विश्वव्यापी महामारीको रुपमा फैलिएको कोरोना भाइरस (कोभिड१९) संक्रमण रोकथाम र नियन्त्रणका लागि प्रहरीले मास्क नलगाई हिँड्नेमाथि कारबाही सुरु गरेको छ । ललितपुर प्रहरीले बुधबार मात्र ३६ जनालाई कारबाही गरेको छ भने १६६ जनालाई सम्झाइ बुझाई गरेको छ । ललितपुर परिसरका प्रवक्ता एसपी तुलबहादुर कार्कीले कोरोना जोखिममा मास्क नलगाउनेलाई कारबाही सुरु गरिएको बताए । प्रहरीले मास्क नलगाउनेलाई कारबाही गरेका दृश्यलाई अन्नपूर्णकी फोटो पत्रकार सुनिता डंगोलले कैद गरेका तस्बिर :
बर्षेनि बाढीको त्रासमा सिमाबासी,"डडेल्धुरा : नेपालभारत सीमा नदी भएर बग्ने महाकाली नदीका कारण सिमाबासीका लागि बर्षेनि वर्षातका बेला बाढीको त्रासमा हुन्छन्। महाकाली नदीका कारण जिल्लाको परशुराम नगरपालिकाका महाकाली र रगुन नदी छेउछाउमा बस्दै आएका दर्जनौं गाउँका हजारौं बासिन्दा बाढीको सन्त्रासमा छन् । वर्षाको मौसम सुरु भएसँगै नदी किनारमा वर्षौदेखि बस्दै आएका स्थानीय बाढी, कटानी र पटानी निम्त्याउने महाकाली नदीका कारण सधै डरत्रासको कहरमा बाँच्न बाध्य छन्। परशुराम नगरपालिका ३, ५ र ६ भएर कन्चनपुरतिर बग्ने यो नदी ऐतिहासिक महत्व बोकेको भएपनि यसले समयसमयमा निम्त्याउने बाढी कथा निकै दर्दनाक छ । भारततर्फ पातलो बस्ती र बाक्लो जंगल हुनु, नेपालतर्फ बस्तीमात्रै रहनु र कमजोर चूरे भूभाग एवं तटबन्ध नै नहुनुले बढी क्षति नेपाली सीमा क्षेत्रतिर हुने गरेको छ । नेपालतर्फका दर्जन बढी गाउँ वर्षा हुने वित्तिकै डुबानको शिकार हुन पुग्छन् । छेउ छाउका ससाना खहरेले बाटो बन्द गरिदिएपछि यातायत सेवा पनि प्रभावित हुने गर्छ। असुरानी गाउँसँगै परशुरामका अन्य दर्जन गाउँ पनि महाकाली नदीको उर्लिँदो बाढीको कहरमा पर्ने गरेका छन् । महाकाली नदी किनारको गाउँ असुरानीमा २५ देखि ३० परिवारको जनजाती बस्ती दशकौंदेखि बसिरहेको छ । खानेपानी सिंचाई र स्वास्थ्यको चरम अभाव रहेको यो गाउँमा जान भारतको बाटो भएर जानुपर्छ। नेपालको बाटोबाट पुरै १ दिन पैदल लाग्ने यस गाउँको फेद भएर महाकाली नदी बग्दछ । नदी किनारको तटीय गाउँ भएकाले वर्षातको समयमा असुरक्षित बासमा दिनरात जाग्रम बसेर समय बिताइरहेको स्थानीय महावीर मगरले बताए । अन्य समयभन्दा पनि वर्षातको बेला महाकालीमा पानीको बहाव बढ्ने भएकाले चनाखो भई बस्नुपर्ने मगरको भनाइ छ। सधैजसो वर्षातको बेला महाकाली नदीको प्रभावमा परीगाउँ, परशुरामधाम पनि पर्छ। नदी किनारबाट जमिन कटान भई धाम सम्म नै पुग्न थालेपछि केही तटबन्द समेत लगाइएको छ । वर्षातको बेलामा जोखिममा रहने क्षेत्रको रुपमा परशुराम ५ परीगाउँको तटीय क्षेत्र पनि रहेको छ । बैतडी विशालपुरको तल्लो क्षेत्र, बालुवाटार, घट्टेप्लट क्षेत्र र परशुराम धाम क्षेत्र पनि निकै जोखिममा रहेका छन् । महाकाली नदीको पानीको सतह ५ मिटर भन्दामाथि जाने वित्तिकै परशुराम धाममा रहेको मुख्य मन्दिरमा आवतजावत गर्न पनि सकिदैन । मन्दीर क्षेत्रमा उच्चो चट्टान भएको र त्यहाँ जाने दुबैपट्टी महाकाली नदीको भेलले हरेक वर्ष मन्दीर ढाक्ने गर्दछ । यदी उचित तटबन्ध निर्माण गरिएन भने मन्दीरमा क्षति पुग्ने स्थानीय तारा जोशीले वताए । रंगुन नदी र महाकाली नदीको दोहोरो प्रभावमा रहेको छ घट्टेप्लट गाउँ । बस्तीको दक्षीणतिर महाकाली र उतरपूर्वबाट बग्दै आएको रंगुनको धारमा रहेको यस क्षेत्रको करिब ४सय रोपनी जमिन कटान भएको छ । हाल आएर रंगुनको धारमा तटबन्द भएपछि बल्ल केही राहत भएको बहादुरे महिला सशक्तिकरण केन्द्र परिगाउँकी संयोजक भावना खड्काले बताइन् । उनले भनिन, 'हाल आएर बाढीको त्रासबाट ढुक्क छौं , तर वर्षातको गडगडाहटले भने सातो नै जानेका गरेको छ ।' वस्तुभाउ चराउन, आवश्यक परेका बेला नदीजन्य पदार्थ बालुवा, ढुंगा, दाउरा आदी संकलन गर्न सिमावासी नदीकै भर पर्छन्। नदीको तटमा रहेका हिउँदमा सुख्खा र वर्षातमा महाकालीको कटानीको मारमा पर्ने परशुरामका कुणा, छेला र तातापनी गाउँका वासिन्दाको दुखेसो पनि कम छैन । नदीका कारण बर्षेनि खाद्यान्नलगायत अन्य कुराको समस्या झेल्दै आएका त्यस क्षेत्रका वासिन्दा बलियो र भरपर्दो तटबन्द निर्माण गरिनुपर्नेमा जोड दिए। रंगुन नदी महाकालीमा मिसिने वित्तिकै नदी दक्षिणतिर मोडिन्छ। त्यो क्षेत्रमा कुणा गाउँ पर्दछ । परशुराम नगरपालिका वार्ड नं ५ को वार्डको केन्द्र रहेको यस बस्तीमा महाकाली नदीको सोझै धार ठोक्किँदा हालसम्म ४ परिवार विस्तापित भएका छन् भने ३ सय रोपनी जमिन कटान भएको कुणागाउँका स्थानीय दलजित बोहराले बताए । उस्तै पीडा छेला गाउँको किनार, बण्ड र तातपानी गाउँमा बस्दै आएका सर्वसधारणको छ । महाकाली किनारको सडक बगाउँदा १ किलोमिटरमाथि सारिएको बस्ती अहिले पनि जोखिममै छ । बण्ड गाउँको छेउ नजिक रहेका पसल, मिलको क्षेत्र सबै नदीले बगाइसकेको स्थानीय बताउँछन् । यस्तै तातपानी गाउँ नदीको बगरजस्तै बनेको स्थानीय मिना साउदले बताइन। घरहरु नदी किनारमै देखिन्छन र स्थानीय वर्षातमा निकै त्रसित अवस्थामा बस्नुपर्ने साउदले दुखेसो पोखे। सादनी खोला र महाकाली नदीको कटानले आधाजती बस्ती विस्थापित भएर बसाइ सरिसकेको मिनाको भनाइ छ । सानोतीनो रुपमा सादनी खोलामा तटबन्ध भएको तर महाकाली नदीको कटानीको बहाव रोक्न हासम्म सरकारको तर्फबाट कुनै पनि योजना नआएपछि गाउँ नै बग्ने चिन्ता स्थानीयको छ। नेपाल भारत आवतजावत गर्ने अघोषित नाका समेत विस्तापित १० वर्ष पहिले भित्रि मधेश क्षेत्रको भारत आवतजावत गर्ने नाका सिसमजाला पुरै नदीले बगाएको छ। वर्षातको समयमा त जानै नसकिने टापुको रुपमा रहने त्यो ठाउँमा बस्ती, पसल र छोटी भन्सार पनि रहेका थिए । सिसमजालामा बस्ने स्थानीयले पूर्णरुपमा बस्ती सारिसकेका छन् । खेतीपाती पनि कोही गर्देनन्। हिउँदको समयमा अस्थायी टहरा निर्माण गरी डुंगा संचालकमात्र नाकामा बस्ने गर्दछन् । परशुराम नगरपालिकाका भोरकुण्डा, कराली, खालीगडा, मसिनजालालगायत महाकाली सीमामा रहेका दर्जन बढी गाउँ बर्षेनि महाकाली नदी र उक्त नदीमा मिसिने ससाना खहरेको त्रासमा रहदै आएका छन् । अधिकांश व्यक्तिले आन्तरिक बसाइसराइ र हुनेखानेले बाह्य बसाइसराइ गरी अन्यत्रै गएको कुरा वार्ड नं ६ का कर्मचारी तेज बोहराले जानकारी दिए । यसवर्षको नगर योजनामा नदी कटान कार्यलाई रोक्न र वस्तीलाई जोखिम हुनबाट जोगाउन रहेको परशुराम नगरपालिकाका मेयर भिमबहादुर साउदले बताए । नगरभित्र धेरै बस्ती तथा उर्वराभूमि सकंटमा भएपनि त्यसको जोखिम न्युनिकरणका लागि गुरुयोजनासहित रोकथाम गरिने परशुराम नगरपालिकाले जनाएको छ । महाकालीको भेलले कटानी गरेको तातपानी गाउँ। धनबहादुर भण्डारी ।"
विद्यार्थी पढाइबारे शिक्षा मन्त्रालयको सात बुँदे निर्णय,"काठमाडौं : कोरोना भाइरस (कोभिड१९) का कारण बन्द रहेका विद्यालयका शैक्षिक क्रियाकलापमा सहजीकरण गर्ने सम्बन्धमा शिक्षा विज्ञान तथा प्रविधि मन्त्रालयले सात बुँदे निर्णय गरेको छ। निर्णयहरु कोभिड१९ का कारण बन्द रहेका विद्यालय जनस्वास्थ्यका तथा सुरक्षाका मापदण्ड पालना हुनेगरी विद्यालयका शैक्षिक क्रियाकलाप सञ्चालन र सहजीकरण हुनेछ। जस अनुसार २०७७ भदौ १ गतेदेखि नयाँ विद्यार्थी भर्ना गर्ने र कक्षागत रुपमा विद्यार्थीको संघात्मक विवरण संकलन गर्नुपर्ने, शैक्षिक सत्र २०७६ को नतिजा प्रकाशन गर्न बाँकी रहेको भए त्यस भन्दा अघि नै नतिजा प्रकाशन गर्नुपर्ने रहेको छ। नयाँ शैक्षिक सत्रमा अध्ययन गर्ने विद्यार्थीलाई पाठ्यपुस्तक उपलब्ध गराउन बाँकी भए उपलब्ध गराउने, विद्यालयको शैक्षिक क्रियाकलाप सञ्चालनार्थ विद्यालय शिक्षक विद्यालय पुगिसक्ने व्यावस्था मिलाउने तथा सकेसम्म विद्यालय भवन तथा परिसरमा क्वारेन्टिन र आइसोलेशन सम्बन्धी कार्यहरु सञ्चालन नगर्ने र क्वारेन्टिन तथा आइसोलेसनको रुपमा प्रयोग हुन छाडेका विद्यालय भवनलाई तोकिएको मापदण्ड बमोजिम स्थानीय तहले निर्मलीकरण गरी अध्ययन अध्यापन गर्न योग्य बनाउने निर्णय पनि मन्त्रालयले गरेको छ। विद्यालय परिसरभित्र तथा विद्यार्थी आवागमनमा प्रतिकूल असर पर्ने गरी वा विद्यालय क्षेत्रको निकट हुने गरी कोभिड१९ रोकथाम र नियन्त्रण सम्बन्धी संरचना नराख्न सरोकारवालालाई अनुरोध गर्ने निर्णय पनि मन्त्रायले गरेको शिक्षा विज्ञान तथा प्रविधिमन्त्री गिरीराजमणि पोखरेलका स्वकीय सचिव पुरन केसीले बताए।"
प्रहरीको केन्द्रीय प्रवक्तामा कडायत,काठमाडौं : नेपाल प्रहरीको केन्द्रीय प्रवक्तामा प्रहरी वरिष्ठ उपरीक्षक (एसएसपी) कुँवेर कडायतलाई तोकिएको छ। नेपाल प्रहरीद्वारा सम्पादित जनसरोकारका काम कारवाहीलाई यथार्थ तथा तथ्यगत रुपमा सञ्चार माध्यममा सम्प्रेषण गर्नका लागि कडायतलाई केन्द्रीय प्रवक्ता तोकिएको हो। एसएसपी कडायत प्रहरी महानिरीक्षकको सचिवालयमा कार्यरत थिए।
कोरोनाको जोखिममा सुरक्षाकर्मी : कहाँ कति ?,"काठमाडौं : विश्वव्यापी महामारीको रुपमा फैलिएको कोरोना भाइरस (कोभिड१९) को प्रभाव सुरक्षाकर्मीमा देखिन थालेको छ। महामारीबीच पनि देश र जनताको सुरक्षामा खटिएका सुरक्षाकर्मीमा संक्रमण बढ्दै गएको हो। सुरक्षाकर्मी मा कोरोना पुष्टि भएपछि केही जिल्लाका सम्बन्धित कार्यालय सिल गरिएको छ। मंगलबारसम्म नेपाली सेना, नेपाल प्रहरी र सशस्त्र प्रहरीका तीन सय ५७ जनालाई कोरोना संक्रमण पुष्टि भएको छ। सेनाका ७९ जना कोरोना पुष्टि साउन १३ गतेसम्म नेपाली सेनाका ७९ जनालाई कोरोना संक्रमण पुष्टि भएको। जेठ ३ गते धनुषामा पहिलो पटक सेनाका २ जनालाई कोरोना देखिएको थियो। नेपाली सेनाका प्रवक्ता सन्तोषबल्लभ पौडेलका अनुसार डिस्चार्ज हुनेको संख्या ७१ छ। संक्रमितमध्ये ७१ जना उपचारपछि निको भएर नियमित डिउटीमा फर्किनु भएको छ, प्रवक्ता पौडेलले भने अन्नपूर्ण अनलाइनसँग भने, अझैपनि आठजना उपचारमै हुनुहुन्छ। उपचाररत ८ जनामध्ये २ जना सशस्त्र प्रहरीको बलम्बु अस्पताल, १ वीरेन्द्र सैनिक अस्पताल, २ तानसेनको आइसोलेसन वार्डमा उपचार भइराखेको छ। त्यसैगरी नारायणी अञ्चल अस्पताल, बीपी कोइराला स्वास्थ्य विज्ञान प्रतिष्ठान रसेनाकै आइसोलेसनमा एकएक जनाको उपचार भइराखेको छ। उपचार गराइरहेका आठैजनाको स्वास्थ्य अवस्था सामान्य रहेको छ। सरकारले क्वारेन्टाइनमा सुरक्षा व्यवस्था मिलाउने, नेपालभारतका २० नाकाबाट प्रवेश गर्नेलाई होल्डिङ सेन्टरमा राखेर सम्बन्धित जिल्ला सदरमुकाम पुर्याउने र हवाइमार्गबाट आउने त्रिभुवन विमानस्थलमा ओर्लिएपछि उनीहरुलाई सेनाको सवारी साधनमा राखेर होल्डिङ सेन्टरमा लाने जिम्मा दिएको हो। होल्डिङ सेन्टरको व्यवस्थापनको जिम्मा पनि सेनाले गर्ने गरेको प्रवक्ता पौडेलको भनाइ छ। पौडेलका अनुसार होल्डिङ सेन्टरमा राखिएकालाई प्रदेशसँग समन्वय गरेर जिल्लामा पठाउने काम भइरहेको छ। सँगै सेनालाई कोरोनाले मृत्यु भएकाको शव व्यवस्थापनको जिम्मासमेत सेनालाई दिइएको छ। शव व्यवस्थापनको काम जिल्लामा रहेको कोभिड१९ संकट व्यवस्थापन कमिटीसँग मिलेर सेनाले गर्दै आएको छ। प्रवक्ता पौडेलका अनुसार स्वास्थ्य तथा जनसंख्या मन्त्रालयले जारी गरेको नियम सेनाले पालना गरेर काम गरिरहेको छ। समूहमा काम गरिरहेकालाई दुई समूहमा विभाजन गरेर सेनाले काम गरिरहेको छ। कामबाट एउटा समूह १५ दिनमा फर्किएपछि उहाँहरुलाई १४ दिन क्वारेन्टाइनमा राखिन्छ र यो समूह क्वारेन्टाइनबाट निस्किएपछि अर्को समूहलाई कामको पालो दिने गरिन्छ, पौडेलले भने। नेपाल प्रहरीमा १८५ संक्रमित नेपाल प्रहरीमा १८५ जना कोरोना संक्रमित छन्। नेपाल प्रहरीका प्रवक्ता निरजबहादुर शाहीका अनुसार प्रहरी प्रधान कार्यालयमा ३१, काठमाडौं उपत्यकामा ९, प्रदेश नम्बर १ मा २७ जना, प्रदेश नम्बर २ मा ३५, गण्डकी प्रदेशमा २९, प्रदेश नम्बर ५ मा १५, कर्णाली प्रदेशमा २७ र सुदूरपश्चिम प्रदेशमा १२ जना प्रहरी संक्रमित छन्। जसमा चार महिला र १८५ जना पुरुष छन्। संक्रमितमध्ये ९९ जना निको भएको शाहीले जानकारी दिए। सशस्त्रमा ९३ संक्रमित त्यस्तै ९३ जना सशस्त्र प्रहरीलाई कोरोना संक्रमण पुष्टि भएको छ। ९३ मध्ये ६५ जनालाई निको भएको छ भने २८ जना उपचाररत छन्। सशस्त्र प्रहरीका प्रवक्ता राजु अर्यालका अनुसार झापामा २१, इलाममा ५ र काठमाडौंमा एकको उपचार भइरहेको छ। संक्रमितमा डिएसपी एक जना र अन्यमा जुनियर अफिसरलगायत रहेको अर्यालले अन्नपूर्ण अनलाइनलाई जानकारी दिए। फ्रन्टलाइनमा काम गर्ने सशस्त्र प्रहरीलाई छुट्टै व्यारेकमा राख्ने गरेको अर्यालले बताए। उनीहरु बस्ने छुट्टै, बाथरुम छुट्टै रहेको छ। फ्रन्टलाइनमा काम गर्नेलाई सरकारले तोकेको स्वास्थ्य सामाग्री प्रयोग गरिएको छ। सरकारले सुरक्षाकर्मीलाई जोखिम भत्ता दिने निर्णय गरेको चार महिना पूरा हुँदा पनि सुरक्षाकर्मीले भत्ता पाएका छैनन्। सुरक्षा निकायका एक अधिकारीका अनुसार जोखिम भत्ता दिने निर्णय अझै कार्यान्वयन नआएको बताए।"
म्याग्दीका गाउँमा सडक सम्पर्क विच्छेद,"बेनी : पहिरोका कारण सदरमुकाम बेनीबाट म्याग्दीका ग्रामीण क्षेत्र सडक सम्पर्कबाट विच्छेद भएको छ। सडक सम्पर्कबाट विच्छेद भएपछि अत्यावश्यक काम पनि ठप्प भएका छन्। म्याग्दी र मुस्ताङलाई राष्ट्रिय राजमार्गसँग जोड्ने मालढुङ्गाबेनी र बागलुङरत्नेचौरबेनी सडकसमेत दैनिकजसो अवरुद्ध हुने गर्छ। बेनीबाट गाउँ जाने सबै सडक धेरै ठाउँमा पहिरो खसेर यातायातका साधन चलेका छैनन, डिएसपी किरनजंग कुँवरले भने, मल्टिपल ठाउँमा गएको धेरै जसो पहिरो हटाउन र मर्मत गर्न मेसिनरी उपकरण आवश्यक छ। सेना, प्रहरी, यातायात ब्यवसायी र स्वमसेवकले ससाना पहिरो पन्छाए पनि ठूला पहिरो गएको ठाउँमा सडक मर्मत गर्न समय लाग्ने उनले बताए। बेनी नगरपालिका१ रत्नेचौरको रानीबनमा खसेको पहिरोले बागलुङबेनी सडक अवरुद्ध बनाएको छ। म्याग्दीको उत्तरी क्षेत्रमा पर्ने रघुगंगा र अन्नपूर्ण गाउँपालिका हुँदै मुस्ताङ जोड्ने बेनीजोमसोम सडकको म्याग्दी खण्डमा करिब ३० ठाउँमा पहिरो गएको छ। काभ्रेभीर, रुप्से, तितर, घट्टेखोला, दुवारीखोला, खामभित्ता, गुइठे, जलथले, नागढुङ्गा, धिरच्याङ्ग, बेगखोला, चमेरे, गलेश्वर र जलेश्वरमा पहिरो, बाढीले पुल बगाएको र कटान गरेर सडक अवरुद्ध बनाएको छ। मंगला, मालिका र धवलागिरी गाउँपालिकालाई बेनीसँग जोड्ने बेनीदरवाङ सडकको बाङ्गेभीर, बाबियाचौर, नयाँपुल, सिंगा, चुत्रेनी र डम्मरामा पहिरो खसेको जिल्ला ट्राफिक प्रहरी कार्यालयका प्रमुख विष्णु नेपालीले बताए। बेनी नगरपालिकाको ५ वटा र रघुगंगाको तीन वटा वडालाई जोड्ने बेनीपाखापानी सडक कुरीलाखर्कमा खसेको पहिरोले अवरुद्ध बनाएको छ। सडक अवरुद्ध हुँदा मराङ, बिम, ताकम, धारापानी, देविस्थान, काभ्रे लगायत पहिरो प्रभावित बस्तिमा राहत सामग्री ढुवानी हुन सकेको छैन। पहिरो पीडितका लागि संकलित राहत बेनीमा थुप्रिएको छ। बिरामीलाई अस्पताल पुर्याउन महंगो खर्च गरेर हेलिकप्टर चार्टर गर्नुपरेको घतानका बिगुन केसीले बताए। सरकारले जिल्लाभित्र आन्तरिक यातायात सञ्चालन गर्ने निर्णय गरे पनि सडक नभएपछि म्याग्दीमा गाडी चलाउन नसकेको म्याग्दी यातायात व्यवसायी कम्पनीका अध्यक्ष लालबहादुर थापाले बताए। बेनीबाट गाउँतिर जाने सबै सडकमा पहिरै पहिरो छ, उनले भने, पहिले कोरोनाको डरले अहिले प्रकृतिले लकडाउन गरेजस्तो भयो। यातायात व्यवसाय चौपट भयो।"
सेनाले सशस्त्रलाई निशुल्क दियो ६ सय इन्सास राइफल,"काठमाडौं : नेपाली सेनाले ६ सय वटा इन्सास राइफल सशस्त्र प्रहरी बललाई प्रदान गरेको छ। सशस्त्रको क्षमता अभिवृद्धिका लागि सहयोग स्वरुप ती हतियार दिइएको नेपाली सेनाका प्रवक्ता सहायकरथी सन्तोष बल्लभ पौडेलले अन्नपूर्ण अनलाइनसँग बताए। असार १५ को मन्त्रिपरिषद्को निर्णय अनुसार सेनाले उक्त हतियार प्रदान गरेको हो। 'त्यसबापत सशस्त्रले सेनालाई कुनै मूल्य तिर्नु पर्दैन। यो निर्णय मन्त्रिपरिषदले गरिसकेको छ, प्रवक्ता पौडेलले भने। जंगीअड्डामा नेपाली सेनाका तर्फबाट युद्धकार्य महानिर्देशक उपरथी राजेन्द्र कार्कीले सशस्त्र प्रहरी बलका प्रहरी अतिरिक्त महानिरीक्षक (एआईजी) रामशरण पौडेललाई ती हतियार हस्तानान्तरण गरेका हुन् । इन्सास राइफलको मर्मतसंभार र अप्रेशनको तालिम पनि सेनाले दिनेछ। माओवादी सशस्त्र द्वन्द्वका वेला भारतबाट ल्याइएका हतियार सेनाले सशस्त्र प्रहरीलाई दिएको हो। सीमा सुरक्षामा खटिएको सशस्त्रसँग पर्याप्त हतियार नहुँदा अप्रेशनमा समस्या हुँदै आएको थियो। नेपाली सेनाका लागि अमेरिकाबाट १० हजार वटा अत्याधुनिक राइफल खरिद गर्ने प्रक्रिया अघि बढिसकेको छ।"
कोसी अस्पतालका स्वास्थ्यकर्मीलाई बाहिर काम गर्न रोक,"विराटनगर : कोसी अस्पतालका चिकित्सक र स्वास्थ्यकर्मीलाई बाहिरका स्वास्थ्य संस्थामा काम गर्न तत्कालका लागि रोक लगाइएको छ । त्यहाँ कार्यरत चिकित्सक र नर्सलाई कोरोना भाइरसको संक्रमण देखिएपछि बाहिरका निजी अस्पताल र क्लिनिकमा काम गर्न रोक लगाउँदै अस्पताल प्रशासनले कडाई गरेको हो । कोसीमा कार्यरत संक्रमित चिकित्सक र नर्सले आफ्नै क्लिनिक सञ्चालन गर्ने तथा बाहिरका स्वास्थ्य संस्थामा काम गर्ने गरेको पाइएको छ । कोसीको थर्माक्लोजी विभागमा कार्यरत चिकित्सकमा यस अघि कोरोना संक्रमणको पुष्टि भएको थियो । सप्तरी घर भएका उनलाई ज्वरो र रुघाखोकी लागेपछि परीक्षण गर्दा कोरोना पुष्टि भएको थियो । कोसीमा कार्यरत संक्रमित स्टाफ नर्स विराट नर्सिङ होम एवं विराटनगर अस्तपाल प्रालीमा पनि आंशिक रुपमा कार्यरत थिइन् । विराटमै कार्यरत रहेको अवस्थामा उनको स्वाब संकलन गरेर परीक्षणका लागि पठाउँदा सोमबार रिपोर्ट पोजिटिभ देखिएको थियो । उनी कोसी अस्पतालको स्त्री रोग तथा प्रसूति विभाग अन्तर्गत पोस्टन्याटल वार्डमा कार्यरत छिन् । विराटका एकजना बरिष्ठ चिकित्सकसँगै नर्सको पनि कोरोना रिपोर्ट पोजिटिभ देखिएपछि अस्पताल प्रशासनले अन्य स्वास्थ्य संस्थामा काम नगर्न निर्देशन दिँदै चिकित्सक र नर्सलाई पत्राचार गरिसकेको छ । स्टाफ नर्समा कोरोना देखिएपछि प्रसूतिपछि बच्चासहित राखिने कोसीको पोस्टन्याटल वार्ड सिल गरिएको छ । त्यहाँ कार्यरत रहेका कर्मचारी र स्वास्थ्यकर्मीको परीक्षणका लागि स्वाब संकलन गरेर पठाइएको छ । संक्रमित चिकित्सक र नर्सको कोभिड१९ अस्पतालमा उपचार भइरहेको छ । संक्रमणको महामारीका समयमा बाहिरका स्वास्थ्य संस्थामा काम गरेको पाइएमा सबै स्वास्थ्यकर्मीलाई कारबाहीको दायरामा ल्याइने कोसीका मेडिकल सुपरिटेन्डेन डा चुमनलाल दासले बताए । 'स्वास्थ्यकर्मीले आफ्नै क्लिनिक सञ्चालन गर्न पाउँछन् । तर यो विषम परिस्थितिमा अरु अस्पतालबाट कोसीमा कोरोनाको संक्रमण सरेर आएको पाइयो,' उनले भने, 'त्यही भएर यथास्थितिमा कुनै चिकित्सक र नर्सलाई अन्त काम गर्न प्रतिबन्ध लगाएको हो । अरु स्वास्थ्य संस्थामा सेवा प्रवाह गर्न रोक लगाउँदै आन्तरिक रुपमा पत्राचार पनि गरिसकिएको छ ।' कोसीमा तीन सयको हाराहारीमा स्वास्थ्यकर्मी छन् । एक सय जति चिकित्सक छन् । कार्यरत कर्मचारी र स्वास्थ्यकर्मीको स्वाब संकलन गरिएको बताउँदै मेसु दासले अस्पतालमा कार्यरत रहेकामा संक्रमण बढ्न सक्ने उल्लेख गरे । भने, 'संक्रमित चिकित्सक र नर्सको सम्पर्कमा रहेकाहरुको स्वाब संकलन गरेर परीक्षणको प्रक्रिया अघि बढाइएको छ ।'"
बाघको दीगो संरक्षणमा चुनौती,"गुलरिया : विश्वभर बाघ दिवस मनाइरहँदा लोपोन्मुख अवस्थामा पुगेका पाटेबाघको दीगो संरक्षणमा चुनौती थपिँदै गएको छ। मानवबाघबीचको बढ्दो द्वन्द, यसको आहारा तथा बासस्थानमा कमी, चोरी शिकारीको थ्रेट लगायतका कारणले पछिल्लो समय नेपालमा बाघको दीगो संरक्षण चुनौतीपूर्ण बन्दै गएको छ। जैविक विविधतामा पारिस्थितिक प्रणालीको सूचक मानिने बाघ नेपालमा उल्लेख्य रुपमा बढ्दो क्रममा छ। सन् २०१० मा रुसको सेन्टपिटर्सवर्गमा भएको बाघ पाइने देशहरुको सम्मेलनमा विश्वमा लोप हुने अवस्थामा पुगेकाले सन् २०२२ सम्म बाघको संख्या दोब्बर बनाउने प्रतिबद्धता गरे। नेपालले समेत प्रतिबद्धता गरे अनुरुप बाघ संरक्षणमा चासो दिएको छ। सन् २०१८ को नतिजा अनुसार चितवन ९३, बर्दिया ८७, बाँके २१, पर्सा १८, शुक्लाफाँटा राष्ट्रिय निकुञ्जमा १६ गरी नेपालमा २ सय ३५ वटा पाटेबाघ छन्। बाघको संख्या बढेसँगै यसको दीगो संरक्षणमा चुनौती थपिएको बर्दिया राष्ट्रिय निकुञ्जका प्रमुख संरक्षण अधिकृत अणनाथ बरालले बताए। मानवसँगको बढ्दो द्वन्द, साँघुरिएको बासस्थान र आहारा अभाव लगायत चोरी सिकारीको थ्रेट पछिल्लो समय बाघ संरक्षणमा प्रमुख चुनौतीका रुपमा देखिएको छ। बाघको संख्यात्मक बृद्धि भएसँगै मध्यवर्ती लगायत वनक्षेत्रहरुमा हिँडडुल बढेको पाइन्छ। उनले भने, 'मध्यवर्ती क्षेत्रको विकास निर्माण लगायत वनक्षेत्र अतिक्रमणका कारण बाघको नयाँ बासस्थानमा समस्या आएको हो। घाँसेमैदानहरु घट्न गई आहारा प्रजातीको बृद्धिदर घटेको छ।' 'बाघको बासस्थान चरम रुपमा अतिक्रमण भइरहेको छ।' बरालले थपे, 'निकुञ्जहरुमा मात्र बासस्थान नपुगेर बाघहरु मध्यवर्ती क्षेत्रका सामुदायिक र सरकारी वनहरुमा समेत बस्न थालेका छन्। यस्तो अवस्थामा उनीहरुलाई आहारा प्रजाती र सुरक्षित वासस्थानको ब्यवस्थापन गर्नु जरुरी छ। निकुञ्जमा मात्र घाँसेमैदान, पोखरी लगायत वासस्थान बनाएर अपुग हुनसक्छ। त्यसैले सामुदायिक लगायत सरकारी वनक्षेत्रहरुमा समेत बन्यजन्तुको लागि उचित व्यवस्थापन गर्नु आवश्यक देखिन्छ।' बासस्थान, आहारा प्रजातीको घनत्व, चोरी शिकार बाघ संरक्षणको प्रमुख चुनौतीको रुपमा देखा परेको छ। बाघको संख्या बढेसँगै आहारा अभावमा जंगलबाट बाहिरिने क्रमले मानववन्यजन्तुबीच द्वन्दको स्थिति श्रृजना भएको छ।निकुञ्जले बाघ संरक्षणका लागि घाँसेमैदान, पोखरी, वासस्थान लगायत आहारा प्रजाती बृद्धिका लागि वर्षेनी कामगर्दै आइरहेको उनले प्रष्ट्याए। बरालका अनुसार समुदायमा बाघसँगको द्वन्द न्युनीकरणका लागि सचेतना लगायत समुदाय स्तरमा अन्तरक्रिया गरिएको छ। बाघमानवबीच द्वन्द बाघको प्राकृतिक बासस्थान बाँकेबर्दिया कम्प्लेक्समा दुई वर्षको अवधिमा बाघको आक्रमणमा परी ९ जनाको मृत्यु भयो २ जना घाइते भए। बाघको आक्रमणमा परी बर्दिया राष्ट्रिय निकुञ्जको हात्तीसारमा कार्यरत ४२ वर्षीय मंगरु थारु, गेरुवा गाउँपालिका  ४ दंगपुरकी ५६ वर्षीया रामकली शाही, ठाकुरबाबा नगरपालिका१ भुरीगाउँका ७० वर्षीय पहरीया थारु तथा बाँसगढी नगरपालिका राँझा निवासी एक महिलाले बाघको आक्रमणमा परी ज्यान गुमाए। बाघको संख्या बढ्दा धनजनको क्षतिमा समेत बृद्धि भएको छ। बर्दियाबाँके कम्प्लेक्समा सोही अवधिमा ७ वटा पाटेबाघ मरेको राष्ट्रिय प्रकृति कोष बर्दिया संरक्षण कार्यक्रमका संरक्षण अधिकृत रविन कडरिया बताउँछन्। सन् २०१८ देखि हालसम्म बर्दियामा १ र बाँकेमा २ वटा बाघ सिकारीबाट मारिएका छन्। उनले भने, 'बर्दियाको पाताभारमा विद्युतीय धरापमा पारी बाघ मारिएको छ। राजमार्गस्थित सडक दुर्घटनामा दुईवटा बाघ मरे। मान्छे खाने बुढो बाघ निकुञ्जले नियन्त्रणमा लिएपछि मरेको छ।' 'बाघको दीगो संरक्षणमा ध्यान नदिईए तत्काल गरिएका संरक्षणको कुनै अर्थ रहदैन।' अधिकृत कडरियाले थपे, 'मानव बाघ विचको द्वन्द, आहारा र वासस्थानको समस्या लगायत शिकारीको थ्रेट नै दीगो बाघ संरक्षणका बाधक हुन्। ' वन्यजन्तु पीडितलाई दिइने राहत वृद्धि हुन्छ : प्रधानमन्त्री (भिडियो) मानव र बाघबीचको सहअस्तित्व बढाउन बाघको आनीबानीका बारेमा समुदायलाई सचेत पार्नु जरुरी भइसकेको छ। समुदायमा युवाहरुको परिचालनमा बृद्धि गर्दै बाघको आहारा, बासस्थान प्रभावकारी बनाउन सक्नुपर्छ। समुदायका पशुहरु सुरक्षित राख्न खोरहरु वितरणको दायरा बृद्धि गर्नुपर्ने उनको भनाई छ। बर्दिया राष्ट्रिय निकुञ्जले राष्ट्रिय प्रकृति संरक्षण कोष बर्दिया संरक्षण कार्यक्रमको सहकार्यमा निकुञ्जवर्ती राजमार्गहरुमा क्यामेरा ट्रयापि प्रविधि मार्फत बाघको अनुगमन गरेको छ। राजमार्गमा जडान गरिएका स्वचालित क्यामेराहरुमा ६ वटा पाटे बाघहरुको तस्बिर कैद भएका छन्। राष्ट्रिय प्रकृति संरक्षण कोष बर्दिया संरक्षण कार्यक्रममार्फत राखिएका १० वटै क्यामरामा बाघ परेको कडरिया बताउँछन्। पूर्वपश्चिम राजमार्ग अन्तरगत बर्दिया राष्ट्रिय निकुञ्ज क्षेत्रमा सवारी दुर्घटनाबाट बाघ मर्नेक्रम बढेसँगै बाघको अनुसन्धान सुरु गरिएको हो। बााघका प्रजातीहरु पछिल्लो समय लोपोन्मुख अवस्थामा पुगेका छन्। बासस्थान विनास, आहाराको कमि लगायत बढ्दो चोरी सिकारका कारण बाघका उपप्रजातीहरु लोप हुने अवस्थामा पुगेका हुन्। विश्वमा पाइने बाघका ९ उपप्रजातीमध्ये ३ प्रजाती लोप भइसकेका छन्। पछिल्लो समय अर्को प्रजातीसमेत प्राकृतिक वासस्थानबाट हराइसकेपछि चिडियाखानामा राखेर वैज्ञानिकहरुले प्रजनन् सुरु गरेका छन्। विश्वमा पाटेबाघका ५ वटा उपप्रजातीहरु मात्र बाँचेका छन्। सन् १९४० को दशकमा बाली, १९७० को दशकमा क्यास्पिएन र १९८० को दशकमा जाभान उपप्रजातीका बाघ संसारबाटै लोप भइसकेका छन्। साउथ चाइना बाघ प्राकृतिक बासस्थानबाट लोपहुने अवस्थामा पुगेपछि चीनका चिडियाखानाहरुमा राखेर प्रजनन् कार्य सुरु गरिएको छ। यसको संख्या ६५ वटा छ। दक्षिण पश्चिम चीन, थाईल्याण्ड, लाओस्, भियतनाम, कम्बोडियामा पाइने इन्डोचाईनिज बाघको अवस्था पनि नाजुक छ। यसको संख्या २ सय ३ वटा छन्। मलेसियाको दक्षिण र केन्द्रिय प्रायद्विपमा मात्र पाइने मलायन बाघ २ सय ५० को हाराहारीमा छ। रसियाको पूर्वी भुभाग चीनको उत्तरकोरियासँग जोडिएको सिमावर्ती क्षेत्रमा सिमित रहेका साइबेरियन बाघ ४ सय ३३ वटा छन्। इण्डोनेसियाको सुमात्रा टापुमा मात्र पाइने सुमात्रान बाघ ३ सय ७१ वटा रहेको अनुमान छ। कडरिया भन्छन् विश्वमा पाटेबाघको संख्या ५ हजारको हाराहारीमा छ।"
"मोरङबाट खतरनाक लागुऔषध बरामद, नेपालमा किलोकै ३ करोड","विराटनगर : मोरङबाट प्रहरीले खतरनाक र नयाँ प्रकृतिको लागुऔषध बरामद गरेको छ। मेथान्टामाइन आइस नामक लागुऔषधसहित यसका कारोबारीलाई पक्राउ गरिएको प्रहरीले जनाएको छ। पक्राउ पर्नेमा मोरङको सुन्दरहरैंचा नगरपालिका८ सलकपुरका ४२ वर्षीय रामप्रसाद पोखरेल रहेको प्रदेश १ प्रहरी कार्यालय विराटनगरका प्रवक्ता एसपी दीपक पोखरेलले जानकारी दिए। उनका अनुसार कारोबारीका साथबाट ५३० ग्राम ९३ मिलिग्राम लागुऔषध बरामद भएको छ। लागुऔषधसहित पक्राउ परेका पोखरेल उच्च घरनाका नामुद व्यवसायी भएको खुलेको छ। केही उद्योगमा लगानीसमेत गरेका उनले घरजग्गाको पनि कारोबार गर्ने गरेको प्रहरी स्रोतले बतायो। एसपी पोखरेलले उच्च गुणस्तरको लागुऔषध र यसका कारोबारी पक्राउ परेको प्रदेश १ कै पहिलो घटना भएको जनाए। यही प्रकृतिको लागुऔषध बरामद भएको र कारोबारी पक्राउ परेको नेपालको भने यो तेस्रो घटना भएको उनले बताए। प्रहरीका अनुसार यो एक प्रकारको केमिकल ड्रग्स हो। यही प्रकृतिको लागुऔषध बरामद भएको यस अघि नेपालमा दुईवटा घटना थिए, एसपी पोखरेलले भने, प्रदेश १ का लागि भने पहिलो र विल्कुलै नयाँ घटना हो। विशेष सूचनाका आधारमा मोरङ प्रहरी प्रमुख एसपी सन्तोष खड्काले लागुऔषध कारोबारी पोखरेललाई पक्राउ गर्नका लागि लागुऔषध नियन्त्रण ब्युरो विराटनगर र जिल्ला प्रहरी कार्यालय मोरङको संयुक्त टोली परिचालन गरेका थिए। परिचालित टोलीले विराटनगर महानगरपालिका२ बरगाछीबाट लागुऔषधसहित कारोबारमा संलग्न पोखरेललाई मंगलबार साँझ पक्राउ गरेको हो। उनी कसैलाई लागुऔषध पुयाउन आउँदै गरेको अवस्थामा पक्राउ परेको प्रहरीले जनाएको छ। उनको साथबाट विराटनगरमा दुई सय ग्राम २२ मिलिग्राम बरामद भएको थियो। अनुसन्धानपछि प्रहरीले सुन्दरहरैंचाको सलकपुरस्थित उनको घरमा छापा मारेर थप लागुऔषध बरामद गरेको हो। प्रहरीका अनुसार बरामद भएको लागुऔषधको विश्वमै सबैभन्दा बढी माग रहेको छ। मेथान्टामाइन आइस विश्वमा दुर्व्यसनीले सबैभन्दा बढी रुचाएको केमिकल ड्रग्स भित्र पर्ने प्रहरीका एक उच्च अधिकारीले बताए। नेपालमा यसको तस्करी एकदमनै कम मात्रामा हुने गरेको प्रहरीको भनाइ छ। मेथान्टामाइन आइस नामक केमिकल ड्रग्स लागुऔषध हो भन्ने कुरा केहीअघि जापानको एउटा प्रयोगशालाबाट पत्ता लागेको प्रहरी स्रोतले जानकारी दियो। जापानको ल्याबमा पत्ता लागेपछि विभिन्न मुलुुकमा यसको तस्करी सुरु भएको र दुर्व्यसनीले प्रयोग गर्न थालेको बताइएको छ। यसको अन्तर्राष्ट्रिय मूल्य प्रतिग्राम ८० डलरभन्दा बढी रहेको प्रहरीको भनाइ छ। तस्करी हुँदै नेपालसम्म आइपुग्दा प्रति किलो तीन करोड रुपैयाँसम्म पर्ने दाबी प्रहरीले गरेको छ। पक्राउ परेका पोखरेलले केही समयदेखि यसको कारोबार सुरु गरेको प्रहरीको प्रारम्भिक अनुसन्धानबाट खुलेको छ। यही लागुऔषधको कारोबार गर्नका लागि उनले विदेशमासमेत अन्तर्राष्ट्रिय हिसाबको सञ्जाल विस्तार गरेको प्रहरीको भनाइ छ। नेपालमा पनि नेटवर्क बनाएर उनले कारोबार थालेको पाइएको प्रहरीका एक उच्च अधिकारीले बताए। उनको कनेक्सनका आधारमा लागुऔषधको कारोबारमा संलग्न अन्यको पनि खोजी थालिएको जानकारी प्रहरीले दिएको छ। मोरङ प्रहरीले यस घटनालाई विस्तृतमा पछि सार्वजनिक गरिने जनाएको छ।"
कर्णाली नदीमा पानीको सतह बढेपछि बर्दियाका गाउँ डुबानमा,"गुलरिया : दुई दिनदेखि परेको अविरल वर्षाका कारण कर्णाली नदीको सतह बढेपछि बर्दिया स्थित राजापुर तथा ठाकुरबाबा क्षेत्रका गाउँहरू डुबानमा परेका छन्। कर्णालीका शाखा नहरहरु बुढीकुलो, ओराही कुलो लगायत भदाली नालामा बाढी आएसँगै त्यस क्षेत्रका १ सयभन्दा बढी घर डुबानमा परेका हुन्। बुधबार आएको बाढीबाट राजापुर नगरपालिका वार्ड नम्बर १ स्थित दौलतपुर, सोनपुर, चनौरा लगायत सुकुम्बासी बस्तीमा बाढी पसेर ५७ घर, वडा नम्बर ७ भिम्मापुरमा ४८ घर, ठाकुरबाबा नगरपालिका वार्ड नम्बर ७ स्थित बथानपुरमा २५ घरधुरी डुबानमा परेको जिल्ला प्रहरी कार्यालय बर्दियाका प्रहरी नायव उपरीक्षक योगेन्द्रकुमार खड्काले बताए। बाढीबाट गेरुवा गाउँपालिका वार्ड नम्बर ३ शान्तिपुरमा रहेको एक पोल्टीफमका १५ लाख मुल्य बराबरको २ हजार बोइलर कुखुरा मरेको प्रहरीले जनाएको छ। डुबान क्षेत्रमा सुरक्षाकर्मी लगायत स्थानीयको सहकार्यमा उद्धार र मानिस तथा पशुलाई सुरक्षित स्थानमा पुर्याउने काम भइरहेको छ। अविरल वर्षाका कारण कर्णाली जलाधार क्षेत्र बढेको हो। हाइड्रोलोजी वेभसाइडमा जनाइए अनुसार चौबीस घण्टामा टिकापुर चुरिया क्षेत्रमा २ सय ७२ मिलिमिटर र कर्णाली चिसापानी क्षेत्रमा २ सय ६० मिलिलिटर वर्षा मापन भएको छ। चौबीस घण्टामा १ सय ४० मिलिलिटर वर्षालाई चेतावनी मानिन्छ। कर्णाली नदी बाढी मापन केन्द्रका अनुसार कर्णाली चिसापानी जलाधार क्षेत्रमा पानीको सतह बढेपछि खतराको तहसम्म पुग्ने चरणमा छ। अपराह्नको समयमा नदीको सतह १० दशमलव ७ मिटर पुगेको छ। कर्णाली चिसापानी जलाधार १० दशमलव ८ मिटरलाई खतराको तह मानिन्छ। नदीले चेतावनी तह पार गरेकाले जिल्ला प्रशासन कार्यालय बर्दियाले उच्च सर्तकता अपनाउन आग्रह गरेको छ। वर्षा भइरहेको र नदीको सतह बढीरहेकाले कर्णाली नदी तथा साना सहायक नदीको तल्लो तटीय क्षेत्रमा सर्तकता अपनाउन सुचना गर्दै उद्धारका लागि आवश्यक सामाग्रीसहित सुरक्षाकर्मी परिचालन गरिएको प्रमुख जिल्ला अधिकारी लिलाधर अधिकारीले बताएका छन्। हालसम्म कर्णाली तटीय क्षेत्रका सयौं स्थानियबासी सुरक्षित ठाउँतर्फ स्थानान्तरण भइसकेका छन्।"
हराएका मोबाइल खोज्दै लमजुङ प्रहरी,"बेंसीसहर : लमजुङ सदरमुकाम बेसीसहरका सुरज तामाङको डेढ वर्षअघि मोबाइल चोरी भयो। प्रहरीमा उजुरी त गरे तर, पाउँछु भन्नेमा ढुक्क थिएनन्। डेढ वर्ष पछिप्रहरीको फोन आयो, तपाईको मोबाइल फेला पर्यो लिन आउनुहोस्।विदेशमा श्रम बगाएर ल्याएको मोबाइल पाउँदा उनी खुसी बने। बेसीशहरकै देउमाया गुरुङको पनि घरबाटै मोबाइल चोरी भयो। महिनौपछि मोबाइल पाउँदा उनी पनि खुसी भइन्। लमजुङ प्रहरीले विभिन्न समयमा चोरी भएका ३३ वटा मोबाइल पत्ता लगाएर सम्बन्धित व्यक्तिलाई बुझाएको छ। पीडितहरुले दिएको निवेदनका आधारमा हराएका मोबाइल खोजी अभियान सुरु गरेको हो। प्रहरीका अनुसार फेला परेका मोबाइलको मूल्य चार लाख ८० हजार पाँच सय रुपैयाँ रहेको छ। जिल्ला प्रहरी कार्यालय लमजुङले एक सातासम्म हराएको मोबाइल खोजी अभियान नै चलाएको थियो। अभियानको क्रममा विगत दुई वर्ष अघिदेखि हराएको मोबाइल भेटिएको लमजुङ प्रहरीले जनाएको छ। पछिल्लो एक महिनामै ३३ वटा चोरी गरिएका मोबाइल पत्ता लागेको जिल्ला प्रहरी कार्यालयका सूचना अधिकारी एवं प्रहरी निरीक्षक ओमप्रकाश पुनले बताए। मोबाइल हराएमा प्रहरीले खोजी गर्छ भन्ने सर्वसाधरणमा जानकारी नहुँदा निवेदन कम आउने गरेको प्रहरी नायव उपरीक्षक गंगाबहादुर थापाले बताए। प्रहरीमा निवेदन दिएमा विभिन्न प्रविधिको प्रयोगबाट हराएका मोबाइल पत्ता लगाउन सकिने थापाले बताए। हराएका मोबाइल खोजी अभियान नै चलाएर यति धेरै पत्ता लगाएको यो नै पहिलो भएको लमजुङ प्रहरीले जनाएको छ।"
"कालिकोटको नरहरीनाथमा पहिरो, एकै परिवारका ६ सहित ८ जना वेपत्ता, एकको मृत्यु","कालिकोट : कालीकोटको नरहरीनाथ गाउँपालिकाको ७ बागामा पहिरो जाँदा एकै परिवारका ६ जना वेपत्ता भएका छन् । गएराती ६२ वर्षीय गंगे बुढाको घरमा पहिरो खस्दा पहिरोले पुरिएर ६ जना वेपत्ता भएका छन् भने एकजना घाइतेको उपचारका क्रममा मृत्यु भएको छ । वेपत्ता हुनेमा गंगेसहित उनकी श्रीमती ६२ वर्षीया मैना बुढा, २४ वर्षीया बुहारी उषा बुढा, १० वर्षीया नातिनी चन्द्रिका बुढा, नातीहरु ७ वर्षीय राम बुढा र डेढ वर्षीय चरित्र बुढा रहेको जिल्ला प्रहरी कार्यालय कालिकोटका प्रमुख डिएसपी श्यामबाबु ओलियाले जानकारी दिए । उनकाअनुसार पहिरोमा परेर गम्भीर घाइते भएकी १८ वर्षीया विमला बुढालाई उद्धार गरी कुमालको स्वास्थ्य चौकीमा ल्याएको थियो। त्यहाँ उनको उपचारका क्रममा मृत्यु भएको हो। घरमा पुरिएकाको खोजी गर्न प्रहरी चौकी कुमालगाउँबाट प्रहरी टोली घटनास्थल पुगेको डीएसपी ओलियाले बताए । यस्तै नरहरीनाथ गाउँपालिका ४ गोठीमा पहिरो जाँदा बले बुढाको घर पुरिएको छ । बले बुढा र उनकी श्रीमती पहिरोमा बेपत्ता भएका छन् । मंगलबार बिहान रास्कोट नगरपालिका१, बडलतोलामा गंगे खहरे खोलाको बाढीले बगाएर वेपत्ता भएका पाँचजनाको शव अझै भेटिएको छैन । उनीहरुको खोजीका लागि कालिकोटबाट थप प्रहरीको टोली घटनास्थल पठाइएको डीएसपी ओलियाको भनाइ छ । यस्तै सान्नीत्रिवेणी गाउँपालिका २ मा पहिरो खस्दा एक घर पुरिएको छ । बाँकी ८ घर जोखिममा परेका छन् । मानवीय क्षतिको विवरण प्राप्त भएको छैन । नेपाली सेना, नेपाल प्रहरी र सशस्त्र प्रहरी टोली घटनास्थल जाँदैछ । यस्तै सान्नीत्रिवेणी गाउँपालिका ७ क्यूरी बस्ती पनि पहिरोको जोखिममा छ । स्थानीय मनराज सिम्खाडाका अनुसार गाउँको दुवैतिर पहिरो गएको छ । गाउँ बीचमा परेको छ । यस्तै कर्णाली राजमार्ग र कर्णाली कारिडोरको दर्जनबढी ठाउँमा पहिरो जाँदा सवारी आवागमन वरुद्ध भएको छ ।"
पोखरा अन्तर्राष्ट्रिय विमानस्थल निर्माण ६२ प्रतिशत सकियो,"पोखरा : राष्ट्रिय गौरवको आयोजना पोखरा क्षेत्रीय अन्तर्राष्ट्रिय विमानस्थल निर्माणको काम ६२ प्रतिशत सकिएको छ। लकडाउनमा घर गएका नेपाली मजदुर र चीनबाट आउनु पर्ने आवश्यक मजदुर आउन नसक्नु, निर्माण सामाग्री अभाव लगायतका समस्याकाबीच विमानस्थल निर्माणको काम निरन्तर भइरहेकोले लक्ष्य अनुसार काम हुन नसके पनि यो उपलब्धी हासिल भएको पोखरा क्षेत्रीय अन्तर्राष्ट्रिय विमानस्थल निमार्ण आयोजना प्रमुख विनेश मुनंकर्मीले जानकारी दिए। अहिलेसम्म १२ अर्ब भुक्तानी भइसेको पनि उनले जानकारी दिए। कोभिड१९ सक्रमण हुनुअघि सम्म विमानस्थल निर्माणको काम सक्नु पर्ने समयसिमाभन्दा ६ महिना अघि सकेर हस्तान्तरण गर्ने गरी काम भइरहेको चिनियाँ सरकारी स्वामित्वको ठेकेदार कम्पनी सीएएमसीइले बताउँदै आएको थियो। कोरोना संक्रमणसँगै काम गरिरहेका नेपाली मजदुर पनि धेरैजसो घर फर्कनु, चीनबाट आउनु पर्ने मजदुर र प्राविधिक पनि चाहिए अनुसार आउन नसक्नु, सामान ढुवानीमा समस्या लगायतका कारण समय सीमाभन्दा ६ महिनअघि सक्ने लक्ष्य भने पूरा नहुने अवस्था आएको आयोजना प्रमुख मुनंकर्मीले बताए। अहिलेसम्म निर्माण कम्पनीले काम गरेको आधारमा १२ अर्ब भुक्तानी दिइसकेको पनि उनले जानकारी दिए। ३ सयको हाराहारीमा रहेका नेपाली मजदुर कोरोना भाइरस लगतै घर फर्केकोले घटेर सयको हाराहारीमा अहिले काम गरिरहेको उनले बताए। अहिले चाहेर पनि मजदुर ल्याएर काम लगाउने अवस्था छैन। घर फर्केका मजदुर काममा फर्कन पहिले पीसीआर गर्नु पर्ने हुन्छ। पीसीआर टेष्ट नगरी मजदुरलाई काममा नर्फकाउने निर्माण कम्पनीले जनाएकोले छ। एक जनामा कोरोना भए विमानस्थल निर्माणमा नै असर गर्ने भाएकोले सचेत हुनु पर्ने अवस्था रहेको उनले बताए। पीसीआर टेष्ट गराउने व्यवस्था मिलाएर मजदुर थप्ने योजना ठेकेदार कम्पनीको छ। यसै गरी चीनबाट इक्युपमेण्ट फिट गर्ने प्राविधिकहित २ सय मजदुर आउनु पर्ने उनले बताए। अन्तर्राष्ट्रिय विमान संचालनमा नआएकोले चीनबाट आउनु पर्ने मजदुर आउने क्रम र चीनबाटै आउने सामान पनि आउने क्रम निरन्तर हुनु पर्ने छ। समयमै मजदुर काममा फर्कन सके र निर्माण सामाग्री आउने क्रम नरोकिय अझै पनि समय सीमाभित्रै विमानस्थलको निर्माण सकिने पोखरा क्षेत्रीय अन्तर्राष्ट्रिय विमानस्थल निमार्ण आयोजना प्रमुख मुनंकर्मीले बताए। पोखरा विमानस्थलमा अहिले म्यानेजमण्टमा समेत गरी २ सय ४४ जना चिनियाँ र १ सय नेपालीले काम गरिरहेका छन्। पोखरा अन्तर्राष्ट्रिय विमानस्थलमा अहिलेसम्म ट्याक्सी पार्क, हेंगर, विमानस्थल प्रवेश गर्ने राजमार्गदेखि ट्रमिनल भवनसम्मको सडक निर्माण लगायतका काम सकिएको उनले जानकारी दिए। एयर ट्राफिक टावर, ट्रमिलन भवनको स्टक्चर निर्माण लगायत भवनको स्टक्टर निर्माण काम सम्पन भएर फिनिसिङको काम भइरहेको उनले बताए। यसै गरि खानेपानीको काम, ढल निकासको काम केही सम्पन्न भएको र केही काम सप्नन्न हुने अवस्थामा रहेको जानकारी दिए। २ हजार ५ सय मिटर लम्बाइ र ४५ मिटर चौडाइ रहेको रन वेको सिमेन्टेड ढलान यस घि नै सकिएको छ। इक्यिपमेण्ट इन्सटलको काम धेरै बाँकी रहेको चीनबाट आउनु पर्ने निर्माण सामाग्री आउने क्रम ढिला नभए ६ महिनाभित्रमा थप २५ प्रतिशत काम सकिने पोखरा क्षेत्रीय अन्तर्राष्ट्रिय विमानस्थल निमार्ण आयोजना प्रमुख मुनंकर्मीले जानकारी दिए। यो वर्ष २० प्रतिशत काम भयो। सामान्य अवस्थामा भएको भए अहिले थप १० देखि १३ प्रतिशत काम बढी भएर कुल ७५ प्रतिशत काम सकिएको हुने उनले सुनाए। यस वर्ष कामको लक्ष्य पनि धेरै लिएको उनले बताए। गत वर्ष पनि लक्ष्यभन्दा बढी काम भएको थियो। गत वर्ष कुल कामको २७ प्रतिशत काम भएको थियो। अघिल्लो वर्ष २० प्रतिशत र त्योभन्दा अघिल्लो वर्ष १५ प्रतिशत काम सकिएको थियो। अब भने फिनिसिङ्को काम भढी भएकोले सामान आउने क्रम नरोकिए र चीनबाट आउनु पर्ने मजदुर बेलैमा आए तोकिएकै समयमा काम सम्पन्न हुने उनले दोहोर्याए। सन् २०२१ को जुलाई १० मा सक्नु पर्ने सम्झौता भए पनि तोकिएको समय सीमाभन्दा ६ महिनाअघि नै सक्ने लक्ष्यका साथ योजनाको काम भइरहेको थियो। पोखरा महानगरपालिका वडा नम्बर १४ मा चिनियाँ सरकारी स्वामित्वको ठेकेदार कम्पनी सीएएमसीईले २०७३ साउन १८ गतेदेखि विमानस्थल निर्माणको काम सुरु गरेको हो। विमानस्थल निर्माण गर्न सरकारले सन् २०१४ मे १२ मा सीएएमसीईलाई ठेक्का दिएको थियो। निर्माण कम्पनीले १० जुलाई २०२१ मा विमानस्थल निर्माण सम्पन्न गरी नेपाल सरकारलाई हस्तान्तरण गर्नुपर्ने छ। झन्डै २२ अर्ब रुपैयाँ चिनियाँ ऋण सहयोगमा विमानस्थल निर्माण भइरहेको छ। अन्तर्राष्ट्रिय उड्डयन संस्था (आइकाओ) को मादण्ड अनुसार फोरडी मोडलमा पर्ने पोखरा विमानस्थल निर्माण पूरा भएपछि बोइङ ७५७ र एयरबस ३२० वा सो सरहका जहाज आउजाउ गर्न सक्नेछन्। २५ सय मिटर लामो धावनमार्ग हुने विमानस्थलमा आउनेजाने ती विमानको यात्रु क्षमता १ सय ९२ हाराहारीमा हुनेछ।"
सुदूरपश्चिममा फेरि बढ्यो संक्रमण दर : थप ८० जनामा कोरोना पुष्टि,"धनगढी : सुदूरपश्चिममा कोरोना भाइरस (कोभिड१९) संक्रमणको दर फेरि बढेको छ । मंगलाबार मात्र प्रदेशका ८० जनामा कोरोना पुष्टि भएको छ । सेती प्रादेशिक अस्पताल र डडेल्धुरा अस्पतालको प्रयोगशालामा पछिल्लो २४ घण्टामा भएको परीक्षणमा ८० जनामा संक्रमण पुष्टि भएको हो । स्वास्थ्य तथा जनसंख्या मन्त्रालयका प्रवक्ता डाक्टर जागेश्वर गौतमले डडेल्धुरा अस्पतालमा मंगलबार भएको परीक्षणमा ३८ जनामा संक्रमण पुष्टि गरेका थिए। यस्तैगरी डोटीका ३५ र बझाङका तीनजनामा संक्रमण पुष्टि भएको हो । सेती प्रादेशिक अस्पतालयमा एक सय ३४ जनाको कोरोना परीक्षण भएकोमा १५ महिला र २७ पुरुष गरी ४२ जनामा संक्रमण पुष्टि भएको हो । सेती प्रादेशिक अस्पतालका अनुसार डोटीको सायल गाउँपालिकाका ६ महिला र १३ पुरुष गरी १९ जना, आदर्श गाउँपालिकाका वडा नम्वर ७ का तीन पुरुष र एक महिला गरी चारजनामा कोरोना पुष्टि भएको छ । कैलालीको गोदावरी नगरपालिकाका सात महिला र ११ पुरुष गरी १८ जनामा पनि कोरोना पुष्टि भएको छ । कञ्चनपुरको बेलौरी नगरपालिका वडा नम्वर ९ का दुई बर्षीया बालिकामा समेत संक्रमण पुष्टि भएको सेती प्रादेशिक अस्पतालले जनाएको छ । मंगलबार थपिएका संगै सुदूरपश्चिममा संक्रमितको संख्या चार हजार तीन सय २७ पुगेको छ । संक्रमण पुष्टि भएका दुई हजार ८ सय १९ जना डिस्चार्ज भइसकेका छन् भने ९ जनाको मृत्यु भएको छ । स्वास्थ्य तथा जनसंख्या मन्त्रालयका अनुसार अहिलेसम्म सबैभन्दा बढी कैलालीका एक हजार ११ जनामा संक्रमण पुष्टि भएको छ । यस्तै डोटीका सात सय १५, अछाममा ६ सय ७८, बाजुराका ६ सय १९ जनामा संक्रमण पुष्टि भएको मन्त्रालयले जनाएको छ । कञ्चनपुरका पाँच सय १५, डडेल्धुराका तीन सय तीन, बैतडीका दुई सय ८३, बझाङका एक सय ८२ र दार्चुलाका २१ जनामा संक्रमण पुष्टि भएको हो । २८ सय कोरोना संक्रमित निको भए सुदूरपश्चिमका दुई हजार ८ सय १९ कोरोना संक्रमित निको भएर घर फर्किएका छन् । विभिन्न अस्पताल र स्थानीय तहमा बनाइएका आइसोलेसनबाट सोमबार थप ६८ जना कोरोना संक्रमित डिस्चार्ज भएका छन् । प्रदेशको सामाजिक विकास मन्त्रालयका स्वास्थ्य महाशाखा प्रमुख नरेन्द्र कार्कीले कञ्चनपुरबाट ३४ र कैलालीबाट पनि ३४ जनालाई डिस्चार्ज गरिएको जानकारी दिए । सुदूरपश्चिममा कोरोना संक्रमण मुक्त भएर घर फर्किनेको संख्या दुई हजार ८ सय १९ पुगेको छ । सामाजिक विकास मन्त्रालयका अनुसार अहिलेसम्म सबैभन्दा बढि अछामका पाँच सय ४०, डोटीका पाँच सय ३५, कैलालीका चार सय ५९, कञ्चनपुरका चार सय ४९, बैतडीका दुई सय ९९ र डडेल्धुराका दुई सय ६७ जना डिस्चार्ज गरिएको छ । बाजुरा एक सय ७०, बझाङबाट ८७ र दार्चुलाबाट १३ जना संक्रमितलाई डिस्चार्ज गरिएको छ । सुदूरपश्चिम प्रदेशका ५३ संक्रमितको विभिन्न अस्पतालमा उपचार भइरहेको छ भने बाँकी एक हजार चार सय २० जना भने घर र स्थानीय तहको क्वारेन्टाइनमा छन् । मन्त्रालयका अनुसार टीकापुर अस्पतालमा २१, महाकाली अस्पतालमा १८, जिल्ला अस्पताल अछाममा १०, जिल्ला अस्पताल बाजुरा र डोटीमा दुईदुई जना गरी ५३ जनाको उपचार भइरहेको छ ।"
हाइटेन्सन लाइनबाट करेन्ट लागेर एकजनाको मृत्यु,विराटनगर : मोरङको बूढीगंगा गाउँपालिका३ स्थित बाँसबारी चोकमा करेन्ट लागेर बुधबार एक जनाको मृत्यु भएको छ। हाइटेन्सन लाइनबाट प्रवाह भइरहेको करेन्ट लाग्दा विराटनगर महानगरपालिका११ का ३२ वर्षीय गोपाल कामतको मृत्यु भएको मोरङ प्रहरीका डीएसपी लोकदर्शन थापाले बताए। शंकरप्रसाद गुप्ताको मिठाइ पसलको घाम छेक्न टेन्ट टाँग्ने काम गरिरहेका बेला हाइटेन्सन लाइन छुन गइ कामतलाई करेन्ट लागेको प्रहरीले जनाएको छ। करेन्ट लागेर घाइते भएका उनलाई उपचारका लागि विराट टिचिङ अस्पताल लगिएको थियो। चिकित्सकले ११:३० बजे मृत घोषित गरेका हुन्।
"बुढीगंगा नदीमा ठूलो बाढी, स्थानीय त्रसित","अछाम : लगातारको अविरल वर्षाका कारण बुढीगंगा नदीमा बाढी आएको छ । बाढीले साँफेबगर नगरपालिका आसपासको खेतीयोग्य जमिन समेत कटान गर्न थालेको छ। साँफेबगर नगरपालिका ४ मष्टामाण्डौ पक्की पुल छेउछाउमा करिब ३ सय मिटर खेतीयोग्य जमिन कटान गरिसकेको छ । मष्टामाण्डौंमा रहेका नगरपालिकाको कार्यालय, एयरपोर्ट र बजार समेत उच्च जोखिममा रहेको वडाध्यक्ष बालगिरी कुँवरले बताए । छेकवारका लागि तारजाली हाल्ने काम भएको उनले बताए । पानीको वहाब बढेसँगै नदी आसपासका स्थानीय त्रसित भएका छन् । नदीमा बाढी आएसँगै रातभरी जागराम बस्ने गरेको स्थानीय दिपक खड्काले बताए । उनले भने, 'रातभरी सुत्न नपाएको हप्ता दिन भइसक्यो । वर्षाका त्रासमा बाच्नुपरेको छ। गुरु योजना बनाउँछौ भनेको सुनेको जर्षौं बित्यो तर अहिलेसम्म केही हुन सकेको छैन । तारजालीका लागि करोडौं रकम आउने गरेको सुन्नमा आए पनि कहाँ जान्छ हामीलाई थाहा नै हुँदैन,नदी किनारका ४० घर उच्च जोखिममा छन् ।' पूर्वबाट छिपेखोला,पश्चिमबाट प्रभालीगाड र उत्तरबाट बग्ने बुढीगंगाका कारण साफेबगर जोखिममा परेको हो।जिल्लामा भइरहेका विकास निर्माणका कामका लागि नदी छेउछाउबाट अनियन्त्रित रुपले ढुंगा, गिट्टी, बालुवा निकाल्दा कटानको जोखिम बढेको हो । साँफेबगर नगरपालिकाले बुढीगंगा नदी र छिपेखोलाबाट वर्षैपिच्छे लाखौंको राजश्व संकलन गर्दै आएको छ तर पनि नदी नियन्त्रणका लागि कुनै प्रयास नभएको स्थानीयको गुनासो छ । यस विषयमा यहाँका नागरिकले पटकपटक स्थानीय सरकार, प्रदेश सरकार र केन्द्र सरकारलाई जानकारी गराइरहँदा पनि नदी नियन्त्रण तथा तटबन्धका लागि कसैले पनि दिर्घकालिन योजना बनाउन नसकेको स्थानीयको गुनासो छ ।"
अझै केही दिन भारी वर्षाको सम्भावना,"काठमाडौं : मनसुनी गतिविधि अझै केही दिन कायम रहने भएको छ। मौसमविद् मञ्जु बासीकाअनुसार गत सोमबार रातिबाट सक्रिय रहेको मनसुन आगामी शुक्रबारसम्म कायम रहने छ । मनसुन न्यूनचापीय रेखा नेपालको तराई भूभाग नजिक रहेका हुनाले पुनःमनसुन सक्रिय भएको हो । सोमबारदेखि नेपालमा मनसुन सक्रिय भई देशाका अधिकांश स्थानमा हल्कादेखि मध्यम वर्षाका साथै केही स्थानमा भारी वर्षा भइरहेको छ। मनसुन सक्रिय भएसँगै ती स्थानमा नदीमा पानीको बहाव बढ्ने र पहाडमा भूक्षय हुने, पहिरो जाने, सडक तथा हवाई यातायात प्रभावित हुने तथा ढलपानीको राम्रो निकास नभएको ठाउँमा डुबानसमेत हुनसक्ने भएकाले महाशाखाले आवश्यक सतर्कता अपनाउन अनुरोध गरेको छ । हाल देशभर सामान्यदेखि पूर्ण बदली रही केही स्थानमा हल्कादेखि मध्यम वर्षा भइरहेको छ । दिउँसो देशका अधिकांश स्थानमा सामान्य बदली रही धेरैजसो स्थानमा हल्कादेखि मध्यम वर्षाका साथै गण्डकी, प्रदेश ५, सुदूरपश्चिम प्रदेश, प्रदेश १, २ र वाग्मती प्रदेशका केही स्थानमा भारी वर्षाको सम्भावना रहेको बताइएको छ । मौसम पूर्वानुमान महाशाखाको पछिल्लो विवरणअनुसार आज काठमाडाै उपत्यकामा ८७ मिलिमिटर वर्षा भएको छ । त्यस्तै सबैभन्दा धेरै धनकुटामा १२६ दशमलव पाँच मिलिमिटर वर्षा भएको छ ।"
कालिकोट पहिरोमा परी एकै परिवारका ७ सहित ९ जनाको मृत्यु (अपडेट),"कालिकोट : कालिकोटको नरहरीनाथ गाउँपालिकाको ७ बागामा पहिरो जाँदा एकै परिवारका सातजनाको मृत्यु भएको छ । मंगलबार राती ६२ वर्षीय गंगे बुढाको घरमा पहिरो खस्दा पहिरोमा पुरिएका ६ जनाको शव भेटिएको छ भने एकजना उपचारका क्रममा मृत्यु भएको हो । मृत्यु हुनेमा गंगेसहित उनकी श्रीमती ६२ वर्षीया नैना बुढा, २४ वर्षीया बुहारी उषा बुढा, १० वर्षीया नातिनी चन्द्रिका बुढा, नातीहरु ७ वर्षीय राम बुढा र डेढ वर्षीय चरित्र बुढा रहेको जिल्ला प्रहरी कार्यालय कालिकोटका प्रमुख डिएसपी श्यामबाबु ओलियाले जानकारी दिए । उनकाअनुसार पहिरोमा परेर गम्भीर घाइते भएकी १८ वर्षीय विमला बुढाको कुमालको स्वास्थ्य चौकीमा उपचारका क्रममा मृत्यु भएको हो। बेपत्ताहरुको घरभित्र पुरिएकाको अवस्थामा शव फेला परेको छ । यस्तै नरहरीनाथ गाउँपालिका ४ गोठीमा पहिरो जाँदा बले बुढाको घर पुरिएको छ । बले बुढा र उनकी श्रीमती मना बुढाको ज्यान गएको छ । मंगलबार बिहान रास्कोट नगरपालिका१, बडलतोलामा गंगे खहरे खोलाको बाढीले बगाएर वेपत्ता भएका पाँचजनाको शव अझै भेटिएको छैन । उनीहरुको खोजी कार्य जारी छ । रास्कोटमा एकजनाको मृत्यु भइसकेको छ । यस्तै सान्नीत्रिवेणी गाउँपालिका २ मा पहिरो खस्दा एक घर पुरिएको छ । बाँकी ८ घर जोखिममा परेका छन् । मानवीय क्षतिको विवरण प्राप्त भएको छैन । यस्तै सान्नीत्रिवेणी गाउँपालिका ७ क्यूरीको बस्ती पनि पहिरोको जोखिममा परेको छ । स्थानीय मनराज सिम्खाडाका अनुसार गाउँको दुवैतिर पहिरो गएको छ ।पहिरोका कारण कर्णाली राजमार्ग र कर्णाली कारिडोर अवरुद्ध भएको छ। कालिकोटको रास्कोटमा ठाँउठाँउमा पहिरो : ६ जना बेपत्ता, दुई जना घाइते कालिकोटको नरहरीनाथमा पहिरो, एकै परिवारका ६ सहित ८ जना वेपत्ता, एकको मृत्यु"
कर्णाली नदीले खतराको लेवल पार गर्यो,"टिकापुर : अविरल वर्षाका कारण आएको बाढीले कर्णाली नदीको चिसापानी घाटमा पानीको सतहले खतराको विन्दु नाघेको छ । मंगलबारदेखि पानीको सतह बढ्दै गएको छ। मंगलबार ६ मिटर लेवलमा रहेको पानी बुधबार बिहान ८५९ मिटर थियो भने दिउँसो १०२ मिटर पुगेको छ । कर्णालीमा ९८ मिटर पानीलाई चेतावनी लेवल र १०५ मिटरमाथिलाई खतरा मानिन्छ । पानीको सतह बढ्दै गएको विपद् पूर्व सूचना प्रणाली चिसापानी गेज रिडर पार्वती गुरुङले जानकारी दिएइन्। खतरा लेवल नाघे तटीय क्षेत्रका टीकापुर , भजनी , जानक्रे र जोशिपुर गाउँपालिकाका अधिकांश भूभाग डुबानमा पर्ने संभावना छ भने २ लाख बढी जनसंख्या प्रभावित हुनेछ।"
संक्रमित युवकको सम्पर्कमा रहेका २० प्रहरीसहित २३ जनाको स्वाब संकलन,"बैतडी : बैतडीको पुर्चौंडी नगरपालिका १० का ३२ वर्षीय कोरोना संक्रमित युवकको सम्पर्कमा रहेका २३ जनाको स्वाब संकलन गरेर कोरोना परीक्षणका लागि पठाइएको छ । आफ्नै आमामाथि बलात्कार आरोपमा पक्राउ परेका ती पुरुषको सम्पर्कमा रहेका २० जना प्रहरी,३ जना अन्य थुनुवा र ३ जना भारतबाट फर्केका नागरिकको स्वाब संकलन गरेर डडेल्धुरा अस्पतालको प्रयोगशालामा पठाइएको पाटन नगरपालिकाका स्वास्थ्य शाखा प्रमुख मदनसिंह महराले जानकारी दिए । गत असार ३१ गते पक्राउ परेका युवकमा गत सोमबार कोरोना संक्रमण पुष्टि भएको थियो । गत मंसिरमा भारतबाट फर्केका ती युवकमा कोरोना देखिएपछि इलाका प्रहरी कार्यालय पाटनमा कार्यरत प्रहरीहरुको स्वाब संकलन गरिएको हो । कोरोना महामारी नफैलिँदै भारतबाट नेपाल फर्केका ती पुरुषमा कोरोना संक्रमण पुष्टि भएपछि समुदायमा कोरोना फैलिएको आशंकामा युवकको सम्पर्कमा रहेकाको स्वाब संकलन गरिएको हो । स्वास्थ्य कार्यालयका प्रमुख योगेशप्रसाद भट्टका अनुसार युवकको घरपरिवारका सदस्यको पनि स्वाब संकलनको तयारी भएको छ। जिल्ला अस्पतालको आइसोलेसनमा राखिएका संक्रमित थुनुवाको स्वास्थ्य अवस्था भने समान्य रहेको छ । यसैबीच इलाका प्रहरी कार्यालयमा भने सेवाग्राहीलाई आवतजावतमा रोक लगाइएको छ । स्वाब संकलन गरिएका प्रहरीको कोरोना रिपोट नआउँदासम्म सेवाग्राही आवतजावतमा रोक लगाइएको इलाका प्रहरी कार्यालयका प्रहरी निरीक्षक धनदेव साउँदले जानकारी दिए ।"
गोरुसिंगे सन्धिखर्क सडक सूचारु,सन्धिखर्क : अविरल वर्षापछि आएको पहिरोले मंगलबा रातीदेखि अवरुद्ध भएको गोरुसिंगे सन्धिखर्क सडक सूचारु भएको छ । सन्धिखर्क नगरपालिका ३ को फुद्वांगमा खसेको पहिरोले बाटो अवरुद्ध भएको थियो । पहिरो पन्छाउने काम भएपछि सडक केहीबेर अघिबाट सूचारु भएको सशस्त्र प्रहरी बल अर्घाखाँचीका प्रहरी नायव उपरीक्षक माधब रेग्मीले बताए । सडक सूचारु भएपछि गाडीहरु आवतजावत गर्न सुरु भएका छन् ।
"पहिरोले बज्रपात, उजाडियो काख","बागलुङ : तमानखोला गाउँपालिका२ खोलेसबाङका पानबहादुर सिर्पाली र होमकुमारी सिर्पालीका दुई सन्तान । एक छोरा र एक छोरी । स्थानीय छरछिमेक र आफन्तले भन्थेतपाईहरु कति भाग्यमानी, दुई सन्तान इश्वरका बरदान । यो सुनेर सिर्पाली दम्पति पनि मख्ख पर्थे । तर, सिर्पाली दम्पतिको यो खुसी लामो समय टिक्न पाएन । मंगलबार बिहान घरमाथिबाट आएको पहिरोले १३ वर्षीय छोरा खिमबहादुर र १२ वर्षीया छोरी रिता सिर्पालीलाई पुरिदियो । र सदाका लागि खोसियो सिर्पाली दम्पतिको खुसी । आफ्ना दुई सन्तानको भविष्य र खुसीका लागि साउदी अरब पुगेका बाबु पानबहादुर एकाबिहानैको दुखद खबरले मुर्छित छन् । पहिरोमै पुरिएर स्थानीयले उद्वार गरेका ३४ वर्षीया आमा होमकुमारीको शरिरका विभिन्न अंगमा चोट छन् । उनलाई आफ्नो चोटको कुनै प्रवाह छैन । शरिरको चोटको दुखाईभन्दा हजारौँ गुणा बढी चोट दुई सन्तान गुमेकोमा छ । साँझसँगै खाना खाएर सुतेका छोराछोरी अब कहिल्यै नब्युझिने गरि अस्ताएको यथार्थले होमकुमारी भक्कानिन्छन् । भर्खरका नाबालक सन्तान पहिरोको शिकार बनेको घटनाले सिंगो गाउँनै शोकमा डुबेको छ । होमकुमारीले सोमबार दिउँसो छोराछोरीसँगै सिमसिम पानीमा रुझेरै बारीमा घाँस काटेकी थिइन् । दिनभर कामको थकाइले उनीहरु साँझ अलि छिट्टै खाना खाएर सुतेका थिए । भान्छा कोठामा सुतेका छोरा छोरीलाई पहिरोले घर भत्किएर पुरेको पानबहादुरका दाजु भबबहादुर सिर्पालीले बताए । बुहारी होमकुमारी अर्को कोठामा भएकाले ज्यान जोगिएको उनी बताउँछन् । होमकुमारीको परिवारमा दुई छोराछोरी र सासु भएपनि सासुआमा छुट्टै घरमा बस्दै आएका छन् । सडकभन्दा करिब २ सय मिटर तल रहेको घर सडक भत्किएर आएपछि पुरिएको भबबहादुर बताउँछन् । धेरै दिनदेखि ठूलो पानी परेको थियो, पहिरो जान सक्छ है भनेर बुहारीलाई भनेको पनि थिए, उनले थपे राति पहिरो एक्कासी आएछ, तीन बजेपछि मात्रै मलाई बल्ल थाहा भयो । त्यसपछि सबैलाई खबर गरेर उद्धार गर्न थालेको हौँ । मृतक खिमबहादुर खोलेसबाङ आधारभूत विद्यालयमा कक्षा ४ र छोरी रिता ७ कक्षामा अध्ययनरत थिए । नानी चाहिँ पहिलेदेखिनै यही विद्यालयमा पढ्दै आएकी थिइन्, बाबु त आएको धेरै भएको थिएन, स्थानीय शिक्षक पुनम पुन मगरले भनिन् नानीको पढाई राम्रो थियो, लगनशिल थिइन्, यो घटनाले हामीलाई एकदम दुखी बनाएको छ, कल्पना नै नगरेको भयो । घरमा बज्रपात हुँदा पनि बाध्यताले परदेशिएका पानबहादुर साउदी अरबमै छट्पटिएका छन् । अहिले तत्काल कोरोना लगायतका संकटका कारण पनि चाहेर आउन सक्ने अवस्था छैन । पहिरोमा परेर घाइते बनेकी उनकी श्रीमती होमकुमारीलाई स्वास्थ्य संस्थामा लगिएको छ । राति पौने २ बजे घटना भए लगत्तै स्थानीयले प्रहरीलाई खबर गरेका थिए । खबर आए लगत्तै प्रहरी, नेपाली सेना र स्थानीयले पहिरोमा बेपत्ता भएका दुई बालबालिकाको खोजी सुरु गरेका थिए । राति ठूलो वर्षा भएपनि खोजी कार्यलाई निरन्तता दिने क्रममा बिहान मात्रै दुवैको शव फेला पारेको थियो । दुई बालबालिकाको ज्यान जाने गरी खसेको पहिरोले आसपासका ७ घर परिवार विस्थापित भएका छन् । स्थानीय फुलमाया कामी, शेरबहादुर सिर्पाली, चामबहादुर सिर्पाली, हेमन्त सिर्पाली, लिलबहादुर सुनार, खिमबहादुर रसाइली र भीमबहादुर रानाको परिवार विस्थापित भएका छन् । यो याममा पहिलो दुखद घटना भएको छ, मृतक र विस्थापित परिवारलाई वडा कार्यालयमार्फत तत्कालका लागि अस्थायी विकल्प तयार गरेर राख्दैछौँ, तमानखोला गाउँपालिकाका अध्यक्ष जोकलाल बुढाले भने, घरमा दीर्घकालिन हिसाबले बस्न मिल्ने नमिल्ने प्राविधिक टोलीले अध्ययन गरेपछि थप के गर्न सकिन्छ, त्यसका बारेमा गाउँपालिकाले आवश्यक कदम चाल्छ । यसैगरी, जिल्लाको निसीखोला गाउँपालिका१ हर्पेमा पनि अन्दाजी ५ वर्षीय समिर परियारको मृत्यु भएको छ । माथिबाट खसेको पहिरोले घर भत्किदा स्थानीय कमल परियारका नाबालक सन्तानको ज्यान गएको र अन्यले भने भागेर ज्यान जोगाएको वडा अध्यक्ष इन्द्रबहादुर मल्लले जानकारी दिए ।"
वैकल्पिक सिकाइका लागि भीमेश्वरले ८ हजार विद्यार्थीलाई बाँड्यो 'वर्कसिट',"चरिकोट : कोरोना भाइरसको महामारीको कारण गरिएको लकडाउनले सिकाइमा पारेको प्रभावलाई न्यूनीकरण गर्नका लागि भीमेश्वर नगरपालिकाले स्वअध्ययनका लागि 'वर्कसिट' वितरण सुरु गरेको छ । चालु शैक्षिक सत्र सुरु हुनु एकमहिना पूर्वको अवधिदेखि सुरु भएको लकडाउनले विद्यालय तहमा रोकिएको शैक्षिक गतिविधिलाई पुन सञ्चालनमा ल्याउनका लागि नगरपालिकाले स्वअध्ययनको माध्यम अपनाएको हो । ४२वटा सामुदायिकका ३१० र १३ वटा नीजि विद्यालयका करिब दुईसय शिक्षकलाई टोलटोल, घरघरमा खटाएर नगरपालिकाले छापेको वर्कसिट प्रत्येक विद्यार्थीलाई उपलब्ध गराइएको भीमेश्वर नगरपालिका शिक्षा शाखाका अधिकृत अर्जुन कार्कीले बताए । एकसेट वर्कसिटमा अंग्रेजी, नेपाली, विज्ञान, गणित र सामाजिक गरी पाँचवटा विशेष समेटिएका अध्यास समेटिएको शाखा अधिकृत कार्कीले जानकारी दिए । शिक्षकले हरेक आइतबार विद्यार्थीको घर वा टोलमा गएर वर्कसिट उपलब्ध गराउने र अर्को आइतबार गएर सो वर्कसिटको अनुगमन तथा संकलन दोस्रो वर्कसिट उपलब्ध कार्ययोजना रहेको उनले जनाए । लकडाउनको अवधिमा विद्यार्थीको अध्ययनको स्तर कस्तो रहेछ भन्ने विश्लेषण गरी थप योजना बनाइने भीमेश्वर नगरपालिकाका प्रवक्ता हरिवंश चौंलागाईले जानकारी दिए । अंग्रेजी २०, नेपाली २०, विज्ञान २०, गणित २० र सामाजिक २५ गरी १०५ पूर्णांकको एकहप्ते वर्कसिट विद्यार्थीलाई उपलब्ध गराइएको उनले बताए । वर्कसिटमा सोधिएको प्रश्नको आधारमा विद्यार्थीले कम्तिमा पाठ्यपुस्तक पढ्ने र लेख्ने बानीको विकास गराउने उद्देश्यल रहेको प्रवक्ता चौंलागाईंको भनाइ छ । लकडाउनको अवधिमा वैकल्पिक माध्यमबाट शिक्षण सिकाइ गराउने कार्यको लागि कोभिड१९ शीर्षकबाट अघिल्लो आवको तीनलाख बजेटबाट सो कार्य सुरु गरिएको नगरपालिकाले जनाएको छ । साउन ११, १८ र २५ गते आइतबार विद्यार्थीलाई वर्कसिट उपलब्ध गराइने कार्यतालिका बनेको छ । कक्षा १ देखि ४ सम्मका विद्यार्थीले वर्कसिटमै लेख्ने र कक्षा ५ देखि १० सम्मका विद्यार्थीले कपिमा लेखेर बुझाउने व्यवस्था गरेको शाखा अधिकृत कार्कीले बताए । सामुदायिक विद्यालयका करिब ५ हजार र नीजि विद्यालयका करिब ३ हजार गरी करिब ८ हजार विद्यार्थी रहेका भीमेश्वर नगरपालिकाको अघिल्लो शैक्षिक सत्रको शिक्षण सिकाइ उपलब्धि औसत ६० प्रतिशत रहेको तथ्यांक छ ।"
"उर्लियो महाकाली, नदी छेउछाउ नजान आग्रह","डडेल्धुरा : सीमा नदीको रुपमा रहेको महाकालीमा पानीको बहाव बढ्दा खतरा हुनसक्ने भन्दै स्थानीयलाई उच्च सतर्क रहन अनुरोध गरिएको छ। दार्चुला, बैतडी, डडेल्धुरा र कञ्चनपुरसहित चुरे क्षेत्रमा निरन्तर पानी परिरहेको छ। महाकाली नदीमा पानीको बहाव बढेकाले नदी आसपासका नागरिकलाई सुरक्षित रहन र नदीमा नजान जलविज्ञान र मौसम विज्ञान विभाग अन्तरगतको बाढी पूर्वानुमान शाखाले आग्रह गरेको हो। मंगलबारदेखि भइरहेको लगातारको वर्षाका कारण महाकाली नदीमा पानीको वहाब बढेर सीमा क्षेत्रका वासस्थान र अन्य क्षेत्रमा कटानको जोखिम बढेको छ। बुधबार दिउँसो १ बजे महाकाली नदीमा जलस्तर ६ मिटर पुगेको मापन केन्द्रले जनाएको छ । पानीको जलस्तर ८८० भन्दा बढी भयो भने चेतावनीको संकेत मानिन्छ। पानीको बहाव बढ्ने सक्ने भन्दै सिमा क्षेत्रका वासिन्दालाई सचेत रहन आग्रह गरिएको जलस्तर मापन केन्द्र परीगाउँले जनाएको छ । अत्यधिक वर्षाका कारण महाकाली नदी छेउका बस्तीमा खतरा हुनसक्ने भन्दै डडेल्धुरा नदी जलस्तर मापन केन्द्र परीगाउँले सचेत हुन स्थानीयलाई आग्रह गरेको छ। बाढी पूर्वानुमान शाखाका अनुसार जलस्तर ७ मिटर पुग्दा जोखिम हुने गर्दछ । यस्तै शाखाले पहाडि क्षेत्रमा निरन्तर पानी परिरहेका कारण पानीको बहाव अझै बढ्न सक्ने संकेत देखिएकाले नदीको तटिय क्षेत्र र डुबान भइरहने होचा क्षेत्रमा बसोबास गर्नेहरुलाई सचेत रहन आग्रह गरेको महाकाली र रगुंन जलाधारको तटिय क्षेत्रका कार्यरत ट्रोसा परियोजनाका कार्यक्रम सयोजक अमर साउदले जानकारी दिए । दक्षीण एशीयाली सीमा नदीहरुको सामुदायिक सदुपयोग ट्रोसा परियोजनाले पनि महाकाली क्षेत्रमा काम गरिरहेको छ । पूर्वसूचना प्रणाली , विपद जोखिम न्युनिकरण जस्ता कार्यहरु गरिरहेको परियोजनाले अहिले सो क्षेत्रमा पानीको बहाव बढेकाले स्थानीयलाई सीमा क्षेत्र तथा नदीमा नजान स्थानीयलाई आग्रह गरेको परियोजना कार्यक्रम सयोजक साउदले बताए ।"
"क्वारेन्टाइन रित्तिँदै, जोखिम बढ्दै","बैतडी : जिल्लाको दोगडाकेदार गाउँपालिकाका ५ जना केही दिनअघि भारतबाट घर फर्के । भारतमा कोरोना महामारी फैलिँदै गएपछि घर फर्केका उनीहरु गाउँपालिकाको क्वारेन्टाइनमा नबसी सिधैं होम क्वारेन्टाइनमा बसिरहेका छन् । 'भारतबाट फर्केकाहरु घर गएपछि मात्रै हामीले थाहा पायौं । अहिले स्वास्थ्यकर्मीको निगरानीमा उनीहरुलाई होम क्वारेन्टाइनमा राखिएको छ । पहिलाको जस्तो क्वारेन्टाइन पनि बनाएका छैनौं ।' गाउँपालिकाका स्वास्थ्य शाखा प्रमुख नरेन्द्र नाथले भने, 'पछिल्लो समयमा भारतबाट फर्केकाहरु बढीजसो होम क्वारेन्टाइनमै बसिरहेका छन् । हामीले निगरानी गर्दासम्म उनीहरुले क्वारेन्टाइनको नियम पालना गरेका छन् । त्यसपछि के गर्छन् थाहा नै हुँदैन ।' सरकारले लकडाउन हटाएपछि स्वदेश भित्रिएकाहरु सिधै घरमै पुग्ने गरेको स्थानीयले बताए । स्वास्थ्यकर्मी, सुरक्षाकर्मी कसैलाई पनि थाहा नदिएर भारतबाट फर्केका सिधै घर पुग्ने गरेका सुर्नया गाउँपालिका ६ का यज्ञराज अवस्थीले बताए । उनले भने, 'भारतबाट आएकाहरु सिधै घर आउन थालेका छन् । उनीहरुलाई सरकारी क्वारेन्टाइनमा बस भन्ने पनि कोही छैन् । पछिल्लो समयमा घर आएकाहरुबाट कोरोना संक्रमणको जोखिम बढ्दै गएको छ ।' सुरुमा भारत तथा अन्य मुलुकबाट स्वदेश फर्केका अनिवार्य १४ दिन क्वारेन्टाइन बसेर घर फर्केका भएपनि पछिल्लो समयमा घर फर्केकाहरु सिधै घर जान थालेको खबर आएको स्वास्थ्य कार्यालयका कोभिड१९ सम्पर्क व्यक्ति भुवनप्रसाद जोशीले बताए । 'अहिले क्वारेन्टाइनमा बस्नेको संख्या कम हुँदै गएको छ । लकडाउन हटेपछि आवतजावत पनि बढेको छ । जानकारी नदिएरै घर पुग्नेहरुको संख्या बढ्दै गएको छ, उनले भने, 'अहिले लकडाउन मात्रै खुलेको हो । कोरोनाको जोखिम सकिएको छैन् ।नागरिक सचेत नहुँदा कोरोनाको जोखिम बढ्दै गएको छ ।' प्रदेशका केही स्थानीय तहहरुले आफैले पनि भारत तथा अन्य मुलुकबाट फर्केकालाई होम क्वारेन्टाइनमा पठाउने गरेको भन्दै त्यसो नगर्न प्रदेश स्वास्थ्य निर्देशनालयले सचेत समेत गराएको छ । प्रत्येक स्वास्थ्य कार्यालयलाई परिपत्र गर्दै भारतबाट फर्केकालाई अनिवार्य सरकारी क्वारेन्टाइनमा बस्ने व्यवस्था मिलाउन निर्देशन दिइएको स्वास्थ्य निर्देशक डा गुणराज अवस्थीले बताए । उनले भने, 'कोरोनाको लक्षण नदेखिएको भन्दै धेरैलाई होम क्वारेन्टाइनमा पठाउने गरिएको छ । यसले जोखिम निम्त्याउँछ भनेर हामीले अनिवार्य सरकारी क्वारेन्टाइनमा राख्न भनेका छौं ।' बैतडीमा एक पटक ६ हजार बढी नागरिक क्वारेन्टाइनमा बसेको भएपनि पछिल्लो समयमा २ सय बढी नागरिक मात्रै क्वारेन्टाइनमा छन् । यद्यपि भारतबाट अहिले पनि फर्कने क्रम जारी छ । पहिलाको जस्तो भारतबाट फर्कनेको चाप नभएकाले क्वारेन्टाइनमा बस्नेहरुको संख्या कम भएको भएपनि धेरैजसो सिधै घर जान थालेकाले पनि क्वारेन्टाइनमा बस्नेको संख्या कम हुँदै गएको हो । समुदायमा संक्रमण फैलिएको आशंका बैतडीमा गत मंसीरमा भारतबाट फर्केका एकजनामा कोरोना पुष्टि भएपछि समुदायमा कोरोना फैलिएको आशंका गरिएको छ । कोरोना महामारी नहुँदै स्वदेश फर्किएका व्यक्तिमा कोरोना पुष्टि भएपछि समुदायमै कोरोना बिरामी हुन सक्ने आशंका गरिएको स्वास्थ्य कार्यालयका कोभिड १९ सम्पर्क व्यक्ति भुवनप्रसाद जोशीले बताए । उनले भने, 'मंसिरमा भारतबाट फर्केका व्यक्तिमा कोरोना देखिएको छ । कोरोनाको महामारी नआउँदै फर्केका व्यक्तिमा कोरोना पुष्टि भएपछि उनमा कसरी सर्यो भन्ने खोजको विषय बनेको छ ।' इलाका प्रहरी कार्यालय पाटनका हिरासतमा रहेका ३२ वर्षीय युवकमा सोमबार संक्रमण पुष्टि भएपछि समुदायमा कोरोनाको संक्रमण फैलिएको आशंका गरिएको हो । मंसिरमा घर फर्केका ती युवक अहिले बलात्कार आरोपमा प्रहरी हिरासतमा छन् । 'कोरोना पुष्टि भएपछि हामीले ती व्यक्तिको सम्पर्कमा रहेकाको कन्ट्याक्ट ट्रेसिङ गरी स्वाब संकलनको तयारी गरेका छौं । ती युवकको सम्पर्कमा रहेकाको कोरोना परीक्षण गरिनेछ, स्वास्थ्य कार्यालयका प्रमुख योगेशप्रसाद भट्टले भने, 'स्वाब संकलन गरेर रिर्पोट आएपछि मात्रै कोरोना समुदायमा पुगे नपुगेको थाहा हुनेछ ।' पछिल्लो समयमा भारतबाट फर्केका सबै नागरिक क्वारेन्टाइनमा नबसी लुकीछिपी घर गएकाले पनि समुदायमा कोरोना फैलिएको आशंका गरिएको भट्टले बताए । यस्तै समुदायमा कोरोना भए नभएको बारेमा जानकारी लिनका लागि संक्रमितको प्रत्यक्ष सम्पर्कमा रहेका केही व्यक्तिको स्वाब संकलनको तयारी पनि भएको छ । कोरोना पुष्टि भएका तर लक्षण नदेखिएकालाई परीक्षणबिना घर पठाएपछि उनीहरुको सम्पर्कमा रहेका केही व्यक्तिको स्वाब संकलनको तयारी भएको स्वास्थ्य कार्यालयका प्रमुख भट्टले बताए । उनले भने, 'पालिकामा संक्रमितको संख्या हेरेर उनीहरुमध्ये केही सम्पर्कमा आएका व्यक्तिको स्वाब संकलन गरेपछि मात्र समुदायमा कोरोना संक्रमण फैलिएको वा नफैलिएकोबारे थाहा हुनेछ।'"
कैलालीको पूर्वी क्षेत्र जलमग्न,"टीकापुर : कैलालीको पूर्वी क्षेत्र जलमग्न भएको छ। रातभर परेको अविरल वर्षाका कारण टीकापुर नगरपालिका, भजनी नगरपालिका, जानकी, जोशिपुर गाउँपालिका अधिकांश क्षेत्र जलमग्न भएका हुन्। टीकापुर नगरपालिका५ का सिम्रेनी, बसन्ता, शाहीपुर, वडा नं ३ का घिया, पुछरी, कटानपुर लगायत क्षेत्र जलमग्न भएका छन्। इलाका प्रहरी कार्यालय भजनीका अनुसार नगरपालिका अधिकांश भागमा पानी पसेको छ। अविरल वर्षाका कारण मोहना, पथरैया, काँढा नदीको पानी गाउँमा पसेको हो। बाढीले क्षति गरेको विवरण आउन बाँकी छ। यता जोशीपुर गाउँपालिका २५ बढी घरहरु डुबानमा परेका छ्न्। पानी परिरहेकाले सतर्क रहन प्रशासनले आग्रह गरेको छ। उता कर्णाली नदीमा हिजोदेखि पानीको सतह बढ्दै गएको छ। हिजो ६ मिटर लेभलमा रहेको पानी आज बिहान ८५९ पुगेको छ। कर्णालीमा ९८ मिटर पानीलाई चेतावनी लेभल र १०५ मिटरमाथिलाई खतरा मानिन्छ। खतरा लेभल नाघे तटीय क्षेत्रका ती स्थानहरु डुबानमा पर्छन भने २ लाख बढी जनसंख्या प्रभावित हुन्छ।"
"पहिरोले घर पुर्दा आमा, छोरीको मृत्यु",दाङ : अविरल वर्षपछि गएको पहिरोमा परी दाङमा दुई जनाको मृत्यु भएको छ ।बुधबार बिहान बंगलाचुली गाउँपालिका५ साकिनेमा घरमाथिबाट पहिरो खसेर घर पुरिँदा राति दुई जनाको दाङ प्रहरीले जनाएको छ । मृत्यु हुनेमा साकिने निवासी २४ वर्षीया बाटुली नेपाली र उनका २ वर्षीया छोरी आयुष्मा नेपाली रहेको प्रहरीले जानकारी दिएको छ। प्रहरीका अनुसार बिहान ३ बजेतिर घरमाथिबाट पहिरो खसेर घर पुरेको हो।
विदेशमा ४ सय ५६ नेपालीको मृत्यु,"काठमाडौं : लकडाउनका बेला विभिन्न देशमा ४ सय ५६ नेपालीले ज्यान गुमाएका छन्। यसमा कोरोनाबाट कति जनाको मृत्यु भयो भनेर खुलाइएको छैन। कोरोनासँगै आत्महत्यालगायत कारणबाट विदेशमा नेपालीको ज्यान गएको परराष्ट्र मन्त्रालयअन्तर्गतको कन्सुलर विभागका अधिकारीको भनाइ छ। मृत्यु हुनेमा सामान्य कामदारका रूपमा विदेश गएकाहरू धेरै रहेको विभागका निर्देशक जंगबहादुर गुरुङले बताए। निर्देशक गुरुङका अनुसार कोरोना महामारीसँगै विदेशमा आत्महत्या गर्ने नेपालीको संख्या धेरै छ। यो अवधिमा कोरोना भाइरसबाट मात्र नेपालीले ज्यान गुमाएका छैनन्, यहाँ आत्महत्याको पक्ष पनि छ, उनले भने, जागिर गएको र लकडाउनका कारण उकुसमुकुस भइरहेको अवस्थामा आत्महत्या गर्नेको संख्या बढेको होला। सामान्य समयभन्दा लकडाउन अवधिमा विदेशमा ज्यान गुमाउने नेपालीको संख्या बढेको उनको भनाइ छ। अरू बेला यति छोटो समयमा यति धेरै थिएन जस्तो लाग्छ, उनले भने, यो बेला मृत्यु हुने संख्या बढेको हो कि जस्तो देखिएको छ। विभागको तथ्यांकअनुसार पछिल्लो तीन महिनामा सबैभन्दा बढी साउदी अरबमा १ सय ५८ नेपालीले ज्यान गुमाएका हुन्। यही अवधिमा यूएईमा ८०, कतारमा ७५, मलेसियामा ६६, कुवेतमा २२, जेद्दाहमा १३, बहराइनमा १०, दक्षिण कोरियामा ८ र अन्य मुलुकमा १४ जनाले ज्यान गुमाएको देखिन्छ। यही अवधिमा ९८ नेपालीको शव नेपाल ल्याइएकोे छ। साउदीबाट ५३, कतारबाट २३, कुवेतबाट १०, बहराइनबाट ७, जेद्दाहबाट २, यूएई, मलेसिया र अन्य राष्ट्रबाट ११ जनाको शव नेपाल ल्याइएको विभागको तथ्यांकले देखाउँछ। १ सय ६४ जनाको शव विदेशमै दाहसंस्कार गर्न उनीहरूका परिवारले मञ्जुरी दिएका छन्। विभागका अनुसार यूएईमा ५८, साउदीमा ३७, कतारमा २५, कुवेतमा १०, मलेसियामा ८, दक्षिण केरियामा ५, बहराइनमा ३, जेद्दाहमा ३ र अन्य मुलुकमा १५ जना नेपालीको शव दाहसंस्कार गर्ने मञ्जुरीनामा भएको विभागको तथ्यांकमा उल्लेख छ। ८५ जनाको शव स्वदेश ल्याउन निवेदन परेको विभागले जनाएको छ। जसमध्ये साउदीबाट ३९, यूएईबाट १३, मलेसियाबाट १२, कतारबाट १०, दक्षिण कोरियाबाट ३, कुवेतबाट २, जेद्दाहबाट १ र अन्य मुलुकबाट पाँच नेपालीको शव स्वदेश फिर्ता ल्याउन निवेदन परेको विभागले जनाएको छ। १ सय ९ जनाको शव भने स्वदेश ल्याउने तयारी छ। मलेसियाबाट ४५, साउदीबाट २९, कतारबाट १७, यूएईबाट ८, जेद्दाहबाट ७ र अन्य मुलुकबाट ३ शव ल्याउन लागिएको विभागले जनाएको छ।"
