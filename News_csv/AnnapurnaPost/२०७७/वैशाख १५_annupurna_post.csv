शीर्षक,विवरण
कर्मकाण्डी अर्थतन्त्र !,"यतिबेला सरकारले आगामी आर्थिक वर्षका लागि बजेट निर्माणको तयारी सुरु गरेको छ। संविधानको प्रावधानअनुसार जेठ १५ मा बजेट प्रस्तुत गर्नैपर्छ। बजेट ल्याउने समय आइसकेकाले सरकारले अहिलेको कोरोना महाव्याधिबाट अर्थतन्त्रमा सिर्जित समस्यालाई पनि बजेटसँगै धकेल्न खोजेको छ। कर्मकाण्डस्वरूप नयाँ आर्थिक वर्ष अर्थात् साउन १ देखि लागू हुने भनेर जेठ १५ मा बजेटमार्फत् आर्थिक पुनरुत्थान भनेर केही कार्यक्रम घोषणा गरिदिने, त्यसपछि कार्यविधि, तथ्यांक संकलन गर्दागर्दै कुनै सार्थक हस्तक्षेप र ठोस काम नहुँदै अर्थतन्त्र रुग्ण अवस्थामा पुग्नेछ। यस्तो कर्मकाण्डी सोच र झारा टार्ने सोचका कर्मचारी मनोवृत्ति भएका व्यक्तिहरूको बाहुल्यताकै कारण अर्थतन्त्रलाई ठूलो आघात पुग्दा पनि उपचार पुग्न सकिरहेको छैन। यतिबेला हाम्रो अर्थतन्त्रलाई सघन उपचारको आवश्यक छ। पर्यटन क्षेत्रलाई भेन्टिलेटरमा राखेर स्वास दिनुपर्ने अवस्था आइसकेको छ। अरू उद्योगधन्दा पनि कोरानाका कारण संकटग्रस्त छन्। अर्थतन्त्र नै चौपट भएपछि राजस्व असुलीमा गम्भीर असर परेको छ। यस्तो विकराल अवस्थामा पनि कर्मकाण्डी सोचले आर्थिक पुनरुत्थान हुन्छ त ? समयमा उपचार पाएन भने बिरामीको के अवस्था हुन्छ ? अर्थतन्त्रको बागडोर हाँकेका अर्थमन्त्रीका सामु यतिबेला आघात पुगेका क्षेत्रको उपचार गर्नुपर्ने अवस्था छ। यद्यपि उनमा त्यस्तो गम्भीरता देखिँदैन। समयमा उद्घार नगर्ने हो भने पर्यटन क्षेत्रको समस्या क्रमशः अन्य क्षेत्रमा सर्दै जान्छ। सबैभन्दा पहिला वित्तीय क्षेत्रमाथि दबाब पर्छ। कुल ऋण लगानीको झण्डै ३५ प्रतिशत पर्यटन क्षेत्रमा प्रवाह भएको छ। पर्यटन क्षेत्रलाई उद्घार गर्न ढिलाइ हुँदा त्यसको असर सबैभन्दा पहिला त यस क्षेत्रका उद्यमले बैंकको साँवाब्याज तिर्न सक्दैनन्। त्यसले बैंक वित्ताीय संस्थामाथि समेत ठूलो दबाब पर्नेछ। यहाँ आवद्घ कर्मचारीले रोजगारी गुमाउँछन्। मानिसहरूको आयक्षमता कमजोर हुँदा बजारमा माग हुँदैन। मागमा धक्काले बजारमा अन्य क्षेत्र पनि सुस्त हुन्छन्। उदाहरणका लागि मानिसहरु आफ्ना दैनिक आवश्यकताभन्दा बाहिर सोच्दैनन्। मागमा कमी आएपछि वस्तु र सेवाको उत्पादकले उत्पादन घटाउँछन्। उत्पादन कटौतीले ती क्षेत्रको पनि नगद प्रवाहमा कमी आउँछ। अरू क्षेत्रका कामदारले पनि क्रमशः रोजगारी गुमाउँछन्। यसले गरिबी र सामाजिक समस्या बढाउँछ र समस्या विकराल बन्दै जान्छ। शिक्षा, स्वास्थ्य उपचार जस्ता व्यक्तिका प्राथमिक आवश्यकता पूर्तिमा समेत ह्रास ल्याउँछ। समग्र मानव विकास र गुणस्तरीय जीवनशैलीमा असर पार्नेछ। यस्तो भीमकाय समस्यालाई पनि सरकारले गम्भीरतापूर्वक सोच्न नसक्नु कर्मकाण्ड र नियमिततामा अल्झनु दुःखद् छ। अर्थतन्त्रको बागडोर हाँक्नेमा मूलतः तत्परता, आँट र सिर्जनात्मक सोचको चरम अभाव देखिन्छ। पर्यटन क्षेत्रकै चर्चा गर्दा सरकारले भ्रमण वर्ष, २०२० को घोषणा गरेपछि पर्यटन व्यवसायीले उत्साही भएर लगानी बढाएका थिए। सामान्य समयको भन्दा दोब्बर पर्यटक ल्याउन त्यहीअनुसारले उनीहरूले क्षमता बढाए। पर्यटन क्षेत्रमा झण्डै सवा खर्ब लगानी भएको छ भने २५ हजारभन्दा धेरैले प्रत्यक्ष रोजगारी पाएका छन्। २५ हजार प्रत्यक्ष रोजगारी भनेको अप्रत्यक्ष रूपमा १ जनासँग परिवारमा आ िश्रत औसत ४ जना मान्ने हो भने एक लाख मानिसको रोजीरोटी, शिक्षा, स्वास्थ्यउपचार समेत प्रभावित भएको छ। कोराना महाव्याधिसिर्जित गरिबी, बेरोजगारी, वित्ताीय क्षेत्रको स्थायित्वमाथिको दबाब, समष्टिगत आर्थिक स्थायित्वमै संकट पर्नेछ। यो चुनौती सामना गर्न त्यही प्रकृतिको बजेट निर्माण गर्नु जरुरी हुन्छ। तत्कालै सम्बोधन गर्नुपर्ने गम्भीर समस्यामा समेत सरकार अन्देखा गरेर नियमिततालाई पछ्याइरहेको देखिन्छ। यसको भयावह परिणामप्रति जानकार भएर पनि समयलाई तन्काउनु भनेको समस्या तन्काउनु पनि हो। कठिन समयले नेतृत्वमा बस्नेलाई सँगै अवसर पनि दिइरहेको हुन्छ। अवसरलाई चिन्न सक्ने, त्यसलाई उपयोग गर्न सक्ने र त्यसबाट परिणाम निकाल्न सक्नुमा नै नेतृत्वको कौशल र निपुर्णता निर्भर रहन्छ।"
बिदेसिएका नेपालीबारे अध्ययन गरिँदै,"काठमाडौं : कोरोना भाइरस (कोभिड१९) ले आक्रान्त विश्वमा नेपालीको अवस्थाबारे सरकारले बल्ल विस्तृत अध्ययन थालेको छ। परराष्ट्र मन्त्रालयले विदेशस्थित आफ्ना दूतावास दिने जानकारीका आधारमा प्रतिवेदन तयार गर्न लागेको हो। पहिलो चरणमा अधिक नेपालीहरू कार्यरत पश्चिम एसियाली मुलुक हेर्ने दूतावासमार्फत तथ्यांक माग गरेर त्यसअनुरुप सूची तय गर्ने काम भइरहेको छ, परराष्ट्रका एक अधिकारीले भने, यो काम पहिलेदेखि नै अद्यावधिक राख्नुपर्ने हो। समस्या परेको यति लामो समय भएपछि दूतावासमार्फत तथ्यांक र अवस्थाबारे प्रतिवेदन तयार गर्दै छौं। जहाजले व्यावसायिक उडान गर्नेबित्तिकै तीन लाख नेपाली स्वदेश फर्कन सक्ने दूतावासको प्रारम्भिक अध्ययनले देखाएको छ। ती नेपाली (तीन लाख) एकैपटक फर्कंदा उत्पन्न हुन सक्ने समस्याबारे सरकार यसको विस्तृत अध्ययनमा लागको हो। एक महिना लकडाउन हुँदा नियमित बिदामा आउने, आफ्नो करार सम्झौता सकेर सदाका लागि फर्कने नेपाली कति छन्, टिकट लिएर त्यसको व्यवस्थापन गर्न नसकेका कति छन्, अवैध (बिनाभिसा) को अवस्था के छ ? लगायतमा बल्ल सरकारको ध्यान पुगेको हो। मन्त्रालयले अबका दिनमा कस्तो काम नेपालीले पाउँछन्, कतिले रोजगारी गुमाउँछन् भन्ने विषयमा विस्तृत विवरण माग गरेको हो। जहाजले व्यावसायिक उडान गर्नेबित्तिकै तीन लाख नेपाली स्वदेश फर्कन सक्ने दूतावासको प्रारम्भिक अध्ययनले देखाएको छ। कतिपय दूतावासले पठाएका विवरण अपुग भन्दै थप तथ्यांक उपलब्ध गराउन भनिएको परराष्ट्रका ती अधिकारीले बताए। उनका अनुसार खाडीमा रहेका दूतावासले रोजगारीमा गएका नेपालीका मामिलाबाहेक अन्य दुईपक्षीय मुद्दामा काम गर्नुपरेको छैन। तर, त्यहाँको परिस्थिति अध्ययन र नेपालीको सूचीसमेत नहुनु दुःखद भन्दै परराष्ट्रले राजदूतहरूसँग असन्तुष्टिसमेत पोखेको उनले बताए। यतिबेला खाडीमा नेपालीमा कोरोना संक्रमण पनि बढ्दो छ। मन्त्रालयले रोजगारमा जाने मुलुकपछि विद्यार्थी अधिक जाने मुलुकको पनि अध्ययन अघि बढाउनेछ। त्यसमा मन्त्रालयले अमेरिका, अस्ट्रेलिया, क्यानडा, न्युजिल्याड, जापान, साइप्रस, जर्मनी, बेलायत, फ्रान्स सिंगापुर, थाइल्यान्ड, बंगलादेशलगायतमा रहेका दूतावासलाई यथार्थ अवस्था बुझाउने रिपोर्ट पठाउन निर्देशन दिइसकेको छ। कूटनीतिक सम्बन्ध कायम रहेका १ सय ६७ मुलुक हेर्ने गरी नेपालका ३० दूतावास, तीन राष्ट्रसंघीय स्थायी नियोग र ६ महावाणिज्य दूतावास छन्। ती सबै निकायबाट आउने नियमित रिपोर्ट मात्र होइन। अहिले विशेष निर्देशनको आधारमा त्यहाँको यथार्थ जानकारी दिनुपर्ने अवस्था छ। पुरानै आधारमा रिपोर्ट आएकाले मन्त्रालयले दोहोर्याएर अवस्था आकलन गरेर रिपोर्ट पठाउन लगाएको हो। परराष्ट्र प्रवक्ता भरतराज पौड्यालले कोभिड१९ कहिलेसम्म रहन्छ र त्यसपछि उडान खुल्दा नेपाली आउने क्रमलाई कसरी व्यवस्थापन गर्ने भन्नेमा केन्द्रित रहेर प्रतिवेदन तयार गर्न लागिएको बताए। खुल्नै समय लागेमा त्यहाँ रहेकाहरूको अवस्थालाई कसरी नियाल्ने ? खुलेलगत्तै नेपाली आउने भए कसरी यहाँको आन्तरिक व्यवस्थापन गर्ने, त्यहाँ रोजगारी गुम्ने अवस्था हुँदा के गर्ने ? यस्तै विषय यसमा रहनेछ, प्रवक्ता पौड्यालले भने, गर्नुपर्ने काम, अवस्था, निर्देशन सबै विषय रहनेछ। यो निकै विस्तृत हुनेछ। विभिन्न खाडी राष्ट्रमा १५ लाखभन्दा बढी नेपाली कार्यरत छन्। कोभिड १९ प्रकोपको चापमा परेका ती मुलुकको अर्थतन्त्र दैनिक कमजोर हुँदै गएका छन्। कैयन उद्योग बन्द छन्। भविष्यमा सहज खुल्ने अवस्था नरहेकाले रोजगारी गुमाउनुपर्ने अवस्था छ। विश्वमै ३० प्रतिशतले यही अवस्थामा रोजगारी गुमाउने रिपोर्टसमेत सार्वजनिक भएकाले पनि त्यसको मारमा नेपाली कामदार पनि पर्ने देखिन्छ।"
ओम्नीसँगको सम्झौतामा लेखाको छानबिन,"काठमाडौं : संसद्को सार्वजनिक लेखा समितिले ओम्नी विजनेस कर्पोरेट इन्टरनेसनलसँग सरकारले स्वास्थ्य सामग्री खरिदका लागि गरेको सम्झौताको कागजात माग गरेको छ। समितिले स्वास्थ्य तथा जनसंख्या मन्त्रालयका सचिव यादवप्रसाद कोइरालालाई पत्र लेखेर ओम्नीसँगको सम्झौताका कागजात, सम्झौता प्रक्रिया र सम्झौता रद्द भएको सम्बन्धमा मन्त्रालयको प्रतिक्रिया सात दिनभित्र पठाउन भनेको छ। चैत ११ गते सरकारले मुलुकभर लकडाउन गर्ने निर्णय गरेपछि बिना प्रतिस्पर्धा स्वास्थ्य उपकरण र चिकित्सा सामग्री आपूर्तिका क्षेत्रमा काम नै नगरेको ओम्नी नामक कम्पनीलाई सवा अर्ब रुपैयाँको ठेक्का सम्झौता गरेको थियो। ओम्नीले नेपाल एयरलाइन्सको चार्टर्ड जहाज पठाएर चीनको ग्वान्जाओबाट ओम्नीले खरिद गरेका स्वास्थ्य सामग्री चैत १६ मा काठमाडौं ल्याएको थियो। उक्त जहाजमा केही अनुदानित स्वास्थ्य सामग्री र कालोबजारी अभियोगमा पक्राउ परेका शंकर ग्रुपका उपाध्यक्ष सुलभ अग्रवालले खरिद गरेका स्वास्थ्य सामग्री पनि साथै ल्याइएको थियो। ओम्नीले खरिद गरी ल्याएको स्वास्थ्य सामग्रीको गुणस्तर कमजोर, अपुरो व्यक्तिगत सुरक्षा उपकरण (पीपीई) सेट र मूल्यमा समेत उच्च भएपछि सार्वजनिक वृत्तबाट त्यसको विरोध भएको थियो। ओम्नीले ल्याएका परीक्षण किटको गुणस्तरमा समेत प्रश्न उठेपछि स्वास्थ्य सेवा विभागले चैत २५ मा ओम्नीसँगको सम्झौता रद्द गरी पुनः एक साताको समयावधि दिएर ३४ करोड रुपैयाँ बराबरको पीपीई, ग्लोभ्स, रेस्पिरेटर मास्क, सर्जिकल मास्क, आइसोलेसन गाउन, पारदर्शी प्लास्टिकको अनुहार कवच, प्लास्टिक जुत्ता कभर आदि सामग्रीका लागि बोलपत्र आह्वान गरेको थियो। टेण्डर आह्वान गरेको थियो। यद्यपि सरकारले ओम्नीले आपूर्ति गरेका सामग्री उपयोग गरेको थियो। उक्त सामग्रीको भुक्तानी दिने विषयमा अहिले विवाद छ। स्वास्थ्य सेवा विभागका उच्च अधिकारी ओम्नीलाई भुक्तानी दिनुपर्ने पक्षमा छन्। विभागका महानिर्देशक महेन्द्रप्रसाद श्रेष्ठले स्वास्थ्य सामग्री प्रयोग गरिसकेपछि भुक्तानी दिनबाट पन्छिन नमिल्ने बताए। सरकारको नेतृत्वको दबाबमा स्वास्थ्य सेवा विभागका उच्च अधिकारी भुक्तानी दिन सहमत भए पनि लेखा शाखाका कर्मचारी भने भुक्तानी दिनबाट पन्छिरहेका छन्। भुक्तानी आदेशमा हस्ताक्षर गर्ने र भुक्तानी दिने व्यक्तिमाथि दोषारोपण हुने भन्दै उनीहरु त्रसित छन्। लेखा समितिले खरिद प्रक्रियाका सबै दस्तावेज माग गरेको र यी दस्तावेज प्राप्त भएपछि यसको छानबिन सुरु हुने समितिका सभापति भरत शाहले बताए। महाव्याधिको समयमा स्वास्थ्य उपकरण जस्तो संवेदनशील आपूर्तिको जिम्मेवारी पाएको कम्पनीले सम्झौता अनुसार आपूर्ति गर्न नसक्दा उसले जम्मा गरेको बैंक जमानत समेत जफत गर्ने निर्णय गरेको सरकारले उक्त कम्पनीलाई कालोसूचीमा राखेर कारबाही गर्नुको सट्टा भुक्तानी दिने विवादास्पद काम गरिरहेको छ। ओम्नीले स्वास्थ्य सामग्री आपूर्तिबापत स्वास्थ्य सेवा विभागसँग २८ करोड रुपैयाँ भुक्तानी दाबी गरेको बताइएको छ। समितिका सभापति शाहले अनुभव नै नभएको कम्पनीलाई बिना प्रतिस्पर्धा छनौट गर्ने, गुणस्तरहीन र अपुरो सामग्री ल्याएको भनेर जमानत जफतसहित सम्झौता रद्द गरिसकेपछि फेरि त्यसलाई कारबाही गर्नुको साटो भुक्तानी दिएर पुरस्कृत गर्न खोज्नु आफैंमा अमिल्दो भएकाले सम्पूर्ण प्रक्रियाको विस्तृत छानबिन गरी सरकारलाई आवश्यक निर्देशन दिइने बताए।"
कोटेश्वर भेलाको निष्कर्ष : ओलीको विकल्प खोज्न सबै उपाय अपनाउने,"काठमाडौं : नेकपामा विवाद चर्किरहेका बेला आइतबार वरिष्ठ नेता माधवकुमार नेपालनिकट स्थायी समिति सदस्यको भेला कोटेश्वरमा बस्यो। नेपालसँगै पार्टी अध्यक्ष पुष्पकमल दाहाल पनि त्यहाँ उपस्थित थिए। सहभागी नेताले तत्काल स्थायी समिति बैठक बोलाउनका लागि प्रधानमन्त्रीलाई कडा दबाब दिन दाहाल र नेपालसमक्ष आग्रह गरेका छन्। उनीहरूले वन पैदावर समितिको कार्यालयमा भेला भई पार्टी बैठक बोलाउन, आवश्यक परे त्यही बैठकबाटै प्रधानमन्त्री केपी ओलीको विकल्पसमेत खोजेर जान सुझाएका हुन्। त्यसमा अष्टलक्ष्मी शाक्य, गोकर्ण विष्ट, भीमप्रसाद आचार्य, भीमबहादुर रावल, मुकुन्द न्यौपाने, युवराज ज्ञवाली, योगेश भट्टराई, रघुजी पन्त, वेदुराम भुसाल, सुरेन्द्रप्रसाद पाण्डेलगायत नेता सहभागी थिए। कृषिमन्त्रीसमेत रहेका नेता घनश्याम भुसाल भने अनुपस्थित थिए। नेपालले आफूनिकट नेताहरूसँग मात्र पछिल्लो राजनीतिक घटनाक्रमबारे परामर्श गर्न चाहेका थिए। नेताहरूले भने दाहाललाई बोलाउन आग्रह गरेका थिए। दाहाल र नेपालनिकट २० सदस्यले यही वैशाख १० मा दुवै अध्यक्षलाई पत्र लेखेर स्थायी समिति बैठक बोलाउन माग गरेका थिए। विधानतः एकचौथाइ सदस्यले बैठक माग गरेको १५ दिनभित्र बोलाउनुपर्ने हुन्छ। प्रधानमन्त्री ओलीले पार्टीमा छलफल नगरी मन्त्रिपरिषद् बैठकबाट ठाडो प्रस्तावका रूपमा दुई अध्यादेश ल्याएका थिए। चौतर्फी विरोधपछि ओलीले पाँच दिनमै दुवै अध्यादेश फिर्तासमेत लिए। पार्टीलाई छल्दै मनोमानी निर्णय गर्दै जाने ओलीको शैलीका कारण नेकपा बदनाम बन्दै गएकाले अब कोटेश्वर भेलाले आक्रामक रूपमा प्रस्तुत हुनुपर्ने निष्कर्ष निकालेको छ। अध्यादेश प्रकरणका विषयमा प्रधानमन्त्रीले पार्टी बैठकमा जवाफ दिनुपर्ने उनीहरूको माग छ। बाहिरबाहिर छलफल गरेर केही हँुदैन। पार्टीभित्रै छलफल गरेर समस्याको समाधान खोज्नुपर्छ। त्यसका लागि बैठक बोलाउन अडान लिनुहोस् भन्ने सुझाव हामीले दिएका छौं, स्थायी समिति सदस्य युवराज ज्ञवालीले अन्नपूर्णसँग भने, प्रधानमन्त्री मान्नुहुन्न भने पनि केके उपाय खोजेर हुन्छ बैठक बोलाउने वातावरण बनाउनुहोस्। छलफल बैठकमै गरौं भन्ने छ। अर्का नेता सुरेन्द्र पाण्डेले पार्टी बैठक छलेर समस्याको समाधान नहुने भएकाले बैठक दबाब बढाउन नै छलफल भएको बताए। हामीले स्थायी समितिको बैठक बोलाउन भनेका छौं। बैठकबाट भागेर, त्यसलाई छल्न खोजेर कुनै समस्याको समाधान हँुदैन, उनले भने, यी सबै काम (अध्यादेश ल्याउनेलगायत) किन गरेको भन्ने हुुनुपयो। यसका लागि पहल लिनुहोस्। ओली पक्षले भने यसलाई प्रधानमन्त्रीविरुद्धको घेराबन्दीका रूपमा अथ्र्याउन थालेको छ। नेताहरूका आआफ्ना अडानका कारण नेकपाभित्रको संघर्ष चर्किंदै जाने संकेत देखिएको छ। प्रधानमन्त्री ओलीले पनि आफूनिकट नेतासँगको परामर्शलाई तीव्र बनाएका छन्। उनले उपप्रधान तथा रक्षामन्त्री ईश्वर पोखरेल, नेकपा संसदीय दलका उपनेतासमेत रहेका स्थायी समिति सदस्य सुवास नेम्बाङ, प्रदेश ५ का मुख्यमन्त्री तथा स्थायी समिति सदस्य शंकर पोखरेल, विष्णु रिमाललगायत नेता र कानुन व्यवसायीसँग बालुवाटारमा छलफल गरे। प्रधानमन्त्री दबाब परे स्थायी समिति नबोलाई सचिवालय बैठक भने बोलाउने निष्कर्षमा पुगेका छन्। उनले सम्भवतः सोमबार (आज) सचिवालय बैठक बोलाउने संकेत गरेका छन्। सचिवालय बैठकबारे आइतबार दाहालसँग छलफल भए पनि ओलीले अन्तिम समयमा कार्यव्यस्तता देखाएको एक नेताले बताए। स्थायी समिति बोलाएर आफ्नो आलोचनामा नेताहरूलाई उत्रिन दिने पक्षमा ओली देखिँदैनन्। अध्यादेश फिर्ता लिएर मात्र हँुदैन भन्ने उहाँ (दाहालनेपाल पक्ष)हरूको माग हो भने त्यो छलफल सचिवालयमा गरे पनि हुन्छ। अहिले नै स्थायी समिति बोलाउन सकिन्न। प्रधानमन्त्री सचिवालय बैठक बोलाउन तयार हुनुभएको छ, ओलीनिकट एक स्थायी समिति सदस्यले भने। ओलीले शनिबार दाहाल, नेपाल, उपाध्यक्ष वामदेव गौतम, महासचिव विष्णु पौडेललगायत नेतासँग स्थायी समिति बैठक पछि धकेलेर विवाद मत्थर बनाउने योजनामा छलफल गरेका थिए। गौतम र नेपाललाई दाहालसँगको विवादमा मध्यस्थताको भूमिका खेलिदिन ओलीले आग्रह गरेका थिए। दुवै नेताले तत्काल पार्टी बैठक बोलाउन भनेपछि ओलीले थप दबाब महसुस गरेको जनाइएको छ। ४४ सदस्यीय स्थायी समितिमा दाहाल र नेपाल पक्षका ३२ सदस्य छन्। ओली पक्षमा ईश्वर पोखरेल, किरण गुरुङ, छविलाल विश्वकर्मा, प्रदीप ज्ञवाली, पृथ्वीसुब्बा गुरुङ, रघुवीर महासेठ, विष्णुप्रसाद रिमाल, सत्यनारायण मण्डल, शंकर पोखरेल र सुवासचन्द्र नेम्बाङ मात्रै छन्। महासचिव पौडेल मझधारको भूमिकामा देखिएका छन्। अध्यादेश ल्याउँदा प्रधानमन्त्रीनिकटकै परराष्ट्रमन्त्रीसमेत रहेका ज्ञवाली विपक्षमा देखिएका थिए। दाहालनेपाल पक्ष सचिवालय बैठक बोलाए त्यही बैठकबाट स्थायी समितिको टुंगो लगाएर जाने तयारीमा छन्। प्रदेश ५ का मुख्यमन्त्री पोखरेलले ओलीको प्रतिरक्षा गर्न आइतबार दिनभर राजनीतिक सक्रियता देखाए। उनले बिहान दाहाललाई उनकै निवासमा पुगेर भेट गरेका थिए। सिंहदरबारमा स्वास्थ्यमन्त्री भानुभक्त ढकाल, पर्यटनमन्त्री योगेश भट्टराई र कृषिमन्त्री घनश्याम भुसालसँग उनले छलफल गरे। यो छलफल ढकालको पहलमा भएको हो। पूर्वएमाले पक्षका नेताहरुको एकतामा जोड दिने गरी ढकालले भट्टराई र भुसालसँग छलफल गरेको बताइन्छ। प्रधानमन्त्री ओली आइतबारै राष्ट्रपति विद्यादेवी भण्डारीसँग परामर्श गर्न शीतल निवास पुगेका थिए।"
"संकटमा कृषि : पुरिँदै कुखुरा, कुहिँदै तरकारी","इटहरी : सरकारले समयमै आवश्यक तयारी नगर्दा पूर्वी नेपालको कृषि क्षेत्र धराशायी बन्दै गएको छ। लकडाउनका कारण उत्पादन तथा वितरण ठप्प हुँदा एकातिर लाखौं किसान, व्यवसायी आर्थिक मारमा परेका छन् भने अर्कोतिर भविष्यमा कृषि उपजको चरम अभाव हुने सम्भावनासमेत बढेको छ। लकडाउनका कारण उपभोक्ता बजार निस्केर भनेजस्तो तरकारी किन्न नपाइरहेका बेलामा पूर्वी नेपालका किसान भने बारीमै तरकारी कुहाउन बाध्य छन्। लिन कोही नआउने र लाने उपाय पनि नभएका कारण श्रम तथा ऋण गरेर गरेको लगानी डुब्ने चिन्ताले किसानलाई सताएको छ। बजार खुल्छ कि भन्ने थियो, उदयपुरमा संक्रमित देखिएपछि झन कडा भयो, उदयपुरको बजारमा तरकारी लगेर बिक्री गर्ने बराहक्षेत्रका किसान नवीन चन्द्रवंशीले भने, अस्ती एक जना व्यापारी आएर दुई बोरा तरकारी किनेर लगे, दुई लाखको तरकारी बारीमै कुहियो। पहिला व्यापारी घरमै आउँथे, अहिले बोलाउँदा पनि आउँदैनन्, उनी भन्छन्, लकडाउनले गर्दा हाट बजार बन्द छ, नत्र हामी आफैं पनि पुर्याउँथ्यौं। तरकारीलाई घरघरै लगेर बिक्री गर्ने संयन्त्र बनाउन सके किसान र उपभोक्ता दुवैलाई राहत हुने उनको भनाइ छ। खेतबारीमै तरकारी कुहिरहेका बेलामा पूर्वी नेपालका कतिपय सहरमा तरकारी महँगिएको छ। घरघरै पुर्याउने व्यापारीले महँगोमा तरकारी बेच्ने गरेका छन्। मल, बिउ तथा खाद्य उपजको ढुवानी तथा उपलब्धतालाई सहज बनाउन किसान तथा यस क्षेत्रका उद्योगी व्यापारीको माग छ। तर, सरकारले लकडाउनलाई मात्र ध्यान दिएको, आज र भोलिको बजार तथा उत्पादनलाई विचारै नगरेको उनीहरूको गुनासो छ। यस्तो बेवास्ताले दीर्घकालीन अभाव र समस्या सिर्जना गर्ने पोल्ट्री उद्योग सञ्चालन गरिरहेका इटहरीका ज्ञानेन्द्र पराजुली बताउँछन्। सागर फिड इन्डस्ट्रिजका सञ्चालक पराजुलीकाअनुसार अण्डा तथा चल्ला उत्पादनलाई लकडाउनले तात्कालीन र दीर्घकालीन समस्या सिर्जना गर्दै छ। साताको ४५ हजार चल्ला माटोमा पुरिरहेको उनको भनाइ छ। हप्ताको ६० हजार अण्डा उत्पादन हुने र खेर जाने अवस्थामा रहेको उनी बताउँछन्। अरु त अरु अबको ६७ महिनापछि यहाँ भएका २२ हजार माउ मर्छन्, उनी भन्छन्, नयाँ कुखुराका लागि थाइल्यान्डमा अर्डर गरेर पैसा पठाएको, ल्याउन सकिने अवस्था छैन, पछि तीन महिना त उद्योग पक्का ठप्प हुन्छ। लकडाउन लगत्तै कुखुरा, अण्डाको उत्पादनमा ठूलो मात्रामा गिरावट आउने उनी बताउँछन्। यता कुखुरा उत्पादन गर्ने किसानको समस्या पनि त्योभन्दा भिन्न छैन। उत्साहित भएर फर्ममा लगानी गर्नेले लगानी पनि नउठ्ने गरी सस्तैमा कुखुरा बेचिरहेका छन्। बजारमा दानाको अभाव, बेच्ने बेला भएका कुखुरा ढुवानी गर्न समस्या तथा फ्रेस हाउसलाईसमेत बन्द गर्न कडिकडाउ गर्दा समस्यामा परेको कुखुरापालक सुरेश बस्नेत बताउँछन्। सरकार र प्रशासनको दोहोरो व्यवहारले उनीहरु झन आजित छन्। सरकारले ढुवानी गर्न दिने भन्छ, प्रशासनले पास चाहिँदैन भन्छ, तर बाटोमा पास खोजेर हैरान पार्छ, पराजुली भन्छन्, तत्काल केही कदम नचाले बर्डफ्लुलेभन्दा ठूलो क्षति लकडाउनले गर्नेछ। त्यसो त अबको तीन महिनापछिको उत्पादनबारे नसोच्ने हो भने समग्र कृषि क्षेत्रमा संकट आउने देखिन्छ। बराहक्षेत्र चौखोलाका अगुवा कृषक कर्णबहादुर कार्कीले आँखै अघि ३ कठ्ठामा लगाएको टमाटर कुहिँदा टुलुटुलु हेर्न बाहेक केही गर्न सकेनन्। उनी भन्छन्, अहिलेको त कुहियो, अब थप बाली लाउन न बिउ छ, न मल। मलबिउको सहज पहुँच बनाउन सके उत्पादनले निरन्तरता पाउने उनी बताउँछन्। लकडाउनका कारण दूध उत्पादक किसानसमेत मर्कामा छन्। डेरी तथा उद्योगले किसानको आधा दूध मात्र किन्न थालेका छन्। दैनिक १६ हजार लिटरसम्म दूध किन्ने गरेको इटहरीको कामधेनु दुग्ध सहकारीले अहिले ६ देखि ७ हजार लिटर दूध मात्र किनिरहेको छ। दूध उपयोग हुने चिया पसल, होटल, बेकरी बन्द छन्, सहकारीका अध्यक्ष बाबुराम खत्री भन्छन्, हामीलाई दूध बेच्ने ६ जिल्लाका १४ हजार किसान प्रत्यक्ष समस्यामा परेका छन्। उनले दुग्धजन्य उद्योग सुरक्षित तरिकाले सञ्चालन गर्ने र उत्पादनको सहज बिक्रीका लागि व्यवस्था मिलाउनुपर्नेमा जोड दिए। त्यसो गर्न सके उपभोक्ता र उत्पादक तथा हजारौं निम्न वर्गीय किसानले थोरै भए पनि राहत महसुस गर्थे, उनले भने। यता प्रदेशको भूमि व्यवस्था, कृषि तथा सहकारी मन्त्रालयले आवश्यक निर्देशिका तथा राहतका विषयमा तयारी भइरहेको जानकारी दिएको छ। कृषि क्षेत्रमा निकै ठूलो समस्या आउन लागेको पक्कै हो, मन्त्रालयका सूचना अधिकृत कुमारसिंह खत्रीले भने, कृषिलाई नियमित गर्नका लागि प्रशासनसँग पनि समन्वय गरिरहेका छौं भने तत्कालीन र दीर्घकालीन राहतका कार्यक्रम पनि ल्याउने तयारीमा छौं।"
ओलीनेपाल समूहको बैठक सकियो : मंगलबार सचिवालयपछि मात्रै स्थायी समिति बस्ने सहमति,"काठमाडौं : सत्तारुढ नेपाल कम्युनिस्ट पार्टी (नेकपा)का अध्यक्ष तथा प्रधानमन्त्री केपी ओली अल्पमतबाट जोगिन माधव नेपाल समूहलाई फकाउने अन्तिम प्रयासबीच भएको छलफल सकिएको छ। सोमबार नेपाल निवास कोटेश्वरमा भएको छलफल सकिएको छ। छलफलमा भोलि सचिवालय बैठक बस्ने सहमति भएको नेपाल समूहबाट बैठकमा सहभागी रघुजी पन्तले अन्नपूर्ण अनलाइनलाई जानकारी दिए। 'भोलि सचिवालय बैठक बस्ने सहमति गरिएको छ' पन्तले भने 'त्यसपछि स्थायी समिति बस्ने गरी सहमति भयो।' कोटेश्वरमा माधव र ओली समूहको वार्ता, खुमलटारमा प्रचण्ड र झलनाथ सोमबार बिहान प्रधानमन्त्री ओलीले नेपाललाई बालुवाटार बोलाएर मिलेर अघि जान तयार रहेको प्रस्ताव गरेका थिए। नेपालले अरु साथीहरूसँग पनि छलफल गर्नुपर्ने बताएपछि सोमबार दिउँसो बैठक बसेको थियो। ओलीका तर्फबाट उपप्रधान तथा रक्षामन्त्री इश्वर पोखरेल, विष्णु पौडेल, प्रदिप ज्ञवाली र शंकर पोखरेल र नेपाल समूहबाट माधव नेपाल, सुरेन्द्र पाण्डे, भीम रावल र रघुजी पन्त कोटेश्वरमा सहभागी थिए। आइतबार नेपाल निवासमा भएको भेलाले पार्टी र सरकार दुवैतिर ओलीको नेतृत्व असफल भएकोले विकल्प खोज्नुपर्ने निश्कर्ष निकालेपछि ओलीले समूहले नेपाल समूहलाई आफुतिर ल्याउन हरदम प्रयास गरिरहेको छ। कोटेश्वरमा नेपाल र ओलीसमूहबीच छलफल चलिरहँदा खुमलटारमा प्रचण्ड, झलनाथ खनाल र वामदेव गौतमबीच छलफल भएको थियो। कोटेश्वरमा नेपाल र ओली समूहको निष्कर्षपछि खुमलटार छलफलले थप रणनीति बनाउने निष्कर्ष निकालेको स्रोतको दाबी छ। पछिल्लो समय सत्तारुढ नेकपाभित्रको आन्तरिक विवादले जटिल मोड लिएको छ। खासगरी अध्यादेश जारी तथा फिर्ता प्रकरणपछि पार्टीभित्र ओलीविरुद्धको मत बलियो बन्दै गएको छ। ओलीको विकल्प खोज्न अध्यक्ष पुष्पकमल दाहाल प्रचण्ड, माधव नेपाल, झलनाथ खनाल र वामदेव गौतम समूह एकै ठाउँमा उभिएपछि यो समिकरणलाई जसरी नै भत्काउने प्रयासमा बालुवाटार जुटेको हो। यसका लागि नेपाललाई उपयोग गर्ने रणनीतिअनुसार उनलाई फकाउने प्रयास भइरहेको छ। ओली कुनै पनि हालतमा हट्न तयार नहुने अवस्था र विरोधी पक्षको सक्रियताका कारण कुनै बेला नेकपाभित्र दुर्घटना हुनसक्ने चिन्ता पार्टी पंक्तिमा छाएको छ। स्थायी समितिको बैठक बोलाउन र त्यसमै ओलीको विकल्पबारे छलफल गर्न प्रचण्ड, माधव, झलनाथ र गौतम समूह सक्रिय भएपछि ओली स्थायी समितिलाई जसरी पनि टार्ने रणनीतिमा छन्प्रचण्ड र नेपाल समूहका २० सदस्यले यही वैशाख १० मा दुवै अध्यक्षलाई पत्र लेखेर स्थायी कमिटी बैठक बोलाउन माग गरेका थिए। विधानतः एकचौथाइ सदस्यले बैठक माग गरेको १५ दिनभित्र बोलाउनुपर्ने हुन्छ। स्थायी समितिमा ओली स्पष्ट अल्पमतमा छन्। नेकपाको ४४ सदस्यीय स्थायी समितिमा प्रचण्ड र नेपाल समूहका ३२ सदस्य छन्। ओली पक्षमा जम्मा १२ जना मात्रै छन्। ओली पक्षमा ईश्वर पोखरेल, किरण गुरुङ, छविलाल विश्वकर्मा, प्रदीप ज्ञवाली, पृथ्वीसुब्बा गुरुङ, रघुवीर महासेठ, विष्णुप्रसाद रिमाल, सत्यनारायण मण्डल, शंकर पोखरेल र सुवासचन्द्र नेम्बाङ मात्रै छन्। ओलीलाई कमजोर बनाएर आफ्नो समूह बलियो बनाउनका लागि प्रचण्डले कहिले वामदेव गौतम निवास भैंसेपाटीमा त कहिले नेता नेपाल निवास कोटेश्वरमा छलफल तीब्र पारेका थिए। केही दिन अघि वामदेव निवास भैंसेपाटीमा बहुमत सचिवालयसँग छलफल गरेर ओलीलाई अल्पमत पारेका प्रचण्डले आइतबार मात्रै नेपाल निवास कोटेश्वरमा छलफल गरेर ओलीलाई आफु बलियो भएको सन्देश दिएका थिए।"
सरकारविरुद्ध कांग्रेससहितका विपक्षीको मोर्चाबन्दी,"काठमाडौं : प्रमुख विपक्षी दल नेपाली कांग्रेससहितका विपक्षी दलहरूले दल फुटाउनका लागि अपहरण शैलीमा सांसदलाई नियन्त्रणमा लिने घटनाको छानबिन गरी कारबाही गर्न माग गरेका छन्। कांग्रेस केन्द्रीय कार्यालय सानेपामा नेपाली कांग्रेस, जनता समाजवादी पार्टी नेपाल र राष्ट्रिय प्रजातन्त्र पार्टीका नेताहरुको सोमबार बसेको बैठकले यस्तो माग गरेको हो। बैठकपछि काँग्रेस सभापति शेरबहादुर देउवा, जसपाका उपेन्द्र यादव र शरत्सिंह भण्डारी तथा राप्रपाका अध्यक्ष डा प्रकाशचन्द्र लोहनीले संयुक्त विज्ञप्ति जारी गरी स्वेच्छाचारी प्रवृत्तिविरुद्ध सम्पूर्ण लोकतन्त्रवादी शक्ति एकबद्ध भई संघर्ष गर्ने प्रतिबद्धता व्यक्त गरेका छन् । सङ्घीय सांसद डा सुरेन्द्र यादव अपहृत भनिएको प्रकरणमा छानबिन तथा कानूनी कारवाही अगाडि बढाउन माग गरिएको छ। । बैठकले कोरोना भाइरसको सङ्क्रमण सन्दर्भमा गरिएको लकडाउन अवधिमा जनताका न्यूनतम आवश्यकता पूर्ति गर्न तथा नेपाली अर्थतन्त्रमा परेको नकारात्मक प्रभाव न्यून गर्नका लागि तत्काल राहत र कार्यक्रमको ठोस योजना प्रस्तुत गर्न माग गरेको छ। साथै कोरोना भाइरसको यथार्थ स्थिति पत्ता लगाउन आवश्यक जाँचलाई तीव्रता दिन बैठकले माग गरेको छ। बैठकमा कांग्रेसबाट सभापति देउवा एवं नेता रामचन्द्र पौडेल, विमलेन्द्र निधि, विजयकुमार गच्छदार, डा शशांक कोइराला, पूर्णबहादुर खड्का, डा प्रकाशशरण महत, गोपालमान श्रेष्ठ, प्रकाशमान सिंह, विश्वप्रकाश शर्मा र राधेश्याम अधिकारी, जसपाबाट महन्थ ठाकुर, डा बाबुराम भट्टराई, उपेन्द्र यादव, राजेन्द्र महतो, महेन्द्र यादव, भण्डारी, अशोककुमार राई र राजेन्द्रप्रसाद श्रेष्ठ तथा राप्रपाबाट अध्यक्ष डा लोहनी उपस्थित थिए।"
माधव नेपाललाई फकाउने बालुवाटारको प्रयास असफल,"काठमाडौं : सत्तारुढ नेपाल कम्युनिस्ट पार्टी (नेकपा)भित्रको आन्तरिक विवादले जटिल मोड लिइरहेको बेला प्रधानमन्त्री केपी शर्मा ओली र माधव नेपाल समूहबीच भएको छलफलमा सहमति जुट्न नसकेको बताइएको छ। सोमबार कोटेश्वरमा भएको दुई समूहको छलफललाई अर्थपूर्ण रुपमा हेरिएको थियो। तर नेपाल समूहको केही प्रस्ताव ओली समूहले अस्वीकार गरेपछि नेपाल समूहलाई फकाउने बालुवाटारको प्रयास असफल भएको छ। सहभागी एक नेताले दिएको जानकारी अनुसार नेपाल समूहले पार्टीभित्र एक व्यक्ति एक पद हुनुपर्ने प्रस्ताव राखेको थियो। तर ओली समूहले सो प्रस्ताव अस्वीकार गरेपछि सहमति जुट्न नसकेको हो। छलफलमा भोलि सचिवालय बैठक बस्ने सहमति भएको नेपाल समूहबाट बैठकमा सहभागी रघुजी पन्तले अन्नपूर्ण अनलाइनलाई जानकारी दिए। 'भोलि सचिवालय बैठक बस्ने सहमति गरिएको छ' पन्तले भने 'त्यसपछि स्थायी समिति बस्ने गरी सहमति भयो।' सोमबार बिहान प्रधानमन्त्री ओलीले नेपाललाई बालुवाटार बोलाएर मिलेर अघि जान तयार रहेको प्रस्ताव गरेका थिए। नेपालले अरु साथीहरूसँग पनि छलफल गर्नुपर्ने बताएपछि सोमबार दिउँसो बैठक बसेको थियो। ओलीका तर्फबाट उपप्रधान तथा रक्षामन्त्री इश्वर पोखरेल, विष्णु पौडेल, प्रदिप ज्ञवाली र शंकर पोखरेल र नेपाल समूहबाट माधव नेपाल, सुरेन्द्र पाण्डे, भीम रावल र रघुजी पन्त कोटेश्वरमा सहभागी थिए। आइतबार नेपाल निवास कोटेश्वरमा अर्का अध्यक्ष पुष्पकमल दाहाल प्रचण्डसहित भएको नेपाल समूहको छलफलले पार्टी र सरकार दुवैतिर ओलीको नेतृत्व असफल भएकोले विकल्प खोज्नुपर्ने निश्कर्ष निकालेको थियो। सोही निष्कर्षपछि नेपाल समूहलाई फकाउने प्रयासमा ओली समूह थियो। फकाउने प्रयासबीच नेपाललाई सोमबार बिहान बालुवाटारमा बोलाएर ओलीले छलफल गरेका थिए। सो छलफलमा आफ्नो समूहसँग छलफल गर्नुपर्ने नेपालले बताएका थिए। कोटेश्वरमा नेपाल र ओलीसमूहबीच छलफल चलिरहँदा खुमलटारमा प्रचण्ड, झलनाथ खनाल र वामदेव गौतमबीच छलफल भएको थियो। कोटेश्वरमा नेपाल र ओली समूहको निष्कर्षपछि खुमलटार छलफलले थप रणनीति बनाउने निष्कर्ष निकालेको स्रोतको दाबी छ।"
गृहको निर्देशन : पासबिनाका गाडी कडाइका साथ रोक,काठमाडौं : लकडाउनलाई थप कडा पार्न गृह मन्त्रालयले मातहतका निकायलाई निर्देशन दिएको छ । मन्त्रालयले सबै जिल्ला प्रशासन कार्यालयलाई सोमबार परिपत्र गर्दै पासविनाका कुनै पनि सवारी साधन आवतजावतमा रोक लगाउन निर्देशन दिएको गृह मन्त्रालयले जनाएको छ । बीच बाटामा पुगेका र विचल्लीमा परेका मजदूर र सर्वसाधारणलाई उद्धारका लागि साँझको समयमा केही दिन सवारी सञ्चालनमा अनौपचारिकरुपमा खुकुलो गराइएकाले अधिकांशको उद्धार भइसकेको गृह मन्त्रालयको ठहर छ । त्यसैले मन्त्रालयले सोमबारदेखि पासविनाका सबै प्रकारका सवारी साधन सञ्चालनमा रोक लगाउन भनेको हो । हुलमूलका साथ सवारी साधनमा यात्रा गर्दा कोभिड १९ सङ्क्रमण भएर थप जटिलता निम्त्याउनसक्ने खतरालाई ध्यानमा राखेर उक्त निर्देशन दिइएको मन्त्रालयले जनाएको छ । लकडाउनलाई सरकारले वैशाख २५ गतेसम्म लम्ब्याएको छ । अहिलेसम्म मुलुकमा ५२ जनामा कोभिड१९ सङ्क्रमण पुष्टि भइसकेको छ ।१६ जना स्वास्थ्य लाभ गरी घर फर्किसकेका छन्।
"कोटेश्वरमा माधव र ओली समूहको वार्ता, खुमलटारमा प्रचण्ड र झलनाथ","काठमाडौं : सत्तारुढ नेपाल कम्युनिस्ट पार्टी (नेकपा)का अध्यक्ष तथा प्रधानमन्त्री केपी ओली अल्पमतबाट जोगिन माधव नेपाल समूहलाई फकाउने अन्तिम प्रयास गरिरहेका छन्। सोमबार बिहान प्रधानमन्त्री ओलीले नेपाललाई बालुवाटार बोलाएर मिलेर अघि जान तयार रहेको प्रस्ताव गरेका थिए। नेपालले अरु साथीहरूसँग पनि छलफल गर्नुपर्ने बताएर फर्केका थिए। त्यसपछि अहिले अपरान्ह फेरि नेपाल निवास कोटेश्वरमा ओली र नेपाल समूहको छलफल भइरहेको छ। ओलीका तर्फबाट उपप्रधान तथा रक्षामन्त्री इश्वर पोखरेल र शंकर पोखरेलगायत कोटेश्वर निवास पुगेका छन्। आइतबार नेपाल निवासमा भएको भेलाले पार्टी र सरकार दुवैतिर ओलीको नेतृत्व असफल भएकोले विकल्प खोज्नुपर्ने निश्कर्ष निकालेपछि बालुवाटार झस्किएको हो। अर्का अध्यक्ष पुष्पकमल दाहाल प्रचण्डभन्दा नेपाललाई नै आफ्नो क्याम्पमा ल्याएर आफूलाई बलियो र सुरक्षित बनाउने बालुवाटारको नयाँ रणनीतिअनुसार नेपालसँग सम्वाद बढाइएको एक नेताले बताए। कोटेश्वरमा नेपाल र ओलीसमूहबीच छलफल चलिरहँदा खुमलटारमा प्रचण्ड, झलनाथ र वामदेवबीच छलफल चलिरहेको छ। पछिल्लो समय सत्तारुढ नेकपाभित्रको आन्तरिक विवादले जटिल मोड लिएको छ। खासगरी अध्यादेश जारी तथा फिर्ता प्रकरणपछि पार्टीभित्र ओलीविरुद्धको मत बलियो बन्दै गएको छ। ओलीको विकल्प खोज्न अध्यक्ष पुष्पकमल दाहाल प्रचण्ड, माधव नेपाल, झलनाथ खनाल र वामदेव गौतम समूह एकै ठाउँमा उभिएपछि यो समिकरणलाई जसरी नै भत्काउने प्रयासमा बालुवाटार जुटेको छ। यसका लागि नेपाललाई उपयोग गर्ने रणनीतिअनुसार उनलाई फकाउने प्रयास भइरहेको छ। ओली कुनै पनि हालतमा हट्न तयार नहुने अवस्था र विरोधी पक्षको सक्रियताका कारण कुनै बेला नेकपाभित्र दुर्घटना हुनसक्ने चिन्ता पार्टी पंक्तिमा छाएको छ। स्थायी समितिको बैठक बोलाउन र त्यसमै ओलीको विकल्पबारे छलफल गर्न प्रचण्ड, माधव, झलनाथ र गौतम समूह सक्रिय भएपछि ओली स्थायी समितिलाई जसरी पनि टार्ने रणनीतिमा छन्प्रचण्ड र नेपाल समूहका २० सदस्यले यही वैशाख १० मा दुवै अध्यक्षलाई पत्र लेखेर स्थायी कमिटी बैठक बोलाउन माग गरेका थिए। विधानतः एकचौथाइ सदस्यले बैठक माग गरेको १५ दिनभित्र बोलाउनुपर्ने हुन्छ। स्थायी समितिमा ओली स्पष्ट अल्पमतमा छन्। नेकपाको ४४ सदस्यीय स्थायी समितिमा प्रचण्ड र नेपाल समूहका ३२ सदस्य छन्। ओली पक्षमा जम्मा १२ जना मात्रै छन्। ओली पक्षमा ईश्वर पोखरेल, किरण गुरुङ, छविलाल विश्वकर्मा, प्रदीप ज्ञवाली, पृथ्वीसुब्बा गुरुङ, रघुवीर महासेठ, विष्णुप्रसाद रिमाल, सत्यनारायण मण्डल, शंकर पोखरेल र सुवासचन्द्र नेम्बाङ मात्रै छन्। महासचिव पौडेल मझधारको भूमिकामा देखिएका छन्। अध्यादेश ल्याउँदा प्रधानमन्त्रीनिकटकै परराष्ट्रमन्त्रीसमेत रहेका ज्ञवाली विपक्षमा देखिएका थिए। ओलीलाई कमजोर बनाएर आफ्नो समूह बलियो बनाउनका लागि प्रचण्डले कहिले वामदेव गौतम निवास भैंसेपाटीमा त कहिले नेता नेपाल निवास कोटेश्वरमा छलफल तीब्र पारेका थिए। केही दिन अघि वामदेव निवास भैंसेपाटीमा बहुमत सचिवालयसँग छलफल गरेर ओलीलाई अल्पमत पारेका प्रचण्डले आइतबार मात्रै नेपाल निवास कोटेश्वरमा छलफल गरेर ओलीलाई आफु बलियो भएको सन्देश दिएका थिए। त्यसोत प्रचण्डले छलफल तीब्र पारेपछि ओली समूहले पनि पोखरेलको नेतृत्वमा छलफललाई तीब्र गरिरहेको छ। केही दिनअघिदेखि नेपाल र वामदेव समूहसँग ओली समूहले निरन्तर छलफल गरिरहेका छ। सो छलफलमा वरिष्ठ नेता झलनाथ खनाल भने प्रचण्ड समूहतिर साथ दिइरहेका छन्। भैंसेपाटी छलफलबाट स्थायी कमिटीको बैठक बोलाउनुपर्ने निष्कर्ष प्रचण्ड समूहको थियो। आइतबार कोटेश्वर र खुमलटारमा भएको दुवै बैठकले ओलीको विकल्प खोज्नुपर्नेमा जोड दिएको थियो। पार्टीमा एक व्यक्ति एक पद नेपाल समूहको पूर्वसर्त हो। यो सर्तमा शुरुदेखि नै ओलीले सहमति गर्न सकेका छैनन्। सो पदमा ओली समूहले सहमति गरेमा ओलीले समेत कि प्रधानमन्त्री कि अध्यक्ष पद छाड्नुपर्ने अवस्था हुन्छ। गण्डकी प्रदेशका मुख्यमन्त्री पृथ्वी सुब्बा गुरुङ र प्रदेश ५ काम मुख्यमन्त्री शंकर पाखरेललाई समेत नेपाल समूहको उक्त सर्त कार्यन्वयन भएमा झड्का लाग्नेछ। तर ओली समूह नेपाल समूहको उक्त सर्त कार्यन्वयन गर्न शुरूदेखि नै अनिच्छुक छ।"
"गाउँपालिका कार्यालयमा आगलागी, छानबिन गर्न नेकपाको माग","नुवाकोट : नुवाकोटको म्यागङ गाउँपालिका कार्यालयमा आगजनी भएको छ । आगलागीबाट २० लाख रुपैयाँ बराबरको धनमाल क्षति भएको छ।कार्यालयको स्टोर शाखामा विद्युत् सर्ट भएर आगो लागेको जिल्ला प्रहरी कार्यालय नुवाकोटका प्रहरी नायब उपरीक्षक राजेश थापाले जानकारी दिए। आगलागीबाट दुई आर्थिक वर्षका सम्पूर्ण कागजात, कम्प्युटर, फर्निचर र औषधिहरु जलेर नष्ट भएको म्यागाङ गाउँपालिका कार्यालयले जनाएको छ। सम्पूर्ण कागजात जलेर नष्ट हुनुमा गाउँपालिकाको अनियमितलालाई ढाकछोप गर्ने षड्यन्त्र भएको आरोप स्थानीयले लगाएका छन्। आगलागी घटनाको यथार्थ छानबिन हुनुपर्ने नेकपा म्यागङले माग गरेको छ । नेकपा म्यागाङले विज्ञप्ती जारी गरी गाउँपालिका अध्यक्षले गरेको बदमासी लुकाउन घटना गराएको आरोप लगाइएको छ। गाउँपालिका अध्यक्ष आशाबहादुर तामाङले भने दुर्घटनालाई नेकपाले राजनीतिकरण गरेको प्रतिक्रिया दिएका छन्। आगलागीले कोरोना नियन्त्रण र रोकथामको गतिविधि नरोकिएको गाउँपालिका अध्यक्ष तामाङले बताए। गाउँपालिका कार्यालयका अनुसार आइतबार दिउँसो करिब १ बजेतिर आगलागी भएको हो ।"
बिदेसिएका नेपालीबारे अध्ययन गरिँदै,"काठमाडौं : कोरोना भाइरस (कोभिड१९) ले आक्रान्त विश्वमा नेपालीको अवस्थाबारे सरकारले बल्ल विस्तृत अध्ययन थालेको छ। परराष्ट्र मन्त्रालयले विदेशस्थित आफ्ना दूतावास दिने जानकारीका आधारमा प्रतिवेदन तयार गर्न लागेको हो। पहिलो चरणमा अधिक नेपालीहरू कार्यरत पश्चिम एसियाली मुलुक हेर्ने दूतावासमार्फत तथ्यांक माग गरेर त्यसअनुरुप सूची तय गर्ने काम भइरहेको छ, परराष्ट्रका एक अधिकारीले भने, यो काम पहिलेदेखि नै अद्यावधिक राख्नुपर्ने हो। समस्या परेको यति लामो समय भएपछि दूतावासमार्फत तथ्यांक र अवस्थाबारे प्रतिवेदन तयार गर्दै छौं। जहाजले व्यावसायिक उडान गर्नेबित्तिकै तीन लाख नेपाली स्वदेश फर्कन सक्ने दूतावासको प्रारम्भिक अध्ययनले देखाएको छ। ती नेपाली (तीन लाख) एकैपटक फर्कंदा उत्पन्न हुन सक्ने समस्याबारे सरकार यसको विस्तृत अध्ययनमा लागको हो। एक महिना लकडाउन हुँदा नियमित बिदामा आउने, आफ्नो करार सम्झौता सकेर सदाका लागि फर्कने नेपाली कति छन्, टिकट लिएर त्यसको व्यवस्थापन गर्न नसकेका कति छन्, अवैध (बिनाभिसा) को अवस्था के छ ? लगायतमा बल्ल सरकारको ध्यान पुगेको हो। मन्त्रालयले अबका दिनमा कस्तो काम नेपालीले पाउँछन्, कतिले रोजगारी गुमाउँछन् भन्ने विषयमा विस्तृत विवरण माग गरेको हो। जहाजले व्यावसायिक उडान गर्नेबित्तिकै तीन लाख नेपाली स्वदेश फर्कन सक्ने दूतावासको प्रारम्भिक अध्ययनले देखाएको छ। कतिपय दूतावासले पठाएका विवरण अपुग भन्दै थप तथ्यांक उपलब्ध गराउन भनिएको परराष्ट्रका ती अधिकारीले बताए। उनका अनुसार खाडीमा रहेका दूतावासले रोजगारीमा गएका नेपालीका मामिलाबाहेक अन्य दुईपक्षीय मुद्दामा काम गर्नुपरेको छैन। तर, त्यहाँको परिस्थिति अध्ययन र नेपालीको सूचीसमेत नहुनु दुःखद भन्दै परराष्ट्रले राजदूतहरूसँग असन्तुष्टिसमेत पोखेको उनले बताए। यतिबेला खाडीमा नेपालीमा कोरोना संक्रमण पनि बढ्दो छ। मन्त्रालयले रोजगारमा जाने मुलुकपछि विद्यार्थी अधिक जाने मुलुकको पनि अध्ययन अघि बढाउनेछ। त्यसमा मन्त्रालयले अमेरिका, अस्ट्रेलिया, क्यानडा, न्युजिल्याड, जापान, साइप्रस, जर्मनी, बेलायत, फ्रान्स सिंगापुर, थाइल्यान्ड, बंगलादेशलगायतमा रहेका दूतावासलाई यथार्थ अवस्था बुझाउने रिपोर्ट पठाउन निर्देशन दिइसकेको छ। कूटनीतिक सम्बन्ध कायम रहेका १ सय ६७ मुलुक हेर्ने गरी नेपालका ३० दूतावास, तीन राष्ट्रसंघीय स्थायी नियोग र ६ महावाणिज्य दूतावास छन्। ती सबै निकायबाट आउने नियमित रिपोर्ट मात्र होइन। अहिले विशेष निर्देशनको आधारमा त्यहाँको यथार्थ जानकारी दिनुपर्ने अवस्था छ। पुरानै आधारमा रिपोर्ट आएकाले मन्त्रालयले दोहोर्याएर अवस्था आकलन गरेर रिपोर्ट पठाउन लगाएको हो। परराष्ट्र प्रवक्ता भरतराज पौड्यालले कोभिड१९ कहिलेसम्म रहन्छ र त्यसपछि उडान खुल्दा नेपाली आउने क्रमलाई कसरी व्यवस्थापन गर्ने भन्नेमा केन्द्रित रहेर प्रतिवेदन तयार गर्न लागिएको बताए। खुल्नै समय लागेमा त्यहाँ रहेकाहरूको अवस्थालाई कसरी नियाल्ने ? खुलेलगत्तै नेपाली आउने भए कसरी यहाँको आन्तरिक व्यवस्थापन गर्ने, त्यहाँ रोजगारी गुम्ने अवस्था हुँदा के गर्ने ? यस्तै विषय यसमा रहनेछ, प्रवक्ता पौड्यालले भने, गर्नुपर्ने काम, अवस्था, निर्देशन सबै विषय रहनेछ। यो निकै विस्तृत हुनेछ। विभिन्न खाडी राष्ट्रमा १५ लाखभन्दा बढी नेपाली कार्यरत छन्। कोभिड १९ प्रकोपको चापमा परेका ती मुलुकको अर्थतन्त्र दैनिक कमजोर हुँदै गएका छन्। कैयन उद्योग बन्द छन्। भविष्यमा सहज खुल्ने अवस्था नरहेकाले रोजगारी गुमाउनुपर्ने अवस्था छ। विश्वमै ३० प्रतिशतले यही अवस्थामा रोजगारी गुमाउने रिपोर्टसमेत सार्वजनिक भएकाले पनि त्यसको मारमा नेपाली कामदार पनि पर्ने देखिन्छ।"
लकडाउनमा सरकारी कर्मचारीहरुको तलबभत्ता नकाटिने,काठमाडौँ : लकडाउनका कारण कार्यालय जान नपाएका सरकारी कर्मचारीहरुलाई उनीहरुको नियमित तलब नकाटिने गरी सरकारले सार्वजनिक बिदा दिएको छ । गृहमन्त्रालयले राजपत्रमा यस्तो सूचना जारी गरेको हो । जस अनुसार चैत ९ गतेदेखि कार्यालय जान नसकेका सरकारी कर्मचारीहरुको अवधि सार्वजनिक बिदाको रुपमा गणना हुनेछ । गृहले जारी गरेको सूचनामा उनीहरुको यो बिदालाई सार्वजनिक बिदामा परिणत हुने उल्लेख छ । यससँगै उनीहरुले नियमित रुपमा खाइपाइ आएको भत्ता समेत यथावत रहने बताइएको छ । यसबीचमा स्वास्थ्य मन्त्रालयका सहित केही उच्चपदस्थ कर्मचारी नियमित काममै खटिएका छन् ।
कोटेश्वर भेलाको निष्कर्ष : ओलीको विकल्प खोज्न सबै उपाय अपनाउने,"काठमाडौं : नेकपामा विवाद चर्किरहेका बेला आइतबार वरिष्ठ नेता माधवकुमार नेपालनिकट स्थायी समिति सदस्यको भेला कोटेश्वरमा बस्यो। नेपालसँगै पार्टी अध्यक्ष पुष्पकमल दाहाल पनि त्यहाँ उपस्थित थिए। सहभागी नेताले तत्काल स्थायी समिति बैठक बोलाउनका लागि प्रधानमन्त्रीलाई कडा दबाब दिन दाहाल र नेपालसमक्ष आग्रह गरेका छन्। उनीहरूले वन पैदावर समितिको कार्यालयमा भेला भई पार्टी बैठक बोलाउन, आवश्यक परे त्यही बैठकबाटै प्रधानमन्त्री केपी ओलीको विकल्पसमेत खोजेर जान सुझाएका हुन्। त्यसमा अष्टलक्ष्मी शाक्य, गोकर्ण विष्ट, भीमप्रसाद आचार्य, भीमबहादुर रावल, मुकुन्द न्यौपाने, युवराज ज्ञवाली, योगेश भट्टराई, रघुजी पन्त, वेदुराम भुसाल, सुरेन्द्रप्रसाद पाण्डेलगायत नेता सहभागी थिए। कृषिमन्त्रीसमेत रहेका नेता घनश्याम भुसाल भने अनुपस्थित थिए। नेपालले आफूनिकट नेताहरूसँग मात्र पछिल्लो राजनीतिक घटनाक्रमबारे परामर्श गर्न चाहेका थिए। नेताहरूले भने दाहाललाई बोलाउन आग्रह गरेका थिए। दाहाल र नेपालनिकट २० सदस्यले यही वैशाख १० मा दुवै अध्यक्षलाई पत्र लेखेर स्थायी समिति बैठक बोलाउन माग गरेका थिए। विधानतः एकचौथाइ सदस्यले बैठक माग गरेको १५ दिनभित्र बोलाउनुपर्ने हुन्छ। प्रधानमन्त्री ओलीले पार्टीमा छलफल नगरी मन्त्रिपरिषद् बैठकबाट ठाडो प्रस्तावका रूपमा दुई अध्यादेश ल्याएका थिए। चौतर्फी विरोधपछि ओलीले पाँच दिनमै दुवै अध्यादेश फिर्तासमेत लिए। पार्टीलाई छल्दै मनोमानी निर्णय गर्दै जाने ओलीको शैलीका कारण नेकपा बदनाम बन्दै गएकाले अब कोटेश्वर भेलाले आक्रामक रूपमा प्रस्तुत हुनुपर्ने निष्कर्ष निकालेको छ। अध्यादेश प्रकरणका विषयमा प्रधानमन्त्रीले पार्टी बैठकमा जवाफ दिनुपर्ने उनीहरूको माग छ। बाहिरबाहिर छलफल गरेर केही हँुदैन। पार्टीभित्रै छलफल गरेर समस्याको समाधान खोज्नुपर्छ। त्यसका लागि बैठक बोलाउन अडान लिनुहोस् भन्ने सुझाव हामीले दिएका छौं, स्थायी समिति सदस्य युवराज ज्ञवालीले अन्नपूर्णसँग भने, प्रधानमन्त्री मान्नुहुन्न भने पनि केके उपाय खोजेर हुन्छ बैठक बोलाउने वातावरण बनाउनुहोस्। छलफल बैठकमै गरौं भन्ने छ। अर्का नेता सुरेन्द्र पाण्डेले पार्टी बैठक छलेर समस्याको समाधान नहुने भएकाले बैठक दबाब बढाउन नै छलफल भएको बताए। हामीले स्थायी समितिको बैठक बोलाउन भनेका छौं। बैठकबाट भागेर, त्यसलाई छल्न खोजेर कुनै समस्याको समाधान हँुदैन, उनले भने, यी सबै काम (अध्यादेश ल्याउनेलगायत) किन गरेको भन्ने हुुनुपयो। यसका लागि पहल लिनुहोस्। ओली पक्षले भने यसलाई प्रधानमन्त्रीविरुद्धको घेराबन्दीका रूपमा अथ्र्याउन थालेको छ। नेताहरूका आआफ्ना अडानका कारण नेकपाभित्रको संघर्ष चर्किंदै जाने संकेत देखिएको छ। प्रधानमन्त्री ओलीले पनि आफूनिकट नेतासँगको परामर्शलाई तीव्र बनाएका छन्। उनले उपप्रधान तथा रक्षामन्त्री ईश्वर पोखरेल, नेकपा संसदीय दलका उपनेतासमेत रहेका स्थायी समिति सदस्य सुवास नेम्बाङ, प्रदेश ५ का मुख्यमन्त्री तथा स्थायी समिति सदस्य शंकर पोखरेल, विष्णु रिमाललगायत नेता र कानुन व्यवसायीसँग बालुवाटारमा छलफल गरे। प्रधानमन्त्री दबाब परे स्थायी समिति नबोलाई सचिवालय बैठक भने बोलाउने निष्कर्षमा पुगेका छन्। उनले सम्भवतः सोमबार (आज) सचिवालय बैठक बोलाउने संकेत गरेका छन्। सचिवालय बैठकबारे आइतबार दाहालसँग छलफल भए पनि ओलीले अन्तिम समयमा कार्यव्यस्तता देखाएको एक नेताले बताए। स्थायी समिति बोलाएर आफ्नो आलोचनामा नेताहरूलाई उत्रिन दिने पक्षमा ओली देखिँदैनन्। अध्यादेश फिर्ता लिएर मात्र हँुदैन भन्ने उहाँ (दाहालनेपाल पक्ष)हरूको माग हो भने त्यो छलफल सचिवालयमा गरे पनि हुन्छ। अहिले नै स्थायी समिति बोलाउन सकिन्न। प्रधानमन्त्री सचिवालय बैठक बोलाउन तयार हुनुभएको छ, ओलीनिकट एक स्थायी समिति सदस्यले भने। ओलीले शनिबार दाहाल, नेपाल, उपाध्यक्ष वामदेव गौतम, महासचिव विष्णु पौडेललगायत नेतासँग स्थायी समिति बैठक पछि धकेलेर विवाद मत्थर बनाउने योजनामा छलफल गरेका थिए। गौतम र नेपाललाई दाहालसँगको विवादमा मध्यस्थताको भूमिका खेलिदिन ओलीले आग्रह गरेका थिए। दुवै नेताले तत्काल पार्टी बैठक बोलाउन भनेपछि ओलीले थप दबाब महसुस गरेको जनाइएको छ। ४४ सदस्यीय स्थायी समितिमा दाहाल र नेपाल पक्षका ३२ सदस्य छन्। ओली पक्षमा ईश्वर पोखरेल, किरण गुरुङ, छविलाल विश्वकर्मा, प्रदीप ज्ञवाली, पृथ्वीसुब्बा गुरुङ, रघुवीर महासेठ, विष्णुप्रसाद रिमाल, सत्यनारायण मण्डल, शंकर पोखरेल र सुवासचन्द्र नेम्बाङ मात्रै छन्। महासचिव पौडेल मझधारको भूमिकामा देखिएका छन्। अध्यादेश ल्याउँदा प्रधानमन्त्रीनिकटकै परराष्ट्रमन्त्रीसमेत रहेका ज्ञवाली विपक्षमा देखिएका थिए। दाहालनेपाल पक्ष सचिवालय बैठक बोलाए त्यही बैठकबाट स्थायी समितिको टुंगो लगाएर जाने तयारीमा छन्। प्रदेश ५ का मुख्यमन्त्री पोखरेलले ओलीको प्रतिरक्षा गर्न आइतबार दिनभर राजनीतिक सक्रियता देखाए। उनले बिहान दाहाललाई उनकै निवासमा पुगेर भेट गरेका थिए। सिंहदरबारमा स्वास्थ्यमन्त्री भानुभक्त ढकाल, पर्यटनमन्त्री योगेश भट्टराई र कृषिमन्त्री घनश्याम भुसालसँग उनले छलफल गरे। यो छलफल ढकालको पहलमा भएको हो। पूर्वएमाले पक्षका नेताहरुको एकतामा जोड दिने गरी ढकालले भट्टराई र भुसालसँग छलफल गरेको बताइन्छ। प्रधानमन्त्री ओली आइतबारै राष्ट्रपति विद्यादेवी भण्डारीसँग परामर्श गर्न शीतल निवास पुगेका थिए।"
द्वन्द्वकालीन अपराधमा माफी अस्वीकार्य,"काठमाडौं : दसवर्षे द्वन्द्वकालका गम्भीर घटनामा सत्यनिरुपण तथा मेलमिलाप आयोगले माफी दिन सक्ने कानुनी व्यवस्थाको औचित्य सर्वोच्च अदालतले समाप्त गरिदिएको छ।सरकारले दिएको पुनरावलोकन निवेदनलाई पाँच न्यायाधीश संलग्न बृहत् इजलासले आइतबार खारेज गरेपछि उक्त कानुनी व्यवस्थाको हैसियत शून्य भएको हो। बृहत् इजलासमा न्यायाधीश दीपककुमार कार्की, मीरा खड्का, विश्वम्भरप्रसाद श्रेष्ठ, ईश्वरप्रसाद खतिवडा र डा आनन्दमोहन भट्टराई संलग्न थिए। सर्वोच्चले सरकारले २०७२ साल साउन ११ गते दिएको पुनरावलोकन निवेदन खारेज गरेपछि अघिल्लो फैसला कार्यान्वयन गर्ने बाटो खुलेको छ। यो फैसलासँगै संक्रमणकालीन न्यायका लागि पीडितले सर्वोच्चमा दायर गरेका सार्वजनिक सरोकारका सबै रिटले निकास पाएका छन्। फैसलाअनुसार मानवअधिकार उल्लंघनका गम्भीर घटनामा पनि माफी दिन सक्ने कानुनी मार्ग बन्द भएको छ। बेपत्ता पारिएका व्यक्तिको छानबिन र सत्यनिरुपण तथा मेलमिलाप आयोग ऐनको दफा २६ र २९ का व्यवस्थामा संशोधन गरी तत्कालीन सरकारले माफी, मुद्दा चलाउने तथा छानबिनको व्यवस्थालाई आयोग र सरकारको तजबिजीमा राखेर खुकुलो बनाएको थियो। आयोग ऐनको दफा २६ (२) मा आयोग छानबिनबाट क्षमादान दिन पर्याप्त आधार र कारण नदेखिएका भन्ने व्यवस्था राख्दै आयोगले चाहे क्षमादान वा माफी दिन सक्ने अधिकार दिइएको थियो। दफा २९ (१) मा द्वन्द्वकालका घटनामा आयोगले छानबिन गरेपछि मुद्दा चलाउन तत्कालीन शान्ति मन्त्रालयमार्फत महान्यायाधिवक्तासमक्ष पठाउने भन्ने व्यवस्था थियो। यस्तो व्यवस्थाका कारण माफी वा कारबाहीका विषयमा सरकार र आयोगको हात माथि परेको भन्दै द्वन्द्वपीडित सुमन अधिकारीसहित ४४ जिल्लाका २ सय ३४ जनाले २०७१ सालमा सर्वोच्चमा रिट दिएका थिए। त्यसमा सर्वोच्चको विशेष इजलासले यसअघि ती दुवै व्यवस्था संविधानसँग बाझिएको ठहर गरेको थियो। उक्त फैसलाले द्वन्द्व व्यवस्थापन गरी शान्ति प्रक्रियामा जाने मार्गमा अप्ठ्यारो परेको तथा संसद्को अधिकार क्षेत्रभित्रको विषय भन्दै सरकारले २०७२ साउनमा पुनरावलोकन दिएको थियो। सामान्य अदालतमा विचाराधीन द्वन्द्वकालीन मुद्दासमेत आयोगको अधिकार क्षेत्रमा लैजान सक्ने मागसमेत गरिएको थियो। सर्वोच्चबाट एकसाथ यी तीनवटै विवादको अन्तिम टुंगो लागेको छ। पुनरावलोकन निवेदन खारेजीसँगै सरकारले गम्भीर अपराधमा माफी वा मुलतबी नहुने गरी कानुन निर्माण गर्नुपर्ने भएको छ। शान्ति मन्त्रालय हाल नरहे पनि आयोगको सिफारिसपछि सरकारका अन्य कुनै निकायमार्फत भएर महान्यायाधिवक्तासमक्ष पुग्ने घुमाउरो बाटोसमेत बन्द भएको छ। आयोगको सिफारिसपछि महान्यायाधिवक्ताले कुनै अपराधमा अब सोझै मुद्दा चलाउनेछन्। मन्त्रालयमार्फत महान्यायाधिवक्तासमक्ष सिफारिस हुने व्यवस्थाले मुद्दा चल्नेनचल्ने वा कारबाही हुनेनहुने विषयमा सत्ताधारी दलको प्रभावमा सरकारको अंकुश लाग्ने स्थिति थियो। सामान्य अदालतमा विचाराधीन द्वन्द्वकालीन मुद्दासमेत अदालतले नै छिनोफानो गर्ने भएको छ। द्वन्द्वपीडित अधिकारीले गम्भीर अपराधमा माफी नहुने, मन्त्रालयमार्फत महान्यायाधिवक्ताकहाँ सिफारिस गर्न नमिल्ने र सामान्य अदालतका मुद्दा आयोगमा लैजाँदा पीडितको न्याय र स्वतन्त्र न्यायपालिकामाथि आँच आउने बताउँदै आएका थिए। आयोगहरूले निष्पक्ष र स्वतन्त्र भएर काम गर्न चाहे सर्वोच्चले बाटो खुलाइदिएको छ, फैसलापछि अधिकारीले अन्नपूर्णसँग भने, बहानाबाजी गर्ने हो भने फेरि पनि गति पहिलेजस्तै हो। सरकारको प्रतिबद्धता हेर्दा धेरै आशा गर्ने ठाउँ छैन। सर्वोच्चको फैसलाले अब सरकारलाई ऐन संशोधन गरी सत्यनिरुपण र बेपत्ता छानबिन आयोगलाई निर्बाध रूपमा काम गर्न पाउने गरी ढोका खोलिदिएको छ। संक्रमणकालीन न्यायका लागि २०७१ माघमा दुवै आयोग गठन भए पनि अझै छानबिन, कारबाही, मेलमिलाप र क्षतिपूर्तिका सबै काम अवरुद्ध छन्। सत्यनिरुपण आयोगमा द्वन्द्वकालीन घटनाका झन्डै ६० हजार उजुरी थाती छन्। बेपत्ता आयोगमा पनि झन्डै ३ हजार उजुरी छन्। द्वन्द्वकालीन घटनाको छानबिनका लागि गठित दुवै आयोगले चार वर्षसम्म निकास दिन नसकेपछि पुनः नयाँ आयोग गठन गरिएको छ। गम्भीर प्रकृतिका द्वन्द्वकालीन घटनामा क्षमादान दिन नमिल्ने भयो। मुद्दा चलाउन आयोगले शान्ति मन्त्रालयमार्फत महान्यायाधिवक्तासमक्ष सिफारिस पठाउने भन्ने व्यवस्थाको पनि अर्थ रहेन, पुनरावलोकन निवेदनमा बहस गरेका सहन्यायाधिवक्ता सञ्जीवराज रेग्मीले अन्नपूर्णसँग भने। उनले तत्कालीन प्रधानन्यायाधीश कल्याण श्रेष्ठसहितको विशेष इजलासले आयोग ऐनको दफा २६ मा रहेको आयोगको छानबिनबाट क्षमादान दिन पर्याप्त आधार र कारण नदेखिएमा भन्ने वाक्यांश बदर घोषित गर्ने गरी भएको परमादेशको पक्षमा आइतबारको निर्णय आएको बताए। सरकारले २०७२ साउनमा पुनरावलोकन निवेदन दिएको थियो। त्यति बेला सुशील कोइराला नेतृत्वको सरकार थियो।"
'अपहरणबाट यसरी उम्किन सफल भएँ',"काठमाडौं : यही बैशाख १० गते राति समाजवादी पार्टीका सांसद सुरेन्द्र यादवलाई पूर्व आईजीपी सर्वेन्द्र खनालसिहत नेकपाका दुई सांसदले महोत्तरीबाट रातारात काठमाडौं ल्याएको घट्ना खुलासा भइसकेको छ। सांसदलाई रातभरि काठमाडौंको एक होटलमा राखेर पार्टी विभाजनको कसरत गरिए पनि त्यो सफल भएन। बरु त्यही रात समाजवादी पार्टी र राष्ट्रिय जनता पार्टी एक भए। एकीकृत पार्टी जनता समाजवादीका नेता डाबाबुराम भट्टराईसहितका नेताहरू आफ्ना सांसद यादवलाई पूर्व आईजीपी र दुई सांसदहले अपहरण गरेको अभियोगसहित उजुरी दिन आइतबार महानगरीय प्रहरी परिसर काठमाडौं, टेकु पुगेका थिए। तर प्रहरीले उजुरी दर्ता गर्न भने मानेनन् । उजुरीका लागि तयार पारेको व्यहोरामा सांसद यादवले आफूलाई काठमाडौंसम्म ल्याउन केके गरियो भन्ने उल्लेख गरेका छन् । उनकै शब्दमा १ ९ वैशाख ०७७ (गत मंगलबार) बेलुका अन्दाजी ६७ बजे पूर्वआइजिपी सर्वेन्द्र खनालले मलाई फोन गरी म प्रधानमन्त्रीनिवास बालुवाटारमा छु, प्रधानमन्त्रीज्यूले तपाईंलाई भेट्न खोज्नुभएको छ, तपाईं आउनुपर्यो भन्दा म अहिले गाउँमा छु, आउन सक्दिनँ, लकडाउन समाप्त भएपछि काठमाडौं आउँछु साथै सामान्य जवाफ दिएँ। २ बुधबार बिहान अन्दाजी साढे ८ बजे सर्वेन्द्र खनालले म तपाईंको गाउँमा आएको छु, भेट्न खोज्दै छु। म तपाईंको घरमा आउँदै छु भनी ९ बजे अप्रत्याशित रूपमा घरमा आइपुग्नुभयो। उहाँको साथमा प्रतिनिधिसभाका माननीय सदस्यज्यूहरू महेश बस्नेत र कृष्णकुमार (किसन) श्रेष्ठलाई देख्दा आश्चर्य लाग्यो। घरमा आएपछि लोकाचार निर्वाह गरेँ। सर्वेन्द्र खनालले एकदमै जरुरी काम परेकोले सँगै जानुपर्यो भने र जनकपुर आइसकेपश्चात् विपक्षीहरूले १७३८ नं को मेरो अस्पतालको गाडी छोड्न र निजहरू चढी आएको गाडीमा जनकपुरबाट प्रतिवादीहरूले मलाई बर्दिबास ल्याए। ३ बर्दिबासमा निजहरूले ल्याएको अर्को सेतो टोयटागाडीमा नै जानुपर्ने गरी हठ लिए, मलाई नियन्त्रणमा लिई पटकपटक तनहुँका सांसद कृष्णकुमार श्रेष्ठ (किसन)ले म प्रधानमन्त्री तथा निजको निजी सहायकको सम्पर्कमा छु, दायाँबायाँ गरे जे पनि हुन सक्छ, तपाईंलाई लिएर आजै काठमाडौं जानु छ भनी धम्की दिँदै बर्दिबाससिन्धुली हुँदै आउँदा बाटोमा निजले प्रधानमन्त्री केपी ओलीलाई फोन गरी डाक्टरलाई काठमाडौं ल्याइपुर्याउन लागेको सूचना गरेका थिए। बाटोमा महेश बस्नेत र कृष्णकुमार श्रेष्ठले खनालजी अख्तियारको आयुक्त नियुक्त हुने भएकोले उहाँले तपाईंलाई सहयोग गर्नु हुन्छ, तपाईंले समाजवादी पार्टी फुटाउन हामीलाई मद्दत गर्नुपर्यो, अन्यथा ठीक हुन्न भनी त्रास देखाएपछि आफूलाई यी विपक्षीहरूले अपहरण गरी बन्धक बनाएको यकिन भयो। ४ काठमाडौं आउने क्रममा प्रधानमन्त्रीसँग कुरा गराउँदा तपाईं तत्काल आउनुस् मैले भनेबमोजिम काम गर्नुस्, म भोलि बिहानै भेट्छु भनी म आबद्ध रहेको दललाई विभाजन गर्ने मनसायबाट मलाई धाकधम्की, डरत्रासमा पारी मेरो ज्यान नै जानसक्ने गरी मलाई करकाप गरी विभिन्न प्रलोभन तथा धम्कीको आडमा राति नै होटेल मेरियट काठमाडौं नक्सालमा ल्याई विपक्षीहरूले आफ्नो योजनाबमोजिम बुक गरेको होटलको कोठामा थुनी मलाई पटकपटक ढोका ढकढकाई मानसिक त्रासमा पारेको अवस्थामा म निवेदक सुतेको जस्तो गरी केही समय उक्त होटेलको कोठा नं ७०३ मा थिएँ। केही समयपश्चात म मास्क लगाई उक्त कोठाको ढोका खोली मौका छोपी लिफ्टबाट तल ओर्ली मैले मूल गेटबाहिर निस्की त्यहाँबाट सुरक्षित स्थानमा भागी उम्की जान सफल भएँ। ५हाल पनि म मानसिक रूपमा यी अन्यायी प्रतिवादीहरूको डरत्रासमा रहिआएको छु। मेरो घरपरिवारलगायतको सबै आफन्तहरू हाल त्रासमा बाँच्न बाध्य छन्। कुनै पनि वेला निजहरूले आफ्नो ओहोदा र शक्तिको आडमा मेरो ज्यान समेत लिन सक्ने अवस्था विद्यमान रहेको छ। यी प्रतिवादीहरूले मलाई खोजीनिती गर्दै रहेको भन्ने डर त्रासमा बाँचिरहेकाले शरीर बन्धक लिई अपहरण गर्ने यी अन्यायीहरूलाई तत्काल पक्राउ गरी मेरो जिउज्यानको सुरक्षा गरी मेरो घर परिवारको समेत सुरक्षा गरिपाऊँ। विपक्षीहरूद्वारा मलाई तथा मेरो परिवारको ज्यान धनलाई केही भइहालेको अवस्थामा यसैलाई जाहेरीलाई आधार मानी प्रतिवादीहरू तथा यस कार्यमा प्रत्यक्षअप्रत्यक्ष योजना बनाउने अपराधका अन्य मतियारलाई समेत तत्काल पक्राउ गरी कानुनबमोजिम कारबाही गरिपाऊँ। अपहरण शैलीमा सांसदलाई होटलमा थुन्नेलाई कारवाही गर : भीम रावल सरकारले गल्ती सच्यायो, अब सांसद अपहरण गर्नेलाई कारवाही हुनुपर्छ : विश्वप्रकाश अपहरण मुद्दा दर्ता गर्न बाबुरामसहितका नेता पुगे प्रहरी परिसर टेकु सांसद अपहरण मुद्दा दर्ताका लागि महोत्तरी जान काठमाडौं परिसरको सुझाव डा यादवको अपहरण भएकोप्रति चिकित्सक संघको आपत्ति"
भाटभटेनीलाई तीन लाख जरिवाना,"काठमाडौं : दैनिक उपभोग्य सामानमा उल्लेख गरिएभन्दा बढी मूल्य लिएको पाइएपछि वाणिज्य, आपूर्ति तथा उपभोक्ता संरक्षण विभागले भाटभटेनी सुपरमार्केटलाई रु तीन लाख जरिवाना गरेको छ। विभागको टोलीले आज गरेको अनुगमनका क्रममा टङ्गालस्थित भाटभटेनी सुपरमार्केटले उपभोग्य वस्तु 'एमआरपी' भन्दा बढी मूल्य लिई बिक्री गरेको पाइएको थियो। उपभोक्ता संरक्षण ऐन, २०७५ अनुसार भाटभटेनीलाई उक्त रकम जरिवाना गरिएको विभागले जनाएको छ। यसैगरी विभागले मूल्य सूची नराखी पसल सञ्चालन गरेको पाइएपछि कपनस्थित एमविटी खाद्य स्टोर्सलाई पनि रु एक लाख जरिवाना गरेको छ। लकडाउनको समयमा सरकारले जनतालाई उपभोग्य वस्तुको खरिदमा सहजीकरण गर्न भाटभटेनीलगायत ठूला पसल सञ्चालन गर्न अनुमति दिएको छ। विपद्को अवस्थामा उपभोक्ता ठगिने भन्दै विभागले लकडाउनको समयमा पनि बजार अनुगमनलाई तीव्रता दिएको छ।"
मौरीको टोकाइबाट तीन बिरामी,दाङ : दाङको तुलसीपुरमा भीर मौरीको टोकाइबाट ३ जना बिरामी परेका छन् ।तुलसीपुर उपमहानगरपालिकामा तीनजना भीर मौरीको टोकाइबाट बिरामी परेका हुन्। टोकाइबाट बिरामी हुनेमा तुलसीपु ५का २९ वर्षीय जीवन केसी र ११ वर्षीय मौसम थापा र तुलसीपुर ४ निवासी ४४वर्षीय ज्ञानप्रसाद पोख्रेल रहेको प्रहरीले जनाएको छ । उनीहरुको राप्ती प्रादेशिक अस्पताल तुलसीपुरमा उपचार भइरहको छ । बिरामी तीनैजनाको राप्ती प्रादेशिक अस्पताल तुलसीपुरा उपचार भइरहेको सूचना अधिकारी बिमल केसीले जानकारी दिएका छन् । बाटोमा हिँडिरहेका केसी र थापालाई तुलसीपुर उपमहागनरपालिका३ डाँडाखुटी र पोख्रेललाई तुलसीपुर४ वनहरीमा टोकेको थियो ।
बहिनी बलात्कार गरेको आरोपमा दाजु पक्राउ,भक्तपुर : आफ्नै बहिनीमाथि जबरजस्ती करणी गरेको आरोपमा भक्तपुर प्रहरीले दाजुलाई नियन्त्रणमा लिएको छ । २३ वर्षीय दाजुले वैशाख १३ गते बिहान सुतिरहेकी १४ वर्षीया बहिनीमाथि जबरजस्ती करणी गरेको भक्तपुर प्रहरीले जनाएको छ । महानगरीय प्रहरी परिसर भक्तपुरका अनुसार दाजुबहिनी जिल्लाको मध्यपुर थिमी नपा ९ बोडेस्थित कृषि तालिम केन्द्र नजिकै आफन्तको जस्ताको टहरोमा बस्दै आएका थिए । साथै दाजुबहिनी एउटै कोठामा सुत्दै आएको प्रहरीले बताएको छ। सिन्धुपाल्चोक घर भएका २३ वर्षीय दाजुले वैशाख १३ गते बिहानै आफ्नै सहोदर १४ वर्षीया बहिनीलाई जबरजस्ती करणी गरेको किटानी जोहरी परेको परिसरका प्रवक्ता प्रहरी नायब उपरीक्षक दीपक गिरीले जानकारी दिए। उनका अनुसार दाजुले जबरजस्ती गर्न खोजेपछि बहिनीले प्रतिवाद गरेपछि टहरामा रहेका आफन्त ब्युँझिएका थिए । तत्काल आफन्त जाँदा दाजुले बहिनीलाई जबरजस्ती करणी गरेको अवस्था भेटाएर प्रहरीलाई खबर गरेको प्रहरी नायब उपरीक्षक गिरीले बताए । दाजुलाई प्रहरीले सोही दिन नियन्त्रणमा लिएको उनी बताउँछन् । उनलाई जिल्ला अदालतमा पेस गरी अनुसन्धानको लागि सात दिनको म्याद थप गरिएको प्रहरीले बताएको छ। पीडित बहिनीको मेडिकल जाँचपछि आफन्तलाई बुझाइएको प्रहरी नायब उपरीक्षक गिरीले बताए । दाजुमाथि जबरजस्ती करणी तथा हाडनाता करणी सम्बन्धमा थप अनुसन्धान कार्य भइरहेको भक्तपुर प्रहरीले जनाएको छ । प्रहरीका अनुसार कोरोना भाइरस संक्रमण नियन्त्रण तथा व्यवस्थापनको लागि सरकारले लकडाउन घोषणा गरेको करिब एक महिनापछि जिल्लामा यो नै पहिलो आपराधिक घटना घटेको हो।
"हिमपहिरोमा हराएका थप एक कोरियनको शव फेला, अन्यको खोजी जारी","पोखरा : अन्नपूर्ण आधाशिविरको पदयात्रा मार्गमा माघ ३ गते गएको हिमपहिरोमा हराएका मध्ये थप एक जना कोरियन पर्यटकको शव फेला परेको छ। हिमपहिरो गएको क्षेत्रमा नेपाल आर्मी, नेपाल प्रहरी र स्थानीयले हिउँ पन्छाएर खोजी गर्दा सोमबार एक जना कोरियन पर्यटकको शव फेला परेको जिल्ला प्रहरी कार्यालय कस्कीका प्रमुख एसपी दानबहादुर कार्कीले जानकारी दिए। प्रतिकुल मौषमको कारण शव भने पोखरा ल्याउन नसकिएको उनले बताए। आर्मीको हेलिकोप्टर शव लिन गए पनि मौषम अनुकुल नहुँदा फर्केर आएको हो। दुई कोरियन पर्यटकको शनिबार शव फेला परेको थियो। प्रतिकुल मौषमको कारण शनिबार ल्याउन नसकिएपछि आइतबार आर्मीको हेलिकोप्टरबाट पोखरा ल्याएर पोखरा स्वास्थ्य विज्ञान प्रतिष्ठान अन्तर्गत पश्चिमाञ्चल क्षेत्रीय अस्पतालमा राखिएको थियो। दुई कोरियन नागरिकको शव सोमबार काठमाण्डौ लगिएको छ। कास्की जिल्लाको अन्नपूर्ण गाउँपालिलका११ हिमालय र देउरालीको बिचमा पर्ने हिङ्कुखोलामा गएको पहिरोमा परि ४ कोरियन पर्यटक, ३ नेपाली सहित ७ जना हराएका थिए। त्यही क्षेत्रको हिमपहिरोमा हराएका नेपाली पर्यटक सहयोगी ५१ वर्षीय मेमबहादुर तामाङको शव बुधबार फेला परेको थियो। यस अघि नेपाली गाईड सरोज परियारको शव गत चैतमा फेला परेको हो।"
कोरोना कोषमा ताप्लेजुङका तेञ्जिङको पाँच लाख सहयोग,"ताप्लेजुङ : कोरोना भाइरसविरुद्ध लड्न ताप्लेजुङका तेञ्जिङ उक्यावले सरकारलाई पाँच लाख रुपैयाँ सहयोग गरेका छन् । फक्ताङलुङ गाउँपालिका७ ओलाङचुङगोला घर भइ अमेरिका बस्दै आएका उक्यावले कोरोना रोकथाम, नियन्त्रण तथा उपचार कोषमा उक्त रकम प्रदान गरेका हुन् । तेञ्जिङ आफैले प्रधानमन्त्री कार्यालयमा गएर चेक हस्तान्तरण गरेको नेपाल ट्रष्टकी सदस्य याङ्जोम शेर्पाले जानकारी दिइन् । महामारीविरुद्ध लड्न सरकारलाई सहयोग गर्न पाउँदा खुसी लागेको तेञ्जिङले बताए । तेञ्जिङले यसअघि पनि चीनको सीमाना तिपताला भञ्ज्याङबाट नेपालतर्फ सडक खन्न ५० लाख रुपैयाँ सहयोग गरेका थिए ।"
चर्को घाममा आएको बाढीले चितामा राखेको शव नै बगाएपछि,इलाम : चर्को घाम लागेको समयमा इलामको फाकफोकथुम३ को फाकफोक खोलामा आएको बाढीले जलाउन लागेको शव वेपत्ता बनाएको छ भने एकजना बालकको भेलले बगाएर मृत्यु भएको छ। आइतबार मृत्यु भएका स्थानीय राम लकान्द्रीको शव जलाउन लाग्दा आएको भेलले चितानै बगाएपछि उनको शव बेपत्ता भएको स्थानीय केदार पौड्यालले जानकारी दिए। 'खोलाको माथिल्लो भेगमा बादल देखिए पनि चिता जलाउने ठाउँमा चर्को घाम लागेका थियो' पौड्यालले भने 'हेर्दाहेर्दै चिता बेपत्ता भयो।' स्थानीय जेष्ठ नागरिकले पनि यो पहिलो घटना भएको बताएको पौड्यालले बताए। फाकफोकथुम३ का वडा अध्यक्ष राजु पौड्यालले लकान्द्रीको शव नभेटिएको बताए। लकान्द्रीको हिजो सुगुरलाई चारो खोज्न जाँदा लडेर मृत्यु भएको पौड्यालले बताए। त्यस्तै फाकफोक खोलाको बाढीले बगाएर सोमबार पौडी खेलिरहेका स्थानीय वीर बहादुर लिम्बुका छोरा १२ वर्षीय मनिष लिम्बुको मृत्यु भएको पौड्यालले बताए। गर्मीमा पौडी खेल्न गएका ४ मध्ये बालक लिम्बुको शव मृत अवस्थामा फेला परेको उनले जानकारी दिए।
दोलखाको चार स्थानीय तहमा खोप सञ्चालन,"दोलखा : दोलखाको चार वटा स्थानीय तहले नियमित खोप सेवा कार्यक्रम सुचारु गरेका छन्। कोरोना भाइरसका कारण सरकारले लकडाउन गरेपछि महिना दिन यता रोकिएको नियमित खोप कार्यक्रम दोलखाको चार स्थानीय तहले सुरु गरेको स्वास्थ्य कार्यालय दोलखाका प्रमुख विभुकुमार झाले जानकारी दिए। कोरोना भाइरस संक्रमणको सम्भावित जोखिम रोक्न भौतिक दूरी कायम गर्नु पर्ने भएकाले नियमित खोप सेवा रोक्नु परेको थियो। कोभिड१९ को महामारीको समयमा नियमित खोप कार्यक्रम सञ्चालनका लागि स्वास्थ्य तथा जनसंख्या मन्त्रालयले हालै सूचना जारी गरेपछि विगु, तामाकोशी, मेलुङ गाउँपालिका र भीमेश्वर नगरपालिकाले नियमित खोप कार्यक्रम सुरु गरेको झाले बताए। बालबालिकालाई जन्मदेखि १५ महिनाको अवधिमा सात पटक विभिन्न ११ वटा रोगविरुद्ध खोप दिइन्छ। जसमा बीसीजी, डीपीटी, हेपाटाइटिस बी, दादुरा, जापानिज इन्सेफ्लाइटिस लगायत पर्छन्। भौतिक दूरी कायम गरेर नियमित खोप सञ्चालन गर्न स्वास्थ्यकर्मीहरुलाई निर्देशन र बच्चा लिएर आउने आमाहरुलाई अनुरोध गर्ने गरेको स्वास्थ्य कार्यालयको भनाई छ।"
५ सय बोरा छोकडा र ट्रकसहित पक्राउ,"वीरगन्ज : भारत तस्करी गर्न लागिएको आरोपमा प्रहरीले एक ट्रक छोकडासहित एकजनालाई वीरगन्जको भन्सार क्षेत्रबाट पक्राउ गरेको छ। प्रहरीले वीरगन्ज १६ रजत जयन्ति चोकबाट ना५ख९८५९ नंबरको ट्रकमा रहेको ५ सय बोरा छोकडासहित बिशाल क्षेत्रीलाई पक्राउ गरेको हो । वीरगन्ज १६ घर भएका क्षेत्री , ट्रकका चालक हुन् । नेपालबाट ट्रकमा छोकडा भारत तस्करी भइरहेको सूचनाका आधारमा खटिएको प्रहरी टोलीले आइतबार राती रजत जयन्ति चोकबाट ५ सय बोरा छोकडासहितको ट्रक नियन्त्रणमा हो । ट्रकबाट ५ सय बोरामा रहेको २ सय ५० क्वीन्टल छोकडा बरामद भएको पर्साका प्रहरी नायव उपरीक्षक वीरेन्द्र बहादुर शाहीले जानकारी दिए । बरामद छोकडाको बजार मुल्य अन्दाजी ३७ लाख ५० हजार रुपैयाँ रहेको उनले बताए । छोकडा , ट्रक र चालक क्षेत्रीलाइ आवश्यक कारवाहीको लागी सोमबार दिउँसो वीरगन्ज भंसार कार्यालयमा बुझाइएको जानकारी उनले दिए ।"
स्कुटरको कभरभरि लागूऔषध,परासी : ब्राउन सुगरसहित स्कुटरको कभरभित्र लुकाएर अन्य लागूऔषध नेपाल भित्राउँदै गरेको अवस्थामा सशस्त्र प्रहरीले एक जनालाई पक्राउ गरेको छ। सोमबार लागूऔषध ल्याउने व्यक्तिले श्रीमती र ३ वर्षे छोरालाई पनि साथै ल्याएका थिए। सशस्त्र प्रहरी बल नेपाल बिओपी भूजहवाबाट खटिएको गस्ती टोलीले सरावल गाउँपालिकाको भूजहवा नाकाबाट उक्त लागूऔषध बरामद गरेको हो। पक्राउ पर्नेमा पश्चिम नवलपरासी पाल्हीनन्दन गाउँपालिका३ कुस्माका ३४ वर्षीया शेषकान्त उपाध्यायलाई पक्राउ गरिएको सशस्त्र प्रहरी बल नेपाल नं २६ गण हेडक्वाटर नवलपरासीका उपरीक्षक भरत खनियाले जानकारी दिए। बरामद सामाग्री स्कुटरको अगाडी पट्टी रहेको कभर (भाइजर) भित्र र बस्ने सिटका दुवै पट्टीका कभर ( ब्याक लाईट) भित्र लुकाएर राखिएको थियो। लकडाउनको समयमा सुरक्षाकर्मीको चेकजाँच बढी हुने भएकाले लागूऔषध नेपाल ल्याउन उनले भारतबाट श्रीमती र नाबालक छोरालाई पनि साथै ल्याएको हुन सक्ने प्रहरीको आशंका छ। भारतमा उनको ससुराली रहेको प्रहरीले जनाएको छ। 'दसगजा नजिकबाट मोटरसाइकल डोर्याएर आउँदै गरेको देखियो। प्रहरीलाई देखेपछि उनले मोटरसाइकल झाडीमा लुकाउन लग्दै थिए। त्यही अवस्थामा उनलाई पक्राउ गरिएको हो' खनियाँले भने 'दसगजा पार गरिसकेपछि मात्र श्रीमती र छोराहरु पछिपछि हिँड्दै आएका थिए।' परिवारसँग जाँदा चेकजाँच कम हुने सोच बनाएर उनले लागूऔषध ल्याएको हुन सक्ने प्रहरीले जनाएको छ। बरामद भएको लागूऔषध र व्यक्तिहरुलाई सशस्त्र प्रहरीले कारबाहीका लागि बुझाएकाले उनीहरु उपर थप अनुसन्धान भइरहेको जिल्ला प्रहरी कार्यालयका नायब उपरीक्षक प्रवक्ता विरेन्द्र थापाले जानकारी दिए। बरामद ७१५ ग्राम ब्राउन सुगर रहेको छ। त्यस्तै विभिन्न नामका ८ सय १४ पिस लागूऔषध छन्। इन्जेक्सन २ सय पिस र विभिन्न नामका सिरफ लागूऔषध ७७ पिस रहेको छ।
"ताप्लेजुङमा ट्याक्टर दुर्घटनाः चालकको मृत्यु, सहचालक गम्भीर",ताप्लेजुङ : ट्याक्टर दुर्घटना हुँदा ताप्लेजुङमा चालकको मृत्यु भएको छ । मृत्यु हुनेमा २२ वर्षीय निर्मल लामिछाने छन् । ट्याक्टर सिरिजङ्घा गाउँपालिका२ आम्बेगुदिनबाट सोही गाउँपालिकाको खाम्दिने बजार गइरहेको अवस्थामा सडकबाट सय मिटर तल खसेको हो । पाँचथर हिलिहाङ गाउँपालिका५ घर भएका लामिछानेको घटनास्थलमै मृत्यु भएको जिल्ला प्रहरी कार्यालय ताप्लेजुङका प्रहरी निरीक्षक विष्णु खड्काले बताए । सहचालक सोही ठाउँ निवासी रुद्र पौडेल गम्भीर घाइने छन् । उनलाई उपचारका लागि झापा पठाइएको खड्काले जानकारी दिए ।
सप्तरीमा ४७ जनाको स्वाब रिपोर्ट नेगेटिभ,"राजविराज : परीक्षणका लागि सप्तरीबाट एक साथ पठाइएको स्वाबको रिपोर्ट आउने क्रम सुरु भएको छ। सप्तरीको जोखिमयुक्त तीन क्षेत्रका साथै क्वारेन्टाइनमा बसेका र विदेशबाट आएका व्यक्तिहरुको स्वाब संकलन गरी पठाइएकोमा सोमबार ४७ जनाको स्वाबको रिपोर्ट नेगेटिभ आएको स्वास्थ्य कार्यालय सप्तरीले जनाएको छ। स्वास्थ्य कार्यालयका निमित्त प्रमुख दुनियालाल यादवका अनुसार दुई दिनको अवधिमा ३ सय १७ जनाको स्वाब पिसिआर परीक्षणका लागि बिपी कोइराला स्वास्थ्य विज्ञान प्रतिष्ठान धरान पठाएकोमा ४७ जनाको रिपोर्ट नेगेटिभ आएको छ। जोखिमयुक्त ठहर गरिएको सप्तरीको सप्तकोशी नगरपालिकाबाट १ सय १३, कञ्चनरुप नगरपालिकाबाट ४३ र बोदे बर्साइन नगरपालिकाबाट १ सय ६१ जना गरी ३ सय १७ जनाको स्वाब परीक्षणका लागि पठाइएको स्वास्थ्य कार्यालयले जनाएको छ। बोदे बर्साइन नगरपालिकामा गरिएको संकलनमा शिलाजित र हिंग बेच्न आएका जुम्लाका तीन घुमन्ते व्यापारीसहित बोदे बर्साइनका १ सय १३, डाकनेश्वरी नगरपालिकाका २८, सुरुङ्गाका १२, खडक नगरपालिकाका दुई र बलान बिहुल गाउँपालिकाका तीन जनाको स्वाब संकलन गरिएको थियो। कञ्चनरुपस्थित क्वारेन्टाइनमा बसेका नौ जनासहित वडा नम्बर १ र २ बाट ४३ जना र सप्तकोशी नगरपालिकाको विभिन्न वडाबाट १ सय १३ जनाको स्वाब आइतबार निकालेर राति धरान पठाइएको थियो। आरडिटी परीक्षण भरपर्दो नभएकोले पिसिआर विधिबाटै परीक्षण गर्नुपर्ने माग उठेपछि स्वास्थ्य सेवा विभाग इपिडिमियोलोजी तथा रोग नियन्त्रण महाशाखाले सप्तरीसहित प्रदेश २ मा पिसिआर बिधिबाट परीक्षण तिब्र बनाएको हो। प्रदेश २ मा खटिएको केन्द्रीय प्रयोगशालाका प्राविधिकहरुसहितको आठ वटा टोलीले दुई दिनमा साढे एक हजार व्यक्तिको स्वाब संकलन गरेर परीक्षणका लागि पठाएको छ। सप्तरीको धरानमा र प्रदेश २ का अन्य सात जिल्लाको स्वाबको नमूना परीक्षणका लागि राष्ट्रिय जनस्वास्थ्य प्रयोगशाला टेकु, काठमाडौं पठाइएको छ। राजविराजस्थित गजेन्द्रनारायण सिंह अस्पतालले गत चैत २० गतेदेखि स्वाब संकलन सुरु गरेकोकोमा हालसम्म ४७ वटा स्वाब संकलन गरेर परीक्षणका लागि धरान पठाएको छ। परीक्षणका लागि पठाइएको ४७ वटा स्वाबकै परीक्षणको रिपोर्ट नेगेटिभ आएको राजविराज अस्पतालका प्रमुख मेडिकल सुपरिटेन्डेन्ट डा चुमनलाल दासले बताए। मंगलबार साँझसम्म सबै स्वाबको परीक्षण भई रिपोर्ट आइसक्ने डा दासले आशा गरे।"
"दाङमा पीसीआर परीक्षण सुरु, ११ जनाको कोरोना रिपोर्ट नेगेटिभ","दाङ : दाङको घोराहीमा रहेको राप्ती स्वास्थ्य विज्ञान प्रतिष्ठानमा पहिलोपटक पीसीआर प्रविधिमार्फत कोरोना भाइरसको संक्रमण परीक्षण सुरु भएको छ । पीसीआर मेसिनबाट पहिलोपटक दाङमा जाँच्न सुरु गरिएको प्रतिष्ठानकी उपकुलपति प्राडा संगीता भण्डारीले बताइन् । सबै प्रदेशमा कोरोनाको पीसीआर परीक्षण गर्ने सरकारले गरेको निर्णय अनुसार प्रतिष्ठानमा यो सेवा सुरु गरिएको हो । अन्य प्रदेशले छिटै सेवा सुरु गरेपनि प्रदेश ५को प्रतिष्ठानले भने सोमबारदेखि मात्रै परीक्षणलाई नियमित गराएको छ । प्रतिष्ठानले पीसीआर विधिबाट गरिएको परीक्षणमा सबै रिपोर्ट नेगेटीभ आएको राप्ती स्वास्थ्य विज्ञान प्रतिष्ठानकी उपकुलपति प्राडा भण्डारीले जानकारी दिइन् । 'प्रतिष्ठानको पीसीआर मेसिनबाट ११ जनाको स्वाब लिइ परीक्षण गरिसकेका छौं, उपकुलपति भण्डारीले भनिन, सबै रिपोर्ट नेगेटिभ आएका छन्।' यसको क्रसका लागि भैरहवा पनि टेष्टको लागि पठाइएको थियो, त्यहाँ पनि नेगेटिभनै आएको हो।उनले चिकित्सकको सल्लाह अनुसार रिपोर्ट आएकाको डिस्चार्ज गरिने बताइन् । घरमा क्वारेन्टाइन बस्ने गरी डिस्चार्ज गरीने प्रतिष्ठानले जानकारी दिएको छ । यद्यपि प्रतिष्ठानको नयाँ मेसिन भएकाले परीक्षणका क्रममा आएको रिपोर्टलाई भने 'क्रसम्याच'का लागि भैरहवा पठाइएको र त्यहाँ पनि ११ जनाको कोरोना परीक्षण रिपोर्ट नेगेटिभ आएको उपकुलपति भण्डारीले जानकारी दिइन्। प्रतिष्ठानमा स्वाव लिनेक्रम जारी रहेको छ । वेलझुण्डीस्थित कोराना अस्पतालले पनि ४ जनाको स्वाव परीक्षणका लागि प्रतिष्ठानमा पठाएको र उनीहरुको जाच्ने काम भइरहेको प्रतिष्ठानकी उपकुलपति भण्डारीले बताइन्। केन्द्रीय प्रयोगशालाका प्राविधिक समेत दाङमा आएर परीक्षण गरिरहेका छन्। प्रतिष्ठानमा अब एकै पटकमा पीसीआरमार्फत ९६ जनासम्मको परीक्षण गर्न सकिने छ । जिल्लामै पीसीआर विधिमार्फत कोरोना परीक्षण सुरु भएपछि अब स्वाब परीक्षणका लागि भैरहवा वा काठमाडौं लैजानुपर्ने समस्याको अन्त्य भएको छ । प्रदेश ५ को भैरहवा, नेपालगञ्ज र दाङमा प्रयोगशाला स्थापना गर्ने निर्णय भए अनुसार घोराहीस्थित प्रतिष्ठानमा पिसिआर मेसिन जडान गरिएको हो । हालसम्म दाङबाट काठमाडौं र भैरहवा लगेर ७१ जनाको स्वाब परीक्षण भएकोमा सबैको रिपोर्ट नेगेटिभ नै आएको छ । जिल्लाका राप्ती प्रादेशिक अस्पतालसहित विभिन्न अस्पतालमा गरी १ सय ६६ बेडको आइसोलेसन रहेको छ भने २ सय ८८ क्वारेन्टाइनको सैया निर्माण गरिएका छन् । बेलझुण्डीमा कोरोना विशेष अस्पतालमा सबैभन्दा धेरै १ सय सैया क्षमताको आइसोलेसन सञ्चालन गरिएको छ । दाङमा अहिलेसम्म कसैलाई कोरोना संक्रमण देखिएको छैन । उपकुलपति भण्डारीले प्रतिष्ठानले सामान्य आइसोलेसनमा राख्नुपर्ने बिरामीलाई बेलझुण्डीस्थित कोरोना अस्पतालसँग समन्वय गरेर त्यहाँ पठाइने र अत्यन्तै जटिल प्रकृतिका भर्ना गरेर उपचार गर्नुपर्ने बिरामीलाई प्रतिष्ठानमा राखिने बताइन्। उपकुलपति भण्डारीले अस्पतालमा १० बेडको आइसीयुसमेत सुचारु भइसकेको समेत जानकारी दिइन्। हालैमात्रै प्रतिष्ठानमा फीजिसियन तथा बरीष्ठ मुटुरोग विशेषज्ञ प्रल्हाद कार्कीर वालरोग विशेषज्ञ डा किशोर खत्रि प्रतिष्ठानमा आवद्ध भई सेवा सुरु गरेको पनि प्रतिष्ठानले जानकारी दिएको छ । प्रतिष्ठानमा अन्तरंग तथा वहीरङ्ग सेवा पनि सूचारु नै रहेको छ । प्रतिष्ठानले दिएको पछिल्लो जानकारी अनुसार कोरोनाका कारण भइरहेको लकडाउनमा प्रतिष्ठानमा प्रसुति सेवा थप प्रभावकारी भएको र झन्डै ३ सयको हारहारीमा महिलाले प्रसूति सेवा लिएका प्रतिष्ठानले जानकारी गराएको छ।"
कृष्ण सिटौलाका छोराको बिहे खर्च कोरोना कोषमा,"झापा : नेपाली कांग्रेसका नेता कृष्णप्रसाद सिटौलाले आफ्ना छोरा श्याम सिटौलाको बिबाहमा खर्च हुने पैसा झापाका स्थानीय तहका कोषहरुलाई हस्तान्तरण गरेका छन्। सिटौलाले सरकारले लगाएको लकडाउनकै बेला आइतबार छोरा श्याम सिटौलाको विवाह गरेका थिए। सिटौलाले आफ्नो निर्वाचन क्षेत्रमा रहेका विपन्न, असहाय तथा मजदुरहरुलाई राहत स्वरुप झापाका ५ स्थानीय तहलाई ५ लाख रुपैयाँ आर्थिक सहयोग गरेका छन्। नेता सिटौलाले भने, 'यो एउटा सानो सहयोग गरेका छौँ। यो सहयोग जसलाई दिनै पर्ने छ। ति जनता सम्म पुगोस्।' नेता सिटौलाका छोरा श्याम र बुहारी मनिषाले भोज लगायत अतिरिक्त खर्चको रकम सोमबार बिहान स्थानीय तहका प्रमुखलाई हस्तान्तरण गर्न थालेका छन्। भद्रपुर नगरपालिका, हल्दिबारी गाउँपालिका, कचनकवल गाउँपालिका, बाह्रदशी गाउँपालिकालाई एकएक लाख, नेता सिटौलाकै गृह वडा भद्रपुर १० नम्बर वडा र बिर्तामोड १० नम्बर वडा लाई ५०५० हजार बितरण गरेका छन्। नेता सिटौलाले बेहुला छोरा श्याम र आफ्ना दुई अंगरक्षकसँगै अन्य तीनजना गरी ७ जना मात्र जन्ती लिएर गएका थिए। बेहुली पक्षका भने उक्त बिहेमा १५ जना सहभागी भएका थिए।"
पीपीइ लगाएका स्वास्थ्यकर्मीबाट खोप लगाइँदै,"स्याङ्जा : कोरोना भाइरसको संक्रमण देखाउँदै सरकारले गरेको लकडाउनका कारण स्थगित नियमित खोप कार्यक्रम स्याङजामा सुरु भएको छ।कोरोनाविरुद्धको अभियानसँगसँगै सुरक्षित खोप कार्यक्रम पनि सुरु भएको हो। सेवा प्रभावकारी बनाउन स्वास्थ्यकर्मी पीपीई लगाएर खोप कार्यक्रममा खटिएका छन् । लकडाउनका कारण बालबालिकाले लगाउनै पर्नै नियमित खोप कार्यक्रम स्थगन भएको थियो । आधारभूत स्वास्थ्य सेवा अन्तर्गत रहेको नियमित खोप सेवालाई जिल्लाका ११ वटै पालिकाका २ सय १५ स्वास्थ्य तथा खोपकेन्द्रबाट संचालनमा ल्याइएको जिल्ला स्वास्थ्य कार्यालय प्रमुख यामप्रसाद शर्माले जानकारी दिए । जिल्लामा करिब ६ हजार ५ सय जना (जन्मेदेखि २ वर्षमुनिका बालबालिका)लाई ११ प्रकारका रोगविरुद्धको खोप दिइने भएको छ। जिल्ला स्वास्थ्य कार्यालयले जिल्लाका ११ वटै तहमा खोप तथा सुइको व्यवस्थापन गर्दै आएको छ । यहाँ ३ वटा अस्पतालसहित ७० वटा स्वास्थ्य संस्था, १७ वटा शहरी तथा सामुदायिक स्वास्थ्य केन्द्रसहित २ सय १५ वटा खोप केन्द्र रहेका छन् । स्वास्थ्य स्वयंसेविका तारा शर्माले बालबालिकालाई विभिन्न रोग लाग्नबाट सुरक्षित बनाउनेगरी बनाइएका यस्ता खोपहरु अहिलेको भाइरससँग जुध्नका निम्ति पनि अत्यावश्यक रहेको बताइन्। सकारकाले क्षयरोग, भ्यागुते रोग, लहरेखोकी, धनुष्टंकार, हेपाटाइटिस बी, हेमोफिलस इन्फ्ल्यूएञ्जा बी, पोलियो, दादुररुबेला र निमोनिया रोगको विरुद्ध पिसिभि खोप दिँदै आएको छ । जोखिमपूर्ण जिल्लामा भने १२ महिनाका बालबालिकालाई जापानिज इन्सफलाइटिसको खोप तथा गर्भवती महिलाका लागि टीटी खोप उपलब्ध गराउँदै आएको छ। सरकारले यी सबै खोपहरु निशुल्क उपलब्ध गराउँदै आएको छ।"
रतुवाको सिकार गर्ने पाँच पक्राउ,"दाङ : दाङको शान्तिनगर गाउँपालिका २ अम्मुवामा रतुवा शिकार गरी मासु खाने पाँचजनालाई डिभिजन वन कार्यालय दाङबाट गएको गस्ती टोलीले पक्राउ गरेको छ । गरी भागवन्डा लगाइ बाँडिरहेको अवस्थामा सोमबार पाँचजनालाई पक्राउ गरेको वन कार्यालयले जनाएको छ । ५ जनालाई रतुवाको मासुसहित आवश्यक अनुसन्धानका लागि डिभिजन वन कार्यालयमा ल्याएको निमित्त डिभिजनल वन अधिकृत धरणीधर चौधरीले जानकारी दिए। वन क्षेत्र नजिकैको खोल्सीमा रतुवा देखेपछि त्यहाँ वरपरका स्थानीय जम्मा भई खुर्पा, ढुंगा, गुलेली प्रयोग गरी मारेको भन्ने खुल्न आएको चौधरीले बताए । मारिसकेपछि गाउँले मिली मासु भागभन्डा गरेको प्रारम्भिक अनुसन्धानबाट खुलेको छ। पक्राउ पर्नेमा शान्तिनगर गाउँपालिका २ अम्मुवाका रामबहादुर नेपाली, कलबहादुर भण्डारी, दिलबहादुर दमाई, तुलसीराम वली, ओपेन्द्र बहादुर भण्डारी रहेका छन्। घटनाका विषमा थप अनुसन्धान भइरहेको डिभिजन वन कार्यालय दाङका सूचना अधिकारी खिमबहादुर केसीले जानकारी दिए ।"
दुम्सीलाई हानेको गोली मान्छेलाई लागेपछि,नवलपुर : पूर्वी नवलपरासीको बुलिङटार गाउँपालिका४ चुलिबोझा गाउँका एक स्थानीय गोली लागेर घाइते भएका छन्। घाइते हुनेमा ४६ वर्षीया नरबहादुर मगर छन्। जंगलमा शिकारका क्रममा उनलाई गोली लागेको हो। केही स्थानीयले बाँदर लखेट्न जाने क्रममा आफैले बोकेको भरुवा बन्दुक पड्केर घाइते भएको बताइएका छन्। तर केही स्थानीयले भने अर्कै व्यक्तिले दुम्सीलाई ताकेर हान्ने क्रममा उनलाई गोली लागेको बताएका छन्। उनको ढाडमामा गोली लागेको छ। जिल्ला प्रहरी कार्यालयका उपरीक्षक दीपक रेग्मीले घटना शंकास्पद रहेको बताए। 'बाबु र छोरा शिकार खेल्न गएको भन्ने खबर आएको छ।' घटनाको प्रकृति हेर्दा शंकास्पद देखिन्छ। अनुसन्धानपछि थाहा हुन्छ' उनले भने। उनको चितवनस्थित सरकारी अस्पतालमा उपचार भइरहेको छ। अवस्था खतरामुक्त रहेको प्रहरीले जनाएको छ। पड्किएको बन्दुकको लाइसेन्ससमेत नरहेको प्रहरीले जनाएको छ। पहाडी क्षेत्रमा सिकार गर्नका लागि अधिकांश स्थानीयले बन्दुक राख्ने गरेका छन्।
प्रदेश २ मा पीसीआर परीक्षणमा तीव्रता : ३ सय स्वाब संकलन,"राजविराज : पीसीआर विधिबाट परीक्षण गर्न आएको प्राविधिक टोलीलाई घाँटीको स्वाब दिन सबैजना अन्कनाइ रहेका थिए । यत्तिकैमा एकजना शेख थरका ४४ वर्षीय इस्लाम धर्मावलम्बी अगाडि आएर घाँटी र नाकबाट स्वाब निकाल्न दिए। नगर प्रमुख बसन्त मिश्रसहितका जनप्रतिनिधि र स्वास्थ्यकर्मीले निकै बेर सम्झाउनु पर्यो । एकजनाले सुरुवात गरेपछि पालैपालो क्वारेन्टाइनमा बसेका कञ्चनरुपका ९ जना इस्लाम धर्मावलम्बीले आइतबार परीक्षणका लागि स्वाब दिए । उनीहरु अन्य कारणले नभई थुक निलिने पो हो कि भन्ने भयले स्वाब दिन अन्कनाएका थिए । सूर्योदयदेखि सूर्यास्तसम्म थुक पनि निल्न नहुने दिनभरको निराहार र निर्जला ब्रत अर्थात् रोजा (उपवास) बस्नु परेकाले उनीहरुले सुरुमा स्वाब दिन अप्ठ्यारो महसुस गरे । सूर्योदय हुनु करिब दुई घण्टा अगाडि केही खानेकुरा खाइ सुरु हुने रोजा सूर्यास्तपछि अफ्तारी गरी मात्र रोजा खोलिन्छ । शनिबारबाट सुरु भएको रमजानमा दिनभर अन्न र पानीसमेत नखाई उपवास बस्ने र ब्रह्मचर्यमा रहनुपर्ने परम्परा छ । यो अवधिमा मुखमा आएको थुक निल्न हुँदैन । निलियो भने रोजा टुटेको ठहरिन्छ । 'सुरुवातमा धेरै जनालाई स्वाब लिदा थुक निलिने वा वान्ता आउने भय थियो, 'सप्तकोशीका जाहिर हुसेनले भने, 'तर त्यस्तो केही भएन।' एकजनाले सुरु गरेपछि सबैले पालैपालो स्वाब दिएको कञ्चनरुप नगरपालिका स्वास्थ्य शाखाको सिनियर अहेव डम्बरप्रसाद गुप्ताले बताए । सामाजिक अभियानकर्मी अनवर अली भन्छन्,' रोजामा जानीजानी पो थुक निल्न हुँदैन, मन र शरीर शुद्ध राख्नुपर्छ, स्वाब दिन कसैले अप्ठ्यारो मान्नु पर्दैन ।' आरडिटी परीक्षण भरपर्दो नभएपछि सप्तरीसहित प्रदेश २ मा स्वाब संकलन तीव्र बनाइएको हो । आइतबार सप्तरीको कञ्चनरुपस्थित क्वारेन्टाइनमा बसेका ९ सहित ४३ जना र सप्तकोशी नगरपालिकामा १ सय १० जनाको स्वाब निकालिएको छ । शनिबार सप्तरीको बोदे बसाईन नगरपालिकामा १५ महिलासहित १ सय ६१ जनाको स्वाब संकलन गरिएको थियो । त्यस भन्दाअघि राजविराजस्थित अस्पतालले संकलन गरेको ४७ वटा स्वाबकै परीक्षणको रिपोर्ट नेगेटिभ आएको छ । पीसीआर विधिबाट परीक्षण तीव्र बनाएको स्वास्थ्य सेवा विभाग इपिडिमियोलोजी तथा रोग नियन्त्रण महाशाखाको टोलीले सर्लाहीमा शनिबार १ सय १६ जनाको स्वाब संकलन गरेको थियो । सिरहामा दुई दिनमा चार सय जनाको स्वाव संकलन गरिएको छ । सप्तरीको कञ्चनरुप र सप्तकोशी नगरपालिकामा संक्रमित पुष्टि भएका जमातीहरु केही दिन बसेका कारण परीक्षण गरिएको हो भने बोदे बर्साइनमा इस्लाम धर्मालम्बीको फागुन ३ देखि ५ गतेसम्म धार्मिक सभा 'इज्तिमा' भएका कारणले गर्दा परीक्षणको केन्द्र बनाइएको हो । एक लाख बढी सहभागी 'इज्तिमा' मा आएका नै जमातीका हैसियतले आफ्नो समुदायमा धर्म प्रचार गर्न विभिन्न मस्जिद गएका हुन् । उदयपुरको त्रियुगा नगरपालिका३ भुल्केस्थित मस्जिदबाट फेला परेका जमाती पनि इज्तिमामा सहभागी भई कञ्चनरुप, सप्तकोशीको मस्जिद हुँदै उदयपुर पुगेका हुन् । उदयपुरको भुल्केका एकै परिवारका पाँचजनामा संक्रमण देखिएकाले कोरोनाको संक्रमण जमातीहरुबाट नभई भारतबाट पढेर आएका सोही परिवारका एक विद्यार्थीबाट सुरु भएको भुल्केवासीले अनुमान गरेका छन् । तथापि निश्चित हुन जोखियुक्त रहेको सप्तरीको बोदे बर्साइन, कञ्चनरुप र सप्तकोशी नगरपालिकामा स्वाब संकलन केन्द्र स्थापना गरी स्वाब लिइएको सप्तरीका प्रमुख जिल्ला अधिकारी सुनिल खनालले बताए ।"
भारतीयद्वारा सीमा सुरक्षामा खटिएका दुई प्रहरीमाथि कुटपिट,कपिलवस्तु : सेमरी नाकामा सीमा सुरक्षामा खटिएका दुई जना सुरक्षाकर्मीलाई छिमेकी भारतीय नागरिकले कुटपिट गरेका छन्। मर्यादपुर प्रहरी चौकीबाट नेपाल भारत सीमा क्षेत्र अन्तरगत यशोधरा गाउँपालिका ७ सेमरी सीमा नाकामा ड्युटी रहेका प्रहरी हवल्दार वशिष्ट यादव र प्रहरी जवान ईश्वर ज्ञवालीलाई सीमा नाका सँगैको भारतीय गाउँ पर्सौनाका भारतीयले कुटपिट गरेका हुन्। भारतीय नागरिकहरुले सीमा नाकाको करिब २ सय मिटर दक्षिण गाउँतर्फ कुटपिट गरी लैजाँदै गर्दा नेपाली सुरक्षाकर्मी र भारतीय सीमा सुरक्षा बलका सुरक्षाकर्मीहरुले दुबै जना प्रहरीलाई उद्धार गरेका हुन्। घटनाको अगुवाई गर्ने तीन जनालाई भारतीय सुरक्षाकर्मीले पक्राउ गरी नियन्त्रणमा लिएको बताइएको छ। भारतीय गाउँलेको बाख्रा नेपालतर्फ आउँदा ड्युटीमा रहेका नेपाली सुरक्षाकर्मीबाट गाउँका एक जनाले पिटाई खाएको विषयलाई लिएर उनीहरुले अपहरण शैलीमा कुटपिट गर्दै भारततर्फ लगेको पीडित प्रहरी जवान ईश्वर ज्ञवालीले बताए। कोरोना भाइरसको संक्रमण फैलन नदिन सरकारले सीमा क्षेत्र शिल गर्ने घोषणासँगै जिल्लाका सीमा नाकाहरु पूर्ण रुपमा बन्द गरिएको छ। सीमा नाका पूर्ण रुपमा बन्द भएपछि सीमा नाकाबाट ओहोर दोहोर गर्न नपाएका कारण सुक्षाकर्मीमाथि आक्रमण गरिएको हुन सक्ने सशस्त्र प्रहरी उपरीक्षक जनक पुरीले बताए।
के छ त्रिविको अनलाइन कक्षा निर्देशिकामा ?,"काठमाडौं : कोरोना (कोभिड १९) भाइरसको संक्रमण त्रासका कारण नियमितरुपमा कक्षामै उपस्थित भएर पढाइ सञ्चालन गर्न नसकिने भएपछि त्रिभुवन विश्वविद्यालयले अनलाइनमार्फत पढाउने भएको छ । अनलाइनमार्फत शैक्षिक गतिविधि सञ्चालन गर्न उसले निर्देशिका समेत जारी गरेको छ । त्रिविले जारी गरेको निर्देशिकामा अनलाइन माध्यमबाट कक्षा सञ्चालनको पूर्व तयारी, कक्षा सञ्चालन तथा निर्देशिका विपरित जाने शिक्षक कर्मचारीलाई कारवाहीको समेत व्यवस्था छ । जसअनुसार अनलाइन कक्षा चलाउने हरेक विभाग, स्कुल तथा क्याम्पसले दु्त गतिमा चल्ने इन्टरनेट, फोन, ल्यापटपको व्यवस्था गर्नुपर्नेछ । यस्तो सुविधाको पहुँच भएका शिक्षक तथा विद्यार्थीको अवस्थ कस्तो छ भन्ने विषयमा एक साताभित्रमा तथ्यांक संकलन गर्ने तथा उनीहरुलाई के कस्तो तालिम तथा सहयोगको आवश्यकता पर्छ लगायतको विषयमा तयारी गर्नुपर्ने निर्देशिकामा छ । यसको व्यवस्थापन सम्बन्धित विभाग, स्कुल तथा क्याम्पसले गर्नुपर्ने निर्देशिकामा छ । आवश्यक तयारीपछि सम्बन्धित विभाग, स्कुल तथा क्याम्पसको निर्देशन र नियन्त्रणमा रहनेगरी पढाइ सञ्चालन हुनेछ । यसरी सञ्चालन गरिएको कक्षालाई नियमित पाठ्यभार सरह गणना गरिने त्रिविले जनाएको छ । पढाइ प्रभावकारी बनाउन हरेक कक्षामा एकजना विद्यार्थी प्रतिनिधि तोकिने, हरेक शिक्षक तथा विद्यार्थीले अनलाइनमार्फत हाजिरीको रेकर्ड राख्नुपर्ने छ । विश्वविद्यालयको पूर्णकालित शिक्षकले सम्बन्धित विभाग, स्कुल तथा क्याम्पस बाहेक अन्यत्र हुने अनलाइन कक्षामा सहभागी भएर पढाउने पाउने छैन । यदि पढाएको पाइएमा कारवाही गरिने त्रिविले जनाएको छ । निर्देशिकामा नै जारी गरेर त्रिविले अनलाइनमार्फत पढाइ सञ्चालन गर्ने तयारी गरेपनि यो सबै विद्यार्थीको पहुँचमा नरहेको भन्दै विद्यार्थीले नै गुनासो गरेका छन् । त्रिवि अन्तर्गतकै केही क्याम्पसले स्वतस्फूर्त रुपमा यसअघि नै अनलाइनमार्फत पढाइ सञ्चालन गरिरहेका छन् । तर यस्तो पढाइमा मुस्किलले पचास प्रतिशत मात्र विद्यार्थी सहभागी हुने गरेको पब्लिक युथ क्याम्पसका प्रमुल बलराम थापाले जानकारी दिए । यो क्याम्पसले दुई साताअघिदेखि नै अनलाइनमार्फत पढाइ सञ्चालन गरिरहेको छ ।"
कुखुरा फर्ममा क्वारेन्टाइन !,"डोल्पा : डोल्पाको एक स्थानीय तहले कुखुराको खोरमा क्वारेन्टाइन बनाएको छ । जिल्लाको मुड्केचुला गाउँपालिकाले कुखुराको खोरमा क्वारेन्टाइन बनाएर मानिस राख्ने गरेको हो । रुकुम,जाजरकोट र डोल्पाको सीमानामा पर्ने त्रिबेणी भन्ने ठाउँमा कुखुरा पालन गर्दै आएको फर्ममा क्वारेन्टाइन निर्माण गरेर जिल्ला बाहिरबाट आउने नागरिकलाई राखेको भेटिएको छ । कुखुराको खोरमा बेड छैनन।कपडा पनि छैनन। घाँस बिछयाएर त्यहीमाथि कार्पेट राखिएको छ। त्यही ठाउँमा मुड्केचुलाका दुई दर्जन भन्दा धेरै विद्यार्थी र अन्य नागरिक राखिएको छ। गाउँपालिकामा क्वारेन्टाइन निर्माण भएका छन् ।तर कुनैपनि क्वारेन्टाइन मापदण्ड भित्रका नभएको स्थानीयको आरोप छ । हरेक दिन काठमाडौं, नेपालगञ्ज, सुर्खेतलगायत विभिन्न सहरबाट विद्यार्थी र अन्य नागरिक आउने गर्दछन् तर क्वारेन्टिन नै कुखुराको खोरमा किन राखियो राज शाहीले आक्रोस पोखे। त्रिबेणी भन्ने ठाउँमा एक स्थानीयले कुखुरा पालन गरिरहेको फर्ममा कुखुरा हटाएर स्थानीय सरकारले क्वारेन्टाइन बनाएको हो । बेड विस्तार छैन। खान पनि राम्रो छैन। कि घर जान देउ कि त व्यवस्थापन गर भन्दै विद्यार्थी अनुरोध गरिरहेका छन्। केही सामन क्वारेन्टाइनकै लागि भनेर ल्याएको तर कम्जोर खालको भएको वडा नम्बर १ का अध्यक्ष भानुभक्त बोहोराले बताए ।उनले भने,' मुड्केचुलाको सबै नाकामा निकै कडाइ गरिएको छ ।जगदुल्ला जाने नागरिकका लागि इलमा हेल्पडेक्स राखेका छ। गाउँपालिकाले नागरिकलाइ जो जहाँ छ त्यही बस्नु र सबैको खातामा तीन हजारको दरले राहात नगद प्रदान गर्ने निर्णय गरेको थियो । सोहिअनुसार १३६ जनालाई खातामा तीन हजार पठाएको र बाँकी फेरी पाँच हजार पुर्र्याउने निर्णय भएको गाउँपालिका अध्यक्ष दत्तबहादुर शाहीले जानकारी दिए । अध्यक्ष शाहीले भने,' हामी बनाउँदैछौं ।अन्य स्थानीय तहले नागरिक ल्याउँदा हाम्रा पनि आए। अब राम्रो हुन्छ ।' त्रिबेणीमा रहेको मु्डेकेचुला गाउँपालिकाको क्वारेन्टाइन मापदण्डविपरित रहेको र नागरिक झनै असुरक्षित रहेको आरडिटी परीक्षणका लागि मुड्केचुला पुगेको चिकित्सकको टोलीले जानकारी दिएको छ। उनीहरु भन्छन्,' क्वारेन्टाइनमा कोही बस्दैन । बस्न मिल्ने पनि छैन सबै जोखिममा छन्।'"
कालिकोटको भात्तडीमा बम भेटियो,कालिकोट : जिल्लाको तिलागुफा नगरपालिका वडा नं ९ भात्तडीमा बम फेला परेका छन् । स्थानिय दुर्ग कोईरालाका अनुसार वनमा आगलागी हुँदा जलेको आडी पुन निर्माण गर्न जग खन्दै गर्दा दुई वटा मुन्द्रा भएका बम फेला परेका हुन्। आटीको जग खन्दा बम फेला परेपछि स्थानीय त्रसित भएका छन् । आइतबार बेलुका बम फेला परेपछि स्थानीययले प्रहरीलाई जानकारी दिएका थिए । अहिले खल्लागाड प्रहरी चौकीबाट गएको प्रहरीको टोलीले घटना स्थलको सुरक्षा गरिरहेको छ। जिल्ला प्रहरी प्रमुख डीएसपी श्यामबाबु ओलीयाले तिलागुफाको भात्तडीमा बम फेला परेको जानकारी पाएपछि सोमबार बिहानै जिल्लाबाट इन्सपेक्टरको नेतृत्वमा प्रहरी टोली घटनास्थल पठाइएको जानकारी दिए । उनले भनेप्रहरीको टोली घटनास्थल पुगेको छैन। खल्लागाड प्रहरी चौकीको टोली त्यहाँ पुग्दा खनेको ठाउमा माटो खस्दा बमहरु नदेखिने भएका छन्। कस्तो बम हो भन्नेबारे जानकारी प्राप्त नभएको र जिल्लाबाट खटिएको प्रहरीको टोली घटना स्थल पुगेपछि बिस्तृत जानकारी आउने डीएसपी ओलीयाले बताए। भात्तडीमा फेला परेका बम सशस्त्र द्वन्द्वका बेला तत्कालिन माओवादीले राखेको हुन सक्ने अनुमान प्रहरीको अनुमान छ।
असिनापानीले चार करोड बढीको अन्नबाली नष्ट,"कुश्मा : पछिल्लो दुई सातायता निरन्तरजस्तै परेको असिना पानीका कारण झण्डै साढे चार करोडको अन्नबालीमा क्षति पुगेको छ । दुई साताको अवधिमा पर्वत र बागलुङ गरी दुई जिल्लमा ५ पटकसम्म परेको असिनाका कारण पर्वतमा २ करोड १५ लाख तथा छिमेकी जिल्ला बागलुङमा २ करोड १९ लाख बराबरको क्षति भएको कृषि ज्ञान केन्द्र पर्वतले जनाएको छ । दुई जिल्लामा गरी ४ करोड ३४ लाख बराबरको क्षति पुगेको प्रारम्भिक विवरण ज्ञान केन्द्रले सार्वजनिक गरेको हो । पर्वतको महाशीला, जलजला र मोदी गाउँपालिकामा सबैभन्दा बढी क्षति पुगेको छ भने त्यसबाहेक कुश्मा नगरपालिका, फलेवास नगरपालिका र विहादी गाउँपालिकामा पनि गहुँ, आलु, तोरी, मकै र मौसमी तथा बेमौसमी तरकारी र फलफूलमा क्षति पुगेको कृषि ज्ञान केन्द्र पर्वतले जनाएको छ । त्यसैगरी बागलुङमा ताराखोला, ढोरपाटन, काठेखोला र जैमिनी नगरपालिकामा असिनाले ठूलो क्षतिको पुगेको हो । कृषि ज्ञान केन्द्र पर्वतका प्रमुख बासुदेव रेग्मीका अनुसार असिनापानी र हाबाहुरीका कारण पुगेको क्षतिको प्रारम्भिक विवरण संकलन गरी प्रदेश सरकारमा बुझाइएको छ । कोरोना संक्रमणको त्रासका बीचमा परेको असीना पानीले बागलुङ र पर्बतमा ठुलो क्षती पुर्याएको थियो । रेग्मीले अन्नवाली र फलफुलमा बढी क्षति पुगेको जानकारी दिए । यो सिजन खेतवारीमा लगाएका मकै गोड्ने, मौसमी तरकारी लगाउने र बेमौसमी तरकारीहरु बजार लैजाने बेला हो । त्यसैगरी सवैजसे फलफलुहरुमा दान लाग्ने बेला भएको थियो । यस्तो बेला निरन्तर परेको असिनाले कोरोनाले भन्दा पनि बढी पीडा दिएको कृषकले गुनासो गरेका छन् । निरन्तरको वर्षा र असिनाले यस वर्ष धानबाहेक अन्य उत्पादनमा ५० प्रतिशतसम्म गिरावट आउने केन्द्र प्रमुख रेग्मीले गुनासो गरे।"
गाउँ भित्रिनेको लर्को,"कालिकोट : लकडाउन अवधिमै कालिकोटका विभिन्न गाउँ भित्रिनेको लर्को लाग्न थालेको छ। देशका विभिन्न ठाउँबाट उद्धार गरी जिल्ला ल्याइएका नागरिक लर्को लागेर गाउँ छिर्न थालेका हुन्। स्थानीय तहका जनप्रतिनिधिको पहलमा उद्धार गरिएका नागरिक क्वारेन्टाइनमा नबस्दा गाउँमा कोरोना संक्रमणको जोखिम बढेको हो। एक सातायता जिल्लाका पलाँता, पचालझरना, सान्नीत्रिवेणी, नरहरीनाथ, महाँवै, शुभकालिका गाउँपालिकालगायत नौवटै स्थानीय तहले धमाधम संकटमा परेका नागरिकको उद्धार गर्न थालेका हुन्। काठमाडौं, नेपालगन्ज, सुर्खेत लगायतका विभिन्न सहरबाट अलपत्र नागरिकलाई उद्धार गरी जिल्ला ल्याउने क्रम बढेको हो। आफ्ना नागरिक अलपत्र परेको भन्दै स्थानीय तहले उद्धार गर्न थालेपछि गाडीमा ठेलमठेल नागरिक जिल्ला भित्रिन थालेका हुन्। कोरोना संक्रमणको त्रासमा गाउँ आउन चाहानेलाई १४ दिन क्वारेन्टाइनमा राखेर स्वास्थ्यकर्मीको सल्लाहमा घर पठाउनु पर्ने हो। तर क्वारेन्टाइनमा नबसी उद्धार गरिएका नागरिक गाउँ छिर्न थालेपछि सन्त्रास बढेको पचालझरना गाउँपालिका ८ का प्रेम टमट्टाले बताए। पचालझरना गाउँपालिकाले मात्रै विभिन्न ठाउँबाट उद्धार गरी दुई सयभन्दा बढी नागरिक गाउँ पुयाएको छ। हालसम्म जिल्लाको अवस्था सामान्य रहे पनि पछिल्लो समय स्थानीय तहले अव्यवस्थित रुपमा नागरिक उद्धार गर्न थालेपछि समस्या आउन सक्ने स्वास्थ्य सेवा कार्यालयका सूचना अधिकारी कटकबहादुर महतले बताए। उनका अनुसार जिल्लामा हजारौं नागरिक भित्रिए पनि हाल सबै स्थानीय तह गरी एक सय ७२ जनालाई मात्र क्वारेन्टाइनमा राखिएको छ। जिल्लाको पलाँता र सान्नीत्रिवेणी गाउँपालिकाले उद्धार गरिएका नागरिकलाई होम क्वारेन्टाइनमा राखिएको जनाएका छन्। तर स्वास्थ्य सेवा कार्यालयका जनस्वास्थ्य अधिकृतसमेत रहेका महतले गाउँमा होम क्वारेन्टाइन राख्नुको औचित्य नभएको बताए। प्रमुख जिल्ला अधिकारी कृष्णचन्द्र पौडेलले स्थानीय तहले क्वारेन्टाइनमा राख्ने शर्तमा नागरिक उद्धार गरेर क्वारेन्टाइनमा नराख्नु प्रशासनको आग्रह अटेर गरेको बताए।"
वीरगन्जका ५५ वर्षीय कोरोना संक्रमित दिल्लीको तबलगी जमातमा सहभागी भएको खुलाशा,"वीरगन्ज : वीरगञ्जमा आइतबार भेटिएका कोरोनाका २ संक्रमितमध्ये इनर्वाका ५५ वर्षीय संक्रमित पुरुष ,भारत दिल्लीको मुस्लिम धार्मिक सभा (तबलगी जमातमा ) सहभागी भएर नेपाल फर्किएको खुलेको छ । आइतबार वीरगन्ज १६ इनर्वाका ५५ वर्षीय र वीरगन्ज ३ छपकैयाका ४९ वर्षीय पुरुषमा कोरोना संक्रमणको पुष्टि भएको थियो । ती दुवै संक्रमितको ट्राभल हिष्ट्री (भ्रमण यात्रा विवरण) अध्ययनका क्रममा इनर्वाका संक्रमीत ५५ वर्षीय, भारतमा कोरोना भाइरस फैलाउन भूमिका खेलेको भनिएको दिल्लीको तबलगी जमातमा सहभागी भएको खुलेको हो । आइतबार कोरोना पुष्टि भएपछि ट्राभल हिष्ट्री लिएर कन्ट्याक्ट ट्रेसिङको क्रममा, मार्चमा दिल्लीको धार्मिक सभामा उनी सहभागी भएको खुलेको वीरगन्जमा रहेको नेपाली सेनाको चण्डीनाथ गणका गणपति (कर्णेल) मदनजंग राणाले जानकारी दिए । मार्च १ तारिख देखि १५ तारिखसम्म दिल्लीमा मुीस्लम धार्मिक प्रचारक (तबलीगी जमात) हरुको धार्मिक सभा भएको थियो । राणका अनुसार, वीरगन्ज इनर्वाका संक्रमित, मार्च ६ तारिखमा दिल्ली गएर धार्मिक सभामा सहभागी भई मार्च ११ तारिख अर्थात गत फागुन २८ गते वीरगन्ज इनर्वास्थित घर फर्किएका थिए । घर फर्किएको करिब डेढ महिना पछि आइतबार उनमा कोरोना संक्रमण पुष्टि भएको हो। त्यसअघि एक सातादेखि उनलाइ वीरगन्ज श्रीपुरको सिदार्थ माविको क्वारेन्टाइनमा राखिएको थियो । वीरगन्जमा चैत ३० गते भेटिएका कोरोना संक्रमीत ३ भारतीय समातीहरुको कन्ट्याक्ट ट्रेसिङका क्रममा उनी फेला परेपछि एक हप्ता पहिले देखि उनलाइ सिद्धार्थ माविको क्वारेन्टाइनमा राखिएको थियो । आइतबार कोरोना संक्रमणको पुष्टि भएपछि आइतबार नै बिहान उनलाई नारायणी अस्पतालको आइसोलेसनमा ल्याएर राखिएको छ । उनको परिवारका चारजना सदस्यलाई घरको होम क्वारेन्टाइनमा बस्न भनिएको छ । आइतबार कोरोना संत्रक्रमण पुष्टि भएका वीरगन्ज ३ छपकैया घर भएका महानगरपालिका सरसफाइ कर्मचारी ४९ वर्षीय संक्रमितलाई पनि नारायणी अस्पतालको आइसोलेसनमा राखिएको छ । आइसोलेसनमा ती दुवैसँगै सर्लाहीबाट एक हप्ता पहिले ल्याइएका १४ वर्षीय बालकलाई पनि राखिएको छ ।"
सरकारले भन्यो तर घरभेटीले टेरेनन्,"काठमाडौं : शंखमूल बस्दै आएकी शर्मिला तामाङले घरभेटीले पटकपटक ताकेता गरेपछि गत साता घर भाडा तिरिन् । कहिले भारी बोक्ने त कहिले भाडा माझ्ने गरी आफ्नो जीविकोपार्जन गर्दै आएकी उनलाई खानै धौधौ परेको थियो । काठमाडौंको बसाइ कठिन भएपछि उनी गत साता सिन्धुली जिल्ला दुधौलीस्थित घर तीन सन्तानलाई लिएर जाने तयारी गर्दै थिइन् । घरभेटीले जानुअघि चैतको भाडा नतिरी फर्किन नदिएको उनले बताइन् । 'घर गएपछि फर्किने हो कि होइन भनेर भाडा तिरेर मात्रै जान दिए', सन्तानसहित घर फर्कने गाडी कुर्दै लोकन्थलीमा भेटिएकी तामाङले भनिन् । 'एक जना दाजुसँग उधारो मागेर भाडा तिरेर घर जाँदैछु ।' गत चैत १६ गतेको मन्त्रिपरिषद्को बैठकले घरभाडा नलिन अनुरोध गर्ने निर्णय गरेको थियो । बैठकले घरभाडा मिनाहा गर्ने घरभेटीको घर बहाल करसमेत छुटको घोषणा गरेको थियो । कोभिड१९ का कारण प्रभावितलाई राहत दिन सरकारले सो निर्णय गरे पनि यो कार्यान्वयन भने थोरै मात्रै भएको छ । कतिपय घरभेटीले सामाजिक सञ्जालमार्फत नै आफूले भाडा नलिने उद्घोष गरिरहे पनि अधिकांश घरमा भने बहालमा बस्नेले भाडा तिरिसकेका छन् । कतिपयले अग्रिम भाडा तिर्ने गरेकाले वैशाख महिनाको समेत भाडा तिरिसकेका छन्। अच्चमको कुरा त सरकारी उच्च तहका कर्मचारी नै धमाधम भाडा असुल्न लागेका छन् । महिना दिनसम्म घरबाट ननिस्केका ती कर्मचारी श्रमजीवी र दैनिक ज्यालादारी मजदुरसँग भाडा लिइरहेका हुन् । लकडाउन का समयमा नियमित काम गरिरहेका स्वास्थ्यकर्मी, सुरक्षाकर्मी र सञ्चारकर्मीसमेत आफूले भाडा तिरेर पनि बस्न कठिन भएको बताउँछन् । कोभिड१९ को सङ्क्रमण फैलिने भन्दै घरबेटीले नराम्रो व्यवहार गरेको धेरैले बताएका छन् । आफूलाई चार पटकसम्म ताकेता गरेपछि भाडा बुझाएको नाम नबताउने सर्तमा एक सञ्चारकर्मीले बताए । अहिले भन्नासाथ कोठा खोजेर पनि नपाइने हुँदा बुझाउन बाध्य भएको उनको भनाइ छ । उनले भने, 'अहिलेको समयमा भाडामा किचकिच गर्नुभन्दा चुप लागेर काम गर्नु नै ठीक हो ।' अहिले झण्डै १० प्रतिशत घरबेटीले मात्रै आफ्ना घरमा बस्नेलाई छुट दिएको पाइएको डेरावाल मञ्चका अध्यक्ष रामकृष्ण शर्माले बताए । उनकाअनुसार धेरै घरभेटीले आफ्नो आम्दानीको अरु स्रोत नभएको वा आफूलाई पनि गाह्रो पर्ने भन्दै छुट दिन मानेका छैनन् । सरकारले कम्तीमा लकडाउन का कारण रोजगारी गुमाएका व्यक्तिलाई छुट दिन निर्देशन दिनुपर्ने उहाँको भनाइ छ । उनले भने, 'अहिले मजदुर, विद्यार्थी र नियमित तलब नभएकालाई भाडा छुट गर्नुपर्छ भन्ने हाम्रो माग हो ।' सरकारले अहिले भाडा छुटका लागि अनुरोध मात्रै गरेकाले पनि कार्यान्वयन हुन नसकेको अध्यक्ष शर्माले बताए । सरकारले निर्देशिका नै बनाएर निर्देशन दिएर कार्यान्वयन गर्नुपर्ने उनको भनाइ छ । सबै बहालमा बस्ने व्यक्तिलाई छुट आवश्यक नपर्न सक्ने उनले बताए । वार्षिक यतिसम्म आम्दानी भएकालाई छुट दिइने भनी निर्णय गरेर सोहीअनुसार कार्यान्वयन गर्नुपर्ने हो । उनले भने, 'कतिपय उच्च ओहोदामा बस्ने र नियमित तलब आउनेलाई समस्या नपरे पनि भाडा छुट नहुँदा उपत्यकामा धेरैलाई समस्या परेको छ ।' काठमाडौँ महानगरपालिकाका प्रवक्ता ईश्वरमान डङ्गोलले सरकारले निर्णय गरे पनि स्थानीय तहलाई कार्यान्वयनका लागि निर्देशन नदिएको बताए । अहिलेसम्म घरभेटी र बहालमा बस्ने दुईबीचको समझदारीमा नै भाडा लिनेनलिने निर्णय भइरहेको छ । यसबारेमा कार्यपालिकाबाट पनि कुनै निर्णय भएको छैन । महानगरले कसैलाई पनि भाडा लिनु वा नलिनु भन्न नमिल्ने उनले बताए । कतिपय घरभेटी आर्थिक अवस्था न्यून भएकाले उनीहरुले भाडा मिनाहा गर्न सक्ने अवस्था नहुन सक्ने पनि छन् । बहालमा बस्ने व्यक्तिसँगै घरबेटीलाई पनि मर्का पर्छ कि भनी हेर्नुपर्ने उनको भनाइ छ । घरभेटीले घरभाडा नलिँदा सरकारले तिनलाई के गर्ने भनी सोच्न जरुरी छ । उनले भने, 'घरभेटी र बहालमा बस्ने दुवै मर्कामा पर्नु हुँदैन ।' ललितपुर महानगरपालिकाका प्रवक्ता राजु महर्जनले महानगरभित्र कसैले भाडा पूरै मिनाहा गरेको, कतिले केही छुट गरेको त कतिले नगरेको भन्ने जानकारी आएको बताए । कतिपय घरभेटीले बहालमा बस्नेलाई खाद्यान्न राहतसमेत दिइरहेको जानकारी आएको छ । कतिपयले ऋण गरेर घर बनाएको र घरभाडाबाटै किस्ता तिर्ने हुँदा उसले भाडा पूरै मिनाहा गर्न नसकेको हुनसक्छ । उनले भने, 'आर्थिकरुपमा विपन्नले भाडा नतिरे पनि अरुले दिइरहेको जानकारी आएको छ ।'"
लकडाउनमा सुत्केरीलाई कोशेली 'घ्यू र अण्डा',"बेनी : म्याग्दीको मालिका गाउँपालिकाले कोरोना भाइरस रोकथामका लागि गरिएको लकडाउनमा सुत्केरीलाई पोषिला खानेकुराको अभाव नहोस् भनेर घ्यू र अण्डा वितरण गर्न थालेको छ । उपाध्यक्षसँग सुत्केरी भेटघाट कार्यक्रमअन्तरगत पोषण सुधारका लागि २०७६ साउन यता सुत्केरी भएकालाई घ्यु, अण्डा, ज्वानो र मेथी उपलब्ध गराएको गाउँपालिकाले जनाएको छ । सुत्केरीलाई शरीर न्यानो हुने, शक्ति बढ्ने र दूध आउने भएकाले ज्वानो र मेथीको झोल बनाएर खुवाउने गरिन्छ । 'पोषण सुधारका लागि सुत्केरीलाई घ्यु र अण्डा लिएर भेट्न जाने कार्यक्रम बनाएका थियौं, 'उपाध्यक्ष खरमाया बिटालुले भनिन्, 'लकडाउनका कारण पोषिला खानेकुराको अभाव हुन सक्ने भएकाले वितरण गर्न थालेका छौं।' गर्भवती र प्रसूति अवस्थाका साथै बच्चा दुई वर्षको हुँदासम्म दूध, घ्यु, मासु, अण्डा, सागलगायत पोषिला खानेकुरा खानुपर्ने सन्देश पुर्याउन उपाध्यक्षसँग सुत्केरी घेटघाट कार्यक्रम सञ्चालन गरेको छ । मालिका३ डाडागाउँका २० जना सुत्केरीलाई आइतबार घ्यु र अण्डा वितरण गरिएको थियो । प्रतिव्यक्ति आधा लिटर घ्यु र एक क्रेट अण्डा उपलब्ध गराइने उपाध्यक्ष बिटालुले बताइन् । २०७७ असार मसान्तसम्म सुत्केरी हुनेले यो सुविधा पाउनेछन् । साउनदेखि असारसम्म सुत्केरी हुने ४०० जनाको अभिलेख तयार पारिएको छ । पहिलो चरणमा गर्भअवस्थाको जोखिम न्युनिकरण र पोषण सुधारका लागि 'घरघरमा झण्डा, हातहातमा अण्डा' अभियान सञ्चालन गरिएको थियो । गर्भवती पहिचान, आमा र बच्चाको स्वास्थ्यमा परिवारले ध्यान दिऊन भन्ने उद्देश्यले घरमा हरियो रंगको झण्डा राखेर एकएक क्रेट अण्डा दिइएको छ। गर्भवती र सुत्केरीका परिवारका सदस्यलाई पोषिला खानेकुरा खुवाउन, जोखिमयुक्त काममा नलगाउन र तनावमुक्त वातावरण बनाउन सहयोगका लागि परामर्श दिने गरिएको गाउँपालिकाका स्वास्थ्य संयोजक सन्तु कार्कीले बताइन् । बच्चाको ७५ प्रतिशत मानसिक तथा वौद्धिक विकास गर्भमै हुन्छ । यसैगरी संस्थागत र सुरक्षित प्रसुति सेवामा पहुँच बढाउन सुत्केरी हुन बर्थिङ सेन्टर जानेलाई प्रोत्साहन भत्ता र पालिका बाहिर जानुपर्ने अवस्थामा निशूल्क एम्बुलेन्स सेवा उपलब्ध गराएको छ । मालिका गाउपालिकाको ७ वटै वडामा सञ्चालन हुने यो कार्यक्रमका लागि चालू आर्थिक वर्षमा २० लाख रुपैयाँ बिनियोजन गरेको छ । यस्तै अन्नपूर्ण गाउपालिकाले लकडाउनबाट प्रभावित भएकालाई राहत वितरणका क्रममा चामल, दाल, नुन, तेलसंगै अण्डा समेत उपलब्ध गराएको थियो ।"
मनकामनाका पुजारीले दुईथान बन्दुक प्रहरीलाई बुझाए,"गोरखा : प्रसिद्ध धार्मिकस्थल मनकामनाका मुख्य पुजारी इन्सान थापाले दुई थान बन्दुक प्रहरीलाई बुझाएका छन्। आइतबार जिल्ला प्रहरी कार्यालयमा निवेदन दिएर एकथान टुवेलवोरको राइफल र एकथान भरुवा बन्दुक बुझाएको एसपी ओम अधिकारीले जानकारी दिए। हतियार बुझाउन सम्झाइबुझाइ गरेपछि पुजारीले जिल्ला प्रहरी कार्यालयमा हतियार बुझाएको एसपी अधिकारीले बताए। तीनवटै हतियारको लाइसेन्स छ तर हामीले उहाँलाई हतियार आवश्यकता नपर्ने भन्दै कन्भिन्स गरेपछि बुझाउनु भयो, उनले भने, पहिल्यै जफत गरेको टुटु राइफल पनि सुरक्षित राखिदिन हामीलाई नै अनुरोध गर्नुभएको छ। त्यो पनि हामीसँगै हुनेछ। हस्तान्तरण गरिएको दुई हतियारको लाइसेन्स खारेज भइसकेको एसपी अधिकारीले बताए। गत बैशाख ६ गते सिकार खेल्दै जाँदा उनलाई स्थानीयले नियन्त्रणमा लिएर प्रहरीलाई बुझाएका थिए। इजाजत भएको हतियार भएकाले प्रहरीले हतियार नियन्त्रणमा लिएर उनलाई छाडेको थियो।"
विवाहको खर्च कटाएर नेता काफ्लेले गरे कोरोना कोषमा दुई लाख सहयोग,काठमाडौं : नेपाल विद्यार्थी संघ (नेविसंघ) का पूर्व महामन्त्री कुन्दनराज काफ्लेले आफ्नो विवाह खर्च कटाएर कोभिड१९ प्रधानमन्त्री राहत कोषमा दुई लाख रुपैयाँ सहयोग गरेका छन्। पूर्वमहामन्त्री काफ्लेले स्वास्थ्य मन्त्रालय पुगेर विवाह खर्च कटाएर राहत कोषमा रकम जम्मा गरेका हुन्। काफ्ले र मेनुका अधिकारी यही बैशाख १४ गते (आइतबार) विवाह बन्धनमा बाँधिएका हुन्। यो जोडीले सोमबार स्वास्थ्य मन्त्रालय पुगेर रकम स्वास्थ्य तथा जनसंख्यामन्त्री भानुभक्त ढकाललाई हस्तान्तरण गरेको हो। नेपालमा हालसम्म ५२ जनामा कोरोना संक्रमित देखिएका छन्। १६ जना उपचारपछि निको भएर घर फर्किएका छन् । अस्पतालमा उपचार भइराखेको छ। सरकारले ७७ जिल्लामा आरडीटी विधिबाट परीक्षण सुरु गरेको छ भने सबै प्रदेशका विभिन्न ठाउँमा पीसीआर विधिबाट स्वाब परीक्षण भइरहेको छ।
महाकालीबाट उद्दार गरिएकी महिलाको उपचारका क्रममा मृत्यु,"दार्चुला : महाकाली नदीमा बगेर गम्भीर घाइते भएकी महिलाको मृत्यु भएको छ। जिल्लाको महकाली नगरपालिकाको गल्फैमा महाकाली नदीमा बगेर गम्भीर बनेकी ब्यास गाउँपलिका १ की सपना ऐतवालको नेपालगञ्जमा उपचारको क्रममा मृत्यु भएको हो। ऐतवालको उपचारको क्रममा आइतबार राती साढे २ बजे नेपालगञ्जको कोहलपुर मेडिकल कलेजमा मृत्यु भएको जिल्ला प्रहरी कार्यालय दार्चुलाका सूचना अधिकारी सुरेन्द्र जोशीले बताए। आइतबार बिहान नदीमा बगिरहेको अवस्थामा सशस्त्र प्रहरी र नेपाल प्रहरीले उद्दार गरेर ऐतवाललाई उपचारका लागि जिल्ला अस्पताल दार्चुला पुर्याएको थियो। तर, दार्चुलामा उपचार सम्भव नभएपछि नेपाली सेनाको ०५५ न हेलीकोप्टरमार्फत नेपालगञ्ज लगिएको थियो।"
"काठमाडौंबाट पठाउन मन्त्रीको होड, गाउँ पुग्दा बिचल्ली","फिदिम : लकडाउनको समयमा काठमाडौंबाट घर आएका पाँचथरका ीव्द्यार्थी र मजदुरहरुको बिचल्ली भएको छ। उनीहरुलाई विद्यालयको भवनमा कोचेर राखिएको छ। जिल्लामा निर्माण गरेका क्वारेन्टाइको क्षमताले नभ्याएपछि विद्यालयको एउटै कोठमा दर्जनौलाई कोचेर राखिएको हो। सुत्केरी महिलाहरु चिसो भुँइमा बस्न बाध्य छन्। स्थानीय सरकार र प्रशासनसँग समन्वय नगरी एकसाथ ठूलो संख्यामा जिल्ला भित्रिएपछि समस्या भएको हो। काठमाडौंबाट मन्त्रीको समन्वयमा आफूहरु घर आएको उनीहरुको भनाइ छ। तीन दिनको अवधिमा तीन सय भन्दा धेरै विद्यार्थी र मजदुरहरु पाँचथर भित्रिएका छन्। उनीहरुलाई घर जान दिइएको छैन। सबैलाई विद्यालयको भवनमा राखिएको छ। जिल्लामा सबै व्यवस्था गरिएको छ भनेर हामीलाई काठमाडौंबाट पठाइयो, छ महिनाको बच्चा काखी च्यापेकी फाल्गुनन्द गाउँपालिका१ नवमीडाँडाकी गीता लिम्बूले भनिन् यहाँ आएपछि चिसो भुइँमा राखियो। फाल्गुन्द गाँउपालिका३ जलसिंह माध्यमिक विद्यालयमा सय भन्दा धेरैलाई राखिएको छ। हिलिहाङ गाँउपालिकाको सिद्धेश्वरी माविमा करिब ५० जना छन्। फालेलेलुङ गाँउपालिकामा पनि काठमाडौंबाट आएका ४५ जनालाई विद्यालयमै राखिएको हो। फिदिम नगरपालिकामा पनि जिल्ला भित्रिएकालाई अव्यवस्थित ढंगले राखिएको छ। विद्यालयको एउटै कोठमा २० जनासम्मलाई कोचेर राखिएको छ। जलसिंह माध्यमिक विद्यालयमा राखिएकालाई ओढ्ने ओछ्याउनेको समेत राम्रो व्यवस्था गरिएको छ्रैन्। हामीलाई कैदीजस्तो एउटै कोठमा कोचेर राखिएको छ, फिदिमका सञ्जय आङ्बोले भने काठमाडौंमा कोठामा राम्ररी बसेका हामीलाई यहाँ ल्याएर चिसो भुँइमा कोचेर राखियो। खानेकुराको राम्रो व्यवस्था छैन। काचै भात खानु परेको छ। एउटै कोठमा कोचिएर बस्नु परेपछि उनीहरुलाई त्रास बढेको छ। हामीमध्ये कसैमा भाइरस थियो भने सबै संक्रमित हुन् भयौँ, फिदिमका बिपन खड्काले भने हाम्रो स्वास्थ्य परीक्षण गरिएको छ्रैन। खाने, ओढ्ने, ओछ्याउनेको पनि राम्रो व्यवस्था नभएकाले रोगले भन्दा भोकले मर्ने स्थिति छ। जिल्लासँग समन्वय नगरी काठमाडौंबाट मान्छे पठाउँदा समस्या आएको प्रमुख जिल्ला अधिकारी अर्जुन कुमार शर्माले बताए। हामीसँग कुनै समन्वय भएको थिएन, शर्माले भने एकाएक मान्छेहरु पठाउँदा व्यवस्थापनमा समस्या भएको हो। जिल्लाका आठै स्थानीय तहमा गरी जम्मा २०४ शैय्याको क्वारेन्टाइन क्षमता छ। तर, अहिले करिब ४५० जनालाई क्वारेन्टाइनमा राख्नुपर्ने स्थिति छ। क्वारेन्टाइनको क्षमताले नभ्याएपछि काठमाडौंबाट आएका सबैलाई विद्यालयको भवनमा कोचेर राखिएको हो। जिल्लाबासीलाई घर पठाउन मन्त्रीहरुको होड चलेपछि जिल्लामा समस्या उत्पन्न भएको हिलिहाङ गाँउपालिकाका अध्यक्ष भवानी लिङ्देनले बताए। पर्यटनमन्त्री योगेश भट्टराईले ताप्लेजुङबासीलाई भटाभट घर पठाएपछि समस्या सुरु भएको हो, लिङ्देनले भने त्यसपछि हाम्रा जिल्लाका भौतिक योजाना निर्माण मन्त्री बसन्त नेम्बाङले पनि भटाभट मान्छे पठाएका हुन्। स्थानीय सरकारसँग समन्वय नगरी काठमाडाबाट मान्छेहरु पठाउँदा जिल्लामा त्रास बढेको छ।"
बैतडी आउनेलाई अनिवार्य १४ दिन क्वारेन्टाइनमा राखिने,"बैतडी : जिल्लाका विभिन्न स्थानीय तहले जिल्ला बाहिर रहेका आफ्ना नागरिकलाई फर्काउने निर्णय गरेका छन्। तर बाहिरबाट जिल्ला भित्रिने सबै नागरिकले १४ दिन अनिवार्य क्वारेन्टाइनमा बस्नुपर्ने भएको छ। कोरोना भाइरसको जोखिम न्यूनीकरणका लागि जिल्ला बाहिरबाट आउनेलाई अनिवार्य १४ दिन क्वारेन्टाइनमा राख्ने निर्णय भएको स्वास्थ्य कार्यालयका प्रमुख योगेशप्रसाद भट्टले बताए । कोरोना संक्रमण रोकथाम तथा नियन्त्रण जिल्ला संयन्त्रको आइतबार बसेको बैठकले जिल्ला बाहिरबाट जिल्ला प्रवेश गर्ने जो कोहीलाई पनि अनिवार्य सम्बन्धित पालिकाको क्वारेन्टाइनमा राख्ने निर्णय गरेको सहायक प्रमुख जिल्ला अधिकारी लोकेन्द्रसिंह नेगीले बताए । उनले भने, 'जिल्ला बाहिर रहेका समस्यामा परेका नागरिकलाई मात्र जिल्ला भित्र्याउन सबै स्थानीय तहसँग आग्रह गरेका छौं । जिल्ला भित्रिनेले अनिवार्य १४ दिनसम्म क्वारेन्टाइनमा बस्नुपर्ने र त्यसपछि मात्रै आरडीटी गरेर रिपोट नेगेटिभ आएपछि घर पठाउने निर्णय भएको छ ।' जिल्लाका सबै जसो स्थानीय तहले काठमाडौं तथा देशका अन्य क्षेत्रमा रहेका नागरिकलाई जिल्ला भित्र्याउने निर्णय गरेकाले त्यसलाई व्यवस्थित बनाउन समस्यामा परेका नागरिकलाई मात्रै जिल्ला भित्र्याउने र उनीहरुलाई अनिवार्य क्वारेन्टाइनमा बस्ने शर्तमा जिल्ला भित्र्याउने निर्णय भएको प्रमुख जिल्ला अधिकारी आनन्द पौडेलले बताए । यस्तै लकडाउनका कारण छाक टार्न मुस्किल भएका नागरिकलाई स्थानीय तहहरुले वितरण गर्ने राहत पनि एकरुपता ल्याउनुपर्ने निर्णय भएको छ । सुदूरपश्चिम प्रदेश सरकारले बनाएको कार्यविधि बमोजिम एकद्वार प्रणालीमार्फत राहत वितरण गर्नका लागि जिल्ला संयन्त्रको बैठकले सबैमा आग्रह गरेको छ । यस्तै जिल्लामा आरडीटी कीटको अभाव भएकाले थप कीटका लागि सुदूरपश्चिम प्रदेश सरकारसँग माग गर्ने निर्णय भएको स्वास्थ्य कार्यालयका प्रमुख योगेशप्रसाद भट्टले बताए । उनले भने, 'हामीले भारतबाट फर्केका सबैको आरडीटी गर्ने भनेका छौं । अब जिल्ला भित्रिनेहरुको पनि आरडीटी गर्नुपर्ने हुन्छ । त्यसैले थप कीट आवश्यक परेकाले हामीले कीट उपलब्ध गराउन प्रदेश सरकारलाई आग्रह गरेका छौं ।' सीमापारी रहेका नेपालीलाई स्वदेश फर्काउने विषयमा भने बैठकले कुनै निर्णय गरेको छैन् । स्थानीय स्तरमा तयारी गरिरहेको भएपनि सरकारको निर्णय नआउँदासम्म सीमा पारी रहेका नेपालीलाई फर्काउने विषयमा कुनै निर्णय गर्न नसकिने सहायक प्रमुख जिल्ला अधिकारी नेगीले बताए। कोरोना संक्रमण रोकथाम तथा नियन्त्रण जिल्ला संयन्त्रको बैठकका सहभागी।तस्बिर : भगीरथ अवस्थी"
राहतमा वितरण नहुँदा विपन्न परिवार समस्यामा,"जाजरकोट : वडा समितिका पदाधिकारीले राहत वितरण गर्ने सूचीमा मापदण्ड विपरीत 'आफ्ना मान्छे' सिफारिस गरेपछि भेरी नगरपालिकाको राहत वितरण कार्य अलपत्र परेको छ । लकडाउन भएको लामो समय बितिसक्दा पनि राहत वितरण हुन नसकेपछि असंगठित श्रमिक र विपन्न नागरिक समस्यामा परेका छन् । राहत वितरणका लागि साँचिकै समस्यामा परेका नागरिकको लगत संकलनका लागि वडा समितिलाई जिम्मा दिएको थियो । वडा समितिले विपन्न र ज्याला मजदुरका साथै आफ्ना कार्यकर्ता र नातागोता समेत मिसाएर राहत वितरणको सूची तयार पारेपछि विवाद हुने भन्दै नगरपालिका राहत वितरण गर्न बाट पछि हटेको हो । राहत वितरणका लागि नगरभित्रका १३ वटा वडाबाट ८ हजार ४ सय ९० परिवारको सिफारिस आएको प्रमुख प्रशासकीय अधिकृत दलबहादुर घर्तीले बताए । वडाबाट सिफारिस आएका नाममा नगरकार्यपालिकाको बैठकमा छलफल हुँदा वास्तविक पीडितभन्दा अन्य व्यक्तिहरुको धेरै सूची आएपछि नगरपालिका तत्काल राहत वितरण नगर्ने निर्णयमा पुगेको प्रमुख प्रशाकिय अधिकृत घर्तीले बताए । उनले वडा समितिलाई पुनः तीन दिनभित्र नेपाल सरकारले जारी गरेको राहत वितरण कार्यविधि २०७६ अनुसार वास्तविक समस्या परेका नागरिकको सूची तयार गरी पेश गर्ने कार्यपालिकाले निर्देशन गरेको बताए । कार्यपालिकाले त्यसरी विवरण तयार पार्न दिएको तीन दिनको समायावधिभित्र ५ वटा वडाले मात्र पुनः लगत संकलन गरेर पठाएका छन् । अन्य ८ वडाले वितरण नपठाउँदा राहत वितरण गर्न सकिएको छैन उनले भने, 'केही परिवार साँच्चिकै समस्यामा छन् तर वडा समितिले अनावश्यक मानिसको लगत पठाउँदा राहत वितरण ढिलाइ भएको हो ।' नगरभित्र दुईदेखि तीन हजारको हाराहारीमा लकडाउनकै कारण चुल्हो बल्न नसकेको नगरकार्यपालिकाको निश्कर्ष छ तर सूची चार गुणा बढेर आउँदा समस्या भएको हो । राहत वितरणको सूची तयार गर्न जिम्मेवारी दिएका वडा सदस्यको बदमासीले गर्दा अनावश्यक रुपमा संख्या बढाइएको एक वडाध्यक्षले बताए । धेरैजसो वडा सदस्यले कार्यकर्ता र आफन्त खुसी पार्न विपन्न तथा मजदुरको सूचीमा उनीहरुलाई घुसाएको नगरपालिकाले जनाएको छ । राहत नपाउँदा विपन्न परिवार समस्यामा भेरी नगरपालिका ४ कि चन्द्रकला नेपालीको घरमा आगो बल्न छोडेको छ । खानेकुरा केही नहुँदा उनी धेरै दिनदेखि भोकभोकै छन् । 'दैनिक ज्यालामजदुरी गरेर आफू र परिवारको पेट पाल्दै आएकी थिए । लामो लकडाउनले निकै समस्या भयो,' उनले भनिन, 'छोराछोरी भोक लाग्यो भन्छन् । के खुवाउँ ? रोगले भन्दा भोकले मरिएला जस्तो भो ।' उनीजस्तै सोही ठाउँका दिलसरा शाही र रत्नबहादुर खड्काको अवस्था पनि उस्तै छ । उनीहरुको चुह्रो बल्न छोडेको छ । बिहान बेलुका हातमुख जोर्न समस्या भएपनि राहत कसैले नदिएको र आफूहरुको पीडा कसैले नबुझेको उनीहरुको गुनासो छ । कोरोना भाइरस रोकथाम तथा नियन्त्रणका लागि भन्दै सरकारले लडकडाउन गरेको तीन साता विति सकेको छ । यस अवधिमा दैनिक ज्यालामजदुरी गरी गुजरा चलाउँदै आएका परिवार काममा निस्कन पाएका छैनन् । जसका कारण उनीहरुको चुल्हो समेत बल्न छोडेको छ तर खाद्यन्न व्यवस्थापनको जिम्मेवारी पाएको स्थानीय सरकारले समयमा राहत नबाँड्दा विपन्न तथा ज्याला मजदुरी गर्ने परिवार निकै समस्यामा परेका छन् ।भेरी नगरपालिकाका विपन्न तथा ज्यालामजदुर गर्ने परिवारले कुनै पनि ठाउँबाट राहत पाएका छैनन् । उनीहरुले आफूहरु भोकभोकै परिरहेको गुनासो गरिरहेका छन् ।"
पास लिँदै पहाडतिर यात्रु ओसार्दै,"धनगढी : स्थानीय सरकारले गाडी पास दिलाउँदै सुदूरपश्चिमका पहाडि जिल्लामा यात्रु ओसार्ने काम भइरहेको छ । लकडाउन लम्बिँदै गएपछि विभिन्न कामको शिलशिलामा पहाडबाट तराई झरेका बसमा कोचकोच गरी पहाडि जिल्लातिर गइरहेका छन् । सुदूरपश्चिम प्रदेशको अस्थायी मुकाम धनगढीबाट पहाडि जिल्लाका लागि दैनिक १० भन्दा बढी बस गइरहेका छन् । ४ दिनदेखि लगातार सुदूरका पहाडि जिल्लामा यात्रुहरु गइरहेका छन् । कामको शिलशिलामा धनगढीमा अलपत्र अवस्थामा परेपछि सम्बन्धित जिल्लामा गाडी पासको व्यवस्था गरी पठाउने काम भइरहेको धनगढी उपमहानगरपालिका मेयर नृपबहादुर वडले बताए।'लकडाउन लम्बिँदै गएपछि आफन्तको घरमा बसेकाहरु र विद्यार्थी मर्कामा परेका छन् । धनगढीका स्थानीयलाई पनि काठमाडौंमा अप्ठ्यारो अवस्था रहेकालाई ल्याउने काम भएको उनले जानकारी दिए । कोरोना भाइरस (कोभिड१९) भाइरस संक्रमण रोक्नका लागि सरकारले चैत ११ गते देखि निरन्तर रुपमा लकडाउन जारी राखेको छ । स्थानीय तहले गाडी पासको व्यवस्था गरेपनि जिल्ला प्रशासनले यात्रु वहाक गाडीलाई भने पास दिएको छैन। 'कुनै पनि यात्रु बहाक बसलाई पास दिएको छैन,' कैलालीका प्रमुख जिल्ला अधिकारी यज्ञराज बोहराले भने, 'अलपत्रमा परेकालाई उद्दार गर्ने काम गरी रहनु भएको होला । जिल्ला प्रशासनबाट कुनै पनि पास दिएको छैन् ।' संघीय सरकारले अलपत्र परेका यात्रु ओसारपसारमा रोक लगाएको छ । उपत्यकासहित विभिन्न जिल्लाबाट स्थायी थातथलो जाने यात्रुलाई स्थानीय तहबाट गरिँदै आएको उद्दार अर्को व्यवस्था नभएसम्मका लागि रोक लगाइएको गृहमन्त्रालयले जनाएको छ । पछिल्लो एक सातायता उपत्यकासहित विभिन्न जिल्लामा अलपत्र परेका आफ्नो पालिका मातहतका यात्रुलाई नगरपालिका तथा गाउँपालिका र जनप्रतिनिधिको पहलमा घर पठाउन थालिएको छ। सुदूरपश्चिमका पहाडि ७ जिल्लाका अधिकांश नागरिकको तराईमा पनि बसोवास रहेकाले तलमाथि गरिरहेका छन् । कुनै चेकजाँज विना उनीहरु पहाड गइरहेका छन् । धनगढी बस पार्क प्रहरी बिटमा बस्ने प्रहरी नायव निरीक्षक रामबहादुर थापाले गाडी पास लिएका यात्रुहरु गइरहेको बताए । 'यहाँ कुनै चेक जाँच गरिदैन्, उनले भने, 'जुन स्थानीय तहमा जाने उतै स्वास्थ्य परीक्षण हुन्छ होला । हामीले खाली कति बस छुटे भन्ने मात्र तथ्यांक राख्ने हो ।' सुदूरपश्चिम प्रदेशमा कोरोना भाइरस संक्रमणको दर पछिल्ला दिनमा स्थिर अवस्थामा छ । कोरोना संक्रमित भएको पुष्टि भई सेती प्रादेशिक अस्पतालमा उपचाररत पाँच जनामध्ये चारजना निको भई डिस्चार्ज भएका छन् । उपचाररत एकजनाको स्वास्थ्य अवस्था सामान्य रहेको अस्पतालका जानकारी दिएको छ।"
"जनकपुर अपडेट : लकडाउन पाँचौं चरणमा, राहत पहिलो चरणमै","जनकपुरधाम : कोरोना महामारीबाट जोगिन संघीय सरकारले पाँचौं पटक लकडाउन थपेको छ । कोभिड १९ को दोस्रो बिरामी नेपालमा फेला परेदेखि चैत्र ११ बाट सुरु भएको लकडाउन थप दश दिनका लागि बढाइएको छ । देश बन्दाबन्दी भएको ३५ दिन बितिसकेको छ तर, प्रदेश २ का अधिकांश स्थानीय तहमा पहिलो चरणको राहत समेत वितरण हुन सकेको छैन् । जनप्रतिनिधिबीच तालमेल नमिल्दा मजदुर तथा विपन्न परिवारले पाउनुपर्ने राहत थन्किएको छ । प्रदेश २ सरकारले मजदुर र अति विपन्न परिवारलाई लकडाउनको अवधिमा भोकै बस्नु नपरोस् भन्दै जनकपुरधाम उपमहानगरपालिकालाई २५ लाख रुपैयाँ उपलब्ध गराएको थियो । तर, २५ वटा वाड रहेको उपमहानगरपालिकामा हालसम्म पनि सरकारी राहत मजदुर तथा गरिबको घरमा पुग्न सकेको छैन् । राहत वितरणमा उपमहानगरपालिकाबाट भएको ढिलाइले निकै आलोचना पाइरहँदा आइतबार वडा नम्बर ५ मा केही परिवारलाई राहत दिइयो । तर, अन्य वडा भने हालसम्म रित्तै छन् । सरकारी तवरबाट राहत वितरण हुन ढिलाइ भएपछि केही वाडअध्यक्षले व्यक्तिगत रुपमा केही दातालाई आग्रह गरेर वाडका गरिब तथा असहायलाई सहयोग गरेका छन् । लकडाउन भएदेखि वाडका असहायलाई दाताहरुको सहयोगमा ६ चरणमा राहत उपलब्ध गराएको उपमहानगरपालिका ३ का वाड अध्यक्ष दिपेन्द्र साह बताउँछन् । 'सरकारी राहत अहिलेसम्म वाडमा पुगेको छैन्,' वाडअध्यक्ष साहले भने, 'नगरप्रमुखले के हेरेर बसेका छन् हामीलाई थाहा भएन् ।' उपमहानगरपालिका प्रमुख लालकिशोर साहको मनमानीकै कारण राहत वितरणमा ढिलाइ भएको कार्यपालिका सदस्य श्यामप्रसाद साह बताउँछन् । 'लकडाउन सुरु भएकै बेला कार्यपालिकामा भएको निर्णय अनुसार प्रति परिवार ३० किलो चामल, ३ किलो दालसहित प्रदेश सरकारले दिएको निर्देशिका बमोजिम राहत वितरण गर्ने भनिएको थियो, 'साहले भने, 'तर, अहिले आएर नगरप्रमुख साहले १५ किलो चामल मात्रै दिने दाल बापत पैसै दिने जस्ता कुराहरु गरेका छन् र यसमा हाम्रो विमति छ ।' 'लकडाउनको एक महिना बितिसक्दा पनि वाडका विपन्नलाई राहत दिन सकेका छैनौं,' वडानम्बर ९ का वडा अध्यक्ष परमेश्वर साहले भने, 'केही वडामा राहत पुर्याउने काम भएपनि हाम्रो वडामा भएको छैन् ।' 'हाम्रो वडामा जनकपुरधाम उपमहानगरपालिकाबाट केही उपलब्ध भएको छैन्, वडानम्बर ७ का वडाअध्यक्ष जानकी राम साहले भने, 'केही संघसंस्था, निजि स्रोत र व्यापारीको सहयोगमा व्यक्तिगत रुपमा राहत वितरण भएको छ उपमहानगरपालिकाबाट केही भएको छैन् ।' लकडाउनको अवधिमा जनकपुरधाम उपमहानगरपालिले नगरक्षेत्रमा सेनिटाइजेसनको काम र जनचेतना फैलाउने काम गरिरहेको प्रशासकीय अधिकृत गोपाल प्रसाद रेग्मी बताउँछन् । राहत वितरणका लागि खाद्यान्न खरिद प्रकृयामा जानुअघि कानुनी प्रक्रिया मिलाउँदा केही ढिलाइ भएको रेग्मी बताउँछन् । '१५ केजी चामल, एक प्याकेट तेल, एक प्याकेट नुन, साबुन र दाल तरकारीबापत ३ सय रुपैयाँ दिने गरेका छौं।' साढे १६ हजारको संख्यामा गरिब तथा अति विपन्न परिवारलाई पहिलो चरणमा राहत वितरणका लागि सामान खरिद गरिएको रेग्मीले जानकारी दिए।राहत पाउन आफ्नो नाम खोज्दै महिला । तस्बिर : अन्नपूर्ण"
"सीमामा अलपत्र नेपालीको चित्कार : 'क्वारेन्टाइन सकियो, अब कहिले आउन पाइन्छ सरकार ?'","बैतडी : बैतडीको पुर्चौंडी नगरपालिका ३ जोगे पार्की 'बिसु' अर्थात् नयाँ वर्षका लागि घर आउने तरखरमा थिए । गएको मंसीर महिनामा रोजगारीका लागि पिथौरागढ पुगेका पार्कीले चैत अन्तिम साता घर फर्कने योजना बनाएका थिए । तर नेपालमा चैत ११ बाट लकडाउन भएपछि उनी सीमा नाकामै रोकिए। सुरुमा १४ दिन क्वारेन्टाइनमा बसेर मात्रै नेपाल जान पाइने भनेपछि उनी भारतीय क्वारेन्टाइनमै बसे । तर क्वारेन्टाइनमा बसेको १ महिना पूरा भइसक्दा समेत स्वदेश फर्काउने कुनै छाटकाट नदेखिएपछि उनी अत्तालिएका छन् । उनले भने, 'खाली भुँईमा सुतेको एक महिना पूरा भएको छ । एकै ठाउँमा धेरै मानिस बसिरहेका छौं । घरका लागि भनेर कमाएको दुईचार पैसा पनि सकिसकेको छ । सरकार हामी नेपालका नागरिक होइनौं र ? विदेशी भूमीमा हामीले कहिलेसम्म बस्नुपर्ने हो ?' जिल्लाको दोगडाकेदार गाउँपालिकाका हरिश भट्टलाई पनि झुलाघाट पुगेको एक महिना हुन लागेको छ । भारतीय क्वारेन्टाइनमा बसिरहेका उनीहरुको बेलाबेलामा स्वास्थ्य परीक्षण पनि भइरहेको छ । स्वास्थ्य परीक्षणमा कोरोना कुनै लक्षण देखिएको छैन् । तर पनि स्वदेश ल्याउन सरकारले आनाकानी गरिरहेकोमा उनी पनि आक्रोशित छन् । उनले भने, 'हामी मजदुर हौं । घरमा मकै छर्ने समय सुरु भइसकेको छ । हामीलाई सीमामै कति दिनसम्म अलपत्र राखिन्छ ? हाम्रो देशमा सरकार छ कि छैन् ? हामी स्वदेशमा रोजगारी नपाएर विदेशी भूमीमा आएका हौं । हाम्रा समस्या सरकार किन बुझ्दैन् ?' जिल्लाको पुर्चौंडी नगरपालिकाका नरेन्द्र धामीले पनि आफूलाई स्वदेश फर्काउन सरकारसँग आग्रह गरेका छन् । उनले भने ,हामीलाई भारतीय क्वारेन्टाइनमा बसेको एक महिना भइसकेको छ । अहिलेसम्म हामीलाई संक्रमण कुनै लक्षण छैन् । तर पनि सरकार हामीलाई किन स्वदेश फर्काउँदैन ? हाम्रो पीडा सरकार किन बुझ्दैन ?' यी सीमा पारी झुलाघाटमा रहेका केही नेपाली नागरिकका पीडा मिश्रित भनाइ हुन् । मजदुरीका लागि परदेश गएका घर फर्कन नपाएपछि आक्रोश पोखिरहेका छन् । स्वदेशकै क्वारेन्टाइनमा बस्ने उनीहरुले बताए पनि सीमामा फसेकालाई फर्काउने विषयमा सरकारले केही निर्णय गरेको छैन् । झुलाघाटमा र धारचुलामा गरेर ९ सय मजदुर बैतडीकै मात्र भारतीय क्वारेन्टाइनमा छन् । आफूहरुले क्वारेन्टाइनको अवधि पूरा गरेर पनि स्वदेश नफर्काएकोमा उनीहरुको आपत्ती छ । सीमामा रहेका नेपालीलाई स्वदेश ल्याएमा क्वारेन्टाइनमा राख्नुपर्ने भएकाले प्रत्येक पालिकामा क्वारेन्टाइन निर्माण गरिएका भएपनि उनीहरुलाई कहिले ल्याउने भन्ने निर्णय नभएको सहायक प्रमुख जिल्ला अधिकारी लोकेन्द्रसिंह नेगीले बताए । उनले भने, 'सीमाबाट मजदुरहरु ल्याउने निर्णय संघीय सरकारले गर्नुपर्छ । संघीय सरकारको निर्णयपछि मात्रै सीमाबाट नेपालीहरुलाई ल्याउन सकिन्छ ।' सीमामा रहेका नेपालीहरुलाई स्वदेश ल्याएमा क्वारेन्टाइनमा राख्नका लागि स्थानीयस्तरमा तयारी भइसकेको तर केन्द्रको निर्णय पर्खिरहेको सहायक प्रमुख जिल्ला अधिकारी नेगीले बताए ।"
सामाजिक दूरी कायम गरी फुङलिङमा खोप कार्यक्रम सुरु,"ताप्लेजुङ : ताप्लेजुङको फुङलिङमा नियमित खोप कार्यक्रम सोमबारदेखि सुचारु भएको छ । कोरोना भाइरसका कारण सरकारले लकडाउन गरेपछि एक महिनायता रोकिएको कार्यक्रम सुरु गरिएको स्वास्थ्य कार्यालयका प्रमुख राजकुमार पोख्रेलले बताए । कोरोना भाइरस संक्रमणको सम्भावित जोखिम रोक्न सामाजिक दूरी कायम गर्नुपर्ने भएकाले खोप रोक्नुपरेको थियो । स्वास्थ्य तथा जनसङ्ख्या मन्त्रालयले हालै कोभिड१९ को महामारीको समयमा नियमित खोप कार्यक्रम सञ्चालनका लागि सूचना जारी गरेपछि सुरु गरिएको पोख्रेलको भनाई छ । बालबालिकालाई जन्मेदेखि १५ महिनाको अवधिमा सातपटक विभिन्न ११ वटा रोगविरुद्ध खोप दिइन्छ । जसमा बिसीजी, डिपिटी, हेपाटाइटिस बी, दादुरा, जापानिज इन्सेफ्लाइटिस लगायत पर्छन् । खोप दिँदा भौतिक दूरी कायम गर्ने भनिएपछि फुङलिङ नगरपालिका४ को वडा कार्यालयमा बच्चा लिएर जाने आमाको भीड लागेको थियो ।"
वर्षारम्भमा यमघण्ट योग : राज्यका तर्फबाट स्वस्ति शान्ति हुनुपर्ने,"काठमाडौं : मूल नक्षत्र र षष्ठी तिथिमा विसं २०७७ सुरु भएकाले शास्त्रीय विधिअनुसार राज्यकातर्फबाट स्वस्ति शान्ति गर्नुपर्नेमा संहिताशास्त्रीले जोड दिएका छन्।वैशाख १ गते मूल नक्षत्र एवं षष्ठी तिथि पर्दा यमघण्ट योग बनेकाले मेदिनी ज्योतिषअनुसार बताइएको शान्तिको विधि गर्नुपर्ने संहिताशास्त्री अर्जुनप्रसाद बाँस्तोलाले बताए।मयूरचित्रकम् नामको ज्योतिष ग्रन्थमा षष्ठी तिथि र मूल नक्षत्रको योग पर्दा यमघण्ट योग हुने उल्लेख गरिएको छ।सोही ग्रन्थमा यसको दोष निवारणको विधि बताइएको पनि उनले बताए। मुहूर्तमार्तण्ड र मुहूर्तचिन्तामणि नामक ज्योतिषग्रन्थमा पनि यो योगका विषयमा बताइएको छ।नेपाल संस्कृत विश्वविद्यालय वाल्मीकि विद्यापीठका सहप्राध्यापक डा माधवप्रसाद पाण्डेय मूलको अन्तिम पाउको योग परेकाले धेरै क्षति हुने योग नभए पनि राज्यका तर्फबाट शान्ति गर्दा अझ राम्रो हुने धारणा राखे। ज्योतिषशास्त्र अनुसार यमघण्ट योग परिराख्ने भए पनि वर्षको पहिलो दिन सङ्क्रान्तिमै परेकाले बढी शक्तिशाली बनेको संहिताशास्त्री बाँस्तोलाको भनाइ छ।वर्षको ग्रहपरिषद् अनुसार बुध राजा र चन्द्रमा मन्त्री पदमा छन्।ज्योतिष शास्त्रअनुसार राजकुमार राजा र राजा मन्त्रीका रुपमा रहेकाले विश्व शासन व्यवस्थामा अविवेक उदय एवं महत्वाकाङ्क्षाका कारण प्रचारबाजीले स्थान पाउने नेपाल पञ्चाङ्ग निर्णायक समितिले स्वीकृत गरेको सूर्य पञ्चाङ्गमा उल्लेख छ। वर्षामा रोग फैलने, गाई, बाख्राजस्ता घरेलु चौपायाका साथै हात्ती, घोडा, ऊँटलगायत जनावरमा रोगको प्रकोप हुने समितिको सदस्य सचिवसमेत रहनुभएका पञ्चाङ्गकार सूर्यप्रसाद ढुङ्गेलले बताए।बृहस्पतिका कारण बेसारलगायत पहेँला वस्तुप्रति सबैको रुचि बढ्ने छ।फलेश सूर्यका कारण पृथ्वीमा फल र फूल प्रशस्त उत्पादन हुनेछ।जगल्लग्न कुण्डलीअनुसार लग्नेश मङ्गल तृतीयस्थानमा बृहस्पति र शनिको साथमा मित्रगृही भएर बसेका कारण विश्वव्यापी कोरोना भाइरसको सङ्क्रमण फैलिएको सहप्राध्यापक पाण्डेय बताउछन्। राजा रणबहादुर शाहका पालामा फैलिएको बिफरको महामारी र दोस्रो विश्वयुद्धका बेलासमेत यस्तै ग्रहयोग परेको ज्योतिषका पण्डितको विश्लेषण छ। बृहस्पति (गुरु) का कारण उचित वर्षा हुनाले धान आदि अन्नको प्रशस्त उत्पादन हुनेछ।दुग्ध पदार्थको उत्पादन समेत बढ्नेछ।नासपाती, अङ्गुरजस्ता फलको मूल्य सस्तो हुनेछ।बृहस्पतिका कारण व्यापारी वर्ग खुशी र सुखी हुनुका साथै व्यापारघाटा समेत घट्ने वर्षफल सूर्य पञ्चाङ्गले उल्लेख गरेको छ।"
गुन्द्रीको भरमा क्वारेन्टाइन बसाइ,"भोजपुर : विद्यालयको धुलाम्मे र ओसिलो कोठा। कोठामा डेढ दर्जनभन्दा बढी गुन्द्रीमा एकसरो ब्ल्यांकेट बिछ्याइएको बिछ्यानौमा सुतिरहेका भेटिन्छन्, १८ जना। षडानन्द नगरपालिका१४ बोयाको नङशिलास्थित स्थानीय सिंहदेवी आधारभूत विद्यालयमा बनाइएको क्वारेन्टाइनमा बसेकाहरूको दैनिकी निकै कष्टकर देखिन्छ। विभिन्न जिल्ला घुमेर लकडाउन अवधिमा गाउँ छिरेपछि उनीहरूलाई यसरी क्वारेन्टाइनमा राखिएको हो। कोरोना भाइरस रोकथामका लागि सतर्कता अपनाएको भन्दै नगरपालिकाले वडाको विद्यालयमा बनाएको क्वारेन्टाइनमा त्यहाँ बस्नेलाई सास्ती दिएको छ। क्वारेन्टाइनमा व्यक्तिगत सुरक्षाको सट्टा कैदीलाई झैँ एकसरो गुन्द्री रात गुजार्नुले उनीहरूलाई बिरामी भइएला कि भन्ने चिन्ताले पिरोलिएका छन्। घर जान नदिएर हामीलाई क्वारेन्टाइनमा राखियो, गुन्द्री बिछ्याएर एकसरो कम्बलमा सुत्नुपर्दा एकदमै कष्टकर छ, क्वारेन्टाइनमा बसेकामध्ये एकले भने, दिनमा जसोतसो कट्छ तर रातमा चिसोले निद्रा पर्दैन, बिरामी नै भइएलाजस्तो भइसक्यो। व्यवस्थित क्वारेन्टाइन नहुँदा षडानन्द नगरपालिका१४ बोयास्थित क्वारेन्टाइनमा बसेकाहरू गुन्द्रीमै रात कटाउन बाध्य छन्। भुइँको चिसोसमेत झेल्न नसक्ने एकसरो गुन्द्रीमा रात कटाइरहेका उनीहरूलाई अन्य रोगको संक्रमण फैलिन सक्ने सम्भावना बढेको छ। मापदण्डविपरीत स्थानीय सिंहदेवी आधारभूत विद्यालयमा बनाइएको क्वारेन्टाइनमा राखिएका उनीहरूलाई गुन्द्रीको क्वारेन्टाइनमा बस्न बाध्य छन्। जिल्लाबाहिर घुमेर आएका उनीहरूलाई कोरोना संक्रमण आशंकामा क्वारेन्टाइनमा राखिएको थियो। स्वास्थ्य सुधारका लागि बनाइएको क्वारेन्टाइन कक्ष नै अन्य रोगको संक्रमण फैलिने जोखिममा रहेको स्थानीय कल्पना राई बताउँछिन्। क्वारेन्टाइन एकदमै अव्यवस्थित छ, एकसरो गुन्द्रीमा रात कटाउन धेरै समस्या भएको छ, मौसम परिवर्तनका बेला अन्य रोगको संक्रमण होला भन्ने डर बढेको छ, उनले भनिन्, महामारीका बेला नगरपालिकाले सहयोग गर्नुपर्ने हो, यस्तो क्वारेन्टाइन बसाइले जोखिम बढ्ला भन्ने त्रास छ। नगरपालिकाले क्वारेन्टाइनमा व्यवस्थित आवास सामग्री सहयोग नगर्दा तत्कालको समस्या समाधान गर्न गुन्द्री सुकुल बिछ्याएरै क्वारेन्टाइन राख्न बाध्य भएको वडाध्यक्ष झम्कबहादुर रोक्काले बताए। उनले भने, नगरपालिकाबाट कुनै सहयोग छैन, जसोतसो आफ्नै स्रोतसाधनले धानिरहेका छौँ। नगरपालिकाले सहयोग नगर्दा स्रोतसाधनको अभावमा काम गर्न समस्या भएको उनले बताए। यता, नगरपालिकाले भने आवश्यक स्रोतसाधनका आधारमा क्वारेन्टाइन बनाइएको बताएको छ। मापदण्डअनुसारकै क्वारेन्टाइन बनाउने प्रयास गरे पनि नगर क्षेत्रका धेरै ठाउँमा क्वारेन्टाइन निर्माण गर्नुपरेकाले समस्या भएको नगर उपमेयर मेरिका राईले बताइन्। केही समयभित्रै उक्त वडामा पनि मापडण्डअनुसारकै क्वारेन्टाइन निर्माण गरिने बनाइने उनले बताइन्। लकडाउनका बेला नगर क्षेत्रमा प्रवेश गरेका उनीहरूलाई चैत २५ मा क्वारेन्टाइनमा राखिएको थियो। क्वारेन्टाइनमा रहेका सबै बोया नङसिलाका स्थानीय छन्। जिल्ला प्रशासन कार्यालय भोजपुरले भोजपुर नगरपालिका र पौवादुङमा गाउँपालिकाबाहेका अधिकांश स्थानीय तहमा बनाइएका क्वारेन्टाइन मापडण्डअनुसार नपाइएको बताएको छ। स्थानीय तहलाई ती क्वारेन्टाइनको व्यवस्थित ढंगले सुधार गर्न निर्देशन दिएको प्रजिअ वसन्तराज पुरीले बताए। जिल्लामा अहिले ३३ जनालाई क्वारेन्टाइनमा र एक सय ९ जनालाई होम क्वारेन्टाइनमा राखिएको छ। जिल्लाभर ३ सय ६७ क्वारेन्टाइन शड्ढया र १४ शड्ढयाको आइसोलेसन वार्ड निर्माण गरिएका छन्।"
असिना र हावाहुरीसहित तीन दिन वर्षा,"काठमाडौं : बंगालको खाडी र अरब सागरबाट पर्याप्त मात्रामा जलवाष्पयुक्त हावा भित्रिएपछि हरेक दिन पानी पर्न थालेको छ। स्थानीय वायु, बंगालको खाडी र अरब सागरबाट पर्याप्त मात्रामा जलवाष्पयुक्त हावा नेपाली भूभागमा भित्रिरहेकाले दिनहुँजसो वर्षा हुन थालेको जल तथा मौसम विज्ञान विभागका अधिकारी बताउँछन्। भारतको उत्तरपूर्वी भेगमा विकास भएको न्यून चापीय क्षेत्रले पूर्वीभेगमा बंगालको खाडीको वायु र पश्चिमतर्फ अरब सागर अनि मुलुकभित्रै विकास भइरहेको स्थानीय वायुको समिश्रणले प्रि मनसुन सक्रिय बनाएको जल तथा मौसम विज्ञान विभागको मौसम पूर्वानुमान महाशाखाले जनाएको छ। उच्च वायुमण्डलमा रहने न्यून चापिय क्षेत्रले जलवाष्पयुक्त हावालाई सहजै वायुमण्डलमा पुर्याएर पानी पार्ने प्रकृतिको बादल बनाउन सहयोग पुर्याउँछ। मौसम पूर्वानुमान महाशाखाका अनुसार पश्चिमी वायु स्थानीय वायु र पुर्वी भूभाग नजिक बनेको न्यून चापिय क्षेत्रको प्रभाव हुनुको साथै बंगालको खाडी अरब सागरबाट समेत जलवाष्पयुक्त हावा नेपाल प्रवेश भएको देखिन्छ। जसका कारण देशभर पूर्ण बदली रहि धेरैजसो स्थानहरुमा मनसुनी वर्षा भइरहेको छ। सोमबार देशभर सामान्य बदली रही अधिकांश स्थानहरुमा मेघगर्जन चट्याङ्ग असिना र हावाहुरी सहित हल्कादेखि मध्यम वर्षाको सम्भावना रहेको छ महाशाखाले जारी गरेको बुलेटिनमा उल्लेख गरिएको छ। मंगलबार देशभर सामान्य बदली रही केही स्थानहरुमा मेघगर्जन चट्याङ्ग असिना र हावाहुरी सहित हल्कादेखि मध्यम वर्षाको सम्भावना रहेको छ। बुधबार देशभर सामान्य बदली रही केही स्थानहरुमा मेघगर्जन चट्याङ्ग असिना र हावाहुरी सहित हल्कादेखि मध्यम वर्षाको सम्भावना रहेको छ। पश्चिमी भूभागका अधिकांश स्थानमा र मध्य र पूर्वी भूभागका केही स्थानहरुमा मेघगर्जन चट्याङ्ग र हावाहुरीसहित हल्कादेखि मध्यम वर्षाको सम्भावना रहेकोले आवश्यक सतर्कता अपनाउन महाशाखाले अनुरोध गरेको छ।"
राहतका लागि छुट्टिँदै परिवार,"डडेल्धुरा : गन्यापधुरा गाउँपालिकाले पाँचवटै वडामा राहतका लागि लगत संकलन गर्दा एक हजार एक सय ३० दलित परिवार भेटिए। तर, राहत वितरण गर्दा ५० घर परिवार बढे। राहत पाउन एकाएक दलित परिवार छुट्टिन थालेका छन्। पहिलाको लगतअनुसार राहत लगिएको तर वितरण गर्दा परिवार संख्या बढेपछि समस्या देखिएको गाउँपालिकाले जनाएको छ। लगतमा समावेश भएका सबै दलित परिवारलाई राहत उपलब्ध गराउन अन्य निकायलाई समेत अनुरोध गरिएको गाउँपालिका अध्यक्ष नवलबहादुर मल्लले बताए। तर, राहत पाउन परिवार संख्या फुटेपछि समस्या भएको उनको भनाइ छ। राहत पाउने भएपछि दलित समुदायका घरधुरी संख्या ह्वातै बढेको गन्यापधुरा गाउँपालिका१ का वडासचिव अंकिलाल भट्टले जानकारी दिए। उनले भने, गाउँपालिकाले लगाएको कर र सामाजिक तिरो तिर्दा एकै परिवार भएको बताउनेहहरू राहत पाउन अलग भएका छन्। सो गाउँपालिकाले यसअघि मजदुर र विपन्न समुदायलाई पहिलो चरणमा रात वितरण गरेको छ। राहतका लागि नै परिवारबाट अलग भएको बाहाना नगरी यस्तो बेलामा सबैले सहयोग गर्नुपर्ने अजयमेरु१ र २ का वडाध्यक्ष दत्तिसिंह भण्डारी र शिवराज भट्टले बताए। कोरोना महामारीको त्रासपछि लकडाउन अवधि लम्बिँदै जाँदा ज्यालामजदुरी गरेर जीवनयापन गरिरहेका विपन्न समुदायका नागरिकले निकै सास्ती खेपिरहेका छन्। सात वटा स्थानीय तह रहेको डडेल्धुरामा राहत बाँड्ने मापदण्ड फरक छ। स्थानीय निकायले सबैलाई न्याय हुनेगरी राहत वितरण गरिरहेको बताए पनि मजदुर, विपन्न परिवारले राहत नपाएको गुनासो गरिरहेका छन्। यसैबीच, अमरगढी नगरपालिका कांग्रेस नगर सभापति दानबहादुर पालले नगरका अपांगता भएकाहरूलाई व्यक्तिगत खर्चमा राहत वितरण गरेका छन्। प्रतिव्यक्ति ३० किलो चमल र केही नगदसमेत वितरण गरिएको पालले बताए।"
कोरोना भाइरसबाट विदेशमा ४९ नेपालीको निधन,"काठमाडौं : कोरोना भाइरस (कोभिड१९) बाट विदेशमा ४९ जना नेपालीको ज्यान गएको छ। गैरआवासीय नेपाली संघका अनुसार बेलायतमा ३३ जना, अमेरिकामा १० जना, सयुक्त अरब इमिरेट्स (यूएई)मा दुई जना नेपालीको ज्यान गएको छ। आयरल्यान्ड, जापान, टर्की र नेदरल्यान्डमा एकएक जना नेपालीको ज्यान गएको छ। गैरआवासीय नेपाली संघका अनुसार विभिन्न देशमा एक हजार नौ सय ८२ नेपालीमा कोरोना संक्रमण देखिएको छ। त्यसमध्ये अमेरिकामा मात्रै एक हजार जना नेपालीमा कोरोना संक्रमण संक्रमण देखिएको छ। बेलायतमा सात सय, यूएईमा ८१, बहराइनमा ४९, कुवेतमा ४२, पोर्चुगलमा २७, आयरल्यान्डमा २२, स्पेनमा १२ जनामा कोरोना संक्रमण देखिएको छ। त्यस्तै अस्ट्रेलियामा ११, स्विट्जरल्यान्डमा ५, बेल्जियममा ६, साउदी अरबमा ४, जर्मनीमा ४ जना संक्रमित भएका छन्। मलेसिया, क्यानडा, न्युजिल्यान्ड र साइप्रसमा ३३ जनामा कोरोना संक्रमण देखिएको छ। जापान, हङकङ, माल्टामा २२ र फ्रान्समा एक जनामा कोरोना संक्रमण देखिएको संघको स्वास्थ्य समितिका संयोजक डा सञ्जीव सापकोटाले बताए। विश्वभर रहेका नेपाली विज्ञ चिकित्सकको टोलीले तयार पारेको तथ्यांकअनुसार २४ देशमा नेपालीमा कोरोना संक्रमण भएको छ। कोरोनाको संक्रमणबाट मुक्त भएर चार सय ३४ जना जना नेपाली घर फर्किएको सापकोटाले बताए। समितिले विभिन्न अस्पतालमा कार्यरत ३६ जना चिकित्सक, नेपाली कूटनीतिक नियोग, संघका देशका पदाधिकारी र स्थानीय संघ संस्थाका पदाधिकारीद्वारा प्राप्त सूचनाका आधारमा तथ्यांक संकलन गर्दै आएको छ। संघले हरेक आइतबार सूचना सार्वजनिक गर्ने गरेको छ। संघका उपाध्यक्ष बद्री केसीका अनुसार संघले कोरोना व्यवस्थापन समिति र त्यसअन्तर्गत स्वास्थ्य उपसमिति बनाएर कोरोनाबारे सूचना व्यवस्थापनका साथै सम्बन्धित निकायसँग समन्वय गर्दै आएको छ। दुई सय १० देशमा कोरोना भाइरस संक्रमण देखिएको छ। एक सय १० देशमा नेपालीको बसोबास छ। सबै देशमा कूटनीतिक नियोग छैनन्। गैरआवासीय नेपाली संघका ८३ देशमा राष्ट्रिय समन्वय समिति क्रियाशील छन्। कतिपय व्यक्ति खुल्न नचाहने भएकाले पनि कुन देशमा कति नेपालीमा कोरोनाको संक्रमण देखिएको छ भन्ने यकिन तथ्यांक भने प्राप्त हुन सकेको छैन। नेपालीको बसोबास मलेसिया र खाडी मुलुकमा धेरै छ। वैदेशिक रोजगारीको सिलसिलामा मलेसिया तथा खाडी मुलुकमा १८ लाख श्रमिक कार्यरत छन्। वैदेशिक रोजगार विभागका अनुसार ४३ लाखभन्दा बढी वैदेशिक रोजगारीमा पुगेका छन्। गैरआवासीय नेपाली संघका अनुसार विदेशमा कार्यरत ३० हजार नेपालीले संघको पहलबाट राहत पाएको बताइएको छ। संघका उपाध्यक्ष केसीले सरकारसँग सहकार्य गरेर वैदेशिक रोजगार कोष प्रभावकारी बनाउन चाहेको बताए। संघले सहकार्यका लागि कायविधि बनाएर आफ्नो अवधारणा सरकारलाई बुझाइ सकेको छ। गैरआवासीय नेपाली संघले २४ घन्टे हटलाइन सेवा सुरु गरेर विभिन्न देशबाट सूचना संकलन गर्दै जनाएको छ। संघले मध्यपूर्वका देशमा समिति बनाएर त्यहाँको सरकार तथा सामाजिक संस्थासँग सहकार्य गरि कोरोनाविरुद्घ काम गरिरहेको जनाएको छ। कतार सरकार र यूएई प्रहरीसँग मिलेर राहत र उद्दारको काम गरिरहेको जनाएको छ। संघले चीनबाट कोरोना संक्रमण सुरु हुनासाथ अध्यक्ष कुमार पन्तको नेतृत्वमा कोरोना उच्चस्तरीय समिति गठन गरेको थियो। श्रमविज्ञ डा गणेश गुरुङले वैदेशिक रोजगारीमा रहेका कामदारबारे सरकारले चासो नदिनु दुःखद् भएको बताए। दूतावास नै सक्रिय भएर कामदारको वर्गीकरण गरी प्राथमिकताका आधारमा उद्दार गर्नुपर्ने उनले बताए।"
